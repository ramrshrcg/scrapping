शीर्षक,विवरण
एएफसी कप छनोटमा मच्छिन्द्र श्रीलंकाको ब्लु स्टारसँग पराजित,काठमाडौं : मच्छिन्द्र फुटबल क्लब एएफसी कप छनोट प्रतियोगिताअन्तर्गत पहिलो खेलमै पराजित भएको छ। मच्छिन्द्रले श्रीलंकाको ब्लु स्टार स्पोर्टस् क्लबसँग २१ गोलअन्तरले हार व्यहोरेको हो। त्रिपुरेश्वरस्थित दशरथ रङ्गशालामा आज भएको खेलमा मच्छिन्द्रले अपेक्षा गरेअनुसारको खेल प्रदर्शन गर्न सकेन। उसका लागि कप्तान सुजल श्रेष्ठले मात्र गोल गर्न सके। श्रीलङ्काको ब्लु स्टारका लागि मोहमद इशान र सेनल सन्देशले एकएक गोल गरे। मच्छिन्द्रले पटकपटक गोल गर्ने अवसर प्राप्त गरेको थियो। तर त्यसको सदुपयोग गर्न भने सकेन। खेलको २४औँ मिनेटमा इशानले गोल गर्दै ब्लु स्टारलाई अग्रता दिलाएका थिए। खेलको २७औँ मिनेटमा ब्लु स्टारका सन्देशले आफ्नो टोलीका लागि अर्को गोल गरे। मच्छिन्द्रका लागि खेलको इन्जुरी समयमा श्रेष्ठले गोल गरेका थिए। मच्छिन्द्रले पहिलो पटक एएफसी कप छनोट खेलेको हो। गत वर्ष उक्त छनोट प्रतियोगितामा नेपालबाट त्रिभुवन आर्मी फुटबल क्लब सहभागी भएको थियो। अब ब्लु स्टारले दोस्रो चरणको खेल यही चैत २९ गते भारतको मोहन बगान क्लबसँग खेल्नेछ।
अदालतको आदेशकाबीच विद्यालय भवन शिलान्यास,उदयपुर : उच्च अदालत विराटनगरले जारी गरेको परमादेशकाबीच उदयपुरको त्रियुगा नगरपालिका१० बोक्सेस्थित बालमन्दिर माध्यमिक विद्यालय परिसरमा निर्माण हुने भवनको शिलान्यास गरिएको छ। भारतीय राजदुतावासको सहयोगमा बाल संगठनको क्षेत्राधिकार भित्र निर्माण हुन लागेको भवनको स्वामित्वको बिषयलाई लिएर विवाद चलिरहँदा मंगलबार परराष्ट्रमन्त्री डा नारायण खड्का र भारतीय कार्यवाहक राजदूत नामग्य सी खाम्पाले भवनको शिलान्यास गरेका हुन्। भवन शिलान्यास गर्दै गर्दा उच्च अदालत विराटनगरले तत्काल कामकारवाही अघि नबढाउन निषेधाज्ञा परमादेश जारी गरेको छ। न्यायाधिश मिलनकुमार राईको एकल इजलासले मंगलबार दुबै पक्षको छलफल पश्चात निष्कर्षमा पुग्नु पर्ने देखिँदा चैत्र २९ गते छलफल हुने गरी आदेश दिएको थियो। आदेशमा अन्तरिम आदेशको छलफल समयसम्म निवेदन दाविको किन १८७ को जग्गामा निर्माण लगायतका कार्य नगरी यथास्थितिमा राख्न भनिएको छ। आदेशमा माग बमोजिम आदेश जारी हुनु नपर्ने भए आदेश जारी हुनु नपर्नका आधार र कारण खुलाई भए लिखित प्रमाणसमेत राखी बाटोको म्याद बाहेक १५ दिन भित्र विपक्षीलाई आफैं वा कानुन वमोजिमको प्रतिनिधिमार्फत पेश गर्न भनिएको छ। यता विद्यालय प्रशासनले भने अदालतबाट त्यस्तो कुनै औपचारिक आदेश नआएको बताएको छ। प्रधानाध्यापक जङ्गबहादुर खड्काले हालसम्म त्यस्तो कुनै आदेश नआएको र आएको खण्डमा अदालतको आदेशप्रति सम्मान गरिने बताए। भारतीय राजदुवासको सहयोगमा निर्माण हुन लागेको भवन तीन करोड ४० लाख ८० हजारमा थापा निर्माण सेवा प्रालि रामेछापले आगामी २०७९ पौष २१ गतेसम्म निर्माण गर्ने गरी ठेक्का सम्झौता गरेको प्रधानाध्यापक खड्काले बताए।
आफैंले पुरस्कृत गरेको नेतृत्वलाई बर्खास्त गर्दै गण्डकी सरकार,"पोखरा : गण्डकी प्रदेश सरकारले पहिला आफैंले नमुना घोषणा गर्दै पुरस्कृत गरेको संक्रामक तथा सरुवा रोग अस्पतालको नेतृत्वलाई हटाउने प्रक्रिया थालेको छ। कोभिड१९ को महामारीमा नागरिकहरुको ज्यान जोगाएको भन्दै प्रशंसित अस्पताल व्यवस्थापनका पदाधिकारीलाई प्रदेश सरकारले बर्खास्त गर्ने प्रक्रिया थालेको हो। १८ चैतको मन्त्रिपरिषद् बैठकले अस्पतालका अध्यक्ष प्राडा रामप्रसाद पौडेलसहित सदस्यहरुलाई सफाइ पेस गर्ने मौका दिने निर्णय गरेको जानकारी सरकारका प्रवक्तासमेत रहेका भौतिक पूर्वाधार तथा यातायात व्यवस्था मन्त्री कुमार खड्काले दिएका छन्। स्वास्थ्य मन्त्रालयले अस्पताल अध्यक्ष पौडेल, सदस्यहरु मेजर रामप्रसाद गुरुङ, सूर्यकुमारी बञ्जारा र डा ध्रुव अधिकारीलाई २४ घन्टाभित्र यहाँलाई किन कारबाही नगर्ने भन्ने उल्लिखित प्रष्टीकरण पत्र दिएको छ। राम्रो काम गरेको भन्दै प्रदेश सरकारले फागुन ४ गते प्रदेश दिवसका दिन अस्पताललाई नमुना कार्यालय भन्दै पुरस्कृत घोषणा गरेको थियो। अस्पताल व्यवस्थापनको कार्यसम्पादनको मूल्यांकन स्वरुप सिंगो अस्पताललाई प्रदेश सरकारले नमुना कार्यालय भन्दै पुरस्कृत गरेको थियो। तर लगत्तै अस्पताल व्यवस्थापन समिति हटाउने प्रक्रिया सरकारले थालेको हो। त्यसका लागि उसले पुरस्कृत गरेकै ३ साताभित्र अस्पताल व्यवस्थापनलाई प्रगति विवरण ३ दिनभित्र बुझाउन भनेको थियो। त्यसअनुसार विवरण बुझाएको अस्पताल अध्यक्ष प्राडा पौडेल बताउँछन्। पहिला राम्रो काम गरेरै त होला प्रशंसा पाइयो, अहिले प्रष्टीकरण पत्र आयो, उनले भने। हामीले बिरामीको ज्यान बचायौं र उहाँहरुको खर्च हुनसक्ने ५० करोड रुपैँया पनि बचायौं, उनले भने। अस्पताल विकास समिति गठन आदेश कानुन अनुसार पौडेल नेतृत्व समूहलाई एमाले नेता पृथ्वीसुब्बा गुरुङ मुख्यमन्त्री हुँदा नियुक्ति दिइएको थियो। गुरुङ सरकार ढलेपछि जेठ २९ गते कांग्रेस नेता कृष्णचन्द्र नेपाली पोखरेल नेतृत्वमा अर्को सरकार गठन भएको थियो। अहिलेको सरकारमा स्वास्थ्यमन्त्री मधुमाया अधिकारी गुरुङ छिन्। उनकै चाहनामा आफूनिकट राजनीतिक कार्यकर्ता भर्ती गर्न अहिलेको समिति पदाधिकारीलाई बर्खास्त गर्ने प्रक्रिया स्वरुप प्रष्टीकरण सोधिएको मन्त्रालय स्रोत बताउँछ। मन्त्री अधिकारीको यो चाहना पूरा गर्न अस्पताल समिति गठन आदेशको व्यवस्थाअनुसार प्रष्टीकरण सोधिएको हो। यसअघि गोरखा जिल्ला अस्पताल र दमौली अस्पतालमा पनि यस्तै प्रक्रिया अघि बढेको थियो। पदाधिकारी बर्खास्त गर्ने प्रक्रियामा पहिला प्रष्टीकरण सोध्नुपर्ने व्यवस्था कानुनमा छ। गुरुङ सरकारले स्थापना र पदाधिकारी नियुक्त गरे पनि संक्रामक तथा सरुवा रोग अस्पताले धेरै नागरिकको ज्यान जोगाएको भन्दै पोखरेल सरकारले पुरस्कृत गरेको थियो। हुन पनि कोभिड१९ को महामारीमा नागरिकले अस्पतालमा भर्ना पाउनै मुस्किल थियो। सरकारी अस्पतालहरुमा ठाउँ भरिने, निजीमा महँगो हुने अवस्था थियो। कोभिडको बिरामी भन्नेबित्तिकै निजी अस्पतालले भर्नै लिन मानेका थिएनन्। कोभिडकै बीच पोखरा ३० को लेखनाथ सामुदायिक अस्पताललाई गुरुङ सरकारले प्रदेश सरकारको स्वामित्वमा ल्याएर संक्रामक रोग अस्पताल बनाएको थियो। यो अस्पतालले कोभिडका १३ सय ४२ बिरामीको उपचार गरेको कार्यकारी निर्देशक डा विकास गौचन बताउँछन्। उनकै भनाइमा ती बिरामी निजी अस्पतालमा उपचार गर्न गएको भए ५० करोड रुपैँया खर्च हुन्थ्यो। हामीले बिरामीको ज्यान बचायौं र उहाँहरुको खर्च हुनसक्ने ५० करोड रुपैँया पनि बचायौं, उनले भने।"
एमाले प्रवेश गरेको एक दिनभित्रै माओवादीमा फर्किए गाउँपालिका अध्यक्ष डल्लाकोटी,"काठमाडौं : एक दिनअघि माओवादी केन्द्र छाडेर नेकपा एमाले प्रवेश गरेका बेनिघाट रोराङ्ग गाउँपालिकाका अध्यक्ष पित्तबहादुर डल्लाकोटी उर्फ हरि पार्टीमै फर्किएका छन्। क्षणिक आक्रोश र आवेगमा आएर एमाले प्रवेश गरेको उनले स्पष्टीकरण दिएका छन्। 'मभित्र क्षणिक आक्रोश र आवेगमा आइ राजनीतिकरुपमा गम्भीर गल्ती कमजोरी हुन गइ समग्र पार्टी पंक्तिमा पर्न गएको क्षतिप्रति गम्भीररुपमा आत्मलोचना गर्न चाहन्छु,' उनले विज्ञप्ति जारी गर्दै भनेका छन्। आगामी दिनमा पार्टीमा रही पार्टीको निर्णयअनुसार निरन्तर क्रियाशिल रहने प्रतिबद्धता उनले जनाएका छन्। गत स्थानीय तह निर्वाचनमा उनी माओवादी केन्द्रबाट बेनिघाट रोराङ्ग गाउँपालिकाको अध्यक्षमा निर्वाचित भएका थिए।"
'तिमी बिना बाँच्नु छैन' भन्दै भारतमा इन्जिनियरले गरे आत्महत्या,"महाराष्ट्र : भारतको महाराष्ट्रस्थित औरंगवादमा २५ वर्षीया इन्जिनियरले आत्महत्या गरेका छन्। त्यहाँ डेरा गरी बस्दै आएका निखिल दत्तात्रय चौडाले कोठामै झुन्डिएको अवस्थामा फेला परेको प्रहरीले जनाएको छ। मृत्युको कारण अहिल्यै नखुले पनि कोठाबाट प्रेमिकाका नाममा लेखिएका 'लभ लेटरहरु' फेला परेको प्रहरीले जनाएको छ। 'तिमी बिना बाँच्नु छैन, तिमी नै मेरो सबुकुछ हौं। तिमी बिना जीवनको कल्पना गर्न सक्दिनँ'लगायत शब्दहरु लभ लेटरमा लेखिएको प्रहरीलाई उद्धृत गर्दै भारतीय सञ्चार माध्यमले उल्लेख गरेका छन्। प्रहरीले जसको नाममा लभ लेटर लेखिएको छ, उनीसँग पनि सोधपुछ गरिरहेको बताएको छ।"
पुल निर्माणमा ढिलासुस्ती हुँदा सवारीलाई सास्ती,जोमसोम : जोमसोमचीनभारत जोड्ने राष्ट्रिय गौरवको बेनीजोमसोमकोरला सडकखण्ड अन्तर्गत मुस्ताङको मार्फा (राज)खोलामा निर्माणधिन पक्की मोटरेबल पुल निर्माणमा ढिलासुस्ती हुँदा मुस्ताङ आउजाउ गर्ने पर्यटक तथा सवारी साधनले सास्ती भोग्न बाध्य भएका छन्। कालिगण्डकी करिडोर अन्तर्गत एउँटै ठेक्कामा परेको मार्फा र नरसिंह खोलामा निर्माणधिन पक्की पुलको सुरुआती सम्झौता अवधि सकिएर पहिलो पटक थपिएको समयसीमा सकिदासम्म पुल सम्पन्न हुँन ढिलाई हुँदा पर्यटक तथा सवारी साधनले सास्ती खेप्न बाध्य परेको हो। कालिगण्डकी करिडोरले २०७५ सालमा पुलको ठेक्का सम्झौता हुन अगावै मुस्ताङको मार्फा खोलामा करिडोरले ५ मिटरको अस्थायी पुलको सरचना निर्माण गरेको थियो। करिडोरले मार्फा खोलामा दुबैतर्फ ग्याबिन वाल लगाएर फलामे आईभिम राखेर अस्थायी पुल निर्माण गरेको थियो। तर उक्त अस्थायी पुल गतवर्षको मार्फा खोलाको बाढीले बगाएपछि त्यहाँ पुलको समस्या परेको थियो। मार्फा खोलामा चैत्र १५ र १६ गते बाढी आउँदा मुस्ताङ आउजाउ गर्ने हजारौं पर्यटक तथा स्थानीयलाई निकै समस्या परेको थियो। कालिगण्डकी करिडोरले पुनः त्यसस्थानमा ५ मिटरको अस्थायी पुल निर्माण गर्ने तयारी गरेको जनाएको छ। राष्ट्रिय गौरवको बेनीजोमसोमकोरला सडकमा कुल ३८ वटा सडक पुल आवश्यक पर्ने जनाएको छ। जसअन्तर्गत हाल बेनीजोमसोमकोरला सडकमा १६ वटा सडक पुल निर्माणधिन छन् भने १९ वटा पुलको डिजाईन भई निर्माणको चरणमा रहेको आयोजनाले जनाएको छ। आयोजना अन्तर्गत कोरला सडकमा ३ वटा पुल सम्पन्न भई करिडोरलाई हस्तान्तरण भईसकेको छ।
"राजनीतिक दललाई पैसा खर्च गर्न निर्वाचन आयोगको कडाइ, ६० बुँदे निर्देशन जारी","काठमाडौं : निर्वाचन आयोगले निर्वाचन आचारसंहिता कार्यान्वयन गर्न ६० बुँदे निर्देशन दिएको छ। राजनीतिक दलका प्रतिनिधिसँग मंगलबार छलफल गर्दै निर्वाचनमा गर।न गर्न नहुने कामका बारेमा निर्देशन दिएको प्रवक्ता शालिग्राम शर्मा पौड्यालले जानकारी दिए। उम्मेद्वारले निर्वाचनसम्बन्धी खर्च गर्दा बैङ्क वा वित्तीय संस्थाबाहेक अन्य माध्यमबाट खर्च गर्न नहुने, पच्चिस हजार रूपैँयाभन्दा बढी आर्थिक सहयोग प्राप्त गर्दा बैङ्क वा वित्तीय संस्थाबाहेक अन्य माध्यमबाट प्राप्त गर्न नहुने, आयोगले खर्चको बिल भरपाई तथा बैङ्क वा वित्तीय संस्थामा रहेको खाताको विवरण पेश गर्न आदेश दिएमा सक्कल बिल भरपाई तथा बैङ्क वा वित्तीय संस्थाको खाताको विवरण पेश गर्नुपर्ने, निर्वाचन प्रचार प्रसारमा खर्च गर्दा आफ्नो निर्वाचन प्रतिनिधिमार्फत मात्र खर्च गर्ने र आयोगले तोकेको निर्वाचन खर्चको हदभन्दा बढी खर्च गर्न वा गराउन नहुने निर्देशनमा उल्लेख छ। आयोगले दलहरुलाई दिएको निर्देशन : १ निर्वाचनको सिलसिलामा कुनै पनि व्यक्तिलाई निर्वाचनमा उम्मेदवारी दिन वा निर्वाचन सम्बन्धी प्रचलित संघीय कानून बमोजिम निर्वाचनको प्रचार प्रसार गर्न वा मतदानको अधिकार प्रयोग गर्नबाट बञ्चित गर्ने उद्देश्यले वाधा अवरोध पुर्याउने वा पुर्याउन लगाउने वा थुनछेक गर्ने वा गराउने, कुनै पनि किसिमको हातहतियार वा विस्फोटक पदार्थ प्रदर्शन वा प्रयोग गर्ने, कुनै किसिमको क्षति पुर्याउने, धाक धम्की वा डर त्रास देखाउने, सामाजिक प्रतिष्ठामा आघात पुर्याउने, सामाजिक वहिष्कार गर्ने वा सामाजिक वहिष्कार गर्न धम्की दिने, कुनै किसिमले लोभ लालच देखाउने वा आर्थिक प्रलोभन देखाउने, धर्म भकाउने वा प्रतिज्ञा गराउने जस्ता काम गरी प्रभावमा पार्न नहुने, २ निर्वाचनको अवधि भित्र कुनै मतदातालाई निजको मतदानको अधिकार प्रयोग गर्न वा नगर्नको लागि वा मतदानको अधिकार प्रयोग गरे वा नगरे वापत उपहार, पुरस्कार, इनाम, दानदातव्य र वकसको रूपमा नगद वा जिन्सी दिन वा दिन मन्जुर गर्न वा सार्वजनिक भोज भतेरको आयोजना गर्न वा त्यस्तो प्रयोजनको लागि नगद वा जिन्सी लिन वा लिन मन्जुर गर्न र सार्वजनिक भोज भतेरमा सहभागी हुन नहुने, ३ निर्वाचन प्रचार प्रसार गर्दा नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानमा आँच पुर्याउने वा खलल पार्ने, जनतामा निहित सार्वभौमसत्ता र राजकीय सत्ता वा प्रतिस्पर्धात्मक बहुदलीय सङ्घीय लोकतान्त्रिक गणतन्त्रात्मक शासन व्यवस्थामा आँच पुर्याउने वा खलल पार्ने, कुनै धर्म, जात जाति, वर्ग, क्षेत्र वा सम्प्रदायबीचको सुसम्बन्धमा खलल पुर्याउने वा हिंसात्मक कार्य गर्न दुरुत्साहन गर्ने वा भाषा, धर्म, समुदाय वा क्षेत्रीयताको आधारमा घृणा वा द्बेष उत्पन्न गर्ने कार्य गर्न गराउन नहुने, ४ निर्वाचनको नतिजामा प्रभाव पार्नका लागि कुनै उम्मेद्वार वा निजको परिवारको सदस्यको कुनै पनि किसिमले चरित्र हनन गर्न वा गराउन वा कुनै तवरबाट डर, त्रास तथा धम्कि दिन नहुने, ५ निर्वाचनको प्रचार प्रसार गर्ने उद्देश्यले निर्वाचन आचारसंहिता, २०७८ मा उल्लेख भए बमोजिम पचहत्तर ग्रामसम्मको कागजमा तीनसय वर्ग इन्चसम्म क्षेत्रफल भएको आकारको एउटै रङ्ग र मुद्रकको नाम सहितको पर्चा वितरण गर्न वाहेक कुनै प्रकारको पोष्टर, भित्ते लेखन, तुल, व्यानर, डिजिटल डिस्प्ले छाप्न वा छपाउन वा प्रयोग गर्न वा गराउन, कुनै पनि धार्मिक, पुरातात्विक, ऐतिहासिक, सरकारी, सार्वजनिक वा निजी भवन, स्मारक, पर्खाल वा बनोटमा कुनै पर्चा टाँस्न वा टाँस्न लगाउन वा लेख्न वा लेख्न लगाउन, सभा वा भेलामा वा त्यस्तो सभा वा भेलाको लागि सूचना प्रवाह गर्ने प्रयोजनका लागि वाहेक अन्यत्र साउण्ड सिस्टमको प्रयोग गर्न वा गराउन नहुने, ६ मतदान हुने दिनभन्दा अठ्चालीस घण्टा अघिदेखि मतगणनाको काम पूरा नभएसम्म कुनै उम्मेद्वार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले सभा बोलाउन वा आयोजना गर्न, जुलुस निकाल्न वा नारावाजी गर्न तथा अन्य कुनै पनि प्रकारले प्रचार प्रसार गर्न वा गराउन नहुने, ७ नेपाल सरकार, प्रदेश सरकार वा स्थानीय तहको स्वामित्व भएको संस्था वा कुनै शिक्षण संस्था वा गैरसरकारी संस्थाको सवारी साधन प्रयोग गर्न वा गराउन, कुनै सवारी साधनको प्रयोग गरी याली गर्न वा गराउन नहुने, ८ निर्वाचन प्रचार प्रसारको सिलसिलामा सरकारी कर्मचारी वा सार्वजनिक सम्पत्तिको प्रयोग गर्न वा गराउन नहुने, ९ निर्वाचन प्रचार प्रसारमा प्रचलित सङ्घीय कानून विपरीत हुने गरी सरकारी वा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने, १० उम्मेद्वारले निर्वाचन सम्बन्धी खर्च गर्दा बैङ्क वा वित्तीय संस्था बाहेक अन्य माध्यमबाट खर्च गर्न नहुने, ११ पच्चीस हजार रूपैयाँभन्दा बढी आर्थिक सहयोग प्राप्त गर्दा बैङ्क वा वित्तीय संस्था बाहेक अन्य माध्यमबाट प्राप्त गर्न नहुने, १२ आयोगले खर्चको बिल भरपाई तथा बैङ्क वा वित्तीय संस्थामा रहेको खाताको विवरण पेश गर्न आदेश दिएमा सक्कल बिल भरपाई तथा बैङ्क वा वित्तीय संस्थाको खाताको विवरण पेश गर्नु पर्ने, १३ निर्वाचन प्रचार प्रसारमा खर्च गर्दा आफ्नो निर्वाचन प्रतिनिधि मार्फत मात्र खर्च गर्ने र आयोगले तोकेको निर्वाचन खर्चको हदभन्दा बढी खर्च गर्न वा गराउन नहुने, १४ निर्वाचन प्रचार प्रसार अभियानमा प्रचलित सङघीय कानून वा निर्वाचन आचारसंहिताले निषेध गरेको काम कारवाही गर्न वा गराउनका लागि कुनै प्रकारले आर्थिक सहयोग लिन वा काम कारबाहीको लागि खर्च गर्न वा गराउन नहुने, १५ निर्वाचन प्रचार प्रसारमा भएको आम्दानी र खर्चको विवरण निर्वाचन परिणाम घोषणा भएको मितिले ३० (तीस) दिनभित्र सम्बन्धित जिल्ला वा प्रदेश निर्वाचन कार्यालयमा बुझाउने, १६ जुलुस वा आमसभा वा प्रचार प्रसार गर्दा दल वा उम्मेद्वारको निर्वाचन चिन्ह वा झण्डा अंकित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, व्याच, मास्क वा लकेट लगाउन वा बोक्न नहुने, १७ जुलुस, आमसभा, कोणसभा, वैठक, भेला वा प्रचार प्रसारको कार्यक्रम गर्दा विहान ८ बजेदेखि साँझ ७ बजेसम्म मात्र गर्ने, १८ दलको झण्डा वा दल वा उम्मेद्वारको चुनाव चिन्हको तोरण बनाई सार्वजनिक प्रदर्शन गर्न वा गराउन नहुने, १९ कुनै राजनीतिक दल वा उम्मेद्वारले अनुमति लिएको सवारी साधन प्रयोग गरी मतदाताहरू ओसारपसार गर्न वा सम्बन्धित स्थान तोकी प्रयोग गर्ने गरी अनुमति लिएको सवारी साधन अन्य स्थानमा प्रयोग गर्न नहुने, २० राजनीतिक दल वा उम्मेद्वारको नाममा अनुमति लिएको सवारी साधन अन्य राजनीतिक दल वा उम्मेद्वारलाई प्रयोग गर्न दिन वा अन्य उम्मेद्वारले प्रयोग गर्न वा गराउन नहुने, २१ उम्मेदवारी दिँदा झुट्टा विवरण वा कागजात संलग्न गरी मनोनयन पत्र पेश गर्न वा गर्न लगाउन नहुने, २२ निर्वाचनमा प्रयोग गरिने वा प्रयोग गरिएको मतपत्र, मतपेटिका वा अन्य सामग्री खोस्न, लुटन, चोर्न, कब्जामा लिन, खोल्न, नष्ट गर्न वा निर्वाचनमा प्रयोग हुन नदिन कुनै किसिमले रोकावट वा हस्तक्षेप गर्न वा गराउन नहुने, २३ मतदातालाई मतदान गर्नबाट बञ्चित गर्ने उद्देश्यले मतदाता परिचयपत्र कब्जा गरी राख्न, विगार्न वा खरिद गर्न, मतदान अधिकृतको स्वीकृति विना निर्वाचनमा प्रयोग गरिने वा प्रयोग गरिएको मतपत्र मतपेटिका वा अन्य सामग्री निर्वाचनमा प्रयोग हुन नदिन मतदान केन्द्रबाट बाहिर वा अन्यत्र कतै लैजान नहुने, २४ निर्वाचनमा संलग्न कर्मचारीले टाँसेको वा टाँस्न लगाएको निर्वाचन सम्बन्धी कुनै विवरण, सूचना, सुची वा अन्य कुनै कागजातमा कुनै व्यहोरा थप्न, केरमेट गर्न, सच्याउन, हटाउन वा त्यस्तो कागजात च्यात्न वा कुनै किसिमले विगार्न, नोक्सान गर्न वा नष्ट गर्न वा त्यस्तो कार्य गर्न लगाउन नहुने, २५ मतपत्र नष्ट गर्न, मतपत्रमा लागेको निर्वाचन अधिकृत वा मतदान अधिकृतको सही वा छाप वा मतपत्रमा अङ्कित कुनै चिन्ह वा सङकेत मेटन, केर्न, सच्याउन, कीर्ते गर्न, विगार्न वा नष्ट गर्न वा अन्य कुनै किसिमले मतपत्रमा नोक्सान पुर्याउन वा दुरूपयोग गर्न वा गराउन नहुने, २६ नक्कली मतपत्र तयार गर्न वा त्यस्तो मतपत्र ओसारपसार गर्न वा मतपत्र खरिद बिक्रि गर्न नहुने, २७ कसैलाई नगद, जिन्सि, सेवा दिई वा दिन मञ्जुर गरी वा कुनै किसिमको लोभ देखाइ वा कुनै किसिमको डर, त्रास, धाक वा धम्की दिन वा कुनै किसिमको बल प्रयोग गरी वा नगरी गैरकानूनी तवरले मतदान गर्नको लागि कसैबाट मतपत्र प्राप्त गर्न वा गराउन नहुने, २८ प्रचलित संघीय कानून वमोजिम मत दिन पाउने अधिकार विना कुनै निर्वाचनमा मतदान गर्ने, अर्को मतदाताको मतपत्र बुझिलिने वा अर्काको नामबाट मतदान गर्न वा एउटै निर्वाचनका लागि एक भन्दा बढी मतदान गर्न, मतपत्रमा मत सङकेत गरिसके पछि त्यस्तो मतपत्र कसैलाई देखाउन, प्रदर्शन गर्न, गोप्य मत सङकेत गर्ने स्थलमा मत सङकेत नगरी त्यस भन्दा बाहिर गई मत सङकेत गर्न वा मतसङकेत गरेको व्यहोरा कुनै प्रकारले सार्वजनिक गर्न मतपत्र बाहेक अन्य कुनै वस्तु मतपेटिका भित्र खसाल्न वा राख्न प्रचलित संघीय कानून वा आयोगले तोकेको प्रकृया उल्लङघन गर्न र मतदाताले मतदान गरी मतपेटिका भित्र खसालेको मतपत्र विगार्न वा नष्ट गर्न वा मतपत्र विगार्न वा नष्ट गराउने कुनै वस्तु वा पदार्थ मतपेटिकाभित्र खसाल्न वा राख्न नहुने आदि विषयहरूमा मतदाताहरूलाई सूचित गर्ने र यस्तो कार्य कहि कतै बाट हुन नदिने। २९ मतदातालाई मतदान स्थलमा प्रवेश गर्न नदिन गौडाँ वा बाटो छेक्न वा मतदान केन्द्रमा मतदान गर्न कुनै किसिमले बाधा अवरोध गर्न वा गराउन नहुने, ३० मतदानको दिन मतदाता तथा आयोगले अनुमति दिएका व्यक्ति वा अधिकारी बाहेक अन्य कुनै पनि व्यक्ति मतदान केन्द्रमा प्रवेश गर्न नहुने, ३१ उम्मेद्वार वा निर्वाचन प्रतिनिधि वा मतगणना प्रतिनिधि वा आयोगबाट अनुमति प्राप्त व्यक्ति बाहेक अन्य कुनै पनि व्यक्ति मतगणना स्थलमा प्रवेश गर्न र मतपत्रमा मतदाताले सङ्केत गरेको मत वा तत सम्बन्धमा आफूलाई जानकारी रहेको वा हुन आएको अन्य कुनै कुरा कसैलाई भन्न, लेख्न, प्रकट गर्न वा प्रकाश गर्न नहुने, ३२ निर्वाचनको मतगणना भइरहेको अवस्थामा मतपेटिका वा मतपत्र वा निर्वाचन सम्बन्धी अन्य कुनै पनि कागजपत्र बल प्रयोग गरी वा नगरी खोस्न, लुटन, विगार्न वा कुनै किसिमले नोक्सान गर्न वा निर्वाचन अधिकृतको अनुमति विना मतगणना स्थलबाट अन्यत्र लैजान नहुने, ३३ मतदान केन्द्र वा मतगणना स्थल र त्यसको वरिपरि कुनै प्रकारको विष्फोटक पदार्थ वा रासायनिक वा विषालु पदार्थ वा लाठी, भाला, खुकुरी, बन्दुक, पेस्तोल वा त्यस्तै प्रकारका अन्य हातहतियार लिएर हिँडन प्रदर्शन गर्न वा प्रयोग गर्न गराउन नहुने, ३४ मतदान हुने दिनमा मतदान कार्य प्रारम्भ हुनु भन्दा तीन घण्टा अघिदेखि मतदान कार्य समाप्त नभएसम्म मतदाता वा मतदान केन्द्रमा मतदानको काममा संलग्न व्यक्ति वा कर्मचारीलाई बाधा हुने गरी मतदान केन्द्र रहेको घर, भवन वा ठाउँ र मतदानलाई असर पर्ने गरी त्यसको वरिपरिको कुनै निजी वा सार्वजनिक घर, भवन वा जग्गामा साउण्ड सिस्टम वा यस्तै अन्य कुनै साधन प्रयोग गर्न वा बाजा बजाउन, नाचगान गर्न, सार्वजनिक भोज गर्न, जुलुस प्रदर्शन वा जुनसुकै किसिमको सभा वा समारोह गर्न वा हुलहुज्जत वा होहल्ला गर्न वा गराउन वा त्यस्तो कुनै काम गरी शान्ति भङ्ग गर्न वा गराउन वा भय त्रास सिर्जना गर्न वा निर्वाचनको वातावरण विथोल्ने कार्य गर्न वा गराउन नहुने, ३५ जुलुस, आमसभा, कोणसभा, बैठक एवम् भेला गर्दा सभ्य र अनुशासित तरिकाले गर्नुपर्ने र कसैको घरको आसपासमा गई निज वा निजको परिवारको सदस्यको सम्बन्धमा विरोध वा प्रदर्शन गर्न नहुने, ३६ स्थानीय प्रशासनको अनुमति नलिई सार्वजनिक स्थलमा कुनै किसिमको जुलुस, आमसभा, कोणसभा, बैठक एवम् भेला गर्न नहुने, ३७ जुलुस, आमसभा, कोणसभा, बैठक एवम् भेला गर्नु अघि स्थानीय प्रशासन र प्रहरीलाई मिति, समय, मार्ग र स्थानको बारेमा कम्तीमा ७२ घण्टा अगावै जानकारी गराउनु पर्ने, ३८ कुनै राजनीतिक दल, उम्मेद्वार वा दलको भातृ सङ्गठनले आयोजना गरेको जुलुस, आमसभा, कोणसभा, बैठक, भेला वा अन्य कार्यक्रम बिथोल्न वा कुनै प्रकारको बाधा अवरोध पुर्याउन नहुने, ३९ एकभन्दा बढी राजनीतिक दल, उम्मेद्वार वा भातृ सङ्गठनले एकै समयमा एउटै स्थान वा मार्गमा जुलुस, आमसभा, कोणसभा, बैठक वा भेला गर्न नहुने, ४० प्रचलित कानून वा स्थानीय प्रशासनले निषेध गरेको सामग्री लिई जुलुस, आमसभा, कोणसभा, बैठक वा भेलामा प्रदर्शन वा प्रयोग गर्न नहुने, ४१ घर धनीको अनुमति नलिई निजी घरजग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झण्डा, दल वा उम्मेद्वारको निर्वाचन चिन्ह राख्न वा टाँस्न नहुने, ४२ विभिन्न क्लव, सामाजिक संस्था, धार्मिक संस्था, आमा समूह, गैरसरकारी संस्था, आश्रम जस्ता संस्थालाई नगद वा जिन्सी वितरण गर्न, अनुदान वा आर्थिक सहायता, चन्दा, पुरस्कार दिन वा दिने घोषणा गर्न नहुने, ४३ निर्वाचन प्रचार प्रसार, आमसभा तथा जुलुसमा अठार वर्ष उमेर पूरा नभएका बालबालिकाको प्रयोग गर्न वा गराउन नहुने, ४४ उम्मेद्वारको कार्यालयमा तुलको कपडामा बनाईएको घघ फिटको दलको झण्डा र सोही नापको चुनाव चिन्ह बाहेक दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रब्यदृश्य सामग्रीहरू प्रदर्शन गर्न नहुने, ४५ कुनै पनि उम्मेद्वारले आफ्नो कार्यालय बाहेकका स्थानमा झण्डा, दल वा उम्मेद्वारको चुनाव चिन्ह, कुनै किसिमको डिजिटल बोर्ड, फ्लेक्स र ग्लुसाइन बोर्ड राख्न तथा श्रव्य सामग्री बजाउन र श्रब्यदृश्य सामग्रीहरू प्रदर्शन गर्न नहुने, ४६ अनलाइन वेब पेज, टिभी स्क्रोलिङ्, सपिङ् मलमा डिस्प्ले, कल सेन्टर सञ्चालन, बैङ्कका एटिएम काउन्टरमा सन्देश वा सडक नाटक आदि माध्यमबाट दलको वा उम्मेद्वारको बारेमा कुनै प्रचारप्रसार गर्न गराउन नहुने, ४७ कुनै किसिमको भित्तेलेखन गर्न वा गराउन, चारपाङ्ग्रे गाडी, मोटरसाईकल, साइकल, बयलगाडा, रिक्सा, टाँगा, ठेलागाडा लगायत सबै प्रकारका सवारी साधन प्रयोग गरी याली आयोजना गर्न वा प्रचार प्रसार गराउन नहुने, ४८ ज्येष्ठ नागरिक, महिला, यौनिक तथा लैङ्गिक अल्पसंख्यक तथा अपाङ्गता भएका व्यक्तिहरूको भावना, इज्जत, चरित्र तथा प्रतिष्ठामा आँच आउन सक्ने प्रकारले कुनै किसिमका प्रचार प्रसार गर्न गराउन नहुने, ४९ कुनै पनि धर्मको नाममा प्रचार प्रसार गर्न गराउन तथा कुनै साम्प्रदायिक विद्वेष फैलाउने गरी प्रचार प्रसार गर्न वा मत माग्न नहुने, ५० निर्वाचन अधिकृतको अनुमति लिई उम्मेद्वार भएको सम्बन्धित निर्वाचन क्षेत्र वा उम्मेद्वार भएको स्थानमा बढीमा दुईवटा दुईपाङ्ग्रे वा तीनपाङ्ग्रे वा चारपाङ्ग्रे विद्युतीय तथा यान्त्रिक शक्तिबाट चल्ने हलुका सवारी साधन र त्यस्ता सवारी साधन नचल्ने ठाउँमा बढीमा चारवटा घोडा प्रयोग बाहेक अन्य सवारी साधन र घोडा प्रयोग गर्न नहुने, ५१ सवारी साधनको प्रयोग गर्नु अघि राजनीतिक दल वा दलको निर्वाचन प्रतिनिधिले त्यस्तो सवारी साधन प्रयोग गर्न सम्बन्धित निर्वाचन अधिकृतबाट अनुमतिपत्र नलिई प्रयोग गर्न नहुने, ५२ राजनीतिक दलले निजी क्षेत्रको पत्रपत्रिकाको माध्यमबाट प्रचारप्रसार गर्दा प्रत्येक दिन बढीमा ७ इन्च ह् ७ इन्च सम्मको आकारमा कुनै एउटा पत्रिकामा भन्दा बढी प्रचार सामग्री छपाउन नहुने, ५३ स्थानीय तह सदस्यको निर्वाचनमा भाग लिने उम्मेद्वारले टेलिभिजन, रेडियो वा एफएम रेडियोको माध्यमबाट निर्वाचन प्रचारप्रसार गर्दा चौबीस घण्टामा बढीमा दुई पटक र एक पटकमा बढीमा एक मिनेट बाहेक प्रसारण गराउन नहुने, ५४ मौन अवधि शुरू हुनुभन्दा अगाडि मतदान स्थलको ३०० मिटर वरिपरी राखिएका राजनीतिक दल वा उम्मेद्वारका प्रचार प्रसारका सामग्री हटाउनु पर्ने, ५५ मौन अवधिमा कुनै पनि विधि, प्रकृया वा माध्यमबाट मत माग्न र निर्वाचन प्रचार प्रसार गर्न नहुने, ५६ मौन अवधिमा सामाजिक सञ्जाल, अनलाईन, छापा वा अन्य कुनै माध्यमबाट राजनीतिक दल वा उम्मेद्वारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न वा गराउन नहुने, ५७ मतदानको दिन मतदान केन्द्रमा राजनीतिक दल वा उम्मेद्वारको प्रतिनिधिले निर्वाचन चिन्ह वा मत सङ्केत भएको पहिरन वा व्याज लगाउन वा कुनै राजनीतिक दल वा उम्मेद्वारको पहिचान देखिने एकै किसिमको साङ्केतिक पोशाक र चीजवस्तु लगाउन, बोक्न वा देखाउन नहुने, ५८ निर्वाचन अधिकृतले अनुमति दिएको सवारी साधन बाहेक अन्य कुनै किसिमको सवारी साधन प्रयोग गरी आवत जावत गर्न वा कसैलाई लैजाने वा ल्याउने गर्न नहुने, ५९ उम्मेद्वार, निर्वाचन प्रतिनिधि, मतदान प्रतिनिधि, मतगणना प्रतिनिधि वा अन्य कुनै व्यक्तिले मतपत्रमा मतदाताले सङ्केत गरेको मत वा तत सम्बन्धमा आफूलाई जानकारी रहेको वा हुन आएको अन्य कुनै कुरा कसैलाई भन्न, लेख्न, प्रकट गर्न वा प्रकाश गर्न नहुने, ६० आचारसंहिता हुने विपरित हुने गरी कुनै पनि दल वा उम्मेद्वारको पक्ष वा विपक्षमा कुनै पनि संघ, संस्था, व्यक्ति वा निकायले प्रयोजन गरी वा नगरी कुनै आम संचार माध्यम वा सामाजिक सञ्जाल वा यस्तै माध्यमको प्रयोग गरी कुनै लेख, रचना, अन्तर्वार्ता, जीवनी, सन्देश, सूचना, विज्ञप्ति वा यस्तै प्रकृतिका सामाग्री छाप्न, छपाउन वा प्रकाशन, प्रशारण र वितरण गर्न गराउन नहुने । उपरोक्त बमोजिमका प्रचलित निर्वाचन सम्बन्धी कानूनमा भएको व्यवस्था र निर्वाचन आचारसंहिता, २०७८ को कार्यान्वयनमा सहयोग, सहजीकरण र समन्वयको लागि देहाय बमोजिम गर्ने गराउनेः (क) राजनीतिक दलहरूबाट आफ्ना सभा, सम्मेलन, अधिवेशन, वैठक, भेला, आमसभा वा यस्तै प्रकृतिका कार्यक्रम संचालन गर्दा राखिएका दलका झण्डा, चिन्ह वा अन्य प्रचार प्रसार सामग्री निर्वाचन आचारसंहिता विपरीत हुने कुनै कार्यहरू भै रहेको वा हुने भए निर्वाचन आचारसंहिता लागू भएको १२ घण्टाभित्र अनिवार्य हटाउने र स्थगन गर्ने, (ख) निर्वाचन आयोगले निर्वाचन सम्बन्धी कानूनी व्यवस्था र निर्वाचन आचारसंहिता, २०७८ का व्यवस्था समेतको आधारमा राजनीतिक दल सम्बन्धी ऐन, २०७३ बमोजिम दिएको आदेश कार्यान्वयनको लागि आफ्ना मातहत समिति, भातृ संगठनहरू र उम्मेद्वारहरूलाई निर्देशन दिने, (ग) निर्वाचन आचारसंहिता कार्यान्वयनको लागि गठित विभिन्न समितिहरूमा अनिवार्य प्रतिनिधित्व गर्ने साथै निर्वाचन व्यवस्थापनको सिलसिलामा हुने सर्वदलीय वा सर्वपक्षीय वैठकहरूमा आमन्त्रण गरिएको बखत सहभागी हुने, (घ) निर्वाचन सम्बन्धी प्रचलित कानूनी व्यवस्था एवम् निर्वाचन आचारसंहिता, २०७८ को कहि कतैबाट उल्लंघन गरेको पाइएमा लिखित वा मौखिक वा सामाजिक संजाल वा विद्युतीय माध्यम वा अन्य कुनै तरिकाले सम्बन्धित निर्वाचन अधिकृतको कार्यालय वा मुख्य निर्वाचन अधिकृतको कार्यालय वा निर्वाचन कार्यालय वा स्थानीय प्रशासन वा निर्वाचन आयोगमा उजुरी वा सूचना दिई निर्वाचन आचारसंहिताको प्रभावकारी कार्यान्वयनमा सहयोग र सहजीकरण गर्ने, (ङ) राजनीतिक दलहरूले आफ्नो पचार प्रसार गर्दा निर्वाचन आचारसंहिता, २०७८ एवम् प्रचलित निर्वाचन कानूनमा हरेक नागरिक तथा मतदाताले पालना गर्नुपर्ने भनी उल्लेख भएका विषयहरू बारे समेत जानकारी गराई जनस्तर बाटै स्वच्छ, स्वतन्त्र, निष्पक्ष, विश्वसनीय एवम् मितव्ययी निर्वाचनको वातावरण तयार गर्न सहयोग गर्ने ।"
माग पूरा हुनेमा विश्वस्त छौं : महन्थ ठाकुर,"परासी : लोकतान्त्रिक समाजवादी पार्टी नेपाल (लोसपा) का अध्यक्ष महन्थ ठाकुरले सरकारले आफ्ना माग पूरा गर्नेमा विश्वस्त रहेको बताएका छन्। आफूहरुले उठाएका मागका बारेमा वर्तमान सरकारले आश्वसन दिएकाले सकरात्मक परिणाम आउनेमा विश्वस्त रहेको उनको भनाई छ। पार्टीको जिल्ला समिति पश्चिम नवलपरासीले मंगलबार गेर्मीमा आयोजना गरेको आमसभालाई सम्बोधन गर्दै अध्यक्ष ठाकुरले उक्त कुरा बताएका हुन्। हाम्रा माग नयाँ होइनन् अहिलेको सरकारसँग कार्यान्वयनका लागि कार्यदल बनाएर पठाएका छौं। प्रधानमन्त्रीज्यूले माग पूरा हुन्छ भनेर आश्वासन दिनुभएको छ। सकरात्मक परिणाम आउनेमा विश्वस्त छौं। ठाकुरले भने। संविधान संशोधन, झुटा मुद्दा खारेजी, बन्दी रिहाईलगायतका माग पुरानै रहेको उनले बताए। हरेक सरकारसँग एउटै विषयसँग गरेको सम्झौताको पन्नाले किताब नै बनिसकेकोले अब उधारोमा होइन नगदमा सम्झौता हुने हुने उनले बताए। जिल्ला अध्यक्ष मुकरजी गिरीको अध्यक्षतामा सम्पन्न आमसभामा नेताहरु सर्वेन्द्रनाथ शुक्ला, अनिल झालगायतका नेताले सम्बोधन गरेका थिए ।"
यसरी मधेस फकाउँदै छन् ओली,"वीरगन्ज : मधेस आन्दोलनताका मधेस विरोधी नेताको आरोप लागेका नेकपा एमालेका अध्यक्ष एंव पूर्वप्रधानमन्त्री केपी शर्मा ओलीले मधेसलाई फकाउन थालेका छन्। स्थानीय तहको निर्वाचनलाइ लक्षितगरी शक्ति प्रदर्शन गर्न वीरगन्जमा मङगलबार एमालेले आयोजना गरेको बृहतआमसभा तथा पार्टी प्रवेश कार्यक्रमलाई सम्बोधन गर्ने क्रममा ओलीले आफ्नो सरकारका पालामा भएका विकासका कामहरुको मात्रै वर्णन गरेर मधेसलाइ फकाउने कोशीस गरेका हुन्। विपक्षी दल र सरकार चर्को अलोचना भन्दापनि उनले सम्बोधनको अधिकांश समय मधेस र मधेसीका लागि विगतमा आफ्नो सरकारले गरेका कामहरुको वर्णन मै खर्च गरे। मधेसी जनतालाई भ्रममा पारेका केही नेताहरुले आफूलाई मधेसी विरोधी भनेर मिथ्या हल्ला चलाएको भएपनि आफू सदैव मधेस र मधेसीको पक्षमा भएको ओलीले जिकिर गरे। ओलीले भने,म आफै मधेसको मान्छे हु, ६० वर्षसम्म मधेसमै बसेको मान्छे हुँ, मधेसमा मैले हलो जोतेको छु, खेतमा पैनी (कूलो) को पानी लगाएको छु, भैसीमा चढेर वस्तुभाउ चराएको छु। मधेस विरोधी भन्नेहरुले भन्दै गरे तर आफूले मधेसको विकासमा काम गर्दै गरेको उनले सुनाए। ओलीले भने,तराइ मधेसका बाटोघाटो चौडा र चिल्लो पार्ने केपी ओली, हुलाकी सडक बनाउने केपी ओली, एयरपोर्ट बनाउने केपी ओली, खेतखेतमा सिँचाई पुरयाउने केपी ओली अनि मधेस विरोधी केपी ओली कसरी भयो? ओलीलाई मधेस विरोधी भनेको सुन्दा अच्चम लाग्छ। उनले थपे,केपी ओलीलाई मधेस विरोधी भन्नेहरुले भन्दै गरे हुन्छ म मधेसको विकासमा लागि नै रहन्छु। आफ्नै सरकारको कार्यकालमा मधेसका १३ वटा सहरलाई स्मार्ट सिटि बनाउने अभियान थालेको जिकिर गरे। मधेसका सहरमा ढल भन्ने कसैले देखेकै थिएनन्, तर मेरो सरकारकै पालामा मधेसका हरेक सहरमा ढलको प्रबन्ध गरेर शहरलाइ सफा राख्ने काम गरियो। मधेसका जनता, अधिकारको झुठा नारा दिने नेताहरुको भ्रमबाट अब भने मुक्त भएको पनि उनले बताए। तराई मधेसका थुप्रै नेता र जनताहरु भ्रमबाट मुक्त भएर एमालेमा प्रवेश गर्नु भएको छ, अब सबै मिलेर मधेसलाई विश्वकै नमूना र उदाहरणीय बनाउनुपर्छ। यहि संकल्प लिएर नै आफू मधेसी जनताको माझमा आएको ओलीले बताए। ओलीले एमाले मधेस, पहाड र हिमाल सबैको साझा पार्टी भएको भन्दै देशको साझा विकास अभियानमा साथ दिन मधेसी जनतालाइ अपिल पनि गरे। उनले एमाले पार्टीको एक मात्र लक्ष्य र उद्धेश्य समृद्ध नेपाल सुखी नेपाली रहेको बताए। मधेस , पहाड र हिमाल सबै क्षेत्रगरी सिङ्गो नेपालको विकास भए मात्र समृद्ध नेपाल बन्ने उनले बताए। उनले भने,केपी ओली गफ गर्ने नेता होइन काम गर्ने नेता हो, गरेर देखाउछ पनि। विगतमा आफू नेतृत्वको सरकारले नेपालमा उत्पादित विद्युत, भारत, भुटान, म्यान्मार र श्रीलंकमा निर्यात गर्न योजना बढाएको स्मरण गराए। डिजिटल नेपाल बनाउने अभियान पनि आफ्नो सरकारले थालेको भन्दै उनले नेपाललाई विश्वकै आकर्षक पर्यटकीय गन्तव्य बनाउने सोच पनि राखेको बताए। कृषिको आधुनिकीकरण र व्यवसायिकरण गरिने भन्दै ओलीले अब फेरि एमालेको सरकार बनेपछि मुलुक आत्मनिर्भर र निर्यातमुखी अर्थतन्त्रको दिशामा अगाडि बढने जिकिर गरे। ७ हजार जना एमाले प्रवेश गरेको दाबी कार्यक्रममा पर्साको विभिन्न पालिकाका निर्वाचित जनप्रतिनिधी अरु दलका नाम चलेका नेताका साथै सर्वधारण गरी ठूलो संख्यामा एमालेमा प्रवेश गरेका छन्। पर्साको सखुवा प्रसौनी गाँउपालिको उपाध्यक्षमा जसपाबाट निर्वाचित फुलमतिदेवी चौधरी, बहदुरमाइ नगरपालिकाको उप्रमुखमा काँग्रेसबाट निर्वाचित गायत्री देवी यादव, धोबीनी गाँउपालिकाका उपाध्यक्ष पारसनाथ कुर्मी एमालेमा प्रवेश गरेका हुन्। तीन जना उपप्रमुख र केही वडा अध्यक्षसहित झण्डै ७ हजार जना एमालेमा प्रवेश गरेको एमाले वीरगन्ज महानगर कमिटीका उपाध्यक्ष महेश दासले बताए। नवप्रवेशीहरुलाइ एमाले अध्यक्ष ओलीले फुलको माला र टीका लगाएर पार्टीमा स्वागत गरे। एमाले पर्साका अध्यक्ष जयप्रकाश थारुको अध्यक्षतामा भएको कार्यक्रमलाइ एमाले सचिव एंव पूर्वमन्त्री रघुवीर महासेठ, पोलिटब्युरो सदस्य एंव पूर्वमन्त्रीद्धय प्रभु साह र ज्वाला साह, नवप्रवेशी वीरगन्ज महानगरपालिका नगरप्रमुख विय सरावगी, नेता शीव पटेललगायतले पनि सम्बोधन गरे।"
नेपाल गुणस्तर प्रमाण चिन्ह प्राप्त गर्ने पहिलो सेनेटरी प्याड बन्यो सेफ्टी,"काठमाडौँ : सेफ्टी नेपाल गुणस्तर चिन्ह प्राप्त गर्ने पहिलो सेनेटरी प्याड ब्राण्ड बनेको छ। नेपालमा पहिलो पटक सेनेटरी प्याड ब्राण्डलाई यस्तो गुणस्तर चिन्ह दिइएको हो। कम्पनीले विगत १५ वर्षदेखि अन्तर्राष्ट्रियस्तरको गुणस्तरीय सेनेटरी प्याड उत्पादन गरिरहेको बताएको छ। कुनै पनि नेपाली महीला आधारभूत महिनावारी सरसफाईबाट वञ्चित नहोस् भन्ने कम्पनीको लक्ष्य रहेको बताउँदै त्यसैले शुलभ शुल्कमा कम्पनीले बजारमा अन्तर्राष्ट्रिय गुणस्तरका सेनेटरी प्याड उपलब्ध गराउँदै आइरहेको कम्पनीले जनाएको छ। सेफ्टीका २४० एमएम, २८० एमएम र ३२० एमएम बाक्लो र पातलो सेनेटरी प्याडलाई नेपाल गुणस्तर मानक स्ट्यान्डर्ड ५८७ बमोजिम गुणस्तर चिन्ह प्राप्त भएको छ। नेपाल गुणस्तर तथा नापतौल विभागले विभिन्न नेपाली उत्पादनहरूलाई गुणस्तर मानकको रुपमा यो चिन्ह प्रदान गर्दै आएको हो। नेपाल गुणस्तर मानक ५८७ ले सेनेटरी प्याडहरूको विशिष्टताहरू जस्तै प्रयोग गरिने सामग्री, सेनेटरी प्याडहरूको प्रकार र आकार, यसको साइज, कारीगरी र फिनिश निर्धारण गर्दछ। आवश्यकताहरू जस्तै मापन, सोसेपछि दबाव सहन सक्ने क्षमता र ब्याक्टेरिया र फंगल बायोबर्डन र छालाका रोगरूको किटाणु उपस्थिति जस्ता शुक्ष्म स्वच्छताका आवश्यकताहरू पनि मानकमा तोकिएका हुन्छन्। यसले उत्पादकलाई साइटोटोक्सिसिटी, जलन र छालाको संवेदनशीलता जस्ता बायो कम्प्याटिबिलिटी मूल्याङ्कन सुनिश्चित गर्न पनि निर्देशन दिन्छ।"
६० वर्षपछि पनौतीमा हरसिद्धी जात्रा हुँदै,"काभ्रे : हरेक १२ वर्षमा लाग्ने ऐतिहासिक हरसिद्धी जात्रा यो वर्ष ४ दिन मनाउने तयारीमा स्थानीयहरु जुटेका छन्। यहिँ चैत्र २८ गतेबाट सुरु भएर २०७९ बैशाख १ गतेसम्म यो जात्रा पनौतीमा लाग्ने आयोजकले मंगलबार पत्रकार सम्मेलनमा जानकारी दिएको छ। चैत्र २८ गते ललितपुरको हरसिद्धीबाट देवगण (नाच देखाउने तालिम प्रप्ता युवाहरु) सहितको १ सय भन्दा धेरै पनौतीमा हरसिद्धी नाचको लागि आउने हरसिद्धी जात्रा मूल ब्यवस्थापन समिति अध्यक्ष सुरेश सैजुले जानकारी दिए। पहिलो दिन पनौती आउने देवगणसहितलाई स्वागत गर्ने, दोस्रो र तेस्रो दिन चैत २९ र ३० गते पनौतीको मुख्य बजारमा रहेको हरसिद्धी डबली, मुख्य बजारमा नाच प्रर्दशन गरिने सैजुले बताए। दुई दिन नाच सकेपछि बैशाख १ गते बिधिवतरुपमा पनौतीबाट हरसिद्धी नाच देवगण टोलीलाई बिधाई गरिने प्रचलन रहेको सैजुले बताए। ललितपुरको हरसिद्धीबाट पनौती आउने देवगणहरु २९ जना रहेको जात्रा समितिले जनाएको छ। विस २००६ सालमा पनौतीमा बिधिवतरुपमा हरसिद्धी नाच जात्रा भएको तर त्यसपछिको २०६६ सालमा स्व बिष्णुदास स्याउलको नेतृत्वमा जात्रा ब्यवस्थापनको लागि अघि बढेतापनि बिधिवतरुपमा जात्रा हुन सकिरहेको थिएन। यो वर्ष हरेक १२ वर्षमा लाग्ने उक्त जात्रा नाच पनौतीमा बिधिवतरुपमा संचालनको लागि सबै तयारी गरिरहेको हरसिद्धी जात्रा आर्थिक समितिको संयोजक पुरुषोतम कर्माचार्यले जानकारी दिए। हरसिद्धी नाच जात्राको समयमा त्रिशाक्ति हरसिद्धीको पनौतीमा बास रहुन्जेल अन्य कुनै बाजा बजाउन नहुने पूजाको समयमा कुखुराको मासु, अण्डा र लसुनसमेत निषेध गरिएको जात्रा ब्यवस्थापन समितिले जनाएको छ।"
एनआईसी एशिया बैंकको २४ औं वार्षिक साधारण सभा सम्पन्न,"काठमाडौं : एनआईसी एशिया बैंकको २४ औं वार्षिक साधारण सभा सम्पन्न भएको छ। आइतबार काठमाडौंको भद्रकालीस्थित आर्मी अफिसर्स क्लबमा साधरण सभा सम्पन्न भएको हो। साधारण सभाले आर्थिक वर्ष २०७७७८ को सञ्चालक समितिको प्रतिवेदन, लेखापरीक्षकको प्रतिवेदनसहित २०७८ आषाढ मसान्तसम्मको वासलात, नाफानोक्सान हिसाब तथा नगद प्रवाह विवरण लगायतका वार्षिक विवरणहरू उपर छलफल गरी स्वीकृत गर्नुका साथै बैंकको प्रबन्धपत्र र नियमावलीमा संशोधन गर्ने प्रस्ताव पारित गरेको बताइएको छ। साथै उक्त साधरण सभाले बिजया स्वारलाई बैंकको स्वतन्त्र सञ्चालकमा अनुमोदन गरेको छ। सञ्चालक समितिको ५१२ औं बैठकले स्वारलाई बैंकको स्वतन्त्र सञ्चालकको पदमा नियुक्त गर्ने निर्णय गरेको थियो। बैंकको वार्षिक साधारण सभामा सञ्चालक समितिको सदस्य निर्वाचन गर्ने कार्यक्रम समेत रहेकोमा संस्थापक शेयरधनीहरूको तर्फबाट प्रतिनिधित्व गर्ने र सर्वसाधरण शेयरधनीहरूको तर्फबाट प्रतिनिधित्व गर्ने ३३ जना गरी ६ जना सञ्चालक निर्विरोध निर्वाचित भएका छन् । संस्थापक शेयरधनीहरूको तर्फबाट तुलसीराम अग्रवाल, त्रिलोक चन्द अग्रवाल र रामचन्द्र संघइू निर्विरोध निर्वाचित भएका छन्। सर्वसाधारण शेयरधनीहरूको तर्फबाट निकुञ्ज अग्रवाल, गणेशमान श्रेष्ठ र आदित्य कुमार अग्रवाल निर्विरोध निर्वाचित भएका छन्। साधारण सभा सम्पन्न भएपश्चात् बसेको नवनिर्वाचित सञ्चालक समितिको ५३७ औं बैंठकले सञ्चालक तुलसीराम अग्रवाललाई बैंकको सञ्चालक समितिको अध्यक्षमा सर्वसम्मत चयनसमेत गरेको छ। हाल देशभर बैंकले ३५८ शाखा कार्यालय, ४७३ एटिएम, १०० वटा विस्तारित काउन्टर एवं ८१ वटा शाखारहित बैंकिङ्गमार्फत् बैंकिङ्ग सेवा प्रदान गर्दै आएको छ।"
तेजाब तथा यौन हिंसासहित पाँचवटा अध्यादेश जारी,"काठमाडौं : राष्ट्रपति विद्यादेवी भण्डारीले पाँच वटा अध्यादेश जारी गरेकी छन्। मन्त्रिपरिषद्को सिफारिसमा पाँच वटा अध्यादेश जारी भएको राष्ट्रपति कार्यालयका सहायक प्रवक्ता केशव प्रसाद घिमिरेले जानकारी दिए। उनका अनुसार यौन हिंसाविरुद्धका केही ऐनलाई संशोधन गर्ने अध्यादेश, फौजदारी कसूर तथा फौजदारी कार्यविधिसम्बन्धी केही ऐनलाई संशोधन गर्ने अध्यादेश, सामाजिक सुरक्षा (पहिलो संशोधन) अध्यादेश, तेजाब तथा अन्य घातक रासायनिक पदार्थ नियमन अध्यादेश र नेपाल प्रहरी र प्रदेश प्रहरी कार्यसञ्चालन सुपरिवेक्षण र समन्वय पहिलो संशोधन अध्यादेश जारी भएको हो।"
तीन सातादेखि नुवाकोटमा कोरोनाका शून्य संक्रमित,नुवाकोट : महामारीको रुपमा रहेको कोरोनाका संक्रमित नुवाकोटमा शून्य रहेको छ। तीन हप्तादेखि नुवाकोटमा कोरोना सङ्क्रमितको संख्या शुन्य रहेको हो। १२ स्थानीय तह रहेको नुवाकोटमा मंगलबारको तथ्यांकअनुसार नुवाकोटमा कुनै पनि सङ्क्रमित भेटिएका छैनन। पछिलो २४ घण्टामा जिल्लामा कुनैपनि सङ्क्रमित नभेटिएको स्वास्थ्य कार्यालय नुवाकोटले जनाएको छ। पहाडी संरचना रहेको नुवाकोटमा कोरोना परीक्षण गर्नेमा पनि न्यून छ। चैत ६ गतेदेखि २२ गते मंगलबारसम्म कुनैपनि सङ्क्रमित भेटिएको छैन। विरामी भई कोरोना परीक्षण गर्न आउनेहरुको ठप्प रहेका छन्। नुवाकोटमा ७८ प्रतिशत नागरिकले कोरोना विरुद्धको खोपको पूर्ण मात्रा लिइसकेको स्वास्थ्य कार्यालयका प्रमुख महेन्द्रध्वज अधिकारीले जानकारी दिएका छन्। खोपको प्रभावकारी र नागरिकमा कोरोनाभाइसबाट सुरक्षित रहने चेतनामा वृद्धि भएको कारण गर्दा पनि सङ्क्रमण दर घटेको उनले बताए।
राष्ट्रिय महिला भलिबल प्रतियोगिता हुँदै,"तानसेन : पाल्पाको रानीमहल दरबार क्षेत्रमा चैत्र २४ गतेदेखि २६ गतेसम्म राष्ट्रिय महिला बिच भलिबल प्रतियोगिता हुने भएको छ। सञ्जय स्मृति प्रतिष्ठान काठमाडौंको आयोजना र राष्ट्रिय भलिबल संघको सहकार्यमा कालीगण्डकीको किनार रानीमहलको बगरमा प्रथम सञ्जय स्मृति प्रतियोगिता हुन लागेको हो। मंगलबार तानसेनमा पत्रकार सम्मेलन गरी आयोजकले प्रतियोगिताको अन्तिम तयारीको बारेमा जानकारी गराइएको छ। प्रतियोगितामा सातै प्रदेश, नेपाल पुलिस, शसस्त्र प्रहरीका महिला खेलाडीको सहभागितामा हुने खेलको तयारी अन्तिम चरणमा पुगेको प्रतिष्ठानका अध्यक्ष निरोज मास्केले बताईन्। बिच महिला भलिबल प्रयोगितामा प्रथम पुरस्कार नगद १ लाख, दोस्रो पुरस्कार नगद ५० हजार रुपैयाँ, उत्कृष्ट खेलाडीका लागि नगद २० हजार रुपैयाँ राखिएको छ।"
नेपाली कांग्रेसले समाजवाद छाडेको छैन : डा पोखरेल,"स्याङ्जा : नेपाली कांग्रेसका केन्द्रीय सदस्य डा गोबिन्दराज पोखरेलले नेपाली कांग्रेसले वीपीको समाजवादको सिद्धान्तलाई नै अवलम्बन गर्दै आएको बताए। नेपाली कांग्रेस पुतलीबजार नगर कार्यसमितिद्धारा मंगलबार सदरमुकाममा आयोजित अगुवा कार्यकर्ता प्रशिक्षणमा बोल्दै डा पोखरेलले भने, त्यतिबेला वीपीले भनेका समाजवादको पद चिन्हहरु समयानुकुलन परिवर्तन भएका हुन भन्दै वीपीको समाजवादलाई कांग्रेसले छाडेका भन्न मिल्दैन। उनले भने, हिजो वीपीले हलो जोतेको मान्छे, दुहुनो गाईको परिकल्पना गर्नु नै किसानमुखी अर्थनीति हो। अहिले हलो नभई ट्याक्टर जोत्ने प्रचलन छ। जुन वीपीले २००७ सालमा कृषिमा सुधार ल्याएर गरिवी निवारण गर्न सकिने कुरा बताएका थिए। उनले २०१७ सालमा कृषिमा आधारित औधोगिक विकासको आवश्यकता ठाने। त्यतीबेलाका सोच अहिलेसम्म सान्दर्भिक छ। जुन कालान्तरसम्म रहिरहनेछ। अहिले १ लाख ८० हजार हेक्टर कृषि योग्य जमिन बर्षेनी घटिरहेको छ भन्दै कृषिमा रुपान्तरण गर्न जरुरी रहेको उनको भनाई छ। राष्ट्रिय योजना आयोगका पूर्व उपाध्यक्षसमेत रहेका डा पोखरेलले नजिकिदै गरेको स्थानीय निर्वाचनमा सृजनशीलता, उद्यमशीलता, दुरदृष्ट्रि र सबैलाई समेट्न सक्ने नेतृत्व छनौट गर्न सुझाव दिए। कार्यक्रममा नेपाली कांग्रेस जिल्ला सभापति राजु थापा, बाग्लुङका महासमिति सदस्य एवं प्रशिक्षक डिल्लीराम सुवेदी, गण्डकी प्रदेश उपसभापति कल्पना तिवारी, जिल्ला उपसभापति केदार काफले, पुतलीबजार नगर सभापति सुरजकुमार अधिकारी र सचिव महादेव श्रेष्ठलगायतले आउँदो स्थानीय निर्वाचनमा जिल्लाका ९७ वडा, ११ पालिकामा नेपाली कांग्रेसलाई विजयी गराउनेगरी काम गर्ने प्रतिवद्धता जनाएका थिए।"
श्रीलंकाको स्वास्थ्य क्षेत्रमा आपतकाल घोषणा,"कोलम्बो : श्रीलङ्कामा औषधिको चरम अभावका कारण मङ्गलबारदेखि आपतकालीन स्वास्थ्य अवस्था घोषणा गरिएको छ। देशको सरकारी मेडिकल अफिसर्स एसोसिएसन () को आपतकालीन कानून लागू गर्ने र औषधिको चरम अभावका बारेमा छलफल गर्न बसेको आपतकालीन सामान्य समितिको बैठकपछि यो निर्णय घोषणा गरिएको डेली मिररले जनाएको छ। जीएमओए सेक्रेटरी डा सेनाल फर्नान्डोले आपतकालीन स्वास्थ्य अवस्था घोषणा गर्ने यो निर्णय बिरामीको जीवन रक्षाका लागि लिएको बताएका छन्। बैठकमा जीएमओएले सरकारको कमजोर व्यवस्थापनका कारण मुलुकमा औषधिको चरम अभाव हुने खुलासा गरेको छ। श्रीलङ्काको अखबारले वर्तमान आर्थिक सङ्कट जारी रह्यो भने औषधिको अभाव भविष्यमा निकै गम्भीर अवस्थामा पुग्ने बताएको छ। यसअघि सरकारले फागुन १२ गते सार्वजनिक स्वास्थ्य सेवालाई अत्यावश्यक सेवा घोषणा गरेको थियो। स्वास्थ्य सेवालाई अत्यावश्यक घोषणा गरेपछि सरकारले अत्यावश्यक औषधिको आपूर्ति मुलुकमै पुर्याउने व्यवस्था मिलाउनुपर्ने थियो, डा फर्नान्डोले भने। त्यसैले आपतकालीन औषधि अभावको पूर्ण जिम्मेवारी सरकार र स्वास्थ्य मन्त्रालयले लिनुपर्ने उनको भनाइ छ। शनिबार श्रीलङ्काले देशलाई समातेको आर्थिक सङ्कटसँग जुध्न सरकारको प्रयासप्रति जनताको असन्तुष्टिलाई लिएर कोलम्बोमा व्यापक विरोध प्रदर्शन भएपछि तीन दिन कर्फ्यू लगाएको छ। श्रीलङ्काका राष्ट्रपतिले शुक्रबार ""सार्वजनिक सुरक्षा र सार्वजनिक व्यवस्थाको"" सुनिश्चितता गर्न देशव्यापी आपतकालको घोषणा गरेका थिए।"
ऋतिक रोशनले सार्वजनिक गरे प्रेमिका !,मुम्बई : पहिलो पत्नी सुजैनसँग सम्बन्ध विच्छेद गरेका बलिउड अभिनेता ऋतिक रोशन 'रिलेशनसिप'लाई लिएर सधैं चर्चामा रहने गर्छन्। पछिल्लो समय ऋतिकले अभिनेत्री सबा आजादसँग 'डेट' गरिरहेको चर्चा भारतीय सञ्चारमाध्यममा छाइरहेको थियो। यसैबीच अभिनेता ऋतिक र अभिनेत्री सबा एकसाथ देखिएका छन्। उनीहरु एकअर्काको हाथ समातेर हिँडिरहेको तस्बिर यतिबेला भारतीय फिल्मी बजारमा 'भाइरल' बनेको छ। ऋतिक र सबालाई मुम्बई विमानस्थलमा एकअर्काको हाथ समातेर हिँडिरहेको भिडियो सार्वजनिक भएको छ। ३२ वर्षीया सबा संगीतकार पनि हुन्। ऋतिक र सबाको 'अफेयर' चर्चा चल्दै गर्दा उनको पूर्वपत्नी सैजनको अफेयर पनि अर्सलान गोनीसँग चलिरहेको चर्चा बलिउड नगरीमा रहेको छ। यसबारे दुबैले केही खुलाएका छैनन्।
थुनछेक बहसका लागि पल शाहलाई नवलपुर पठाइयो,"तनहुँः बलात्कारको आरोप लागेका अभिनेता पल शाहलाई थुनछेक बहसका लागि नवलपुर पठाइएको छ । तनहुँ कारागारका निमित्त प्रमुख नारायणप्रसाद अधिकारीका अनुसार शाहलाई मंगलबार नवलपुर पठाइएको हो । उनले अन्नपूर्णसँग भने, 'पल शाह तनहुँ कारागारमा हुनुहुन्थ्यो । नवलपुरबाट थुनछेक बहसका लागि परिपत्र आएपछि नवलपुर पठाइएको हो ।' यसअघि तनहुँ जिल्ला अदालतले जबरजस्ती करणी आरोपमा शाहलाई पुर्पक्षका लागि थुनामा राख्न आदेश दिएको थियो। न्यायाधीश हरिशचन्द्र ढुंगानाको एकल इजलासले शाहलाई पुर्पक्षका लागि थुनामा राखेर अनुसन्धान गर्न आदेश दिएको थियो। उमेर नपुगेकी किशोरीमाथि बलात्कार अभियोग लागेका शाहले जिल्ला अदालत तनहुँको आदेश बदर माग गर्दै उच्च अदालत पोखरामा निवेदन दिएका छन्। जिल्ला अदालत तनहुँको थुनछेक आदेश त्रुटिपूर्ण रहेको दाबी गर्दै शाहले उच्च अदालतमा निवेदन दर्ता गराएका हुन्। पटकपटक आफूमाथि बलात्कार गरेको भन्दै किशोरीले शाहविरुद्ध नवलपुर र तनहुँ जिल्ला अदालतमा छुट्टाछुट्टै मुद्दा दर्ता गराएकी थिइन्। थुनामा राख्ने आदेशविरुद्ध पल शाहले उच्च अदालत पोखरामा दिए निवेदन"
आईपीएल : बेंगलोर र राजस्थान भिड्दै,काठमाडौं : इन्डियन प्रिमियर लिग(आइपीएल) अन्तर्गत आज रोयल च्यालेन्जर्स बेंगलोर र राजस्थान रोयल्स भिड्दै छन्। मुम्बईस्थित वानखेडे स्टेडियममा हुने खेल साँझ ७:४५ बजेदेखि खेल सुरु हुनेछ।
विद्रोहीको आक्रमणबाट कंगोस्थित शान्ति मिशनमा रहेका नेपाली सैनिक घाइते,"काठमाडौं : शान्ति मिशनका लागि कंगोमा रहेका नेपाली सैनिक जवान विद्रोहीको आक्रमणबाट घाइते भएका छन्। परेशन 'बाली'का क्रममा सैनिक जवान घाइते भएको जनसम्पर्क तथा सूचना निर्देशनालय जंगी अड्डाले जनाएको छ। 'नेपाली शान्ति सैनिकहरुले अपरेशन 'बाली'को दौरान, मिति २९७८१२२२ गते प्रमुख सेनानी निकिल कुवँरको कमाण्डमा कर्डन एन्ड सर्चको कारबाही सञ्चालन गरी, विद्रोहीको अब्चेक्टिभ कब्जा गरी जमिन होल्ड गरेपश्चात, विद्रोहीले अज्ञात स्थानबाट गरेको फायरबाट उक्त मिशनमा कार्यरत एक जना सैनिक जवान घाइते भएको व्यवहरो जानकारी गराइन्छ,' जंगी अंड्डाद्वारा जारी विज्ञप्तिमा भनिएको छ। घाइते सैनिक जवानलाई तत्काल हेलिकोप्टरमार्फत् उद्धार गरी बुनियाँस्थित लेबल२ अस्पतालमा उपचार भइरहेको छ। बाँकी नेपाली सैनिकहरु सुरक्षित रहेको विज्ञप्तिमा उल्लेख छ।"
डम्पिङ साइड बिवादले फोहर उठ्नै छोड्यो डडेल्धुरामा,"डडेल्धुरा : डडेल्धुरा सदरमुकामको फोहर बजारमै थुप्रिन लागेको छ। डम्पिङ साइड विवाद हुँदा जिल्ला सदरमुकामको फोहर एकहप्ता देखि उठ्नै छोडेको हो। चारवर्ष अगाडि मात्रै भाडाँमा लिएको स्थानमा स्थानीयले फोहर फाल्नमा रोक लगाएपछि सदरमुकाम क्षेत्रको फोहर बजारैमै थुप्रिन लागेको हो। उग्रतार मेलौली सडक खण्डमा रहेको डम्पिङ साइडमा फोहर फाल्न स्थानीयले रोक लगाएसँगै हप्तादिनदेखि सदरमुकामको फोहर सडक छेउमै जम्मा हुन थालेको छ। बजार क्षेत्रमा संकलन हुने फोहर फाल्नका लागि प्रयोग हुँदै आएको डम्पीङ साइडमा स्थानीय बासिन्दाले फोहर फाल्न नदिएपछि फोहर व्यवस्थापनका लागि समस्या भएको अमरगढी नगरपालिकाले जनाएको छ। जल्ने फोहर व्यवस्थापन भईरहेको र अन्य फोहर पनि व्यवस्थापनका लागि समाधान निकाल्ने अमरगढी नगरपालिकाका सूचना अधिकृत लालबहादुर साउदले बताए। डम्पीङ साईड नहुँदा जिल्ला सदरमुकामको बागबजार, तुफानडाँडा, कृर्तिपुर, स्याउलेसहित पोखरा बजारमा संकलन हुने फोहर नियमितरुपमा संकलन हुन सकेको छैन। स्थानीय बासिन्दाको अवरोधका कारण पहिलाका डम्पीङ साइड बन्द भएको र नयाँ डम्पीङ साईडका लागि स्थानको खोजी गरिरहेको अमरगढी नगरपालीकाले जनाएको छ।"
५१ जना कोरोनामुक्त हुँदा २४ संक्रमित थपिए,काठमाडौं : पछिल्लो २४ घन्टामा थप २४ जनामा कोरोना भाइरस संक्रमण देखिएको छ ।५५८७ नमूनाको परीक्षण गर्दा २४ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। सोही अवधिमा कोरोनाबाट भने कसैको पनि मृत्यु भएको छैन। मन्त्रालयका अनुसार मंगलबार थप ५१ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ९ लाख ६५ हजार ७६५ पुगेको छ। निको हुने दर ९८७ प्रतिशत हो। हाल ८१२ जना कोरोनाका सक्रिय संक्रमित रहेको मन्त्रालयले जनाएको छ। यस्तै पछिल्लो २४ घन्टामा १७ हजार ७५५ जनाले कोरोनाविरुद्धको खोप लगाएका छन्।
बाँकेमा १०१ मतदानस्थल अति संवेदनशील,"नेपालगञ्ज : बाँकेका विभिन्न ६ स्थानीय तहमा रहेका १०१ मतदानस्थल अति संवेदनशीलका रुपमा रहेका छन्। वादविवाद हुने, झैभगडा हुने वा बुथ क्याप्चरको सम्भावना रहेकालाई संवेदनशील मतदानस्थलको रुपमा लिएका छौं, प्रमुख जिल्ला अधिकारी सूर्यबहादुर खत्रीले भने। उनले संवेदनशील र अति संवेदनशील क्षेत्रलाई वर्गीकरण गरेर सुरक्षा व्यवस्था सुदृढ गरिने जानकारी दिँदै मतदानस्थललाई आन्तरिकरुपमा व्यवस्थापन गरिने बताए। यसैबीच स्थानीय तह निर्वाचनका लागि जिल्ला सुरक्षा समितिले विभिन्न स्थानीय तहका मतदानस्थलको अनुगमन सुरु गरेको छ। कोहलपुर नगरपालिकाका १४ तथा खजुरा गाउँपालिकाका आठ मतदानस्थलको अनुगमन गरिएको प्रजिअ खत्रीले जानकारी दिए। उनले मतदानस्थल केहीमा पर्खाल नभएको, चर्किएको र केहीलाई मर्मतसम्हार गरेर प्रयोगमा ल्याइने उल्लेख गरे। विसं २०७४ को स्थानीय निर्वाचनमा जिल्लामा दुई लाख ४६ हजार १०३ मतदाता रहेकोमा यस वर्ष कूल तीन लाख २९ हजार ४७३ मतदाता छन्। जिल्लामा मतदान केन्द्र ३७९ छन्। मतदाता सङ्ख्या बढेकाले ५२ मतदान केन्द्र थपिएको जिल्ला निर्वाचन कार्यालयका सूचना अधिकारी युवराज पन्तले जानकारी दिए।"
अखेटोपहारसहित भक्तपुरबाट तीनजना पक्राउ,"भक्तपुर : भक्तपुर मध्यपुर थिमी नगरपालिका१ मनोहरा नयाँबस्तीबाट संरक्षित वन्यजन्तु कस्तुरीको बिनाजस्तो देखिने बास्नादार बस्तु ५ थान र भालुको पित्तजस्तो देखिने वस्तु ५ थानसहित ३ जनालाई प्रहरीले पक्राउ गरेको छ । पक्राउ पर्नेहरूमा भक्तपुर मध्यपुर थिमी नगरपालिका१ मनोहरा नयाँबस्ती बस्ने ४७ वर्षीय क्षत्र बहादुर बेगा, काठमाडौं कोटेश्वर बस्ने जुम्ला सिंजा गाउँपालिका६ काडागाउँ घर भएका १८ वर्षीय किशोर र काठमाडौं जोरपाटी बस्ने पाँचथर याङवरक गाउँपालिका२ तिनतिम्बो घर भएका ४६ वर्षीय लोकेन्द्र बेगा रहेका छन् । उक्त स्थानमा संरक्षित वन्यजन्तु कस्तुरीको बिना र भालुको पित्तको कारोबार भइरहेको भन्ने सूचनाको आधारमा महानगरीय अपराध महाशाखाबाट खटिएको प्रहरीले उक्त कारोबारमा संलग्न उनीहरुलाई पक्राउ गरेको हो । उनीहरूलाई आवश्यक अनुसन्धान एवम् कारबाहीका लागि जिल्ला डिभिजन वन कार्यालय भक्तपुर पठाइएको छ ।"
श्रीलंकामा एक दिनअघि अर्थमन्त्री बनेका अली साबरीले दिए राजीनामा,"कोलम्बो : श्रीलंकामा एक दिनअघि अर्थमन्त्रीमा नियुक्त भएका अली साबरीले राजीनामा दिएका छन् । हालै श्रीलंकामा जारी आर्थिक संकट र सरकारविरुद्धको प्रदर्शनका कारण मन्त्रिपरिषद्को सम्पूर्ण सदस्यले राजीनामा दिएको थियो । त्यसपछि सोमबार नयाँ मन्त्रिपरिषद्ले सपथ ग्रहण गरेको थियो । अली साबरीलाई अर्थ मन्त्रालय दिइएको थियो। तर एकदिन पछि नै उनले राजीनामा दिएका छन् । उनले राष्ट्रपति गोताबाया राजापाक्षेलाई लेखेको पत्रमा लेखिएको छ, 'अहिलेको अवस्थालाई ध्यानमा राखी यथोचित विचार गरेपछि यो अभूतपूर्व संकटसँग जुध्न अझ राम्रो व्यवस्था आवश्यक रहेको मेरो धारणा छ । र यसमा नयाँ अर्थमन्त्रीको नियुक्ति पनि समावेश छ।' यसै कारणले तत्काल पदबाट राजीनामा दिएको उनले पत्रमा लेखेका छन् । यसअघिको सरकारमा अली साबरी न्यायमन्त्री थिए । तर, अप्रिल ३ मा उनले बाँकी मन्त्रीसहित राजीनामा दिए । त्यसपछि सोमबार उनलाई अर्थ मन्त्रालयको जिम्मेवारी दिइएको थियो। पत्रमा उनले राष्ट्रपति राजापाक्षेले राम्रो व्यक्तिलाई अर्थमन्त्री बनाउन चाहेमा आफ्नो संसदीय सिट पनि त्याग्न तयार रहेको लेखेका छन् । बीबीसी"
स्थानीय तह निर्वाचन : भैरहवामा सत्तारुढ दलको गठबन्धन,"भैरहवा : सत्ता गठबन्धनमा आवद्ध दलहरुले अगामी स्थानीय निर्वाचनमा रुपन्देहीको सिद्धार्थनगर नगरपालिका (भैरहवा) मा तालमेल गरेर अघि बढ्ने निर्णय गरेका छन् । मंगलबार भैरहवामा बसेको गठबन्धनमा आवद्ध दलहरुको बैठकले चुनावी गठबन्धनको आवश्यकता ठहर गर्दै र सोका लागि नगर र वडातहसम्म नै गठबन्धन गरेर अघि बढ्ने निर्णय गरेका हुन् । बैठकले नगरमा गठबन्धनको लागि चार बुँदे निर्णय गरेको छ । नेपाली कांग्रेस नगर सभापति कोशीस बहादुर खड्काको सभापतित्वमा बसेको सत्ता साझेदार दलहरु नेकपा समाजवादी, एकीकृत नेकपा माओवादी केन्द्र, जनता समाजवादी पार्टी र राष्ट्रिय जनमोर्चाको नगरस्तरीय संयुक्त बैठकले चुनावी संयन्त्र निर्माण गरी छलफललाई थप अगाडि बढाउने निर्णय गरेको हो । नगरपालिकाको १३ वटै वडामा चुनावी तालमेल गर्ने निर्णय भएको कांग्रेस नगर सभापति कोशिस खड्काले जानकारी दिए । यससँगै सत्तारुढ गठबन्धनले रुपन्देही जिल्लाको १६ वटै तहमा पनि गठबन्धन गरेर अघि बढ्ने उद्घोष गरेको छ ।"
स्थानीय तह निर्वाचनमा कस्को भूमिका के ?,"काठमाडौं : ट्रान्सपरेन्सी इन्टरनेसनल (टीआई) नेपालले स्थानीय निर्वाचनलाई सफल, सार्थक, निष्पक्षका साथै भय, त्रास र धाँधलीरहित सम्पन्न गर्नगराउन सम्बन्धित पक्षहरूलाई आह्वान गरेको छ । ७५३ स्थानीय तहको निर्वाचन अगामी २०७९ साल वैशाख ३० गते हुने भएको जनाउँदै संविधानअनुसार स्थानीय तह राज्यको सबैभन्दा आधारभूत तह र आमनागरिकको दैनिकीसँग सम्बन्धित सेवा प्रवाह गर्ने सबैभन्दा नजिकको राज्य संयन्त्र भएको टीआई नेपालले जनाएको छ। मंगलबार एक विज्ञप्ति जारी गर्दै टीआईले स्थानीय निर्वाचनमा सरकार, निर्वाचन आयोग,राजनीतिक दल, उम्मेदवार, मतदाता, चन्दादाता र सञ्चार माध्यमले खेल्नुपर्ने भूमिका र दायित्व प्रति सचेत गराएको हो। निर्वाचनको क्रममा विभिन्न पक्षहरूका लागि विभिन्न दलहरूबाट भाग लिने उम्मेदवारहरूले मतदानपूर्व, मतदानको समयमा, मतगणनाको समयमा र निर्वाचन परिणाम घोषणापछि पनि संयमित र उच्च आचरण प्रस्तुत गर्न आग्रह गरिएको छ,'विज्ञप्तिमा भनिएको छ,' टिआई नेपालले मतदातामा डर, त्रास, भ्रम वा लोभलालचमा नपारी निर्भयतापूर्वक आफ्नो स्वतन्त्र अभिमत व्यक्त गर्न सक्ने वातावरण बनाउन आह्वान गर्दछ । साथै, निर्वाचन आयोगले जारी गरेको निर्वाचनआचारसंहिताअनुकूल आचरण र व्यवहार प्रदर्शन गर्न गराउन पनि सबै उम्मेदवारमा अनुरोध गरेको छ ।' 'आगामी स्थानीय तह निर्वाचनलाई विश्वसनीय, स्वच्छ र निष्पक्षरुपमा सम्पन्न गराउने प्रमुख जिम्मेवारी निर्वाचन आयोगको हो,'विज्ञप्तिमा भनिएको छ, 'निर्वाचनपूर्व मतदाता शिक्षा र मतदान केन्द्रहरूको उपयुक्त व्यवस्थाकाअतिरिक्त सहजरुपमा आममतदाताको निर्भयतापूर्वक मतदा नगर्न पाउने वातावरण बनाउनुका साथै मतगणना र नतिजा घोषणासमेतमा सहज र विश्वसनीय व्यवस्था मिलाउन निर्वाचन आयोगलाई विशेष आह्वान गर्दछ ।' के छ विज्ञप्तिमा ? १ सरकार निर्वाचनपूर्व, निर्वाचनको (मतदानको) चरणमा रनिर्वाचनपछि पनि मुलुकभर शान्ति र व्यवस्था कायम गर्दै आमनागरिकसँग सम्बन्धित जनस्वास्थ्य र आपूर्ति व्यवस्था कायम राख्दै सानाठूला सबै दल, उम्मेदवारहरूका साथै मतदातासमेतलाई शान्तिपूर्वक र भय, त्रासमुक्त वातावरणमा स्वतन्त्र अभिमत व्यक्त गर्न सक्ने वातावरण कायम राख्न संघ र प्रदेश सरकारहरूलाई आह्वान गरेको छ । २ निर्वाचनआयोग लोकतन्त्रको आधारभूत स्तम्भहरूमध्येको एक निर्वाचनआयोग भएको अवगत गराउँदै निश्चितमितिमा स्वच्छ, निस्पक्ष र व्यवस्थित रुपमा निर्वाचन हुन सकेन भने लोकतन्त्रको मर्म नै समाप्त औंल्याएको छ । आगामी स्थानीय तह निर्वाचनलाई विश्वसनीय, स्वच्छ र निष्पक्षरुपमा सम्पन्न गराउने प्रमुख जिम्मेवारी निर्वाचन आयोगको हो,'विज्ञप्तिमा भनिएको छ, 'निर्वाचनपूर्व मतदाता शिक्षा र मतदान केन्द्रहरूको उपयुक्त व्यवस्थाकाअतिरिक्त सहजरुपमा आममतदाताको निर्भयतापूर्वक मतदा नगर्न पाउने वातावरण बनाउनुका साथै मतगणना र नतिजा घोषणासमेतमा सहज र विश्वसनीय व्यवस्था मिलाउन निर्वाचन आयोगलाई विशेष आह्वान गर्दछ । ३ राजनीतिक दल यो निर्वाचनमा राजनीतिक दलको भूमिका अझै बढिरहेको बताउँदै टीआइ नेपालले भनेको छ, संविधानतः राजनीतिकदलहरू देशको शासन व्यवस्था सञ्चालनको मियो नै हुन् । स्थानीय तहको आगामी निर्वाचनमा राजनीतिक दलहरूको सहभागिता र अन्य क्रियाकलापको महत्वपूर्ण भूमिका रहने हुन्छ । दलहरूको घोषणापत्र, प्रचारप्रसारका शैली र उम्मेदवार छनौट समेतले आममतदाता र नागरिकको अपेक्षाको आधार बन्ने हुँदा उपयुक्त, सक्षम, सेवामुखी र योग्य उम्मेदवारलाई छनौट गर्न (टिकट दिन), निर्वाचनआचारसंहिताअनुकूल सभ्य र शिष्ट प्रचारप्रसारको शैली अवलम्बन गर्न, मतदान, मतगणना र परिणाम घोषणापछि सभ्य र जिम्मेवारीपूर्ण व्यवहार गर्न गराउन राजनीतिकदलहरूलाई आह्वान पनि टिआइले गरेको छ । ४ उम्मेदवार निर्वाचनको क्रममा विभिन्न पक्षहरूका लागि विभिन्न दलहरूबाट भाग लिने उम्मेदवारहरूले मतदानपूर्व, मतदानको समयमा, मतगणनाको समयमा र निर्वाचन परिणाम घोषणापछि पनि संयमित र उच्च आचरण प्रस्तुत गर्न आग्रह गरिएको छ । टिआई नेपालले मतदातामा डर, त्रास, भ्रम वा लोभलालचमा नपारी निर्भयतापूर्वक आफ्नो स्वतन्त्र अभिमत व्यक्त गर्न सक्ने वातावरण बनाउन आह्वान गर्दछ । साथै, निर्वाचन आयोगले जारी गरेको निर्वाचनआचारसंहिताअनुकूल आचरण र व्यवहार प्रदर्शन गर्न गराउन पनि सबै उम्मेदवारमा अनुरोध गरेको छ । ५ मतदाता निर्वाचनको निर्णायक पात्र मतदाताहरू भएको स्मरण गराउँदै टिआईले भनेको छ, 'आफैले आफ्ना लागि प्रतिनिधि छनौट गर्न यो निर्णायक घडीमा आममतदाताले कसैको लोभलालच, भ्रम वा भय त्रासमा नपरी आफ्नो विवेकले मतदान गर्न सक्नुपर्छ । लोकतन्त्रले दिलाएको यस महत्वपूर्ण घडीमा सबै मतदाताले लोभलालच, स्वार्थ नभएका र उच्च नैतिक आचरण भएका सक्षम व्यक्तिलाई मतदान गर्न नसके पछिल्ला दिनहरूमा पश्चाताप गर्नुपर्ने बताउँदै आफ्नै हातले आफू र आफ्ना सन्ततीको भविष्य सुनिश्चित गर्ने यो अवसरमान चुक्नआममतदातालाई आह्वान गरेको छ । ६ चन्दादाता निर्वाचनको क्रममाआफूलाई मन परेका उम्मेदवारलाई चन्दा, सहयोग दिन चाहने उद्योगी, व्यवसायी वा अन्यव्यक्तिहरूले समेत आफूले दिएको सहयोग पारदर्शी पार्न र निर्वाचनआचारसंहिताप्रति कुनसहयोग नदिन पनि अनुरोध गरिएको छ । ७ सञ्चारजगत् लोकतन्त्रमा सञ्चारजगत्को भूमिका अहम् रहने टीआईले जनाएको छ । अझ खुल्ला वातावरणमा फरकफरक सञ्चारमाध्यमले प्रवाह गर्ने फरकफरक सूचनाले आमनागरिकलार्इ प्रभाव परेको हुन्छ । स्थानीय तहको आगामी निर्वाचनको प्रत्येक चरणमा लोकतन्त्रको पहरेदारको रुपमा सञ्चार जगत्ले निर्वाचन आचारसंहिताको पालना, उपयुक्त उम्मेदवार छनौट, मतदाताको भूमिका र मनोबलमा सकारात्मक समाचार सम्प्रेषण गर्नगराउनआह्वान गर्दछ, विज्ञप्तिमा भनिएको छ । लोकतन्त्रको संस्थागत सुदृढीकरणका साथै भ्रष्टाचारमुक्त र सदाचारयुक्त नेपाल बनाउनुपर्ने आजको आवश्यकता भएको बताउँदै टिआई नेपालले भ्रष्टाचार, विसंगति र विकृति नियन्त्रण गर्न सकिएनभने समृद्ध नेपाल बनाउने सपनाप नि साकार हुन नसक्ने जनाएको छ । यसका लागि नेतृत्ववर्ग नै योग्य, सक्षम र सदाचारी हुनु आवश्यक छ । स्थानीय तह राज्यको सबैभन्दा आधारभूत र आमनागरिकको सरोकारसँग सम्बन्धित तह हो । जग भरपर्दो हुन नसके घर बलियो हुन सक्दैन,विज्ञप्तिमा भनिएको छ । तसर्थ, स्थानीय तहको आउँदो निर्वाचन सबै नेपालीका लागि चासोको विषय हुनु स्वाभाविक भएको बताउँदै यो निर्वाचनलाई सफल बनाई उपयुक्त व्यक्ति मात्र निर्वाचित हुनसक्ने वातावरण बनाउन सबै सरोकारवालाहरूले सकारात्मक भूमिका खेल्नुपर्छ।"
नियमित खोप छुटेका बालबालिकालाई बैशाखदेखि दिइने,"काठमाडौंः नियमित खोपबाट बञ्चित भएका बालबालिकालाई बैशाखदेखि लगाइने भएको छ। पोलियो, दादुरा, हेपाटाइटिस बि, लहरेखोकी, धनुषटंकार, निमोनिया र जापानिज इन्सेफलाइटिसलगायत विरुद्धको नियमित खोप नपाएका बालबालिकालाई बैशाखदेखि दिने भएको हो। स्वास्थ्य सेवा विभाग परीवार कल्याण महाशाखाअन्तर्गत खोप शाखाले बैशाखदेखि खोप लगाउन छुटेकालाई खोप दिइने बताएको हो । खोप शाखा प्रमुख सागर दाहालले नियमित खोप अभियानमा खोप लगाउन छुटेकालाई उनीहरुको हिस्ट्री हेरी खोप दिइने बताए । उनले भने, 'केहि बालबालिकाहरु नियमित खोप अभियानमा छुटेका छन् । छुटेका बालबालिकालाई बैशाखदेखि नियमित खोप अभियान समेट्छौं । यस्तै, टाइफाइड खोप लगाउँदा उनीहरुको हिस्ट्री र रेकर्ड हेरेर खोप उपलब्ध गराउँछौं । ' कोरोना संक्रमणका कारण नियमित खोप अभियान प्रभावित बनेको थियो । बालबालिकालाई सरूवा रोगहरुविरुद्ध सुरक्षा प्रदान गरी बिरामी दरमा कमी ल्याई शिशु तथा बाल मृत्युदर घटाउन सरकारले नियमित खोप अभियान संचालन गर्दै आएको छ ।"
लिङ्ग पहिचान गरी गर्भपतन गर्दा अर्घाखाँचीमा छोरा बढी छोरी कम,सन्धिखर्क : अर्घाखाँचीमा छोरा भन्दा छोरी कम जन्मिएका छन्। नेपालको जनसंख्या अनुसार पुरुष भन्दा महिला बढी देखिए पनि पछिल्लो समयमा जिल्लामा छोरी कम जन्मिएका छन्। अबैधानिकरुपमा लिङ्ग पहिचान गरेर छोरा भए राख्ने तर छोरी भए गर्भपतन गराउने कारणले पनि जन्मिएका छोरीको संख्या कम भएको हो। यस आर्थिक वर्षको साउन महिनादेखि फागुन मसान्तसम्म जिल्लामा १ हजार १८ बालबालिका जन्मिएकोमा छोरा ५ सय २० र छोरी ४ सय ९८ रहेको जिल्ला स्वास्थ्य कार्यालय अर्घाखाँचीका तथ्यांक शाखाका बसन्त पोखरेलले जानकारी दिए। पछिल्ला दुई वर्षको तथ्यांक हेर्दा पनि जन्मिएका छोरीको संख्या कम छ। गएको वर्ष अर्थात २०७७७८ मा ७ सय ५२ जना छोरा र ६ सय २१ जना छोरी जन्मिएका छन्। २०७६७७ मा कुल १३ सय ४० जना बच्चा जन्मिएकोमा ६ सय २२ जना बालिका र ७ सय १८ पुरुष रहेको जिल्ला स्वास्थ्य कार्यालयका सूचना अधिकारी बिजय बरालले बताए। जिल्ला स्वास्थय कार्यालयलगायत जिल्लाका विभिन्न स्वास्थ्य संस्थामा सुरक्षित गर्भपतनको सुविधा छ। तर मानिसहरु अबैधानिक रुपमा जिल्ला बाहिर जानेर भ्रुण चेक गरी गर्भपतन गर्नेहरु बढिरहेका छन्। जिल्लामा कतिले असुरक्षित गर्भपतन गरे भन्ने तथ्यांक नभएपनि जिल्लामा छोरी कम जन्मने तर छोरा बढी जन्मनेको प्रमुख कारण लिंग पहिचानलाई लिन सकिन्छ। नेपालमा प्रत्येक वर्ष १ लाख ८६ हजार १ सय ४४ जनाले असुरक्षित गर्भपतन गर्ने गरेको कृपा नामक संस्थाले सन् २०१४ मा गरेको सर्वेक्षणले देखाएको छ। जसको रिर्पोटमा नेपालमा प्रतिदिन ५ सय २० र प्रति घण्टा २१ जानले असुरक्षित गर्भपतन गर्ने गरेको आइपास नेपालका कार्यक्रम अधिकृत आर्दश अधिकारीले बताए। जिल्लामा गएको साउनदेखि फागुन मसान्तसम्म ४ सय ७७ जनाले स्वास्थ्य संस्थामा गई सुरक्षित गर्भपतन सेवा लिएका छन्। गतवर्ष २०७७७८ मा ६ सय ५७ जना र आर्थिक वर्ष २०७६७७ मा ६ सय ५३ जनाले सुचिकृत स्वास्थ्य सस्थामा गई गर्भपतन सेवा लिएको सुरक्षित गर्भपतनको विषयमा आइपास नेपालको सयोगमा काम गर्दै आएको समाज सेवा तथा बातावरण संस्कृति संक्षण समूहका कार्यकारी निर्देशक लक्ष्मी पौडेलले बताइन्।
"कांग्रेस, एमाले र माओवादीले मुलुकलाई बेरोजगार र भ्रष्टाचारको अखडा बनाए : अध्यक्ष लिङ्देन","कुश्मा : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले कांग्रेस, एमाले र माओवादीमा कुनै भिन्नता नभएको बताएका छन् । पर्वत सदरमुकाम कुश्माबजारमा मंगलबार आयोजित कार्यकर्ता भेटघाट कार्यक्रमलाई सम्वोधन गर्दै अध्यक्ष लिङ्देनले यी तीन ठूला दलले मुलुकलाई ३२ वर्षमा खोक्रो बनाएको आरोप लगाए। कांग्रेस, एमाले र माओवादीले मुलुकलाई भ्रष्टाचार र बेरोजगार उत्पादन गर्ने कारखाना बनाएको बताउँदै आगामी तीन तहको निर्वाचनमा ती दललाई भोट दिनु नेपालीहरुको ठूलो गल्ती हुने बताए । अध्यक्ष लिङ्देनले कांग्रेस, एमाले र माओवादी एक अर्काका विकल्प नभएको बताउँदै राष्ट्रिय प्रजातन्त्र पार्टी नै मुलुकको बैकल्पिक राजनीतिक शक्ति भएको बताए । उनले मुलुक लुट्ने सवालमा तीनवटै दल एकै ठाउँमा उभिने बताउँदै ती ठूला भनिएका दलबाट मुलुकको समृद्धि सम्भव नभएको बताए। उनले आगामी स्थानीय तहको निर्वाचनमा उपयुक्त वातावरण बनेमा गठबन्धन बनाएर जान सकिने बताउँदै छलफल भइरहेको बताए । उनले स्थानीय तहको निर्वाचनमा राष्ट्रिय प्रजातन्त्र पार्टीले बिजयी भएमा कक्षा १२ सम्म निशुल्क शिक्षा, सबै स्थानीय तहमा सुविधासम्पन्न अस्पताल, हरेक महिला वृद्धवृद्धाको घरघरमै पुगेर स्वास्थ्य परीक्षण, भ्रष्टाचारमा शून्य सहनशिलता बनाउने बताए ।"
"होटलबाहेक १२ समूहको सूचक घट्यो, कारोबार रकम भने बढ्यो","काठमाडौं : कारोबारको तेस्रो दिन मंगलबार पनि सेयर बजार ओरालो लाग्यो । कारोबारको पहिलो दिन आइतबारदेखि निरन्तर ओरालो लागेको सेयर बजारमा मंगलबार दोहोरो अंकको गिरावट आएको हो। यसदिन नेप्से परिसूचक ४६४६ अंकले घटेर २४५२०६ विन्दुमा झरेको छ। यसदिन २२८ कम्पनीको ५८ लाख ४१ हजार ९९८ कित्ता सेयर २ अर्ब ६७ करोड १२ लाख ३२ हजार ३८८ रुपैयाँमा सेयर खरिदबिक्री भयो। अघिल्लो कारोबार दिन सोमबार नेप्से परिसूचक १४८८ अंकले घटेर २४ सय ९८५३ विन्दुमा अडिएको थियो। सो दिन डेढ करोडको सेयर कारोबार भएको थियो। यस्तै साताको पहिलो दिन आइतबार २२५ कम्पनीको ३२ लाख ५३ हजार ८१६ कित्ता १ अर्ब ४६ करोड ७ लाख ७३ हजार ७२९ रुपैयाँमा खरिदबिक्री भएको थियो। सो दिन ३ कम्पनीको सेयर मूल्यमा सकारात्मक सर्किट लेभलमा कारोबार भयो भने १ कम्पनीको मात्र सेयर मूल्य बढेको थियो। यसदिन सेन्सेटि इन्डेक्स ८३४ अंकले घटेर ४५८५५ विन्दुमा बन्द भयो। कारोबारमा आएका १३ समूहमध्ये १२ समूहको सूचक ओरालो लागेको छ।एक दर्जन समूहको सूचक घट्दा होटल तथा पर्यटनको ००५ प्रतिशतले सेयर मूल्य बढ्यो। यसदिन अन्य समूहको सर्वाधिक ३६६ प्रतिशतले सूचक घट्यो। निर्जीव विमाको २९२,वित्तको २७२ र जलविद्युतको २०७ प्रतिशतले मूल्य ओरालो लाग्दा विकास बैंकको १९५, व्यापारको १८६ र बैंकिङको ११५ प्रतिशतले मूल्य घट्यो। दोहोरो अंकले ओरालो लागेको सेयर बजारमा २ कम्पनीको मात्र सेयर मूल्यमा सकारात्मक सर्किट लेभलमा कारोबार भयो। नेष्डो समृद्धि लघुवित्त वित्तीय र राष्ट्र उत्थान लघुवित्त संस्थाको सेयर मूल्यमा सकारात्मक सर्किट लेभलमा कारोबार भयो। कारोबार रकमका आधारमा हिमालयन डिस्टीलरी अग्रस्थानमा रह्यो। सो कम्पनीको ९ करोड बढीको सेयर कारोबार भयो। यस्तै नविल बैंकको ८ करोड, नेपाल लाइफको ८ करोड ,सुर्य लाइफको ७ करोड बराबरको सेयर कारोबार भयो। यस दिन कारोबारमा आएका १३ उपसमूहमा होटल उपसमूह बाहेक अन्य १२ वटा उपसमूहको सूचक नकारात्मक देखिएको छ।"
रचनालाई स्पष्टीकरण सोधिएको छैन : क्यान,"काठमाडौं : नेपाल क्रिकेट संघ(क्यान)ले गायिका रचना रिमाललाई स्पष्टीकरण नसोधेको जनाएको छ। सोमबार सम्पन्न त्रिकोणात्मक टी२० सिरिजको फाइनल खेलमा मैदान प्रवेशको विषयलाई लिएर हाम्रो सुरक्षा इन्चार्जलाई मात्र स्पष्टीकरण सोधिएको र गायिका रिमाललाई हामीले नै अतिथि बोलाएको हुदाँ उहाँलाई स्पष्टीकरण सोध्ने कारण नै नभएको क्यानका कार्यबाहक सचिव प्रशान्तविक्रम मल्लले अन्नपूर्णलाई बताए। उनले भने टिकट काट्ने काउन्टर र गेटसँगै परेको रहेछ। हाम्रो पार्टनर (सुन्बी होल्डिङ) ले त्यहाँसँगै नराख भनेको रहेछ। अलि तल राखभन्दा त्यहिँ राखेको रहेछ। त्यहीँ प्रेसर पर्यो। त्यो मौका पाउँदा हुल नै भित्र छिर्यो, सो बारे सुन्बी होल्डिङसँग स्पष्टीकरण सोधेका छौं। गायिका रिमालले कप्तान सन्दीप लामिछानेलसँग ट्रफीसहितको फोटो फेसबुकमा पोष्ट गरेकि छिन्। सोमबार सम्पन्न खेलमा नेपालले पपुवा न्युगिनीलाई हराउँदै सिरिजको विजेता बनेको थियो।"
कृषि वैज्ञानिक समाजमा डा घिमिरे,"ललितपुर : कृषि वैज्ञानिक समाज नेपाल (सासनेपाल) को अध्यक्षमा डा रामप्रसाद घिमिरे चयन भएका छन् । सासको पाँचौं गोष्ठी एवं सातौँ साधारण सभाका क्रममा सोमबार ललितपुरमा दुई वर्षका लागि अध्यक्षसहित ११ सदस्यीय कार्यसमिति चयन गरिएको हो । समाजको उपाध्यक्षमा युवराज भुसाल, महासचिवमा डा कृष्णप्रसाद तिम्सिना र कोषाध्यक्षमा सुदिप सुबेदी चयन भएका छन् भने सचिव (प्रशासन)मा प्रेनिल केसी, सचिव (आर्थिक प्रशासन)मा कृष्णहरि घिमिरे र सचिव (समन्वय)मा डा नवराज आचार्य निर्वाचित भएका हुन् । यसैगरी सदस्य (सदस्यता व्यवस्थापन) मा सुजया उप्रेती, सदस्य (प्रकाशन व्यवस्थापन) मा जीवन श्रेष्ठ, सदस्य (योजना तथा प्राविधिक) मा कपिल पौडेल र सदस्य (सेमिनार तथा कन्फेरेन्स)मा डा शोभा श्रेष्ठ निर्वाचित भएको जीवन लामिछानेले अन्नपूर्णलाई जानकारी दिए । कृषि अनुसन्धान तथा अन्वेषणका माध्यमबाट खाद्य सुरक्षा हासिल गर्ने विषयमा डा देवेन्द्र गौचनको टोलीले कार्यपत्र प्रस्तुत गरेको थियो भने जलवायु परिवर्तनको सन्दर्भमा कृषि अनुसन्धान विषयमा डा आनन्दकुमार गौतमको टोलीले । दिगो कृषि विकासका लागि राष्ट्रिय कृषि अनुसन्धान प्रणालीको सबलीकरण विषयमा डा श्रीमत श्रेष्ठको टोलीले प्रस्तुत गरेको थियो । अन्तिम कार्यपत्र नेपालको कृषि क्षेत्रको व्यावसायीकरण तथा औद्योगिकीरणका लागि अनुसन्धान एवं अन्वेषण विषयमा कृषि उद्यम केन्द्रका प्रमुख डा देवभक्त शाक्यको टोलीले प्रस्तुत गरेको थियो । राष्ट्रिय योजना आयोगका उपाध्यक्ष डा विश्वनाथ पौडेलले किनोट प्रस्तुति गरेका थिए भने कृषि अनुसन्धानका विविध क्षेत्रमा प्रतिष्ठित वैज्ञानिकहरूबाट अन्य चार विषयगत कार्यपत्र प्रस्तुत गरिएको थियो । कार्यक्रममा कृषि अनुसन्धानको क्षेत्रमा लामो समयसम्म संलग्न रही विशिष्ट योगदान पुर्याउने नौ प्रतिष्ठित वैज्ञानिकलाई अभिनन्दन गरिएको थियो । जसमा डा नन्दप्रसाद श्रेष्ठ, डा टेकबहादुर गुरूङ, डा सूर्यप्रसाद पाण्डे, डा मधुसुदन उपाध्याय, ज्ञानप्रसाद राई, डा मधुसुदन घले, डा समुद्रलाल जोशी, ज्ञानु मानन्धर गुरुङ र डा जगतदेवी रञ्जित छन् ।"
प्रधानमन्त्री देउवाले गरे चोभार सुख्खा बन्दरगाहको उद्घाटन,काठमाडौंः चोभार सुक्खा बन्दरगाह मंगलबारदेखि सञ्चालनमा आएको छ । प्रधानमन्त्री शेरबहादुर देउवाले चोभार सुख्खा बन्दरगाहको उद्घाटन गरेसँगै सञ्चालनमा आएको हो । वीरगन्जबाट आएका मालबाहक ट्रकलाई प्रवेश गराएर बन्दरगाह सञ्चालनको आरम्भ गरिएको हो । मंगलबार वीरगन्ज नाकाहुँदै काठमाडौंका लागि मालवस्तु बोकेर आएका ३ वटा कन्टेनरलाई बन्दरगाह भित्र्याइएको थियो । तेस्रो मुलुकबाट काठमाडौंका लागि मालवस्तु बोकेर ती कन्टेनर वीरगन्ज नाकाहुँदै काठमाडौं आएका थिए । व्यवसायीले आयात गरेका वस्तु बन्दरगाह भन्सार कार्यालयबाट जाँचपास गराउन पाउने भएका छन् ।
पिकअप र मोटरसाइकल ठोक्किदाँ एकजनाको मृत्यु,ढल्केवर(धनुषा) : धनुषामा पिकअप र मोटरसाइकल एकआपसमा ठोक्किदाँ एकजनाको मृत्यु भएको छ। मंगलवार विपी राजमार्ग अन्तर्गत धनुषाको मिथिला नगरपालिका११ बाहुनमारामा पिकअप र मोटरसाइकल एकआपसमा ठोक्किदाँ मोटरसाइकल चालकको घटनास्थलमै मृत्यु भएको प्रहरीले जनाएको छ। मृत्यु हुनेमा रौतहटको चन्द्रनिगाहपुर नगरपालिका५ बस्ने ५६ वर्षीय शेरबहादुर राई रहेको ईलाका प्रहरी कार्यालय ढल्केवरका प्रहरी निरीक्षक प्रदिप सुवेदीले जानकारी दिए। उनका अनुसार सिन्धुलीबाट बर्दिबासतर्फ आउँदै गरेको गरेको प्रदेश १०२००२च ५२६३ नम्बरको पिकअप र विपरित दिशाबाट जाँदै गरेको बा ५२ प ५१३० नम्बरको मोटरसाइकल एकआपसमा ठोक्किदा दुर्घटना भएको हो। दुर्घटनामा मृत्यु भएका राईको शवलाई पोष्टमार्टमका लागि जनकपुरधामस्थित प्रादेशिक अस्पताल पठाइएको प्रहरी निरीक्षक सुवेदीले जनाए। ठक्कर दिने पिकअप र त्यसका चालक सुनसरीको बराह नगरपालिका७ बस्ने २४ वर्षीय मनिष खत्री प्रहरी नियन्त्रणमा रहेको ईलाका प्रहरी कार्यालय ढल्केवरले जनाएको छ।
प्रहरी हिरासतमै आत्महत्याको प्रयास,बुटवल : प्रहरी हिरासतमा रहेका एक अभियुक्तले घाँटी रेटी आत्महत्या प्रयास गरेका छन् । तामाको तार चोरीको अभियोगमा बुटवलस्थित वडा प्रहरी कार्यालयको हिरासतमा रहेका रुद्रबहादुर नेपाली घाँटी रेटिएको अवस्थामा फेला परेको इलाका प्रहरी कार्यालय बुटवलका प्रहरी प्रमुख ठगबहादुर केसीले बताए । बुटवल औद्योगिक क्षेत्र र विभिन्न स्थानबाट तामाका तारहरु चोरी भएको उजुरीका आधारमा प्रहरीले उनलाई कवार्ड खानामा तामा बेच्दै गरेको अवस्थामा शनिबार पक्राउ गरेको थियो । नेपालीले सोमबार मध्यान्ह घाँटी रेटिएको अवस्थामा भेटिएका थिए । ट्वाइलेटको सिट फुटालेर उनले घाँटी रेटेको प्रहरीले जनाएको छ । नेपालीले आत्महत्याको प्रयास गरेको भए पनि प्रहरीले तत्काल उद्धार गरेर उपचारका लागि लुम्बिनी प्रादेशिक अस्पतालमा पठाएको बताए । घटनाका बारेमा अनुसन्धान भइरहेको प्रहरी प्रमुख केसीले बताए ।
टाइफाइड खोपको सुरुवात गर्ने नेपाल दक्षिण एसियाको पहिलो राष्ट्र,"काठमाडौंः टाइफाइड खोपको सुरुवात गर्ने नेपाल दक्षिण एसियाको पहिलो राष्ट्र बनेको छ । नेपालले टाइफाइडबाट बालबालिकालाई बचाउन चैत्र २५ गतेदेखि बैशाख १८ गतेसम्म राष्ट्रव्यापी रुपमा टाइफाइड खोप अभियान सुरु गर्न लागेको हो । केहि जिल्लामा भने खोप अभियान सुरु भइसकेको छ । स्वास्थ मन्त्रालयका अनुसार ७५ लाख बालबालिकालाई टाइफाइड खोप लगाउने सरकारको लक्ष्य छ । स्वास्थ्य सेवा विभाग परिवार कल्याण महाशाखाअन्तर्गत् खोप शाखा प्रमुख सागर दाहालका अनुसार अभियानपछि नियमित खोप तालिकामा टाइफाइड खोप पनि समावेश गरिनेछ र १५ महिना पुगेका सबै बालबालिकालाई एक डोज टाइफाइड खोप प्रदान गरिनेछ । खोप शाखा प्रमुख दाहालले भने, 'अभियानको क्रममा टाइफाइड खोप स्थानीय तहको प्रत्येक वडामा तोकिएको विद्यालयहरूको खोप केन्द्रमा उपलब्ध हुनेछ । विद्यालय नभएका वा कम भएका वडाहरूमा आवश्यकताअनुसार (बाह्य) खोप केन्द्र संचालन गरिनेछ । अभियानको अन्तिम दिन स्वास्थ्य संस्थामा खोप सेवा संचालन गरिनेछ । खोपको प्रभावकारिताको अध्ययनले टाइफाइड खोपबाट यो रोगको संक्रमणमा उल्लेखनीय रुपमा कमी ल्याउन सकिने अध्ययनले देखाएको छ । राष्ट्रिय खोप सल्लाहकार समितिबाट टाइफाइड खोपलाई राष्ट्रिय खोप कार्यक्रममा समावेश गर्न सिफारिश गरेको थियो । विश्व स्वास्थ्य संगठनले टाइफाइड खोपलाई नेपालसहित सबै टाइफाइड प्रभावित देशहरूमा प्रयोगका लागि सिफारिस गरेको छ । करिब १० हजार स्वास्थ्यकर्मीले खोप दिनेछन् । अभियानमा १ लाख १२ हजार ८५८ जना स्वयंसेवक परिचालन हुनेछन्। टाइफाइड रोग कसरी सर्छ ? टाइफाइड साल्मोनेला टाइफीबाट हुने गम्भीर रोग हो जुन ढल वा संक्रमित व्यक्तिको दिसाामा पाइने टाइफाइड रोगको जीवाणु स्वस्थ व्यक्तिमा दूषित खाना वा पानीको माध्यमबाट सर्दछ । यो रोग लागेमा उच्च ज्वरो आउने, टाउको दुख्ने, जिउ दुख्ने, पसिना आउने ,पखाला लाग्ने र बान्ता हुने हुन्छ साथै कहिलेकाहीँ ज्यानै जान पनि सक्छ । विगत ५ वर्षको तथ्यांक अनुसार नेपालमा बर्सेनि औसत ४ लाख ५० हजार जनाभन्दा बढीमा टाइफाइड रोग संक्रमण पुष्टि भएको पाइएको छ । विगत ३ वर्षको तथ्यांकअनुसार पानी तथा खानाजन्य संक्रामक रोगहरुमध्ये तेस्रो र अस्पताल भर्ना हुने कारणहरु मध्ये यो रोग चौथो कारणमा रहेको देखिएको छ । यो रोगको संक्रमण सबै उमेर समूहमा हुन्छ तर १५ वर्ष मुनिका बालबालिकामा अन्य उमेर समूहभन्दा बढी संक्रमण देखिएको छ । त्यस्तै पछिल्लो तथ्यांक अनुसार नेपालमा ८२ हजार ४४९ टाइफाइडका बिरामीहरु रहेको अनुमान छ । जसमध्ये ६० प्रतिशत १५ वर्ष भन्दाकम उमेर समूहकाबालबालिका रहेका छन् । हाल सालैको तथ्यांकले औषधि प्रतिरोधी टाइफाइडमा वृद्धि भएको पनि देखाउँछ । टाइफाइड रोकथामका लागि खोप अचुक उपाय टाइफाइड खोप मासुभित्र दिइन्छ र यसले वयस्क र बालबालिकामा दिर्घकालीन रोग प्रतिरोधात्मक क्षमता प्रदान गर्दछ । खोपको माध्यमबाट गरिने रोकथाम यो रोगसँग लड्नको लागि सबैभन्दा प्रभावकारी तरिकाहरू मध्ये एक हो । खोप बाहेक अन्य उपायहरू जस्तै सफा पानीको प्रयोग, सरसफाइ र स्वच्छता (जस्तै बारम्बार हातधुने) पनि महत्वपूर्ण छन् ।"
आचारसंहिता कार्यान्वयन गर्ने राजनीतिक दलको प्रतिबद्धता,"काठमाडौंः राजनीतिक दलका प्रतिनिधिहरुले स्थानीय तहको निर्वाचन आचार संहिता पूर्णरुपमा पालना गर्न प्रतिबद्धता जनाएका छन् । दलका प्रमुख, पदाधिकारी र प्रतिनिधिहरूले आचारसंहितामा हस्ताक्षर गरी पूर्ण पालना गर्ने प्रतिबद्धता जनाएका हुन् । दर्ता भएका दलका प्रतिनिधिहरुलाई मंगलबार आयोगले बोलाएको थियो । आयोगले आचारसंहिता उल्लंघन गर्न नपाइने भन्दै त्यसको प्रभावकारी कार्यान्वयनका लागि दलका प्रतिनिधिहरुबाट प्रतिबद्धता लिएको हो । निर्वाचनमा भाग लिन आयोगमा ७९ वटा दल दर्ता भएका छन् । आयोगले निर्वाचन आचारसंहिता जारी गरिसकेको छ । नेपाली कांग्रेसका उपसभापति पूणर्बहादुर खड्काले निर्वाचन आयोगले जारी गरेको आचारसंहितमा आफ्नो दलको तर्फबाट प्रतिवद्धता जनाएको बताए। निर्वाचनमा भाग लिन चाहने दलको दलका प्रतिनिधिको तर्फबाट आचारसंहिताको पूणर्पालना गर्ने विषयमा आयोगमा प्रतिवद्धता जनाइएको हो,' उनले भने। नेकपा एकीकृत समाजवादी पार्टीका महासचिव बेदुराम भुषालले आचारसंहिता प्रभावकारी कार्यान्वयनका लागि प्रतिवद्ध रहेको बताए । उन्नत लोकतान्त्रिक पार्टीका अध्यक्ष स्वागत नेपालले आयोग र दलका प्रतिनिधिबीच छलफल भएको बताए । उनले भने, 'आचारसंहितामा कहिल्यै पनि हस्ताक्षर गरिदैन । हस्ताक्षर गर्नुपर्ने विश्वव्यापी अभ्यास छैन ।' आयोगले स्थानीय तह निर्वाचन आचारसंहितामा लिखित प्रतिबदत्ता जनाउन बोलाएको सर्वदलीय बैठकमा विवाद सृजना भएको थियो। आयोगले आचारसंहिता पालना गर्नका लागि लिखित प्रतिवद्धतामा हस्ताक्षर गराउन खोजेपछि छलफल नगरी हस्ताक्षर गराउन खोजेको भन्दै विभिन्न दलहरुले आपत्ति जनाएका थिए। आयोगले ठूला दलको मात्र कुरा सुन्ने गरेको भन्दै उनीहरुले नाराबाजी गरेका थिए।"
जीवन रक्षकसहितका औषधि ठप्प पार्ने निर्णयप्रति आपत्ति,"काठमाडौंः जीवन रक्षकसहितका औषधि ठप्प पार्ने औषधि व्यवसायी संघको निर्णयप्रति नेपाल औषधि थोक व्यवसायी संघले आपत्ति जनाएको छ । संघले अतिआवश्यक औषधि उपभोक्ताले सहज पाउनुपर्ने बताएको हो । संघका अध्यक्ष शीबराज बाँस्कोटाले औषधि क्षेत्रभित्र देखिएको समस्या सम्बोधन गर्न औषधि व्यवस्था विभाग संवेदनशिल हुनुपर्ने बताए । उनले भने, 'उत्पादक ,आयातकर्ता , औषधि व्यवस्था विभाग एकआपसमा सहकार्यका माध्यमबाट जनतालाई सहज र सरल रुपमा औषधि उपलब्धताको लागि पहल गर्नु भन्दा रेटका कुरामा मत भिन्नाता राख्दै बसेको बेला छ । समस्या के के हो खुल्ला रुपमा सरोकारवालालाई एकै ठाउँमा उपस्थिति गराई छलफलका माध्यमबाट हल गर्नुको साटो सबै आआफनै स्वार्थका पछाडि लागेको छन् । आयातकर्ताबाट अनिवार्य मुल्य सूची प्रकाशन गर्ने कार्यलाइ अगाडि बढाउनुपर्छ ।' नेपाल औषधि व्यवसायी संघले बैशाख १ देखि सबै प्रकारका औषधि आयात ठप्प पार्ने जनाएको छ । पैठारी सिफारिस पत्रका लागि आयातकर्ता व्यवसायीहरुले औषधि व्यवस्था विभागमा दिइने निवेदनमा उल्लेख गरिने प्रतिबद्ध मूल्य हटाउनुपर्ने माग राख्दै संघ आन्दोलनमा छ । सरकारले माग सम्बोधन नगरे जीवन रक्षक, आइसीयू, सीसीयूमा प्रयोग हुने औषधिलगायत सबै औषधि समेत आयात नगर्ने संघले जनाएको छ । प्रतिवद्ध मुल्य लेख्नुपर्ने कुनै कानुनी बाध्यता नभएपनि विभागले बाध्यकारी बनाएको औषधि व्यवसायी संघले जनाएको छ ।"
वाणगंगा नदीको मधुवन तटीय क्षेत्रमा नदीजन्यवस्तुको ठेक्का सम्झौता विपरित उत्खनन्,"कपिलवस्तु : वाणगंगा नगरपालिकाबाट ठेक्का सम्झौता गरी संचालन गरिएको वाणगंगा नदीको मधुवन वगर क्षेत्रमा जथाभावी नदीजन्य वस्तुहरुको उत्खनन् भइरहेको छ । उत्खनन्का क्रममा नगरपालिका र ठेकेदार कम्पनी बीच भएको सम्झौता विपरित नदी क्षेत्रमा ढुंगा गिट्टी बालुवाको उत्खनन् गर्दा चुरे क्षेत्र विनाशको संकटमा पुगेको छ । चालु आर्थिक वर्ष २०७८।०७९ का लागि वाणगंगा नगरपालिकासँग खुला प्रतिस्पर्धाका आधारमा पोखरा महानगरपालिका वडा नं ३१ को शिवम् विल्र्डसले भ्याट बाहेक ५ करोड १ लाख १ सय ५१ रुपैया बोलकबोल गरी ठेक्का लिएको छ । ठेक्का सम्झौता अनुसार ठेकेदार कम्पनीले कुल ७५ हजार ९ सय ६८ घन मीटर नदीजन्य वस्तु उत्खनन् गर्ने सम्झौता भएको छ । तर सम्झौताको दुगुना बढी परिमाणमा नदीजन्य वस्तु उत्खनन् गर्ने योजनासहित ठेकेदार कम्पनी अघि बढेको छ । नदी क्षेत्रमा ३५ सेन्टिमीटर गहिराइसम्म नदीजन्य वस्तु उत्खनन् गर्ने सम्झौता भएपनि त्यसको ४ गुना बढी गहिरो गरी वाणगंगा नदीको मधुवन तटीय क्षेत्रमा उत्खनन् भइरहेको सजिलै देख्न सकिन्छ । नदीजन्य वस्तुको उत्खनन् र निकासीका विषयमा ठेक्का प्रदायक कार्यालय बाणगंगा नगरपालिका र अन्य सरोकारवाला निकायको पनि गहन अनुगमन हुन नसक्दा नदीजन्य वस्तुको दोहन यसरी बढेको हो । बिहान सुर्योदयदेखि साँझ सूर्यास्तसम्मका लागि ठेक्का लगाइएको भए पनि ठेकेदार पक्षबाट स्थानीय तह र प्रहरी प्रशासन समेतको मिलोमतोमा राती अबेरसम्म पनि खोलाबाट नदीजन्य वस्तुको उत्खनन् भइरहेको छ । वाणगंगा नदी क्षेत्रमा रातको समयमा अन्नपूर्णकर्मीसहित स्थानीय सञ्चाचारकर्मीहरु पुग्दा नदी क्षेत्रमा निकासी हुँदै गरेको, ब्याक हु लोडरको प्रयोगबाट नदी जन्यवस्तुको ओसार पोसार भइरहेको भेटिएको हो । नदी नियन्त्रणका लागि निर्माण गरिएका तटबन्धहरु पनि ढल्दै गएका छन् । नदी तटीय क्षेत्रको दक्षिणतर्फका गाउँहरुमा पानीको सतह तल झर्दै गएको छ । ठेकेदार पक्षले आफ्नो मात्रै फाइदा हेरेर नदीजन्य वस्तुको उत्खनन् गरेको प्रति स्थानीय सर्वसाधारणहरु पनि चिन्तित बनेका छन् । ठेक्का प्रदायक कार्यालयले यसको निरन्तर अनुगमन गरी नदीजन्य पदार्थको उत्खनन्लाई व्यवस्थित बनाउन स्थानीयले माग गरेका छन् । यसरी जथाभावी नदी क्षेत्रमा हुने यस्ता उत्खनन्ले नदी तटीय क्षेत्रका गाउँवस्तीमा बाढी पस्न सक्ने जोखिम बढेको छ । नदी नियन्त्रणका लागि निर्माण गरिएका तटबन्धहरु पनि ढल्दै गएका छन् । नदी तटीय क्षेत्रको दक्षिणतर्फका गाउँहरुमा पानीको सतह तल झर्दै गएको छ । स्थानीयका हेण्डपाइपहरु पनि सुक्दै गएका छन् । यसरी चुरे संरक्षणको सट्टा विनाश हुँदै गइरहेको घटनाप्रति जिल्लाका सबै सरोकारवाला निकायहरु जाकरुक हुनुपर्नेमा स्थानीय अगुवा युवा सुरज कुमार अग्रहरीले माग गरेका छन् । सम्झौता विपरित वातावरणीय सन्तुलनलाई बिगार्ने ढंगबाट हुँदैआएको यस्तो उत्खनन् ठेक्कालाई आवश्यक परे रद्द गरेरै भए पनि वातावरण संरक्षणमा जोड दिन स्थानीय नागरिक अगुवा दोलख पर्छाईले वाणगंगा नगरपालिकालाई अनुरोध गरेका छन् । सम्झौता विपरित उत्खनन् नगर्न वाणगंगा नगरपालिकाले ठेकेदार कंपनीलाई सचेत गराएको छ । अनुगमनका क्रममा नियम विपरित उत्खनन् गरेको पाइए तत्काल ठेकेदार कम्पनीलाई नियम अनुसार कारबाही गरिने वाणगंगा नगरपालिकाका प्रमुख प्रशासकीय अधिकृत टेकराज पंथीले बताए । कपिलवस्तु जिल्लाका अन्य नदी क्षेत्रहरुमा पनि उत्खनन्का लागि लगाइएको ठेक्कामा यसै ढंगबाट सम्झौता विपरित अवैध ढंगबाट उत्खनन् कार्य भइरहेको छ । यसतर्फ स्थानीय प्रशासनलगायत अन्य सरोकारवाला निकायहरु मुकदर्शक बनेर बसेका छन् ।"
चोभार बन्दरगाहले बैदेशिक व्यापारलाई थप प्रतिस्पर्धी बनाउनेछ : प्रधानमन्त्री देउवा,"काठमाडौंः प्रधानमन्त्री शेरबहादुर देउवाले काठमाडौंलाई अन्तर्राष्ट्रिय व्यापारको हबको रुपमा विकास गर्न सुक्खा बन्दरगाहले अग्रणी भूमिका निर्वाह गर्ने बताएका छन् । प्रधानमन्त्री देउवाले चोभार सुख्खा बन्दरगाहको उद्घाटन गर्दै वस्तुको आयात निर्यात गर्न बन्दरगाहको भूमिका अग्रणी रहने बताए। 'बन्दरगाहले काठमाडौंलाई अन्तर्राष्ट्रिय व्यापारको हबको रुपमा विकास गर्न कोसे ढुंगा बन्ने अपेक्षा लिएको छु । मुलुकको अन्तराष्ट्रिय व्यापार सहज गर्ने उद्धेश्यले राजधानीमा निर्माण भएको चोभार सुक्खा बन्दरगाहको उद्घाटन भएको छ,' प्रधानमन्त्रीले भने, 'सुक्खा बन्दरगाह निर्माणमा सहयोग गर्ने विश्व वैंकप्रति आभार प्रकट गर्छु ।' वस्तुको आयात निर्यात गर्न बन्दरगाहको भूमिका अग्रणी रहने बताउँदै प्रधानमन्त्री देउवाले बन्दरगाहले बैदेशीक व्यापारलाई थप प्रतिष्पर्धी बनाउन सक्ने धारणा राखे।"
मलाई क्यानले स्पष्टीकरण सोधेको छैन : गायिका रचना रिमाल,काठमाडौं : गायिका रचना रिमालले नेपाल क्रिकेट संघ(क्यान)ले आफूलाई स्पष्टीकरण नसोधेको बताएकी छिन्। उनले अन्नपूर्णसँग भने म आफैं टिकट काटेर भित्र प्रवेश गरेकि हुँ त्यसपछि क्यानको सरहरुले मलाई अतिथिको रुपमा बोलाएका हुन्। उनले थपे स्पष्टीकरणको बारेमा मलाई केही जानकारी नै छैन्। विभिन्न सञ्चारमाध्यममा मलाई क्यानले स्पष्टीकरण सोध्यो भनेर झुटा खबर आएको छ। विषय त्यस्तो हैन्। रचनालाई स्पष्टीकरण सोधिएको छैन : क्यान
स्थानीय तह निर्वाचन : लमजुङमा चार दलको गठबन्धन,"बेंसीसहर : आगामी वैशाख ३० गते हुने स्थानीय तहको निर्वाचनमा लमजुङमा सत्तारुढ चार दलको गठबन्धन हुने भएको छ । मंगलबार कांग्रेससहित नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टी (जसपा) का जिल्लास्तरीय नेताहरूको बैठकले निर्वाचनमा एक भएर अगाडि बढ्ने निर्णय गरेका हुन् । कांग्रेस लमजुङका सभापति डा टकराज गुरुङको संयोजकत्वमा बसेको बैठकले जिल्लाका सबै वडादेखि गाउँ र नगरपालिकासम्म नै गठबन्धन गरेर निर्वाचनमा अघि बढ्ने निर्णय गरेको हो । बैठकले गठबन्धनमा भएका राजनीतिक दलका केन्द्रीय निर्णयको स्वागत गर्दै केन्द्रीय निर्देशनबमोजिम नै वडा तहदेखि नै प्रतिवेदन तयार गर्न सबै दलका एकएक प्रतिनिधि रहने गरी चार सदस्यीय कार्यदलसमेत गठन गरेको लमजुङ कांग्रेसका सभापति गुरुङले जानकारी दिए । कार्यदलमा कांग्रेसका तर्फबाट जिल्ला सभापति गुरुङ, माओवादी केन्द्र जिल्ला समन्वय समितिका संयोजक एवं गण्डकी प्रदेशको स्वास्थ्य तथा जनसंख्या मन्त्री मधु अधिकारी गुरुङ, एकीकृत समाजवादीका जिल्ला अध्यक्ष रामबाबु अधिकारी र जसपाका जिल्ला अध्यक्ष गमबहादुर तामाङ रहेका छन् । जिल्ला तहमा कुन ठाउँमा कसले नेतृत्व गर्ने भन्ने विषयमा भने निर्णय भइसकेको छैन । माओवादी लमजुङका संयोजक गुरुङले केन्द्रीयस्तरबाट भएको गठबन्धन जिल्ला र वडा तहमा पुग्ने बताइन् । एकीकृत समाजवादीका अध्यक्ष रामबाबु अधिकारीले स्थानीय तह निर्वाचनमा तल्ला तहसम्म नै अध्ययन गरेर जनताको भावनाअनुसार उम्मेदवार छनोट हुने गरी संयन्त्र निर्माण गरिने र आगामी दिनमा सोहीअनुसार उम्मेदवार टुंगो लाग्ने बताए । जसपाका जिल्ला अध्यक्ष तामाङले केन्द्रीय निर्णयलाई स्वागत गर्दै जिल्लामा पनि गठबन्धनलाई प्रभावकारी बनाएर अगामी निर्वाचन गठबन्धनको पक्षमा ल्याउने गरी लागेको बताए । जिल्लामा ४ नगरपालिका र ४ गाउँपालिका छन । अघिल्लो स्थानीय तहको निर्वाचनमा लमजुङमा नेकपा एमाले र माओवादी केन्द्रविच चुनावी एकता भएको थियो । सो समयमा एमाले र माओवादी केन्द्रबीच ५ तहको प्रमुख र उपप्रमुखमा एमाले र ३ तहको प्रमुख र उपप्रमुखमा माओवादी केन्द्रले उम्मेदवार उठाएका थिए । जसमा एमालेले बेसीसहर, सुन्दरबजार, राइनास नगरपालिका, क्होँलासोँथर र मस्र्याङ्दी गाउँपालिकाको प्रमुख, बेसीसहर नगरापालिका, मध्यनेपाल नगरपालिका, दोर्दी र क्होँलासोँथर गाउँपालिका उपप्रमुख पनि एमालेले जितेको थियो । गठबन्धन भएपनि माओवादीले दोर्दी गाउँपालिका प्रमुख र मस्र्याङ्दी गाउँपालिकाको उपप्रमुख मात्र जितेको थियो । मध्यनेपाल, राइनास र दुधपोखरीमा माओवादी उमेद्वार पराजित भएका थिए भने एमालेको दुधपोखरी गाउँपालिकाको उपप्रमुख उमेद्वार पराजित भएका थिए । अघिल्लो निर्वाचनमा काँग्रेसले दुधपोखरी गाउँपालिकाको प्रमुख र उपप्रमुख, मध्यनेपाल नगरपालिकाको प्रमुख, राइनास र सुन्दरबजार नगरपालिकाको उपप्रमुख जितेको थियो । जिल्लामा कुल ७५ वडा रहेका छन । वडामा मिश्रित परिणाम आएको थियो ।"
महिलाले क्षमता प्रर्दशन गर्न कन्जुस्याइँ गर्दैनन् : पूर्व उपाध्यक्ष दाहाल,"शशिकला दाहाल मधेश प्रदेशका महिलाको लागि एउटा उदाहरणीय पात्र भईसकेकी छिन्। राष्ट्रियसभाकी उपाध्यक्षमा ४ वर्षे कार्यकाल बिताएकी उनी महोत्तरीको बर्दिवासस्थित आफ्नै निवासमा फुर्सदको क्षण बिताउँदैछिन्। बैशाख ३० गते हुन लागेको स्थानीयतहको निर्वाचनमा महिलाहरु प्रमुख पदमा आउनुपर्छ उनीको मुख्यत अडान रहेको छ। प्रस्तुत छ यसैसन्दर्भमा अन्नपूर्णकर्मी धनवीर महतोले दाहालसँग गरेको कुराकानीको सम्पादित अंश : राष्ट्रियसभाको उपाध्यक्ष पदको म्याद सकिएपछि कसरी दिनचर्या बिताउँदैहुनुहुन्छ?  अहिले घरमै बसिवियाँलो मा छु। ४ वर्षपछि जनताहरुसँग प्रत्यक्ष भेटघाट गर्ने अवसर पाएको छु। उहाँहरुसित समसमायिक विषयवस्तु उपर छलफल, विचार विमर्श गर्दैछु। अगामी निर्वाचनको सम्बन्धमा पार्टीले दिएको जिम्मेवारी पुरा गर्नका लागि तत्लिन रहेको छु। पार्टी विस्तार, संचालन, अगामी निर्वाचनको सम्बन्धमा पार्टीलाई स्थानीयस्तरबाट सहयोग गर्दैछु। यहाँको ४ वर्षे कार्यकालमा रहदाँ महिलाहरुको जीवनस्तरमा कति मात्रामा परिवर्तन भएको महसुस गर्नु भएको छ?  मलाई राष्ट्रियसभा सदस्यकोरुपमा पार्टीले मनोनित गरेपछि म उपाध्यक्षजस्तो गरिमामाय पदमा आसान्न भई ४ वर्षे कार्यकाल विताएको छु। यसबीचमा महिलाहरुमा अनेकौ परिवर्तन भएको छ। घरमा हिंसा सहेर वस्ने महिला अहिले न्यायको लागि वुलन्द आवाज उठाउनका लागि सक्षम भएकी हुन्। महिलाहरुमा सशक्तिकरणको केही मात्रामा भएपछि साहस जुटिएको छ। पहिले पहिले अरुको मुख हेरेर बस्ने महिलाहरु अचेल संविधानमा उल्लेख भएको अधिकार लिनका अग्रसर भएका छन्। समावेशिकरण, समानुपातिक सिद्धान्त अपाएका नेपाली महिलाहरु अब अधिकार लिनका लागि आफैं अगाडि बढन सक्षम हुनु खुशीको विषय बनेको छ। अगामी वैशाख ३० गते देशभरिमै एकसाथ स्थानीयतहको निर्वाचन भईरहेको छ। यसमा महिलाको सहभागीता कुन रुपमा भएको हेर्न चाहनुहुन्छ?  नेपालमा संविधान निर्माण भएपश्चात एक कार्यकाल उपप्रमुख भई विताईसकेकी महिला नेतृत्वहरु अहिले दोस्रो कार्यकालको लागि प्रमुख पदको दावेदारी गर्दैछिन्। जुन नेपालीहरुको लागि सुखद पक्ष रहेको छ। उनीहरु आफूलाई नेतृत्व लिनका क्षमतावान बनाएकी छिन्। चुल्होचौकामा सिमित रहेकी नेपाली महिलाहरु देशको मुल कानुन निर्माण गर्नुको साथै कार्यान्वयन गराउनका लागि महत्वपूर्ण भुमिका निर्वाह गरिसकेकी छिन्। संविधानले सुनिश्चित गरेको ५० प्रतिशत समावेशी अधिकारलाई अबको निर्वाचनमा स्थापित गर्ने जरुरी देखिन्छ। त्यस्तै देशभरिमा हुन लागेको स्थानीयतहको निर्वाचनमा कुल सिटको ३३ प्रतिशत स्थान महिलालाई जसरी सिट सुरक्षित गर्नुपर्छ। जसको लागि हरेक पार्टीलाई यसको अवधारणालाई मनन गराउनका लागि दबाव दिनुपर्ने देखिन्छ। अहिले पनि नेपाली महिलाहरु प्रमुख पदको लागि सक्षम छैनन् भनेर भ्रम छ, यसलाई कसरी चिर्न सकिन्छ?  मुख्यरुपमा हामी नेपालीले यो अपवाहलाई चिरिसकेका छौं। नेपालमा संविधान निर्माण भएपश्चात राष्ट्रपति, प्रधानन्याधिश, सभामुख, प्रदेश प्रमुख, मेयरजस्ता उच्च ओहोदामा रहि जिम्मेवारीपूर्वक महिलाले भुमिका निर्वाह गरिसकेकी छिन्। उनीहरु पु्रुषले भन्दा उत्कृष्ट कार्यसम्पादन गरिएको अवस्था छ। जिम्मेवारी पाएपछि महिलालाई आफ्नो क्षमतावान प्रर्दशन गर्नका लागि कदापी कन्जुस्याइँ गर्दैनन्। यस्ता भ्रमलाई चिर्नका लागि नेता कार्यकर्ताहरुले सशक्त भुमिका प्रर्दशन गर्न सक्नुपर्छ। सुरुमा त अलि कठिनाई भएतापनि पछि काम गर्दै क्रममा यस्ता कठिनाईहरु क्रमिक हटिदै जान्छ। काम गर्ने शैली सहज हुन्छ र कार्यसम्पादनमा कुनै किसिमको समस्या रहदैन। मुलतः जिम्मेवारी चाहि पाउनुपर्यो। महिलाहरुलाई प्रमुख पद दिलाउनका लागि यहाँले कस्तो भुमिका निर्वाह गर्नुहुन्छ?  म राष्ट्रियसभाको उपाध्यक्ष जस्तो महत्वपुर्ण पदमा आसन्न भई ४ वर्षे कार्यकाल विताईसकेकी छु्। यसबीचमा मैले धेरै नै अनुभव बटुले। मैले हरेक तहतप्कामा भईरहेको गतिविधीलाई धेरै नै नजिकबाट नियालेर अनुभव लिईसकेकी छु। कुनै पनि निर्वाचनमा संविधानले आरक्षित गरिएको संख्याको अधारमा महिलाले कार्यकारी पद पाउनुपर्छ मेरो मुख्यतः अडान छदैछ। यस विषयमा केहीदिनमै विभिन्न पार्टीका कार्यकर्ता, महिला संजाललगायत सरोकारवाला निकायसँग छलफल गरी यस विषयमा अग्रणी भूमिका निर्वाह गरिनेछु्। केहीदिन अगाडि मैले महोत्तरीका उपप्रमुखसँग यसविषयमा छलफल गरिसकेकी छु। त्यस्तै मैले पदमै रहेको समयमा ७ वटै प्रदेशका उपसभामुखसँग छलफल गरेर सम्मानीय राष्ट्रपति समक्ष यसविषयमा ज्ञापनपत्र बुझाईसकेकी छु।"
प्रधानमन्त्री कृषि आधुनिकीकरण परियोजनामा प्राविधिक जनशक्तिको अभाव,"काठमाडौं : देशका कार्यकारी प्रमुखका नाममा धेरै नेपालीको जीवन निर्वाहको माध्यम बनेको कृषि परियोजना सञ्चालनमा आएको पाँच वर्ष पूरा भए पनि आवश्यक प्राविधिक जनशक्ति र बजेट पाउन सकेको छैन। पन्ध्रौँ योजनामा रुपान्तरणकारी योजनाका रूपमा पहिचान गरिएको प्रधानमन्त्री कृषि आधुनिकीकरण परियोजनाले सुरुआती अवस्थादेखि नै आवश्यक जनशक्ति पाउन नसकेको परियोजनाका अधिकारीहरूको गुनासो छ। परियोजना व्यवस्थापन एकाइ कैलालीले पनि स्वीकृत दरबन्दीअनुसारको जनशक्ति पाएको छैन। एकाइमा स्वीकृत १३ जनाको दरबन्दीमध्ये पाँच जना प्राविधिक कर्मचारी नै नहुँदा कार्यान्वयनमा समस्या रहेको परियोजनाको कैलाली एकाइ प्रमुख कलशराम चौधरीले बताए। एकाइमा प्राविधिक जनशक्तिमात्र नभई सवारीको पनि अभाव छ। जिल्लाभर कार्यक्रम सञ्चालनमा रहेकामा भएका गाडीसमेत बिग्रँदा अनुगमन गर्न समस्या भएको छ। वरिष्ठ कृषि अधिकृतका रूपमा कार्यरत चौधरीपछिको दरबन्दी कृषि अधिकृत पदमा सुरुआती चरणदेखि नै कर्मचारी हाजिर हुन आएका छैनन्। सरकारसँग पटकपटक आवश्यक जनशक्ति माग गर्दा पनि पाउन नसकेपछि कार्यक्रम सोचेजति प्रभावकारी हुन नसकेको परियोजनाले जनाएको छ। परियोजना कार्यान्वयनमा मुख्य भूमिका खेल्ने प्राविधिक अधिकृतकै दरबन्दी पूर्ति नहुँदा प्रभावकारीरूपमा कार्यान्वयनमा समस्या आएको हो। कैलालीमा परियोजनाको सुरुआती वर्ष आर्थिक वर्ष २०७३७४ देखि गहुँ सुपरजोनका रूपमा कार्यक्रम सुरु गरिएको थियो। आव २०७४७५ देखि तेलहन जोन र आव २०७८७९ अर्थात् चालु आवदेखि धानजोनका रूपमा खेती सुरु भएको छ। जिल्लामा गहुँ सुपरजोनअन्तर्गत दुई हजार ३०० हेक्टर जमिनमा खेती गरिएको छ। गहुँको सुपरजोनका रूपमा कैलारी गाउँपालिकाको वडा नं १ देखि ९ सम्म, गौरीगङ्गा नगरपालिकाको वडा नं ५, ७, ८, ९, १० र ११, घोडाघोडी नगरपालिकाको वडा नं १ देखि ९ सम्म र बर्दगोरिया गाउँपालिकाको वडा नं १, २, ४, ५ र ६ लाई गहुँ सुपरजोजनका रूपमा विकास गरिएको जिल्ला परियोजना व्यवस्थापन एकाइले जनाएको छ। जिल्लाको एक हजार ५०० हेक्टर जमिनलाई तेलहन जोनका रूपमा स्थापित गरिएको छ। जानकी गाउँपालिकाको वडा नं १, २, ४ र ७, जोशीपुर गाउँपालिकाको वडा नं १ देखि ७ सम्म, भजनी नगरपालिकाको वडा नं २, ३, ६ र ८, घोडाघोडी नगरपालिकाको वडा नं १ देखि ९ सम्म र बर्दगोरिया गाउँपालिकको वडा नं १, २, ४, ५ र ६ मा तेलहन जोनका लागि आवश्यक खेती गरिएको छ। यसैगरी धानजोनका रूपमा जोशीपुर नगरपालिका वडा नं १, २, ३, ४ र ५, भजनी गाउँपालिकाको ३, ६ र ८ एवं जानकी गाउँपालिकाको वडा नं ४ मा खेती गरिएको छ। जिल्लामा गहुँ सुपरजोनमा ४०७, तेलहन जोनमा १२७ र धानजोनमा १०२ गरी ६३६ कृषक समूह सक्रिय छन्। यसैगरी गहुँ सुपरजोनमा २२, तेलहन जोनमा १४ र धानजोनमा नौ गरी ४५ वटा कृषि सहकारीले काम गरिरहेका छन्। गहुँ सुपरजोनमा २०, तेलहन जोनमा नौ र धानजोनमा तीन गरी ३२ वटा कृषि फार्मले काम गरिरहेका छन्। जिल्लामा समूह, कृषि सहकारी र फार्म गरी ७१३ वटा समूहले कृषिमा काम गरिरहेका छन्। तेलहन जोनमा सूचीकृत भएकाहरू धानजोनमा पनि सक्रिय रहेको परियोजना कार्यान्वयन एकाइले जनाएको छ। कैलालीमा गहुँ, धान, तेलहन, आलु, तरकारी र सुन्तला जातका फलफूल प्राथमिकताका बाली वस्तुका रूपमा सूचीकृत भएका छन्। कृषि गर्नेको सङ्ख्या बढ्न थाले पनि प्राविधिक जनशक्तिको अभावका कारण उपलब्धि कम रहेको प्रमुख चौधरीको स्वीकारोक्ति छ। यान्त्रिकीकरणले कृषि उत्पादनमा वृद्धि परियोजनाले कृषिमा यान्त्रिकीकरण गरी उत्पादन वृद्धि गराएको छ। यान्त्रिकीकरणले कृषि गर्दा हुने खर्च घटेर समयसमेत बचत भएको कृषक रणेन्द्र चौधरीको अनुभव छ। परियोजनाले चक्लाबन्दीमा खेती गर्न सुरुआत गराएको छ। यान्त्रिकीकरणमार्फत खेती गर्दा गहुँ ३७ मेट्रिक टन प्रतिहेक्टर सरदर उत्पादन भएको छ। अधिकतम गहुँ ५५ मेट्रिक टन प्रतिहेक्टर उत्पादन भएको तथ्याङ्क परियोजनासँग छ। यान्त्रिकीकरण हुनुअघि २९ मेट्र्रिक टन प्रतिहेक्टर मात्र गहुँ उत्पादन हुने गरेको थियो। यसैगरी तोरीको उत्पादन पनि ०९ मेट्रिक टन प्रतिहेक्टरबाट बढेर १३ मेट्रिक टन प्रतिहेक्टर पुगेको छ। चालु आर्थिक वर्षमा चक्लाबन्दीमा पकेटब्लकजोन सञ्चालनका लागि सहकारी र निजी क्षेत्रबाट माग सङ्कलन, सम्भाव्यता अध्ययन र कार्यान्वयनमा सहयोग गरिँदै छ। गहुँ बीज वृद्धि कार्यक्रम, चैते धानको क्षेत्र विस्तार, स्यालो ट्युबवेल जडान, धान बीज वृद्धि कार्यक्रम र जोन, सुपरजोन क्षेत्रमा कृषि यान्त्रिकीकरणलाई प्राथमिकतामा राखिएको छ। प्रदेश र स्थानीय तहलाई परियोजनाले दिएको अनुदानबाट ब्लक र पकेट क्षेत्रमा तरकारी खेती भइरहेको छ। परियोजनामार्फत कैलाली जिल्लाका स्थानीय तहमा चालु आर्थिक वर्षमा रु चार करोड ३६ लाख र सुदूरपश्चिम प्रदेशअन्तर्गत रु सात करोड ४५ लाख बजेट विनियोजन गरी काम भइरहेको छ। सङ्घीय सरकारबाट परियोजना एकाइ कार्यालयले भने रु चार करोड ४९ लाखको कार्यक्रम सञ्चालन गरिरहेको छ। परियोजनाले कृषिमा यान्त्रिकीकरण गर्न अनुदानमार्फत कस्टम हायरिङ सेन्टर सञ्चालनमा ल्याएको छ। गौरीगङ्गा नगरपालिका वडा नं ९ शङ्करपुरमा रहेको धनवर्षा कृषि सहकारी संस्था लिमिटेडको कस्टम हायरिङ सेन्टरमा ट्र्याक्टर, धान र गहुँका लागि प्रयोग गर्न सकिने थ्रेसरलगायत ११ वटा यन्त्र राखिएको छ। जसबाट ३८० जना किसानलाई सेवा दिन सकिएको सञ्चालक भानबहादुर ठगुन्नाले बताउनुभयो। यन्त्रमार्फत खेती गर्दा लागतमा ४० प्रतिशत कमी आएको उनले सुनाए। परियोजनाले प्रदेशमार्फत उपलब्ध गराएको बजेटबाट गोदावरी नगरपालिका८ मझगाउँमा तरकारी ब्लक कार्यक्रम सञ्चालन गरिएको छ। पचास प्रतिशत किसान र ५० प्रतिशत कृषि ज्ञान केन्द्रको लगानीमा तरकारी खेती गरिएको कृषि अधिकृत श्यामराज जोशीले सुनाए। तरकारी खेतीमा सहयोग पाउँदा किसान खुसी छन्। मझगाउँ समन्वय कृषक समूहका अध्यक्ष चन्द्रप्रकाश चौधरी तरकारी खेतीले आयआर्जनमा सहयोग पुगको बताउँछन्। ज्ञान केन्द्रमार्फत टोलटोलमा एकएक मिनीट्रेल वितरण गरिएको छ। यसबाट तरकारी गोडमेल गर्न सहज हुने कृषक चौधरीले बताए। प्रदेश र स्थानीय तहको वेवास्ताले कार्यान्वयनमा समस्या तीनै तहमा लागू गरिएको परियोजनाका कार्यक्रमलाई प्रदेश र स्थानीय तहले प्राथमिकतामा नराख्दा पनि कार्यान्वयनमा समस्या छ। स्थानीय तहले प्रधानमन्त्री कृषि आधुनिकीकरण परियोजनाका बजेट पनि डोजरे विकासमा खर्च गरेको गुनासो बढ्न थालेको छ। परियोजनाले जोन र सुपरजोनका कार्यक्रम सञ्चालन गर्छ। प्रदेशले ब्लक र स्थानीय तहले पकेट क्षेत्रको कार्यक्रम सञ्चालन गर्ने कार्यविधि छ। कृषिमा आधारित अर्थतन्त्रबाट कृषिजन्य उद्योगमा आधुनिक, व्यावसायिक, दिगो एवं आत्मनिर्भर कृषि क्षेत्रको विकास गर्ने सोचसहित प्रधानमन्त्री कृषि आधुनिकीकरण परियोजना कृषि तथा पशुपक्षी विकास मन्त्रालयबाट सञ्चालन हुने गरी सुरु भएको हो। परियोजनाको मुख्य उद्देश्य प्रमुख कृषि उपजहरूको विशिष्टीकृत क्षेत्र निर्माण गर्ने, निर्यातयोग्य कृषि वस्तुको मूल्य अभिवृद्धि गर्दै प्रतिस्पर्धात्मक क्षमता विकास गर्ने, कृषिलाई सम्मानजनक नाफामुखी व्यवसायका रूपमा विकास गर्दै रोजगारीका अवसर सिर्जना गर्ने र बहुसरोकारका निकायबीचको कार्यमूलक समन्वयमार्फत प्रभावकारी सेवा प्रवाहको सुनिश्चितता गर्ने रहेको छ। रासस"
निर्वाचन आयोगले बोलाएको सर्वदलीय बैठकमा नाराबाजी,काठमाडौं : निर्वाचन आयोगले स्थानीय तह निर्वाचन आचारसंहितामा लिखित प्रतिबदत्ता जनाउन बोलाएको सर्वदलीय बैठकमा विवाद सृजना भएको छ। मंगलबार आयोगले आचारसंहिताबारे छलफल गर्न दलहरुलाई बोलाएको थियो। आयोगले आचारसंहिता पालना गर्नका लागि लिखित प्रतिवद्धतामा हस्ताक्षर गराउन खोजेपछि छलफल नगरी हस्ताक्षर गराउन खोजेको भन्दै विभिन्न दलहरुले आपत्ति जनाए। प्रमुख निर्वाचन आयुक्त दिनेश कुमार थपलियाले होहल्ला नगर्न आग्रह गरेपनि दलका प्रतिनिधिहरुले विरोध जनाए। प्रमुख निर्वाचन आयुक्त थपलियाले छलफल गर्न नभई निर्वाचन आचारसंहितामा लिखित प्रतिबद्धता जनाउन बैठक बोलाएको बताए पनि साना दलहरुका कार्यकर्ताले होहल्ला गरेका थिए। आयोग ठूला दलको मात्र कुरा सुन्ने गरेको भन्दै उनीहरु नाराबाजीमा उत्रिए।
उदयपुरमा ट्युसन पढ्न गएकी बालिकाको हत्या,उदयपुर : उदयपुरको बेलका नगरपालिका ३ बुद्धचौकीकी एक बालिकाको हत्या भएको छ। बिहान साँढे ४ बजे घरबाट ट्युसन पढ्न निस्किएकी १५ वर्षीया बालिका कविता सुनवारको जशोधा खोलामा हत्या भएको हो। उनको शव बिहान ७ बजे खोला किनारामा स्थानीयले देखेपछि इलाका प्रहरी कार्यालय रामपुरलाई जानकारी गराएका थिए। घटनाको प्रकृति हेर्दा हत्या भएको देखिए पनि प्रहरीले यसको पुष्टि गरिसकेको छैन। जिल्ला प्रहरी कार्यालयका एसपी सुवासचन्द्र बोहोराले अनुसन्धानका क्रममा कर्तव्य गरी हत्या भएको जस्तो देखिए पनि अहिले नै एकिन गर्न नसकिने बताए। उनले अनुसन्धानका लागि केन्द्र र प्रदेश प्रहरीसँग समन्वय भइसकेकाले अनुसन्धानपछि मात्र घटनाको पहिचान गर्न सकिने बताए। कोसी जनता माध्यमिक विद्यालयमा कक्षा १० मा अध्ययनरत बालिका एसइइको परीक्षा नजिकिंदै गर्दा तयारीका लागि ट्युसन पढ्न सधैं बिहानै जाने गरेको परिवारका सदस्यले बताएका छन्। घटना स्थल विद्यालयदेखि करिव ७ सय मिटर र घरबाट करिव दुई किलोमिटर पर रहेको स्थानीय सुमनसागर खतिवडाले जानकारी दिए। मृतक बालिकाको टाउकोमा चोटपटक लागेको देखिएकाले कुटपिट गरी हत्या गरेको हुन सक्ने उनले बताए। घटना स्थललाई प्रहरी सुरक्षा घेरामा राखेको छ। कुकुरसहितको विशेषज्ञ टोली झिकाइएकाले प्रमाण नष्ट हुन नदिन सुरक्षा घेरामा राखिएको एसपी बोहोराले बताए।
चुनाव जित्न मात्र गठबन्धन गरेका होइनौं : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुसालले जनताको सङ्घर्षका बलमा प्राप्त उपलब्धि र संघीय लोकतान्त्रिक गणतन्त्रात्मक संविधानमाथि अझै चुनौती रहेको बताएकी छन्। गोदाबरी नगरपालिका वडा नं १४ को वडा कार्यालयको नवनिर्मित भवनको उद्घाटन गर्दै उनले प्राप्त उपलब्धि र संविधानको रक्षा तथा विकास गर्ने कार्यभार परिवर्तनकर्मी शक्तिको काँधमा आएको बताइन्। 'राष्ट्रिय राजनीतिका चुनौतीलाई सामाना गर्न, परिवर्तनबाट प्राप्त उपलब्धिलाई संस्थागत गर्ने, त्यसलाई कार्यान्वयन गरेर समाजवादको आधार तयार पारेर जाने विषयमा वर्तमान गठबन्धनलाई निरन्तरता दिने प्रतिबद्धता दलहरुबाट व्यक्त भएको छ,' उनले भने। मन्त्री भुसालले गठबन्धनको संस्कृतिले निर्वाचनमा मात्र तालमेल गरी विजयी हुने मात्र नभइ परिवर्तनका एजेण्डाको रक्षा, राष्ट्रियता, जनता र संविधानको रक्षा गर्ने र त्यसका चुनौतीलाई सामना गर्न गठबन्धन आवश्यक भएको बताइन्। 'परिवर्तन विरोधी शक्तिलाई परास्त गर्न गठबन्धनको आवश्यकता थियो, आसन्न स्थानीय तह निर्वाचनमा परिवर्तनकारी शक्ति एक भएर अगाडि बढ्दैछौं,' उनले भने। मन्त्री भुसालले सात दशक लामो सङ्घर्षबाट प्राप्त सङ्घीय लोकतान्त्रिक गणतन्त्रको रक्षा गर्दै समाजवादको आधार तयार गरेर सामाजिक न्यायमा आधारित समाज निर्माण गर्ने प्रतिबद्धता व्यक्त गरिन्। पछिल्ला पाँच वर्षको अवधिमा स्थानीय सरकारले धेरै काम सम्पन्न गरेका उल्लेख गर्दै उनले छोटो समयमा आधारभूत संरचनाको जग बसेको बताइन् । 'अब जो सुकै निर्वाचित भएर आउँदा पनि सोही जगबाट अगाडि बढ्न सहज हुनेछ,' उनले भनिन्। रासस"
स्याङ्जामा चोरी गर्ने दनुवार सिरहाबाट पक्राउ,"स्याङ्जा : वालिङ्स्थित एक पसलबाट झण्डै ५ लाख मुल्य बराबरको जिन्सी सामग्री चोरी गरी फरार रहेका २० वर्षीय युवालाई सिरहाबाट पक्राउ गरी स्याङ्जा ल्याइएको छ। एउटै पसलबाट १५ थान मोबाइल, ५२ थान घडी, ३ थान स्पीकर र रिचार्ज कार्ड समेत गरी ४ लाख ९६ हजार ६ सय ५० रुपैयाँ मुल्य बराबरका सामान चोरेर भागेको राजेशकुमार दनुवार १० दिनपछि फक्राउ परेका हुन्। यही चैत ८ गते वालिङ् १ रामबाच्छास्थित अलइन वन हाउसबाट मोबाइल, घडी, स्पिकर, मनिटर, चेन, (एनसेन, नमस्ते) का रिचार्ज कार्ड, डाटाकेवल, मोबाइल चार्जर, चावी कभर, घडीका चेन, चश्मा, पसल मालिकका नागरिकताका सक्कली प्रमाणपत्र, सवारी चालक अनुमति पत्र, केही बैंकहरुका चेकबुक चोरीगरी भागेका दनुवारलाई सिरहाको गोलबजारबाट पक्राउ गरी ल्याइएको प्रहरी उपरीक्षक राजिवबहादुर बस्नेतले जानकारी दिए। प्रहरीले सीसी क्यामराको आधारमा खोजतलास गर्दा पक्राउ गर्न सहज बनेको वडा प्रहरी कार्यालय वालिङका प्रमुख ढकेन्द्र खतिवडाले जानकारी दिए। इलाका प्रहरी कार्यालय गोलबजारको सहयोग र समन्वयमा पक्राउ गरिएको उनले बताए। सामानसहित उनलाई चैत १८ गते गोलबजारस्थित उनकै घरबाट पक्राउ गरेो हो। केही वर्षअघिदेखि दनुवार वालिङ बस्दै आएका थिए। दनुवारलाई स्याङ्जा जिल्ला अदालतबाट सोमबार म्याद थप गरी घटनाका सम्बन्धमा थप अनुसन्धान भइरहेको स्याङ्जा प्रहरीले जनाएको छ।"
सम्बन्ध सुधारको सेतु,"नेपालका प्रधानमन्त्री शेरबहादुर देउवा भारत भ्रमण गरी स्वदेश फर्किएका छन्। नेपाल र भारतबीच मैत्रीपूर्ण सम्बन्ध भएकाले यो भ्रमणले दुई देशबीचको विशेष सम्बन्धलाई जोड दिएको छ। आफ्नो भ्रमणका क्रममा उनले द्विपक्षीय सम्बन्धको अवस्थाको समीक्षा गरे। दुवै सरकार प्रमुखले अन्य क्षेत्रीय मुद्दाहरूमा पनि छलफल गरेका छन्। १३ बँुदासहितको संयुक्त प्रेस विज्ञप्ति भ्रमणको क्रममा जारी गरिएको थियो। जसमा भ्रमणका क्रममा छलफल भएका मुख्य विषयहरूलाई प्रकाश पारियो। सर्वविदितै छ, नेपाल र भारत अनादिकालदेखि नै घनिष्ट र छिमेकी मित्र हुन्। नेपाल र भारतबीच आकार र जनसंख्या, अर्थतन्त्र र प्रविधिमा ठूलो भिन्नता छ। तर पनि तिनीहरूको संस्कृति, परम्परा र दर्शनले एकताबद्ध छन्। बदलिएको परिप्रेक्ष्यमा नेपालभारत सम्बन्धलाई यसबाट हेर्नुपर्छ। परम्परागत सम्बन्धलाई कसरी प्रवद्र्धन गर्ने ? द्विपक्षीय आर्थिक सम्बन्धलाई कसरी सुदृढ गर्ने र कसरी समान स्तरमा व्यापारिक कारोबारलाई विकास गर्ने ? भारत सधैं नेपालको प्रमुख व्यापार साझेदार भएको छ। तसर्थ, कुनै पनि व्यापार नीतिलाई सफल बनाउन भारतीय बजार र दुवै देशको पारस्परिक हितलाई ध्यानमा राख्नुपर्छ। नेपालको भारतसँगको राजनीति वा भारतको नेपालसँगको आर्थिक कूटनीतिको सन्दर्भमा हेर्नु पर्छ। जहाँ दुवै देशको जित हुन्छ र कुनै पनि देश हार्दैन। दुई प्रधानमन्त्रीबीच सीमा विवादबारे छलफल भएको थियो। नेपालका प्रधानमन्त्रीले भारतका प्रधानमन्त्रीलाई स्थापित द्विपक्षीय संयन्त्रमार्फत सीमा समस्या समाधान गर्न आग्रह गरेका छन्। विज्ञप्तिमा भारतीय पक्षको भनाइ केही उल्लेख गरिएको छैन। नेपालका प्रधानमन्त्री शेरबहादुर देउवा र भारतका प्रधानमन्त्री नरेन्द्र मोदीबीच नयाँदिल्लीस्थित हैदराबाद हाउसमा शनिबार द्विपक्षीय प्रतिनिधिमण्डलस्तरीय वार्ता भएको सम्पन्न भएको थियो। दुवै प्रधानमन्त्रीले कोप२६ को समयमा बेलायतको ग्लासगोमा भएको भेटघाटको स्मरण गरे। भेटमा दुई प्रधानमन्त्रीले दुई देशबीचको घनिष्ट र सौहार्दपूर्ण सम्बन्धलाई थप प्रगाढ बनाउने उद्देश्यले सबै आयाममा नेपालभारत सम्बन्धको विस्तृत अवलोकन गरेका थिए। दुई प्रधानमन्त्रीबीच सडक, रेलमार्ग, पाइपलाइन, प्रसारण लाइन र हवाई सेवाको निर्माणमार्फत कनेक्टिभिटी र पूर्वाधार प्रवद्र्धन गर्ने विषयमा छलफल भएको थियो। भेटमा नेपालका प्रधानमन्त्रीले महेन्द्रनगर, नेपालगन्ज र जनकपुरबाट थप हवाई प्रवेश मार्गका लागि भारतका प्रधानमन्त्रीलाई अनुरोध गरेका थिए। नेपाल र भारतबीचको विकास र आर्थिक साझेदारीका विभिन्न प्रस्तावमा भारतीय प्रधानमन्त्रीले सकारात्मक प्रतिक्रिया जनाएका छन्। त्यसैगरी हालै भारतबाट नेपाललाई युरिया र डीएपी आपूर्ति गर्ने जीटुजी व्यवस्थामा भएको समझदारीपत्रमा दुवै प्रधानमन्त्रीले स्वागत गरेका छन्। प्रधानमन्त्री देउवाले आगामी मनसुनअघि नेपाललाई १ लाख ५० हजार मेट्रिकटन मल पहिलोपटक उपलब्ध गराउन आग्रह गरेका छन्। उनले भारतले नेपाललाई कोभिड१९ भ्याक्सिन, औषधि, तरल अक्सिजन र अन्य चिकित्सा सामग्री उपलब्ध गराएकोमा प्रधानमन्त्री मोदीलाई धन्यवाद दिएका थिए। उनले भूकम्पपछिको पुनर्निर्माणमा भारतले गरेको सहयोगका लागि भारतलाई धन्यवाद पनि दिए। भेटमा व्यापार तथा पारवहन, संस्कृति तथा पर्यटन, कृषि क्षेत्रमा सहयोग, प्रजनन प्रयोजनका लागि मुर्राह भैंसीको आपूर्ति र उखुलगायत अन्य द्विपक्षीय हित र लाभका विषयमा पनि छलफल भएको थियो। दुवै पक्षले संशोधित पारवहन सन्धिलाई निष्कर्षमा पुर्याउन पनि सहमति जनाए। जसले रेल, कार्गो, ट्रान्ससिपमेन्ट, निजी अपरेटरहरू, आन्तरिक जलमार्गहरू र थप बन्दरगाहहरूमा पहुँचको परिचालनलाई सहज बनाउनेछ। दुई पक्षबीच आईसीपी निर्माण र चाँदनीदोधारामा सुक्खा बन्दरगाह निर्माणका विषयमा पनि छलफल भएको थियो। उक्त अवसरमा ऊर्जा क्षेत्र सहयोगसम्बन्धी संयुक्त भिजन वक्तव्य जारी गरिएको थियो। वक्तव्यमा जलविद्युत्को उत्पादन, प्रसारण र सीमापार व्यापारमा द्विपक्षीय सहयोग समेटिएको छ। यो दृष्टिकोण र समझदारी नेपालका लागि दीर्घकालसम्म नेपाल र भारतलगायत अन्य मुलुकसमेत यसबाट लाभान्वित हुन सक्छन्। भारतले नेपालबाट जलविद्युत् खरिद गर्ने र त्यसका लागि क्लियरेन्स प्रक्रिया सुरु भइसकेको जानकारी दिएको छ। दुई प्रधानमन्त्रीले पञ्चेश्वर जलविद्युत् आयोजनाजस्ता ऐतिहासिक आयोजनामा आर्थिक र विकास साझेदारीलाई गति दिने सम्भावना बलियो रहेको उल्लेख गरे। दुवै पक्षले उक्त आयोजनाको डीपीआरलाई छिट्टै अन्तिम रूप दिनुपर्नेमा जोड दिएका छन्। करिब २५ वर्षदेखि थाँती रहेको यस परियोजनाले मूर्तरूप लिने अपेक्षा गर्न सकिन्छ। उनीहरूले भारतीय ऋणअन्तर्गत निर्मित ९० किलोमिटर लामो १३२ केभीडीसी सोलु करिडोर प्रसारण लाइन परियोजनाको पनि उद्घाटन गरेका थिए। विश्व परिदृश्यमा परिवर्तन भइरहेको भूअर्थशास्त्रको सन्दर्भमा भारतलाई नेपालसँगको सम्बन्ध प्रगाढ बनाउनु आवश्यक छ। यसको प्रभावको सामना गर्न यस क्षेत्रमा बलियो साझेदारी विकास गर्न महत्तवपूर्ण हुनेछ। प्रधानमन्त्रीद्वयले नेपालका १० जिल्लामा १३२ वटा स्वास्थ्य संस्थाको निर्माणको प्रगति देख्नुका साथै नेपालमा रूपे कार्ड सञ्चालनको शुभारम्भ पनि गरे। दुई प्रधानमन्त्रीको समुपस्थितिमा निम्न कागजातहरूमा हस्ताक्षर र हस्तान्तरण पनि भए। रेलवे क्षेत्रमा प्राविधिक सहयोग अभिवृद्धि गर्न एमओयू, नेपाल आयल कर्पोरेसन र इन्डियन आयल कर्पोरेसनबीच पेट्रोलियम पदार्थको आपूर्तिसम्बन्धी सम्झौता भएको छ। दुवै आयल कर्पोरेसनबीच प्राविधिक विशेषज्ञता आदानप्रदान गर्ने सम्झौता र अन्तर्राष्ट्रिय सौर्य गठबन्धनको फ्रेमवर्क सम्झौता पनि भएको छ। भ्रमणले दुई देशबीचको विश्वास र मित्रतालाई पुनः स्थापित गरेको छ। तर, नेपाली जनताको भ्रमणको अपेक्षाको परिमाण धेरै ठूलो भएकाले भ्रमणको नतिजाप्रति असन्तुष्टि व्यक्त गरेका छन्। ठूला छिमेकी भएकाले भारतले देशलाई अझ धेरै उपहार दिनुपथ्र्यो भन्ने सो देशका जनताको धारणा थियो। उनीहरूको चाहनाको मुख्य सीमा विवादबारे भारतका प्रधानमन्त्रीबाट केही नबोलिनु र केवल संयुक्त विज्ञप्तिमा मात्र आउनुले शुभसंकेत गरेको मान्नुपर्ने स्थिति छ। नेपालसँग मैत्रीपूर्ण सम्बन्ध कायम राख्नु भारतका लागि आफ्नो एक्ट इस्ट एन्ड नेबरहुड फस्र्ट नीतिलाई मात्र होइन, उत्तरपूर्वी क्षेत्रको शान्ति र स्थिरताका लागि पनि महत्वपूर्ण छ। बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) र बंगलादेश, भुटान, भारत र नेपाल (बीबीआईएन) उपक्षेत्रीय पहलजस्ता विभिन्न क्षेत्रीय र उपक्षेत्रीय पहलमा यो देश भारतको प्रमुख साझेदार रहेको छ। भूमण्डलीकरण र संरक्षणवादको चाललाई केन्द्रबिन्दुमा लिइरहने विश्व परिदृश्यमा परिवर्तन भइरहेको भूअर्थशास्त्रको सन्दर्भमा नेपालसँगको सम्बन्धलाई प्रगाढ बनाउनु आवश्यक छ। यसको प्रभावको सामना गर्न यस क्षेत्रमा बलियो साझेदारी विकास गर्न महŒवपूर्ण हुनेछ। नेपाल यसको बढ्दो आर्थिक सफलतासँग यस क्षेत्रमा एक महत्वपूर्ण साझेदारी प्रदान गर्छ। हालैको भ्रमणले दुई सरकारको सम्बन्धलाई अगाडि बढाउने चाहनालाई प्रकाश पारेको छ। गतिलाई दिगो बनाउन मद्दत गरेको छ। जनताको धारणालाई सम्बोधन गर्ने प्रयास गर्नुपर्छ भन्ने अनुभवले देखाएको छ। सेयर बजारमा उछाल आएजस्तै भारतीय विद्युत् बजार (आईआईएक्स) मा बिजुलीको भाउ अत्यधिक महँगो भएको छ। त्यसपछि त्यहाँको विद्युत् नियमन आयोगले प्रतिस्पर्धी बजारमा बिजुलीको भाउ अधिकतम प्रतियुनिट १२ भारु (१९ रुपैयाँ २० पैसा) भन्दा बढी नलिन सम्बद्ध निकायलाई निर्देशन दिएको छ। इन्डियन इनर्जी एक्सचेन्ज (आईआईएक्स) बिजुलीको भाउ अस्वाभाविक रूपमा वृद्धि गरिएको भन्दै आयोगले न्यूनतम शून्य रुपैयाँ र अधिकतम १२ भारुभन्दा बढी लिन नपाउने गरी एक्सचेन्जलाई निर्देशन दिएको हो। अप्रिल १ (चैत १८) देखि लागू हुने यो प्रावधानका कारण नेपाल विद्युत् प्राधिकरणलाई केही राहत मिल्ने भएको छ। प्राधिकरणले प्रतियुनिट २० भारु (चुहावट र अन्य खर्चसमेत जोड्दा प्रतियुनिट ३८ रुपैयाँ) मा बिजुली लिँदै आएको थियो। पछि प्राधिकरणले त्यही मूल्यमा पनि नपाएपछि आन्तरिक आपूर्तिमा केही कटौती गर्दै आएको छ। २०७७ असोजमा खरिद गरिएको दुईवटा रेल नियमित सञ्चालनका लागि पनि उद्घाटन गरिएको छ। फागुन १ गतेदेखि बिनायात्रु (ड्राई रन) हुँदै आएको कुर्थाजनकपुरजयनगर रेल सेवा नियमित रूपमा सञ्चालनका लागि भारतको नयाँदिल्लीबाट देउवा र मोदीले उद्घाटन गरे। मोदीले देउवालाई भनेका थिए, कंग्र्याचुलेसन देउवाजी। प्रतिउत्तरमा देउवाले भने, थ्यांक्यु। मोदीले अनादिकालदेखि नेपाल र भारत एकअर्काका सुखदुःखका साथी रहेको बताए। नेपाल र भारतबीच भएका सन्धिसम्झौता पुनरावलोकनका लागि सुझाव दिन प्रबुद्ध व्यक्ति समूह (ईपीजी) छ। समूहले प्रतिवेदन तयार गरेको धेरै वर्ष बितिसक्दा पनि भारतीय पक्षले त्यसलाई बुझ्न आलटाल गरिरहेको छ। आलोचकहरूले प्रधानमन्त्री देउवा स्थानीय चुनावको मुखैमा भारत भ्रमण गरेको, भारतीय जनता पार्टी कार्यालयमा गएको, एअरपोर्टमा शिष्टाचार नपुगेको आदि कुरासमेत सार्वजनिक सञ्जाल र आमसञ्चार माध्यममा सार्वजनिक भएका छन्। समग्रमा, ऊर्जालगायत अन्य क्षेत्रमा भएको समझदारी, छलफल र खासगरी नेपालको नयाँ नक्सापछि भएको यो भ्रमणलाई दुई मुलुकबीचको आइस ब्रेकसमेत भन्नुमा अत्युक्ति नहोला।"
कर्णाली करिडोरअन्तर्गत नौवटा पुल बन्दै,"मान्म : कर्णाली करिडोरमा नौवटा पक्की पुल निर्माण हुने भएका छन्। कालीकोटको खुलालुदेखि हुम्लाको सदरमुकाम सिमकोटसम्म ती पुल निर्माण हुने भएका हुन्। कर्णाली करिडोरअन्तर्गत पर्ने कालीकोट सडकखण्डको खुलालु, सान्नीघाट र फुगाड खोलामा तथा बाजुराको जुड्डी, बूढीगाड, गल्फगाड र कवाडी खोलामा पक्की पुल निर्माण हुने भएको हो। त्यस्तै हुम्लाको सलीसल्लाको कर्णाली नदी र सर्केगाड खोलामा पुल निर्माण हुने हुम्ला सडक डिभिजन कार्यालयले जनाएको छ। पक्की पुल निर्माणका लागि ठेक्का प्रक्रिया अगाडि बढेको उक्त कार्यालयका इन्जिनियर वीरेन्द्र यादवले जानकारी दिए। 'ठेक्का प्रक्रिया अगाडि बढेको छ', उनले भने, 'यी खोलामा चाँडै पक्की पुल निर्माणको काम अगाडि बढ्छ।' रासस"
मुस्ताङका हिमपहिरो पीडित र स्याउ किसानलाई क्षतिपूर्ति दिनुपर्ने सांसद गौचनको माग,"जोमसोम : प्रदेश सांसद चन्द्रमोहन गौचनले हिमपहिरो पीडित स्याउ किसानलाई उचित क्षतिपूर्ति दिन गण्डकी प्रदेश समक्ष माग गरेका छन् । गण्डकी प्रदेश सभा बैठकको शून्य समयमा बोल्दै सांसद गौचनले मुस्ताङको थासाङमा हिमपहिरो जाँदा त्यहाँका स्थानीय पशुपालकले ठूलो क्षति व्यवहोर्न परेको र लामोसमय बितिसक्दा समेत अझै पनि पीडित पशुपालकले क्षतिपूर्ति पाउन नसकेको भन्दै प्रदेश सरकारको ध्यानार्कष गराएका हुन् । सांसद गौचनले गत कार्तिक २८ गते मुस्ताङको थासाङ गापा२ को धौलागिरि मानापाथि हिमालबाट आएको हिमपहिरोमा परी ९ वटा याकचौरी घाइते र दुईवटा चौरी गोठ पुरिएका थिए भने चालु वर्षको फागुन २१ गते सोही स्थानमा पुनः हिमपहिरो जाँदा १५ वटा याकचौरी मरेको र १० वटा याकचौरी बेपत्ता भएको गण्डकी प्रदेश सभा बैठकलाई जानकारी गराए । सांसद गौचनले थासाङमा गएको हिमपहिरो र त्यसले पुर्याएको क्षति विवरण स्थानीय प्रशासनले सम्बन्धित निकायमा जानकारी गराएको भएपनि पीडित पशुपालक किसानले अझै क्षतिपूर्ति राहत पाउन नसकेको बताए । मुस्ताङको परम्परागत याकचौरी पालन व्यवसाय यहाँको सांस्कृतिक धरोहर समेत रहेको उल्लेख गर्दै सांसद गौचनले प्राकृतिक प्रकोपको कारण समस्यामा परेका पशुपालकलाई संरक्षण गर्न नसकिएमा याकचौरी पालन व्यवसायनै संकटमा पर्नसक्ने उल्लेख गरे । गण्डकी प्रदेश सभा बैठकमा सांसद गौचनले हिमपहिरो पीडित पशुपालकको पक्षमा क्षतिपूर्तीको विषय उठान गरेलगत्तै गण्डकी प्रदेश निर्देशानालयले हिमपहिरो पीडितलाई उचित क्षतिपूर्ति दिने जनाएको छ । गण्डकी प्रदेश सभा बैठकमा मुस्ताङमा उपलब्ध गराईएको उच्च घनच्वको स्याउ बिरुवा अनुदानको कार्यक्रम प्रभावकारी नभएको सांसद गौचनले बताएका छन् । भूमि व्यवस्था तथा कृषि सहकारी तथा गरिबी निवारण मन्त्रालयले गण्डकी प्रदेशले आव २०७७०७८ मा ७५ प्रतिशत अनुदानमा उच्चघनत्वको स्याउ बिरुवा उपलब्ध गराईएको भएपनि मुस्ताङका किसानलाई ढिलो गरी विरुवा उपलब्ध गराउँदा झन्डै ५० प्रतिशत बिरुवा मरेर खेर गएको जानकारी गराए । मुस्ताङका किसानलाई फागुन चैत्र महिनामा बितरण गर्नुपर्ने उच्चघनत्वको स्याउ बिरुवा असार महिनामा बिरुवा वितरण गरिँदा अनुदानमा पाएको बिरुवा खेर गएको सांसद गौचनको भनाइ छ ।सांसद गौचनका अनुसार मुस्ताङमा गण्डकी प्रदेशले २६ हजार २ सय ९० उच्चघनत्वको स्याउ बिरुवा अनुदानमा बितरण गरेको थियो ।समयअनुकुल प्रदेशले अनुदानको स्याउ बितरण नगर्दा स्याउ बिरुवामा किसानले क्षति व्यहोर्न परेको र त्यसका लागि आवश्यक क्षतिपूर्ती उपलब्ध गराउने बिषयमा पहल गर्न प्रदेश सरकारको ध्यानर्कषण गराए । सांसद गौचनले गण्डकी प्रदेश सरकारको अख्तियारीमा परेका विकासे योजनामा भइरहेका ढिलासुस्तीका बारेमा समेत प्रदेश सरकारको ध्यानर्कण गराएका छन् । सांसद गौचनले थासाङको लेते कुञ्जो जोड्ने पुल हाल ३५ प्रतिशत मात्र भौतिक प्रगती भएकोले यसलाई यथाशिघ्र गति दिन माग गरे । उनले कागबेनीझोङ सडक,चराङदेखि दामोदरकुण्ड जाने सडक, ढाक्मरदेखि घार गुम्बा जोड्ने सडक,जोमसोमदेखि ठिनी हुँदै नमखुलेक जोड्ने सडक,प्रादेशीक सरकारी भवन निर्माण र कालिगण्डकी सडक पुलदेखि काठेपुल हुँदै सरकारी कार्यालय जोड्ने सडकलगायतका योजनामा ढिलासुस्ती भएको र यसलाई तीब्रता दिन प्रदेश सरकारसमक्ष माग गरेका छन् ।"
१९ वर्षमा आजकै दिन मरेकी थिइन् दिव्या भारती : के थियो मृत्युको कारण?,"नयाँ दिल्ली : दिव्या भारती भारतीय सिनेमामा कम उमेरमै निकै चर्चा बटुल्न सफल अभिनेत्री हुन्। उनीसँग काम गर्न निर्देशकहरु लाइनमा हुन्थे। १९९२ मा तीन सिनेमा हिट भएपछि, १९ वर्षीया दिव्याको ५ अप्रिल १९९३ मा अचानक मृत्यु भयो। राति करिब ११ बजे दिव्या मुम्बईको वर्सोवामा रहेको उनको पाँचौं तलाको अपार्टमेन्टको बालकनीबाट खसेकी थिइन् । बिहानै पूरै सिनेमा उद्योगलाई दिव्याको मृत्यु भएको खबर भयो। उनको मृत्युपछि उनका फिल्म रङ, शतरंज र थोली मुधु रिलिज भए । दिव्या भारती रंग मा आयशा जुल्कासँग देखिएकी थिइन् । आयशा जुल्काले भनिन्, 'दिव्याको मृत्युपछि एकदमै अनौठो कुरा भयो। केही महिनापछि हामी फिल्म सिटीमा 'रंग' को ट्रायल हेर्न गयौं। दिव्या पर्दामा आउनासाथ स्क्रिन नै खसेको थियो। निकै अनौठो भयो।' त्यो दिन के भयो एक अन्तर्वार्तामा दिव्याका परिवारका सदस्यहरूले दिव्या आफ्ना साथीहरूसँग रहेको बताएका थिए । राति १० बजे फेसन डिजाइनर केही कामले घरमा आएको भनेर फोन आयो। दिव्यालाई उनका दाजुले घरमा छाडेका थिए। केही बेरपछि बालकनीबाट लडेको भनेर फोन आयो । आयशा जुल्काले भनिन्, 'धेरै समयसम्म मैले पत्याउनै सकिनँ। सायद उनी आफैंलाई केही थाहा थियो। उनी जहिले पनि हतार गर्नुहोस्, छिटो अघि बढ्नुहोस्, जीवन छोटो छ भन्थिन्। उनलाई सबै कुरा चाँडै गर्नुथ्यो। हामीसँग धेरै समय बस्नु छैन भनेर सायद उनलाई थाहा थियो होला।' एक वर्षसम्म कुनै फिल्म पाइनन् १४ वर्षको उमेरमा दिव्या भारती फिल्म क्षेत्रमा लागिन् । उनले एकपछि अर्को फिल्म पाइन् र एकपछि अर्को गर्दै ती प्रोजेक्ट उनको हातबाट बाहिरियो पनि ।निर्देशकसँग उनको मनमुटाव भयो । एक वर्ष यो क्रम चलिरह्यो। त्यसपछि उनले सिनेमामा विश्राम लिने निर्णय गरिन्। उनी छुट्टी मनाउन जाँदा उनलाई छिट्टै मुम्बई आउन भनियो। उनले तेलुगु सिनेमाका निर्देशकहरूलाई भेट्नु थियो। उनीहरुको भेट भयो र भोलिपल्ट हैदराबादमा सुटिङ सुरु भयो । फिल्म बोबली राजा थियो जसमा दिव्या भारतीसँग वेंकटेश थिए । यो सन् १९९० को कुरा हो । त्यसपछि सबै कुरा छिटोछिटो भयो र न त दर्शकले सोच्ने मौका पाए न त दिव्याले नै । बोबली राजा हिट भयो र त्यसपछि उनले तेलुगु फिल्म गर्न थालिन् । सन् १९९१ मा उनले तेलुगु सिनेमाका चर्चित अभिनेता चिरञ्जीवी र मोहन बाबुसँग काम गरिन्। फिल्महरू थिए 'राउडी अल्लुडु' र 'एसेम्बली राउडी'। एकै वर्षमा ३ सिनेमा सुपर हिट त्यही वर्ष तेलुगु सिनेमामा चर्चित भएपछि उनलाई हिन्दी फिल्मको अफर आयो । उनले १९९२ र १९९३ को बीचमा १४ भन्दा बढी हिन्दी फिल्महरूमा अभिनय गरिन्, जसले हिन्दी सिनेमाको क्षेत्रमा रेकर्ड कायम गर्यो। उनको पहिलो हिन्दी फिल्म विश्वात्मा जनवरीमा आएको थियो। फिल्मको सात समन्दर पार गीत हिट भयो । अर्को महिना गोविन्दा र दिव्याको शोला और शबनम आयो र फिल्म हिट भयो । शाहरुख, दिव्या र ऋषि कपूरको दीवाना जुलाईमा आयो । यो एकै वर्षमा शाहरुखको पहिलो र दिव्या भारतीको तेस्रो हिट फिल्म थियो। अब उनी ठूलो स्टार बन्नेमा कसैलाई शंका थिएन । शोला और शबनम को सुटिङका क्रममा साजिद नाडियाडवालासँग उनको भेट भयो र विवाह गरिन् । यद्यपि विवाहको बारेमा धेरैलाई थाहा थिएन । आयशा जुल्काले भनिन्, 'उनी धेरै हँसिली थिइन् र तपाई आफैं उनीप्रति आकर्षित हुनुहुने छ। उनी धेरै प्यारी थिइन् र सबैको माया लिन्थिन्। उनी मेरी साथी पनि थिइन्। उनले मेरो लागि किनमेल पनि गर्थिन्।' उनको सन् १९९३ मा रिलिज भएको पहिलो फिल्म क्षत्रिय थियो । यस फिल्ममा दिव्या, रविना, सनी र सञ्जय दत्त थिए ।यो फिल्म मार्चमा आएको थियो र अप्रिलमा दिव्याको मृत्यु भयो । क्षत्रिय उनको जीवनकालको अन्तिम सिनेमा बन्यो। रविना टण्डन भन्छिन्, 'उनी सानै थिइन्, धेरै भावुक थिइन् र कसैको कुरा सुन्दिन थिइन्। सायद यही कुरा उनको मृत्युको कारण बन्यो कि।'दिव्या भारतीको एक वर्षको कामले उनलाई यति उचाइमा पुर्याएको छ कि मृत्युको २५ वर्षपछि पनि मानिसले उनलाई बिर्सन सकेका छैनन्। सात समुंदर पार, दीवाना तेरा नाम राख दिया जस्ता गीतहरू अहिले पनि मानिस गुनगुनाउँछन्। बीबीसी"
नीति कथा : आफूअनुसार संसार,"एउटा गाउँमा एकजना धनी मानिस बस्थे। जसलाई आँखाको गहिरो दुःखाइले सताएको थियो। उनले धेरै डाक्टरसँग सल्लाह गरिसकेका थिए। धेरै अस्पताल पनि उनी धाए। तर, कसैले पनि उनको दुखाइको उपचार गर्न सकेन। उनले असंख्य उपचार प्रक्रियाहरू पार गर्दा पनि केही उपलब्धि नभएको भन्दै उनी एक हिसाबले निराश देखिएका थिए। किनकि उनको दुखाइ दिनप्रतिदिन बलियो हुँदै गइरहेको थियो। उनले आफ्नो पीडाका लागि उपलब्ध सबै समाधान खोजे। विभिन्न रोगहरूको उपचारका लागि प्रसिद्ध एक बुद्धिमान भिक्षुका बारेमा उनले सुने। उनले ती भिक्षुलाई सम्पर्क गरे र भेट्न गए। भिक्षुले मानिसको आँखालाई ध्यानपूर्वक हेरे। एउटा धेरै अनौठो समाधानका लागि प्रस्ताव गरे। भिक्षुले मानिसलाई केही साता हरियो रङमा मात्र ध्यान दिन र अन्य रङबाट टाढा रहन भने। मानिस पीडाबाट छुटकारा पाउन हतास थिए। अनि दृढ पनि थिए। कुनै पनि हदसम्म जान तयार थिए। रोगी तर धनी मानिसले चित्रकारहरूको समूह नियुक्त गरे। हरियो पेन्ट ब्यारेलहरू किने र निर्देशन दिए कि हरेक वस्तु उनको आँखामा हरियो रंगिएको होस्। केही सातापछि भिक्षु ती रोगी मानिसको प्रगति बुझ्न उनलाई भेट्न आए। भिक्षु मानिसको कोठातिर लाग्दा नियुक्त चित्रकारहरूले भिक्षु आउने सबैतिर हरियो रङ खन्याए। भिक्षुले देख्न सक्थे कि सम्पूर्ण करिडोर र कोठा हरियो रंगिएको थियो। भिक्षुले सबै कुरा हरियो रङ लगाउनुको कारण सोधे। धनी व्यक्तिले हरियो मात्र हेर्ने भिक्षुको सल्लाहलाई पालना गरेको बताए। यो सुनेर भिक्षु हाँसे र भने, यदि तपाईंले केही डलरको एक जोडी हरियो चस्मा किनेको भए तपार्इंले आफ्नो भाग्यको ठूलो हिस्सा बचाउन सक्नुहुन्थ्यो। तिमीले संसारलाई हरियो बनाउन सक्दैनौं। नैतिक शिक्षा : हामी सर्वप्रथम आफ्नो दृष्टिकोण परिवर्तन गरौं। संसार तदनुसार देखा पर्नेछ।"
अर्थतन्त्र ओरालोमा : सुधारका लागि अर्थविद्सँग छलफल गर्ने गठबन्धनको निर्णय,"काठमाडौं : सत्ता गठबन्धनको बैठकमा देशको अर्थतन्त्र ओरालो लागेको विषयले प्रवेश पाएको छ। नेपालको अर्थतन्त्रका परिसूचकहरू नकारात्मक र कमजोर हुँदै गएकोप्रति अर्थविद्ले चिन्ता व्यक्त गर्न थालेपछि मंगलबारको गठबन्धनको बैठकमा छलफल भएको हो। बैठकले मुलुकको अर्थतन्त्रको अवस्थालाई ध्यान दिँदै राजनीतिक दल, अर्थविद्, योजनाविद् र सरोकारवाला पक्षसँग छलफल गर्ने निर्णय भएको प्रचण्डका प्रेस संयोजक सूर्य किरण शर्माले जानकारी दिए। उनले भने, पछिल्लो समयमा देखिएको अर्थतन्त्रको सुधारका लागि अर्थविद्, योजनाविद् र सरोकारवाला पक्षसँग छलफल गर्ने निर्णय छ। अन्तर्क्रिया, छलफलबाट प्राप्त हुने सुझावको आधारमा सरकारले ठोस कदम चाल्ने निर्णय भएको छ। अर्थतन्त्रमा समस्या देखिएको विषय उठेपछि प्रधानमन्त्री शेरबहादुर देउवाले सुधारका लागि छलफल गरेर अगाडि बढ्ने जवाफ दिएका थिए। मंगलबार अन्नपूर्ण पोस्ट्ले विकास खर्च २४९१ मात्र भएपनि भुक्तानी दिन पैसै नभएको समाचार प्रकाशित गरेको थियो। सरकारले चैत २० गतेसम्म पुँजीगत अर्थात् विकास खर्च २४९१ प्रतिशत मात्रै गरेको छ। ७५ प्रतिशत विकास बजेट खर्च हुन सकेको छैन। तर, काम सम्पन्न भएका आयोजनाको भुक्तानी हुन सकेको छैन। भौतिक पूर्वाधार तथा यातायात मन्त्रालयअन्तर्गत १ हजार ५ सयभन्दा बढी बहुवर्षीय योजना छन्। यीमध्ये सडक, पुलजस्ता पूर्वाधार निर्माण सकिएको महिना कट्दा पनि भुक्तानी नपाएकाबारे प्रदेश, स्थानीय सरकारदेखि मन्त्रालयसम्म धेरै गुनासो आएको छ। महालेखा नियन्त्रक कार्यालयको तथ्यांकअनुसार पुँजीगत खर्च समीक्षा अवधिमा गत वर्षभन्दा कम हो। गत वर्ष चैत २० गतेसम्म २६३८ प्रतिशत पुँजीगत खर्च भएको थियो। प्रदेश र स्थानीय तहबाट विनियोजन भएका परियोजनाको भुक्तानीमा पनि समस्या देखिएको छ। विदेशी विनियम सञ्चिति घटेको छ। आयात बढेको छ। शोधान्तर घाटा चुलिएको र मूल्यवृद्धि अकासिएको नेपाल राष्ट्र बैंकको तथ्यांकले देखाएको छ। विदेशी मुद्रा घट्दै गए अत्यावश्यक वस्तु आयातमा संकट ल्याउन सक्ने संकेत देखिएको छ। हाल देखिएको तरलता संकट र बैंकिङ क्षेत्रमा बढ्दो जोखिमले वित्तीय क्षेत्र संकटपूर्ण स्थितिबाट गुज्रिरहेको छ। विगत केही वर्षदेखि बेलाबेलामा कहिले तरलता संकट र कहिले उच्च तरलता हुने गरेको थियो। पछिल्लो समय अर्थतन्त्र ओरालो लागेको भन्दै प्रमुख प्रतिपक्ष दल नेकपा एमालेले चिन्ता प्रकट गरेको छ। देउवा नेतृत्वको सरकार बनेपछि मुलुकको अर्थतन्त्र टाट पल्टिन लागेको एमाले अध्यक्ष केपी शर्मा ओलीले सार्वजनिक रुपमा नै बताउँदै आएका छन्। एमाले उद्योग, वाणिज्य तथा आपूर्ति विभागले व्यवसायीसँग छलफलमा उनले सरकारले अर्थतन्त्र निराशाजनक र डरलाग्दो अवस्थामा पुर्याएको दाबी समेत गरेका थिए। अर्थतन्त्रका सबै सूचक नकारात्मक हुँदा पनि सरकार राम्रो छ भनेर हिँडिरहेको ओलीको भनाइ थियो। उहाँहरू देशको अर्थतन्त्र चुस्त, दुरुस्त छ भनाउन तल्लीन हुनुहुन्छ। जुन खालको धन्दा उहाँहरू गर्न खोज्दै हुनुहुन्छ, यो उपयुक्त होइन, ओलीले भने। उनले जनताको जीवनस्तर उकासेर आर्थिक समृद्धि हासिल गर्नु राजनीतिको महत्त्वपूर्ण पक्ष हुने बताए। को सरकारमा छ भन्ने विषयले भन्दा पनि अर्थतन्त्र कसरी चलेको छ भन्ने विषयले अर्थ राख्छ, अध्यक्ष ओलीले भने। कतिपयले देश श्रीलंकाको जस्तो आर्थिक संकटमा जाने चर्चा हुन थालेपछि सत्तारुढ दल नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले देश श्रीलंकाको जस्तो आर्थिक संकटमा जाने अवस्थामा नरहेको बताएका छन्। अर्थतन्त्रलाई दुर्घटनामा जानबाट रोक्न विशेष योजना ल्याउन आफू लागेको राजधानीमा चैत्र १७ गते आयोजित एक कार्यक्रममा बताएका थिए। अर्थतन्त्रलाई दुर्घटनामा जानबाट रोक्न हामी छलफल गरेर योजना ल्याउँदैछौं, प्रचण्डले भने, श्रीलंकाको जस्तो अवस्थामा नेपाल जाँदैन। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका थिए। अर्थतन्त्रका सूचक नकारात्मक उतारचढावमा अर्थतन्त्रका सूचक संकटपूर्ण अर्थतन्त्र अर्थतन्त्र ओरालो लाग्यो अर्थतन्त्र इतिहासमै नराम्रो गरी भाँसिएको अवस्था छ : ओली नगरको भागबण्डा गर्न सत्तारुढ गठबन्धनको बैठक : कोको छन् सहभागी ? पौडेलको संयोजकत्वमा निर्वाचन तयारी तथा अनुगमन समिति गठन"
विवाहको प्रलोभन देखाइ ठगी गर्ने पक्राउ,काठमाडौं : विवाह गर्ने प्रलोभन देखाइ करिब ४२ लाख ३४ हजार रूपैयाँ ठगी गरेको अभियोगमा काठमाडौं धापासी बस्ने रामेछाप साँघुटार नगरपालिका३ घर भएका ५२ वर्षीय नबिन भन्ने लोकबहादुर श्रेष्ठलाई प्रहरीले पक्राउ गरेको छ । विवाह गर्ने प्रलोभन देखाइ पीडितलाई बिश्वासमा पारी आफू बिरामी परेको भनी कहिले अस्पतालमा उपचार गर्न त कहिले झारफुक गर्नका लागि भन्दै आइएमई तथा सीटीएक्सप्रेसमार्फत पटक पटक गरी उक्त रकम पठाउन लगाई ठगी गरेको भन्ने सूचनाको आधारमा महानगरीय अपराध महाशाखाबाट खटिएको प्रहरीले ठगी गर्ने कार्यमा संलग्न श्रेष्ठलाई काठमाडौं विशाल नगरबाट पक्राउ गरेको हो । उनलाई ठगी कसुरअन्तर्गत थप अनुसन्धानका लागि महानगरी प्रहरी परिसर काठमाडौं पठाइएको छ ।
ब्लुस्टारविरुद्ध मच्छिन्द्र तयार,"काठमाडौं : सहिद स्मारक ए डिभिजन लिग च्याम्पियन मच्छिन्द्र फुटबल क्लबका मुख्य प्रशिक्षक प्रवेश कटवालले श्रीलंकाको ब्लुस्टार क्लबविरुद्धको खेलका लागि टोली तयार रहेको बताएका छन्। सोमबार अखिल नेपाल फुटबल संघ (एन्फा) मुख्यालयमा भएको पत्रकार सम्मेलनमा प्रशिक्षक कटवालले एएफसी कप खेल्ने योजना अनुसार तयारी थालेकाले ब्लुस्टारविरुद्ध सहज जित निकाल्ने दाबी गरे। मच्छिन्द्रले एफएफसी कपको प्रारम्भिक चरणको खेलमा मंगलबार दशरथ रंगशालामा श्रीलंकाको ब्लुस्टार क्लबसँग प्रतिस्पर्धा गर्दैछ। सहिद स्मारक ए लिगको उपाधि जित्दै एएफसी कप खेल्ने योजना अनुसार नै तयारी थालेका थियौं। ए डिभिजन लिग जित्यौं। अब ब्लुस्टारविरुद्ध पनि उत्कृष्ट प्रदर्शन गर्ने छौं, प्रशिक्षक कटवालले भने, हामीले समूह चरण पार गर्ने लक्ष्य राखेका छौं। टोलीको मनोबल पनि उच्च छ। मच्छिन्द्रका कप्तान सुजल श्रेष्ठले टोलीको लक्ष्य दोस्रो चरणभन्दा माथि पुग्ने रहेको बताए। ए डिभिजन लिग सुरु भएदेखि नै हाम्रो लक्ष्य एएफसी कप खेल्ने थियो। त्यसमा हामी सफल पनि भयौं, सुजलले भने, हामीले राम्रो तयारी गरेका छौं। टिम पनि सेट छ। त्यसैले दोस्रो चरणभन्दा माथि पुग्ने लक्ष्य राखेका छौं, उनले भने। मच्छिन्द्र र ब्लुस्टारबीचको खेलका विजेताले दोस्रो चरणमा भारतको मोहन बगानसँग अप्रिल १२ मा प्रतिस्पर्धा गर्नेछ। मच्छिन्द्रले पहिलो पटक एएफसी कपको छनोट खेल्न लागेको हो। अघिल्लो पटक ए डिभिजन लिगको उपाधि जिते पनि क्लब लाइसेन्स नभएका कारण मच्छिन्द्रले एएफसी कप खेल्ने मौका गुमाएको थियो। मच्छिन्द्रको ठाउँमा दोस्रो स्थानको विभागीय टोली त्रिभुवन आर्मी क्लबले छनोट चरणको खेल खेलेको थियो।"
उद्यमी महिलालाई तालिम,काठमाडौं : एसिया र प्यासिफिकका लागि संयुक्त राष्ट्र आर्थिक र सामाजिक आयोग र दक्षिण एसियाली महिला विकास मञ्चको सहकार्यमा इकमर्स र डिजिटल मार्केटिङमार्फत ब्यापार विस्तार गर्न महिला उद्यमीहरुको तालिम सम्पन्न भएको छ। तीन दिने उक्त तालिम कार्यक्रममा इ पर्यटन मार्केटिङ र हस्तकला र कृषि : डिजिटल टेक्नोलोजी अवसरहरुको फाइदा सम्बन्धि सत्रहरुबाट सुरु भयो। कार्यक्रमकी प्रमुख अतिथि सहरी विकास मन्त्री रामकुमारी झाक्रीले डिजिटल मार्केटिङ र इ कमर्समा सुरुआती पुस्तिका शीर्षकको म्यानुअलको विमोचन गरिन्। कार्यक्रममा मन्त्री झाँक्रीले महिलाको सामाजिक र आर्थिक सशक्तिकरणमा जोड दिँदै यस तालिमले उनीहरुलाई आफ्नो व्यवसाय डिजिटलाइज गर्न मदत पुग्ने विश्वास ब्यक्त गरिन्। दक्षिण एसियाली महिला विकास मञ्चकी अध्यक्ष प्रमिला आचार्य रिजालले दक्षिण एसियामा महिलाको नेतृत्वमा एसएमईका लागि इकमर्स क्षमता निर्माण सम्बन्धी साझेदारी परियोजनाको स्थापना भएदेखि नै दक्षिण एसियाका १५ सयभन्दा बढी महिला उद्यमीलाई तालिम दिइएको बताइन्।
पौडेलको संयोजकत्वमा निर्वाचन तयारी तथा अनुगमन समिति गठन,"काठमाडौं : सत्तारुढ गठबन्धनले कांग्रेस नेता रामचन्द्र पौडेलको संयोजकत्वमा स्थानीय निर्वाचनको तयारी तथा अनुगमनका लागि समिति गठन गरेका छन् । मंगलबार बिहान बसेको गठबन्धनको बैठकले आगामी बैशाख ३० गते हुने स्थानीय निर्वाचनको तयारी तथा अनुगमनका लागि पौडेलको संयोजकत्वमा गठन गरेको प्रचण्डका प्रेस संयोजक सूर्य किरण शर्माले जानकारी दिए । उनका अनुसार बैठकमा प्रधानमन्त्री शेरबहादुर देउवाले तीन दिने भारत भ्रमणबाट भएका उपलब्धिबारे सत्ता साझेदार दललाई ब्रिफिङ गरेका थिए। देउवाले भ्रमणले दुई देशबीचको सम्बन्ध थप सुधार भएको दाबी गरेका छन्। बैठकले प्रधानमन्त्रीको भारत भ्रमण सफल भएको निष्कर्ष निकालेको छ। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका थिए। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्।"
अविश्वासको प्रस्ताव अस्वीकार गर्न मिल्दैन : पाकिस्तानी प्रधानन्यायाधीश,"स्लामावाद : पाकिस्तानको सर्वोच्च अदालतले संसद् विघटन गर्ने निर्णय बदर गरेको छ। यसले देशमा थप राजनीतिक र संवैधानिक सङ्कट निम्त्याएको छ। पाकिस्तानी सांसदहरूलाई अविश्वास प्रस्तावमा मतदान गर्नबाट रोकिएपछि पाँच सदस्यीय संवैधानिक बेन्चले एक दिन अघि दायर मुद्दामा पुनः सुनुवाई सुरु गरेको थियो। पाकिस्तानका प्रधानन्यायाधीश उमर अता बन्दियालले संविधानको धारा ५ को सन्दर्भमा सभामुखले अविश्वासको प्रस्ताव अस्वीकार गर्न नसक्ने बताएका छन् । 'अविश्वासको प्रस्तावलाई सभामुखले खारेज गर्ने विकल्प छैन । सभामुखले अविश्वासको प्रस्तावलाई बेइमानी गरेर खारेज गरिदिएको देखिन्छ।', प्रधानन्यायाधीशले भने। पाकिस्तानका प्रधानन्यायाधीशले देशमा विद्यमान सङ्कटसँग सम्बन्धित सुमोटो मुद्दाको सुनुवाइ गर्दै उक्त टिप्पणी गरेका हुन्। अविश्वासको मत खारेज गर्ने निर्णयले विपक्षी दलहरूलाई आक्रोशित बनाएको थियो र उनीहरूले सो निर्णयविरुद्ध अदालतमा पुनरावेदन गर्ने बताएका थिए। यसै बीच पाकिस्तानका सूचना मन्त्री फवाद हुसैनले ९० दिनभित्र तत्काल संसदीय निर्वाचन हुने बताएका छन् । पाकिस्तानी सञ्चार माध्यमले देशको राष्ट्रियसभा विघटनको आलोचना गरेका छन् । रासस"
जुवातास खेल्दै गरेका ५ जना पक्राउ,बाँके : कोहलपुर नगरपालिका११ बसपार्कस्थित होटेल रेडिसनबाट जुवातास खेलिरहेको अवस्थामा ५ जनालाई प्रहरीले पक्राउ गरेको छ । उक्त होटलमा जुवातास खेलिरहेको भन्ने सूचनाको आधारमा ईलाका प्रहरी कार्यालय कोहलपुरबाट खटिएको प्रहरीले सोमबार राती उनीहरूलाई नगद ३ लाख ६२ हजार ६ सय ५० रूपैयाँसहित पक्राउ गरेको हो । सो विषयमा प्रहरीले आवश्यक अनुसन्धान गरिरहेको बताएको छ।
हाम्रो पात्रो रेमिटबाट अब प्रतिव्यक्ति १ लाख डलरसम्म रकम पठाउन मिल्ने,"काठमाडौं : नेपालको सर्वाधिक डाउनलोड गरिएको एप हाम्रो पात्रोले रेमिटेन्स सेवा सुरु गरेको ७ महिना पुरा भएको छ। असोज ८ गते देखि सुरु भएको यो सेवामार्फत अहिलेका लागि अमेरिकामा रहेका नेपाली नागरिकले नेपालमा रकम पठाउन सक्नेछन् । कप्पनीका अनुसार अहिलेसम्म प्रति व्यक्तिले ६ महिनामा अधिकतम ३० हजार अमेरिकी डलरसम्म पठाउन मिल्ने व्यवस्था रहेकोमा अब देखि यो सीमा बढेर एक लाख डलर पुगेको छ। प्रति कारोबार सीमा १० हजार डलरमा नै राखिएको यो सुविधा टिएर ३ मा भएका प्रयोगकर्ताहरुमा लागू हुनेछ। 'तत्कालका लागि रेमिटेन्स पठाएको दुईदेखि तीन दिनमा नेपाली बैंकको खातामा रकम जम्मा हुने गरेकोमा अबको एक महिनाभित्र इन्स्टेन्ट पे को सुविधा उपलब्ध हुनेछ। जसअन्तर्गत रकम पठाएको केहि मिनेटमै नेपालको बैंक खातामा पैंसा जम्मा हुनेछ,' हाम्रो पात्रोको संस्थापक तथा सीईओ शंकर उप्रेतीले बताए। हाम्रो पात्रोले आफ्नो प्रारम्भिक समयदेखि नै फोरक्स अर्थात विदेशी मुद्राको नेपाली विनिमयदर हेर्न सकिने सुविधा दिँदै आएको छ । अब एउटै एपमा विनिमय दर हेर्ने र रेमिटेन्स पठाउने सुविधा सँगसँगै उपलब्ध भएको छ । जुन विदेशबाट नेपालमा रकम पठाउने सबैभन्दा सहज विकल्पको रुपमा रहने हाम्रो पात्रोको विश्वास छ।"
एनवाइएफ सर्ट मुभी कम्पिटिसन २०७८ : उत्कृष्ट ३ चलचित्रलाई ५ लाख नगद पुरस्कार,"काठमाडौं : राष्ट्रिय युवा संघ नेपालद्वारा आयोजित 'एनवाइएफ सर्ट मुभी कम्पिटिसन २०७८'भव्यताका साथ सम्पन्न भएको छ । नेकपा (एमाले) अध्यक्ष तथा पूर्वप्रधानमन्त्री केपी शर्मा ओलीको प्रमुख आतिथ्यतामा सोमबार प्रतियोगिताको विजेता घोषणा तथा पुरस्कार वितरण गरिएको हो । प्रतियोगितामा 'प्रश्न' नामक लघु चलचित्र प्रथम भएको छ भने क्रमश: एसओपी र खाली सीसीले दोस्रो र तेस्रो स्थान हासिल गर्न सफल भएका छन् । विजेता लघु चलचित्रलाई ट्रफी र प्रमाणपत्रसहित क्रमश: २ लाख ५० हजार, १ लाख ५० हजार, १ लाखको नगत पुरस्कार प्रदान गरिएको छ । पुरस्कार वितरण समारोहमा नेपाली चलचित्र क्षेत्रका दिग्गज व्यक्तित्वहरूले विशेष उपस्थिति जनाएका थिए । राष्ट्रिय युवा संघ नेपाल, कार्यालय सदस्य क्षितिज थेबेको संयोजनमा सम्पन्न एनवाइएफ सर्ट मुभी कम्पिटिसन म केही गर्छुु थिमसहित युवाहरुको सकरात्मक सोच र प्रतिभा प्रस्फुटनका लागि आयोजना गरिएको आयोजना राष्ट्रिय युवा संघ नेपालका संयोजक तथा नेकपा ९एमाले०का केन्द्रीय सदस्य किरण पौडेलले जानकारी दिए । संयोजक पौडेलका अनुसार कोभिड १९ महामारीले नेपालीलाई घरभित्रै बन्धक बनाएका बेला 'म केही गर्छु' लघु चलचित्र प्रतियोगिताको सुरुवात गरिएको थियो । यो बेला युवाहरुको समय सदुपयोग तथा प्रडक्टिभ इन्गेजमेन्टसँगै युवाको प्रतिभा पहिचान, प्रस्फुटन तथा प्रवर्द्धन गर्ने उद्देश्य यस प्रतियोगिता आयोजना गरिएको हो । प्रतियोगिताको पहिलो चरणमा युवा वर्गलाई आफ्नो रचनात्मक प्रस्तुतीका लागि लघु चलचित्रको पटकथा बुझाउन आह्वान गरिएको थियो । युवाहरुबाट पटकथा प्राप्त पटकथा मध्ये ७५ वटा पटकथा म केही गर्छुलघु चलचित्र प्रतियोगिताका लागि चयन गरिएको थियो । चयन गरिएका ७५ वटा पटकथाबाट ४५ वटा पटकथालाई लघु चलचित्र निर्माणका लागि चयन गरिएको हो । विभिन्न चरणबाट निर्माण गरिएका ४५ वटा पटकथाबाट फेरि १० वटा लघु चलचित्र चयन गरियो र अन्तिममा १० वटा चलचित्र मध्ये सोमबारको समारोहमार्फत् तीनवटा लघु चलचित्रलाई विजेता घोषणा गरिएको हो । संयोजक पौडेलले प्रतियोगितालाई सफल बनाउन क्रियाशील संघका सम्पूर्ण नेता, कार्यकर्ता,संचारकर्मी,फोटो पत्रकार संघलगायत सम्पूर्ण सहयोगी संस्थालाई धन्यवाद ज्ञापन गरे । साथै सोही कार्यक्रमबाट राष्ट्रिय युवा संघ नेपालकै साइबर सर्कल विभागले ६ लाख पुरस्कार राशीको 'निर्वाचन र नेकपा एमाले' शीर्षकको टिकटक भिडियो प्रतियोगितसमेत घोषणा गरेको छ ।"
सरकार फेरबदलमै अल्झियो बागमती,"हेटौंडा : संस्थागत सुदृढीकरण र सुशासनको अभाव, कर्मचारी र बजेट परिचालनमा देखिएको समस्याले बागमती प्रदेश सरकार लथालिंग बनेको छ। सरकार बनेको ४ वर्ष बितिसक्दा पनि पूर्ण क्षमतामा सञ्चालन हुन सकेको छैन। बागमती प्रदेशभित्रै संघीय राजधानी र सरकारसमेत रहेकाले यस सरकारप्रति नमुना काम गर्ने जनअपेक्षा थियो। तर, सरकार स्थापना भएको ५० महिनाको अवधिमा सयौं जनअपेक्षा अधुरै रहे। त्यसैले संघीयताको मूल अंग प्रदेश संरचनाप्रति नै आमनागरिकले प्रश्न उठाउन थालेका छन्। यस अवधिमा ३ वटा सरकार परिवर्तन भयो। ४० जना मन्त्री बने। पछिल्लो पटक मुख्यमन्त्री राजेन्द्र पाण्डेले ८ मन्त्रालयलाई विभाजन गरी १४ वटा बनाएपछि प्रदेश सरकार थप लथालिंग बनेको छ। पाण्डेले ६ वटा मन्त्रालय थपेर १४ मन्त्री र ४ राज्यमन्त्री बनाएका छन्। मन्त्रालय र मन्त्री थपिएपछि बागमती सातै प्रदेशमध्ये धेरै मन्त्रालय र मन्त्री हुने पहिलो प्रदेश बनेको छ। तर, कात्तिक ११ गते मुख्यमन्त्रीको जिम्मेवारी सम्हालेका पाण्डेले हालसम्म नयाँ मन्त्रालयहरूलाई बजेटसमेत दिन सकेका छैनन्। नयाँ मन्त्रालयका मन्त्रीहरूले सचिवालय सञ्चालन, मन्त्री भेट्न आउने अतिथिहरूको सत्कार र सवारीसाधनमा डिजेलपेट्रोल हाल्नसमेत पुरानै मन्त्रालयको भर पर्नुपर्ने बाध्यता छ। सचिवसहित ७ जना कर्मचारीको भरमा मन्त्रालय सञ्चाल गरिरहेका उद्योग वाणिज्य तथा आपूर्तिमन्त्री मिलनबाबु श्रेष्ठ भन्छन्, मन्त्रिपरिषद्मा मैले पटकपटक कुरा उठाएको छु। तर, अहिलेसम्म मन्त्रालयको छुट्टै खाता सञ्चालन नहुँदा केही काम गर्न पाएको छैन। पुरानै मन्त्रालयमार्फत कामहरू गर्नुपर्ने बाध्यताले गर्दा आफ्नो योजनाअनुसार अघि बढ्न नसकेको उनले गुनासो गरे। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ ? अहिलेसम्म थाहा छैन, मन्त्री श्रेष्ठले भने, काम गर्ने वातावरण नभएपछि मन्त्री भएर मात्र भएन। आर्थिक मामिला तथा योजना मन्त्रालयले संघीय सरकारको अर्थ मन्त्रालयमा नयाँ मन्त्रालयहरूको छुट्टै खाता सञ्चालनका लागि पहल गरिरहेको छ। तर, हालसम्म अर्थ मन्त्रालयले नयाँ मन्त्रालयहरूको छुट्टै खाता शीर्षक बनाएर पठाइनसकेको आर्थिक मामिला तथा योजना मन्त्रालयका प्रवक्ता शशि भट्टराईले बताए। हामीले आवश्यक प्रक्रिया पूरा गरी पठाइसकेका छौं, उनले भने, केही समयभित्रै नयाँ मन्त्रालयहरूको छुट्टै खाता हुनेछ। मन्त्रालय हो कि वडा कार्यालय छुट्टै खाता सञ्चालनपछि पनि नयाँ मन्त्रालयहरूले वडा कार्यालयले भन्दा बढी बजेट नपाउने भएका छन्। महानगर र उपमहानगरपालिकाका वडाहरूले एक आर्थिक वर्षमा ५ करोड रुपैयाँभन्दा बढी बजेट परिचालन गर्दै आएका छन्। तर, चालू आर्थिक वर्ष २०७८७९ का लागि नयाँ मन्त्रालयहरूलाई ४ करोड रुपैयाँभन्दा कम बजेट दिने प्रक्रिया आर्थिक मामिला तथा योजना मन्त्रालयले अघि बढाएको छ। चालू आर्थिक वर्षमा सबैभन्दा कम बजेट तत्कालीन भूमि व्यवस्था, कृषि तथा सहकारी मन्त्रालयबाट अलग गरिएको भूमि व्यवस्था, सहकारी तथा गरिबी निवारण मन्त्रालयले पाउने भएको छ। हाम्रो मन्त्रालयलाई यो वर्षको बजेट २ करोड रुपैयाँभन्दा कम छ, मन्त्री बलराम पौडेलले भने, कर्मचारीको तलब भत्ता र प्रशासनिक खर्च मात्र यो वर्ष हुने भयो। अन्य बजेट नयाँ आर्थिक वर्षमा थप हुन्छ। उद्योग, पर्यटन, वन तथा वातावरण मन्त्रालयबाट विभाजन भएर बनेको संस्कृति तथा पर्यटन मन्त्रालय र उद्योग, वाणिज्य तथा आपूर्ति मन्त्रालयलाई चालू आर्थिक वर्षका लागि ३३ करोड रुपैयाँ बजेट पठाइएको आर्थिक मामिला तथा योजना मन्त्रालय स्रोतले बताएको छ। उक्त बजेटबाटै प्रदेशभित्र मन्त्रालय मातहत गर्नुपर्ने सेवा प्रवाह र विकासका कामसँगै प्रशासनिक खर्च गर्नुपर्ने हुन्छ। अन्य नयाँ बनेको मन्त्रालयले पनि ३ करोड रुपैयाँ नबढ्ने गरी बजेट पाउने आर्थिक मामिला तथा योजना मन्त्रालय स्रोतले बताएको छ। बतासे बजेट र टुक्रे योजनाको आतंक पूर्वपश्चिम राजमार्गअन्तर्गत मकवानपुरको पश्चिमी बजार मनहरीबाट चैनपुर, खैराङ हुँदै धादिङको मलेखु जोड्ने सडक निर्माणका लागि करिब १ अर्ब रुपैयाँ बजेट आवश्यक हुने प्रारम्भिक अनुमान छ। त्यस्तै, मकवानपुरको कैलाश गाउँपालिकास्थित चुनियाँ, नामटार, कालिकाटार, वैकुण्ठ हुँदै धादिङको आदमघाट जोड्ने सडक निर्माण सम्पन्न गर्न पनि अर्ब रुपैयाँ खर्च हुने प्रारम्भिक अनुमान छ। तर, ११ अर्ब खर्च हुने डीपीआर भएको सडकमा बागमती सरकारले चालू आर्थिक वर्षका लागि ५५ लाख रुपैयाँ बजेट विनियोजन गरेको छ। त्यसैगरी मकवानपुरको मनहरी गाउँपालिकास्थित लोथर बजारबाट काँकडाको दामराङ पुग्ने सडक निर्माण गर्न ५ लाख रुपैयाँ बजेट विनियोजन गरेको छ। तर, सो सडक निर्माणमा ५० लाख रुपैयाँ मात्र खर्च हुने स्थानीयवासीको भनाइ छ। चालू आवका विभिन्न योजना काटेर ३ अर्ब रुपैयाँका २ हजार ३ सय योजनामा बजेट विनियोजन गरिएको हो। तीन अर्ब रुपैयाँमध्ये सरकारमा रहेको तीन दल नेपाली कांग्रेस, नेकपा माओवादी केन्द्र र नेकपा एकीकृत समाजवादीले ७७ सय योजना र बाँकी योजना अन्य पार्टीका सांसदले पाएको एक मन्त्रीले बताए। सरकारमा रहेको एउटा दलको भागमा करिब ९० करोड रुपैयाँ बजेट परेको छ। आआफ्नो दलले बजेट बनाएर अर्थ मन्त्रालयमा पठाएका छौं, उनले भने। आर्थिक मामिला तथा योजना मन्त्रालयका प्रवक्ता भट्टराईका अनुसार बजेट रकमान्तर गरेर बनाइएका टुक्रे योजनाहरूमा विनियोजित बजेट कार्यान्वयनको प्रक्रियामा अघि बढेको छ। प्रदेश सरकारले स्थानीय तह निर्वाचन लक्षित गरी हचुवाका भरमा योजना थुपारेपछि कर्मचारी वृत्तमा आतंक सिर्जना भएको छ। अर्ब खर्च हुने योजनामा पनि ५ लाख बजेट छ, त्यो कसरी कार्यान्वयन गर्न सकिन्छ, भौतिक पूर्वाधार विकास मन्त्रालयका एक कर्मचारीले भने, लोकप्रियताका लागि यस्ता योजना अघि बढाउँदा सरकार नै कमजोर बन्छ। करोड रुपैयाँ बजेट र पाँच लाख रुपैयाँ बजेट कार्यान्वयनको प्रक्रिया उस्तै हुने भएकाले कर्मचारीलाई कामको चाप दोब्बर वृद्धि भएको उनले गुनासो गरे। यसरी बाँडिएको अधिकांश योजना भौतिक पूर्वाधार र अन्य विभिन्न मन्त्रालयबाट कार्यान्वयन हुने योजना रहेका छन्। ती सबै योजनाको काम उपभोक्ता समिति हुनेगरी प्रक्रियाअघि बढाइएको छ। २ हजार ३ सय योजनामध्ये प्रायः योजना चालू आर्थिक वर्षको बजेट, नीति तथा योजनामा छैनन्। ५ लाख रुपैयाँका टुक्रे योजनामा सडक निर्माण, मर्मत, विद्यालयमा कोठा तथा कम्पाउन्ड निर्माण, कृषि तथा पशुपालनलगायत योजनाहरू छन्। बागमती सरकारको १० लाख रुपैयाँभन्दा कम बजेटको योजना कार्यान्वयन नहुने योजना बाँडिएको हो। तर, प्रदेशका मुख्यमन्त्री पाण्डेले भने जनताको माग र आवश्यकताको आधारमा योजनाहरू वितरण गरिएको बताए। जनताको मागअनुसार नै योजना अघि बढेको हो, उनले भने, प्रदेश सरकारको अनुभूति धेरैभन्दा धेरै जनताले गर्न पाउनुपर्छ। अझै पनि भाडाको घरमा बागमती सरकारको प्राथमिकतामा स्थायी संरचना निर्माण कहिल्यै परेन। आफ्नो भवन नहुँदा सरकारका चारवटा मन्त्रालय एउटै भवनबाट सञ्चालनमा छन्। सरकारको भाडामा बस्दै आएका तीनवटा मन्त्रालयको घरभाडा मात्र २ लाख १५ हजार रुपैयाँ छ। भूमि, व्यवस्था, सहकारी तथा गरिबी निवारणले मासिक ९० हजार, युवा तथा खेलकुद विकास मन्त्रालयले मासिक ६५ हजार र संस्कृति तथा पर्यटन मन्त्रालयले मासिक ६० हजार रुपैयाँ घरभाडामा खर्च गर्दै आएका छन्। प्रदेशका १८ मन्त्रीहरूमध्ये १० मन्त्री भाडाको घरमा बस्दै आएका छन्। आठ जना मन्त्री हेटौंडा सिमेन्ट उद्योग र हेटौंडा औद्योगिक क्षेत्रको कर्मचारी निवास र मुख्यमन्त्री तत्कालीन जिल्ला वन अधिकृतको सरकारी आवासमा बस्दै आएका छन्। बागमती सरकारले घरभाडाबापत १३ करोड ३९ लाख ७० हजार रुपैयाँ खर्च गरिसकेको छ। उक्त खर्च मन्त्री, सचिव र कर्मचारीहरूको घरभाडा तथा कार्यालय राखिएको घरको भाडा हो। उक्त रकममा चालू आर्थिक वर्षको खर्च जोडिएको छैन। घरभाडामा मात्रै सबैभन्दा बढी खर्च आर्थिक वर्ष २०७७७८ मा भएको छ। अर्थात् ६ करोड २ लाख रुपैयाँ खर्च गरिएको छ। त्यस्तै, आर्थिक वर्ष २०७६७७ मा ४ करोड ८० लाख र २०७५७६ मा २ करोड ५७ लाख रुपैयाँ खर्च गरिएको आर्थिक मामिला तथा योजना मन्त्रालयले जनाएको छ। यो वर्ष मन्त्रालय र मन्त्रीहरूको संख्या बढेकाले भाडा रकम थप बढ्ने देखिएको छ। हाल मन्त्रालय र मन्त्री निवासको भाडा मात्र मासिक करिब ५ लाख रुपैयाँ तिर्दै आएको आर्थिक मामिला तथा योजना मन्त्रालयले जनाएको छ। बागमती सरकारले स्थायी प्रादेशिक संरचना निर्माण गर्न मकवानपुरका विभिन्न आठ स्थानमा जग्गा छनोट गरेको छ। यसका लागि संघीय सरकार समक्ष स्वीकृतिका लागि पठाएको सरकारका प्रवक्ता एवं आन्तरिक मामिला तथा कानुनमन्त्री कृष्णप्रसाद शर्मा खनालले बताए। भोगचलनको अधिकार प्राप्त भएलगत्तै संरचना निर्माणको काम सुरु हुन्छ, उनले भने। सरकारले प्रादेशिक संरचना तयार गर्न मात्र चालू आर्थिक वर्षमा ९७ करोड रुपैयाँ बजेट छुट्ट्याएको छ। राजधानीमा बस्दैनन् मन्त्री, सांसद र कर्मचारी स्थानीय तहको निर्वाचन नजिकिएपछि प्रदेशका मन्त्रीहरूको प्राथमिकतामा मन्त्रालयभन्दा आफ्नो निर्वाचन क्षेत्र पर्ने गरेको छ। प्रायः मन्त्रीहरू हप्तामा ४ दिन बढी हेटौंडा बाहिरै रहने गरेका छन्। प्रदेश राजधानी हेटौंडामा सांसदहरू प्रदेशसभा बैठक चलेको दिन मात्र आइपुग्छन्। उनीहरूलाई बैठक सक्नासाथ आफ्नो गृह जिल्ला फर्कन हतार हुन्छ। बागमती सरकारका सचिवहरूलाई शुक्रबार मन्त्रालयमा हाजिर गर्नेबित्तिकै काठमाडौं जाने हतारो हुन्छ। प्रायः सचिवहरू ३ दिन घर बसेर सोमबार मन्त्रालयमा हाजिर हुन आइपुग्छन्। घर बसेर पनि विभिन्न शीर्षक र काम देखाएर भ्रमण भत्ता लिने गरेको गुनासो छ। सचिवहरू घर हिँडेपछि हेटौंडा नजिक घर भएका अधिकांश कर्मचारी पनि शुक्रबार कार्यालय समयमा नै घर हिँड्ने गरेका छन्। आइतबार कुनै काम लिएर मन्त्रालयहरू जाँदा प्रायः मन्त्री र कर्मचारी भेटिँदैनन्, हेटौंडाका नागरिक अधिकारकर्मी ध्रुव चौलागाईंले भने, सुशासनको मामलामा प्रदेश सरकार निकै कमजोर देखिन्छ। अझै बनेन ४० ऐन बागमती प्रदेशसभाले चार वर्षको अवधिमा जम्मा ४२ वटा मूल ऐन बनाएको छ। सरकारको मुख्यन्यायाधिवक्ताको कार्यालयले पहिचान गरेको अझै ४० मूल ऐन बन्न बाँकी नै छ। प्रदेशसभा सचिवालयका अनुसार प्रदेशसभाबाट हालसम्म ६३ वटा ऐन पारित भएको छ। तीमध्ये १० वटा विनियोजन र आर्थिक ऐन रहेका छन्। अन्य ११ वटा संशोधित ऐन रहेको प्रदेशसभा सचिवालयका सचिव कृष्णहरि खड्काले बताए। पूर्ण छलफल र तयारी नगरी छोटो समयका लागि प्रदेशसभा सदस्यहरू जम्मा हुने र हतारहतार पारित गरेर गृह जिल्ला फर्कने अभ्यासका कारण ती ऐन पटकपटक संशोधन गर्नुपरेको हो। कतिपय ऐन कार्यान्वयनमा नआई संशोधन गरिएका छन्। प्रदेश सरकारले निर्माण गरेको प्रदेश प्रहरी ऐन, सूचनाको हकसम्बन्धी ऐनसहित दर्जन बढी ऐन कार्यान्वयनमा आएको छैन। साथै, बनेका ऐनहरूको प्रभावकारी र उपयोगिताबारे प्रायः प्रदेशवासी अनविज्ञ छन्। प्रदेश सरकारलाई आवश्यक प्रदेश निजामती ऐन, भौतिक पूर्वाधारसँग सम्बन्धित महŒवपूर्ण ऐनसहित अझै ४० ऐन बन्न बाँकी छ। तर, वर्तमान प्रदेशसभाको बाँकी २ अधिवेशनबाट ती ऐनहरू बन्ने सम्भावना न्यून रहेको छ। सरकारले सदनलाई बिजनेस दिन नसक्दा आवश्यक ऐनहरू बन्न नसकेको प्रमुख प्रतिपक्ष दल नेकपा एमाले बागमती प्रदेश संसदीय दलका प्रमुख सचेतक दीपक निरौलाले बताए । प्रदेश सरकारको नवौं अधिवेशन १२ वटा बैठक बसेर सकिएको छ। फागुन २९, ३० र चैत ८ मा बैठक बसेपछि बर्खे अधिवेशन अन्त्य भएको हो। चालू आवको बजेट कार्यान्वयन गर्नसमेत अन्यौलता रहेको सरकार अबको अधिवेशनबाट नयाँ आवको बजेट निर्माणमा केन्द्रित हुनुपर्नेछ। यस अधिवेशनमा विपक्षी दलहरूले सरकारविरुद्ध मोर्चाबन्दी गरेका थिए। आफ्नो सरकारले ल्याएको प्रदेश गौरवका योजनाहरू कटौती गरेर भन्दै प्रमुख प्रतिपक्ष दल नेकपा एमाले प्रदेश सरकारसँग रुष्ट बन्दै आएको छ। बजेट खर्च निराशाजनक चालू आवको बजेट खर्च निराशाजनक रहेको छ। तीनवटै सरकार व्यहोरेको चालू आवको बजेट सरकारैपिच्छे संशोधन र परिचालन हुँदा खर्च अपेक्षाअनुसार नभएको हो। बागमती सरकारले चालू आवको ८ महिनामा जम्मा १७ दशमलव ४० प्रतिशत पुँजीगत खर्च गरेको छ। गत साउनदेखि चैत पहिलो सातासम्म बागमती सरकारले पँुजीगततर्फ जम्मा ५ अर्ब ५९ करोड ३३ लाख रुपैयाँ खर्च गरेको प्रदेश कोष तथा लेखा नियन्त्रण कार्यालयले जनाएको छ। यस अवधिमा सरकारको कुल बजेटको २५ दशमलव ६० प्रतिशत अर्थात् १४ अर्ब ७६ करोड २४ लाख रुपैयाँ खर्च भएको छ। यो खर्चमध्ये पनि नयाँ बनेको छ। मन्त्रालयको खर्च शून्य छ। नयाँ मन्त्रालयहरूले रकम खर्च गर्न पाएका छैनन्। केही खर्च भएको हिसाब पुरानै मन्त्रालयमार्फत आएको छ, प्रदेश लेखा नियन्त्रक हरिप्रसाद उपाध्यायले भने। जनताको मागअनुसार काम गरिरहेका छौं बागमती प्रदेशका मुख्यमन्त्री राजेन्द्र पाण्डे जनताको घरघरमा प्रदेश सरकार पुग्नेगरी काम गरिरहेको दाबी गर्छन्। उनले भने, हामी जनताको भावनाअनुसार काम गरिरहेका छौं। १ हजार २९० दिन मुख्यमन्त्री भएका व्यक्ति र पार्टीले हामीलाई के गयौं भनेर प्रश्न गर्न सुहाउँदैन। मन्त्रालयहरू कामका आधारमा थप गरिएको र मन्त्रालय थप गर्नुको औचित्य कामबाट पुष्टि गरिने पाण्डेको भनाइ छ। साथै, साना योजनाहरू जनताका मागअनुसार कानुनसम्मत वितरण गरिएको उनले बताए। अहिलेको सरकार गैरजिम्मेवार छ प्रदेशको प्रमुख प्रतिपक्षी दल नेकपा एमालेकी बागमती प्रदेश संसदीय दलकी नेता अष्टलक्ष्मी शाक्यले वर्तमान सरकार गैरजिम्मेवार रहेको आरोप लगाएकी छन्। ऐन नियम लत्याउँदै स्थानीय तह निर्वाचन लक्षित गरी बजेट सिध्याउन सरकार लागिपरेको उनको आरोप छ। नीति कार्यक्रममा हुँदै नभएको योजनाहरूमा धमाधम कार्यकर्ता पोस्न, ५५ लाखको योजना हालिएको छ, शाक्यले भनिन्, सत्ता जोगाउन मन्त्रालय बढाएर खर्चको भार पनि बढाइएको छ। यी सबै कुरामा हाम्रो गम्भीर आपत्ति छ। हामीले जनताको माग र आवश्यकताअनुसार नै योजनाहरू अघि बढाएका छौं। जनताको घरघरमा प्रदेश सरकार पुग्नेगरी काम भएको छ। प्रदेश सरकारको अनुभूति धेरैभन्दा धेरै जनताले गर्न पाउनुपर्छ। राजेन्द्र पाण्डे, बागमती प्रदेश मुख्यमन्त्री पुरानै मन्त्रालयमार्फत काम गर्नुपर्ने बाध्यताले गर्दा योजनाअनुसार अघि बढ्न सकिएको छैन। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ? अहिलेसम्म थाहा छैन। मिलनबाबु श्रेष्ठ  उद्योग वाणिज्य तथा आपूर्तिमन्त्री हाम्रो मन्त्रालयलाई यो वर्षको बजेट २ करोड रुपैयाँभन्दा कम छ। जुन वर्षका लागि कर्मचारीको तलब भत्ता र प्रशासनिक खर्चमा मात्र पुग्ने भयो। अन्य बजेट नयाँ आर्थिक वर्षमा थप हुन्छ। बलराम पौडेल  सहकारी तथा गरिबी निवारणमन्त्री, भूमि व्यवस्था अलपत्र वा स्थगित आयोजनाहरू पोष्टबहादुर बोगटी (भीमफेदीकुलेखानी) सुरुङमार्ग विद्युतीय बस सञ्चालन योजना बागमती प्रदेश पूर्ण उज्यालो कार्यक्रम २०८५ सालसम्म प्रदेशभित्र पेट्रोलियम सवारी मुक्त उपत्यकाबाहेक १० जिल्ला छुने चक्रपथ सडक एक घर एक रोजगार कार्यक्रम ३ वर्षभित्र प्लास्टिक मुक्त १० वर्षभित्र पेट्रोलियम सवारीसाधन मुक्त मुख्यमन्त्री ग्रामीण सडक कार्यक्रमअन्तर्गत : ३ वर्षभित्रमा सडक कालोपत्रे परियोजना बैंक अलपत्र २०७८ सम्म बागमतीलाई बाल विवाहमुक्त प्रदेश"
नेपालमा भारतको रुपे कार्ड,"काठमाडौं : नेपालमा हालसम्म इस्यु गर्न अनुमति पाएका अन्तर्राष्ट्रिय स्तरका भिसा, मास्टर कार्ड र यूपेआई कार्ड मात्र प्रचलनमा थिए। तर, अब भारतको रुपे कार्ड पनि प्रचलनमा आएको छ। नेपाल राष्ट्र बैंकले यो कार्ड प्रयोगमा ल्याउन नेपाल एसबीआई बैंकलाई गत चैत्र १७ गते नै अनुमति दिएको थियो। प्रधानमन्त्री शेरबहादुर देउवाको भारत भ्रमणमा जाने यो एक एजेन्डा पनि थियो। यसैले जानु अगाडि नै नेपाल एसबीआई बैंकले यसको अनुमति मागेका थिए। यसैले प्रधानमन्त्री देउवाको तीनदिने भारत भ्रमणको क्रममा भारतीय कार्ड रुपे नेपालमा प्रयोगमा ल्याउन सम्झौता गरे। गत शनिबार एक कार्यक्रममा प्रधानमन्त्री देउवा र भारतका प्रधानमन्त्री नरेन्द्र मोदीले संयुक्त रूपमा रुपे कार्डको सेवा सुविधा नेपालबाट दिन उद्घाटन गरेका थिए। यसैक्रममा भारतीय प्रधानमन्त्री मोदीले सो कार्ड प्रयोगले भुक्तानीमा सजिलो बनाउने बताएका थिए। यो कार्डको प्रयोग नेपाल आएका भारतीय नागरिकले नेपाल एसबीआई बैंकको पोस (पीओएस) र एटीएमबाट मात्रै गर्न सक्छन्। उक्त कार्ड प्रयोग गर्न भारतमा घोषणा गरेसँगै नेपालमा प्रयोगमा ल्याइएको नेपाल एसबीआई बैंकका एक अधिकारीले जानकारी दिएका छन्। रुपे भारतको नेसनल पेमेन्ट्स कर्पोरेसन अफ इन्डिया (एनपीसीआई)को स्वामित्वमा रहेको कार्ड हो। यो भारत सरकारले प्रयोगमा ल्याएको डिजिटल कार्ड हो। एनपीसीआईले जारी गरेको यो कार्डलाई भारतका बैंकहरूले इस्यु गर्छन्। सोही कार्ड अहिले नेपालमा पनि चल्ने व्यवस्था गरेको नेपाल राष्ट्र बैंक भुक्तानी व्यवस्थापन विभागका निर्देशक निश्चल अधिकारीले बताए। हालसम्म विदेशीले भिसा, मास्टर कार्ड र चाइनाको यूपेआई ल्याएर आउँदा नेपालका जुनसुकै बैंकको एटीएम र पोस मेसिन (पीओएसपोइन्ट अफ सेल्स) मा चल्छ। नेपालबाट पीएसओ अनुमति भएका चल्छन्। साथै सम्झौता भएका अरू कार्ड पनि चल्छन्। यसैगरी अब रुपे पनि चल्छ। तर, यो हालसम्म नेपाल एसबीआई बैंकको छ, निर्देशक अधिकारीले अन्नपूर्णसँग भने, अब भारतीय पर्यटकले भारतीय बैंकले जारी गरेको रुपे कार्डबाट चल्ने भएपछि नगद लिएर आउनु पर्दैन। किनभने एसबीआई बैंकको एटीएमबाट नगद झिक्न सकिन्छ र एसबीआईको पोस मेसिनमा कार्ड स्वाइप गरेर भुक्तानी गर्न सकिन्छ। उनले अरू बैंकको मेसिनबाट नहुने कारण दर्शाउँदै भने, रुपेले अरू बैंकको मेसिनबाट पनि कारोबार गर्न नेसनल पेमेन्ट्स कर्पोरेसन अफ इन्डियाले अनुमति दिन सम्झौता गर्नुपर्छ। यो व्यवस्थाले भुक्तानीमा सुविधा ल्याएको छ। भारतीय नागरिकले नगद बोकेर नेपाल आउनुपर्ने झन्झट कम हुने भयो। नेपालमा भारतीय रुपैयाँ विद्युतीय माध्यमबाटै जम्मा हुने छ। भारतीय पर्यटकलाई डिजिटल भुक्तानीमा सहज नेपाल एसबीआई बैंकको एटीएम र पीओएसमार्फत् कारोबार नेपालले पनि राष्ट्रिय कार्ड ल्याउन थाल्यो प्रारम्भिक चरणको काम भारतीय रुपैयाँ नगदको रूपमा खुल्ला रुपमा कारोबार गर्न पाइँदैन। १०० भारुभन्दा बढी रुपैयाँका नोट चलनचल्तीमा गैरकानुनी मानिन्छ। भारतमा २ सय, ५ सय र २ हजारका नोट चल्छन्। नेपाल आउँदा पनि ठूला दरको नोट ल्याउथे तर यो नेपाल राष्ट्र बैंकले, प्रहरी प्रशासनले थाहा नपाउने गरी यस्ता नोट चलिरहेका हुन्थे। अब भने यस्ता अनौपचारिक रूपमा भारु बजारमा नआउने नेपाल राष्ट्र बैंकका भुक्तानी व्यवस्थापन विभागका कार्यकारी निर्देशक गुरुप्रसाद पौडेलको भनाइ छ। उनका अनुसार यसैले पनि अब रुपे नेपालमा प्रयोग गर्न पाएपछि भारतीय नागरिकलाई धेरै सहज हुनेछ। अब रुपेबाट डिजिटल भुक्तानी हुने भएपछि नोटको कुरा आउँदैन। भारतीय पर्यटनलाई यसले धेरै सहज हुन्छ, उनले भने। रुपे भारतभर चल्ने राष्ट्रिय कार्ड हो। भारतमा भुक्तानी प्रणालीलाई एकीकृत गर्न यस्तो कार्ड ल्याइएको हो। एसबीआईलगायतका बैंकहरूमा रुपे कार्डहरू जारी गरिएको छ। भारतको प्रधानमन्त्री जनधन योजनाअन्तर्गत खोलिएका खाताहरूमा रुपे कार्ड अनिवार्य रूपमा जारी गरिएको छ। नेपालले पनि यस्तै खालको राष्ट्रिय कार्ड ल्याउन खोजेको छ। राष्ट्र बैंकका भुक्तानी व्यवस्थापन विभागका कार्यकारी निर्देशक अधिकारी नेपालको आफ्नै कार्ड जारी गर्नको लागि प्रारम्भिक चरणको काम भइरहेको छ।"
धनुषाका दुई उपमेयर एमालेमा प्रवेश,"जनकपुरधाम : विदेह नगरपालिकाकी उपमेयर निलम मण्डल नेपाल कम्युनिष्ठ पार्टी (एमाले) प्रवेश गरेकी छन्। धनुषाको विदेह नगरपालिकामा तत्कालीन नेकपा माओवादी केन्द्रबाट उपमेयरमा विजयी भएकी मण्डल एमाले प्रवेश गरेकी हुन्। नेकपा एमालेका पार्टीका सचीव रघुविर महासेठ र केन्द्रीय सदस्य जुली महतोले जनकपुरधाम स्थित आफ्नै निवासमा मण्डललाई एमाले गराएको हुन्। यसअघि माओवादी केन्द्रबाट विदेह नगरपालिकामा विजयी भएका मेयर बेचन दासले नेपाल कम्युनिष्ट पार्टी भंग हुँदा एमाले रोजेका थिए। सोही अवसरमा लोकतान्त्रिक समाजवादी पार्टी जनकपुरका चर्चित युवा नेता सुशील कर्ण र मरवाडी युवा मञ्चको अध्यक्ष दिपक बजाज (मौसम) समेत एमाले प्रवेश गरेका हुन्। सोमबार मात्र धनुषाको गणेशमान चारनाथ नगरपालिकाकी उपमेयर मीनाकुमारी यादव नेकपा माओवादी केन्द्र परित्याग गरि नेकपा एमालेमा प्रवेश गरेकी छन्। माओवादी केन्द्रबाट २०७४ सालको निर्वाचनमा २ हजार ६१० मत प्राप्त गरी निर्वाचित भएकी यादव सोमबार एमाले अध्यक्ष केपी शर्मा ओलीलाई भेटेर पार्टी प्रवेश गरेकी हुन्। पार्टी प्रवेशमा नेकपा एमालेका जिल्ला ईन्चार्ज रामचन्द्र मण्डल, जिल्ला अध्यक्ष राजकिशोर यादव सहितका नेता तथा कार्यकर्ताहरुको सहभागिता रहेको थियो।"
चैते छठ आजबाट सुरु,"जनकपुर : मिथिलामा श्रद्धा र निष्ठापूर्वक मनाइने वासन्ती छठ (बोलिचालीमा चैतीछठ) पर्वको विधि मङ्गलबार सुरु भएको छ। चैत शुक्ल चतुर्थी (चौथी)देखि सप्तमीसम्म चार दिन विभिन्न विधिसाथ मनाइने पर्वको पहिलो दिन आज बर्तालुले नहायखाय (पवित्र स्नान गरेर शुद्ध खाने) विधिबाट पर्व प्रारम्भ गर्दैछन्। पर्वको पहिलो दिन पवित्र स्नान गरेर व्रत सङ्कल्प गरी चोखोनितो खाने चलन छ। शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो। शरद ऋतुमा कात्तिक शुक्ल चौथीदेखि सप्तमीसम्म र वसन्त ऋतुमा चैत शुक्ल चौथीदेखि सप्तमीसम्म समान विधिले यो पर्व सम्पन्न गरिन्छ। मधेस प्रदेशको प्राचीन मिथिला क्षेत्रमा छठ जनजन परिचालन हुने महापर्व मानिन्छ। यद्यपि शारदीय छठजति यो पर्व मनाउने भने देखिँदैनन्। पर्वको पहिलो दिन नहायखाय, दोस्रो दिन दिनभरि उपवास बसेर राति सख्खरमा पकाइएको खिरमात्र खाएर खरना, तेस्रो दिन अर्थात् षष्टि तिथिमा निराहार उपवास बसेर साँझ अस्ताउँदो सूर्यलाई पवित्र जलाशयको घाटमा कम्मरसम्म पानीमा चोवलिएर अर्घ दिइन्छ, जसलाई सझुका अरख भनिन्छ। अन्तिम दिन सप्तमीका दिन बिहान उदाउँदो सूर्यलाई घाटमै अर्घ दिएर पर्व सम्पन्न गरिन्छ। यो विधिलाई भोरका अरखभनिन्छ। छठपर्वमा ठकुवा, भुसुवा (कसार)सहितका मिष्ठान्न परिकारसहित पाकेका केराको घरी र अन्य फलफूल तथा दहीसहितका सामग्री बर्तालुले अर्घका बेला सूर्यतर्फ देखाउने गर्छन्। छठ सूर्य र सूर्यपत्नी षष्टीको उपासनाको पर्व हो। यो व्रतको प्रभावले हरेक मनोकाङ्क्षा पूरा हुने विश्वास गरिन्छ। मिथिलामा यो पर्व द्वापर युगमा श्रीकृष्ण पुत्र साम्बले कुष्टरोग निवारणका लागि गरेका र त्यसैबेलादेखि प्रारम्भ भएको मानिन्छ। व्रत प्रभावले छालाजन्य रोग कहिल्यै नलाग्ने जनविश्वास छ। यसपालि दुई वर्षपछि सर्वसाधारणले वासन्ती छठ खुकुलो गरी मन फुकाएर गर्न पाएका छन्। यसअघिका दुई वर्ष कोभिड१९ को विश्वव्यापी सन्त्रासले मुलुकमा लकडाउन घोषणा गरिएकै बेला परेको हुँदा पर्व विशेषको बाहिरी चहलपहल र उल्लास थिएन। यसपालि भने महाव्याधि सन्त्रास घटेपछि मिथिलामा चाड लागेजस्तो भएको सर्वसाधारणले प्रतिक्रिया दिएका छन्। चैती छठजस्तै चैत शुक्ल प्रतिपदासँगै वासन्ती नवरात्र (चैते दशैँ) पनि सुरु भएको छ। चैत शुक्ल प्रतिपदादेखि नवमीसम्म वासन्ती नवरात्र मनाइन्छ। यस अवसरमा देवीपीठहरूमा पूजाआराधना गर्ने श्रद्धालु बढेका छन्। रासस"
"चीनमा कोरोना संक्रमण तीव्र, एकै दिन १६ हजारभन्दा बढी नयाँ संक्रमित",बेइजिङ : चीनमा फेरि कोरोना भाइरसको संक्रमण तीव्र गतिमा बढिरहेको छ। सोमबार चीनभर १६ हजार ५९० नयाँ संक्रमित थपिएका छन्। संक्रमितमध्ये १ हजार २ सय ३५ जनामा संक्रमणको लक्षण देखिएको छ। १५ हजार ३५५ जनामा कुनै लक्षण छैन। चीनको व्यापारिक सहर साङ्घाईमा सबैभन्दा बढी संक्रमित भेटिएका छन्। सरकारले 'विच्याट'को आधिकारिक खाताबाट मंगलबार सांघाईमा लक्षण नदेखिएका १३ हजार ८६ नयाँ कोरोना भाइरसका संक्रमित भेटिएको जानकारी दिएको छ। साथै २६८ जनामा संक्रमणको लक्षण देखिएको छ। आइतबार लक्षण नदेखिएका बिरामीको संख्या ८ हजार ५ सय ८१ रहेको थियो भने संक्रमणको लक्षण भएका ४२५ जनाथिए। बीबीसी
रुसले युक्रेनको बुचामा ३०० भन्दा बढी सर्वसाधारण मारेको जेलेन्स्कीको आरोप,"किभ : युक्रेनका राष्ट्रपति भोलोडिमिर जेलेन्स्कीले रुसले बुचा सहरमा ३०० सर्वसाधारणको हत्या र अन्यलाई यातना दिएको आरोप लगाएका छन् । जेलेन्स्कीले भने, 'रुसले जे पनि गरेको छ त्यसको अनुसन्धान गरिरहेका छौं। अहिले, बुचामा मात्रै तीन सयभन्दा बढी मानिस मारिएका र यातना दिएका समाचारहरू आएका छन्। जब सम्पूर्ण शहरको अनुसन्धान पूरा हुन्छ, मृतकको संख्या धेरै हुन सक्छ। यो अवस्था एक शहरको मात्र हो।' 'बोरोडियान्का र रूसी सेनाले कब्जा गरेका अन्य शहरहरूमा पीडितहरूको संख्या अझ बढी हुन सक्ने जानकारी पहिले नै भएको उनले बताए। किभ, चेरिन्येभ र सुमी क्षेत्रहरू जहाँ रुसीहरूले कब्जा गरेका छन् त्यहाँ धेरै गाउँमा स्थानीयले ८० वर्ष पहिले नाजीहरूको कब्जामा पनि नभोगेको व्यवहार भोग्न परेको उनले बताए। अर्कोतर्फ, अमेरिकी राष्ट्रपति जो बाइडेनले रुसी राष्ट्रपति भ्लादिमिर पुटिनलाई बुचामा सर्वसाधारणको हत्या गरेको अभियोगमा फौजदारी मुद्दा चलाउन आग्रह गरेका छन् । बाइडेनले भनेका छन्, यो मानिस क्रूर छ । साथै उनले अमेरिकाले रुसमाथि थप प्रतिबन्ध लगाउने बताए । बीबीसी"
प्री ओपन सेसन अपडेटः ९ अंकले बढ्यो नेप्से,काठमाडौं : प्री ओपन सेसनमा नेप्से परिसूचक ९ अंकले बढेको छ। अघिल्लो कारोबार दिन अर्थात् सोमबार १४८८ अंक घटेर २४९८५३ विन्दुमा बन्द भएको नेप्से मंगलबार सो सेसनमा ९२४ अंक बढेर २५०७७७ विन्दुमा पुगेको छ। सो सेसनमा सेन्सेटिभ इण्डेक्स पनि २४० अंक बढेको छ।
"राजनीतिक दलसँग छलफल गर्दै निर्वाचन आयोग, आचारसंहिताबारे छलफल हुने","काठमाडौं : निर्वाचन आयोगले स्थानीय तहको निर्वाचनमा सहभागी हुने राजनीतिक दललाई छलफलका लागि बोलाएको छ। राजनीतिक दलका प्रमुख एवम् पदाधिकारीसँग मंगलबार बिहान ११:३० बजे आयोगको सभाहलमा छलफल हुने निर्वाचन आयोगका सचिव गोकर्णमणि दुवाडीले जानकारी दिए । दुवाडीका अनुसार आयोगबाट स्वीकृत निर्वाचन आचारसंहिता, २०७८ को प्रभावकारी कार्यान्वयनमा राजनीतिक दलको प्रतिबद्धता लिन बैठक बोलाइएको हो। बैठकमा स्थानीय तह निर्वाचन, २०७९ को प्रयोजनको लागि दर्ता भएका ७९ राजनीतिक दलहरुलाई छलफलका लागि बोलाइएको छ । सरकारले आगामी वैशाख ३० वैशाखमा स्थानीय तहको निर्वाचन घोषणा गरेको छ। आयोगले निर्वाचन आचारसंहिताको कार्यान्वयन गराउन देशभर अन्तर्क्रिया कार्यक्रम आयोजना गरेको छ। निर्वाचन आचारसंहिता२०७८राजपत्रमा प्रकाशित भएपनि केहि प्रावधानविरुद्ध सर्वोच्च अदालतमा रिट दायर भएको छ। निर्वाचित जनप्रतिनिधिले उम्मेदवारी दिँदा राजीनामा गर्नुपर्ने आचारसंहितामा राखिएपछि यसको विरोध भएको छ। यो प्रवधान हटाउनुपर्ने भन्दै सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले आइतबार अदालतमा रिट दायर गरेका थिए। यो विषय सर्वोच्च अदालतमा हाल विचाराधीन रहेको छ । आयोगले चुनाव चिन्हको रंग हरियो बनाउने भनी गरेको निर्णयप्रति विपक्षी एमालेले आपत्ति जनाएको छ। एमालेले हरियो रंग नराख्न आयोगसँग माग गरेको थियो तर, आयोगले भने कुनै राजनीतिक कारण नभई प्राविधिक कारणवश रंग फेर्नुपरेको बताएको छ। नीलो रंगको चुनाव चिन्ह र स्वस्तिक छाप पनि निलै भएकाले मतगणनामा समस्या भएको आयोगको भनाई छ। आयोगले स्थानीय तह निर्वाचनका लागि २ करोड मत पत्र छाप्न लागेको छ। जनक शिक्षा सामग्री केन्द्रलाई मतपत्र छपाइको जिम्मा दिइने आयोगले जनाएको छ। नेपालको संविधान, राजनीतिक दलसम्बन्धी ऐन, स्थानीय तह निर्वाचन ऐन र निर्वाचन व्यवस्थापननमा लैंगिक तथा समावेशी नीतिअनुसार महिला तथा समावेशी समूहका व्यक्तिहरुलाई निर्वाचन प्रक्रियामा बढी सहभागिता र प्रतिनिधित्व गराउन आयोगले निर्देशन दिएको छ। यता गृह मन्त्रालयले स्थानीय तहको निर्वाचनको बहिष्कार र विरोध गर्नेहरुमाथि निगरानी बढाउन सबै जिल्ला प्रशासन कार्यालय (सीडीयो)हरुलाई निर्देशन दिएको छ । स्थानीय तह निर्वाचनको मिति नजिकिदै गर्दा गृह मन्त्रालयले निर्वाचनको बहिष्कार र निर्वाचन प्रक्रियामा अवरोध सृजना गर्ने व्यक्ति, समूह वा राजनीतिक दलहरुका गतिविधिमाथि निगरानी बढाउन जिल्ला प्रशासन कार्यालयलाई लिखित निर्देशन दिएको हो ।"
सत्ता गठबन्धनको बैठक : महानगर र उपमहानगरको भागबण्डाबारे छलफल केन्द्रीत,"काठमाडौं : प्रधानमन्त्री निवास बालुवाटारमा सत्तारुढ गठबन्धनको बैठक जारी रहेको छ। बैशाख ३० गते हुने स्थानीय निर्वाचनमा महानगर र उपमहानगरको भागबण्डा गर्ने विषयमा छलफल गर्न सत्तारुढ गठबन्धनको बैठक बसेको हो। प्रधानमन्त्री शेरबहादुर देउवा भारत भ्रमणबाट फर्किएपछि समसामयिक राजनीतिक घटनाक्रम, स्थानीय निर्वाचनमा तालमेलको गृहकार्यको विषयमा छलफल गर्न बैठक बोलाइएको बालुवाटार स्रोतले जनाएको छ। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। गठबन्धनले उम्मेदवार चयनका लागि संयन्त्र बनाउने निर्णय गरेपछि जिल्ला जिल्लामा गठबन्धनका नेताहरु छलफलमा जुटेका छन्। गठबन्धनको बैठकले स्थानीय तह निर्वाचनलाई मध्यनजर गर्दै चैत २२ गतेभित्र स्थानीय र प्रदेशको रिपोर्टिङ केन्द्रलाई गरिसक्नुपर्ने निर्णय गरेको थियो । चुनावमा गठबन्धन एकजुट भएर अघि बढ्छ : प्रधानमन्त्री देउवा महानगरको उम्मेदवार केन्द्रले तय गर्ने सत्ता गठबन्धनको निर्णय २२ चैतभित्र गठबन्धनको अवस्थाबारे स्थानीय र प्रदेशको रिपोर्टिङ केन्द्रलाई गरिसक्नुपर्ने"
पहिलोपटक सरकारले राष्ट्रिय पञ्चाङ्ग प्रकाशन गर्ने,"काठमाडौं : नेपाल पञ्चाङ्ग निर्णायक विकास समितिले यस वर्षदेखि आधिकारिकरूपमा राष्ट्रिय पञ्चाङ्ग प्रकाशनमा ल्याउने भएको छ। समितिले नयाँ वर्ष २०७९ का लागि राष्ट्रिय पञ्चाङ्ग प्रकाशन गर्न लागेको अध्यक्ष प्रा श्रीकृष्ण अधिकारीले राससलाई जानकारी दिए। राष्ट्रिय पञ्चाङ्ग प्रकाशनको तयारी अन्तिम चरणमा पुगेको जनाइएको छ। संस्कृति, पर्यटन तथा नागरिक उड्ययन मन्त्रालयअन्तर्गत रहेको समितिले यसअघि अन्य पञ्चाङ्ग (पात्रो) लाई स्वीकृति दिने काममात्र गर्दै आएको थियो। यही सातासम्म राष्ट्रिय पञ्चाङ्ग प्रकाशन भइसक्ने समितिले जनाएको छ। सरकारले आफैँ पहिलोपटक पात्रो प्रकाशन गर्न लागेको हो। सरकारको आधिकारिक पात्रो प्रकाशनमा आएपछि चाडपर्वलगायत विषयमा हुँदै आएका विवाद अन्त्य हुने विश्वास गरिएको छ। समिति गठन आदेशबमोजिम समितिले नौ जनाको सङ्गठन संरचना तयार पारी मन्त्रालयमा पेश गरेको छ। समितिको सङ्गठन संरचना अहिले संस्कृति मन्त्रालयबाट अर्थ मन्त्रालय पुगेको कार्यकारी निर्देशक सूर्यप्रसाद ढुङ्गेलले जानकारी दिए। स्वीकृतिपछि समितिमा जनशक्ति पनि थपिने छ। थप जनशक्ति पूर्ति भएपछि पात्रो एवं भित्तेपात्रोलाई व्यवस्थापन एवं नियमन गर्न सहज हुने विश्वास गरिएको छ।रासस"
नगरको भागबण्डा गर्न सत्तारुढ गठबन्धनको बैठक : कोको छन् सहभागी ?,"काठमाडौं : प्रधानमन्त्री निवास बालुवाटारमा सत्तारुढ गठबन्धनको बैठक जारी रहेको छ। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका छन्। बैशाख ३० गते हुने स्थानीय निर्वाचनमा महानगर, उपमहानगर र नगरपालिकामा उम्मेदवारको भागबण्डा गर्ने विषयमा छलफल गर्न केन्द्रीत रहेको छ। प्रधानमन्त्री शेरबहादुर देउवा भारत भ्रमणबाट फर्किएपछि समसामयिक राजनीतिक घटनाक्रम, स्थानीय निर्वाचनमा तालमेलको गृहकार्यको विषयमा छलफल गर्न बैठक बसेको बालुवाटार स्रोतले जनाएको छ। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। ६ महानगरमा गठबन्धनको केन्द्रबाट नै उम्मेदवारको टुगो लगाउने निर्णय गरेको थियो। भरतपुर महानगरपालिकामा नै माओवादी केन्द्रले दाबी गरेको छ। तर चितवन कांग्रेसले भने भरतपुरको मेयर कांग्रेसले लिएर अन्य पद माओवादी केन्द्रलाई दिनुपर्ने छलफल अगाडि बढाएका छन्। सोमबार बिहान जिल्लास्थित गठबन्धनमा आबद्ध दलहरुको बैठकले स्थानीय तह निर्वाचनमा तालमेल गरी अघि बढ्ने निर्णय गरेका छन्। जिल्लास्थित सातवटै पालिकामा गठबन्धन दलहरुबीच बैठक बसी चुनावी तालमेलका बारेमा संयुक्त संयन्त्र निर्माण गर्ने र उक्त संयुक्त संयन्त्रको संयोजन नेपाली कांग्रेसको पालिका सभापतिले गर्ने निर्णय गरेको हो। चितवन कांग्रेसले चुनावमा गठबन्धन नगर्ने भनेर हुँदैन : प्रचण्ड स्थानीय तह निर्वाचनमा भरतपुरको भावना आत्मसात गर्छौ : विश्वप्रकाश शर्मा भरतपुरको मेयरमा हाम्रो दावी छ : प्रचण्ड चितवनका सबै स्थानीय तहमा चुनावी तालमेल गर्ने निर्णय सत्ता गठबन्धनको बैठक : महानगर र उपमहानगरको भागबण्डाबारे छलफल केन्द्रीत"
"'युद्ध निषेध, शान्ति विशेष, हिमालय बचाउँ, नदी जोगाउँ, भन्दै स्याङ्जामा प्रर्दशनसहित प्रवचन","स्याङ्जा : बढ्दो प्रकृति दोहनले उत्पन्न हुनसक्ने संकटलाई समयमै ध्यान दिनुपर्नेलगायतका समसामयिक विविध विषयमा जनचेतना फैलाउने उद्देश्यले मानवअधिकार तथा शान्ति समाज केन्द्रीय कार्यालयले संचालन गरेको अभियान स्याङ्जामा आइपुगेको छ। अभियान काठमाडौं, धादिङ, गोरखा, लोमाङ्थानहुँदै मंगलबार स्याङ्जा आइपुगेको हो। कार्यक्रममा सहभागी स्थानीयबासी, मानवअधिकारकर्मी, विद्यार्थी, युवालगायतले नगर परिक्रमा गर्दै सहिदचोकमा पुगेर कोणसभा गरेका छन्। समाजको केन्द्रीय समितिको आयोजना तथा स्याङ्जा शाखाको समन्वयमा 'हिमालय बचाउँ, नदी जोगाउँलगायत युद्ध निशेष शान्ति विशेष, गुणस्तरीय स्वास्थ्य सेवा र वैज्ञानिक शिक्षा सबैको अधिकार,' सम्बन्धि ४ विषयमा विशेष अभियान संचालन गर्दै आएको हो। यहाँ आयोजित समाजका केन्द्रीय सभापति गोबिन्द खनालले सम्बोधन गर्दै नागरिकका जीवन आधारसँग प्रत्यक्ष जोडिएका जीवन पद्धतीसँग सम्बन्धित रहेर समाजले विगतदेखि काम गर्दै आएको बताए। बढ्दो प्रकृतिको दोहनले मानव तथा जीव प्रणालीमा प्रत्यक्ष नकारात्मक असर परेको जनाउँदै उनले प्राकृतिक वस्तुका संरक्षणमा आजैदेखि सबैले काम गर्न सुझाव दिए। हिमाल, नदी जस्ता प्रकृतिका उपहारको संरक्षण गरे मात्र तीसँग जोडिएका मानवलगायत करोडौं जीवहरुको जीवन सहज बन्छ उनले भने। 'हाम्रा प्रकृतिलाई हामीले नै जानेर वा नजानेर दिनप्रति दिन नष्ट गरिरहेका छौं, अब बुझ्नुपर्छ, जोगाउनु पर्छ,' उनले भने। 'युद्धमा कसैले जित्दैन। अन्ततः युद्धरत पक्ष सबै हार्छन्। युद्धको अन्त्य हुनुपर्छ। अहिले जारी रुसद्धारा युक्रेन माथिको आक्रमणले करोडौंको धनजन क्षति पुगेको छ भने लाखौं व्यक्ति विस्थापित र हजारौं व्यक्तिले ज्यान गुमाउनु परेको छ,' उनले भने, 'युद्ध तत्काल रोकेर वार्तामार्फत दुबै देशका नागरिकले शान्तिपूर्वक वाच्ने वातावरण बन्न र बनाउन सबैले दबाब दिनुपर्ने समय आएको छ।' यसैगरी, समाजका केन्द्रीय उपसभापति कृष्णबहादुर रावलले गुणस्तरीय स्वास्थ्य सेवा र वैज्ञानिक शिक्षा आजको आवश्यकतामा जोड दिए। सामान्य औषधि र अक्सिजन समेत नपाएर धेरै व्यक्तिले कोरोनाबााट ज्यान गुमाएको भन्दै यसतर्फ राज्य र स्थानीय सरकारले ध्यान दिनुपर्ने उनको सुझाव छ। युग सुहाउँदो र समान अवसर शिक्षा र स्वास्थ्यमा दिइनुपर्ने उनले बताए। कार्यक्रममा निवर्तमान सभापति प्रकाश डोटेल र पूर्वउपसभापति हरिप्रसाद रेग्मीलगायतले जिल्लाका वस्तुगत अवस्थाका बारेमा जानकारी गराए।"
थेत्तरो शासन,"गरिबीको पीडा कति असह्य हुन्छ, त्यो गरिबलाई नै थाहा हुन्छ। सुखभोग गर्नेलाई गरिबीको पीडा थाहा हुन्न। यसले मानिसलाई चरम मानसिक तनाव दिन्छ। अभावैअभावमा पिल्सिनु पर्दाका तनाव उसैलाई थाहा हुन्छ। तनावले मानिसलाई विचार र विवेकशून्य बनाउँछ। त्यसपछि अविवेकी निर्णय गर्नु अस्वाभाविक होइन। गरिबीको पीडाले सताइएका र असंख्य मानसिक तनाव झेलिरहेका धेरै मानिसले अविवेकी निर्णय गरेका छन्। क्रुर निर्णय गरेका छन् र आफैंलाई सिध्याएका छन्। पछिल्लो उदाहरण हो, काठमाडौंको डल्लुमा स्थायी घर भई नागार्जुन६ रामकोटमा डेरा गरी बस्ने प्रधान परिवारका पाँचजनाले गरेको सामूहिक विष सेवन। सुवर्णमान प्रधानको मृत्यु भइसकेको छ भने अन्यको गम्भीर अवस्थामा उपचार भइरहेको छ। सुवर्ण जस्तै दुनियाँदेखि नै दुःखी र पीडित भएर जीवनलाई नै समाप्त पार्न अभिशप्त नेपालीको संख्या धेरै छ। सामूहिक आत्महत्या गर्नेहरू पनि थुप्रै छन्। गरिबीको पीडाले गलेर जीवनदेखि नै थाकेका धेरै मानिसले जीवनलाई समाप्त पार्ने र गरिबीको पीडाबाट मुक्ति पाउने यस्तै अनेक उपाय अपनाएका छन्। जसले जे गरे पनि तिनले गरिबीको पीडाबाट मुक्ति खोजेका हुन्। समाजको अपहेलनाबाट मुक्ति खोजेका हुन्। गरिबीको पीडाभन्दा समाजको अपहेलनाको पीडा झन् बढी असह्य हुन्छ। जनताप्रति जिम्मेवार भनिएका नेताहरू भने विकास र समृद्धिको गफ हाँक्न व्यस्त, मस्त र अभ्यस्त छन्। तिनलाई छुँदैन गरिबीको पीडाले रन्थनिएका जनताको मौन चित्कारले। तिनले देख्दैनन् र बुझ्दैनन् जनताका मर्म र समस्या। सुन्दैनन् जनताका वेदना, चित्कार र आक्रोश पनि। राज्य पनि निरपेक्ष छ गरिब जनताप्रति। राज्यको उपस्थिति गरिब जनतासम्म पुगेकै छैन। कर्णाली त धेरै टाढा छ संघीय राजधानीबाट। तर राजधानीभित्र र राजधानी वरपर पनि धेरै कर्णाली छन्। त्यसलाई पनि देख्न सकेको छैन राजधानीले। राज्यले कर्णालीका कुणा नसुनेको गुनासो गर्छन् कर्णालीवासी। कर्णाली त संघीय राजधानी काठमाडौंमै पनि रहेछ। राज्यले काठमाडौंकै कर्णालीको पनि कुरा सुन्न सकेको रहेनछ। होइन भने राजधानीको मुटुमै स्थायी बसोबास भएका प्रधान परिवारले किन गरिबीको कारणले सामुहिक आत्महत्याको प्रयास गर्नु पथ्र्यो र ? गरिब नेपाली जनताका लागि राजधानी नै राज्य हो। राज्यले नेताका अग्ला महलको चौघेरा नाघेर जनताका घरदैलासम्म पुग्ने चेष्टा गरेकै छैन। त्यसैले जनता निराश छन् राज्यबाट। सम्पूर्ण आशाको केन्द्रबाट नै निराश भएका जनताले गरिबी र अभावको पीडाबाट मुक्ति पाउन मृत्युमार्ग रोज्नुबाहेक विकल्प देखेका छैनन्। राज्य सम्भ्रान्तहरूको सुविधामा केन्द्रित छ। त्यसैले गरिबहरू राज्यबाट बहिष्करणमा परेको महसुस गर्न विवश छन्। राज्यले कर्णालीका कुणा नसुनेको गुनासो गर्छन् कर्णालीवासी। कर्णाली त संघीय राजधानी काठमाडौंमै पनि रहेछ। राज्यले काठमाडौंकै कर्णालीको पनि कुरा सुन्न सकेको रहेनछ। आशाको केन्द्र राज्य छ भन्ने विश्वास राज्यले हरेक नागरिकलाई दिलाउन सकेको भए सायद यस्ता अप्रिय घटना हुने थिएन। राज्य निरीह छ जनताका लागि। राज्य सम्भ्रान्त र नेताहरूबाट परिचालित छ। उनीहरूकै सेवा र सुविधामा केन्द्रित छ। गरिबीको पीडाले छट्पटाएका जनतालाई देखेर नेताका छाती विदीर्ण बन्दैनन्, किनभने तिनमा संवेदना नै छैन। जनता आर्थिक अभावले उपचारै नपाएर तड्पीतड्पी मर्नुपर्ने वा अस्पतालको शुल्क तिर्न नसकेर अस्पतालमै बन्धक हुनपर्ने अवस्था छ। बाँच्ने आशामा अस्पताल पुगेको मान्छे, अस्पतालको शुल्क तिर्न नसकेको पीडाले अस्पतालकै छतबाट हामफालेर आत्महत्या गर्न विवश छ। तर नेताहरू समृद्ध नेपाल र सुखी नेपालीको नारा लाउन छोड्दैनन्। नौटंकीको पनि त हद हुन्छ नि ! जनता भोकले मर्नुपर्ने र गरिबीले पिल्सिएर आत्महत्या गर्न बाध्य हुनुपर्ने देश कहिले समृद्ध बन्छ र कसरी समृद्ध बन्छ ? राज्यले समृद्धिको मार्गचित्र बनाएको खोई ? नेताका भाषणले मात्रै देश समृद्ध बन्ने भए नेपाल उहिल्यै समृद्ध बनिसक्थ्यो र सारा नेपाली जनता सुखी बनिसक्थे। सरकारले गरिबी १८७ प्रतिशतमा झरेको र बेरोजगारी दर ११४ प्रतिशत मात्रै रहेको तथ्यांक त सार्वजनिक गरेको छ। त्यसमा कत्तिको सत्यता छ भन्ने कुरामा सन्देह छ गरिबीले रन्थनिएका जनतालाई। युवा तथा साना व्यवसायी स्वरोजगार कोष नामको एउटा कार्यकर्ता भर्ती केन्द्र र भ्रष्टाचारको अखडा पनि छ। जसले रोजगारी बढाउने होइन, राजनीति गर्ने काम मात्रै गर्छ। स्थापनाको १३ वर्षमा उसले ११ अर्ब ९ करोड रुपैयाँ खर्च गरेर ८३ हजार ४०९ जनालाई स्वरोजगार बनाएको आँकडा छ। बेरोजगारीले कहालिएर घरखेत बन्धक राखेर कतार, मलेसिया र दुबईमा पसिना बगाउन जाने युवाको लर्को देखेको छैन कोषले। ती युवाले भोगेको पीडाको महसुस गरेको छैन। विगतमा एउटा गरिबी निवारण कोष पनि थियो। तर, त्यो कोष पनि गरिबी निवारण नगरी अन्ततः आफैं निवारण हुन पुग्यो। कुनै कोषले पनि प्रभावकारी काम गर्न नसक्दा देशमा गरिबी र बेरोजगारीको अवस्था कहालीलाग्दो बनेको छ।"
चार दिनमा पनि बनेन जहाजको पाङ्ग्रा,"काठमाडौं : थाइल्यान्डको बैंककमा ४ दिनदेखि अलपत्र परेका यात्रुलाई नेपाल वायु सेवा निगमकोे अर्को जहाज वाइडबडिले काठमाडौं ल्याएको छ। गत शुक्रबार निगमको टिकट काटेका १४१ यात्रुलाई सोमबार वाइडबडिले काठमाडौं एयरपोर्टमा ओरालेको निगमका सहायक प्रवक्ता ज्ञानबहादुर अर्यालले जानकारी दिए। आजको वाइडबडि ए३३०को नियमित उडानबाट बैंककमा अड्किएका यात्रुहरूलाई नेपाल ल्याइएको हो। निगमले हप्तामा २ पटक बैंककको उडान भर्दै आएको छ। यात्रु कम भएको बेलामा न्यारोबडि र बढी भएको बेलामा वाइडबडिले उडान भर्ने गरेको अर्यालले बताए। नियमित उडानका क्रममा न्यारोबडि एनएकेडब्लु जहाज शुक्रबार बैंकक पुगेको हो। बैंककबाट काठमाडौं उडान भर्ने क्रममा रनवेमा जहाजको पछाडिका २ वटा नै पाङ्ग्रा पंचर भएको निगमका अध्यक्ष युवराज अधिकारीले जानकारी दिए। सबै नर्मल रहेको जहाज बैंककका एयरपोर्टमा टेक अफका क्रममा पाङग्रा पड्किएको थियो। पाङ्ग्रा नै नभएपछि कसरी उड्ने ?, अधिकारी बताउँछन्। पाङ्ग्रा पंचरपछि जहाज बैंकक एयरपोर्टमा नै ग्राउन्डेड भएको छ। बैंकक एयरपोर्टको भन्सार बिन्दुमा भएको ढिलाइका कारण उक्त जहाज मर्मतमा समय लागेको अधिकारीले बताए। जहाजको ब्रेक फ्यान फेल भएर पाङ्ग्रा पंचर भएको हुनसक्ने बताइएपनि निगमले सो सम्बन्धमा जानकारी नभएको बताएको छ। उक्त जहाज क्याप्टेन प्रशान्त राई र कोपाइलट ग्रीष्म श्रेष्ठले उडाएर लागेका थिए। बैंकक एयरपोर्टमा जहाजका आवश्यक स्पेयर्स पार्ट नभएका कारण बाहिरबाट लैजाँदा समय लागेको निगम अध्यक्ष अधिकारीको भनाइ छ। शुक्रबार साँझ जहाजको पाङ्ग्रा पंचर भएको हो। शनिबार नै काठमाडौंबाट जहाज बैंकक पुर्याएपनि त्यहाँ भन्सार बन्द भएका कारण शनिबार र आइतबार नै जहाज बन्न सकेन, अधिकारी बताउँछन्। जतिसक्दो चाँडो जहाज बनाएर नेपाल फर्काउने प्रयास भइरहेको उनको भनाइ छ। ४ दिनदेखि अलपत्र यात्रुलाई जहाज बनाएर सोही जहाजबाट नै नेपाल फर्काउने निगमको प्रयास भने असफल भएको छ। शुक्रबार १४१ यात्रुले नेपाल फर्कन टिकट काटेका थिए। उडान रद्द पछि निगमले नै अर्को विकल्प नहुँदा यात्रुहरूको व्यवस्थापन गर्नुपर्ने हुन्छ। १४१ मध्ये करिब १ सय यात्रुलाई ३ दिनसम्म निगमकै खर्चमा होटलमा राखिएको सहायक प्रवक्ता अर्यालले जानकारी दिए। आफन्त, साथीभाइ हुने उनीहरूकोमा नै बसेको र कोही नहुनेलाई होटलमा राखिएको हो, आचार्यको भनाई छ। बैंकक जाने जहाज नहुनु र पाङग्रा फेर्ने नै प्रमुख प्राथमिकता हुनुले यात्रु फर्काउन समय लागेको अध्यक्ष अधिकारी बताउँछन्। फिट टु फ्लाइट (उडानका लागि योग्य) भएको जहाजमा कसरी समस्या आयो भन्नेमा निगमसँग नै उत्तर छैन। यसका लागि आन्तरिक छानबिन समिति बनाएर प्रक्रिया अघि बढाइने निगम अध्यक्ष अधिकारी बताउँछन्। किन पाङ्ग्रा पंचर भयो र किन ढिला पाङग्रा बैंकक पुग्यो भन्ने सम्बन्धमा हामी छानबिन गर्छौ, अधिकारी बताउँछन्। पाङग्रा पड्किएको जहाजका पाइलट प्रशान्त राइसँगको छोटो कुराकानीमा जहाजको पाङग्रा फर्ने काम भइरहेको जानकारी दिए। पाइलट राइ बैंककमा नै छन्।"
"सुनको मूल्य बढ्यो,चाँदी घट्यो","काठमाडौं : नेपाली बजारमा सुनको मूल्य एक सय रुपैयाँले बढेको छ। नेपाल सुनचाँदी व्यवसायी महासंघका अनुसार मंगलबार सुन तोलामामा १ सय रुपैयाँले बढेर तोलाको ९८ हजार ८०० रुपैयाँ कायम गरिएको छ। यसैगरी, तेजावी सुनको मूल्य तोलाको ९८ हजार ३०० रुपैयाँ तोकिएको छ। यसअघि सोमबार छापावाला सुन तोलाको ९८ हजार ७०० रुपैयाँमा कारोबार भएको थियो। आज चाँदीको मूल्य भने सोमबारको तुलनामा १० रुपैयाँले घटेको छ। चाँदीको मूल्य प्रतितोलाको १३४० रुपैयाँमा खरिदबिक्री भइरहेको महासंघले जनाएको छ। सोमबार चाँदी प्रतितोलाको १३५० रुपैयँमा कायम गरिएको थियो।"
मोरङका मतदानस्थलको अवस्था बुझ्दै सुरक्षा अधिकारी,"विराटनगर : निर्वाचन सुरक्षाका दृष्टिकोणले मोरङ अति संवेदनशील जिल्लाभित्र पर्छ। भारतसँगको खुला सीमा लगायतका कारण संवेदनशील मानिएको मोरङमा नजिकिँदो स्थानीय तह निर्वाचनको चहलपहल सुरु भइसकेको छ। मतदानस्थलको अवस्था बुझ्न र निर्वाचन लक्षित सुरक्षा व्यवस्था मिलाउनका लागि सुरक्षा अधिकारीहरु सक्रिय भएर लागेका छन्। निर्वाचनलाई शान्तिपूर्ण र भयरहित तवरबाट सम्पन्न गराउन मतदानस्थलमा देखिएका समस्या समाधान गर्ने उद्देश्यले मंगलबार बिहानदेखि मतदानस्थलको निरीक्षण एवं अनुगमन सुरु गरिएको छ। सुरक्षा संवेदनशीलतालाई दृष्टिगत गरेर जिल्ला सुरक्षा समितिले मतदानस्थल र मतदान केन्द्रको औपचारिक निरीक्षण सुरु गरेको हो। निरीक्षणमा मोरङका प्रमुख जिल्ला अधिकारी काशीराज दाहाल, प्रमुख सेनानी अमृत थापा, नेपाल प्रहरीका प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धान प्रमुख एसपी बासु सिग्देल लगायतका सुरक्षा अधिकारी खटिएका छन्। प्रजिअ दाहालले बूढीगंगा गाउँपालिकाबाट निरीक्षण सुरु गरिएको बताए। उनका अनुसार पहिलो चरणमा बूढीगंगा र ग्रामथान गाउँपालिका तथा सुन्दरहरैँचा नगरपालिकामा रहेका मतदानस्थलको निरीक्षण गरिने छ। बूढीगंगामा १२, ग्रामथानमा १५ र सुन्दरहरैँचामा २५ वटा मतदानस्थल छन्। निरीक्षणमार्फत मतदानस्थलको अवस्था, खानेपानीको सुविधा, सञ्चारको उपलब्धता र सुरक्षा वस्तुस्थिति लगायतका बारेमा जानकारी लिने काम भइरहेको दाहालको भनाइ छ। कतिपय मतदानस्थल सुरक्षाका दृष्टिकोणले अति संवेदनशील छन्, उनले भने, सुरक्षामा कुनै कमजोरी नहोस् भनेर अनुगमन र निरीक्षणलाई प्राथमिकतामा राखिएको छ। मतदानस्थलको अवस्था र त्यहाँका समस्याका बारेमा जानकारी लिएर थप व्यवस्थापनको काम अघि बढाइने प्रजिअ दाहालले बताए। उनका अनुसार कम्पाउण्डवाल र घेराबेरा नगरिएका तथा सुधार गर्नुपर्ने मतदानस्थलको व्यवस्थापन सम्बन्धित पालिकामार्फत गरिने छ। निर्वाचनमा कुनै पनि कमजोरी हुन नदिने गरी सुरक्षा व्यवस्था मिलाउन बेलैदेखि सक्रियता बढाइएको उनको भनाइ छ। मोरङमा ३ सय मतदानस्थल र ८ सय २० वटा मतदान केन्द्र छन्। प्रजिअ दाहालले सुरक्षा संयन्त्रको पहुँच, विगतका घटना र अवस्थालगायतलाई ध्यानमा राखेर शान्ति सुरक्षाको व्यवस्था मिलाउँदै कुनै पनि कमजोर हुन नदिइकन भयरहित तरिकाबाट मतदानको वातावरण तयार गरिने बताए।"
भारतसँग ऊर्जा सहकार्य हुने : थप बिजुली लैजान सहमत,"काठमाडौं : सरकारको सार्थक प्रयत्न एवं निरन्तरको कूटनीतिक प्रयासका कारण वर्षायाममा खेर जाने बिजुली खरिद गर्न भारत तयार भएको छ। ऊर्जा, जलस्रोत तथा सिँचाइमन्त्री पम्फा भुसालले लगातार सरोकारवाला निकायसँग गरेका छलफल, मन्त्रालय तहमा भएको द्विपक्षीय एवं बहुपक्षीय संवाद तथा कूटनीतिक पहलले सार्थकता पाएको ऊर्जा क्षेत्रमा चर्चा भइरहेको छ। नेपालको विद्युत् इतिहासमा नै पहिलोपटक औपचारिकरूपमा नेपालको बिजुली भारतको बजारमा प्रवेश पाएको थियो। गत कात्तिकदेखि भारतीय अनुदानमा निर्माण भएको नै सही, ३९ मेगावाट बिजुली बिक्रीको मार्गप्रशस्त भएको थियो। पछिल्लोपटक प्रधानमन्त्री शेरबहादुर देउवाको भारत भ्रमणका क्रममा भएको सहमतिअनुसार आगामी मनसुनको समयमा झण्डै ३६० मेगावाट बिजुली भारतीय बजारमा प्रवेश गर्ने मार्गप्रशस्त भएको छ। यसबाट वर्षाको समयमा खेर जाने बिजुलीले भारतीय बजारमा प्रवेश पाउनेछ भने त्यसबाट नेपाली लगानीकर्तालाई समेत बजारको खोजी र विस्तारमा थप सहयोग प्रदान गर्नेछ। सरकारले नेपाल विद्युत् प्राधिकरणको सहायक कम्पनीलाई बिजुलीको व्यापारका लागि अनुमति दिइसकेको छ। निजी क्षेत्रले पनि क्षेत्रीय बजारमा बिजुली पुर्याउनका लागि अनुमति माग गरिरहेको अवस्था छ। स्वतन्त्र ऊर्जा उद्यमीहरूको संस्था नेपाल (इपान)को तर्फबाट पनि नेपाल पावर एक्सचेन्ज लिमिटेड (नेपेक्स) स्थापना गरी बिजुली बिक्रीको तयारी गरिरहेको छ। यद्यपि, सो कम्पनीले हालसम्म सरकारबाट अनुमति पाएको छैन। सोमबार आयोजित एक कार्यक्रममा मन्त्री भुसालले अध्यादेशमार्फत भए पनि नयाँ विद्युत् ऐन जारी गर्ने र बिजुली बिक्रीका लागि मार्गप्रशस्त गर्ने सङ्केत गरिसकेका छन्। प्राधिकरणको विवरणअनुसार गत मनसुनमा मात्रै झण्डै ५०० मेगावाट बराबरको बिजुली खेर गएको थियो। त्यसको बजार मूल्य झण्डै रु पाँच अर्ब बराबर थियो। पछिल्लो भ्रमणका क्रममा भारतीय पक्षले नेपालमा जगेडा हुने बिजुलीको उपयोग एवं खरिदका लागि आफूहरू तयार रहेको बताएको छ। भारतीय बजारमा नेपालको बिजुलीले प्रवेश पाउँदा त्यसले पार्ने प्रभाव रणनीतिक हुने सरकारको बुझाइ छ। खासगरी बिजुलीलाई कमोडिटीको रूपमा लिइँदै त्यसलाई बजारमा लैजाने र विस्तार गर्ने विषयले नेपालभित्र निर्माण हुने अन्य धेरै आयोजनाको भाग्य र भविष्यको समेत फैसला गर्दछ। नेपालको ऊर्जा क्षेत्रको विकासका लागि भारतको तर्फबाट उपलब्ध सहयोग आफैँमा महत्वपूर्ण रहेको छ। त्यसमाथि पनि नेपालले लामो समयदेखि उठाउँदै आएको विषयमा समेत यसपटक महत्वपूर्ण सहमति भएको छ। इपानका उपाध्यक्ष एवं प्रधानमन्त्रीको भ्रमण दलमा सहभागी इपानका उपाध्यक्ष गणेश कार्कीका अनुसार यसपटक भारतीय पक्षले जुन स्तरमा सहमति जनाएको छ, त्यसले नेपालको ऊर्जा क्षेत्रमा सुनौला दिनहरू आउन लागेको आभाष भएको छ। ऊर्जा क्षेत्रमा द्विपक्षीय सहयोगको वृद्धि समानताका आधारमा गर्ने, संयुक्तरूपमा जलविद्युत् आयोजनाको विकास गर्ने, सीमापार प्रसारण लाइनको विकास गर्ने विषय समावेश हुनु अर्को महत्वपूर्ण पक्षका रूपमा रहेको छ। नेपालले झण्डै ८०० मेगावाट बराबरको बिजुलीको निर्यात गर्न दिन माग राख्दै आएको थियो। आन्तरिकरूपमा खपत पनि बढाउने र निर्यात गर्दा पनि क्रमशः विस्तारित हुँदै जाने सोचअनुसार ३६० मेगावाटसम्म निर्यातका लागि मार्गप्रशस्त हुनु आफैँमा उपलब्धिका रूपमा रहेको ऊर्जा मन्त्रालयको भनाइ छ। यसअघि दक्षिण एशियाली क्षेत्रीय सहयोग सङ्गठन (सार्क)को फ्रेमवर्क र बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक)को घोषणाअनुसार नेपालले निर्वाध बजार पाउनुपर्ने भए पनि भारतले सहमति जनाएको थिएन। बरु विद्युत् व्यापार सम्झौता नभएका देशको लगानी भएका आयोजनाको बिजुली लिँदैनौँ भन्ने अडान राख्दै आएको थियो। नेपालले माथिल्लो तामाकोसी, भोटेकोसीलगायत आयोजनाको बिजुली बिक्रीका लागि अनुमति माग्दासमेत पाएको थिएन। मनसुनको समयमा नेपालका बढी मात्रामा बिजुली उत्पादन हुने र भारतमा अत्यधिक माग हुने भएकाले पनि अवस्था सहज रहेको थियो। विगतको प्रतिबद्धताभन्दा पनि माथि उठेर भारतले नेपालको बिजुली व्यापारका लागि मार्गप्रशस्त गरेको छ। राजनीतिक तहमा व्यक्त भएको यो प्रतिबद्धतालाई व्यवहारिक रूप दिन विशेषगरी कर्मचारी प्रशासन तहमा र सरोकार भएका निकायको बीचमा अब साझा प्रयास जरुरी देखिएको छ। विगतमा पनि प्रतिबद्धता जनाउने र कार्यान्वयन नगर्ने प्रवृत्तिका बीचमा यतिबेला फलाम तातेको बेला हानी हाल्नुपर्ने र आकार दिइहाल्नुपर्ने अवस्था छ। प्रधानमन्त्री देउवाको भारत भ्रमणका क्रममा भारतनेपाल संयुक्त भिजन जारी गर्दै ऊर्जा क्षेत्रमा एकापसमा सहयोग अभिवृद्धि गर्न दुवै देश सहमत हुनु आफैँमा महत्वपूर्ण विषय हो। यसबाट नेपालको क्षेत्रीय बजारमा प्रवेश गर्ने लामो समयदेखिको चाहनाले अब मूर्तरूप पाउने भएको छ। नेपाल र भारतका प्रधानमन्त्रीले संयुक्त भिजनलाई ऊर्जा क्षेत्रमा हालसम्मकै सबैभन्दा ठूलो उपलब्धिका रूपमा अथ्र्याउनु र त्यसमा सहमति जनाउनुले बढी भएको बिजुली सहजैरूपमा भारत र बङ्गलादेशमा निर्यात गर्ने मार्गप्रशस्त भएको ऊर्जा उद्यमीहरूको भनाइ छ। क्षेत्रीय बजारमा विद्युत् बेच्ने दरिलो पहल विद्युत्को बढ्दो मागलाई सम्बोधन गर्न तथा खेर जाने पानीलाई विद्युत्मा रुपान्तरण गरेर क्षेत्रीय बजारमा बिक्री गर्न सरकारले दरिलो पहल थालेको छ। निजी क्षेत्रलाई साथमा लिएर वैदेशिक लगानी पनि भित्र्याएर जलविद्युत् उत्पादन तथा व्यापार विस्तार गर्ने योजनाअनुसार नै निरन्तर प्रयास भइरहेको ऊर्जामन्त्री भुसालले बताए। प्रधानमन्त्री शेरबहादुर देउवाको हालै सम्पन्न भारत भ्रमणबाट भारतमा नेपालका बिजुली बिक्री गर्नका लागि सम्झौता भएको जानकारी दिँदै उनले बङ्गलादेश, भुटान, भारत र नेपाल (बिबिआइएन) सम्मिलित उपक्षेत्रीय संयन्त्रमार्फत बङ्गलादेशमा पनि विद्युत् व्यापार सहज तुल्याउने सहमति भएको बताए। 'नेपालमा खपत भएर बढी भएको बिजुली भारतमा बिक्री गर्ने अवसर प्राप्त भएको छ', मन्त्री भुसालले भने, 'भारतको बजार खुलिसकेको छ, अब बङ्गलादेशको बजार पनि खुला हुँदैछ।' संयुक्त भिजन नाम दिइएको दुई देशको सहमतिमा नेपालका केही ठूला आयोजना नेपाल र भारतको संयुक्त लगानीमा विकास गर्ने, अन्तरदेशीय प्रसारण लाइनको निर्माण गर्ने, बजारको मागका आधारमा उपयुक्त पहुँच दिनेजस्ता विषय पहिलोपटक समेटिएको छ। भारतको पछिल्लो सहमतिले नेपालमा बढी भएको बिजुली खेर नजाने सुनिश्चितता बढेको छ। अब नेपालको बिजुली बङ्गलादेशको बजारसम्म पुग्छ भन्ने सुनिश्चितता भएको र त्यहाँको बजार खुल्ने मन्त्री भुसालको भनाइ छ। भारतीय प्रधानमन्त्रीले हामी नेपालको बिजुली खरिद गर्छौँ भनेर सार्वजनिकरूपमा नै प्रतिबद्धता जनाउनु पनि अर्को महत्वपूर्ण उपलब्धिका रूपमा लिन सकिन्छ। प्रधानमन्त्री देउवाको प्रतिनिधिमण्डलमा सहभागी मन्त्री भुसाल र उनका भारतीय समकक्षी राजकुमार सिंहबीच भएको साइडलाइन वार्ताले पनि नेपालको ऊर्जा क्षेत्रको विकासमा महत्वपूर्ण उपलब्धि हासिल हुन सफल भएको हो। भारतको पछिल्लो सहमतिले नेपालले एक्सचेन्ज मार्केटमा जान राखेको मागको समेत सम्बोधन भएको छ। नेपालको बिजुली खरिद गर्छौँ र बिबिआइएनमा आबद्ध देशमा समेत पहुँच दिन्छौँ भन्ने भारतीय प्रधानमन्त्रीको घोषणाले आफूलाई हर्षित तुल्याएको इपानका उपाध्यक्ष मोहन डाँगीको भनाइ छ। उनका अनुसार नेपालले लामो समयदेखि गर्दै आएको बिजुली निर्यातको प्रयासले सार्थकता पाएको उनको टिप्पणी छ। नेपालका निजी क्षेत्रले पनि अन्तर्राष्ट्रियरूपमा बिजुली बिक्रीका लागि प्रयास गर्दै आएको छ। नेपेक्समार्फत बिजुली बिक्रीका लागि प्रयास गरिरहेको छ। भारतको पछिल्लो स्वीकार्यता तथा उच्च राजनीतिक नेतृत्वको प्रतिबद्धताले लामो समयदेखि बन्द भएको विद्युत् खरिद सम्झौता (पिपिए)का लागिसमेत बाटो खुल्ने इपानको भनाइ छ। प्राधिकरणले विगत तीन वर्षदेखि पिपिए गरिरहेको छैन। यद्यपि अर्धजलाशय र जलाशयुक्त आयोजनाको पिपिए भने रोकिएको थिएन। बङ्गलादेशले नेपालबाट सन् २०४० सम्म नौ हजार मेगावाट बिजुली लैजाने यसअघि नै घोषणा गरिसकेको छ। विसं २०७५ भदौमा तत्कालीन ऊर्जामन्त्री वर्षमान पुनले गर्नुभएको बङ्गलादेश भ्रमणका क्रममा नेपालको बिजुली आफूहरूका लागि आवश्यक रहेको बङ्गलादेशी अधिकारीको भनाइ थियो। बङ्गलादेशी राष्ट्रपति, प्रधानमन्त्री तथा ऊर्जा राज्यमन्त्रीको नेपाल भ्रमणको क्रममा समेत संयुक्त लगानीमा आयोजना निर्माण गर्न सकिनेसमेत प्रतिबद्धता व्यक्त भएको थियो। यस्तै २०७५ असोज २७ र २८ गते भारतको बैङ्गलोरमा सम्पन्न नेपाल र भारतका ऊर्जा सचिवस्तरीय बैठकमा समेत बङ्गलादेशसँग संयुक्तरूपमा छलफल गर्ने निर्णय भएको थियो। नेपालको कूल क्षमता ८३ हजार मेगावाट बराबर भए पनि आर्थिक र सम्भाव्य मानिएको ४३ हजार मेगावाट बिजुली उत्पादन गर्दा त्यसको बजार खोज्न अब भौतारिनु पर्दैन भन्ने सन्देश प्रधानमन्त्री देउवाको भारत भ्रमणका क्रममा सन्देश प्रवाह भएको छ। प्रसारण संयन्त्र निर्माण भएका चालु आवमा नै नेपालको प्रणालीमा एक हजार ३०० मेगावाट बराबर बिजुली थप हुन जान्छ। हाल प्रणालीमा दुई हजार १५० मेगावाट बराबर बिजुली उपलब्ध छ। भारतले पहिलोपटक नेपालसँगको जलस्रोत र ऊर्जाका विषयमा वार्ता गर्दा आपसी समानता र सम्मानका आधारमा गर्ने विषय उल्लेख गरेको छ। यस्तै भुटान, बङ्गलादेश, भारत र नेपालमा आपसी सहकार्यको संरचना तयार पार्ने र विस्तार गर्ने उल्लेख गरेको छ। यसबाट नेपालको बिजुली बङ्गलादेशमा बिक्रीका लागि मार्गप्रशस्त भएको अर्थमा लिन सकिन्छ। भारतले आफ्नो प्रसारण प्रणाली प्रयोग गर्न सहमति नदिँदा नेपालको बिजुली बङ्गलादेश लैजाने मार्गप्रशस्त हुन सकेको थिएन। माथिल्लो कर्णाली जलविद्युत् आयोजनाको ५०० मेगावाट बिजुली बङ्गलादेश लैजाने सहमति यसअघि नै भइसकेको छ। पछिल्लो सहमतिअनुसार एकअर्का देशको प्रसारण प्रणालीमा एकरुपता ल्याउने, सीमापार अन्तरदेशीय प्रसारण लाइन निर्माण गर्ने, दुवैतर्फबाट बिजुलीको आयात तथा निर्यात गर्ने विषय समेटिएको छ। यसबाट असाध्यै ठूलो एवं सकारात्मक प्रभाव पर्ने ऊर्जा उद्यमीहरूको विश्वास छ। दुवै देशले संयुक्तरूपमा जारी गरेको छ बुँदामा समेटिएको भिजन स्टेटमेन्ट मा समानता, आपसी सम्मानका आधारमा एक देशले अर्को देशलार्ई विद्युत् क्षेत्रमा पारस्परिक सहयोग गर्ने उल्लेख छ। यो पनि अर्को महत्वपूर्ण विषय भएको जानकारहरूको भनाइ छ। पछिल्लो सहमतिले सीमापार अन्तरदेशीय प्रसारण लाइन निर्माणका लागि समेत मार्गप्रशस्त भएको छ। हालै मात्र सरकारले दोस्रो अन्तरदेशीय प्रसारण लाइन न्यू बुटवल गोखरपुर निर्माणका लागि प्राधिकरणलाई रु एक अर्ब बराबर लगानीका लागि स्वीकृति दिएको छ। कूल ४०० केभी क्षमताको सो प्रसारण लाइन १४० किलोमिटर लामो छ। नेपालतर्फ २० र भारततर्फ १२० किलोमिटर लामो सो प्रसारण लाइनसमेत निकट भविष्यमा नै निर्माण सुरु हुनेछ।रासस"
पुटिनविरुद्ध सर्वसाधारण हत्याको अभियोगमा मुद्दा चलाउन बाइडेनको आग्रह,"वासिङटन डिसी : अमेरिकी राष्ट्रपति जो बाइडेनले रुसी राष्ट्रपति भ्लादिमिर पुटिनलाई बुचामा सर्वसाधारणको हत्या गरेको अभियोगमा फौजदारी मुद्दा चलाउन आग्रह गरेका छन्। बाइडेनले भने , यो मानिस क्रूर छ। साथै उनले अमेरिकाले रुसमाथि थप प्रतिबन्ध लगाउने बताए। युक्रेनका राष्ट्रपति भोलोडिमिर जेलेन्स्कीले रुसले बुचा सहरमा ३०० सर्वसाधारणको हत्या र अन्यलाई यातना दिएको बताएका छन्। जेलेन्स्कीले भने, 'रुसले जे पनि गरेको छ त्यसको अनुसन्धान गरिरहेका छौं। अहिले, बुचामा मात्रै तीन सयभन्दा बढी मानिस मारिएका र यातना दिएका समाचारहरू आएका छन्। जब सम्पूर्ण शहरको अनुसन्धान पूरा हुन्छ, मृतकको संख्या धेरै हुन सक्छ। यो अवस्था एक शहरको मात्र हो।' बोरोडियान्का र रूसी सेनाले कब्जा गरेका अन्य शहरहरूमा पीडितहरूको संख्या अझ बढी हुन सक्ने जानकारी पहिले नै भएको उनले बताए। किभ, चेरिन्येभ र सुमी क्षेत्रहरू जहाँ रुसीहरूले कब्जा गरेका छन् त्यहाँ धेरै गाउँमा स्थानीयले ८० वर्ष पहिले नाजीहरूको कब्जामा पनि नभोगेको व्यवहार भोग्न परेको जेलेनस्किले बताए।"
नमस्कार मतदाताज्यू,"राजनीतिक दलहरू यतिबेला चुनावरूपी महाकुम्भमा होमिएका छन्। अधिकांश राजनीतिक दल जनताका घरदैलोमा पुगेका छन्। स्थानीय तह निर्वाचनको मिति २०७९ वैशाख ३० गते तोकिएसँगै राजनीति तातेको छ। पाँच वर्षमा एक पटक नै सही जनताको घरमा पुगेर जनतालाई नमस्कार गर्ने आवधिक निर्वाचनको सुन्दर पक्ष हो। आफू निर्वाचित भएपछि जनताकहाँ फर्किएर नगएको आरोप राजनीतिक दलका नेता र जनप्रतिनिधिले खेप्दै आएको विषय हो। उक्त आरोपमा सत्यता नभएको भने होइन। निर्वाचनमा घोषणापत्र दिएर जनताकहाँ जाँदा गरिएका प्रतिबद्धतालाई आफू निर्वाचित भएर आइसकेपछि तिलाञ्जली दिने बानी नेपालका राजनीतिक दलका अधिकांश नेताको पुरानै हो। अहिले त राजनीतिलाई कमाइ खाने भाँडो बनाएका छन्, दलहरूले। तिनले चुनाव जित्न करोडौं खर्च गर्नुपर्ने बाध्यता छ। यो पनि संस्कृति बन्दैछ। हुन त यो आवश्यक संस्कृति भने होइन। अर्कोतर्फ हामीले अपनाएको चुनाव प्रणाली पनि खर्चिलो छ। खर्च नगरी चुनाव जित्नै नसकिने संस्कार बस्दै गएको छ। निर्वाचन आयोगले चुनावमा निश्चित रकमभन्दा धेरै खर्च गर्न नपाइने भनेर मापदण्ड बनाएको छ। तर, बजेट हुने खर्चको हिस्सा निकै ठूलो हुने गरेको देख्दै आइएको छ। चुनावमा भएको खर्च निर्वाचित भएपछि उठाउँदा भ्रष्टाचार बढ्ने र सुशासन कमजोर भइरहेको विभिन्न प्रतिवेदनले पनि देखाएका छन्। भ्रष्टाचार निवारण गर्ने संस्था अख्तियार दुरुपयोग अनुसन्धान आयोगका अनुसार विगत केही वर्षमा सबैभन्दा भ्रष्टाचार भएका उजुरी स्थानीय तहबाट आउने गरेका छन्। आवधिक निर्वाचन लोकतन्त्रको सुन्दर पक्ष हो। तर, पछिल्लो समय जसरी पनि चुनाव जित्ने होड नेपालमा चल्न थालेको छ। त्यसका लागि विचार, सिद्धान्त र आदर्श नमिल्ने राजनीतिक दलबीचसमेत चुनावी तालमेल हुन थालेको छ। यस्तो गठबन्धन देश र जनताको हितमा कम देखिन्छ। हितभन्दा जसरी पनि सत्तामा पुग्ने मनसायले प्रेरित देखिन्छ। केही समय पहिला छिमेकी मुलुक भारतका विभिन्न राज्यमा भएको विधानसभा चुनावको नतिजाले भारतको राजधानी नयाँदिल्लीमा विगत दुई कार्यकालदेखि सत्ता सञ्चालन गरिरहेको आम आदमी पार्टीले अर्को राज्य पञ्जाबमा पनि एकल बहुमत ल्याएर सरकार गठन गरेको छ। जनतासमक्ष गरेको प्रतिबद्धता पूरा गरेकै कारण आज भारतमा आम आदमी पार्टी (आपा) वैकल्पिक शक्तिको रूपमा उदाउँदो छ। स्थानीय तह निर्वाचनको मुखमा नेपालका राजनीतिक दलले पनि छिमेकी मुलुक भारतको आपाबाट शिक्षा लिन सक्नुपर्छ। हरेक चुनाव पहिले योजना बनाउने र त्यो योजनालाई जनतामा लैजाने काम आपाले गर्दै आएको छ। चुनाव जित्ने र आफ्नो कार्यकालमा ती योजनाहरू पूरा गरेर देखाउने आम आदमी पार्टीको कार्यशैलीबाट नेपालका राजनीतिक दलहरूले पनि केही सिक्ने कि ? त्यसो हुन सक्यो भने अवश्य पनि चुनावको समयमा अनावश्यक खर्च गर्नु पर्दैनथ्यो। किनकि चुनाव जनताको मतले मात्र जित्ने हो भने काम पनि त्यसैअनुसारको गरेर देखाउनु आवश्यक छ। अहिलेको स्थानीय तह निर्वाचन संवैधानिक व्यवस्था, कानुनी प्रणाली र ऐन कानुनले तोकिएअनुसार निर्धारित समयमै सम्पन्न गर्नुपर्ने बाध्यता छ। विगतमा विभिन्न चरणका आन्दोलनमा राजनीतिक दल र तिनका नेता कार्यकर्ताले जनतासामु विभिन्न प्रतिबद्धता व्यक्त गरेका थिए। ती प्रतिबद्धता विशेषगरी नेताले गाउँगाउँमा सिंहदरबारको अधिकार पुर्याउने भनेर गरेका प्रतिबद्धता जनताले सम्झिरहेका छन्। त्यसको स्थानीय तहमा निर्वाचित जनप्रतिनिधिले महसुस कति गराए ? कम्तीमा बोलेका कुरा पुर्याउँछन् भन्नेसम्म जनतालाई हुनुपर्छ। तर, त्यही कामसम्म जनप्रतिनिधिले गर्न सकेका छैनन्। जनता सामु दलहरूले बलियो घोषणापत्र लिएर जनतासामु जानुपर्छ। चुनाव जितिसकेपछि घोषणापत्र, घोषणापत्रको रूपमा मात्र नरहेर त्यसको कार्यान्वयन गर्नेतर्फ ध्यान दिनुपर्छ। गाउँगाउँमा सिंहदरबार पुर्याउनुपर्ने व्यवस्था संविधानमा छ। त्यसरी संविधान र कानुनमा भएको व्यवस्था कार्यान्वयन गर्ने पात्र पनि उपयुक्त चाहिन्छ। ती पात्र भनेको जनताले निर्वाचित गर्ने स्थानीय तहको पदाधिकारी, नेता, महानगरपालिका प्रमुख, उपप्रमुखहरू आदि हुन्। उनैले सिंहदरबारको अधिकार गाउँगाउँमा भन्ने सार्थकता महसुस गराउने हो। विगतको स्थानीय तहको एक कार्यकालले त्यस्तो महसुस गराउन सकेन। पटक्कै सकेको होइन। चुनावी तालमेल र गठबन्धन त्यसको एउटा मुख्य कारण हो भनेर बुझ्दा फरक पर्दैन। अब यसपटकको निर्वाचनमा थुप्रै जनप्रतिनिधिले यसको मूल्य चुकाउनु पर्ने देखिएको छ। अहिले सरकारको स्थानीय तह निर्वाचनका लागि म्यादी प्रहरीको माग गरेको छ। विभिन्न जिल्लामा म्यादी प्रहरी बन्न स्नातकोत्तर गरेका युवा लाइनमा बसेका तस्बिर सञ्चारमाध्यममा प्रकाशित भएका छन्। तर, जनप्रतिनिधि बन्न भने एसएलसी फेल भएका मानिस लागिपरेका देखिन्छन्। आज शिक्षित, भिजन भएका र दूरदर्शी युवा राजनीतिप्रति वितृष्णा भएर विदेश पलायन भएका छन्। राजनीतिक दलले त्यस्ता युवा नेतालाई राजनीतिक दलले प्रोत्साहन गर्न सक्नुपर्छ। अझ मुख्य मानिएका दलहरूका सभापति, उपसभापति, महामन्त्री वा पदाधिकारीले निष्पक्ष ढंगले काम गर्नुपर्छ। ताकि आम कार्यकर्ताले निष्पक्षता महसुस गर्ने गरी उम्मेदवार छनोट गर्नुपर्छ। तल्लो तहदेखि माथिल्लो तहसम्म उम्मेदवार छनोट समिति बनाउने र उम्मेदवार छनोट प्रक्रिया निर्धारण गर्नुपर्छ। उम्मेदवार सकभर पढेलेखेका, भिजन भएका, राजनीतिमा लगाव राख्ने, समाजसेवामा समर्पित व्यक्तित्वहरू हुनुपर्छ। महिला, जनजाति, आर्य, खस, मधेसी, मुस्लिमलगायत सबै जाजजाति, भाषाभाषी र समुदायको प्रतिनिधित्व हुने गरी छानिनु पर्छ। नेपाली प्रमुख मानिएका दलले प्रजातान्त्रिक प्रणाली र प्रक्रियाअनुसार सबैका लागि सधैंका लागि समाज, जातजाति, वर्गको हित हुने गरी काम गर्नुपर्छ। यसका लागि बिनापूर्वाग्रह अर्थात् कुनै रिसराग र द्वेष नराखी सबै समेटिन सक्ने गरी उम्मेदवार छनोट गर्नुपर्छ। अझ त्यसमा पनि आफ्नो प्रतिनिधिको हुने भन्ने कुरा पनि स्थानीय तहका कार्यकर्तालाई नै छान्न दिनुपर्छ। जनप्रतिनिधिले सञ्चालन गर्ने स्थानीय तहले संविधानको मर्म र भावना अनुरूप कानुनले दिएका अधिकार प्रयोग गर्नुपर्छ। अनि सिंहदरबारको अधिकार स्थानीय तहमा पुगेको आमजनतालाई महसुस गराउनुपर्छ। यो काम ठूला दलहरूले मात्रै गर्न सक्छन्। किनभने तिनमा प्रजातान्त्रिक चरित्र र संस्कार छ। विकेन्द्रीकरणको सिद्धान्त अनुरूप चल्न जान्छन्। जसले प्रारम्भदेखि नै ब्यालेटमा विश्वास राख्यो, जसले जनताको मतदानद्वारा निर्वाचित शासन भनेर लड्यो। ती राजनीतिक शक्ति भनेकै नेपालका ठूला दल हुन्। अब राम्रा र चुनाव जित्ने योग्य व्यक्तिलाई टिकट दिएर स्थानीय तहदेखि प्रादेशिक र संघीय निर्वाचनमा सकेसम्म बहुमत ल्याउने कोसिस गर्नुपर्छ। यी सबै कामका लागि अन्य दलसँग तालमेल गर्नुभन्दा पनि सबै पार्टी आफैंमा मजबुत हुन सक्नुपर्छ। त्यसका लागि सभापतिले भूमिका निर्वाह गर्नुपर्छ। यसअघिका निर्वाचनमा पनि केही दलका उम्मेदवार हार्नेभन्दा पनि उठाएका व्यक्ति पराजित गराउने काम भएका छन्। समानुपातिकका सन्दर्भमा पनि ती दलहरूले आत्मसमीक्षा गर्नुपर्ने अवस्था छ। यो महŒवपूर्ण विषयलाई मध्यजनर गर्दै नेतृत्वले पार्टीलाई एकजुट बनाएर लैजान सक्नुपर्छ। तीनै तहको निर्वाचनमा मुख्य दलहरूले स्वच्छ प्रतिस्पर्धाबाट आफूलाई ठूलो पार्टी बनाउनुपर्ने देखिएको छ। एकछत्र सरकार गठन गर्न अब कुनै न कुनै दल समक्ष हुनैपर्छ। आवधिक निर्वाचन लोकतन्त्रको सुन्दर पक्ष हो। तर, पछिल्लो समय जसरी पनि चुनाव जित्ने होड नेपालमा चल्न थालेको छ। अन्य राजनीतिक शक्तिले मुख्य भनिएका दलबाट नक्कल गरेर शक्ति बनेर आएका छन्। यो कुराको समीक्षा पनि दलबीच हुनुपर्छ। आम कार्यकर्ता र जनतालाई देशका लागि केही गरेका छौं भन्न दलले बुझाउन पनि सक्नुपर्छ। स्थानीय तहका जनप्रतिनिधि होस् वा मन्त्री सांसद, सबैले सधैं मै शक्तिमा रहन्छु वा रहनुपर्छ भन्ने मानसिकता त्याग्नुपर्छ। अरू जोकोही नेता वा पदाधिकारीले पनि एउटा मानिसकता के राख्नुपर्छ भने पार्टी र आफूभित्रको संस्कार, शैली, चिन्तन, विचार, सिद्धान्त, जनताप्रतिको भावना र आत्मीयता र प्रजातान्त्रिक पद्धति तथा राष्ट्रप्रेम सदासर्वदा एकनासको हुनुपर्छ। हाम्रो राजनीतिक प्रणाली र सिद्धान्त यिनै हुन् भने आफूलाई आफ्नो पदबाट विस्थापित गर्लान् कि भनेर किन डराउने ? त्यो मानसिकताबाट नेतृत्व मुक्त हुनुपर्छ। आसन्न स्थानीय तहको निर्वाचन, प्रदेशस्तरको निर्वाचन र संघीय तहको निर्वाचनमा सबै दलले आआफ्नो शक्ति प्रदर्शन गर्नुपर्छ नै। आफूप्रतिको जनताको समर्थनको मूल्यांकन गर्दै कसैसँग चुनावी तालमेल र गठबन्धन नगरी एक्लै जनतासमक्ष जानुपर्छ। जनतामा गएर आफ्नो विचार, सिद्धान्त र घोषणापत्र जनतासमक्ष लैजानुपर्छ। अस्वस्थ्य प्रतिस्पर्धा गर्नु, अरूलाई खसाल्नु वा आरोप लगाउनु खासमा राजनीतिक चरित्र होइन। राजनीतिक प्रतिबद्धताका आधारमा हामीलाई जनताले निर्वाचित गर्छन् भन्ने विश्वास सबै दलमा हुनुपर्छ। निर्वाचनमा होमिनुपर्ने भएकाले सबै दल दूरदर्शी बन्नुपर्छ। बाटो भुलेको बटुवा जस्तो हुनु भएन। यता जाउँ कि उता जाउँ भनेर बीचमा अल्मलिने दोधारे मनस्थिति कुनै दल र नेतामा हुनु हुँदैन। यस्ता दल वा नेता हुञ्जेल देशले गति लिँदैन। जसको पायो उसको फेर समाउने प्रवृत्ति र व्यवहार कुनै दलको पनि हुनु हुँदैन। जनताले खोज्नुपर्ने अधिकार छोड्नेवाला छैनन्। यी सबै विषयमा समयमै विचार पुर्याउनुमै सबैको जित छ। अहिले चुनाव जित्न योग्य, सक्षम र दूरदर्शी उम्मेदवार चाहिएको छ। सँगै दलको घोषणापत्र पनि परिमार्जित गर्न आवश्यक छ। किनभने नेपालमा राजनीतिक परिवर्तन भइसकेका छन्। अब जनताले अपेक्षा गरेको भनेको आर्थिक क्रान्ति हो। स्वदेशमा रोजगारीको ग्यारेन्टी गर्नुपर्छ। महँगी नियन्त्रण, राम्रो र गुणस्तीय शिक्षा, स्वास्थ्यलगायत जनजीविकाका क्षेत्रमा लोकप्रिय कार्यक्रम लिएर जनतामा जानुपर्छ। अब पार्टी हेरेरभन्दा पनि उसका नीति तथा कार्यक्रम हेरेर जनताले दललाई मत दिने गर्छन्। उम्मेदवार को हो भन्नेले पनि अर्थ राख्छ। त्यसतर्फ नेतृत्वले बेलैमा विचार पुर्याउनु पर्छ। अन्यथा समयले पर्खिने छैन। जो समय र परिस्थितिसँग चल्न सक्छ। उसैले नै समयलाई नियन्त्रण गर्न सक्छ। अन्यथा पछुताउनुबाहेक विकल्प रहँदैन। त्यसैले जनता सामु दलहरूले बलियो घोषणापत्र लिएर जनतासामु जानुपर्छ। चुनाव जितिसकेपछि घोषणापत्र, घोषणापत्रको रूपमा मात्र नरहेर त्यसको कार्यान्वयन गर्नेतर्फ ध्यान दिनुपर्छ। त्यसो भयो भने आउँदा कुनै पनि चुनावमा कुनै पनि राजनीतिक दलले अस्वस्थ्य प्रतिस्पर्धा गर्नुपर्ने अवस्था रहँदैन।"
"क्रूरताको पराकाष्ठा, किन ?","अपराधको दुनियाँ बदलिएछ। सुन्नै नसकिने घटना हुन थाले। सुन्ने र देख्नेकै भक्कानो छुटाइदिन्छ भने भोग्नेहरूको अवस्था के होला ? फस्टाइरहेको आपराधिक दुनियाँमा को दोषी ? अबोध बालबालिकासमेत अपराधका सिकार बनिरहेका छन्। दण्डहीनताले प्रश्रय पाएकै हो या कानुनी अड्चनले हाँगा फैलायो ? अपराधका शैलीहरू फेरिए। मानिस यति क्रूर हुन थाले कि दन्त्य कथाहरूका पात्र राक्षसभन्दा कठोर र निर्दयी। कहाँ चुक्यौं ? मुलुकमा लोकतान्त्रिक गणतन्त्र छ। अपराध सामाजिक रोग हो। यसले समाजलाई विक्षिप्त बनाउँछ। नागरिकको सुरक्षाको दायित्व राज्यको हो। नागरिक पनि यो दायित्वबाट भाग्न मिल्दैन। कतिपय अपराधमा भीडले अनुसन्धान गर्न थालेको छ। सडकबाट फैसला सुनाइन्छ। के कानुनको सही र निष्पक्ष कार्यान्वयनप्रति नागरिकले विश्वासको अनुभूति नगरेकै हो त ! कहीँ पीडितलाई आहात गरिँदैछ त कहीँ पीडकलाई पक्षपोषण। निर्मला प्रकरणले न्याय पाइसकेको छैन। अनुसन्धानमा आएका घुम्तीहरूले अनुसन्धानको गतिलाई धिमी बनाएको छ। अपराध र अपराधी लामो समयसम्म कानुनबाट टाढा भाग्न सक्दैन। अनुसन्धान किन ढिला भन्ने आवाज धेरै गुञ्जिन्छन्। प्रश्न तेस्र्याइन्छन्। ती आवाज र प्रश्नहरूको उत्तर के हो ? अबोध निर्मलापछि अरू पनि धेरै यस्तै निर्मला पीडित बनिसकेका छन्। १८ महिनाकी बालिकासम्म सिकार बनिरहेका छन्। समाज कहाँ जाँदैछ र कहाँ चुकिहरेका छौं ? यहाँ बालिका र युवतीहरू सिकार बनिरहे भन्ने मात्र होइन, युवा र पुरुष पनि हनी ट्यापका नाममा सिकार भइरहेका घटना पनि छन्। प्रपञ्चरूपी जाल बुनेर नफसाइएका पनि होइनन्। धेरै निर्दोषहरूले आफू घटनामा संलग्न नहुँदा नहुँदै पनि सजाय नभोगेका होइनन्। भनिन्छ, सयौं अपराधी छुटून् तर एउटा निर्दोष नफसोस्। निर्दोषलाई दोषी देख्ने सामाजिक आँखा गलत हुन् या दोषी बनाउने कानुनी छिद्रहरू। मौलाउँदै गएको आपराधिक प्रवृत्तिलाई निरुत्साहित गर्न यसका वैकल्पिक उपायहरू पनि अवलम्बन गर्नुपर्छ। समयसापेक्ष कानुनहरू बलियो र कठोर बन्दै गएका पनि छन्। दण्ड, सजायमा बढोत्तरी हुँदै गएको पनि छ। दण्ड र सजायले मात्र अपराध नियन्त्रण हुन्छ भन्न सकिने अवस्था पनि होइन। अज्ञानता, रुढिवादी सोच र सामाजिक मूल्यमान्यताले पनि अपराधको दुनियाँमा प्रभाव पारिरहेको हुन्छ। एउटा विकृतिको निरूपण गर्दा अर्को विकृतिले जन्म लिन सक्ने अवस्थाप्रति सचेत रहन उत्तिकै जरुरी रहन्छ। कानुनी छिद्रहरूबाट निर्दोषहरू दोषी मात्र बनेका छैनन्, धेरै दोषीले पनि उन्मुक्ति पाइरहेका पनि छन्। एउटा अपराधमा पाएको कानुनी उन्मुक्तिले ती दोषीहरूलाई अपराध नदोहोर्याउने पाठ होइन, अपराधको दुनियाँमा फर्कने हौसला प्रदान गरिरहेको छ भन्दा अत्युक्ति नहोला। मोरङमा १८ महिने अबोध बालिकामाथिको करणी र हत्याको अनुसन्धानमा प्रहरी अनुसन्धानबाट खुल्न आएको संलग्न कसुरदार र तथ्यले स्पष्ट छ। निर्दोष कसरी दोषी बन्छन् र दोषी कसरी उम्कन्छन् भन्ने आरोप प्रत्यारोप होइन। कानुनी समाज कहाँ जाँदैछ भन्ने हो। कुनै पनि व्यक्ति जन्मँदै अपराधी भएर जन्मने होइन। सामाजिक संगत र संस्कार एवं ज्ञानले अपराधी बनाउँदै लाने हो। जबरजस्ती करणी तथा उद्योगजस्ता यौनजन्य हिंसा कसुरका पीडकहरूमा १० वर्षभन्दा कम उमेरका बालबालिकाहरू पनि छन् भन्दा अचम्म मान्नुपर्ने हुन्छ। यो अपत्यारिलो सत्यलाई मुद्दा दर्ताका आधारमा प्रहरी प्रधान कार्यालयमा अभिलेखबद्ध लैंगिक हिंसाको तथ्यपत्रले उजागर गरेको छ। २०७४।०७५ देखि २०७७।०७८ सम्मको तथ्यांकलाई केलाउँदा सो अवधिमा १० वर्षभन्दा कम उमेरका २३ बालक यौनजन्य हिंसा कसुरका पीडक बनेको देखाउँछ। सोही अवधिमा १० वर्षमुनिका १ हजार ६ सय ९४ बालबालिका यौनजन्य हिंसामा पीडित रहेको देखिन्छ। मुलुकी फौजदारी संहिता २०७४ ले १० वर्षमुनिका बालबालिकालाई अपराधका लागि सजाय योग्य मान्दैन। ११ देखि १४ वर्ष उमेरसमूहका बालबालिकालाई भने बढीमा ६ महिना सुधार गृहमा राख्ने अदालती आदेश हुन सक्छ। लामो झन्झटिलो कानुनी प्रक्रियाले तथ्य प्रमाण र साक्षीहरूमा आइरहेको विचलनलाई पनि धेरै घटनाले देखाएको छ। अनुसन्धान अधिकारीको लापरवाहीले प्रमाण लोप भएका घटना पनि छन्। १५ वर्षभन्दा माथिका किशोरकिशोरीलाई भने वयस्कसरह कानुनी कारबाही हुने व्यवस्था छ। पीडक र पीडित दुवै बालबालिका भएका यौनहिंसाका घटनाहरू त कानुनीरूपमा दर्ता हुन नै आइपुग्दैनन्। मुद्दा दर्ताभन्दा बाहिरका संख्यालाई पनि केलाउने हो भने संख्या अझै बढ्ने निश्चित छ। १० वर्षमुनिका बालकसमेत यौनजन्य अपराधको कसुरमा पीडकको रूपमा संलग्न देखिएको विषयलाई गम्भीरतापूर्वक लिनु जरुरी छ। बालबालिकाको मनस्थिति अपराध नै गर्ने नभए पनि पारिवारिक रहनसहन, सामाजिक संगत, देखासिकी र नक्कल गर्ने बालबालिकाको स्वाभावले आपराधिक कार्यसम्म पुर्याउँछ। पछिल्ला घटनाहरूलाई अध्ययन गर्ने हो भने कसलाई विश्वास गर्ने ? कसलाई आफ्नो भन्ने ? जताततै शंका व्याप्त छ। विश्वासको खडेरी विस्तार हुँदैछ। अपराध घरभित्र प्रवेश गरेको छ। आखिर किन ? त्यो सामाजिक सद्भाव मूल्य, मान्यता कहाँ छ ? सानासाना समस्या र निहुँहरूमा मानिस ज्यानै लिनेसम्मका घटनाहरूमा संलग्न भइरहेको देखिन्छ। परिस्थिति विवशताले पनि मानिसलाई अपराधी बनाइरहेको हुन्छ। कोही जानेर वा बुझेर आपराधिक मनसायले नै योजनाबद्धरूपमा आपराधिक कार्यहरू गरिरहेका हुन्छन्। अपराध एक मानसिक रोग पनि हो। राजनीतिक, आर्थिक, सांस्कृतिक, देखासिकी, मद्यपान तथा लागूऔषधको लतजस्ता विविध कारणले मानिसलाई आपराधिक कार्यसम्म पुर्याएको देखिन्छ। व्यक्तिका सोचसँगै अपराधका रूप तथा प्रकार पनि बदलिएका छन्। कल्पनासम्म गर्न नसकिने नयाँनयाँ किसिमका अपराधहरू हुन थालेका छन्। कतिपय अपराधहरू अझै पनि स्पष्टरूपमा कानुनका दायरामा छैनन्। कानुनभन्दा अपराध एक कदम अगाडि हुन्छ भनिएको यही भएर होला। प्रचलित कानुन अनुरूप उभ्याइएका पीडकहरू पनि कानुनी छिद्रलाई टेकेर उम्किरहेका संख्याहरू नभएका होइनन्। लामो झन्झटिलो कानुनी प्रक्रियाले तथ्य प्रमाण र साक्षीहरूमा आइरहेको विचलनलाई पनि धेरै घटनाले देखाएको छ। अनुसन्धान अधिकारीको लापरवाहीले प्रमाण लोप भएका घटना पनि छन्। कानुन कार्यान्वयनमा देखिएको कमी, कमजोरीले आपराधिक मनोवृत्तिलाई प्रश्रय पुर्याउँछ। दोष थोपरेर मात्र अपराध नियन्त्रण हुने होइन। राज्यका सम्बद्ध निकायसँगै समाज जुट्न सक्नुपर्छ। न्यायपालिकासँगै नागरिक समाजको सकारात्मक इच्छाशक्ति बलियो हुनुपर्छ। दण्डहीनतालाई चिर्दै दण्डात्मकसँगै प्रवद्र्धनात्मक मनोवैज्ञानिक उपचारका चेतनामूलक कार्यक्रमहरूले आपराधिक गतिविधिमा कमी ल्याउन सकिन्छ। संविधानले दिएको अधिकार हरेक नागरिकले उपभोग गर्न पाउनुपर्छ।"
शरणार्थी बोकेको डुङ्गा भूमध्यसागरमा दुर्घटना : ९० बढी आप्रवासीको मृत्यु,"जेनेभा : लिबियाबाट शरणार्थी बोकेको डुङ्गा दुर्घटनामा परी करिब १०० आप्रवासीको भूमध्यसागरमा मृत्यु भएको संयुक्त राष्ट्रसंघीय शरणार्थी उच्चायुक्त फिलिपो ग्रान्डीले बताएका छन्। 'अर्को भूमध्यसागरीय त्रासदीमा ९० भन्दा बढी व्यक्तिको मृत्यु भएको छ। युरोपले युक्रेनबाट ४० लाख शरणार्थीहरूलाई उदारतापूर्वक र प्रभावकारी रूपमा आमन्त्रित गर्ने क्षमता प्रमाणित गरेको छ। यो संकटमा परेका अन्य शरणार्थी र आप्रवासीहरूलाई कसरी लागू गर्ने भनेर तुरुन्तै विचार गर्नुपर्छ', ग्रान्डीले आइतबार ट्विटमा भने। आप्रवासीहरू बोकेको डुङ्गा 'धेरै दिन अघि' लिबियाबाट हिंडेको थियो। 'व्यावसायिक ट्याङ्कर एलेग्रिया १ ले आज बिहान मात्रै ४ जना जीवितको उद्धार गरेको छ। हामीलाई एलेग्रिया १ सँगको हाम्रो प्रारम्भिक सम्पर्कबाट थाहा भयो कि बाँचेकाहरूले कम्तिमा चार दिनसम्म डुंगामा थिए। उक्त डुङ्गामा करिब १०० जना सवार थिए', एमएसएफले शनिबार ट्विटरमा लेखेका छन्। सहायता समूहले रोम र माल्टाका समन्वय केन्द्रहरूलाई जीवित आप्रवासीहरूका लागि सुरक्षित स्थान तोक्न आग्रह गरेको छ। युरोमेडिटेरेनियन ह्युमन राइट्स मनिटरले यस वर्षको सुरुमा आफ्नो वार्षिक प्रतिवेदनमा २०२१ मा लगभग १,८६४ आप्रवासीको मृत्यु वा बेपत्ता भएको बताएको थियो। इयु, अफ्रिका र मध्य पूर्व गरिबी र युद्धबाट भागेर भूमध्यसागर पार गर्ने प्रयास गर्दा उत्पन्न आप्रवासन सङ्कटसँग संघर्ष गरिरहेको छ। समुन्द्रमा अलपत्र परेका आप्रवासीहरुलाई उद्धार गरी युरोप ल्याउने प्रयासमा धेरै संघसंस्था र मानवअधिकारवादी समूहहरु लागेका छन् ।रासस"
"प्रदेश १ मा योजना आयोगका पदाधिकारी नियुक्त, खेलकुद बोर्डका उपाध्यक्ष र सदस्य सचिव बर्खास्त","विराटनगर : प्रदेश १ सरकारले प्रदेश योजना आयोगको उपाध्यक्ष नियुक्त गरेको छ। त्यस्तै प्रदेश खेलकुद बोर्डका उपाध्यक्ष र सदस्य सचिवलाई बर्खात गर्ने निर्णय पनि सरकारले लिएको छ। मुख्यमन्त्री राजेन्द्रकुमार राईको अध्यक्षतामा सोमबार साँझ सम्पन्न प्रदेश मन्त्रिपरिषद् बैठकले यातायात व्यवस्था तथा सञ्चार मन्त्री उपेन्द्रप्रसाद घिमिरेलाई सरकारको प्रवक्ता तोक्ने निर्णयसमेत गरेको छ। बैठकले पाँचथरका डा पूर्ण लोक्सोमलाई प्रदेश योजना आयोगको उपाध्यक्षमा नियुक्त गर्ने निर्णय गरेको हो। लोक्सोम यसअघि आयोगका सदस्य थिए। त्यस्तै आयोगका अन्य सदस्यहरूमा डा ज्ञानेन्द्रबहादुर कार्की (संखुवासभा), नारायण कोइराला (सुनसरी), प्रकाश राई (भोजपुर) र अञ्जु खड्का (मोरङ)लाई नियुक्त गर्ने निर्णय भएको मन्त्री घिमिरेले बताए। उनका अनुसार प्रदेश प्रशिक्षण केन्द्रको कार्यकारी निर्देशकमा विष्णुकुमार कार्कीलाई नियुक्त गर्ने निर्णय बैठकमा भएको छ। बैठकले प्रदेश खेलकुद विकास बोर्डका उपाध्यक्ष बाबा मेन्याङ्बो र सदस्य सचिव पर्शुराम बस्नेतलाई बर्खास्त गरेको छ। बस्नेतलाई सरकारले २ महिनाअघि स्पाष्टकीकरण सोधेको थियो। मन्त्री घिमिरेले उपाध्यक्ष मेन्याङ्बो र सदस्य सचिव बस्नेतलाई जिम्मेवारीबाट हटाउने निर्णय बैठकले गरेको जानकारी दिए। बैठकले सगरमाथा टिन्स क्लब (सञ्चालन तथा व्यवस्थापन) कार्यविधि, २०७५ लाई संशोधन गरी सो सम्बन्धमा बनेको नयाँ कार्यविधि, २०७८ स्वीकृत गर्ने निर्णय गरेको छ।स्मृति प्रतिष्ठान, फाउण्डेसन र अध्ययन केन्द्रलाई अनुदान रकम प्रदान गर्ने सम्बन्धी कार्यविधि २०७८ स्वीकृत गर्ने निर्णय बैठकमा भएको घिमिरेले बताए।"
अनि नेपालमै रेल चढ्न पाइयो,"रेल नदेख्दै, रेल नचढ्दै नेपालीले रेलका कथा सुने। तिनै कथा सुनेर रेलको सपना देखे। नेपालमा रेल नआउँदै रेलका गीत गाए। रेल एक सपना जस्तो भयो। संसार आज बुलेट र सुपर सोनिक रेलको युगमा प्रवेश गरिसकेको छ। संसारलाई अभौतिक रूपमा गाउँ बनाएको इन्टरनेटले हो। त्यसअघि चाहिँ जहाजले संसारका कुनाकन्दरालाई नजिक बनाइदियो। त्योभन्दा पनि अघि भौतिक रूपमै संसारलाई नजिक्याउने साधन रेलै हो। तसर्थ एक प्रकारको तिलस्मी साधनका रूपमा रेल एउटा कथा बन्यो नेपाली समाजका लागि। यातायातका साधनको तीव्रतर विकासले आज गाउँठाउँ र सहरहरूको दूरी किलोमिटर वा माइलमा होइन समयमा नापिन्छ। अर्थात् यति घण्टाको रेल यात्रा, यति समयको बसयात्रा आदिआदि। अझै पनि सपनाजस्तै भएको रेलको यात्रा नेपालमा फेरि वास्तविकतामा रूपान्तरण भएको छ। शनिबार जसै नेपालको जनकपुर र भारतको जयनगर रेलबाट जोडिए त्यो सपना साकार भएको छ। त्यसो त १९९४ मै नेपालको अमलेखगन्जसँगै रेल आउँथ्यो भारतबाट। काठका गोलिया बोकेर फर्किन्थ्यो। २०१६ सालदेखि त्यो बन्द भयो। जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। तर, बाढीको चपेटामा रेलमार्ग पर्यो। मर्मत भएन। सेवा बन्द भयो। जनकपुरसम्मै पनि ७० सालसम्म चलेको हो रेल। जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। पछि भने २९ किलोमिटरमा खुम्चिएको छ। त्यही पनि नचलेर रोकिएको रेल सेवा आठ वर्षपछि चालू भयो। लामो समयदेखिको सपनाको एउटा अंश हो, जनकपुरजयनगर रेल। नेपाल रेलवे सेवाले यसलाई पहिलाभन्दा केही बढी व्यवस्थित गर्ने अपेक्षा गरिएको छ। त्यसका संकेत पनि देखा परेका छन्। यो मार्गमा यात्रुको अभाव कहिल्यै होइन। व्यवस्थापनकै समस्या हो। अबको चुनौती पनि त्यही हो कि चुस्त व्यवस्थापन। तर पहिलो दिन नै इलेक्ट्रोनिक टिकट उपलब्ध गराउने व्यवस्था मिलाइएको भनेर पनि मिलाएको देखिएन। इन्टरनेट अवरुद्ध हुँदा हातले नै नाम लेखेर जनकपुर स्टेसनमा टिकट काटियो। त्यो सानो कुरा देखिए पनि त्यसको संकेत ठूलो छ। इन्टरनेट चलेन, सर्भरले काम गरेन, बत्ती गयो, आदिआदि बहाना प्रायः सेवाग्राहीले सुन्नुपर्छ हरेकजसो कार्यालयमा। यस्ता कुनै पनि बहाना आउन नदिन चाहिने भनेको प्रतिबद्धता हो, दृढ इच्छाशक्ति हो। त्यस्ता भैपरी आउन सक्ने समस्याको पहिल्यै विकल्प तयार गर्नु हो। त्यो व्यवस्थापनको जिम्मेवारी हो। प्रधानमन्त्री शेरबहादुर देउवा र उनका भारतीय समकक्षी नरेन्द्र मोदीले एकसाथ शुभारम्भ गरेको जनकपुर जयनगर रेल सेवा केवल यातायातका साधनको शुभारम्भ होइन। यसले धार्मिक सहर जनकपुरलाई ठूलो बजारबाट सहज पहुँचको शुभारम्भ गरेको छ। करोडौं पर्यटनलाई तीर्थाटनको मार्ग प्रशस्त गरेको छ। भारतीय बजारसम्म नेपाली पहुँच दिएको छ। सदाबहारको रोटीबेटीको सम्बन्धलाई झन् नजिक बनाएको छ। अब गर्नुपर्ने भनेको रेलको बाटो भारतीय पर्यटकलाई डाक्ने हो। रेलमार्गलाई बर्दिबाससम्म पुर्याउन तीव्रता दिनुपर्ने हो। त्यसो त पूर्वपश्चिम रेलमार्गका कुरा पनि छन्। कतैकतै खनीखोस्री पनि भएको छ। तर, राजनीतिक लाभका लागि र सस्तो लोकप्रियताका लागि मात्रै काम भएको छ। काम गर्ने नै उद्देश्य अनुरूप सिन्को भाँचिएको छैन। रेल यातायातको साधन मात्रै होइन, यसले यात्रुलाई गन्तव्यसम्म मात्रै पुर्याउँदैन। उत्पादनलाई पनि बजार पुर्याउँछ। तसर्थ यो यात्रुबाहक मात्रै होइन, समृद्धिवाहक पनि हो। संस्कृतिवाहक पनि हो। सम्बन्धवाहक पनि किन हो भने यसले भूगोलले टाढाटाढा भएका नेपालीलाई नजिक ल्याउँछ। खासमा राष्ट्रिय एकताकै सेतुको काम गर्छ। जनकपुर जयनगरबाट भएको रेलसेवाको शुभारम्भ त्यत्तिमै सीमित नहोस्, पूर्वपश्चिमसम्म फैलियोस्। भारत र चीनसँग पनि उत्तरदक्षिण हुँदै जोडियोस्। दलहरूको साझा प्रतिबद्धता होस् र रेल यातायातमा जोड पुगोस्। अझै पनि नेपालका थुप्रै विकट गाउँमा मोटरसम्म पनि पुगेको छैन। शताब्दीअघिदेखिको रेलको सपनालाई आजसम्म पनि नेपालीले पछ्याएको र पछ्याइरहेको आजको साहित्यले प्रतिविम्बित गरिरहेको छ। अब नयाँ पुस्ताले रेलको सपना देख्न नपरोस्, रेलमा यात्रा गर्न पाओस्। अनि गाओस्, जाउँला रेलैमा सरर। रक्सौलकाठमाडौं रेलमार्गको डीपीआर सम्झौता रेलमार्ग नेपाललाई हस्तान्तरण रेल चढ्ने वर्षौकौ सपना साकार कस्तो मज्जा है रेलैमा"
उपचार खर्च तिर्न नसक्दा बन्धक,"फिदिम : उपचार खर्च तिर्न नसक्दा पाँचथरको फालेलुङ गाउँपालिका५ प्राङबुङका ३४ वर्षीय शुक्रबहादुर मगर डेढ महिनादेखि अस्पतालमा बन्धक छन्। काठमाडौंको दीर्घायु अस्पताल चावहिलमा फागुन १ गतेदेखि उनी बन्धक बनेका हुन्। उपचार खर्च तिर्न नसक्दा दाजुलाई अस्पतालले बन्धक बनाएको उनकी बहिनी निर्मला मगरले बताइन्। २१४ नम्बरको बेडमा दाजु बन्धक हुनुहुन्छ, निर्मलाले भनिन्, दाजुलाई उकास्न नसक्दा दिनप्रतिदिन अस्पतालले बिल बढाइरहेको छ। उपचार खर्चमध्ये ४० प्रतिशत रकम भुक्तानी गरिएको निर्मलाको भनाइ छ। अब ७ लाख ३५ हजारभन्दा बढी रकम तिर्न बाँकी छ, निर्मलाले भनिन्, अहिलेसम्म रकम जुटाउन सकिएन। अप्रेसन शुल्क, बेड शुल्क, औषधि शुल्क र अस्पताल भर्ना शुल्कको रकम तिर्न बाँकी छ। वैदेशिक रोजगारीका लागि आवेदन भर्न काठमाडौं गएका शुक्रबहादुर उच्च रक्तचापका कारण अचानक बिरामी परेका थिए। उपचारका लागि अस्पताल भर्ना भएका शुक्रबहादुरकोे टाउकोको अप्रेसन गरिएको हो। उक्त अस्पतालका चिकित्सक गोपाल रमण शर्माको समूहले अप्रेसन गरेको थियो। अझै पनि दाजुको एकापट्टिको हातखुट्टा चलेको छैन, निर्मला भन्छिन्, थेरापी गर्दा ठीक हुन्छ भनेर चिकित्सकहरूले सल्लाह दिनुभएको छ। अस्पतालमै बन्धक बनेपछि थप उपचार गराउन पाइएको छैन। दीर्घायु अस्पतालको काउन्टरकी कर्मचारी गंगा श्रेष्ठका अनुसार शुक्रबहादुरका तर्फबाट उपचार शुल्क साढे ५ लाख रुपैयाँ तिर्न बाँकी रहेकाले उनलाई अस्पतालमै राखिएको हो। यस विषयमा बिरामीका आफन्तलाई जानकारी गराएपछि उनी बेपत्ता भएका श्रेष्ठको भनाइ छ।"
चुनावी तालमेलमा नेता नै असन्तुष्ट,"गोरखा : स्थानीय तहको निर्वाचनमा तालमेल गर्ने विषयमा गोरखाका नेता कार्यकर्ता असन्तुष्ट देखिएका छन्। चुनावी तालमेलले स्वस्थ प्रतिस्पर्धा नहुने र निषेधको राजनीतिक हुने भन्दै नेता कार्यकर्ताले असन्तुष्टि जनाएका हुन्। गोरखामा गठबन्धनका चारवटा पार्टी मात्र छन्। यीमध्ये पनि नेपाली कांग्रेस र नेकपा माओवादी केन्द्रबीच प्रतिस्पर्धा हुने गरेको छ। तर, मुख्य प्रतिस्पर्धी पार्टीहरूबीच गठबन्धन भएपछि अरू पार्टीहरूमा प्रतिस्पर्धा गर्नुको औचित्य नै नभएको उनीहरूको टिप्पणी छ। गोरखाका ११ स्थानीय तहमध्ये २०७४ को निर्वाचनमा ९ पालिका कांग्रेस र दुई पालिका माओवादी केन्द्रले जितेको थियो। माओवादीको सशस्त्र द्वन्द्वका बेला दुवै पक्षबीच ठूलो जनधनको क्षति भएकाले दुवै पक्ष एक अर्कालाई मतदान गर्न तयार देखिँदैनन्। हँसिया हथौडामा भोट हाल्नुपर्छ भने भोट हाल्नै जान्न भन्ने कांग्रेस कार्यकर्ताको आक्रोश छ भने, रूख चिह्नमा कुनै हालतमा भोट हाल्दिन्न भन्ने माओवादी कार्यकर्ताको आक्रोश पनि सुनिएको छ। गोरखामा कांग्रेस र माओवादीबीचको तालमेल अस्वाभाविक रहेको कांग्रेसका जिल्ला सचिव किशोरजंग थापा तर्क गर्छन्। अरू जिल्ला र गोरखा जिल्लाको अवस्था अली फरक छ। अरू जिल्लामा कांग्रेस र एमाले मुख्य प्रतिस्पर्धी हुन्। तर, गोरखामा कांग्रेस र माओवादी मुख्य प्रतिस्पर्धी छन्, थापा भन्छन्, पहिलो र दोस्रो शक्तिबीच नै तालमेल गरेपछि न्यून संख्यामा रहेका अरू पार्टीलाई निषेध गरे जस्तो हुन्छ। त्यसैले गोरखामा तालमेल अस्वाभाविक छ। तालमेलले तत्कालका लागि वातावरण आफ्नो पक्षमा बने पनि प्रकारान्तरमा परिणाम प्रतिकूल हुने उनले दाबी गरे। तालमेल राम्रो कुरा नभएको नेकपा माओवादी केन्द्रको नेता पनि स्वीकार गर्छन्। तर, प्रतिगमनविरुद्ध तालमेल गर्न बाध्य हुनु परेको नेता परशुराम रम्तेल बताउँछन्। तालमेल राम्रो कुरा त हुँदै होइन तर पनि यो अलिअलि रहर, अलिअलि बाध्यता, अलिअलि स्वाभाविक, अलिअलि अस्वाभाविक हो, केन्द्रीय सदस्य रम्तेल भन्छन्, यो रणनीतिक कुरा होइन, कूटनीतिक कुरा हो। जनआन्दोलन, जनयुद्धबाट प्राप्त संविधान, लोकतान्त्रिक गणतन्त्रको रक्षाका लागि गर्नुपरेको बाध्यात्मक कदम हो। आफूले जित्ने ठाउँमा तालमेल गर्नुपर्दा सबैलाई दुःख लाग्ने, आफूले हार्ने ठाउँमा तालमेल गर्न पाउँदा सबैजना खुसी हुने उनले बताए। गठबन्धनको अर्को शक्ति जनता समाजवादी पार्टी पनि तालमेलमा खुसी देखिँदैन। तालमेलले कमजोर शक्तिमाथि सिन्डिकेट लाग्ने जसपाका केन्द्रीय सदस्य गोपालबाबु श्रेष्ठ बताउँछन्। चुनावी तालमेल धेरै दृष्टिकोणले बेठीक छ। अहिले तालमेल देशका लागि आवश्यक होइन, कुनै अमुक पार्टीका अमुक उम्मेदवारलाई जिताउन मात्र खोजिएको छ, उनी भन्छन्, तालमेल कसका लागि ? देशका लागि कि, जनताका लागि कि, अमुक पार्टीका अमुक उम्मेदवारका लागि कि कसका लागि ? तालमेल गरेर जितेपछिको राष्ट्रिय एजेन्डा के छ ? राष्ट्रिय एजेन्डा हो भने एजेन्डाबाहिर को छ ? कसलाई हराउनुपर्ने छ ? यी सबै कुरा प्रष्ट पार्नुपर्छ। प्रतिस्पर्धाबाट डराएर गर्न लागिएको चुनावी तालमेलविरुद्ध ठूलो जनमत रहेको उनले बताए। कुन वडामा, कुन पालिकामा कुन पार्टी कति छन् भनेर पहिचान गर्न पनि बिनातालमेल चुनाव लड्नु पर्ने पार्टीका नेता, कार्यकर्ताको माग छ। नीति, सिद्धान्त, आइडोलोजी नमिल्ने पार्टीहरूबीच हुन लागेको तालमेल स्वार्थबाट अभिप्रेरित भएकाले यसको परिणाम पनि राम्रो नहुने उनीहरूको भनाइ छ। २०७४ सालको चुनावमा गोरखामा कांग्रेस र नयाँशक्तिबीच चुनावी तालमेल भएको थियो।"
"ढुकुटी त छ, भुक्तानी छैन","काठमाडौं : सरकारले चैत २० गतेसम्म पुँजीगत अर्थात् विकास खर्च २४९१ प्रतिशत मात्रै गरेको छ। ७५ प्रतिशत विकास बजेट खर्च हुन सकेको छैन। तर, काम सम्पन्न भएका आयोजनाको भुक्तानी हुन सकेको छैन। किन त ? प्रणालीगत रूपमा बजेट व्यवस्थापन गर्न नसक्नु मुख्य कमजोरी देखिएको छ। यसका लागि सरकारसँग पूर्वयोजना नहुनु पनि अर्को कारक हो। राष्ट्रको ढुकुटी नभएर होइन। भएकै स्रोतसाधन पनि सही तरिकाले परिचालन गर्ने मोडालिटी अभाव छ। जसकारण भुक्तानीमा ढिलाइको स्थिति आएको हो, पूर्वाधार विज्ञ डा सूर्यराज आचार्य भन्छन्। भौतिक पूर्वाधार तथा यातायात मन्त्रालयअन्तर्गत १ हजार ५ सयभन्दा बढी बहुवर्षीय योजना छन्। यीमध्ये सडक, पुलजस्ता पूर्वाधार निर्माण सकिएको महिना कट्दा पनि भुक्तानी नपाएकाबारे प्रदेश, स्थानीय सरकारदेखि मन्त्रालयसम्म धेरै गुनासो आएको छ। बहुवर्षीय परियोजनामध्ये करिब १० प्रतिशत अर्थात् १ सय ५० हाराहारी योजनाको भुक्तानी गर्न नसकिएको बताउँछन् मन्त्रालयका सहसचिव एवं प्रशासन प्रमुख तुलसीनाथ गौतम। उनका अनुसार यस्ता योजनाको भुक्तानी पाइपलाइनमा छन्। अर्थ मन्त्रालयबाट थप रकम वा रकमान्तर गरेर आए भुक्तानी गरिने सहसचिव गौतमको भनाइ छ। कुनै पनि विकास निर्माणका काम ठेक्का स्वीकृत भई निर्माण कार्य सम्पन्न भएको छ र सम्बन्धित शीर्षकमा बजेट छ भने बाँकी राख्दैनौं। तर, हामीले बहुवर्षीय ठेक्का स्वीकृत गर्न दिइयो। यस्ता ठेक्का स्वीकृत गर्दा धेरै अवधिको हुन्छ, सहसचिव गौतम भन्छन्, त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। उनका अनुसार वित्तीय उत्तरदायित्व नियमावली र ऐनमै चैतअघि रकमान्तर गर्न पाइँदैन। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। उसले अब थप बजेट दिँदैनांै भनेको छ, गौतम भन्छन्, मन्त्रालयभित्रकै अन्य शीर्षकको बजेट सारेर भए पनि पूरा भएको कामको भुक्तानी गरिन्छ। अब कुनै पनि कामको पैसा रोकिंँदैन। बहुवर्षीय ठेक्का १५ सयभन्दा बढिरहेको उनी सुनाउँछन्। यी ठूला आयोजना हुन। यी सबैलाई एकै पटक अर्थ मन्त्रालयले बजेट दिन सक्दैन। ठेक्का हुँदै गर्छ, भुक्तानी हँुदै गर्छ। बजेट थप माग्दै जाने हो, उनी भन्छन्, काम पूरा भएकोमा भुक्तानी हुन्छ। केही समय ढिलाइ मात्रै भएको हो। एक महिनालाई ढिलाइ भन्न मिल्दैन। अर्थ मन्त्रालयसँग रकमान्तर गर्न माग गरेका छौं। अनुमति आउनासाथ भुक्तानी हुन्छ। उनका अनुसार राष्ट्रिय गौरवका आयोजनाहरूमा बढी बजेट छुट्ट्याइन्छ। तर, यसबाहेक बहुवर्षीय योजना २३ वर्षकै हुने भएकाले थोरैथोरै गरेर छुट्ट्याइन्छ। जसकारण आयोजना सकिएपछि भुक्तानीमा समस्या हुन्छ। बजेट व्यवस्थापनमा कमजोरी भएको उनी स्वीकार गर्छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। मन्त्रालयहरूलाई खर्च नभएका परियोजनामा रकमान्तर र कार्य संशोधन गरेर आउन भनिरहेको अर्थका प्रवक्ता ढुण्डीप्रसाद निरौला बताउँछन्। यस अवस्थामा सम्बन्धित मन्त्रालयले अनुत्तरदायी जवाफ दिएर हुँदैन। उत्तरदायी भएर काम गर्ने हो भने बजेट पर्याप्त छ। त्यसकारण सोहीअनुसार खर्च गर्न सक्नुपर्छ, प्रवक्ता निरौला भन्छन्, सबै मन्त्रालयको सहभागितामा बजेट बनाएर पठाउने हो। अहिलेसम्म मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को रकम माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। गोरखाको माछाखोलालप्सीबोटयमगाउँगुम्दा सडक निर्माणमा खटिएका कामदार । यस्ता थुप्रै आयोजनामा काम सम्पन्न भए पनि समयमा भुक्तानी भएको छैन । तस्बिर : शिव उप्रेती महालेखा नियन्त्रक कार्यालयको तथ्यांकअनुसार पुँजीगत खर्च समीक्षा अवधिमा गत वर्षभन्दा कम हो। गत वर्ष चैत २० गतेसम्म २६३८ प्रतिशत पुँजीगत खर्च भएको थियो। त्यसैले यसपटक मन्त्रालयहरूलाई खर्च गर्न नसके सरेन्डर गर्न भनेको अर्थ मन्त्रालयका प्रवक्ता निरौला बताउँछन्। अहिले पनि सम्बन्धित मन्त्रालयले लेखेर रकमान्तर गर्न आए खुला छ। चाहिएको क्षेत्रका लागि लिखित रूपमा आन्तरिक रकमान्तर गर्न नआउने उल्टै थप बजेट मात्रै माग्ने अनि आर्थिक वर्षको अन्तिममा गएर थुप्रै बजेट होल्ड तथा बाँकी राखेर बस्नु स्वाभाविक भएन, उनी भन्छन्, रकम चाहिएको ठाउँमा खर्च गर्नुपर्यो। नचाहिने ठाउँमा राख्नु भएन। मन्त्रालयले लगेर बजेट एउटा शीर्षकमा थुपार्ने, अनि अर्को शीर्षकमा माग गर्नु भएन। प्रदेश र स्थानीय तहमा पनि भुक्तानीको समस्या प्रदेश र स्थानीय तहबाट विनियोजन भएका परियोजनाको भुक्तानीमा पनि समस्या देखिएको छ। जलस्रोत तथा सिँचाइ विभागका उपमहानिर्देशक एवं प्रवक्ता कृष्णप्रसाद नेपाल सिँचाइसम्बन्धी प्रदेशले गरेको काममा भुक्तानीको समस्या भएको बताउँछन्। हामीले कार्यान्वयन गर्ने संघीय कार्यक्रम हो। यसलाई भुक्तानी दिन समस्या छैन। जति काम भएको छ सबै भुक्तानी भइसकेको छ। गोरखामा भुक्तानी नभएको परियोजना प्रदेश सरकारको हो। अहिले साना खालका सिँचाइ योजना सबै प्रदेश सरकारको भइसकेको छ, प्रवक्ता नेपाल भन्छन्, ७७ ओटै जिल्लाको सिँचाइको कार्यालय, कार्यक्रमहरू प्रदेशलाई हस्तान्तरण भइसकेको छ। ३ वर्षअघि नै प्रदेशलाई हस्तान्तरण भइसकेको छ। उनका अनुसार अर्थ मन्त्रालयले सशर्त अनुदान र निशर्त अनुदान दिन्छ। सशर्त अनुदान भनेर केही परियोजनाको नाममा र निशर्त भनेर प्रदेश सरकारलाई एकमुष्ठ दिन्छ। त्यसपछि प्रदेश सरकारले कुनकुन योजनामा काम भएको छ भनेर पैसा छुट्ट्याउनुपर्यो। काम भइरहेको, ठेक्का लगाएको, काम सिद्धिएको योजनामा पैसा नराख्ने, नयाँनयाँ योजनामा पैसा राखेपछि काम गरेकाले पैसा नपाउने समस्या भएको प्रवक्ता नेपालको तर्क छ । बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। खानेपानी योजनाको भुक्तानी समस्याबारे खबर नआएको खानेपानी मन्त्रालय सहसचिव (प्रवक्ता) ज्ञानप्रसाद ढकाल बताउँछन्। उनका अनुसार मन्त्रालयले नीतिगत पक्ष हेर्ने भएकाले सम्बन्धित जिल्लाको आयोजना प्रमुखले हेर्छ। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं, प्रवक्ता ढकाल भन्छन्। पूर्वाधार विज्ञ डा आचार्य संघीय र स्थानीय सरकारले सबै खाले योजनामा बजेट व्यवस्थापनमै कमजोरी गरेको औंल्याउँछन्। उनका अनुसार मूल समस्या भौतिक पूर्वाधार निर्माणको स्थापित प्रणाली नभई आयोजना छनोट, बजेट विनियोजनमा तदर्थ प्रवृत्ति हावी छ। एकथरी आयोजनामा पैसा खर्च हुन सकेको छैन। अर्कोतर्फ कनिका छर्ने टुक्रे आयोजनामा बजेटको व्यवस्था नहुँदै दिने खराब प्रवृत्ति छ, डा आचार्य भन्छन्, जस्तैः ग्रामीण सडक, खानेपानी आयोजनामा ५० करोड लगानी हुने छ भने एक वर्षमा ५ करोड विनियोजन गरिएको हुन्छ। तर, कर्मचारीले ५० करोडकै ठेक्कापट्टा गर्छन्। ठेकेदारलाई काम गर्दै जानुस् हामी रकमान्तर गरेर भए पनि मिलाउँछौं भन्ने आश्वासन दिन्छन्। अनि समयमा रकमान्तर नहुँदा भुक्तानीमा ढिलाइ हुन जान्छ। प्रदेश सरकारको बजेट बेथिति फेरि थलिँदै अर्थतन्त्र कार्यकर्ता रिझाउन बजेट विपक्षीलाई पेलेरै बजेट पास ओरालोतिर अर्थतन्त्र अर्थतन्त्रका सूचक कमजोर बजेट काटिएपछि योजना अलपत्र अर्थतन्त्रका सूचक नकारात्मक घटाइयो पुँजीगत बजेट बजेट रोकिएर चौपट उनका अनुसार निर्माण कम्पनी, ठेकेदारलाई धेरै आलोचना गरिन्छ। तर, कतिपय केशमा उनीहरूले समयमा काम सकाएर भुक्तानी नपाउँदा पीडित भएको उनी बताउँछन्। उनका अनुसार केही राष्ट्रिय योजनामा बजेट छ। काम हुन सकेको छैन। केहीमा काम भइसक्यो भुक्तानी दिन नसकेपछि खर्च नभएको आयोजनाबाट रकमान्तर गर्नुपर्छ। रकमान्तरको प्रक्रिया झन्झटिलो छ। यसमा कर्मचारी संयन्त्र त्यसमा फस्न चाहँदैन। यसले गर्दा आयोजना व्यवस्थापन कार्यान्वयन तहको समस्या देखिए पनि यसको मूल जरो भौतिक निर्माणको नीतिगत, कानुनी तह र प्रणाली नै नबसेको हो, उनी भन्छन्, विधिसम्वत प्रक्रिया नभई राजनीतिक हस्तक्षेपबाट भौतिक विकासका आयोजना टिप्ने र बजेट राख्ने गरिन्छ। राजनीतिक प्रभावका आधारमा गर्दा भुक्तानी समयमा नहुने लगायतका जटिलता उत्पन्न भएको हो। बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। अधिकांश वाणिज्य बैंकको ९० प्रतिशतमाथि भएकाले नयाँ कर्जा दिन नसकेको बैंकरहरू बताउँछन्। सिभिल बैंकका प्रमुख कार्यकारी अधिकृत सुनील पोखरेल बैंकहरूले थप निक्षेपको जोहो गर्न नसक्दा कर्जा प्रवाह गर्न नसकेको बताउँछन्। अहिले कर्जा दिन चुनौती भएकाले कर्जा दिनै छाडेको उनको भनाइ छ। बहुवर्षीय ठेक्का स्वीकृत गर्दा धेरै अवधिको हुन्छ। त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। तुलसीनाथ गौतम  सहसचिव, भौतिक पूर्वाधार तथा यातायात मन्त्रालय मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। ढुण्डीप्रसाद निरौला  प्रवक्ता, अर्थ मन्त्रालय मन्त्रालयले नीतिगत पक्ष मात्रै हेर्ने भएकाले सम्बन्धित जिल्लाको आयोजना प्रमुखले हेर्ने हो। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं। ज्ञानप्रसाद ढकाल  प्रवक्ता, खानेपानी मन्त्रालय राष्ट्रको ढुकुटीमा पैसै नभएर होइन। भएकै स्रोतसाधन पनि सही तरिकाले परिचालन गर्न सक्ने मोडालिटीको अभाव छ। जसकारण भुक्तानीमा ढिलाइको स्थिति आएको हो। डासूर्यराज आचार्य  पूर्वाधार विज्ञ"
सन्दीप लामिछानेको कप्तानीमा नेपालले उचाल्यो उपाधि,"काठमाडौं : युवा क्रिकेटर सन्दीप लामिछानेको कप्तानीमा नेपालले टीट्वेन्टी क्रिकेटको उपाधि जितेको छ। गत मंसिरमा सन्दीपले राष्ट्रिय टोलीको कप्तानी सम्हालेयता नेपालले पहिलो शृंखला जितेको हो। नेपाल क्रिकेट संघ (क्यान) ले गत मंसिर २९ गते ज्ञानेन्द्र मल्ललाई हटाउँदै सन्दीपलाई कप्तान नियुक्त गरेको थियो। सोमबार कीर्तिपुरस्थित त्रिवि क्रिकेट मैदानमा भएको त्रिकोणात्मक अन्तर्राष्ट्रिय टीट्वेन्टी शृंखलाको फाइनलमा पपुवा न्युगिनी (पीएनजी) लाई ५० रनले पराजित गर्दै नेपालले शृंखला जितेको हो। १ सय ६९ रनको मध्यम लक्ष्य पछ्याएको पपुवा न्युगिनीले १६१ ओभरमा १ सय १८ रन मात्रै बनाउन सक्यो। पपुवा न्युगिनीका सेसे बौउले अर्धशतकीय पालि खेले पनि टोलीलाई जित दिलाउन सकेनन्। आक्रामक ब्याटिङ गरेका उनले ३८ बलमा ६ छक्का र एक चौकाको मदतमा ५९ रन बनाए। चाल्र्स अमिनीले १५ रन बनाउँदा अरू खेलाडीले दोहोरो अंकमा रन बनाउन सकेनन्। पपुवा न्युगिनीलाई धराशयी बनाउन दीपेन्द्रसिंह ऐरी एक्लैले चार विकेट लिए। चार ओभर बलिङ गरेका उनले १८ रन खर्चेर महत्वपूर्ण चार विकेट हात पारे। करण केसीले तीन तथा सन्दीप लामिछानेले दुई विकेट लिए। यसअघि टस हारेर पहिले ब्याटिङ गरेको नेपालले निर्धारित २० ओभरमा ६ विकेट गुमाएर १ सय ६८ रनको योगफल खडा गरेको थियो। नेपालका लागि दीपेन्द्रसिंह ऐरीले अविजित ५४ रनको अर्धशतकीय पालि खेले। अविजित रहेका उनले ३८ बलमा पाँच चौका हिर्काए। दीपेन्द्र टीट्वेन्टी अन्तर्राष्ट्रिय क्रिकेटमा एक हजार रन पूरा गर्ने पहिलो खेलाडी पनि बने। पपुवा न्युगिनीविरुद्ध २१ रन बनाउँदै उनले एक हजार रनको आँकडा पूरा गरेका हुन्। उनले खेलेका ३९ खेलमध्ये ३४ पालिमा एक हजार रन पूरा गरेका हुन्। दीपेन्द्रले टीट्वेन्टी क्रिकेटमा एक शतक र पाँच अर्धशतक बनाएका छन्। त्रिकोणात्मक टीट्वेन्टी शृंखलामा दीपेन्द्रले २ सय ५५ रन बनाएका थिए। उनले मलेसियाविरुद्ध टीट्वेन्टी क्रिकेटमा करियरकै पहिलो शतक बनाएका थिए। उनले समूह चरणमा मलेसियाविरुद्धको दोस्रो खेलमा अविजित १ सय १० रन बनाएका थिए। यस्तै मलेसियाविरुद्धको पहिलो खेलमा २१ रन जोडेका थिए। यसैगरी पपुवा न्युगिनीविरुद्धको उद्घाटन खेलमा चार रन मात्रै बनाएका दीपेन्द्रले दोस्रो खेलमा ६६ रन बनाएका थिए। नेपाललाई मध्यम योगफलतर्फ डोर्याउन करण केसीले आक्रामक ब्याटिङ गर्दै अविजित ३३ रन बनाए। उनले १२ बलमा एक छक्का र पाँच चौका हिर्काए। यस्तै आसिफ शेखले २९, कुशल भुर्तेलले २५ र मोहमद अदिल आलमले १५ रन बनाए। पपुवा न्युगिनीका सेमो कामेअले तीन विकेट लिए। यस्तै चाड सोपर, काबुअ मोरेअ र रिले हेकुरेले एक विकेट हात पारे। टीट्वेन्टी क्रिकेटमा नेपालको यो लगातार छैटौं जित हो। गत महिना ओमानमा भएको टीट्वेन्टी विश्वकप छनोटको अन्तिम खेलमा जित निकालेपछि नेपालले हार बेहोरेको छैन। घरेलु मैदानमा नेपालले अपराजित रहँदै उपाधि जितेको हो। नेपालले समूह चरणका चारवटै खेलमा पनि जित निकालेको थियो। दीपेन्द्रसिंह ऐरी प्रतियोगिताको प्लेयर अफ दी सिरिज चुनिए। त्रिकोणात्मक शृंखलामा उनले पाँच खेलमा एक शतक र दुई अर्धशतकसहित २ सय ५५ रन जोड्दा सात विकेट पनि लिएका थिए। यसैगरी करण केसी प्रतियोगिताकै उत्कृष्ट बलर घोषित भए। उनले पाँच खेलमा १३ विकेट लिए। दिपेन्द्रको अर्धशतकमा नेपालले दियो १६९ रनको लक्ष्य दिपेन्द्रले लिए पीएनजीको चौथो विकेट पीएनजीलाई पाँचौ झट्का त्रिकोणात्मक टी२० सिरिज : नेपालले उचाल्यो उपाधि"
नेपाल बार एशोसिएशनको मतगणना सुरु हुँदै,"काठमाडौं : नेपाल बार एशोसिएशनको २६औँ केन्द्रीय कार्यसमितिको निर्वाचन लागि मंगलबार बिहान ९ बजेदेखि मतगणना सुरु हुने भएको छ। नेपाल बार एशोसिएशन, २०७८ को प्रमुख निर्वाचन अधिकृत वरिष्ठ अधिवक्ता उषामल्ल पाठकका अनुसार ३४ केन्द्रबाटै मतपेटिका काठमाडौँ केन्द्रमा आइपुगेको र आज बिहान ९:०० बजेबाट मतगणना सुरु हुनेछ। बारको यही चैत १९ गते काठमाडौं केन्द्रसहित देशभर ३५ स्थानबाट शान्तिपूर्ण तरिकाले मतदान सम्पन्न भएको थियो। बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि भएको निर्वाचनमा नौ हजार ७०८ अधिवक्ता मतदाताले मतदान गरेका थिए। त्यसमध्ये उपत्यकामा पाँच हजार ७०० र उपत्यका बाहिर तीन हजार ५०० रहेका थिए। नयाँ कार्यसमितिका लागि प्रगतिशील तथा पेशागत कानुन व्यवसायी समूह र बृहत् लोकतान्त्रिक प्रगतिशील समावेशी तथा पेशागत कानुन व्यवसायी समूहबीच प्रतिस्पर्धा हुने भएको छ। उक्त समूहमध्ये प्रगतिशील तथा पेशागत कानुन व्यवसायी समूहको नेतृत्व वरिष्ठ अधिवक्ता विष्णुमणि अधिकारी र बृहत् लोकतान्त्रिक प्रगतिशील समावेशी तथा पेशागत कानुन व्यवसायी समूहको नेतृत्व गोपालकृष्ण घिमिरेले गरेका छन्। बारमा अध्यक्षका लागि व्यक्तिगतरूपमा र समूहगतरूपमा गरी आठ जनाको उम्मेदवारी परेको छ। संसद्मा प्रतिनिधि नभएको साना राजनीतिक सम्बद्ध समूहबाट पृथ्वीनाथ राईले प्रतिनिधित्व गरेका छन्। नेमतिपा कानुन अध्ययन समाज नेपाल समूहबाट अनिता जोघारीले गरेका छन्। व्यक्तिगतरूपमा उत्तमबहादुर श्रेष्ठ र कमलप्रसाद मलेगाले अध्यक्षको उम्मेदवारी दिएका छन्। संसद्मा प्रतिनिधि नभएको साना राजनीतिक दलसम्बद्ध समूहबाट अमिता लक्ष्मी सैजू श्रेष्ठले र राष्ट्रिय प्रजातन्त्र पार्टी नेपाल सम्बद्ध समूहको नेतृत्व उद्धवचन्द्र घिमिरेले गरेका छन्।रासस"
सरकारी गाडी नगरपालिकालाई फिर्ता,"विराटनगर : मोरङको लेटाङ नगरपालिकाका मेयर शंकर राईले सरकारी गाडी नगरपालिकालाई फिर्ता गरेका छन्। नगर प्रमुख राईले आफूले प्रयोग गर्दै आएको को १ झ ५१७ नम्बरको गाडीको चाबी सोमबार प्रमुख प्रसासकीय अधिकृत अच्युतप्रसाद दाहाललाई फिर्ता दिएका हुन्। स्थानीय तहको निर्वाचन मिति घोषणा भइसकेको र पार्टीले आयोजना गरेका चुनावी कार्यक्रममा आफू सहभागी हुनुपर्ने भएपछि सरकारी सम्पत्तिको दुरुपयोग नहोस् भनेर गाडी फिर्ता गरेको जानकारी उनले दिए। नेपाली कांग्रेसका क्षेत्रीय सभापतिसमेत रहेका राईले उक्त क्षेत्रमा पर्ने ४ वटै स्थानीय तहमा पार्टीको जित निश्चित गराउन आफू सक्रिय भएर लाग्ने बताएका छन्। जनताको कामका लागि सरकारी गाडी प्रयोग गरे पनि पार्टीको काममा प्रयोग नगर्ने उनको भनाइ छ। लेटाङ४ का वडाध्यक्ष सन्तोष कार्की र ८ का भीमप्रसाद पोखरेलले पनि आफूले प्रयोग गर्दै आएको सरकारी मोटरसाइकल फिर्ता गरेका छन्। यसअघि तेह्रथुमको म्याङलुङ नगरपालिकाका मेयर सञ्जयकुमार तुम्बाहाम्फे, मोरङको उर्लाबारी नगरपालिकाका मेयर खड्ग फागो र झापाको हल्दीबारी गाउँपालिकाका अध्यक्ष रवीन्द्रप्रसाद लिङ्देनले सरकारी गाडी फिर्ता गरिसकेका छन्।"
एक्कासी हराएकी महिला इनारमा अचेत अवस्थामा भेटिएपछि,काठमाडौं : बुढानिलकन्ठको मित्रचोकमा एक महिलालाई इनारबाट उद्धार गरिएको छ। ५० फिट गहिरो इनारमा फसेकी ४५ वर्षीया पेमा शेर्पालाई इनारबाट उद्धार गरिएको प्रहरीले जनाएको छ। सिन्धुपाल्चोकको तातोपानी घर भएका उनी मित्रचोकस्थित हरि श्रेष्ठको घरमा डेरा गरी बस्दै आएकी थिइन्। उनी सोमबार दिउँसो साढे २ बजेबाट हराइरहेकी थिइन्। हराएको सूचना पाएपछि महानगरीय प्रहरी प्रभाग बुढानीलकको एक टोलीले खोजीकार्य तीव्र पारेको थियो। खोज्दै जाँदा साँझ ६ बजे उनलाई सोही घरमा रहेको इनारभित्र अचेत अवस्थामा भेटिएको प्रहरीले जनाएको छ। प्रहरी प्रधान कार्यालयको विपद् व्यवस्थापन महाशाखाको टोलीले उनलाई उद्धार गरेको थियो। महानगरीय प्रहरी परिसर काठमाडौंका प्रवक्ता दिनेश मैनालीका अनुसार १७ जनाको प्रहरी टोलीले पेमाको उद्धार गरेको थियो। पेमाको करुणा अस्पतालमा उपचार भइरहेको प्रवक्ता मैनालीले बताए। घटना सम्बन्घमा प्रहरीले थप अनुसन्धान गरिरहेको छ।
बजेट रोकिएर चौपट,"गोरखा : ढुंगागाढेबुंकोटनाम्जुङ, घैरुङ, मनकामना सडकको १२ किलोमिटर खण्ड कालोपत्रेको काम लामा कन्स्ट्रक्सनले गत भदौमा सम्पन्न गर्यो। सम्झौता मितिभित्रै काम सकेर बिल, भर्पाइ पेस गरेको सात महिना बित्यो। तर, पूर्वाधार कार्यालयले ६ करोड रुपैयाँ भुक्तानी दिन सकेको छैन। यही कम्पनीले चोरकाटे चित्रेपोखरी सडकको ९६ किलोमिटर कालोपत्रे पनि निर्धारित समयमा गर्यो। तर, ६ महिना बितिसक्दा पनि ६९ लाख रुपैयाँ भुक्तानी भएको छैन। सम्झौतापत्रमा भने काम सम्पन्न गरेको एक महिनाभित्र सबै रकम भुक्तानी पाउने उल्लेख छ। यो अवधि नाघे कार्यालयले ८ प्रतिशत ब्याजसहित भुक्तानी दिनुपर्ने व्यवस्था छ। कम्पनीले ब्याजसहितको रकम मागदाबी गर्दै निवेदन दिएको पूर्वाधार कार्यालय प्रमुख ओमराज ढुंगाना बताउँछन्। नियमअनुसार मागदाबी गर्दै निवेदन आयो। मैले मन्त्रालयलाई नै फरवार्ड गरिदिएको छु, ढुंगाना भन्छन्। अधिकारी निर्माण सेवाले लकाम खोला पुलको काम ६ महिनाअघि सम्पन्न गर्यो। तर, अहिलेसम्म ९५ लाख रुपैयाँ भुक्तानी लिन नपाएको कम्पनी सञ्चालक डालनाथ अधिकारीको गुनासो छ। बडहरे खोला पुलको ६९ लाख ७० हजार, लुदी खोला पुलको ९५ लाख पनि पाउन बाँकी रहेको अधिकारी बताउँछन्। कार्यालयका अनुसार बिरुवा, नाना, गोरखा जेभीलाई ७ करोड १९ लाख दिन बाँकी छ। ढोडेनीसिम्जुङगोगनपानीभच्चेकको १४ किलोमिटर सडक स्तरोन्नति गर्न २३ करोड ५१ लाखमा ठेक्का सम्झौता भएको थियो। शर्मा बीकेओआई जेभीलाई ५ करोड दिन बाँकी रहेको ढुंगाना सुनाउँछन्। उक्त कम्पनीसँग बारपाकलाप्राक सडक ग्राभेल गर्न ३४ करोड रुपैयाँमा ठेक्का सम्झौता भएको थियो। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। बिरुवा, वाइबा, नाना जेभीलाई ६० लाख रुपैयाँ दिन बाँकी छ। २९ करोड ७५ लाख रुपैयाँमा घ्याम्पेशालपाँचखुवादेउराली, ताकुकोट सडक ८६ किलोमिटर कालोपत्रे गर्ने सम्झौता भएको थियो। बराहफिनाम सडकको ४२ किलोमिटर कालोपत्रे गर्न ९ करोड ८६ लाखको ठेक्का सम्झौता गरेको बानियाँ कन्स्ट्रक्सनलाई ५ करोड आवश्यक रहेको कार्यालयले जनाएको छ। माछाखोलालप्सीबोटयमगाउँगुम्दा सडक ३२ करोड १० रुपैयाँ लागतमा स्तरोन्नति गर्न ठेक्का सम्झौता गरेको अमर, पीआर, नाना जेभी कम्पनीले १ करोड पाउन बाँकी छ। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। पराजुली होम जेभी कम्पनीले ६ करोड ८९ लाखमा ठेक्का सम्झौता गरेको चुमनुब्री खानेपानी योजनाको काम सम्पन्न हुने चरणमा छ। तर, सकेजति कामको भुक्तानी दिन नसकिएको खानेपानी डिभिजन कार्यालय प्रमुख किरण पौडेलको भनाइ छ। काम त सम्पन्न हुने चरणमा छ। तर, ३ करोड ३५ लाख मात्र भुक्तानी भएको छ, पौडेल भन्छन्, बजेट आए काम सक्थ्यौं भन्छन्। तर, आफैं लाचार हुनुपरेको छ। बिल भर्पाइ पास गरेर धमाधम भुक्तानी दिन सके असारसम्म धेरै योजना सम्पन्न हुने उनी बताउँछन्। तर, भुक्तानी रोकिएर अलपत्र भएका योजना धेरै रहेको उनको भनाइ छ। गोरखाको चुमनुब्री बृहत् खानेपानी आयोजनाबाट स्याला गाउँको धारामा पानी पिउँदै । सवा चौताराआँपपीपल सडकको दुई किलोमिटर कालोपत्रे र १४ सय मिटर ग्राभेल गर्ने योजनामा निर्माण कम्पनीलाई ३ करोड ११ लाख दिन नसकिएको कार्यालयले जनाएको छ। ८० मिटर लामो दसकिलोको दरौंदीखोला पुल निर्माणमा ४० मिटर स्ल्याब राखिसकेको छ। बिल भुक्तानी नपाउँदा बाँकी काम गर्न ठेकेदारले आनाकानी गरिरहेको कार्यालय प्रमुख ढुंगाना बताउँछन्। सकेको कामको भुक्तानी पाए काम गर्छौं, नत्र रोक्छौं भन्छन्। कतिपय ठेकेदारले साइट खाली गरिसके, उनी भन्छन्, बजेट रोकिएर चौपट भएको छ। मन्त्रालय, विभागतिर कुरा गर्दा काम गराउनै पर्छ। रकमान्तर गरेर पनि बजेट पठाउँछौं भन्छन्। बिल, भर्पाइ आएर चाङ लागेको छ। यस्तो अवस्थामा हामीले निर्माण व्यवसायीलाई सम्झाइबुझाइ गर्ने ठाउँ छैन। तापनि काम जारी राख्न अनुरोध गरिरहेको उनी बताउँछन्। अधिकांश सडकका, सिँचाइका, खानेपानी र पुल योजनाको भुक्तानी हुन बाँकी छन्। कर्मसिङफाँट, जौबारी, घ्याल्चोक, आरुटार, चिसापानी मुगेसाँगु, घुन्चोकटार, पाङसिङ सिँचाइ योजना पनि महिनौंअघि सम्पन्न भइसकेका छन्। तर, भुक्तानी दिन नसकिएको सिँचाइ डिभिजन कार्यालय प्रमुख प्रकाश लम्साल बताउँछन्। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। ४ करोडमा ठेक्का सम्झौता भएको सिलिङ ग्याजा खानेपानी आयोजना निर्माणकर्ता हिमाल कन्स्ट्रक्सनलाई २ करोड दिन बाँकी छ। ३ करोड ३२ लाख लागतको आँपपीपल खानेपानी योजनाका क्रिश्चल सचेत जेभीलाई १ करोड १ लाख रुपैयाँ दिन बाँकी छ। ६ करोड ८७ लाखको धार्चे बृहत् खानेपानी योजनामा महादेव खिम्ती नाना अञ्जना जेभीलाई २ करोड ६५ लाख मात्र दिइएको पौडेलको भनाइ छ। सबै आयोजना सम्पन्न हुने अवस्थामा छन्। तर, पुराना बिल भुक्तानी दिन नसक्दा समस्या भएको छ। ठूलो बजेट रिलिज गर्नुपर्नेछ। तर कहिले हुन्छ अनिश्चित छ। गरेको कामको भुक्तानी नपाएपछि कतै ठेकेदारले काम रोकिसके, कतै अलिअलि गरिरहेका छन्, उनी भन्छन्, भुक्तानी दिन नसके काम लगाउन हामीलाई पनि असजिलो, उनीहरूले पनि तिर्नुपर्नेलाई पुरानो हिसाब नमिलाए नयाँ काम अघि बढाउन मुस्किल छ। कामदारको ज्याला, इन्धन तथा निर्माण सामग्रीको भुक्तानी दिन नसक्दा बिल्लीबाठ हुने अवस्थामा पुगेको निर्माणकर्ताको गुनासो छ। क्रसर उद्योगलाई करोडौं तिर्नु छ। डिजेल, पेट्रोलको तिर्नु छ। सब कन्ट्रयाक्टरलाई तिर्नु छ। रड, सिमेन्टको तिर्नु छ। जताततै तिर्नु छ। तर आफूले पाउनुपर्ने ठाउँबाट पाएका छैनौं, अधिकारी निर्माण सेवाका सञ्चालक डालनाथ अधिकारी भन्छन्, कैयौं पटक प्रदेश मन्त्रालय, संघको मन्त्रालय धाइयो। जिल्लाको कार्यालय त कतिकति धाइयो तर जति धाउँदा पनि भुक्तानी पाइएन। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। समस्या हामीलाई मात्र होइन। हामीले कारोबार गरेको पसलमा पुरानो हिसाबको भुक्तानी दिन नसक्दा व्यापारीले सामान किन्न पनि सकेको छैन। हामीलाई सामान कसरी दिऊन् ?, उनी भन्छन् ।"
उठ्यो काष्ठमण्डप,"काठमाडौं : ऐतिहासिक, पुरातात्विक सम्पदा काष्ठमण्डपको पुनर्निर्माण भएको छ। तीन वर्ष आठ महिनामा पुनर्निर्माण सकिएपछि सोमबार राष्ट्रपति विद्यादेवी भण्डारीले उद्घाटन गरेकी छन्। विश्वसम्पदा सूची वसन्तपुर दरबार क्षेत्रभित्र रहेको काष्ठमण्डप २०७२ वैशाख १२ को भूकम्पबाट क्षतिग्रस्त भएको थियो। भूकम्प गएको तीन वर्षसम्म पनि पुनर्निर्माणको काम अघि नबढेपछि ०७५ वैशाख १८ मा जनस्तरबाट नै पुनर्निर्माण समिति गठन गरेर काम सुरु गरिएको थियो। २०७५ जेठ २९ काठमाडौं महानगरपालिका र काष्ठमण्डप पुनर्निर्माण समितिबीच समझदारी पत्रमा हस्ताक्षर भएको थियो। सोही समय महानगरपालिकाबाट ५० लाख अनुदानको चेक हस्तान्तरण भएको थियो। त्यसपछि कामले गति लियो। काठमाडौं महानगरपालिकाबाट विभिन्न चरणमा प्राप्त भएको साढे ११ करोड रुपैयाँमा पुनर्निर्माण सम्पन्न भएको हो। काष्ठमण्डपको उद्घाटन समारोहमा बोल्दै राष्ट्रपति भण्डारीले आफ्नै स्रोत, साधन र सीपको परिचालन गरी काष्ठमण्डप पुनर्निर्माणको काम हुनु खुसीको विषय भएको बताइन्। उनले प्रकृति र सम्पदाको संरक्षण हुने गरी विकास निर्माणको कामलाई अघि बढाउन आग्रहसमेत गरिन्। जनप्रतिनिधिहरूले आफूलाई सदैव जनताको सेवामा समर्पित गर्नुपर्ने उनको भनाइ थियो। जनताबाट छानिएको प्रतिनिधिबाट विकासका कार्यहरू सञ्चालन भई जनताका दैनिक आवश्यकताहरूको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम हो, उनले भनिन्। काठमाडौं महानगरपालिकाका मेयर विद्यासुन्दर शाक्यले सबै सम्पदाप्रेमी उत्साहित हुने गरी सम्पदा पुनर्निर्माणको कामलाई अघि बढाएको दाबी गरे। काष्ठमण्डप पुनर्निर्माणको क्रममा देखिएको विवाद समाधानका लागि महत्वपूर्ण भूमिका निर्वाह गरेको भन्दै संस्कृतिविद् सत्यमोहन जोशीप्रति उनले आभारसमेत व्यक्त गरे। मेयर शाक्यले सम्पदाहरूको पुनर्निर्माणका लागि स्थानीयवासीको सहयोग उल्लेखनीय रहेको पनि स्मरण गरे। २०७२ सालको भूकम्पले क्षति पुर्याएका बाँकी सम्पदाहरूको पुनर्निर्माणको काम पनि छिट्टै सम्पन्न गर्ने मेयर शाक्यको आश्वासन थियो। काष्ठमण्डप पुनर्निर्माण गर्न करिब ८०१९७३ क्युफिट नयाँ र काष्ठमण्डप निर्माण गर्दा प्रयोग गरिएका पुरानो करिब ४९३८ क्युफिट काठ प्रयोग भएको काष्ठमण्डप पुनर्निर्माण समितिका अध्यक्ष एवं प्रदेशसभा सदस्य राजेश शाक्यले बताए। पुनर्निर्माणमा ठूला र सानो गरी करिब १ लाख ६० हजार माःअप्पा, करिब १५ हजार तेलिया टायल र करिब ७५ हजार झिंगटी प्रयोग भएको छ। काष्ठमण्डप निर्माणमा सिकर्मी, डकर्मी, अवाल र नकर्मीलगायत अधिकांश कालीगढ भक्तपुरका थिए। जसको नेतृत्व सिकर्मी लक्ष्मीभक्त राजचलले गरेका छन्। तामाको काम पाटनका ताम्राकारहरूबाट गराइएको संयोजक शाक्यले बताए। काष्ठमण्डपको पुनर्निर्माणको क्रममा श्रीखण्ड तरुमुल महाविहारका गुरु यत्रमानपति बज्राचार्य, मन्त्र सिद्धि महाबिहारका गुरु सर्वज्ञ रत्न बज्राचार्य तथा बैदिक पूजा पद्धतिका गुरु महेश्वर जुजुद्धारा काष्ठमण्डपमा गरिने विभिन्न पूजाक्रम तथा अनुष्ठानहरूको पनि आयोग गरिएको थियो। काठमण्डपको पुनर्निर्माण कार्यले सम्पदा संरक्षण मौलिक तरिकाबाट गर्न सकिँदो रहेछ भन्ने संभावनालाई पुनर्जीवित गराएको संयोजक शाक्यले बताए। जनताको अपनत्व र जनसहभागिता रहने गरी काष्ठमण्डपलाई मौलिकता दिइएको उनको भनाइ छ। भूकम्पमा पूर्णरूपमा भत्किएपछि जगको अध्ययन गर्ने अवसर पनि मिलेको उनी बताउँछन्। उनका अनुसार काष्ठमण्डपको जगमा भूकम्पबाट कुनै क्षति नपुगेको दरह्याम विश्वविद्यालयको सौजन्यमा पुरातत्व विभागद्वारा गरिएको पुरातात्विक अनुसन्धानबाट देखिएको छ। सुरक्षित रहेको जगको गारोलाई नबिगारी त्यसलाई नै मर्मत गरी त्यसमाथि नयाँ गारो थपिएको थियो। अध्ययनबाट काष्ठमण्डपको इतिहास कम्तीमा सातांै शताब्दी हाराहारीको हुन सक्ने प्रमाण पनि भटिएको छ। यसले काष्ठमण्डपको यसअघि मानिएको इतिहासलाई अझ पुरानो कालखण्डमा पुर्यायो, उनले भने। लक्ष्मीनरसिंह मल्लले काष्ठमण्डपको निर्माण गर्न लगाएका हुन भन्ने उल्लेख भएको पाइन्छ भने विशेष नाम गरेका व्यक्तिले निर्माण गरेको लेख भेटिन्छ। काष्ठमण्डप पुनर्निर्माण समितिको स्थापना भएसँगै पहिलो चरणमा कार्यालयको स्थापना, विज्ञ टोली र कार्यटोलीको गठन, सिकर्मीहरूका लागि कार्यशालालगायत प्रारम्भिक कार्यबाट सुरु गरिएको थियो। दोस्रो चरणमा पुनर्निर्माणका लागि योजना निर्माण, नक्साको तयारी, काठ, इँट्टा जस्ता निर्माण सामग्रीको आपूर्तिका लागि पहल, साइटको सरसफाइ जस्ता काम भएका थिए। तेस्रो चरणमा भूकम्प लगत्तै उद्धाराको क्रममा प्रयोग भएको एक्साभेटरको कारण पनि थपक्षति भएको काष्ठमण्डपको जगको गारोको मर्मत र पुनर्निर्माण भएको थियो। कोरोनाका कारण केही समय निर्माण प्रभावित भएको थियो। काष्ठमण्डपका भुइँतलामा रहेका चार गणेश र गोरखनाथको ढुंगाको मूर्ति भूकम्पमा टुटफुट भएको थियो। खडिण्त मूर्तिको पूजा नगरिने परम्परालाई अनुसरण गर्दै नयाँ मूर्ति बनाएर हनुमान ढोकाको न्हुलछेँचोकभित्र भण्डार गरिएको थियो। ती मूर्ति २०७८ कात्तिक १५ मा यथास्थानमा राख्ने काम भएको संयोजक शाक्यले जानकारी दिए। यो विषयमा अदालतमा मुद्दा पनि परेको छ। उद्घाटनसँगै साढे ६ वर्षपछि सर्वसाधारणका लागि काष्ठमण्डप खुला गरिएको छ। काष्ठमण्डपलाई नेवारीमा मरुसतः भनिन्छ।"
अनि नेपालमै रेल चढ्न पाइयो,"रेल नदेख्दै, रेल नचढ्दै नेपालीले रेलका कथा सुने। तिनै कथा सुनेर रेलको सपना देखे। नेपालमा रेल नआउँदै रेलका गीत गाए। रेल एक सपना जस्तो भयो। संसार आज बुलेट र सुपर सोनिक रेलको युगमा प्रवेश गरिसकेको छ। संसारलाई अभौतिक रूपमा गाउँ बनाएको इन्टरनेटले हो। त्यसअघि चाहिँ जहाजले संसारका कुनाकन्दरालाई नजिक बनाइदियो। त्योभन्दा पनि अघि भौतिक रूपमै संसारलाई नजिक्याउने साधन रेलै हो। तसर्थ एक प्रकारको तिलस्मी साधनका रूपमा रेल एउटा कथा बन्यो नेपाली समाजका लागि। यातायातका साधनको तीव्रतर विकासले आज गाउँठाउँ र सहरहरूको दूरी किलोमिटर वा माइलमा होइन समयमा नापिन्छ। अर्थात् यति घण्टाको रेल यात्रा, यति समयको बसयात्रा आदिआदि। अझै पनि सपनाजस्तै भएको रेलको यात्रा नेपालमा फेरि वास्तविकतामा रूपान्तरण भएको छ। शनिबार जसै नेपालको जनकपुर र भारतको जयनगर रेलबाट जोडिए त्यो सपना साकार भएको छ। त्यसो त १९९४ मै नेपालको अमलेखगन्जसँगै रेल आउँथ्यो भारतबाट। काठका गोलिया बोकेर फर्किन्थ्यो। २०१६ सालदेखि त्यो बन्द भयो। जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। तर, बाढीको चपेटामा रेलमार्ग पर्यो। मर्मत भएन। सेवा बन्द भयो। जनकपुरसम्मै पनि ७० सालसम्म चलेको हो रेल। जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। पछि भने २९ किलोमिटरमा खुम्चिएको छ। त्यही पनि नचलेर रोकिएको रेल सेवा आठ वर्षपछि चालू भयो। प्रधानमन्त्री शेरबहादुर देउवा र उनका भारतीय समकक्षी नरेन्द्र मोदीले एकसाथ शुभारम्भ गरेको जनकपुर जयनगर रेल सेवा केवल यातायातका साधनको शुभारम्भ होइन। यसले धार्मिक सहर जनकपुरलाई ठूलो बजारबाट सहज पहुँचको शुभारम्भ गरेको छ। करोडौं पर्यटनलाई तीर्थाटनको मार्ग प्रशस्त गरेको छ। भारतीय बजारसम्म नेपाली पहुँच दिएको छ। सदाबहारको रोटीबेटीको सम्बन्धलाई झन् नजिक बनाएको छ। अब गर्नुपर्ने भनेको रेलको बाटो भारतीय पर्यटकलाई डाक्ने हो। रेलमार्गलाई बर्दिबाससम्म पुर्याउन तीव्रता दिनुपर्ने हो। त्यसो त पूर्वपश्चिम रेलमार्गका कुरा पनि छन्। कतैकतै खनीखोस्री पनि भएको छ। तर, राजनीतिक लाभका लागि र सस्तो लोकप्रियताका लागि मात्रै काम भएको छ। काम गर्ने नै उद्देश्य अनुरूप सिन्को भाँचिएको छैन। रेल यातायातको साधन मात्रै होइन, यसले यात्रुलाई गन्तव्यसम्म मात्रै पुर्याउँदैन। उत्पादनलाई पनि बजार पुर्याउँछ। तसर्थ यो यात्रुबाहक मात्रै होइन, समृद्धिवाहक पनि हो। संस्कृतिवाहक पनि हो। सम्बन्धवाहक पनि किन हो भने यसले भूगोलले टाढाटाढा भएका नेपालीलाई नजिक ल्याउँछ। खासमा राष्ट्रिय एकताकै सेतुको काम गर्छ। जनकपुर जयनगरबाट भएको रेलसेवाको शुभारम्भ त्यत्तिमै सीमित नहोस्, पूर्वपश्चिमसम्म फैलियोस्। भारत र चीनसँग पनि उत्तरदक्षिण हुँदै जोडियोस्। दलहरूको साझा प्रतिबद्धता होस् र रेल यातायातमा जोड पुगोस्। अझै पनि नेपालका थुप्रै विकट गाउँमा मोटरसम्म पनि पुगेको छैन। शताब्दीअघिदेखिको रेलको सपनालाई आजसम्म पनि नेपालीले पछ्याएको र पछ्याइरहेको आजको साहित्यले प्रतिविम्बित गरिरहेको छ। अब नयाँ पुस्ताले रेलको सपना देख्न नपरोस्, रेलमा यात्रा गर्न पाओस्। अनि गाओस्, जाउँला रेलैमा सरर।"
"ढुकुटी त छ, भुक्तानी छैन","काठमाडौं : सरकारले चैत २० गतेसम्म पुँजीगत अर्थात् विकास खर्च २४९१ प्रतिशत मात्रै गरेको छ। ७५ प्रतिशत विकास बजेट खर्च हुन सकेको छैन। तर, काम सम्पन्न भएका आयोजनाको भुक्तानी हुन सकेको छैन। राष्ट्रको ढुकुटी नभएर होइन। भएकै स्रोतसाधन पनि सही तरिकाले परिचालन गर्ने मोडालिटी अभाव छ। जसकारण भुक्तानीमा ढिलाइको स्थिति आएको हो, पूर्वाधार विज्ञ डा सूर्यराज आचार्य भन्छन्। भौतिक पूर्वाधार तथा यातायात मन्त्रालयअन्तर्गत १ हजार ५ सयभन्दा बढी बहुवर्षीय योजना छन्। यीमध्ये सडक, पुलजस्ता पूर्वाधार निर्माण सकिएको महिना कट्दा पनि भुक्तानी नपाएकाबारे प्रदेश, स्थानीय सरकारदेखि मन्त्रालयसम्म धेरै गुनासो आएको छ। बहुवर्षीय परियोजनामध्ये करिब १० प्रतिशत अर्थात् १ सय ५० हाराहारी योजनाको भुक्तानी गर्न नसकिएको बताउँछन् मन्त्रालयका सहसचिव एवं प्रशासन प्रमुख तुलसीनाथ गौतम। उनका अनुसार यस्ता योजनाको भुक्तानी पाइपलाइनमा छन्। अर्थ मन्त्रालयबाट थप रकम वा रकमान्तर गरेर आए भुक्तानी गरिने सहसचिव गौतमको भनाइ छ। कुनै पनि विकास निर्माणका काम ठेक्का स्वीकृत भई निर्माण कार्य सम्पन्न भएको छ र सम्बन्धित शीर्षकमा बजेट छ भने बाँकी राख्दैनौं। तर, हामीले बहुवर्षीय ठेक्का स्वीकृत गर्न दिइयो। यस्ता ठेक्का स्वीकृत गर्दा धेरै अवधिको हुन्छ, सहसचिव गौतम भन्छन्, त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। उनका अनुसार वित्तीय उत्तरदायित्व नियमावली र ऐनमै चैतअघि रकमान्तर गर्न पाइँदैन। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। उसले अब थप बजेट दिँदैनांै भनेको छ, गौतम भन्छन्, मन्त्रालयभित्रकै अन्य शीर्षकको बजेट सारेर भए पनि पूरा भएको कामको भुक्तानी गरिन्छ। अब कुनै पनि कामको पैसा रोकिंँदैन। बहुवर्षीय ठेक्का १५ सयभन्दा बढिरहेको उनी सुनाउँछन्। यी ठूला आयोजना हुन। यी सबैलाई एकै पटक अर्थ मन्त्रालयले बजेट दिन सक्दैन। ठेक्का हुँदै गर्छ, भुक्तानी हँुदै गर्छ। बजेट थप माग्दै जाने हो, उनी भन्छन्, काम पूरा भएकोमा भुक्तानी हुन्छ। केही समय ढिलाइ मात्रै भएको हो। एक महिनालाई ढिलाइ भन्न मिल्दैन। अर्थ मन्त्रालयसँग रकमान्तर गर्न माग गरेका छौं। अनुमति आउनासाथ भुक्तानी हुन्छ।उनका अनुसार राष्ट्रिय गौरवका आयोजनाहरूमा बढी बजेट छुट्ट्याइन्छ। तर, यसबाहेक बहुवर्षीय योजना २३ वर्षकै हुने भएकाले थोरैथोरै गरेर छुट्ट्याइन्छ। जसकारण आयोजना सकिएपछि भुक्तानीमा समस्या हुन्छ। बजेट व्यवस्थापनमा कमजोरी भएको उनी स्वीकार गर्छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। मन्त्रालयहरूलाई खर्च नभएका परियोजनामा रकमान्तर र कार्य संशोधन गरेर आउन भनिरहेको अर्थका प्रवक्ता ढुण्डीप्रसाद निरौला बताउँछन्। यस अवस्थामा सम्बन्धित मन्त्रालयले अनुत्तरदायी जवाफ दिएर हुँदैन। उत्तरदायी भएर काम गर्ने हो भने बजेट पर्याप्त छ। त्यसकारण सोहीअनुसार खर्च गर्न सक्नुपर्छ, प्रवक्ता निरौला भन्छन्, सबै मन्त्रालयको सहभागितामा बजेट बनाएर पठाउने हो। अहिलेसम्म मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को रकम माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। गोरखाको माछाखोलालप्सीबोटयमगाउँगुम्दा सडक निर्माणमा खटिएका कामदार । यस्ता थुप्रै आयोजनामा काम सम्पन्न भए पनि समयमा भुक्तानी भएको छैन । तस्बिर : शिव उप्रेती महालेखा नियन्त्रक कार्यालयको तथ्यांकअनुसार पुँजीगत खर्च समीक्षा अवधिमा गत वर्षभन्दा कम हो। गत वर्ष चैत २० गतेसम्म २६३८ प्रतिशत पुँजीगत खर्च भएको थियो। त्यसैले यसपटक मन्त्रालयहरूलाई खर्च गर्न नसके सरेन्डर गर्न भनेको अर्थ मन्त्रालयका प्रवक्ता निरौला बताउँछन्। अहिले पनि सम्बन्धित मन्त्रालयले लेखेर रकमान्तर गर्न आए खुला छ। चाहिएको क्षेत्रका लागि लिखित रूपमा आन्तरिक रकमान्तर गर्न नआउने उल्टै थप बजेट मात्रै माग्ने अनि आर्थिक वर्षको अन्तिममा गएर थुप्रै बजेट होल्ड तथा बाँकी राखेर बस्नु स्वाभाविक भएन, उनी भन्छन्, रकम चाहिएको ठाउँमा खर्च गर्नुपर्यो। नचाहिने ठाउँमा राख्नु भएन। मन्त्रालयले लगेर बजेट एउटा शीर्षकमा थुपार्ने, अनि अर्को शीर्षकमा माग गर्नु भएन। प्रदेश र स्थानीय तहबाट विनियोजन भएका परियोजनाको भुक्तानीमा पनि समस्या देखिएको छ। जलस्रोत तथा सिँचाइ विभागका उपमहानिर्देशक एवं प्रवक्ता कृष्णप्रसाद नेपाल सिँचाइसम्बन्धी प्रदेशले गरेको काममा भुक्तानीको समस्या भएको बताउँछन्। हामीले कार्यान्वयन गर्ने संघीय कार्यक्रम हो। यसलाई भुक्तानी दिन समस्या छैन। जति काम भएको छ सबै भुक्तानी भइसकेको छ। गोरखामा भुक्तानी नभएको परियोजना प्रदेश सरकारको हो। अहिले साना खालका सिँचाइ योजना सबै प्रदेश सरकारको भइसकेको छ, प्रवक्ता नेपाल भन्छन्, ७७ ओटै जिल्लाको सिँचाइको कार्यालय, कार्यक्रमहरू प्रदेशलाई हस्तान्तरण भइसकेको छ। ३ वर्षअघि नै प्रदेशलाई हस्तान्तरण भइसकेको छ। उनका अनुसार अर्थ मन्त्रालयले सशर्त अनुदान र निशर्त अनुदान दिन्छ। सशर्त अनुदान भनेर केही परियोजनाको नाममा र निशर्त भनेर प्रदेश सरकारलाई एकमुष्ठ दिन्छ। त्यसपछि प्रदेश सरकारले कुनकुन योजनामा काम भएको छ भनेर पैसा छुट्ट्याउनुपर्यो। काम भइरहेको, ठेक्का लगाएको, काम सिद्धिएको योजनामा पैसा नराख्ने, नयाँनयाँ योजनामा पैसा राखेपछि काम गरेकाले पैसा नपाउने समस्या भएको प्रवक्ता नेपालको तर्क छ । बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। खानेपानी योजनाको भुक्तानी समस्याबारे खबर नआएको खानेपानी मन्त्रालय सहसचिव (प्रवक्ता) ज्ञानप्रसाद ढकाल बताउँछन्। उनका अनुसार मन्त्रालयले नीतिगत पक्ष हेर्ने भएकाले सम्बन्धित जिल्लाको आयोजना प्रमुखले हेर्छ। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं, प्रवक्ता ढकाल भन्छन्। पूर्वाधार विज्ञ डा आचार्य संघीय र स्थानीय सरकारले सबै खाले योजनामा बजेट व्यवस्थापनमै कमजोरी गरेको औंल्याउँछन्। उनका अनुसार मूल समस्या भौतिक पूर्वाधार निर्माणको स्थापित प्रणाली नभई आयोजना छनोट, बजेट विनियोजनमा तदर्थ प्रवृत्ति हावी छ। एकथरी आयोजनामा पैसा खर्च हुन सकेको छैन। अर्कोतर्फ कनिका छर्ने टुक्रे आयोजनामा बजेटको व्यवस्था नहुँदै दिने खराब प्रवृत्ति छ, डा आचार्य भन्छन्, जस्तैः ग्रामीण सडक, खानेपानी आयोजनामा ५० करोड लगानी हुने छ भने एक वर्षमा ५ करोड विनियोजन गरिएको हुन्छ। तर, कर्मचारीले ५० करोडकै ठेक्कापट्टा गर्छन्। ठेकेदारलाई काम गर्दै जानुस् हामी रकमान्तर गरेर भए पनि मिलाउँछौं भन्ने आश्वासन दिन्छन्। अनि समयमा रकमान्तर नहुँदा भुक्तानीमा ढिलाइ हुन जान्छ। उनका अनुसार निर्माण कम्पनी, ठेकेदारलाई धेरै आलोचना गरिन्छ। तर, कतिपय केशमा उनीहरूले समयमा काम सकाएर भुक्तानी नपाउँदा पीडित भएको उनी बताउँछन्। उनका अनुसार केही राष्ट्रिय योजनामा बजेट छ। काम हुन सकेको छैन। केहीमा काम भइसक्यो भुक्तानी दिन नसकेपछि खर्च नभएको आयोजनाबाट रकमान्तर गर्नुपर्छ। रकमान्तरको प्रक्रिया झन्झटिलो छ। यसमा कर्मचारी संयन्त्र त्यसमा फस्न चाहँदैन। यसले गर्दा आयोजना व्यवस्थापन कार्यान्वयन तहको समस्या देखिए पनि यसको मूल जरो भौतिक निर्माणको नीतिगत, कानुनी तह र प्रणाली नै नबसेको हो, उनी भन्छन्, विधिसम्वत प्रक्रिया नभई राजनीतिक हस्तक्षेपबाट भौतिक विकासका आयोजना टिप्ने र बजेट राख्ने गरिन्छ। राजनीतिक प्रभावका आधारमा गर्दा भुक्तानी समयमा नहुने लगायतका जटिलता उत्पन्न भएको हो। बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। अधिकांश वाणिज्य बैंकको ९० प्रतिशतमाथि भएकाले नयाँ कर्जा दिन नसकेको बैंकरहरू बताउँछन्। सिभिल बैंकका प्रमुख कार्यकारी अधिकृत सुनील पोखरेल बैंकहरूले थप निक्षेपको जोहो गर्न नसक्दा कर्जा प्रवाह गर्न नसकेको बताउँछन्। अहिले कर्जा दिन चुनौती भएकाले कर्जा दिनै छाडेको उनको भनाइ छ। बहुवर्षीय ठेक्का स्वीकृत गर्दा धेरै अवधिको हुन्छ। त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। तुलसीनाथ गौतम  सहसचिव, भौतिक पूर्वाधार तथा यातायात मन्त्रालय मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। ढुण्डीप्रसाद निरौला  प्रवक्ता, अर्थ मन्त्रालय मन्त्रालयले नीतिगत पक्ष मात्रै हेर्ने भएकाले सम्बन्धित जिल्लाको आयोजना प्रमुखले हेर्ने हो। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं। ज्ञानप्रसाद ढकाल  प्रवक्ता, खानेपानी मन्त्रालय राष्ट्रको ढुकुटीमा पैसै नभएर होइन। भएकै स्रोतसाधन पनि सही तरिकाले परिचालन गर्न सक्ने मोडालिटीको अभाव छ। जसकारण भुक्तानीमा ढिलाइको स्थिति आएको हो। डासूर्यराज आचार्य  पूर्वाधार विज्ञ"
उठ्यो काष्ठमण्डप,"काठमाडौं : ऐतिहासिक, पुरातात्विक सम्पदा काष्ठमण्डपको पुनर्निर्माण भएको छ। तीन वर्ष आठ महिनामा पुनर्निर्माण सकिएपछि सोमबार राष्ट्रपति विद्यादेवी भण्डारीले उद्घाटन गरेकी छन्। विश्वसम्पदा सूची वसन्तपुर दरबार क्षेत्रभित्र रहेको काष्ठमण्डप २०७२ वैशाख १२ को भूकम्पबाट क्षतिग्रस्त भएको थियो। भूकम्प गएको तीन वर्षसम्म पनि पुनर्निर्माणको काम अघि नबढेपछि ०७५ वैशाख १८ मा जनस्तरबाट नै पुनर्निर्माण समिति गठन गरेर काम सुरु गरिएको थियो। २०७५ जेठ २९ काठमाडौं महानगरपालिका र काष्ठमण्डप पुनर्निर्माण समितिबीच समझदारी पत्रमा हस्ताक्षर भएको थियो। सोही समय महानगरपालिकाबाट ५० लाख अनुदानको चेक हस्तान्तरण भएको थियो। त्यसपछि कामले गति लियो। काठमाडौं महानगरपालिकाबाट विभिन्न चरणमा प्राप्त भएको साढे ११ करोड रुपैयाँमा पुनर्निर्माण सम्पन्न भएको हो। काष्ठमण्डपको उद्घाटन समारोहमा बोल्दै राष्ट्रपति भण्डारीले आफ्नै स्रोत, साधन र सीपको परिचालन गरी काष्ठमण्डप पुनर्निर्माणको काम हुनु खुसीको विषय भएको बताइन्। उनले प्रकृति र सम्पदाको संरक्षण हुने गरी विकास निर्माणको कामलाई अघि बढाउन आग्रहसमेत गरिन्। जनप्रतिनिधिहरूले आफूलाई सदैव जनताको सेवामा समर्पित गर्नुपर्ने उनको भनाइ थियो। जनताबाट छानिएको प्रतिनिधिबाट विकासका कार्यहरू सञ्चालन भई जनताका दैनिक आवश्यकताहरूको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम हो, उनले भनिन्। काठमाडौं महानगरपालिकाका मेयर विद्यासुन्दर शाक्यले सबै सम्पदाप्रेमी उत्साहित हुने गरी सम्पदा पुनर्निर्माणको कामलाई अघि बढाएको दाबी गरे। काष्ठमण्डप पुनर्निर्माणको क्रममा देखिएको विवाद समाधानका लागि महत्वपूर्ण भूमिका निर्वाह गरेको भन्दै संस्कृतिविद् सत्यमोहन जोशीप्रति उनले आभारसमेत व्यक्त गरे। मेयर शाक्यले सम्पदाहरूको पुनर्निर्माणका लागि स्थानीयवासीको सहयोग उल्लेखनीय रहेको पनि स्मरण गरे। २०७२ सालको भूकम्पले क्षति पुर्याएका बाँकी सम्पदाहरूको पुनर्निर्माणको काम पनि छिट्टै सम्पन्न गर्ने मेयर शाक्यको आश्वासन थियो। काष्ठमण्डप पुनर्निर्माण गर्न करिब ८०१९७३ क्युफिट नयाँ र काष्ठमण्डप निर्माण गर्दा प्रयोग गरिएका पुरानो करिब ४९३८ क्युफिट काठ प्रयोग भएको काष्ठमण्डप पुनर्निर्माण समितिका अध्यक्ष एवं प्रदेशसभा सदस्य राजेश शाक्यले बताए। पुनर्निर्माणमा ठूला र सानो गरी करिब १ लाख ६० हजार माःअप्पा, करिब १५ हजार तेलिया टायल र करिब ७५ हजार झिंगटी प्रयोग भएको छ। काष्ठमण्डप निर्माणमा सिकर्मी, डकर्मी, अवाल र नकर्मीलगायत अधिकांश कालीगढ भक्तपुरका थिए। जसको नेतृत्व सिकर्मी लक्ष्मीभक्त राजचलले गरेका छन्। तामाको काम पाटनका ताम्राकारहरूबाट गराइएको संयोजक शाक्यले बताए। काष्ठमण्डपको पुनर्निर्माणको क्रममा श्रीखण्ड तरुमुल महाविहारका गुरु यत्रमानपति बज्राचार्य, मन्त्र सिद्धि महाबिहारका गुरु सर्वज्ञ रत्न बज्राचार्य तथा बैदिक पूजा पद्धतिका गुरु महेश्वर जुजुद्धारा काष्ठमण्डपमा गरिने विभिन्न पूजाक्रम तथा अनुष्ठानहरूको पनि आयोग गरिएको थियो। काठमण्डपको पुनर्निर्माण कार्यले सम्पदा संरक्षण मौलिक तरिकाबाट गर्न सकिँदो रहेछ भन्ने संभावनालाई पुनर्जीवित गराएको संयोजक शाक्यले बताए। जनताको अपनत्व र जनसहभागिता रहने गरी काष्ठमण्डपलाई मौलिकता दिइएको उनको भनाइ छ। भूकम्पमा पूर्णरूपमा भत्किएपछि जगको अध्ययन गर्ने अवसर पनि मिलेको उनी बताउँछन्। उनका अनुसार काष्ठमण्डपको जगमा भूकम्पबाट कुनै क्षति नपुगेको दरह्याम विश्वविद्यालयको सौजन्यमा पुरातत्व विभागद्वारा गरिएको पुरातात्विक अनुसन्धानबाट देखिएको छ। सुरक्षित रहेको जगको गारोलाई नबिगारी त्यसलाई नै मर्मत गरी त्यसमाथि नयाँ गारो थपिएको थियो। अध्ययनबाट काष्ठमण्डपको इतिहास कम्तीमा सातांै शताब्दी हाराहारीको हुन सक्ने प्रमाण पनि भटिएको छ। यसले काष्ठमण्डपको यसअघि मानिएको इतिहासलाई अझ पुरानो कालखण्डमा पुर्यायो, उनले भने। लक्ष्मीनरसिंह मल्लले काष्ठमण्डपको निर्माण गर्न लगाएका हुन भन्ने उल्लेख भएको पाइन्छ भने विशेष नाम गरेका व्यक्तिले निर्माण गरेको लेख भेटिन्छ। काष्ठमण्डप पुनर्निर्माण समितिको स्थापना भएसँगै पहिलो चरणमा कार्यालयको स्थापना, विज्ञ टोली र कार्यटोलीको गठन, सिकर्मीहरूका लागि कार्यशालालगायत प्रारम्भिक कार्यबाट सुरु गरिएको थियो। दोस्रो चरणमा पुनर्निर्माणका लागि योजना निर्माण, नक्साको तयारी, काठ, इँट्टा जस्ता निर्माण सामग्रीको आपूर्तिका लागि पहल, साइटको सरसफाइ जस्ता काम भएका थिए। तेस्रो चरणमा भूकम्प लगत्तै उद्धाराको क्रममा प्रयोग भएको एक्साभेटरको कारण पनि थपक्षति भएको काष्ठमण्डपको जगको गारोको मर्मत र पुनर्निर्माण भएको थियो। कोरोनाका कारण केही समय निर्माण प्रभावित भएको थियो। काष्ठमण्डपका भुइँतलामा रहेका चार गणेश र गोरखनाथको ढुंगाको मूर्ति भूकम्पमा टुटफुट भएको थियो। खडिण्त मूर्तिको पूजा नगरिने परम्परालाई अनुसरण गर्दै नयाँ मूर्ति बनाएर हनुमान ढोकाको न्हुलछेँचोकभित्र भण्डार गरिएको थियो। ती मूर्ति २०७८ कात्तिक १५ मा यथास्थानमा राख्ने काम भएको संयोजक शाक्यले जानकारी दिए। यो विषयमा अदालतमा मुद्दा पनि परेको छ। उद्घाटनसँगै साढे ६ वर्षपछि सर्वसाधारणका लागि काष्ठमण्डप खुला गरिएको छ। काष्ठमण्डपलाई नेवारीमा मरुसतः भनिन्छ।"
बजेट रोकिएर चौपट,"गोरखा : ढुंगागाढेबुंकोटनाम्जुङ, घैरुङ, मनकामना सडकको १२ किलोमिटर खण्ड कालोपत्रेको काम लामा कन्स्ट्रक्सनले गत भदौमा सम्पन्न गर्यो। सम्झौता मितिभित्रै काम सकेर बिल, भर्पाइ पेस गरेको सात महिना बित्यो। तर, पूर्वाधार कार्यालयले ६ करोड रुपैयाँ भुक्तानी दिन सकेको छैन। यही कम्पनीले चोरकाटे चित्रेपोखरी सडकको ९६ किलोमिटर कालोपत्रे पनि निर्धारित समयमा गर्यो। तर, ६ महिना बितिसक्दा पनि ६९ लाख रुपैयाँ भुक्तानी भएको छैन। सम्झौतापत्रमा भने काम सम्पन्न गरेको एक महिनाभित्र सबै रकम भुक्तानी पाउने उल्लेख छ। यो अवधि नाघे कार्यालयले ८ प्रतिशत ब्याजसहित भुक्तानी दिनुपर्ने व्यवस्था छ। कम्पनीले ब्याजसहितको रकम मागदाबी गर्दै निवेदन दिएको पूर्वाधार कार्यालय प्रमुख ओमराज ढुंगाना बताउँछन्। नियमअनुसार मागदाबी गर्दै निवेदन आयो। मैले मन्त्रालयलाई नै फरवार्ड गरिदिएको छु, ढुंगाना भन्छन्। अधिकारी निर्माण सेवाले लकाम खोला पुलको काम ६ महिनाअघि सम्पन्न गर्यो। तर, अहिलेसम्म ९५ लाख रुपैयाँ भुक्तानी लिन नपाएको कम्पनी सञ्चालक डालनाथ अधिकारीको गुनासो छ। बडहरे खोला पुलको ६९ लाख ७० हजार, लुदी खोला पुलको ९५ लाख पनि पाउन बाँकी रहेको अधिकारी बताउँछन्। कार्यालयका अनुसार बिरुवा, नाना, गोरखा जेभीलाई ७ करोड १९ लाख दिन बाँकी छ। ढोडेनीसिम्जुङगोगनपानीभच्चेकको १४ किलोमिटर सडक स्तरोन्नति गर्न २३ करोड ५१ लाखमा ठेक्का सम्झौता भएको थियो। शर्मा बीकेओआई जेभीलाई ५ करोड दिन बाँकी रहेको ढुंगाना सुनाउँछन्। उक्त कम्पनीसँग बारपाकलाप्राक सडक ग्राभेल गर्न ३४ करोड रुपैयाँमा ठेक्का सम्झौता भएको थियो। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। बिरुवा, वाइबा, नाना जेभीलाई ६० लाख रुपैयाँ दिन बाँकी छ। २९ करोड ७५ लाख रुपैयाँमा घ्याम्पेशालपाँचखुवादेउराली, ताकुकोट सडक ८६ किलोमिटर कालोपत्रे गर्ने सम्झौता भएको थियो। बराहफिनाम सडकको ४२ किलोमिटर कालोपत्रे गर्न ९ करोड ८६ लाखको ठेक्का सम्झौता गरेको बानियाँ कन्स्ट्रक्सनलाई ५ करोड आवश्यक रहेको कार्यालयले जनाएको छ। माछाखोलालप्सीबोटयमगाउँगुम्दा सडक ३२ करोड १० रुपैयाँ लागतमा स्तरोन्नति गर्न ठेक्का सम्झौता गरेको अमर, पीआर, नाना जेभी कम्पनीले १ करोड पाउन बाँकी छ। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। पराजुली होम जेभी कम्पनीले ६ करोड ८९ लाखमा ठेक्का सम्झौता गरेको चुमनुब्री खानेपानी योजनाको काम सम्पन्न हुने चरणमा छ। तर, सकेजति कामको भुक्तानी दिन नसकिएको खानेपानी डिभिजन कार्यालय प्रमुख किरण पौडेलको भनाइ छ। काम त सम्पन्न हुने चरणमा छ। तर, ३ करोड ३५ लाख मात्र भुक्तानी भएको छ, पौडेल भन्छन्, बजेट आए काम सक्थ्यौं भन्छन्। तर, आफैं लाचार हुनुपरेको छ। बिल भर्पाइ पास गरेर धमाधम भुक्तानी दिन सके असारसम्म धेरै योजना सम्पन्न हुने उनी बताउँछन्। तर, भुक्तानी रोकिएर अलपत्र भएका योजना धेरै रहेको उनको भनाइ छ। गोरखाको चुमनुब्री बृहत् खानेपानी आयोजनाबाट स्याला गाउँको धारामा पानी पिउँदै । सवा चौताराआँपपीपल सडकको दुई किलोमिटर कालोपत्रे र १४ सय मिटर ग्राभेल गर्ने योजनामा निर्माण कम्पनीलाई ३ करोड ११ लाख दिन नसकिएको कार्यालयले जनाएको छ। ८० मिटर लामो दसकिलोको दरौंदीखोला पुल निर्माणमा ४० मिटर स्ल्याब राखिसकेको छ। बिल भुक्तानी नपाउँदा बाँकी काम गर्न ठेकेदारले आनाकानी गरिरहेको कार्यालय प्रमुख ढुंगाना बताउँछन्। सकेको कामको भुक्तानी पाए काम गर्छौं, नत्र रोक्छौं भन्छन्। कतिपय ठेकेदारले साइट खाली गरिसके, उनी भन्छन्, बजेट रोकिएर चौपट भएको छ। मन्त्रालय, विभागतिर कुरा गर्दा काम गराउनै पर्छ। रकमान्तर गरेर पनि बजेट पठाउँछौं भन्छन्। बिल, भर्पाइ आएर चाङ लागेको छ। यस्तो अवस्थामा हामीले निर्माण व्यवसायीलाई सम्झाइबुझाइ गर्ने ठाउँ छैन। तापनि काम जारी राख्न अनुरोध गरिरहेको उनी बताउँछन्।अधिकांश सडकका, सिँचाइका, खानेपानी र पुल योजनाको भुक्तानी हुन बाँकी छन्। कर्मसिङफाँट, जौबारी, घ्याल्चोक, आरुटार, चिसापानी मुगेसाँगु, घुन्चोकटार, पाङसिङ सिँचाइ योजना पनि महिनौंअघि सम्पन्न भइसकेका छन्। तर, भुक्तानी दिन नसकिएको सिँचाइ डिभिजन कार्यालय प्रमुख प्रकाश लम्साल बताउँछन्। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। ४ करोडमा ठेक्का सम्झौता भएको सिलिङ ग्याजा खानेपानी आयोजना निर्माणकर्ता हिमाल कन्स्ट्रक्सनलाई २ करोड दिन बाँकी छ। ३ करोड ३२ लाख लागतको आँपपीपल खानेपानी योजनाका क्रिश्चल सचेत जेभीलाई १ करोड १ लाख रुपैयाँ दिन बाँकी छ। ६ करोड ८७ लाखको धार्चे बृहत् खानेपानी योजनामा महादेव खिम्ती नाना अञ्जना जेभीलाई २ करोड ६५ लाख मात्र दिइएको पौडेलको भनाइ छ। सबै आयोजना सम्पन्न हुने अवस्थामा छन्। तर, पुराना बिल भुक्तानी दिन नसक्दा समस्या भएको छ। ठूलो बजेट रिलिज गर्नुपर्नेछ। तर कहिले हुन्छ अनिश्चित छ। गरेको कामको भुक्तानी नपाएपछि कतै ठेकेदारले काम रोकिसके, कतै अलिअलि गरिरहेका छन्, उनी भन्छन्, भुक्तानी दिन नसके काम लगाउन हामीलाई पनि असजिलो, उनीहरूले पनि तिर्नुपर्नेलाई पुरानो हिसाब नमिलाए नयाँ काम अघि बढाउन मुस्किल छ। कामदारको ज्याला, इन्धन तथा निर्माण सामग्रीको भुक्तानी दिन नसक्दा बिल्लीबाठ हुने अवस्थामा पुगेको निर्माणकर्ताको गुनासो छ। क्रसर उद्योगलाई करोडौं तिर्नु छ। डिजेल, पेट्रोलको तिर्नु छ। सब कन्ट्रयाक्टरलाई तिर्नु छ। रड, सिमेन्टको तिर्नु छ। जताततै तिर्नु छ। तर आफूले पाउनुपर्ने ठाउँबाट पाएका छैनौं, अधिकारी निर्माण सेवाका सञ्चालक डालनाथ अधिकारी भन्छन्, कैयौं पटक प्रदेश मन्त्रालय, संघको मन्त्रालय धाइयो। जिल्लाको कार्यालय त कतिकति धाइयो तर जति धाउँदा पनि भुक्तानी पाइएन। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। समस्या हामीलाई मात्र होइन। हामीले कारोबार गरेको पसलमा पुरानो हिसाबको भुक्तानी दिन नसक्दा व्यापारीले सामान किन्न पनि सकेको छैन। हामीलाई सामान कसरी दिऊन् ?, उनी भन्छन् ।"
उठ्यो काष्ठमण्डप,"काठमाडौं : ऐतिहासिक, पुरातात्विक सम्पदा काष्ठमण्डपको पुनर्निर्माण भएको छ। तीन वर्ष आठ महिनामा पुनर्निर्माण सकिएपछि सोमबार राष्ट्रपति विद्यादेवी भण्डारीले उद्घाटन गरेकी छन्। विश्वसम्पदा सूची वसन्तपुर दरबार क्षेत्रभित्र रहेको काष्ठमण्डप २०७२ वैशाख १२ को भूकम्पबाट क्षतिग्रस्त भएको थियो। भूकम्प गएको तीन वर्षसम्म पनि पुनर्निर्माणको काम अघि नबढेपछि ०७५ वैशाख १८ मा जनस्तरबाट नै पुनर्निर्माण समिति गठन गरेर काम सुरु गरिएको थियो। २०७५ जेठ २९ काठमाडौं महानगरपालिका र काष्ठमण्डप पुनर्निर्माण समितिबीच समझदारी पत्रमा हस्ताक्षर भएको थियो। सोही समय महानगरपालिकाबाट ५० लाख अनुदानको चेक हस्तान्तरण भएको थियो। त्यसपछि कामले गति लियो। काठमाडौं महानगरपालिकाबाट विभिन्न चरणमा प्राप्त भएको साढे ११ करोड रुपैयाँमा पुनर्निर्माण सम्पन्न भएको हो। काष्ठमण्डपको उद्घाटन समारोहमा बोल्दै राष्ट्रपति भण्डारीले आफ्नै स्रोत, साधन र सीपको परिचालन गरी काष्ठमण्डप पुनर्निर्माणको काम हुनु खुसीको विषय भएको बताइन्। उनले प्रकृति र सम्पदाको संरक्षण हुने गरी विकास निर्माणको कामलाई अघि बढाउन आग्रहसमेत गरिन्। जनप्रतिनिधिहरूले आफूलाई सदैव जनताको सेवामा समर्पित गर्नुपर्ने उनको भनाइ थियो। जनताबाट छानिएको प्रतिनिधिबाट विकासका कार्यहरू सञ्चालन भई जनताका दैनिक आवश्यकताहरूको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम हो, उनले भनिन्। काठमाडौं महानगरपालिकाका मेयर विद्यासुन्दर शाक्यले सबै सम्पदाप्रेमी उत्साहित हुने गरी सम्पदा पुनर्निर्माणको कामलाई अघि बढाएको दाबी गरे। काष्ठमण्डप पुनर्निर्माणको क्रममा देखिएको विवाद समाधानका लागि महत्वपूर्ण भूमिका निर्वाह गरेको भन्दै संस्कृतिविद् सत्यमोहन जोशीप्रति उनले आभारसमेत व्यक्त गरे। मेयर शाक्यले सम्पदाहरूको पुनर्निर्माणका लागि स्थानीयवासीको सहयोग उल्लेखनीय रहेको पनि स्मरण गरे। २०७२ सालको भूकम्पले क्षति पुर्याएका बाँकी सम्पदाहरूको पुनर्निर्माणको काम पनि छिट्टै सम्पन्न गर्ने मेयर शाक्यको आश्वासन थियो। काष्ठमण्डप पुनर्निर्माण गर्न करिब ८०१९७३ क्युफिट नयाँ र काष्ठमण्डप निर्माण गर्दा प्रयोग गरिएका पुरानो करिब ४९३८ क्युफिट काठ प्रयोग भएको काष्ठमण्डप पुनर्निर्माण समितिका अध्यक्ष एवं प्रदेशसभा सदस्य राजेश शाक्यले बताए। पुनर्निर्माणमा ठूला र सानो गरी करिब १ लाख ६० हजार माःअप्पा, करिब १५ हजार तेलिया टायल र करिब ७५ हजार झिंगटी प्रयोग भएको छ। काष्ठमण्डप निर्माणमा सिकर्मी, डकर्मी, अवाल र नकर्मीलगायत अधिकांश कालीगढ भक्तपुरका थिए। जसको नेतृत्व सिकर्मी लक्ष्मीभक्त राजचलले गरेका छन्। तामाको काम पाटनका ताम्राकारहरूबाट गराइएको संयोजक शाक्यले बताए। काष्ठमण्डपको पुनर्निर्माणको क्रममा श्रीखण्ड तरुमुल महाविहारका गुरु यत्रमानपति बज्राचार्य, मन्त्र सिद्धि महाबिहारका गुरु सर्वज्ञ रत्न बज्राचार्य तथा बैदिक पूजा पद्धतिका गुरु महेश्वर जुजुद्धारा काष्ठमण्डपमा गरिने विभिन्न पूजाक्रम तथा अनुष्ठानहरूको पनि आयोग गरिएको थियो। काठमण्डपको पुनर्निर्माण कार्यले सम्पदा संरक्षण मौलिक तरिकाबाट गर्न सकिँदो रहेछ भन्ने संभावनालाई पुनर्जीवित गराएको संयोजक शाक्यले बताए। जनताको अपनत्व र जनसहभागिता रहने गरी काष्ठमण्डपलाई मौलिकता दिइएको उनको भनाइ छ। भूकम्पमा पूर्णरूपमा भत्किएपछि जगको अध्ययन गर्ने अवसर पनि मिलेको उनी बताउँछन्। उनका अनुसार काष्ठमण्डपको जगमा भूकम्पबाट कुनै क्षति नपुगेको दरह्याम विश्वविद्यालयको सौजन्यमा पुरातत्व विभागद्वारा गरिएको पुरातात्विक अनुसन्धानबाट देखिएको छ। सुरक्षित रहेको जगको गारोलाई नबिगारी त्यसलाई नै मर्मत गरी त्यसमाथि नयाँ गारो थपिएको थियो। अध्ययनबाट काष्ठमण्डपको इतिहास कम्तीमा सातांै शताब्दी हाराहारीको हुन सक्ने प्रमाण पनि भटिएको छ। यसले काष्ठमण्डपको यसअघि मानिएको इतिहासलाई अझ पुरानो कालखण्डमा पुर्यायो, उनले भने। लक्ष्मीनरसिंह मल्लले काष्ठमण्डपको निर्माण गर्न लगाएका हुन भन्ने उल्लेख भएको पाइन्छ भने विशेष नाम गरेका व्यक्तिले निर्माण गरेको लेख भेटिन्छ। काष्ठमण्डप पुनर्निर्माण समितिको स्थापना भएसँगै पहिलो चरणमा कार्यालयको स्थापना, विज्ञ टोली र कार्यटोलीको गठन, सिकर्मीहरूका लागि कार्यशालालगायत प्रारम्भिक कार्यबाट सुरु गरिएको थियो। दोस्रो चरणमा पुनर्निर्माणका लागि योजना निर्माण, नक्साको तयारी, काठ, इँट्टा जस्ता निर्माण सामग्रीको आपूर्तिका लागि पहल, साइटको सरसफाइ जस्ता काम भएका थिए। तेस्रो चरणमा भूकम्प लगत्तै उद्धाराको क्रममा प्रयोग भएको एक्साभेटरको कारण पनि थपक्षति भएको काष्ठमण्डपको जगको गारोको मर्मत र पुनर्निर्माण भएको थियो। कोरोनाका कारण केही समय निर्माण प्रभावित भएको थियो। काष्ठमण्डपका भुइँतलामा रहेका चार गणेश र गोरखनाथको ढुंगाको मूर्ति भूकम्पमा टुटफुट भएको थियो। खडिण्त मूर्तिको पूजा नगरिने परम्परालाई अनुसरण गर्दै नयाँ मूर्ति बनाएर हनुमान ढोकाको न्हुलछेँचोकभित्र भण्डार गरिएको थियो। ती मूर्ति २०७८ कात्तिक १५ मा यथास्थानमा राख्ने काम भएको संयोजक शाक्यले जानकारी दिए। यो विषयमा अदालतमा मुद्दा पनि परेको छ। उद्घाटनसँगै साढे ६ वर्षपछि सर्वसाधारणका लागि काष्ठमण्डप खुला गरिएको छ। काष्ठमण्डपलाई नेवारीमा मरुसतः भनिन्छ।"
सरकार फेरबदलमै अल्झियो बागमती,"हेटौंडा : संस्थागत सुदृढीकरण र सुशासनको अभाव, कर्मचारी र बजेट परिचालनमा देखिएको समस्याले बागमती प्रदेश सरकार लथालिंग बनेको छ। सरकार बनेको ४ वर्ष बितिसक्दा पनि पूर्ण क्षमतामा सञ्चालन हुन सकेको छैन। बागमती प्रदेशभित्रै संघीय राजधानी र सरकारसमेत रहेकाले यस सरकारप्रति नमुना काम गर्ने जनअपेक्षा थियो। तर, सरकार स्थापना भएको ५० महिनाको अवधिमा सयौं जनअपेक्षा अधुरै रहे। त्यसैले संघीयताको मूल अंग प्रदेश संरचनाप्रति नै आमनागरिकले प्रश्न उठाउन थालेका छन्। यस अवधिमा ३ वटा सरकार परिवर्तन भयो। ४० जना मन्त्री बने। पछिल्लो पटक मुख्यमन्त्री राजेन्द्र पाण्डेले ८ मन्त्रालयलाई विभाजन गरी १४ वटा बनाएपछि प्रदेश सरकार थप लथालिंग बनेको छ। पाण्डेले ६ वटा मन्त्रालय थपेर १४ मन्त्री र ४ राज्यमन्त्री बनाएका छन्। मन्त्रालय र मन्त्री थपिएपछि बागमती सातै प्रदेशमध्ये धेरै मन्त्रालय र मन्त्री हुने पहिलो प्रदेश बनेको छ। तर, कात्तिक ११ गते मुख्यमन्त्रीको जिम्मेवारी सम्हालेका पाण्डेले हालसम्म नयाँ मन्त्रालयहरूलाई बजेटसमेत दिन सकेका छैनन्। नयाँ मन्त्रालयका मन्त्रीहरूले सचिवालय सञ्चालन, मन्त्री भेट्न आउने अतिथिहरूको सत्कार र सवारीसाधनमा डिजेलपेट्रोल हाल्नसमेत पुरानै मन्त्रालयको भर पर्नुपर्ने बाध्यता छ। सचिवसहित ७ जना कर्मचारीको भरमा मन्त्रालय सञ्चाल गरिरहेका उद्योग वाणिज्य तथा आपूर्तिमन्त्री मिलनबाबु श्रेष्ठ भन्छन्, मन्त्रिपरिषद्मा मैले पटकपटक कुरा उठाएको छु। तर, अहिलेसम्म मन्त्रालयको छुट्टै खाता सञ्चालन नहुँदा केही काम गर्न पाएको छैन। पुरानै मन्त्रालयमार्फत कामहरू गर्नुपर्ने बाध्यताले गर्दा आफ्नो योजनाअनुसार अघि बढ्न नसकेको उनले गुनासो गरे। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ ? अहिलेसम्म थाहा छैन, मन्त्री श्रेष्ठले भने, काम गर्ने वातावरण नभएपछि मन्त्री भएर मात्र भएन। आर्थिक मामिला तथा योजना मन्त्रालयले संघीय सरकारको अर्थ मन्त्रालयमा नयाँ मन्त्रालयहरूको छुट्टै खाता सञ्चालनका लागि पहल गरिरहेको छ। तर, हालसम्म अर्थ मन्त्रालयले नयाँ मन्त्रालयहरूको छुट्टै खाता शीर्षक बनाएर पठाइनसकेको आर्थिक मामिला तथा योजना मन्त्रालयका प्रवक्ता शशि भट्टराईले बताए। हामीले आवश्यक प्रक्रिया पूरा गरी पठाइसकेका छौं, उनले भने, केही समयभित्रै नयाँ मन्त्रालयहरूको छुट्टै खाता हुनेछ। छुट्टै खाता सञ्चालनपछि पनि नयाँ मन्त्रालयहरूले वडा कार्यालयले भन्दा बढी बजेट नपाउने भएका छन्। महानगर र उपमहानगरपालिकाका वडाहरूले एक आर्थिक वर्षमा ५ करोड रुपैयाँभन्दा बढी बजेट परिचालन गर्दै आएका छन्। तर, चालू आर्थिक वर्ष २०७८७९ का लागि नयाँ मन्त्रालयहरूलाई ४ करोड रुपैयाँभन्दा कम बजेट दिने प्रक्रिया आर्थिक मामिला तथा योजना मन्त्रालयले अघि बढाएको छ। चालू आर्थिक वर्षमा सबैभन्दा कम बजेट तत्कालीन भूमि व्यवस्था, कृषि तथा सहकारी मन्त्रालयबाट अलग गरिएको भूमि व्यवस्था, सहकारी तथा गरिबी निवारण मन्त्रालयले पाउने भएको छ। हाम्रो मन्त्रालयलाई यो वर्षको बजेट २ करोड रुपैयाँभन्दा कम छ, मन्त्री बलराम पौडेलले भने, कर्मचारीको तलब भत्ता र प्रशासनिक खर्च मात्र यो वर्ष हुने भयो। अन्य बजेट नयाँ आर्थिक वर्षमा थप हुन्छ। उद्योग, पर्यटन, वन तथा वातावरण मन्त्रालयबाट विभाजन भएर बनेको संस्कृति तथा पर्यटन मन्त्रालय र उद्योग, वाणिज्य तथा आपूर्ति मन्त्रालयलाई चालू आर्थिक वर्षका लागि ३३ करोड रुपैयाँ बजेट पठाइएको आर्थिक मामिला तथा योजना मन्त्रालय स्रोतले बताएको छ। उक्त बजेटबाटै प्रदेशभित्र मन्त्रालय मातहत गर्नुपर्ने सेवा प्रवाह र विकासका कामसँगै प्रशासनिक खर्च गर्नुपर्ने हुन्छ। अन्य नयाँ बनेको मन्त्रालयले पनि ३ करोड रुपैयाँ नबढ्ने गरी बजेट पाउने आर्थिक मामिला तथा योजना मन्त्रालय स्रोतले बताएको छ। पूर्वपश्चिम राजमार्गअन्तर्गत मकवानपुरको पश्चिमी बजार मनहरीबाट चैनपुर, खैराङ हुँदै धादिङको मलेखु जोड्ने सडक निर्माणका लागि करिब १ अर्ब रुपैयाँ बजेट आवश्यक हुने प्रारम्भिक अनुमान छ। त्यस्तै, मकवानपुरको कैलाश गाउँपालिकास्थित चुनियाँ, नामटार, कालिकाटार, वैकुण्ठ हुँदै धादिङको आदमघाट जोड्ने सडक निर्माण सम्पन्न गर्न पनि अर्ब रुपैयाँ खर्च हुने प्रारम्भिक अनुमान छ। तर, ११ अर्ब खर्च हुने डीपीआर भएको सडकमा बागमती सरकारले चालू आर्थिक वर्षका लागि ५५ लाख रुपैयाँ बजेट विनियोजन गरेको छ। त्यसैगरी मकवानपुरको मनहरी गाउँपालिकास्थित लोथर बजारबाट काँकडाको दामराङ पुग्ने सडक निर्माण गर्न ५ लाख रुपैयाँ बजेट विनियोजन गरेको छ। तर, सो सडक निर्माणमा ५० लाख रुपैयाँ मात्र खर्च हुने स्थानीयवासीको भनाइ छ। चालू आवका विभिन्न योजना काटेर ३ अर्ब रुपैयाँका २ हजार ३ सय योजनामा बजेट विनियोजन गरिएको हो। तीन अर्ब रुपैयाँमध्ये सरकारमा रहेको तीन दल नेपाली कांग्रेस, नेकपा माओवादी केन्द्र र नेकपा एकीकृत समाजवादीले ७७ सय योजना र बाँकी योजना अन्य पार्टीका सांसदले पाएको एक मन्त्रीले बताए। सरकारमा रहेको एउटा दलको भागमा करिब ९० करोड रुपैयाँ बजेट परेको छ। आआफ्नो दलले बजेट बनाएर अर्थ मन्त्रालयमा पठाएका छौं, उनले भने। आर्थिक मामिला तथा योजना मन्त्रालयका प्रवक्ता भट्टराईका अनुसार बजेट रकमान्तर गरेर बनाइएका टुक्रे योजनाहरूमा विनियोजित बजेट कार्यान्वयनको प्रक्रियामा अघि बढेको छ। प्रदेश सरकारले स्थानीय तह निर्वाचन लक्षित गरी हचुवाका भरमा योजना थुपारेपछि कर्मचारी वृत्तमा आतंक सिर्जना भएको छ। अर्ब खर्च हुने योजनामा पनि ५ लाख बजेट छ, त्यो कसरी कार्यान्वयन गर्न सकिन्छ, भौतिक पूर्वाधार विकास मन्त्रालयका एक कर्मचारीले भने, लोकप्रियताका लागि यस्ता योजना अघि बढाउँदा सरकार नै कमजोर बन्छ। करोड रुपैयाँ बजेट र पाँच लाख रुपैयाँ बजेट कार्यान्वयनको प्रक्रिया उस्तै हुने भएकाले कर्मचारीलाई कामको चाप दोब्बर वृद्धि भएको उनले गुनासो गरे। यसरी बाँडिएको अधिकांश योजना भौतिक पूर्वाधार र अन्य विभिन्न मन्त्रालयबाट कार्यान्वयन हुने योजना रहेका छन्। ती सबै योजनाको काम उपभोक्ता समिति हुनेगरी प्रक्रियाअघि बढाइएको छ। २ हजार ३ सय योजनामध्ये प्रायः योजना चालू आर्थिक वर्षको बजेट, नीति तथा योजनामा छैनन्। ५ लाख रुपैयाँका टुक्रे योजनामा सडक निर्माण, मर्मत, विद्यालयमा कोठा तथा कम्पाउन्ड निर्माण, कृषि तथा पशुपालनलगायत योजनाहरू छन्। बागमती सरकारको १० लाख रुपैयाँभन्दा कम बजेटको योजना कार्यान्वयन नहुने योजना बाँडिएको हो। तर, प्रदेशका मुख्यमन्त्री पाण्डेले भने जनताको माग र आवश्यकताको आधारमा योजनाहरू वितरण गरिएको बताए। जनताको मागअनुसार नै योजना अघि बढेको हो, उनले भने, प्रदेश सरकारको अनुभूति धेरैभन्दा धेरै जनताले गर्न पाउनुपर्छ। बागमती सरकारको प्राथमिकतामा स्थायी संरचना निर्माण कहिल्यै परेन। आफ्नो भवन नहुँदा सरकारका चारवटा मन्त्रालय एउटै भवनबाट सञ्चालनमा छन्। सरकारको भाडामा बस्दै आएका तीनवटा मन्त्रालयको घरभाडा मात्र २ लाख १५ हजार रुपैयाँ छ। भूमि, व्यवस्था, सहकारी तथा गरिबी निवारणले मासिक ९० हजार, युवा तथा खेलकुद विकास मन्त्रालयले मासिक ६५ हजार र संस्कृति तथा पर्यटन मन्त्रालयले मासिक ६० हजार रुपैयाँ घरभाडामा खर्च गर्दै आएका छन्। प्रदेशका १८ मन्त्रीहरूमध्ये १० मन्त्री भाडाको घरमा बस्दै आएका छन्। आठ जना मन्त्री हेटौंडा सिमेन्ट उद्योग र हेटौंडा औद्योगिक क्षेत्रको कर्मचारी निवास र मुख्यमन्त्री तत्कालीन जिल्ला वन अधिकृतको सरकारी आवासमा बस्दै आएका छन्। बागमती सरकारले घरभाडाबापत १३ करोड ३९ लाख ७० हजार रुपैयाँ खर्च गरिसकेको छ। उक्त खर्च मन्त्री, सचिव र कर्मचारीहरूको घरभाडा तथा कार्यालय राखिएको घरको भाडा हो। उक्त रकममा चालू आर्थिक वर्षको खर्च जोडिएको छैन। घरभाडामा मात्रै सबैभन्दा बढी खर्च आर्थिक वर्ष २०७७७८ मा भएको छ। अर्थात् ६ करोड २ लाख रुपैयाँ खर्च गरिएको छ। त्यस्तै, आर्थिक वर्ष २०७६७७ मा ४ करोड ८० लाख र २०७५७६ मा २ करोड ५७ लाख रुपैयाँ खर्च गरिएको आर्थिक मामिला तथा योजना मन्त्रालयले जनाएको छ। यो वर्ष मन्त्रालय र मन्त्रीहरूको संख्या बढेकाले भाडा रकम थप बढ्ने देखिएको छ। हाल मन्त्रालय र मन्त्री निवासको भाडा मात्र मासिक करिब ५ लाख रुपैयाँ तिर्दै आएको आर्थिक मामिला तथा योजना मन्त्रालयले जनाएको छ। बागमती सरकारले स्थायी प्रादेशिक संरचना निर्माण गर्न मकवानपुरका विभिन्न आठ स्थानमा जग्गा छनोट गरेको छ। यसका लागि संघीय सरकार समक्ष स्वीकृतिका लागि पठाएको सरकारका प्रवक्ता एवं आन्तरिक मामिला तथा कानुनमन्त्री कृष्णप्रसाद शर्मा खनालले बताए। भोगचलनको अधिकार प्राप्त भएलगत्तै संरचना निर्माणको काम सुरु हुन्छ, उनले भने। सरकारले प्रादेशिक संरचना तयार गर्न मात्र चालू आर्थिक वर्षमा ९७ करोड रुपैयाँ बजेट छुट्ट्याएको छ। स्थानीय तहको निर्वाचन नजिकिएपछि प्रदेशका मन्त्रीहरूको प्राथमिकतामा मन्त्रालयभन्दा आफ्नो निर्वाचन क्षेत्र पर्ने गरेको छ। प्रायः मन्त्रीहरू हप्तामा ४ दिन बढी हेटौंडा बाहिरै रहने गरेका छन्। प्रदेश राजधानी हेटौंडामा सांसदहरू प्रदेशसभा बैठक चलेको दिन मात्र आइपुग्छन्। उनीहरूलाई बैठक सक्नासाथ आफ्नो गृह जिल्ला फर्कन हतार हुन्छ। बागमती सरकारका सचिवहरूलाई शुक्रबार मन्त्रालयमा हाजिर गर्नेबित्तिकै काठमाडौं जाने हतारो हुन्छ। प्रायः सचिवहरू ३ दिन घर बसेर सोमबार मन्त्रालयमा हाजिर हुन आइपुग्छन्। घर बसेर पनि विभिन्न शीर्षक र काम देखाएर भ्रमण भत्ता लिने गरेको गुनासो छ। सचिवहरू घर हिँडेपछि हेटौंडा नजिक घर भएका अधिकांश कर्मचारी पनि शुक्रबार कार्यालय समयमा नै घर हिँड्ने गरेका छन्। आइतबार कुनै काम लिएर मन्त्रालयहरू जाँदा प्रायः मन्त्री र कर्मचारी भेटिँदैनन्, हेटौंडाका नागरिक अधिकारकर्मी ध्रुव चौलागाईंले भने, सुशासनको मामलामा प्रदेश सरकार निकै कमजोर देखिन्छ। बागमती प्रदेशसभाले चार वर्षको अवधिमा जम्मा ४२ वटा मूल ऐन बनाएको छ। सरकारको मुख्यन्यायाधिवक्ताको कार्यालयले पहिचान गरेको अझै ४० मूल ऐन बन्न बाँकी नै छ। प्रदेशसभा सचिवालयका अनुसार प्रदेशसभाबाट हालसम्म ६३ वटा ऐन पारित भएको छ। तीमध्ये १० वटा विनियोजन र आर्थिक ऐन रहेका छन्। अन्य ११ वटा संशोधित ऐन रहेको प्रदेशसभा सचिवालयका सचिव कृष्णहरि खड्काले बताए। पूर्ण छलफल र तयारी नगरी छोटो समयका लागि प्रदेशसभा सदस्यहरू जम्मा हुने र हतारहतार पारित गरेर गृह जिल्ला फर्कने अभ्यासका कारण ती ऐन पटकपटक संशोधन गर्नुपरेको हो। कतिपय ऐन कार्यान्वयनमा नआई संशोधन गरिएका छन्। प्रदेश सरकारले निर्माण गरेको प्रदेश प्रहरी ऐन, सूचनाको हकसम्बन्धी ऐनसहित दर्जन बढी ऐन कार्यान्वयनमा आएको छैन। साथै, बनेका ऐनहरूको प्रभावकारी र उपयोगिताबारे प्रायः प्रदेशवासी अनविज्ञ छन्। प्रदेश सरकारलाई आवश्यक प्रदेश निजामती ऐन, भौतिक पूर्वाधारसँग सम्बन्धित महŒवपूर्ण ऐनसहित अझै ४० ऐन बन्न बाँकी छ। तर, वर्तमान प्रदेशसभाको बाँकी २ अधिवेशनबाट ती ऐनहरू बन्ने सम्भावना न्यून रहेको छ। सरकारले सदनलाई बिजनेस दिन नसक्दा आवश्यक ऐनहरू बन्न नसकेको प्रमुख प्रतिपक्ष दल नेकपा एमाले बागमती प्रदेश संसदीय दलका प्रमुख सचेतक दीपक निरौलाले बताए । प्रदेश सरकारको नवौं अधिवेशन १२ वटा बैठक बसेर सकिएको छ। फागुन २९, ३० र चैत ८ मा बैठक बसेपछि बर्खे अधिवेशन अन्त्य भएको हो। चालू आवको बजेट कार्यान्वयन गर्नसमेत अन्यौलता रहेको सरकार अबको अधिवेशनबाट नयाँ आवको बजेट निर्माणमा केन्द्रित हुनुपर्नेछ। यस अधिवेशनमा विपक्षी दलहरूले सरकारविरुद्ध मोर्चाबन्दी गरेका थिए। आफ्नो सरकारले ल्याएको प्रदेश गौरवका योजनाहरू कटौती गरेर भन्दै प्रमुख प्रतिपक्ष दल नेकपा एमाले प्रदेश सरकारसँग रुष्ट बन्दै आएको छ। चालू आवको बजेट खर्च निराशाजनक रहेको छ। तीनवटै सरकार व्यहोरेको चालू आवको बजेट सरकारैपिच्छे संशोधन र परिचालन हुँदा खर्च अपेक्षाअनुसार नभएको हो। बागमती सरकारले चालू आवको ८ महिनामा जम्मा १७ दशमलव ४० प्रतिशत पुँजीगत खर्च गरेको छ। गत साउनदेखि चैत पहिलो सातासम्म बागमती सरकारले पँुजीगततर्फ जम्मा ५ अर्ब ५९ करोड ३३ लाख रुपैयाँ खर्च गरेको प्रदेश कोष तथा लेखा नियन्त्रण कार्यालयले जनाएको छ। यस अवधिमा सरकारको कुल बजेटको २५ दशमलव ६० प्रतिशत अर्थात् १४ अर्ब ७६ करोड २४ लाख रुपैयाँ खर्च भएको छ। यो खर्चमध्ये पनि नयाँ बनेको छ। मन्त्रालयको खर्च शून्य छ। नयाँ मन्त्रालयहरूले रकम खर्च गर्न पाएका छैनन्। केही खर्च भएको हिसाब पुरानै मन्त्रालयमार्फत आएको छ, प्रदेश लेखा नियन्त्रक हरिप्रसाद उपाध्यायले भने। बागमती प्रदेशका मुख्यमन्त्री राजेन्द्र पाण्डे जनताको घरघरमा प्रदेश सरकार पुग्नेगरी काम गरिरहेको दाबी गर्छन्। उनले भने, हामी जनताको भावनाअनुसार काम गरिरहेका छौं। १ हजार २९० दिन मुख्यमन्त्री भएका व्यक्ति र पार्टीले हामीलाई के गयौं भनेर प्रश्न गर्न सुहाउँदैन। मन्त्रालयहरू कामका आधारमा थप गरिएको र मन्त्रालय थप गर्नुको औचित्य कामबाट पुष्टि गरिने पाण्डेको भनाइ छ। साथै, साना योजनाहरू जनताका मागअनुसार कानुनसम्मत वितरण गरिएको उनले बताए। प्रदेशको प्रमुख प्रतिपक्षी दल नेकपा एमालेकी बागमती प्रदेश संसदीय दलकी नेता अष्टलक्ष्मी शाक्यले वर्तमान सरकार गैरजिम्मेवार रहेको आरोप लगाएकी छन्। ऐन नियम लत्याउँदै स्थानीय तह निर्वाचन लक्षित गरी बजेट सिध्याउन सरकार लागिपरेको उनको आरोप छ। नीति कार्यक्रममा हुँदै नभएको योजनाहरूमा धमाधम कार्यकर्ता पोस्न, ५५ लाखको योजना हालिएको छ, शाक्यले भनिन्, सत्ता जोगाउन मन्त्रालय बढाएर खर्चको भार पनि बढाइएको छ। यी सबै कुरामा हाम्रो गम्भीर आपत्ति छ। हामीले जनताको माग र आवश्यकताअनुसार नै योजनाहरू अघि बढाएका छौं। जनताको घरघरमा प्रदेश सरकार पुग्नेगरी काम भएको छ। प्रदेश सरकारको अनुभूति धेरैभन्दा धेरै जनताले गर्न पाउनुपर्छ।राजेन्द्र पाण्डे, बागमती प्रदेश मुख्यमन्त्री पुरानै मन्त्रालयमार्फत काम गर्नुपर्ने बाध्यताले गर्दा योजनाअनुसार अघि बढ्न सकिएको छैन। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ? अहिलेसम्म थाहा छैन। मिलनबाबु श्रेष्ठ  उद्योग वाणिज्य तथा आपूर्तिमन्त्री हाम्रो मन्त्रालयलाई यो वर्षको बजेट २ करोड रुपैयाँभन्दा कम छ। जुन वर्षका लागि कर्मचारीको तलब भत्ता र प्रशासनिक खर्चमा मात्र पुग्ने भयो। अन्य बजेट नयाँ आर्थिक वर्षमा थप हुन्छ।बलराम पौडेल  सहकारी तथा गरिबी निवारणमन्त्री, भूमि व्यवस्था अलपत्र वा स्थगित आयोजनाहरू मुख्यमन्त्री ग्रामीण सडक कार्यक्रमअन्तर्गत : २०७८ सम्म बागमतीलाई बाल विवाहमुक्त प्रदेश"
"ढुकुटी त छ, भुक्तानी छैन","काठमाडौं : सरकारले चैत २० गतेसम्म पुँजीगत अर्थात् विकास खर्च २४९१ प्रतिशत मात्रै गरेको छ। ७५ प्रतिशत विकास बजेट खर्च हुन सकेको छैन। तर, काम सम्पन्न भएका आयोजनाको भुक्तानी हुन सकेको छैन। राष्ट्रको ढुकुटी नभएर होइन। भएकै स्रोतसाधन पनि सही तरिकाले परिचालन गर्ने मोडालिटी अभाव छ। जसकारण भुक्तानीमा ढिलाइको स्थिति आएको हो, पूर्वाधार विज्ञ डा सूर्यराज आचार्य भन्छन्। भौतिक पूर्वाधार तथा यातायात मन्त्रालयअन्तर्गत १ हजार ५ सयभन्दा बढी बहुवर्षीय योजना छन्। यीमध्ये सडक, पुलजस्ता पूर्वाधार निर्माण सकिएको महिना कट्दा पनि भुक्तानी नपाएकाबारे प्रदेश, स्थानीय सरकारदेखि मन्त्रालयसम्म धेरै गुनासो आएको छ। बहुवर्षीय परियोजनामध्ये करिब १० प्रतिशत अर्थात् १ सय ५० हाराहारी योजनाको भुक्तानी गर्न नसकिएको बताउँछन् मन्त्रालयका सहसचिव एवं प्रशासन प्रमुख तुलसीनाथ गौतम। उनका अनुसार यस्ता योजनाको भुक्तानी पाइपलाइनमा छन्। अर्थ मन्त्रालयबाट थप रकम वा रकमान्तर गरेर आए भुक्तानी गरिने सहसचिव गौतमको भनाइ छ। कुनै पनि विकास निर्माणका काम ठेक्का स्वीकृत भई निर्माण कार्य सम्पन्न भएको छ र सम्बन्धित शीर्षकमा बजेट छ भने बाँकी राख्दैनौं। तर, हामीले बहुवर्षीय ठेक्का स्वीकृत गर्न दिइयो। यस्ता ठेक्का स्वीकृत गर्दा धेरै अवधिको हुन्छ, सहसचिव गौतम भन्छन्, त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। उनका अनुसार वित्तीय उत्तरदायित्व नियमावली र ऐनमै चैतअघि रकमान्तर गर्न पाइँदैन। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। उसले अब थप बजेट दिँदैनांै भनेको छ, गौतम भन्छन्, मन्त्रालयभित्रकै अन्य शीर्षकको बजेट सारेर भए पनि पूरा भएको कामको भुक्तानी गरिन्छ। अब कुनै पनि कामको पैसा रोकिंँदैन। बहुवर्षीय ठेक्का १५ सयभन्दा बढिरहेको उनी सुनाउँछन्। यी ठूला आयोजना हुन। यी सबैलाई एकै पटक अर्थ मन्त्रालयले बजेट दिन सक्दैन। ठेक्का हुँदै गर्छ, भुक्तानी हँुदै गर्छ। बजेट थप माग्दै जाने हो, उनी भन्छन्, काम पूरा भएकोमा भुक्तानी हुन्छ। केही समय ढिलाइ मात्रै भएको हो। एक महिनालाई ढिलाइ भन्न मिल्दैन। अर्थ मन्त्रालयसँग रकमान्तर गर्न माग गरेका छौं। अनुमति आउनासाथ भुक्तानी हुन्छ।उनका अनुसार राष्ट्रिय गौरवका आयोजनाहरूमा बढी बजेट छुट्ट्याइन्छ। तर, यसबाहेक बहुवर्षीय योजना २३ वर्षकै हुने भएकाले थोरैथोरै गरेर छुट्ट्याइन्छ। जसकारण आयोजना सकिएपछि भुक्तानीमा समस्या हुन्छ। बजेट व्यवस्थापनमा कमजोरी भएको उनी स्वीकार गर्छन्। अर्थ मन्त्रालय थप रकम दिने पक्षमा छैन। बरु मन्त्रालयभित्रकै शीर्षकगत रकमान्तरको माग आए प्रक्रिया अघि बढाएर अपुग बजेट दिने र बाँकी भुक्तानी सल्टाउने पक्षमा देखिन्छ। मन्त्रालयहरूलाई खर्च नभएका परियोजनामा रकमान्तर र कार्य संशोधन गरेर आउन भनिरहेको अर्थका प्रवक्ता ढुण्डीप्रसाद निरौला बताउँछन्। यस अवस्थामा सम्बन्धित मन्त्रालयले अनुत्तरदायी जवाफ दिएर हुँदैन। उत्तरदायी भएर काम गर्ने हो भने बजेट पर्याप्त छ। त्यसकारण सोहीअनुसार खर्च गर्न सक्नुपर्छ, प्रवक्ता निरौला भन्छन्, सबै मन्त्रालयको सहभागितामा बजेट बनाएर पठाउने हो। अहिलेसम्म मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को रकम माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। गोरखाको माछाखोलालप्सीबोटयमगाउँगुम्दा सडक निर्माणमा खटिएका कामदार । यस्ता थुप्रै आयोजनामा काम सम्पन्न भए पनि समयमा भुक्तानी भएको छैन । तस्बिर : शिव उप्रेती महालेखा नियन्त्रक कार्यालयको तथ्यांकअनुसार पुँजीगत खर्च समीक्षा अवधिमा गत वर्षभन्दा कम हो। गत वर्ष चैत २० गतेसम्म २६३८ प्रतिशत पुँजीगत खर्च भएको थियो। त्यसैले यसपटक मन्त्रालयहरूलाई खर्च गर्न नसके सरेन्डर गर्न भनेको अर्थ मन्त्रालयका प्रवक्ता निरौला बताउँछन्। अहिले पनि सम्बन्धित मन्त्रालयले लेखेर रकमान्तर गर्न आए खुला छ। चाहिएको क्षेत्रका लागि लिखित रूपमा आन्तरिक रकमान्तर गर्न नआउने उल्टै थप बजेट मात्रै माग्ने अनि आर्थिक वर्षको अन्तिममा गएर थुप्रै बजेट होल्ड तथा बाँकी राखेर बस्नु स्वाभाविक भएन, उनी भन्छन्, रकम चाहिएको ठाउँमा खर्च गर्नुपर्यो। नचाहिने ठाउँमा राख्नु भएन। मन्त्रालयले लगेर बजेट एउटा शीर्षकमा थुपार्ने, अनि अर्को शीर्षकमा माग गर्नु भएन। प्रदेश र स्थानीय तहबाट विनियोजन भएका परियोजनाको भुक्तानीमा पनि समस्या देखिएको छ। जलस्रोत तथा सिँचाइ विभागका उपमहानिर्देशक एवं प्रवक्ता कृष्णप्रसाद नेपाल सिँचाइसम्बन्धी प्रदेशले गरेको काममा भुक्तानीको समस्या भएको बताउँछन्। हामीले कार्यान्वयन गर्ने संघीय कार्यक्रम हो। यसलाई भुक्तानी दिन समस्या छैन। जति काम भएको छ सबै भुक्तानी भइसकेको छ। गोरखामा भुक्तानी नभएको परियोजना प्रदेश सरकारको हो। अहिले साना खालका सिँचाइ योजना सबै प्रदेश सरकारको भइसकेको छ, प्रवक्ता नेपाल भन्छन्, ७७ ओटै जिल्लाको सिँचाइको कार्यालय, कार्यक्रमहरू प्रदेशलाई हस्तान्तरण भइसकेको छ। ३ वर्षअघि नै प्रदेशलाई हस्तान्तरण भइसकेको छ। उनका अनुसार अर्थ मन्त्रालयले सशर्त अनुदान र निशर्त अनुदान दिन्छ। सशर्त अनुदान भनेर केही परियोजनाको नाममा र निशर्त भनेर प्रदेश सरकारलाई एकमुष्ठ दिन्छ। त्यसपछि प्रदेश सरकारले कुनकुन योजनामा काम भएको छ भनेर पैसा छुट्ट्याउनुपर्यो। काम भइरहेको, ठेक्का लगाएको, काम सिद्धिएको योजनामा पैसा नराख्ने, नयाँनयाँ योजनामा पैसा राखेपछि काम गरेकाले पैसा नपाउने समस्या भएको प्रवक्ता नेपालको तर्क छ । बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। खानेपानी योजनाको भुक्तानी समस्याबारे खबर नआएको खानेपानी मन्त्रालय सहसचिव (प्रवक्ता) ज्ञानप्रसाद ढकाल बताउँछन्। उनका अनुसार मन्त्रालयले नीतिगत पक्ष हेर्ने भएकाले सम्बन्धित जिल्लाको आयोजना प्रमुखले हेर्छ। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं, प्रवक्ता ढकाल भन्छन्। पूर्वाधार विज्ञ डा आचार्य संघीय र स्थानीय सरकारले सबै खाले योजनामा बजेट व्यवस्थापनमै कमजोरी गरेको औंल्याउँछन्। उनका अनुसार मूल समस्या भौतिक पूर्वाधार निर्माणको स्थापित प्रणाली नभई आयोजना छनोट, बजेट विनियोजनमा तदर्थ प्रवृत्ति हावी छ। एकथरी आयोजनामा पैसा खर्च हुन सकेको छैन। अर्कोतर्फ कनिका छर्ने टुक्रे आयोजनामा बजेटको व्यवस्था नहुँदै दिने खराब प्रवृत्ति छ, डा आचार्य भन्छन्, जस्तैः ग्रामीण सडक, खानेपानी आयोजनामा ५० करोड लगानी हुने छ भने एक वर्षमा ५ करोड विनियोजन गरिएको हुन्छ। तर, कर्मचारीले ५० करोडकै ठेक्कापट्टा गर्छन्। ठेकेदारलाई काम गर्दै जानुस् हामी रकमान्तर गरेर भए पनि मिलाउँछौं भन्ने आश्वासन दिन्छन्। अनि समयमा रकमान्तर नहुँदा भुक्तानीमा ढिलाइ हुन जान्छ। उनका अनुसार निर्माण कम्पनी, ठेकेदारलाई धेरै आलोचना गरिन्छ। तर, कतिपय केशमा उनीहरूले समयमा काम सकाएर भुक्तानी नपाउँदा पीडित भएको उनी बताउँछन्। उनका अनुसार केही राष्ट्रिय योजनामा बजेट छ। काम हुन सकेको छैन। केहीमा काम भइसक्यो भुक्तानी दिन नसकेपछि खर्च नभएको आयोजनाबाट रकमान्तर गर्नुपर्छ। रकमान्तरको प्रक्रिया झन्झटिलो छ। यसमा कर्मचारी संयन्त्र त्यसमा फस्न चाहँदैन। यसले गर्दा आयोजना व्यवस्थापन कार्यान्वयन तहको समस्या देखिए पनि यसको मूल जरो भौतिक निर्माणको नीतिगत, कानुनी तह र प्रणाली नै नबसेको हो, उनी भन्छन्, विधिसम्वत प्रक्रिया नभई राजनीतिक हस्तक्षेपबाट भौतिक विकासका आयोजना टिप्ने र बजेट राख्ने गरिन्छ। राजनीतिक प्रभावका आधारमा गर्दा भुक्तानी समयमा नहुने लगायतका जटिलता उत्पन्न भएको हो। बैंक तथा वित्तीय संस्थामा पनि लगानी योग्य पुँजी (तरलता) अभावका कारण ठेकेदारले कर्जा पाउन सकेका छैनन्। बैंकहरूको कर्जानिक्षेप अनुपात (सीडी रेसियो) कसिलो छ। अधिकांश वाणिज्य बैंकको ९० प्रतिशतमाथि भएकाले नयाँ कर्जा दिन नसकेको बैंकरहरू बताउँछन्। सिभिल बैंकका प्रमुख कार्यकारी अधिकृत सुनील पोखरेल बैंकहरूले थप निक्षेपको जोहो गर्न नसक्दा कर्जा प्रवाह गर्न नसकेको बताउँछन्। अहिले कर्जा दिन चुनौती भएकाले कर्जा दिनै छाडेको उनको भनाइ छ। बहुवर्षीय ठेक्का स्वीकृत गर्दा धेरै अवधिको हुन्छ। त्यो शीर्षकमा पैसा कम भएकाले काम भइसकेको परियोजनाको भुक्तानी दिन केन्द्रमा अनुमति मागेका छन्। हामी अब बल्ल रकमान्तर गर्न अर्थ मन्त्रालयमा गएका छौं। अर्थ मन्त्रालयले आन्तरिक बजेटबाटै व्यवस्थापन गर भनेको छ। तुलसीनाथ गौतम  सहसचिव, भौतिक पूर्वाधार तथा यातायात मन्त्रालय मन्त्रालयहरूको लगभग ७४७५ प्रतिशत रकम खर्च हुन बाँकी नै छ। यति धेरै रकम हुँदाहुँदै होल्ड गरेर अर्को माग गरी अर्थ मन्त्रालयलाई पठाउनु भनेको वित्तीय अनुशासन, आर्थिक कार्यविधि पालनाको दृष्टिकोणले उत्तरदायी हुन पनि सक्दैन। ढुण्डीप्रसाद निरौला  प्रवक्ता, अर्थ मन्त्रालय मन्त्रालयले नीतिगत पक्ष मात्रै हेर्ने भएकाले सम्बन्धित जिल्लाको आयोजना प्रमुखले हेर्ने हो। खानेपानी आयोजना सम्पन्न भएर पनि भुक्तानी नदिएकाबारे केन्द्रसम्म आए बल्ल हामीले छलफल गर्छौं। ज्ञानप्रसाद ढकाल  प्रवक्ता, खानेपानी मन्त्रालय राष्ट्रको ढुकुटीमा पैसै नभएर होइन। भएकै स्रोतसाधन पनि सही तरिकाले परिचालन गर्न सक्ने मोडालिटीको अभाव छ। जसकारण भुक्तानीमा ढिलाइको स्थिति आएको हो। डासूर्यराज आचार्य  पूर्वाधार विज्ञ"
चार दिनमा पनि बनेन जहाजको पाङ्ग्रा,"काठमाडौं : थाइल्यान्डको बैंककमा ४ दिनदेखि अलपत्र परेका यात्रुलाई नेपाल वायु सेवा निगमकोे अर्को जहाज वाइडबडिले काठमाडौं ल्याएको छ। गत शुक्रबार निगमको टिकट काटेका १४१ यात्रुलाई सोमबार वाइडबडिले काठमाडौं एयरपोर्टमा ओरालेको निगमका सहायक प्रवक्ता ज्ञानबहादुर अर्यालले जानकारी दिए। आजको वाइडबडि ए३३०को नियमित उडानबाट बैंककमा अड्किएका यात्रुहरूलाई नेपाल ल्याइएको हो। निगमले हप्तामा २ पटक बैंककको उडान भर्दै आएको छ। यात्रु कम भएको बेलामा न्यारोबडि र बढी भएको बेलामा वाइडबडिले उडान भर्ने गरेको अर्यालले बताए। नियमित उडानका क्रममा न्यारोबडि एनएकेडब्लु जहाज शुक्रबार बैंकक पुगेको हो। बैंककबाट काठमाडौं उडान भर्ने क्रममा रनवेमा जहाजको पछाडिका २ वटा नै पाङ्ग्रा पंचर भएको निगमका अध्यक्ष युवराज अधिकारीले जानकारी दिए। सबै नर्मल रहेको जहाज बैंककका एयरपोर्टमा टेक अफका क्रममा पाङग्रा पड्किएको थियो। पाङ्ग्रा नै नभएपछि कसरी उड्ने ?, अधिकारी बताउँछन्। पाङ्ग्रा पंचरपछि जहाज बैंकक एयरपोर्टमा नै ग्राउन्डेड भएको छ। बैंकक एयरपोर्टको भन्सार बिन्दुमा भएको ढिलाइका कारण उक्त जहाज मर्मतमा समय लागेको अधिकारीले बताए। जहाजको ब्रेक फ्यान फेल भएर पाङ्ग्रा पंचर भएको हुनसक्ने बताइएपनि निगमले सो सम्बन्धमा जानकारी नभएको बताएको छ। उक्त जहाज क्याप्टेन प्रशान्त राई र कोपाइलट ग्रीष्म श्रेष्ठले उडाएर लागेका थिए। बैंकक एयरपोर्टमा जहाजका आवश्यक स्पेयर्स पार्ट नभएका कारण बाहिरबाट लैजाँदा समय लागेको निगम अध्यक्ष अधिकारीको भनाइ छ। शुक्रबार साँझ जहाजको पाङ्ग्रा पंचर भएको हो। शनिबार नै काठमाडौंबाट जहाज बैंकक पुर्याएपनि त्यहाँ भन्सार बन्द भएका कारण शनिबार र आइतबार नै जहाज बन्न सकेन, अधिकारी बताउँछन्। जतिसक्दो चाँडो जहाज बनाएर नेपाल फर्काउने प्रयास भइरहेको उनको भनाइ छ। ४ दिनदेखि अलपत्र यात्रुलाई जहाज बनाएर सोही जहाजबाट नै नेपाल फर्काउने निगमको प्रयास भने असफल भएको छ। शुक्रबार १४१ यात्रुले नेपाल फर्कन टिकट काटेका थिए। उडान रद्द पछि निगमले नै अर्को विकल्प नहुँदा यात्रुहरूको व्यवस्थापन गर्नुपर्ने हुन्छ। १४१ मध्ये करिब १ सय यात्रुलाई ३ दिनसम्म निगमकै खर्चमा होटलमा राखिएको सहायक प्रवक्ता अर्यालले जानकारी दिए। आफन्त, साथीभाइ हुने उनीहरूकोमा नै बसेको र कोही नहुनेलाई होटलमा राखिएको हो, आचार्यको भनाई छ। बैंकक जाने जहाज नहुनु र पाङग्रा फेर्ने नै प्रमुख प्राथमिकता हुनुले यात्रु फर्काउन समय लागेको अध्यक्ष अधिकारी बताउँछन्। फिट टु फ्लाइट (उडानका लागि योग्य) भएको जहाजमा कसरी समस्या आयो भन्नेमा निगमसँग नै उत्तर छैन। यसका लागि आन्तरिक छानबिन समिति बनाएर प्रक्रिया अघि बढाइने निगम अध्यक्ष अधिकारी बताउँछन्। किन पाङ्ग्रा पंचर भयो र किन ढिला पाङग्रा बैंकक पुग्यो भन्ने सम्बन्धमा हामी छानबिन गर्छौ, अधिकारी बताउँछन्। पाङग्रा पड्किएको जहाजका पाइलट प्रशान्त राइसँगको छोटो कुराकानीमा जहाजको पाङग्रा फर्ने काम भइरहेको जानकारी दिए। पाइलट राइ बैंककमा नै छन्।"
बजेट रोकिएर चौपट,"गोरखा : ढुंगागाढेबुंकोटनाम्जुङ, घैरुङ, मनकामना सडकको १२ किलोमिटर खण्ड कालोपत्रेको काम लामा कन्स्ट्रक्सनले गत भदौमा सम्पन्न गर्यो। सम्झौता मितिभित्रै काम सकेर बिल, भर्पाइ पेस गरेको सात महिना बित्यो। तर, पूर्वाधार कार्यालयले ६ करोड रुपैयाँ भुक्तानी दिन सकेको छैन। यही कम्पनीले चोरकाटे चित्रेपोखरी सडकको ९६ किलोमिटर कालोपत्रे पनि निर्धारित समयमा गर्यो। तर, ६ महिना बितिसक्दा पनि ६९ लाख रुपैयाँ भुक्तानी भएको छैन। सम्झौतापत्रमा भने काम सम्पन्न गरेको एक महिनाभित्र सबै रकम भुक्तानी पाउने उल्लेख छ। यो अवधि नाघे कार्यालयले ८ प्रतिशत ब्याजसहित भुक्तानी दिनुपर्ने व्यवस्था छ। कम्पनीले ब्याजसहितको रकम मागदाबी गर्दै निवेदन दिएको पूर्वाधार कार्यालय प्रमुख ओमराज ढुंगाना बताउँछन्। नियमअनुसार मागदाबी गर्दै निवेदन आयो। मैले मन्त्रालयलाई नै फरवार्ड गरिदिएको छु, ढुंगाना भन्छन्। अधिकारी निर्माण सेवाले लकाम खोला पुलको काम ६ महिनाअघि सम्पन्न गर्यो। तर, अहिलेसम्म ९५ लाख रुपैयाँ भुक्तानी लिन नपाएको कम्पनी सञ्चालक डालनाथ अधिकारीको गुनासो छ। बडहरे खोला पुलको ६९ लाख ७० हजार, लुदी खोला पुलको ९५ लाख पनि पाउन बाँकी रहेको अधिकारी बताउँछन्। कार्यालयका अनुसार बिरुवा, नाना, गोरखा जेभीलाई ७ करोड १९ लाख दिन बाँकी छ। ढोडेनीसिम्जुङगोगनपानीभच्चेकको १४ किलोमिटर सडक स्तरोन्नति गर्न २३ करोड ५१ लाखमा ठेक्का सम्झौता भएको थियो। शर्मा बीकेओआई जेभीलाई ५ करोड दिन बाँकी रहेको ढुंगाना सुनाउँछन्। उक्त कम्पनीसँग बारपाकलाप्राक सडक ग्राभेल गर्न ३४ करोड रुपैयाँमा ठेक्का सम्झौता भएको थियो। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। बिरुवा, वाइबा, नाना जेभीलाई ६० लाख रुपैयाँ दिन बाँकी छ। २९ करोड ७५ लाख रुपैयाँमा घ्याम्पेशालपाँचखुवादेउराली, ताकुकोट सडक ८६ किलोमिटर कालोपत्रे गर्ने सम्झौता भएको थियो। बराहफिनाम सडकको ४२ किलोमिटर कालोपत्रे गर्न ९ करोड ८६ लाखको ठेक्का सम्झौता गरेको बानियाँ कन्स्ट्रक्सनलाई ५ करोड आवश्यक रहेको कार्यालयले जनाएको छ। माछाखोलालप्सीबोटयमगाउँगुम्दा सडक ३२ करोड १० रुपैयाँ लागतमा स्तरोन्नति गर्न ठेक्का सम्झौता गरेको अमर, पीआर, नाना जेभी कम्पनीले १ करोड पाउन बाँकी छ। खानेपानी डिभिजन कार्यालयले पनि काम गरेका निर्माण व्यवसायीलाई भुक्तानी दिन सकेको छैन। पराजुली होम जेभी कम्पनीले ६ करोड ८९ लाखमा ठेक्का सम्झौता गरेको चुमनुब्री खानेपानी योजनाको काम सम्पन्न हुने चरणमा छ। तर, सकेजति कामको भुक्तानी दिन नसकिएको खानेपानी डिभिजन कार्यालय प्रमुख किरण पौडेलको भनाइ छ। काम त सम्पन्न हुने चरणमा छ। तर, ३ करोड ३५ लाख मात्र भुक्तानी भएको छ, पौडेल भन्छन्, बजेट आए काम सक्थ्यौं भन्छन्। तर, आफैं लाचार हुनुपरेको छ। बिल भर्पाइ पास गरेर धमाधम भुक्तानी दिन सके असारसम्म धेरै योजना सम्पन्न हुने उनी बताउँछन्। तर, भुक्तानी रोकिएर अलपत्र भएका योजना धेरै रहेको उनको भनाइ छ। गोरखाको चुमनुब्री बृहत् खानेपानी आयोजनाबाट स्याला गाउँको धारामा पानी पिउँदै । सवा चौताराआँपपीपल सडकको दुई किलोमिटर कालोपत्रे र १४ सय मिटर ग्राभेल गर्ने योजनामा निर्माण कम्पनीलाई ३ करोड ११ लाख दिन नसकिएको कार्यालयले जनाएको छ। ८० मिटर लामो दसकिलोको दरौंदीखोला पुल निर्माणमा ४० मिटर स्ल्याब राखिसकेको छ। बिल भुक्तानी नपाउँदा बाँकी काम गर्न ठेकेदारले आनाकानी गरिरहेको कार्यालय प्रमुख ढुंगाना बताउँछन्। सकेको कामको भुक्तानी पाए काम गर्छौं, नत्र रोक्छौं भन्छन्। कतिपय ठेकेदारले साइट खाली गरिसके, उनी भन्छन्, बजेट रोकिएर चौपट भएको छ। मन्त्रालय, विभागतिर कुरा गर्दा काम गराउनै पर्छ। रकमान्तर गरेर पनि बजेट पठाउँछौं भन्छन्। बिल, भर्पाइ आएर चाङ लागेको छ। यस्तो अवस्थामा हामीले निर्माण व्यवसायीलाई सम्झाइबुझाइ गर्ने ठाउँ छैन। तापनि काम जारी राख्न अनुरोध गरिरहेको उनी बताउँछन्।अधिकांश सडकका, सिँचाइका, खानेपानी र पुल योजनाको भुक्तानी हुन बाँकी छन्। कर्मसिङफाँट, जौबारी, घ्याल्चोक, आरुटार, चिसापानी मुगेसाँगु, घुन्चोकटार, पाङसिङ सिँचाइ योजना पनि महिनौंअघि सम्पन्न भइसकेका छन्। तर, भुक्तानी दिन नसकिएको सिँचाइ डिभिजन कार्यालय प्रमुख प्रकाश लम्साल बताउँछन्। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। ४ करोडमा ठेक्का सम्झौता भएको सिलिङ ग्याजा खानेपानी आयोजना निर्माणकर्ता हिमाल कन्स्ट्रक्सनलाई २ करोड दिन बाँकी छ। ३ करोड ३२ लाख लागतको आँपपीपल खानेपानी योजनाका क्रिश्चल सचेत जेभीलाई १ करोड १ लाख रुपैयाँ दिन बाँकी छ। ६ करोड ८७ लाखको धार्चे बृहत् खानेपानी योजनामा महादेव खिम्ती नाना अञ्जना जेभीलाई २ करोड ६५ लाख मात्र दिइएको पौडेलको भनाइ छ। सबै आयोजना सम्पन्न हुने अवस्थामा छन्। तर, पुराना बिल भुक्तानी दिन नसक्दा समस्या भएको छ। ठूलो बजेट रिलिज गर्नुपर्नेछ। तर कहिले हुन्छ अनिश्चित छ। गरेको कामको भुक्तानी नपाएपछि कतै ठेकेदारले काम रोकिसके, कतै अलिअलि गरिरहेका छन्, उनी भन्छन्, भुक्तानी दिन नसके काम लगाउन हामीलाई पनि असजिलो, उनीहरूले पनि तिर्नुपर्नेलाई पुरानो हिसाब नमिलाए नयाँ काम अघि बढाउन मुस्किल छ। कामदारको ज्याला, इन्धन तथा निर्माण सामग्रीको भुक्तानी दिन नसक्दा बिल्लीबाठ हुने अवस्थामा पुगेको निर्माणकर्ताको गुनासो छ। क्रसर उद्योगलाई करोडौं तिर्नु छ। डिजेल, पेट्रोलको तिर्नु छ। सब कन्ट्रयाक्टरलाई तिर्नु छ। रड, सिमेन्टको तिर्नु छ। जताततै तिर्नु छ। तर आफूले पाउनुपर्ने ठाउँबाट पाएका छैनौं, अधिकारी निर्माण सेवाका सञ्चालक डालनाथ अधिकारी भन्छन्, कैयौं पटक प्रदेश मन्त्रालय, संघको मन्त्रालय धाइयो। जिल्लाको कार्यालय त कतिकति धाइयो तर जति धाउँदा पनि भुक्तानी पाइएन। काम अघि बढाउन बैंकबाट ऋणसमेत नपाएको होम निर्माण सेवाका होमबहादुर बानियाँ बताउँछन्। समस्या हामीलाई मात्र होइन। हामीले कारोबार गरेको पसलमा पुरानो हिसाबको भुक्तानी दिन नसक्दा व्यापारीले सामान किन्न पनि सकेको छैन। हामीलाई सामान कसरी दिऊन् ?, उनी भन्छन् ।"
"कांग्रेस, एमाले र माओवादीले मुलुकलाई बेरोजगार र भ्रष्टाचारको अखडा बनाए : अध्यक्ष लिङ्देन","कुश्मा : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले कांग्रेस, एमाले र माओवादीमा कुनै भिन्नता नभएको बताएका छन् । पर्वत सदरमुकाम कुश्माबजारमा मंगलबार आयोजित कार्यकर्ता भेटघाट कार्यक्रमलाई सम्वोधन गर्दै अध्यक्ष लिङ्देनले यी तीन ठूला दलले मुलुकलाई ३२ वर्षमा खोक्रो बनाएको आरोप लगाए। कांग्रेस, एमाले र माओवादीले मुलुकलाई भ्रष्टाचार र बेरोजगार उत्पादन गर्ने कारखाना बनाएको बताउँदै आगामी तीन तहको निर्वाचनमा ती दललाई भोट दिनु नेपालीहरुको ठूलो गल्ती हुने बताए । अध्यक्ष लिङ्देनले कांग्रेस, एमाले र माओवादी एक अर्काका विकल्प नभएको बताउँदै राष्ट्रिय प्रजातन्त्र पार्टी नै मुलुकको बैकल्पिक राजनीतिक शक्ति भएको बताए । उनले मुलुक लुट्ने सवालमा तीनवटै दल एकै ठाउँमा उभिने बताउँदै ती ठूला भनिएका दलबाट मुलुकको समृद्धि सम्भव नभएको बताए। उनले आगामी स्थानीय तहको निर्वाचनमा उपयुक्त वातावरण बनेमा गठबन्धन बनाएर जान सकिने बताउँदै छलफल भइरहेको बताए । उनले स्थानीय तहको निर्वाचनमा राष्ट्रिय प्रजातन्त्र पार्टीले बिजयी भएमा कक्षा १२ सम्म निशुल्क शिक्षा, सबै स्थानीय तहमा सुविधासम्पन्न अस्पताल, हरेक महिला वृद्धवृद्धाको घरघरमै पुगेर स्वास्थ्य परीक्षण, भ्रष्टाचारमा शून्य सहनशिलता बनाउने बताए ।"
नेपाली कांग्रेसले समाजवाद छाडेको छैन : डा पोखरेल,"स्याङ्जा : नेपाली कांग्रेसका केन्द्रीय सदस्य डा गोबिन्दराज पोखरेलले नेपाली कांग्रेसले वीपीको समाजवादको सिद्धान्तलाई नै अवलम्बन गर्दै आएको बताए। नेपाली कांग्रेस पुतलीबजार नगर कार्यसमितिद्धारा मंगलबार सदरमुकाममा आयोजित अगुवा कार्यकर्ता प्रशिक्षणमा बोल्दै डा पोखरेलले भने, त्यतिबेला वीपीले भनेका समाजवादको पद चिन्हहरु समयानुकुलन परिवर्तन भएका हुन भन्दै वीपीको समाजवादलाई कांग्रेसले छाडेका भन्न मिल्दैन। उनले भने, हिजो वीपीले हलो जोतेको मान्छे, दुहुनो गाईको परिकल्पना गर्नु नै किसानमुखी अर्थनीति हो। अहिले हलो नभई ट्याक्टर जोत्ने प्रचलन छ। जुन वीपीले २००७ सालमा कृषिमा सुधार ल्याएर गरिवी निवारण गर्न सकिने कुरा बताएका थिए। उनले २०१७ सालमा कृषिमा आधारित औधोगिक विकासको आवश्यकता ठाने। त्यतीबेलाका सोच अहिलेसम्म सान्दर्भिक छ। जुन कालान्तरसम्म रहिरहनेछ। अहिले १ लाख ८० हजार हेक्टर कृषि योग्य जमिन बर्षेनी घटिरहेको छ भन्दै कृषिमा रुपान्तरण गर्न जरुरी रहेको उनको भनाई छ। राष्ट्रिय योजना आयोगका पूर्व उपाध्यक्षसमेत रहेका डा पोखरेलले नजिकिदै गरेको स्थानीय निर्वाचनमा सृजनशीलता, उद्यमशीलता, दुरदृष्ट्रि र सबैलाई समेट्न सक्ने नेतृत्व छनौट गर्न सुझाव दिए। कार्यक्रममा नेपाली कांग्रेस जिल्ला सभापति राजु थापा, बाग्लुङका महासमिति सदस्य एवं प्रशिक्षक डिल्लीराम सुवेदी, गण्डकी प्रदेश उपसभापति कल्पना तिवारी, जिल्ला उपसभापति केदार काफले, पुतलीबजार नगर सभापति सुरजकुमार अधिकारी र सचिव महादेव श्रेष्ठलगायतले आउँदो स्थानीय निर्वाचनमा जिल्लाका ९७ वडा, ११ पालिकामा नेपाली कांग्रेसलाई विजयी गराउनेगरी काम गर्ने प्रतिवद्धता जनाएका थिए।"
सरकार फेरबदलमै अल्झियो बागमती,"हेटौंडा : संस्थागत सुदृढीकरण र सुशासनको अभाव, कर्मचारी र बजेट परिचालनमा देखिएको समस्याले बागमती प्रदेश सरकार लथालिंग बनेको छ। सरकार बनेको ४ वर्ष बितिसक्दा पनि पूर्ण क्षमतामा सञ्चालन हुन सकेको छैन। बागमती प्रदेशभित्रै संघीय राजधानी र सरकारसमेत रहेकाले यस सरकारप्रति नमुना काम गर्ने जनअपेक्षा थियो। तर, सरकार स्थापना भएको ५० महिनाको अवधिमा सयौं जनअपेक्षा अधुरै रहे। त्यसैले संघीयताको मूल अंग प्रदेश संरचनाप्रति नै आमनागरिकले प्रश्न उठाउन थालेका छन्। यस अवधिमा ३ वटा सरकार परिवर्तन भयो। ४० जना मन्त्री बने। पछिल्लो पटक मुख्यमन्त्री राजेन्द्र पाण्डेले ८ मन्त्रालयलाई विभाजन गरी १४ वटा बनाएपछि प्रदेश सरकार थप लथालिंग बनेको छ। पाण्डेले ६ वटा मन्त्रालय थपेर १४ मन्त्री र ४ राज्यमन्त्री बनाएका छन्। मन्त्रालय र मन्त्री थपिएपछि बागमती सातै प्रदेशमध्ये धेरै मन्त्रालय र मन्त्री हुने पहिलो प्रदेश बनेको छ। तर, कात्तिक ११ गते मुख्यमन्त्रीको जिम्मेवारी सम्हालेका पाण्डेले हालसम्म नयाँ मन्त्रालयहरूलाई बजेटसमेत दिन सकेका छैनन्। नयाँ मन्त्रालयका मन्त्रीहरूले सचिवालय सञ्चालन, मन्त्री भेट्न आउने अतिथिहरूको सत्कार र सवारीसाधनमा डिजेलपेट्रोल हाल्नसमेत पुरानै मन्त्रालयको भर पर्नुपर्ने बाध्यता छ। सचिवसहित ७ जना कर्मचारीको भरमा मन्त्रालय सञ्चाल गरिरहेका उद्योग वाणिज्य तथा आपूर्तिमन्त्री मिलनबाबु श्रेष्ठ भन्छन्, मन्त्रिपरिषद्मा मैले पटकपटक कुरा उठाएको छु। तर, अहिलेसम्म मन्त्रालयको छुट्टै खाता सञ्चालन नहुँदा केही काम गर्न पाएको छैन। पुरानै मन्त्रालयमार्फत कामहरू गर्नुपर्ने बाध्यताले गर्दा आफ्नो योजनाअनुसार अघि बढ्न नसकेको उनले गुनासो गरे। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ ? अहिलेसम्म थाहा छैन, मन्त्री श्रेष्ठले भने, काम गर्ने वातावरण नभएपछि मन्त्री भएर मात्र भएन। आर्थिक मामिला तथा योजना मन्त्रालयले संघीय सरकारको अर्थ मन्त्रालयमा नयाँ मन्त्रालयहरूको छुट्टै खाता सञ्चालनका लागि पहल गरिरहेको छ। तर, हालसम्म अर्थ मन्त्रालयले नयाँ मन्त्रालयहरूको छुट्टै खाता शीर्षक बनाएर पठाइनसकेको आर्थिक मामिला तथा योजना मन्त्रालयका प्रवक्ता शशि भट्टराईले बताए। हामीले आवश्यक प्रक्रिया पूरा गरी पठाइसकेका छौं, उनले भने, केही समयभित्रै नयाँ मन्त्रालयहरूको छुट्टै खाता हुनेछ। छुट्टै खाता सञ्चालनपछि पनि नयाँ मन्त्रालयहरूले वडा कार्यालयले भन्दा बढी बजेट नपाउने भएका छन्। महानगर र उपमहानगरपालिकाका वडाहरूले एक आर्थिक वर्षमा ५ करोड रुपैयाँभन्दा बढी बजेट परिचालन गर्दै आएका छन्। तर, चालू आर्थिक वर्ष २०७८७९ का लागि नयाँ मन्त्रालयहरूलाई ४ करोड रुपैयाँभन्दा कम बजेट दिने प्रक्रिया आर्थिक मामिला तथा योजना मन्त्रालयले अघि बढाएको छ। चालू आर्थिक वर्षमा सबैभन्दा कम बजेट तत्कालीन भूमि व्यवस्था, कृषि तथा सहकारी मन्त्रालयबाट अलग गरिएको भूमि व्यवस्था, सहकारी तथा गरिबी निवारण मन्त्रालयले पाउने भएको छ। हाम्रो मन्त्रालयलाई यो वर्षको बजेट २ करोड रुपैयाँभन्दा कम छ, मन्त्री बलराम पौडेलले भने, कर्मचारीको तलब भत्ता र प्रशासनिक खर्च मात्र यो वर्ष हुने भयो। अन्य बजेट नयाँ आर्थिक वर्षमा थप हुन्छ। उद्योग, पर्यटन, वन तथा वातावरण मन्त्रालयबाट विभाजन भएर बनेको संस्कृति तथा पर्यटन मन्त्रालय र उद्योग, वाणिज्य तथा आपूर्ति मन्त्रालयलाई चालू आर्थिक वर्षका लागि ३३ करोड रुपैयाँ बजेट पठाइएको आर्थिक मामिला तथा योजना मन्त्रालय स्रोतले बताएको छ। उक्त बजेटबाटै प्रदेशभित्र मन्त्रालय मातहत गर्नुपर्ने सेवा प्रवाह र विकासका कामसँगै प्रशासनिक खर्च गर्नुपर्ने हुन्छ। अन्य नयाँ बनेको मन्त्रालयले पनि ३ करोड रुपैयाँ नबढ्ने गरी बजेट पाउने आर्थिक मामिला तथा योजना मन्त्रालय स्रोतले बताएको छ। पूर्वपश्चिम राजमार्गअन्तर्गत मकवानपुरको पश्चिमी बजार मनहरीबाट चैनपुर, खैराङ हुँदै धादिङको मलेखु जोड्ने सडक निर्माणका लागि करिब १ अर्ब रुपैयाँ बजेट आवश्यक हुने प्रारम्भिक अनुमान छ। त्यस्तै, मकवानपुरको कैलाश गाउँपालिकास्थित चुनियाँ, नामटार, कालिकाटार, वैकुण्ठ हुँदै धादिङको आदमघाट जोड्ने सडक निर्माण सम्पन्न गर्न पनि अर्ब रुपैयाँ खर्च हुने प्रारम्भिक अनुमान छ। तर, ११ अर्ब खर्च हुने डीपीआर भएको सडकमा बागमती सरकारले चालू आर्थिक वर्षका लागि ५५ लाख रुपैयाँ बजेट विनियोजन गरेको छ। त्यसैगरी मकवानपुरको मनहरी गाउँपालिकास्थित लोथर बजारबाट काँकडाको दामराङ पुग्ने सडक निर्माण गर्न ५ लाख रुपैयाँ बजेट विनियोजन गरेको छ। तर, सो सडक निर्माणमा ५० लाख रुपैयाँ मात्र खर्च हुने स्थानीयवासीको भनाइ छ। चालू आवका विभिन्न योजना काटेर ३ अर्ब रुपैयाँका २ हजार ३ सय योजनामा बजेट विनियोजन गरिएको हो। तीन अर्ब रुपैयाँमध्ये सरकारमा रहेको तीन दल नेपाली कांग्रेस, नेकपा माओवादी केन्द्र र नेकपा एकीकृत समाजवादीले ७७ सय योजना र बाँकी योजना अन्य पार्टीका सांसदले पाएको एक मन्त्रीले बताए। सरकारमा रहेको एउटा दलको भागमा करिब ९० करोड रुपैयाँ बजेट परेको छ। आआफ्नो दलले बजेट बनाएर अर्थ मन्त्रालयमा पठाएका छौं, उनले भने। आर्थिक मामिला तथा योजना मन्त्रालयका प्रवक्ता भट्टराईका अनुसार बजेट रकमान्तर गरेर बनाइएका टुक्रे योजनाहरूमा विनियोजित बजेट कार्यान्वयनको प्रक्रियामा अघि बढेको छ। प्रदेश सरकारले स्थानीय तह निर्वाचन लक्षित गरी हचुवाका भरमा योजना थुपारेपछि कर्मचारी वृत्तमा आतंक सिर्जना भएको छ। अर्ब खर्च हुने योजनामा पनि ५ लाख बजेट छ, त्यो कसरी कार्यान्वयन गर्न सकिन्छ, भौतिक पूर्वाधार विकास मन्त्रालयका एक कर्मचारीले भने, लोकप्रियताका लागि यस्ता योजना अघि बढाउँदा सरकार नै कमजोर बन्छ। करोड रुपैयाँ बजेट र पाँच लाख रुपैयाँ बजेट कार्यान्वयनको प्रक्रिया उस्तै हुने भएकाले कर्मचारीलाई कामको चाप दोब्बर वृद्धि भएको उनले गुनासो गरे। यसरी बाँडिएको अधिकांश योजना भौतिक पूर्वाधार र अन्य विभिन्न मन्त्रालयबाट कार्यान्वयन हुने योजना रहेका छन्। ती सबै योजनाको काम उपभोक्ता समिति हुनेगरी प्रक्रियाअघि बढाइएको छ। २ हजार ३ सय योजनामध्ये प्रायः योजना चालू आर्थिक वर्षको बजेट, नीति तथा योजनामा छैनन्। ५ लाख रुपैयाँका टुक्रे योजनामा सडक निर्माण, मर्मत, विद्यालयमा कोठा तथा कम्पाउन्ड निर्माण, कृषि तथा पशुपालनलगायत योजनाहरू छन्। बागमती सरकारको १० लाख रुपैयाँभन्दा कम बजेटको योजना कार्यान्वयन नहुने योजना बाँडिएको हो। तर, प्रदेशका मुख्यमन्त्री पाण्डेले भने जनताको माग र आवश्यकताको आधारमा योजनाहरू वितरण गरिएको बताए। जनताको मागअनुसार नै योजना अघि बढेको हो, उनले भने, प्रदेश सरकारको अनुभूति धेरैभन्दा धेरै जनताले गर्न पाउनुपर्छ। बागमती सरकारको प्राथमिकतामा स्थायी संरचना निर्माण कहिल्यै परेन। आफ्नो भवन नहुँदा सरकारका चारवटा मन्त्रालय एउटै भवनबाट सञ्चालनमा छन्। सरकारको भाडामा बस्दै आएका तीनवटा मन्त्रालयको घरभाडा मात्र २ लाख १५ हजार रुपैयाँ छ। भूमि, व्यवस्था, सहकारी तथा गरिबी निवारणले मासिक ९० हजार, युवा तथा खेलकुद विकास मन्त्रालयले मासिक ६५ हजार र संस्कृति तथा पर्यटन मन्त्रालयले मासिक ६० हजार रुपैयाँ घरभाडामा खर्च गर्दै आएका छन्। प्रदेशका १८ मन्त्रीहरूमध्ये १० मन्त्री भाडाको घरमा बस्दै आएका छन्। आठ जना मन्त्री हेटौंडा सिमेन्ट उद्योग र हेटौंडा औद्योगिक क्षेत्रको कर्मचारी निवास र मुख्यमन्त्री तत्कालीन जिल्ला वन अधिकृतको सरकारी आवासमा बस्दै आएका छन्। बागमती सरकारले घरभाडाबापत १३ करोड ३९ लाख ७० हजार रुपैयाँ खर्च गरिसकेको छ। उक्त खर्च मन्त्री, सचिव र कर्मचारीहरूको घरभाडा तथा कार्यालय राखिएको घरको भाडा हो। उक्त रकममा चालू आर्थिक वर्षको खर्च जोडिएको छैन। घरभाडामा मात्रै सबैभन्दा बढी खर्च आर्थिक वर्ष २०७७७८ मा भएको छ। अर्थात् ६ करोड २ लाख रुपैयाँ खर्च गरिएको छ। त्यस्तै, आर्थिक वर्ष २०७६७७ मा ४ करोड ८० लाख र २०७५७६ मा २ करोड ५७ लाख रुपैयाँ खर्च गरिएको आर्थिक मामिला तथा योजना मन्त्रालयले जनाएको छ। यो वर्ष मन्त्रालय र मन्त्रीहरूको संख्या बढेकाले भाडा रकम थप बढ्ने देखिएको छ। हाल मन्त्रालय र मन्त्री निवासको भाडा मात्र मासिक करिब ५ लाख रुपैयाँ तिर्दै आएको आर्थिक मामिला तथा योजना मन्त्रालयले जनाएको छ। बागमती सरकारले स्थायी प्रादेशिक संरचना निर्माण गर्न मकवानपुरका विभिन्न आठ स्थानमा जग्गा छनोट गरेको छ। यसका लागि संघीय सरकार समक्ष स्वीकृतिका लागि पठाएको सरकारका प्रवक्ता एवं आन्तरिक मामिला तथा कानुनमन्त्री कृष्णप्रसाद शर्मा खनालले बताए। भोगचलनको अधिकार प्राप्त भएलगत्तै संरचना निर्माणको काम सुरु हुन्छ, उनले भने। सरकारले प्रादेशिक संरचना तयार गर्न मात्र चालू आर्थिक वर्षमा ९७ करोड रुपैयाँ बजेट छुट्ट्याएको छ। स्थानीय तहको निर्वाचन नजिकिएपछि प्रदेशका मन्त्रीहरूको प्राथमिकतामा मन्त्रालयभन्दा आफ्नो निर्वाचन क्षेत्र पर्ने गरेको छ। प्रायः मन्त्रीहरू हप्तामा ४ दिन बढी हेटौंडा बाहिरै रहने गरेका छन्। प्रदेश राजधानी हेटौंडामा सांसदहरू प्रदेशसभा बैठक चलेको दिन मात्र आइपुग्छन्। उनीहरूलाई बैठक सक्नासाथ आफ्नो गृह जिल्ला फर्कन हतार हुन्छ। बागमती सरकारका सचिवहरूलाई शुक्रबार मन्त्रालयमा हाजिर गर्नेबित्तिकै काठमाडौं जाने हतारो हुन्छ। प्रायः सचिवहरू ३ दिन घर बसेर सोमबार मन्त्रालयमा हाजिर हुन आइपुग्छन्। घर बसेर पनि विभिन्न शीर्षक र काम देखाएर भ्रमण भत्ता लिने गरेको गुनासो छ। सचिवहरू घर हिँडेपछि हेटौंडा नजिक घर भएका अधिकांश कर्मचारी पनि शुक्रबार कार्यालय समयमा नै घर हिँड्ने गरेका छन्। आइतबार कुनै काम लिएर मन्त्रालयहरू जाँदा प्रायः मन्त्री र कर्मचारी भेटिँदैनन्, हेटौंडाका नागरिक अधिकारकर्मी ध्रुव चौलागाईंले भने, सुशासनको मामलामा प्रदेश सरकार निकै कमजोर देखिन्छ। बागमती प्रदेशसभाले चार वर्षको अवधिमा जम्मा ४२ वटा मूल ऐन बनाएको छ। सरकारको मुख्यन्यायाधिवक्ताको कार्यालयले पहिचान गरेको अझै ४० मूल ऐन बन्न बाँकी नै छ। प्रदेशसभा सचिवालयका अनुसार प्रदेशसभाबाट हालसम्म ६३ वटा ऐन पारित भएको छ। तीमध्ये १० वटा विनियोजन र आर्थिक ऐन रहेका छन्। अन्य ११ वटा संशोधित ऐन रहेको प्रदेशसभा सचिवालयका सचिव कृष्णहरि खड्काले बताए। पूर्ण छलफल र तयारी नगरी छोटो समयका लागि प्रदेशसभा सदस्यहरू जम्मा हुने र हतारहतार पारित गरेर गृह जिल्ला फर्कने अभ्यासका कारण ती ऐन पटकपटक संशोधन गर्नुपरेको हो। कतिपय ऐन कार्यान्वयनमा नआई संशोधन गरिएका छन्। प्रदेश सरकारले निर्माण गरेको प्रदेश प्रहरी ऐन, सूचनाको हकसम्बन्धी ऐनसहित दर्जन बढी ऐन कार्यान्वयनमा आएको छैन। साथै, बनेका ऐनहरूको प्रभावकारी र उपयोगिताबारे प्रायः प्रदेशवासी अनविज्ञ छन्। प्रदेश सरकारलाई आवश्यक प्रदेश निजामती ऐन, भौतिक पूर्वाधारसँग सम्बन्धित महŒवपूर्ण ऐनसहित अझै ४० ऐन बन्न बाँकी छ। तर, वर्तमान प्रदेशसभाको बाँकी २ अधिवेशनबाट ती ऐनहरू बन्ने सम्भावना न्यून रहेको छ। सरकारले सदनलाई बिजनेस दिन नसक्दा आवश्यक ऐनहरू बन्न नसकेको प्रमुख प्रतिपक्ष दल नेकपा एमाले बागमती प्रदेश संसदीय दलका प्रमुख सचेतक दीपक निरौलाले बताए । प्रदेश सरकारको नवौं अधिवेशन १२ वटा बैठक बसेर सकिएको छ। फागुन २९, ३० र चैत ८ मा बैठक बसेपछि बर्खे अधिवेशन अन्त्य भएको हो। चालू आवको बजेट कार्यान्वयन गर्नसमेत अन्यौलता रहेको सरकार अबको अधिवेशनबाट नयाँ आवको बजेट निर्माणमा केन्द्रित हुनुपर्नेछ। यस अधिवेशनमा विपक्षी दलहरूले सरकारविरुद्ध मोर्चाबन्दी गरेका थिए। आफ्नो सरकारले ल्याएको प्रदेश गौरवका योजनाहरू कटौती गरेर भन्दै प्रमुख प्रतिपक्ष दल नेकपा एमाले प्रदेश सरकारसँग रुष्ट बन्दै आएको छ। चालू आवको बजेट खर्च निराशाजनक रहेको छ। तीनवटै सरकार व्यहोरेको चालू आवको बजेट सरकारैपिच्छे संशोधन र परिचालन हुँदा खर्च अपेक्षाअनुसार नभएको हो। बागमती सरकारले चालू आवको ८ महिनामा जम्मा १७ दशमलव ४० प्रतिशत पुँजीगत खर्च गरेको छ। गत साउनदेखि चैत पहिलो सातासम्म बागमती सरकारले पँुजीगततर्फ जम्मा ५ अर्ब ५९ करोड ३३ लाख रुपैयाँ खर्च गरेको प्रदेश कोष तथा लेखा नियन्त्रण कार्यालयले जनाएको छ। यस अवधिमा सरकारको कुल बजेटको २५ दशमलव ६० प्रतिशत अर्थात् १४ अर्ब ७६ करोड २४ लाख रुपैयाँ खर्च भएको छ। यो खर्चमध्ये पनि नयाँ बनेको छ। मन्त्रालयको खर्च शून्य छ। नयाँ मन्त्रालयहरूले रकम खर्च गर्न पाएका छैनन्। केही खर्च भएको हिसाब पुरानै मन्त्रालयमार्फत आएको छ, प्रदेश लेखा नियन्त्रक हरिप्रसाद उपाध्यायले भने। बागमती प्रदेशका मुख्यमन्त्री राजेन्द्र पाण्डे जनताको घरघरमा प्रदेश सरकार पुग्नेगरी काम गरिरहेको दाबी गर्छन्। उनले भने, हामी जनताको भावनाअनुसार काम गरिरहेका छौं। १ हजार २९० दिन मुख्यमन्त्री भएका व्यक्ति र पार्टीले हामीलाई के गयौं भनेर प्रश्न गर्न सुहाउँदैन। मन्त्रालयहरू कामका आधारमा थप गरिएको र मन्त्रालय थप गर्नुको औचित्य कामबाट पुष्टि गरिने पाण्डेको भनाइ छ। साथै, साना योजनाहरू जनताका मागअनुसार कानुनसम्मत वितरण गरिएको उनले बताए। प्रदेशको प्रमुख प्रतिपक्षी दल नेकपा एमालेकी बागमती प्रदेश संसदीय दलकी नेता अष्टलक्ष्मी शाक्यले वर्तमान सरकार गैरजिम्मेवार रहेको आरोप लगाएकी छन्। ऐन नियम लत्याउँदै स्थानीय तह निर्वाचन लक्षित गरी बजेट सिध्याउन सरकार लागिपरेको उनको आरोप छ। नीति कार्यक्रममा हुँदै नभएको योजनाहरूमा धमाधम कार्यकर्ता पोस्न, ५५ लाखको योजना हालिएको छ, शाक्यले भनिन्, सत्ता जोगाउन मन्त्रालय बढाएर खर्चको भार पनि बढाइएको छ। यी सबै कुरामा हाम्रो गम्भीर आपत्ति छ। हामीले जनताको माग र आवश्यकताअनुसार नै योजनाहरू अघि बढाएका छौं। जनताको घरघरमा प्रदेश सरकार पुग्नेगरी काम भएको छ। प्रदेश सरकारको अनुभूति धेरैभन्दा धेरै जनताले गर्न पाउनुपर्छ।राजेन्द्र पाण्डे, बागमती प्रदेश मुख्यमन्त्री पुरानै मन्त्रालयमार्फत काम गर्नुपर्ने बाध्यताले गर्दा योजनाअनुसार अघि बढ्न सकिएको छैन। कर्मचारी संगठन संरचना स्वीकृति भए पनि अझै कर्मचारी पूर्ण भएको छैन। बजेट कहाँ छ? अहिलेसम्म थाहा छैन। मिलनबाबु श्रेष्ठ  उद्योग वाणिज्य तथा आपूर्तिमन्त्री हाम्रो मन्त्रालयलाई यो वर्षको बजेट २ करोड रुपैयाँभन्दा कम छ। जुन वर्षका लागि कर्मचारीको तलब भत्ता र प्रशासनिक खर्चमा मात्र पुग्ने भयो। अन्य बजेट नयाँ आर्थिक वर्षमा थप हुन्छ।बलराम पौडेल  सहकारी तथा गरिबी निवारणमन्त्री, भूमि व्यवस्था अलपत्र वा स्थगित आयोजनाहरू मुख्यमन्त्री ग्रामीण सडक कार्यक्रमअन्तर्गत : २०७८ सम्म बागमतीलाई बाल विवाहमुक्त प्रदेश"
स्थानीय तह निर्वाचनमा कस्को भूमिका के ?,"काठमाडौं : ट्रान्सपरेन्सी इन्टरनेसनल (टीआई) नेपालले स्थानीय निर्वाचनलाई सफल, सार्थक, निष्पक्षका साथै भय, त्रास र धाँधलीरहित सम्पन्न गर्नगराउन सम्बन्धित पक्षहरूलाई आह्वान गरेको छ । ७५३ स्थानीय तहको निर्वाचन अगामी २०७९ साल वैशाख ३० गते हुने भएको जनाउँदै संविधानअनुसार स्थानीय तह राज्यको सबैभन्दा आधारभूत तह र आमनागरिकको दैनिकीसँग सम्बन्धित सेवा प्रवाह गर्ने सबैभन्दा नजिकको राज्य संयन्त्र भएको टीआई नेपालले जनाएको छ। मंगलबार एक विज्ञप्ति जारी गर्दै टीआईले स्थानीय निर्वाचनमा सरकार, निर्वाचन आयोग,राजनीतिक दल, उम्मेदवार, मतदाता, चन्दादाता र सञ्चार माध्यमले खेल्नुपर्ने भूमिका र दायित्व प्रति सचेत गराएको हो। निर्वाचनको क्रममा विभिन्न पक्षहरूका लागि विभिन्न दलहरूबाट भाग लिने उम्मेदवारहरूले मतदानपूर्व, मतदानको समयमा, मतगणनाको समयमा र निर्वाचन परिणाम घोषणापछि पनि संयमित र उच्च आचरण प्रस्तुत गर्न आग्रह गरिएको छ,'विज्ञप्तिमा भनिएको छ,' टिआई नेपालले मतदातामा डर, त्रास, भ्रम वा लोभलालचमा नपारी निर्भयतापूर्वक आफ्नो स्वतन्त्र अभिमत व्यक्त गर्न सक्ने वातावरण बनाउन आह्वान गर्दछ । साथै, निर्वाचन आयोगले जारी गरेको निर्वाचनआचारसंहिताअनुकूल आचरण र व्यवहार प्रदर्शन गर्न गराउन पनि सबै उम्मेदवारमा अनुरोध गरेको छ ।' 'आगामी स्थानीय तह निर्वाचनलाई विश्वसनीय, स्वच्छ र निष्पक्षरुपमा सम्पन्न गराउने प्रमुख जिम्मेवारी निर्वाचन आयोगको हो,'विज्ञप्तिमा भनिएको छ, 'निर्वाचनपूर्व मतदाता शिक्षा र मतदान केन्द्रहरूको उपयुक्त व्यवस्थाकाअतिरिक्त सहजरुपमा आममतदाताको निर्भयतापूर्वक मतदा नगर्न पाउने वातावरण बनाउनुका साथै मतगणना र नतिजा घोषणासमेतमा सहज र विश्वसनीय व्यवस्था मिलाउन निर्वाचन आयोगलाई विशेष आह्वान गर्दछ ।' के छ विज्ञप्तिमा ? १ सरकार निर्वाचनपूर्व, निर्वाचनको (मतदानको) चरणमा रनिर्वाचनपछि पनि मुलुकभर शान्ति र व्यवस्था कायम गर्दै आमनागरिकसँग सम्बन्धित जनस्वास्थ्य र आपूर्ति व्यवस्था कायम राख्दै सानाठूला सबै दल, उम्मेदवारहरूका साथै मतदातासमेतलाई शान्तिपूर्वक र भय, त्रासमुक्त वातावरणमा स्वतन्त्र अभिमत व्यक्त गर्न सक्ने वातावरण कायम राख्न संघ र प्रदेश सरकारहरूलाई आह्वान गरेको छ । २ निर्वाचनआयोग लोकतन्त्रको आधारभूत स्तम्भहरूमध्येको एक निर्वाचनआयोग भएको अवगत गराउँदै निश्चितमितिमा स्वच्छ, निस्पक्ष र व्यवस्थित रुपमा निर्वाचन हुन सकेन भने लोकतन्त्रको मर्म नै समाप्त औंल्याएको छ । आगामी स्थानीय तह निर्वाचनलाई विश्वसनीय, स्वच्छ र निष्पक्षरुपमा सम्पन्न गराउने प्रमुख जिम्मेवारी निर्वाचन आयोगको हो,'विज्ञप्तिमा भनिएको छ, 'निर्वाचनपूर्व मतदाता शिक्षा र मतदान केन्द्रहरूको उपयुक्त व्यवस्थाकाअतिरिक्त सहजरुपमा आममतदाताको निर्भयतापूर्वक मतदा नगर्न पाउने वातावरण बनाउनुका साथै मतगणना र नतिजा घोषणासमेतमा सहज र विश्वसनीय व्यवस्था मिलाउन निर्वाचन आयोगलाई विशेष आह्वान गर्दछ । ३ राजनीतिक दल यो निर्वाचनमा राजनीतिक दलको भूमिका अझै बढिरहेको बताउँदै टीआइ नेपालले भनेको छ, संविधानतः राजनीतिकदलहरू देशको शासन व्यवस्था सञ्चालनको मियो नै हुन् । स्थानीय तहको आगामी निर्वाचनमा राजनीतिक दलहरूको सहभागिता र अन्य क्रियाकलापको महत्वपूर्ण भूमिका रहने हुन्छ । दलहरूको घोषणापत्र, प्रचारप्रसारका शैली र उम्मेदवार छनौट समेतले आममतदाता र नागरिकको अपेक्षाको आधार बन्ने हुँदा उपयुक्त, सक्षम, सेवामुखी र योग्य उम्मेदवारलाई छनौट गर्न (टिकट दिन), निर्वाचनआचारसंहिताअनुकूल सभ्य र शिष्ट प्रचारप्रसारको शैली अवलम्बन गर्न, मतदान, मतगणना र परिणाम घोषणापछि सभ्य र जिम्मेवारीपूर्ण व्यवहार गर्न गराउन राजनीतिकदलहरूलाई आह्वान पनि टिआइले गरेको छ । ४ उम्मेदवार निर्वाचनको क्रममा विभिन्न पक्षहरूका लागि विभिन्न दलहरूबाट भाग लिने उम्मेदवारहरूले मतदानपूर्व, मतदानको समयमा, मतगणनाको समयमा र निर्वाचन परिणाम घोषणापछि पनि संयमित र उच्च आचरण प्रस्तुत गर्न आग्रह गरिएको छ । टिआई नेपालले मतदातामा डर, त्रास, भ्रम वा लोभलालचमा नपारी निर्भयतापूर्वक आफ्नो स्वतन्त्र अभिमत व्यक्त गर्न सक्ने वातावरण बनाउन आह्वान गर्दछ । साथै, निर्वाचन आयोगले जारी गरेको निर्वाचनआचारसंहिताअनुकूल आचरण र व्यवहार प्रदर्शन गर्न गराउन पनि सबै उम्मेदवारमा अनुरोध गरेको छ । ५ मतदाता निर्वाचनको निर्णायक पात्र मतदाताहरू भएको स्मरण गराउँदै टिआईले भनेको छ, 'आफैले आफ्ना लागि प्रतिनिधि छनौट गर्न यो निर्णायक घडीमा आममतदाताले कसैको लोभलालच, भ्रम वा भय त्रासमा नपरी आफ्नो विवेकले मतदान गर्न सक्नुपर्छ । लोकतन्त्रले दिलाएको यस महत्वपूर्ण घडीमा सबै मतदाताले लोभलालच, स्वार्थ नभएका र उच्च नैतिक आचरण भएका सक्षम व्यक्तिलाई मतदान गर्न नसके पछिल्ला दिनहरूमा पश्चाताप गर्नुपर्ने बताउँदै आफ्नै हातले आफू र आफ्ना सन्ततीको भविष्य सुनिश्चित गर्ने यो अवसरमान चुक्नआममतदातालाई आह्वान गरेको छ । ६ चन्दादाता निर्वाचनको क्रममाआफूलाई मन परेका उम्मेदवारलाई चन्दा, सहयोग दिन चाहने उद्योगी, व्यवसायी वा अन्यव्यक्तिहरूले समेत आफूले दिएको सहयोग पारदर्शी पार्न र निर्वाचनआचारसंहिताप्रति कुनसहयोग नदिन पनि अनुरोध गरिएको छ । ७ सञ्चारजगत् लोकतन्त्रमा सञ्चारजगत्को भूमिका अहम् रहने टीआईले जनाएको छ । अझ खुल्ला वातावरणमा फरकफरक सञ्चारमाध्यमले प्रवाह गर्ने फरकफरक सूचनाले आमनागरिकलार्इ प्रभाव परेको हुन्छ । स्थानीय तहको आगामी निर्वाचनको प्रत्येक चरणमा लोकतन्त्रको पहरेदारको रुपमा सञ्चार जगत्ले निर्वाचन आचारसंहिताको पालना, उपयुक्त उम्मेदवार छनौट, मतदाताको भूमिका र मनोबलमा सकारात्मक समाचार सम्प्रेषण गर्नगराउनआह्वान गर्दछ, विज्ञप्तिमा भनिएको छ । लोकतन्त्रको संस्थागत सुदृढीकरणका साथै भ्रष्टाचारमुक्त र सदाचारयुक्त नेपाल बनाउनुपर्ने आजको आवश्यकता भएको बताउँदै टिआई नेपालले भ्रष्टाचार, विसंगति र विकृति नियन्त्रण गर्न सकिएनभने समृद्ध नेपाल बनाउने सपनाप नि साकार हुन नसक्ने जनाएको छ । यसका लागि नेतृत्ववर्ग नै योग्य, सक्षम र सदाचारी हुनु आवश्यक छ । स्थानीय तह राज्यको सबैभन्दा आधारभूत र आमनागरिकको सरोकारसँग सम्बन्धित तह हो । जग भरपर्दो हुन नसके घर बलियो हुन सक्दैन,विज्ञप्तिमा भनिएको छ । तसर्थ, स्थानीय तहको आउँदो निर्वाचन सबै नेपालीका लागि चासोको विषय हुनु स्वाभाविक भएको बताउँदै यो निर्वाचनलाई सफल बनाई उपयुक्त व्यक्ति मात्र निर्वाचित हुनसक्ने वातावरण बनाउन सबै सरोकारवालाहरूले सकारात्मक भूमिका खेल्नुपर्छ।"
चोभार बन्दरगाहले बैदेशिक व्यापारलाई थप प्रतिस्पर्धी बनाउनेछ : प्रधानमन्त्री देउवा,"काठमाडौंः प्रधानमन्त्री शेरबहादुर देउवाले काठमाडौंलाई अन्तर्राष्ट्रिय व्यापारको हबको रुपमा विकास गर्न सुक्खा बन्दरगाहले अग्रणी भूमिका निर्वाह गर्ने बताएका छन् । प्रधानमन्त्री देउवाले चोभार सुख्खा बन्दरगाहको उद्घाटन गर्दै वस्तुको आयात निर्यात गर्न बन्दरगाहको भूमिका अग्रणी रहने बताए। 'बन्दरगाहले काठमाडौंलाई अन्तर्राष्ट्रिय व्यापारको हबको रुपमा विकास गर्न कोसे ढुंगा बन्ने अपेक्षा लिएको छु । मुलुकको अन्तराष्ट्रिय व्यापार सहज गर्ने उद्धेश्यले राजधानीमा निर्माण भएको चोभार सुक्खा बन्दरगाहको उद्घाटन भएको छ,' प्रधानमन्त्रीले भने, 'सुक्खा बन्दरगाह निर्माणमा सहयोग गर्ने विश्व वैंकप्रति आभार प्रकट गर्छु ।' वस्तुको आयात निर्यात गर्न बन्दरगाहको भूमिका अग्रणी रहने बताउँदै प्रधानमन्त्री देउवाले बन्दरगाहले बैदेशीक व्यापारलाई थप प्रतिष्पर्धी बनाउन सक्ने धारणा राखे।"
निर्वाचन आयोगले बोलाएको सर्वदलीय बैठकमा नाराबाजी,काठमाडौं : निर्वाचन आयोगले स्थानीय तह निर्वाचन आचारसंहितामा लिखित प्रतिबदत्ता जनाउन बोलाएको सर्वदलीय बैठकमा विवाद सृजना भएको छ। मंगलबार आयोगले आचारसंहिताबारे छलफल गर्न दलहरुलाई बोलाएको थियो। आयोगले आचारसंहिता पालना गर्नका लागि लिखित प्रतिवद्धतामा हस्ताक्षर गराउन खोजेपछि छलफल नगरी हस्ताक्षर गराउन खोजेको भन्दै विभिन्न दलहरुले आपत्ति जनाए। प्रमुख निर्वाचन आयुक्त दिनेश कुमार थपलियाले होहल्ला नगर्न आग्रह गरेपनि दलका प्रतिनिधिहरुले विरोध जनाए। प्रमुख निर्वाचन आयुक्त थपलियाले छलफल गर्न नभई निर्वाचन आचारसंहितामा लिखित प्रतिबद्धता जनाउन बैठक बोलाएको बताए पनि साना दलहरुका कार्यकर्ताले होहल्ला गरेका थिए। आयोग ठूला दलको मात्र कुरा सुन्ने गरेको भन्दै उनीहरु नाराबाजीमा उत्रिए।
"राजनीतिक दललाई पैसा खर्च गर्न निर्वाचन आयोगको कडाइ, ६० बुँदे निर्देशन जारी","काठमाडौं : निर्वाचन आयोगले निर्वाचन आचारसंहिता कार्यान्वयन गर्न ६० बुँदे निर्देशन दिएको छ। राजनीतिक दलका प्रतिनिधिसँग मंगलबार छलफल गर्दै निर्वाचनमा गर।न गर्न नहुने कामका बारेमा निर्देशन दिएको प्रवक्ता शालिग्राम शर्मा पौड्यालले जानकारी दिए। उम्मेद्वारले निर्वाचनसम्बन्धी खर्च गर्दा बैङ्क वा वित्तीय संस्थाबाहेक अन्य माध्यमबाट खर्च गर्न नहुने, पच्चिस हजार रूपैँयाभन्दा बढी आर्थिक सहयोग प्राप्त गर्दा बैङ्क वा वित्तीय संस्थाबाहेक अन्य माध्यमबाट प्राप्त गर्न नहुने, आयोगले खर्चको बिल भरपाई तथा बैङ्क वा वित्तीय संस्थामा रहेको खाताको विवरण पेश गर्न आदेश दिएमा सक्कल बिल भरपाई तथा बैङ्क वा वित्तीय संस्थाको खाताको विवरण पेश गर्नुपर्ने, निर्वाचन प्रचार प्रसारमा खर्च गर्दा आफ्नो निर्वाचन प्रतिनिधिमार्फत मात्र खर्च गर्ने र आयोगले तोकेको निर्वाचन खर्चको हदभन्दा बढी खर्च गर्न वा गराउन नहुने निर्देशनमा उल्लेख छ। आयोगले दलहरुलाई दिएको निर्देशन : १ निर्वाचनको सिलसिलामा कुनै पनि व्यक्तिलाई निर्वाचनमा उम्मेदवारी दिन वा निर्वाचन सम्बन्धी प्रचलित संघीय कानून बमोजिम निर्वाचनको प्रचार प्रसार गर्न वा मतदानको अधिकार प्रयोग गर्नबाट बञ्चित गर्ने उद्देश्यले वाधा अवरोध पुर्याउने वा पुर्याउन लगाउने वा थुनछेक गर्ने वा गराउने, कुनै पनि किसिमको हातहतियार वा विस्फोटक पदार्थ प्रदर्शन वा प्रयोग गर्ने, कुनै किसिमको क्षति पुर्याउने, धाक धम्की वा डर त्रास देखाउने, सामाजिक प्रतिष्ठामा आघात पुर्याउने, सामाजिक वहिष्कार गर्ने वा सामाजिक वहिष्कार गर्न धम्की दिने, कुनै किसिमले लोभ लालच देखाउने वा आर्थिक प्रलोभन देखाउने, धर्म भकाउने वा प्रतिज्ञा गराउने जस्ता काम गरी प्रभावमा पार्न नहुने, २ निर्वाचनको अवधि भित्र कुनै मतदातालाई निजको मतदानको अधिकार प्रयोग गर्न वा नगर्नको लागि वा मतदानको अधिकार प्रयोग गरे वा नगरे वापत उपहार, पुरस्कार, इनाम, दानदातव्य र वकसको रूपमा नगद वा जिन्सी दिन वा दिन मन्जुर गर्न वा सार्वजनिक भोज भतेरको आयोजना गर्न वा त्यस्तो प्रयोजनको लागि नगद वा जिन्सी लिन वा लिन मन्जुर गर्न र सार्वजनिक भोज भतेरमा सहभागी हुन नहुने, ३ निर्वाचन प्रचार प्रसार गर्दा नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानमा आँच पुर्याउने वा खलल पार्ने, जनतामा निहित सार्वभौमसत्ता र राजकीय सत्ता वा प्रतिस्पर्धात्मक बहुदलीय सङ्घीय लोकतान्त्रिक गणतन्त्रात्मक शासन व्यवस्थामा आँच पुर्याउने वा खलल पार्ने, कुनै धर्म, जात जाति, वर्ग, क्षेत्र वा सम्प्रदायबीचको सुसम्बन्धमा खलल पुर्याउने वा हिंसात्मक कार्य गर्न दुरुत्साहन गर्ने वा भाषा, धर्म, समुदाय वा क्षेत्रीयताको आधारमा घृणा वा द्बेष उत्पन्न गर्ने कार्य गर्न गराउन नहुने, ४ निर्वाचनको नतिजामा प्रभाव पार्नका लागि कुनै उम्मेद्वार वा निजको परिवारको सदस्यको कुनै पनि किसिमले चरित्र हनन गर्न वा गराउन वा कुनै तवरबाट डर, त्रास तथा धम्कि दिन नहुने, ५ निर्वाचनको प्रचार प्रसार गर्ने उद्देश्यले निर्वाचन आचारसंहिता, २०७८ मा उल्लेख भए बमोजिम पचहत्तर ग्रामसम्मको कागजमा तीनसय वर्ग इन्चसम्म क्षेत्रफल भएको आकारको एउटै रङ्ग र मुद्रकको नाम सहितको पर्चा वितरण गर्न वाहेक कुनै प्रकारको पोष्टर, भित्ते लेखन, तुल, व्यानर, डिजिटल डिस्प्ले छाप्न वा छपाउन वा प्रयोग गर्न वा गराउन, कुनै पनि धार्मिक, पुरातात्विक, ऐतिहासिक, सरकारी, सार्वजनिक वा निजी भवन, स्मारक, पर्खाल वा बनोटमा कुनै पर्चा टाँस्न वा टाँस्न लगाउन वा लेख्न वा लेख्न लगाउन, सभा वा भेलामा वा त्यस्तो सभा वा भेलाको लागि सूचना प्रवाह गर्ने प्रयोजनका लागि वाहेक अन्यत्र साउण्ड सिस्टमको प्रयोग गर्न वा गराउन नहुने, ६ मतदान हुने दिनभन्दा अठ्चालीस घण्टा अघिदेखि मतगणनाको काम पूरा नभएसम्म कुनै उम्मेद्वार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले सभा बोलाउन वा आयोजना गर्न, जुलुस निकाल्न वा नारावाजी गर्न तथा अन्य कुनै पनि प्रकारले प्रचार प्रसार गर्न वा गराउन नहुने, ७ नेपाल सरकार, प्रदेश सरकार वा स्थानीय तहको स्वामित्व भएको संस्था वा कुनै शिक्षण संस्था वा गैरसरकारी संस्थाको सवारी साधन प्रयोग गर्न वा गराउन, कुनै सवारी साधनको प्रयोग गरी याली गर्न वा गराउन नहुने, ८ निर्वाचन प्रचार प्रसारको सिलसिलामा सरकारी कर्मचारी वा सार्वजनिक सम्पत्तिको प्रयोग गर्न वा गराउन नहुने, ९ निर्वाचन प्रचार प्रसारमा प्रचलित सङ्घीय कानून विपरीत हुने गरी सरकारी वा सार्वजनिक निकाय वा गैरसरकारी संघ संस्थाबाट कुनै पनि प्रकारको आर्थिक सहयोग लिन नहुने, १० उम्मेद्वारले निर्वाचन सम्बन्धी खर्च गर्दा बैङ्क वा वित्तीय संस्था बाहेक अन्य माध्यमबाट खर्च गर्न नहुने, ११ पच्चीस हजार रूपैयाँभन्दा बढी आर्थिक सहयोग प्राप्त गर्दा बैङ्क वा वित्तीय संस्था बाहेक अन्य माध्यमबाट प्राप्त गर्न नहुने, १२ आयोगले खर्चको बिल भरपाई तथा बैङ्क वा वित्तीय संस्थामा रहेको खाताको विवरण पेश गर्न आदेश दिएमा सक्कल बिल भरपाई तथा बैङ्क वा वित्तीय संस्थाको खाताको विवरण पेश गर्नु पर्ने, १३ निर्वाचन प्रचार प्रसारमा खर्च गर्दा आफ्नो निर्वाचन प्रतिनिधि मार्फत मात्र खर्च गर्ने र आयोगले तोकेको निर्वाचन खर्चको हदभन्दा बढी खर्च गर्न वा गराउन नहुने, १४ निर्वाचन प्रचार प्रसार अभियानमा प्रचलित सङघीय कानून वा निर्वाचन आचारसंहिताले निषेध गरेको काम कारवाही गर्न वा गराउनका लागि कुनै प्रकारले आर्थिक सहयोग लिन वा काम कारबाहीको लागि खर्च गर्न वा गराउन नहुने, १५ निर्वाचन प्रचार प्रसारमा भएको आम्दानी र खर्चको विवरण निर्वाचन परिणाम घोषणा भएको मितिले ३० (तीस) दिनभित्र सम्बन्धित जिल्ला वा प्रदेश निर्वाचन कार्यालयमा बुझाउने, १६ जुलुस वा आमसभा वा प्रचार प्रसार गर्दा दल वा उम्मेद्वारको निर्वाचन चिन्ह वा झण्डा अंकित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, व्याच, मास्क वा लकेट लगाउन वा बोक्न नहुने, १७ जुलुस, आमसभा, कोणसभा, वैठक, भेला वा प्रचार प्रसारको कार्यक्रम गर्दा विहान ८ बजेदेखि साँझ ७ बजेसम्म मात्र गर्ने, १८ दलको झण्डा वा दल वा उम्मेद्वारको चुनाव चिन्हको तोरण बनाई सार्वजनिक प्रदर्शन गर्न वा गराउन नहुने, १९ कुनै राजनीतिक दल वा उम्मेद्वारले अनुमति लिएको सवारी साधन प्रयोग गरी मतदाताहरू ओसारपसार गर्न वा सम्बन्धित स्थान तोकी प्रयोग गर्ने गरी अनुमति लिएको सवारी साधन अन्य स्थानमा प्रयोग गर्न नहुने, २० राजनीतिक दल वा उम्मेद्वारको नाममा अनुमति लिएको सवारी साधन अन्य राजनीतिक दल वा उम्मेद्वारलाई प्रयोग गर्न दिन वा अन्य उम्मेद्वारले प्रयोग गर्न वा गराउन नहुने, २१ उम्मेदवारी दिँदा झुट्टा विवरण वा कागजात संलग्न गरी मनोनयन पत्र पेश गर्न वा गर्न लगाउन नहुने, २२ निर्वाचनमा प्रयोग गरिने वा प्रयोग गरिएको मतपत्र, मतपेटिका वा अन्य सामग्री खोस्न, लुटन, चोर्न, कब्जामा लिन, खोल्न, नष्ट गर्न वा निर्वाचनमा प्रयोग हुन नदिन कुनै किसिमले रोकावट वा हस्तक्षेप गर्न वा गराउन नहुने, २३ मतदातालाई मतदान गर्नबाट बञ्चित गर्ने उद्देश्यले मतदाता परिचयपत्र कब्जा गरी राख्न, विगार्न वा खरिद गर्न, मतदान अधिकृतको स्वीकृति विना निर्वाचनमा प्रयोग गरिने वा प्रयोग गरिएको मतपत्र मतपेटिका वा अन्य सामग्री निर्वाचनमा प्रयोग हुन नदिन मतदान केन्द्रबाट बाहिर वा अन्यत्र कतै लैजान नहुने, २४ निर्वाचनमा संलग्न कर्मचारीले टाँसेको वा टाँस्न लगाएको निर्वाचन सम्बन्धी कुनै विवरण, सूचना, सुची वा अन्य कुनै कागजातमा कुनै व्यहोरा थप्न, केरमेट गर्न, सच्याउन, हटाउन वा त्यस्तो कागजात च्यात्न वा कुनै किसिमले विगार्न, नोक्सान गर्न वा नष्ट गर्न वा त्यस्तो कार्य गर्न लगाउन नहुने, २५ मतपत्र नष्ट गर्न, मतपत्रमा लागेको निर्वाचन अधिकृत वा मतदान अधिकृतको सही वा छाप वा मतपत्रमा अङ्कित कुनै चिन्ह वा सङकेत मेटन, केर्न, सच्याउन, कीर्ते गर्न, विगार्न वा नष्ट गर्न वा अन्य कुनै किसिमले मतपत्रमा नोक्सान पुर्याउन वा दुरूपयोग गर्न वा गराउन नहुने, २६ नक्कली मतपत्र तयार गर्न वा त्यस्तो मतपत्र ओसारपसार गर्न वा मतपत्र खरिद बिक्रि गर्न नहुने, २७ कसैलाई नगद, जिन्सि, सेवा दिई वा दिन मञ्जुर गरी वा कुनै किसिमको लोभ देखाइ वा कुनै किसिमको डर, त्रास, धाक वा धम्की दिन वा कुनै किसिमको बल प्रयोग गरी वा नगरी गैरकानूनी तवरले मतदान गर्नको लागि कसैबाट मतपत्र प्राप्त गर्न वा गराउन नहुने, २८ प्रचलित संघीय कानून वमोजिम मत दिन पाउने अधिकार विना कुनै निर्वाचनमा मतदान गर्ने, अर्को मतदाताको मतपत्र बुझिलिने वा अर्काको नामबाट मतदान गर्न वा एउटै निर्वाचनका लागि एक भन्दा बढी मतदान गर्न, मतपत्रमा मत सङकेत गरिसके पछि त्यस्तो मतपत्र कसैलाई देखाउन, प्रदर्शन गर्न, गोप्य मत सङकेत गर्ने स्थलमा मत सङकेत नगरी त्यस भन्दा बाहिर गई मत सङकेत गर्न वा मतसङकेत गरेको व्यहोरा कुनै प्रकारले सार्वजनिक गर्न मतपत्र बाहेक अन्य कुनै वस्तु मतपेटिका भित्र खसाल्न वा राख्न प्रचलित संघीय कानून वा आयोगले तोकेको प्रकृया उल्लङघन गर्न र मतदाताले मतदान गरी मतपेटिका भित्र खसालेको मतपत्र विगार्न वा नष्ट गर्न वा मतपत्र विगार्न वा नष्ट गराउने कुनै वस्तु वा पदार्थ मतपेटिकाभित्र खसाल्न वा राख्न नहुने आदि विषयहरूमा मतदाताहरूलाई सूचित गर्ने र यस्तो कार्य कहि कतै बाट हुन नदिने। २९ मतदातालाई मतदान स्थलमा प्रवेश गर्न नदिन गौडाँ वा बाटो छेक्न वा मतदान केन्द्रमा मतदान गर्न कुनै किसिमले बाधा अवरोध गर्न वा गराउन नहुने, ३० मतदानको दिन मतदाता तथा आयोगले अनुमति दिएका व्यक्ति वा अधिकारी बाहेक अन्य कुनै पनि व्यक्ति मतदान केन्द्रमा प्रवेश गर्न नहुने, ३१ उम्मेद्वार वा निर्वाचन प्रतिनिधि वा मतगणना प्रतिनिधि वा आयोगबाट अनुमति प्राप्त व्यक्ति बाहेक अन्य कुनै पनि व्यक्ति मतगणना स्थलमा प्रवेश गर्न र मतपत्रमा मतदाताले सङ्केत गरेको मत वा तत सम्बन्धमा आफूलाई जानकारी रहेको वा हुन आएको अन्य कुनै कुरा कसैलाई भन्न, लेख्न, प्रकट गर्न वा प्रकाश गर्न नहुने, ३२ निर्वाचनको मतगणना भइरहेको अवस्थामा मतपेटिका वा मतपत्र वा निर्वाचन सम्बन्धी अन्य कुनै पनि कागजपत्र बल प्रयोग गरी वा नगरी खोस्न, लुटन, विगार्न वा कुनै किसिमले नोक्सान गर्न वा निर्वाचन अधिकृतको अनुमति विना मतगणना स्थलबाट अन्यत्र लैजान नहुने, ३३ मतदान केन्द्र वा मतगणना स्थल र त्यसको वरिपरि कुनै प्रकारको विष्फोटक पदार्थ वा रासायनिक वा विषालु पदार्थ वा लाठी, भाला, खुकुरी, बन्दुक, पेस्तोल वा त्यस्तै प्रकारका अन्य हातहतियार लिएर हिँडन प्रदर्शन गर्न वा प्रयोग गर्न गराउन नहुने, ३४ मतदान हुने दिनमा मतदान कार्य प्रारम्भ हुनु भन्दा तीन घण्टा अघिदेखि मतदान कार्य समाप्त नभएसम्म मतदाता वा मतदान केन्द्रमा मतदानको काममा संलग्न व्यक्ति वा कर्मचारीलाई बाधा हुने गरी मतदान केन्द्र रहेको घर, भवन वा ठाउँ र मतदानलाई असर पर्ने गरी त्यसको वरिपरिको कुनै निजी वा सार्वजनिक घर, भवन वा जग्गामा साउण्ड सिस्टम वा यस्तै अन्य कुनै साधन प्रयोग गर्न वा बाजा बजाउन, नाचगान गर्न, सार्वजनिक भोज गर्न, जुलुस प्रदर्शन वा जुनसुकै किसिमको सभा वा समारोह गर्न वा हुलहुज्जत वा होहल्ला गर्न वा गराउन वा त्यस्तो कुनै काम गरी शान्ति भङ्ग गर्न वा गराउन वा भय त्रास सिर्जना गर्न वा निर्वाचनको वातावरण विथोल्ने कार्य गर्न वा गराउन नहुने, ३५ जुलुस, आमसभा, कोणसभा, बैठक एवम् भेला गर्दा सभ्य र अनुशासित तरिकाले गर्नुपर्ने र कसैको घरको आसपासमा गई निज वा निजको परिवारको सदस्यको सम्बन्धमा विरोध वा प्रदर्शन गर्न नहुने, ३६ स्थानीय प्रशासनको अनुमति नलिई सार्वजनिक स्थलमा कुनै किसिमको जुलुस, आमसभा, कोणसभा, बैठक एवम् भेला गर्न नहुने, ३७ जुलुस, आमसभा, कोणसभा, बैठक एवम् भेला गर्नु अघि स्थानीय प्रशासन र प्रहरीलाई मिति, समय, मार्ग र स्थानको बारेमा कम्तीमा ७२ घण्टा अगावै जानकारी गराउनु पर्ने, ३८ कुनै राजनीतिक दल, उम्मेद्वार वा दलको भातृ सङ्गठनले आयोजना गरेको जुलुस, आमसभा, कोणसभा, बैठक, भेला वा अन्य कार्यक्रम बिथोल्न वा कुनै प्रकारको बाधा अवरोध पुर्याउन नहुने, ३९ एकभन्दा बढी राजनीतिक दल, उम्मेद्वार वा भातृ सङ्गठनले एकै समयमा एउटै स्थान वा मार्गमा जुलुस, आमसभा, कोणसभा, बैठक वा भेला गर्न नहुने, ४० प्रचलित कानून वा स्थानीय प्रशासनले निषेध गरेको सामग्री लिई जुलुस, आमसभा, कोणसभा, बैठक वा भेलामा प्रदर्शन वा प्रयोग गर्न नहुने, ४१ घर धनीको अनुमति नलिई निजी घरजग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झण्डा, दल वा उम्मेद्वारको निर्वाचन चिन्ह राख्न वा टाँस्न नहुने, ४२ विभिन्न क्लव, सामाजिक संस्था, धार्मिक संस्था, आमा समूह, गैरसरकारी संस्था, आश्रम जस्ता संस्थालाई नगद वा जिन्सी वितरण गर्न, अनुदान वा आर्थिक सहायता, चन्दा, पुरस्कार दिन वा दिने घोषणा गर्न नहुने, ४३ निर्वाचन प्रचार प्रसार, आमसभा तथा जुलुसमा अठार वर्ष उमेर पूरा नभएका बालबालिकाको प्रयोग गर्न वा गराउन नहुने, ४४ उम्मेद्वारको कार्यालयमा तुलको कपडामा बनाईएको घघ फिटको दलको झण्डा र सोही नापको चुनाव चिन्ह बाहेक दलको प्रचारप्रसार गर्ने उद्देश्यले कुनै किसिमको डिजिटल बोर्ड, फ्लेक्स, ग्लुसाइन बोर्ड, श्रव्य सामग्री बजाउन र श्रब्यदृश्य सामग्रीहरू प्रदर्शन गर्न नहुने, ४५ कुनै पनि उम्मेद्वारले आफ्नो कार्यालय बाहेकका स्थानमा झण्डा, दल वा उम्मेद्वारको चुनाव चिन्ह, कुनै किसिमको डिजिटल बोर्ड, फ्लेक्स र ग्लुसाइन बोर्ड राख्न तथा श्रव्य सामग्री बजाउन र श्रब्यदृश्य सामग्रीहरू प्रदर्शन गर्न नहुने, ४६ अनलाइन वेब पेज, टिभी स्क्रोलिङ्, सपिङ् मलमा डिस्प्ले, कल सेन्टर सञ्चालन, बैङ्कका एटिएम काउन्टरमा सन्देश वा सडक नाटक आदि माध्यमबाट दलको वा उम्मेद्वारको बारेमा कुनै प्रचारप्रसार गर्न गराउन नहुने, ४७ कुनै किसिमको भित्तेलेखन गर्न वा गराउन, चारपाङ्ग्रे गाडी, मोटरसाईकल, साइकल, बयलगाडा, रिक्सा, टाँगा, ठेलागाडा लगायत सबै प्रकारका सवारी साधन प्रयोग गरी याली आयोजना गर्न वा प्रचार प्रसार गराउन नहुने, ४८ ज्येष्ठ नागरिक, महिला, यौनिक तथा लैङ्गिक अल्पसंख्यक तथा अपाङ्गता भएका व्यक्तिहरूको भावना, इज्जत, चरित्र तथा प्रतिष्ठामा आँच आउन सक्ने प्रकारले कुनै किसिमका प्रचार प्रसार गर्न गराउन नहुने, ४९ कुनै पनि धर्मको नाममा प्रचार प्रसार गर्न गराउन तथा कुनै साम्प्रदायिक विद्वेष फैलाउने गरी प्रचार प्रसार गर्न वा मत माग्न नहुने, ५० निर्वाचन अधिकृतको अनुमति लिई उम्मेद्वार भएको सम्बन्धित निर्वाचन क्षेत्र वा उम्मेद्वार भएको स्थानमा बढीमा दुईवटा दुईपाङ्ग्रे वा तीनपाङ्ग्रे वा चारपाङ्ग्रे विद्युतीय तथा यान्त्रिक शक्तिबाट चल्ने हलुका सवारी साधन र त्यस्ता सवारी साधन नचल्ने ठाउँमा बढीमा चारवटा घोडा प्रयोग बाहेक अन्य सवारी साधन र घोडा प्रयोग गर्न नहुने, ५१ सवारी साधनको प्रयोग गर्नु अघि राजनीतिक दल वा दलको निर्वाचन प्रतिनिधिले त्यस्तो सवारी साधन प्रयोग गर्न सम्बन्धित निर्वाचन अधिकृतबाट अनुमतिपत्र नलिई प्रयोग गर्न नहुने, ५२ राजनीतिक दलले निजी क्षेत्रको पत्रपत्रिकाको माध्यमबाट प्रचारप्रसार गर्दा प्रत्येक दिन बढीमा ७ इन्च ह् ७ इन्च सम्मको आकारमा कुनै एउटा पत्रिकामा भन्दा बढी प्रचार सामग्री छपाउन नहुने, ५३ स्थानीय तह सदस्यको निर्वाचनमा भाग लिने उम्मेद्वारले टेलिभिजन, रेडियो वा एफएम रेडियोको माध्यमबाट निर्वाचन प्रचारप्रसार गर्दा चौबीस घण्टामा बढीमा दुई पटक र एक पटकमा बढीमा एक मिनेट बाहेक प्रसारण गराउन नहुने, ५४ मौन अवधि शुरू हुनुभन्दा अगाडि मतदान स्थलको ३०० मिटर वरिपरी राखिएका राजनीतिक दल वा उम्मेद्वारका प्रचार प्रसारका सामग्री हटाउनु पर्ने, ५५ मौन अवधिमा कुनै पनि विधि, प्रकृया वा माध्यमबाट मत माग्न र निर्वाचन प्रचार प्रसार गर्न नहुने, ५६ मौन अवधिमा सामाजिक सञ्जाल, अनलाईन, छापा वा अन्य कुनै माध्यमबाट राजनीतिक दल वा उम्मेद्वारको पक्ष वा विपक्षमा कुनै सन्देश, सूचना वा प्रचार प्रसारका सामग्री पोष्ट वा शेयर गर्न वा गराउन नहुने, ५७ मतदानको दिन मतदान केन्द्रमा राजनीतिक दल वा उम्मेद्वारको प्रतिनिधिले निर्वाचन चिन्ह वा मत सङ्केत भएको पहिरन वा व्याज लगाउन वा कुनै राजनीतिक दल वा उम्मेद्वारको पहिचान देखिने एकै किसिमको साङ्केतिक पोशाक र चीजवस्तु लगाउन, बोक्न वा देखाउन नहुने, ५८ निर्वाचन अधिकृतले अनुमति दिएको सवारी साधन बाहेक अन्य कुनै किसिमको सवारी साधन प्रयोग गरी आवत जावत गर्न वा कसैलाई लैजाने वा ल्याउने गर्न नहुने, ५९ उम्मेद्वार, निर्वाचन प्रतिनिधि, मतदान प्रतिनिधि, मतगणना प्रतिनिधि वा अन्य कुनै व्यक्तिले मतपत्रमा मतदाताले सङ्केत गरेको मत वा तत सम्बन्धमा आफूलाई जानकारी रहेको वा हुन आएको अन्य कुनै कुरा कसैलाई भन्न, लेख्न, प्रकट गर्न वा प्रकाश गर्न नहुने, ६० आचारसंहिता हुने विपरित हुने गरी कुनै पनि दल वा उम्मेद्वारको पक्ष वा विपक्षमा कुनै पनि संघ, संस्था, व्यक्ति वा निकायले प्रयोजन गरी वा नगरी कुनै आम संचार माध्यम वा सामाजिक सञ्जाल वा यस्तै माध्यमको प्रयोग गरी कुनै लेख, रचना, अन्तर्वार्ता, जीवनी, सन्देश, सूचना, विज्ञप्ति वा यस्तै प्रकृतिका सामाग्री छाप्न, छपाउन वा प्रकाशन, प्रशारण र वितरण गर्न गराउन नहुने । उपरोक्त बमोजिमका प्रचलित निर्वाचन सम्बन्धी कानूनमा भएको व्यवस्था र निर्वाचन आचारसंहिता, २०७८ को कार्यान्वयनमा सहयोग, सहजीकरण र समन्वयको लागि देहाय बमोजिम गर्ने गराउनेः (क) राजनीतिक दलहरूबाट आफ्ना सभा, सम्मेलन, अधिवेशन, वैठक, भेला, आमसभा वा यस्तै प्रकृतिका कार्यक्रम संचालन गर्दा राखिएका दलका झण्डा, चिन्ह वा अन्य प्रचार प्रसार सामग्री निर्वाचन आचारसंहिता विपरीत हुने कुनै कार्यहरू भै रहेको वा हुने भए निर्वाचन आचारसंहिता लागू भएको १२ घण्टाभित्र अनिवार्य हटाउने र स्थगन गर्ने, (ख) निर्वाचन आयोगले निर्वाचन सम्बन्धी कानूनी व्यवस्था र निर्वाचन आचारसंहिता, २०७८ का व्यवस्था समेतको आधारमा राजनीतिक दल सम्बन्धी ऐन, २०७३ बमोजिम दिएको आदेश कार्यान्वयनको लागि आफ्ना मातहत समिति, भातृ संगठनहरू र उम्मेद्वारहरूलाई निर्देशन दिने, (ग) निर्वाचन आचारसंहिता कार्यान्वयनको लागि गठित विभिन्न समितिहरूमा अनिवार्य प्रतिनिधित्व गर्ने साथै निर्वाचन व्यवस्थापनको सिलसिलामा हुने सर्वदलीय वा सर्वपक्षीय वैठकहरूमा आमन्त्रण गरिएको बखत सहभागी हुने, (घ) निर्वाचन सम्बन्धी प्रचलित कानूनी व्यवस्था एवम् निर्वाचन आचारसंहिता, २०७८ को कहि कतैबाट उल्लंघन गरेको पाइएमा लिखित वा मौखिक वा सामाजिक संजाल वा विद्युतीय माध्यम वा अन्य कुनै तरिकाले सम्बन्धित निर्वाचन अधिकृतको कार्यालय वा मुख्य निर्वाचन अधिकृतको कार्यालय वा निर्वाचन कार्यालय वा स्थानीय प्रशासन वा निर्वाचन आयोगमा उजुरी वा सूचना दिई निर्वाचन आचारसंहिताको प्रभावकारी कार्यान्वयनमा सहयोग र सहजीकरण गर्ने, (ङ) राजनीतिक दलहरूले आफ्नो पचार प्रसार गर्दा निर्वाचन आचारसंहिता, २०७८ एवम् प्रचलित निर्वाचन कानूनमा हरेक नागरिक तथा मतदाताले पालना गर्नुपर्ने भनी उल्लेख भएका विषयहरू बारे समेत जानकारी गराई जनस्तर बाटै स्वच्छ, स्वतन्त्र, निष्पक्ष, विश्वसनीय एवम् मितव्ययी निर्वाचनको वातावरण तयार गर्न सहयोग गर्ने ।"
एमाले प्रवेश गरेको एक दिनभित्रै माओवादीमा फर्किए गाउँपालिका अध्यक्ष डल्लाकोटी,"काठमाडौं : एक दिनअघि माओवादी केन्द्र छाडेर नेकपा एमाले प्रवेश गरेका बेनिघाट रोराङ्ग गाउँपालिकाका अध्यक्ष पित्तबहादुर डल्लाकोटी उर्फ हरि पार्टीमै फर्किएका छन्। क्षणिक आक्रोश र आवेगमा आएर एमाले प्रवेश गरेको उनले स्पष्टीकरण दिएका छन्। 'मभित्र क्षणिक आक्रोश र आवेगमा आइ राजनीतिकरुपमा गम्भीर गल्ती कमजोरी हुन गइ समग्र पार्टी पंक्तिमा पर्न गएको क्षतिप्रति गम्भीररुपमा आत्मलोचना गर्न चाहन्छु,' उनले विज्ञप्ति जारी गर्दै भनेका छन्। आगामी दिनमा पार्टीमा रही पार्टीको निर्णयअनुसार निरन्तर क्रियाशिल रहने प्रतिबद्धता उनले जनाएका छन्। गत स्थानीय तह निर्वाचनमा उनी माओवादी केन्द्रबाट बेनिघाट रोराङ्ग गाउँपालिकाको अध्यक्षमा निर्वाचित भएका थिए।"
आचारसंहिता कार्यान्वयन गर्ने राजनीतिक दलको प्रतिबद्धता,"काठमाडौंः राजनीतिक दलका प्रतिनिधिहरुले स्थानीय तहको निर्वाचन आचार संहिता पूर्णरुपमा पालना गर्न प्रतिबद्धता जनाएका छन् । दलका प्रमुख, पदाधिकारी र प्रतिनिधिहरूले आचारसंहितामा हस्ताक्षर गरी पूर्ण पालना गर्ने प्रतिबद्धता जनाएका हुन् । दर्ता भएका दलका प्रतिनिधिहरुलाई मंगलबार आयोगले बोलाएको थियो । आयोगले आचारसंहिता उल्लंघन गर्न नपाइने भन्दै त्यसको प्रभावकारी कार्यान्वयनका लागि दलका प्रतिनिधिहरुबाट प्रतिबद्धता लिएको हो । निर्वाचनमा भाग लिन आयोगमा ७९ वटा दल दर्ता भएका छन् । आयोगले निर्वाचन आचारसंहिता जारी गरिसकेको छ । नेपाली कांग्रेसका उपसभापति पूणर्बहादुर खड्काले निर्वाचन आयोगले जारी गरेको आचारसंहितमा आफ्नो दलको तर्फबाट प्रतिवद्धता जनाएको बताए। निर्वाचनमा भाग लिन चाहने दलको दलका प्रतिनिधिको तर्फबाट आचारसंहिताको पूणर्पालना गर्ने विषयमा आयोगमा प्रतिवद्धता जनाइएको हो,' उनले भने। नेकपा एकीकृत समाजवादी पार्टीका महासचिव बेदुराम भुषालले आचारसंहिता प्रभावकारी कार्यान्वयनका लागि प्रतिवद्ध रहेको बताए । उन्नत लोकतान्त्रिक पार्टीका अध्यक्ष स्वागत नेपालले आयोग र दलका प्रतिनिधिबीच छलफल भएको बताए । उनले भने, 'आचारसंहितामा कहिल्यै पनि हस्ताक्षर गरिदैन । हस्ताक्षर गर्नुपर्ने विश्वव्यापी अभ्यास छैन ।' आयोगले स्थानीय तह निर्वाचन आचारसंहितामा लिखित प्रतिबदत्ता जनाउन बोलाएको सर्वदलीय बैठकमा विवाद सृजना भएको थियो। आयोगले आचारसंहिता पालना गर्नका लागि लिखित प्रतिवद्धतामा हस्ताक्षर गराउन खोजेपछि छलफल नगरी हस्ताक्षर गराउन खोजेको भन्दै विभिन्न दलहरुले आपत्ति जनाएका थिए। आयोगले ठूला दलको मात्र कुरा सुन्ने गरेको भन्दै उनीहरुले नाराबाजी गरेका थिए।"
स्थानीय तह निर्वाचन : लमजुङमा चार दलको गठबन्धन,"बेंसीसहर : आगामी वैशाख ३० गते हुने स्थानीय तहको निर्वाचनमा लमजुङमा सत्तारुढ चार दलको गठबन्धन हुने भएको छ । मंगलबार कांग्रेससहित नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टी (जसपा) का जिल्लास्तरीय नेताहरूको बैठकले निर्वाचनमा एक भएर अगाडि बढ्ने निर्णय गरेका हुन् । कांग्रेस लमजुङका सभापति डा टकराज गुरुङको संयोजकत्वमा बसेको बैठकले जिल्लाका सबै वडादेखि गाउँ र नगरपालिकासम्म नै गठबन्धन गरेर निर्वाचनमा अघि बढ्ने निर्णय गरेको हो । बैठकले गठबन्धनमा भएका राजनीतिक दलका केन्द्रीय निर्णयको स्वागत गर्दै केन्द्रीय निर्देशनबमोजिम नै वडा तहदेखि नै प्रतिवेदन तयार गर्न सबै दलका एकएक प्रतिनिधि रहने गरी चार सदस्यीय कार्यदलसमेत गठन गरेको लमजुङ कांग्रेसका सभापति गुरुङले जानकारी दिए । कार्यदलमा कांग्रेसका तर्फबाट जिल्ला सभापति गुरुङ, माओवादी केन्द्र जिल्ला समन्वय समितिका संयोजक एवं गण्डकी प्रदेशको स्वास्थ्य तथा जनसंख्या मन्त्री मधु अधिकारी गुरुङ, एकीकृत समाजवादीका जिल्ला अध्यक्ष रामबाबु अधिकारी र जसपाका जिल्ला अध्यक्ष गमबहादुर तामाङ रहेका छन् । जिल्ला तहमा कुन ठाउँमा कसले नेतृत्व गर्ने भन्ने विषयमा भने निर्णय भइसकेको छैन । माओवादी लमजुङका संयोजक गुरुङले केन्द्रीयस्तरबाट भएको गठबन्धन जिल्ला र वडा तहमा पुग्ने बताइन् । एकीकृत समाजवादीका अध्यक्ष रामबाबु अधिकारीले स्थानीय तह निर्वाचनमा तल्ला तहसम्म नै अध्ययन गरेर जनताको भावनाअनुसार उम्मेदवार छनोट हुने गरी संयन्त्र निर्माण गरिने र आगामी दिनमा सोहीअनुसार उम्मेदवार टुंगो लाग्ने बताए । जसपाका जिल्ला अध्यक्ष तामाङले केन्द्रीय निर्णयलाई स्वागत गर्दै जिल्लामा पनि गठबन्धनलाई प्रभावकारी बनाएर अगामी निर्वाचन गठबन्धनको पक्षमा ल्याउने गरी लागेको बताए । जिल्लामा ४ नगरपालिका र ४ गाउँपालिका छन । अघिल्लो स्थानीय तहको निर्वाचनमा लमजुङमा नेकपा एमाले र माओवादी केन्द्रविच चुनावी एकता भएको थियो । सो समयमा एमाले र माओवादी केन्द्रबीच ५ तहको प्रमुख र उपप्रमुखमा एमाले र ३ तहको प्रमुख र उपप्रमुखमा माओवादी केन्द्रले उम्मेदवार उठाएका थिए । जसमा एमालेले बेसीसहर, सुन्दरबजार, राइनास नगरपालिका, क्होँलासोँथर र मस्र्याङ्दी गाउँपालिकाको प्रमुख, बेसीसहर नगरापालिका, मध्यनेपाल नगरपालिका, दोर्दी र क्होँलासोँथर गाउँपालिका उपप्रमुख पनि एमालेले जितेको थियो । गठबन्धन भएपनि माओवादीले दोर्दी गाउँपालिका प्रमुख र मस्र्याङ्दी गाउँपालिकाको उपप्रमुख मात्र जितेको थियो । मध्यनेपाल, राइनास र दुधपोखरीमा माओवादी उमेद्वार पराजित भएका थिए भने एमालेको दुधपोखरी गाउँपालिकाको उपप्रमुख उमेद्वार पराजित भएका थिए । अघिल्लो निर्वाचनमा काँग्रेसले दुधपोखरी गाउँपालिकाको प्रमुख र उपप्रमुख, मध्यनेपाल नगरपालिकाको प्रमुख, राइनास र सुन्दरबजार नगरपालिकाको उपप्रमुख जितेको थियो । जिल्लामा कुल ७५ वडा रहेका छन । वडामा मिश्रित परिणाम आएको थियो ।"
स्थानीय तह निर्वाचन : भैरहवामा सत्तारुढ दलको गठबन्धन,"भैरहवा : सत्ता गठबन्धनमा आवद्ध दलहरुले अगामी स्थानीय निर्वाचनमा रुपन्देहीको सिद्धार्थनगर नगरपालिका (भैरहवा) मा तालमेल गरेर अघि बढ्ने निर्णय गरेका छन् । मंगलबार भैरहवामा बसेको गठबन्धनमा आवद्ध दलहरुको बैठकले चुनावी गठबन्धनको आवश्यकता ठहर गर्दै र सोका लागि नगर र वडातहसम्म नै गठबन्धन गरेर अघि बढ्ने निर्णय गरेका हुन् । बैठकले नगरमा गठबन्धनको लागि चार बुँदे निर्णय गरेको छ । नेपाली कांग्रेस नगर सभापति कोशीस बहादुर खड्काको सभापतित्वमा बसेको सत्ता साझेदार दलहरु नेकपा समाजवादी, एकीकृत नेकपा माओवादी केन्द्र, जनता समाजवादी पार्टी र राष्ट्रिय जनमोर्चाको नगरस्तरीय संयुक्त बैठकले चुनावी संयन्त्र निर्माण गरी छलफललाई थप अगाडि बढाउने निर्णय गरेको हो । नगरपालिकाको १३ वटै वडामा चुनावी तालमेल गर्ने निर्णय भएको कांग्रेस नगर सभापति कोशिस खड्काले जानकारी दिए । यससँगै सत्तारुढ गठबन्धनले रुपन्देही जिल्लाको १६ वटै तहमा पनि गठबन्धन गरेर अघि बढ्ने उद्घोष गरेको छ ।"
तेजाब तथा यौन हिंसासहित पाँचवटा अध्यादेश जारी,"काठमाडौं : राष्ट्रपति विद्यादेवी भण्डारीले पाँच वटा अध्यादेश जारी गरेकी छन्। मन्त्रिपरिषद्को सिफारिसमा पाँच वटा अध्यादेश जारी भएको राष्ट्रपति कार्यालयका सहायक प्रवक्ता केशव प्रसाद घिमिरेले जानकारी दिए। उनका अनुसार यौन हिंसाविरुद्धका केही ऐनलाई संशोधन गर्ने अध्यादेश, फौजदारी कसूर तथा फौजदारी कार्यविधिसम्बन्धी केही ऐनलाई संशोधन गर्ने अध्यादेश, सामाजिक सुरक्षा (पहिलो संशोधन) अध्यादेश, तेजाब तथा अन्य घातक रासायनिक पदार्थ नियमन अध्यादेश र नेपाल प्रहरी र प्रदेश प्रहरी कार्यसञ्चालन सुपरिवेक्षण र समन्वय पहिलो संशोधन अध्यादेश जारी भएको हो।"
चुनाव जित्न मात्र गठबन्धन गरेका होइनौं : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुसालले जनताको सङ्घर्षका बलमा प्राप्त उपलब्धि र संघीय लोकतान्त्रिक गणतन्त्रात्मक संविधानमाथि अझै चुनौती रहेको बताएकी छन्। गोदाबरी नगरपालिका वडा नं १४ को वडा कार्यालयको नवनिर्मित भवनको उद्घाटन गर्दै उनले प्राप्त उपलब्धि र संविधानको रक्षा तथा विकास गर्ने कार्यभार परिवर्तनकर्मी शक्तिको काँधमा आएको बताइन्। 'राष्ट्रिय राजनीतिका चुनौतीलाई सामाना गर्न, परिवर्तनबाट प्राप्त उपलब्धिलाई संस्थागत गर्ने, त्यसलाई कार्यान्वयन गरेर समाजवादको आधार तयार पारेर जाने विषयमा वर्तमान गठबन्धनलाई निरन्तरता दिने प्रतिबद्धता दलहरुबाट व्यक्त भएको छ,' उनले भने। मन्त्री भुसालले गठबन्धनको संस्कृतिले निर्वाचनमा मात्र तालमेल गरी विजयी हुने मात्र नभइ परिवर्तनका एजेण्डाको रक्षा, राष्ट्रियता, जनता र संविधानको रक्षा गर्ने र त्यसका चुनौतीलाई सामना गर्न गठबन्धन आवश्यक भएको बताइन्। 'परिवर्तन विरोधी शक्तिलाई परास्त गर्न गठबन्धनको आवश्यकता थियो, आसन्न स्थानीय तह निर्वाचनमा परिवर्तनकारी शक्ति एक भएर अगाडि बढ्दैछौं,' उनले भने। मन्त्री भुसालले सात दशक लामो सङ्घर्षबाट प्राप्त सङ्घीय लोकतान्त्रिक गणतन्त्रको रक्षा गर्दै समाजवादको आधार तयार गरेर सामाजिक न्यायमा आधारित समाज निर्माण गर्ने प्रतिबद्धता व्यक्त गरिन्। पछिल्ला पाँच वर्षको अवधिमा स्थानीय सरकारले धेरै काम सम्पन्न गरेका उल्लेख गर्दै उनले छोटो समयमा आधारभूत संरचनाको जग बसेको बताइन् । 'अब जो सुकै निर्वाचित भएर आउँदा पनि सोही जगबाट अगाडि बढ्न सहज हुनेछ,' उनले भनिन्। रासस"
यसरी मधेस फकाउँदै छन् ओली,"वीरगन्ज : मधेस आन्दोलनताका मधेस विरोधी नेताको आरोप लागेका नेकपा एमालेका अध्यक्ष एंव पूर्वप्रधानमन्त्री केपी शर्मा ओलीले मधेसलाई फकाउन थालेका छन्। स्थानीय तहको निर्वाचनलाइ लक्षितगरी शक्ति प्रदर्शन गर्न वीरगन्जमा मङगलबार एमालेले आयोजना गरेको बृहतआमसभा तथा पार्टी प्रवेश कार्यक्रमलाई सम्बोधन गर्ने क्रममा ओलीले आफ्नो सरकारका पालामा भएका विकासका कामहरुको मात्रै वर्णन गरेर मधेसलाइ फकाउने कोशीस गरेका हुन्। उनले भने,केपी ओली गफ गर्ने नेता होइन काम गर्ने नेता हो, गरेर देखाउछ पनि। विगतमा आफू नेतृत्वको सरकारले नेपालमा उत्पादित विद्युत, भारत, भुटान, म्यान्मार र श्रीलंकमा निर्यात गर्न योजना बढाएको स्मरण गराए। डिजिटल नेपाल बनाउने अभियान पनि आफ्नो सरकारले थालेको भन्दै उनले नेपाललाई विश्वकै आकर्षक पर्यटकीय गन्तव्य बनाउने सोच पनि राखेको बताए। कृषिको आधुनिकीकरण र व्यवसायिकरण गरिने भन्दै ओलीले अब फेरि एमालेको सरकार बनेपछि मुलुक आत्मनिर्भर र निर्यातमुखी अर्थतन्त्रको दिशामा अगाडि बढने जिकिर गरे। ७ हजार जना एमाले प्रवेश गरेको दाबी कार्यक्रममा पर्साको विभिन्न पालिकाका निर्वाचित जनप्रतिनिधी अरु दलका नाम चलेका नेताका साथै सर्वधारण गरी ठूलो संख्यामा एमालेमा प्रवेश गरेका छन्। पर्साको सखुवा प्रसौनी गाँउपालिको उपाध्यक्षमा जसपाबाट निर्वाचित फुलमतिदेवी चौधरी, बहदुरमाइ नगरपालिकाको उप्रमुखमा काँग्रेसबाट निर्वाचित गायत्री देवी यादव, धोबीनी गाँउपालिकाका उपाध्यक्ष पारसनाथ कुर्मी एमालेमा प्रवेश गरेका हुन्। तीन जना उपप्रमुख र केही वडा अध्यक्षसहित झण्डै ७ हजार जना एमालेमा प्रवेश गरेको एमाले वीरगन्ज महानगर कमिटीका उपाध्यक्ष महेश दासले बताए। नवप्रवेशीहरुलाइ एमाले अध्यक्ष ओलीले फुलको माला र टीका लगाएर पार्टीमा स्वागत गरे। एमाले पर्साका अध्यक्ष जयप्रकाश थारुको अध्यक्षतामा भएको कार्यक्रमलाइ एमाले सचिव एंव पूर्वमन्त्री रघुवीर महासेठ, पोलिटब्युरो सदस्य एंव पूर्वमन्त्रीद्धय प्रभु साह र ज्वाला साह, नवप्रवेशी वीरगन्ज महानगरपालिका नगरप्रमुख विय सरावगी, नेता शीव पटेललगायतले पनि सम्बोधन गरे।"
प्रधानमन्त्री देउवाले गरे चोभार सुख्खा बन्दरगाहको उद्घाटन,काठमाडौंः चोभार सुक्खा बन्दरगाह मंगलबारदेखि सञ्चालनमा आएको छ । प्रधानमन्त्री शेरबहादुर देउवाले चोभार सुख्खा बन्दरगाहको उद्घाटन गरेसँगै सञ्चालनमा आएको हो । वीरगन्जबाट आएका मालबाहक ट्रकलाई प्रवेश गराएर बन्दरगाह सञ्चालनको आरम्भ गरिएको हो । मंगलबार वीरगन्ज नाकाहुँदै काठमाडौंका लागि मालवस्तु बोकेर आएका ३ वटा कन्टेनरलाई बन्दरगाह भित्र्याइएको थियो । तेस्रो मुलुकबाट काठमाडौंका लागि मालवस्तु बोकेर ती कन्टेनर वीरगन्ज नाकाहुँदै काठमाडौं आएका थिए । व्यवसायीले आयात गरेका वस्तु बन्दरगाह भन्सार कार्यालयबाट जाँचपास गराउन पाउने भएका छन् ।
माग पूरा हुनेमा विश्वस्त छौं : महन्थ ठाकुर,"परासी : लोकतान्त्रिक समाजवादी पार्टी नेपाल (लोसपा) का अध्यक्ष महन्थ ठाकुरले सरकारले आफ्ना माग पूरा गर्नेमा विश्वस्त रहेको बताएका छन्। आफूहरुले उठाएका मागका बारेमा वर्तमान सरकारले आश्वसन दिएकाले सकरात्मक परिणाम आउनेमा विश्वस्त रहेको उनको भनाई छ। जिल्ला अध्यक्ष मुकरजी गिरीको अध्यक्षतामा सम्पन्न आमसभामा नेताहरु सर्वेन्द्रनाथ शुक्ला, अनिल झालगायतका नेताले सम्बोधन गरेका थिए ।"
"प्रदेश १ मा योजना आयोगका पदाधिकारी नियुक्त, खेलकुद बोर्डका उपाध्यक्ष र सदस्य सचिव बर्खास्त","विराटनगर : प्रदेश १ सरकारले प्रदेश योजना आयोगको उपाध्यक्ष नियुक्त गरेको छ। त्यस्तै प्रदेश खेलकुद बोर्डका उपाध्यक्ष र सदस्य सचिवलाई बर्खात गर्ने निर्णय पनि सरकारले लिएको छ। मुख्यमन्त्री राजेन्द्रकुमार राईको अध्यक्षतामा सोमबार साँझ सम्पन्न प्रदेश मन्त्रिपरिषद् बैठकले यातायात व्यवस्था तथा सञ्चार मन्त्री उपेन्द्रप्रसाद घिमिरेलाई सरकारको प्रवक्ता तोक्ने निर्णयसमेत गरेको छ। बैठकले पाँचथरका डा पूर्ण लोक्सोमलाई प्रदेश योजना आयोगको उपाध्यक्षमा नियुक्त गर्ने निर्णय गरेको हो। लोक्सोम यसअघि आयोगका सदस्य थिए। त्यस्तै आयोगका अन्य सदस्यहरूमा डा ज्ञानेन्द्रबहादुर कार्की (संखुवासभा), नारायण कोइराला (सुनसरी), प्रकाश राई (भोजपुर) र अञ्जु खड्का (मोरङ)लाई नियुक्त गर्ने निर्णय भएको मन्त्री घिमिरेले बताए। उनका अनुसार प्रदेश प्रशिक्षण केन्द्रको कार्यकारी निर्देशकमा विष्णुकुमार कार्कीलाई नियुक्त गर्ने निर्णय बैठकमा भएको छ। बैठकले प्रदेश खेलकुद विकास बोर्डका उपाध्यक्ष बाबा मेन्याङ्बो र सदस्य सचिव पर्शुराम बस्नेतलाई बर्खास्त गरेको छ। बस्नेतलाई सरकारले २ महिनाअघि स्पाष्टकीकरण सोधेको थियो। मन्त्री घिमिरेले उपाध्यक्ष मेन्याङ्बो र सदस्य सचिव बस्नेतलाई जिम्मेवारीबाट हटाउने निर्णय बैठकले गरेको जानकारी दिए। बैठकले सगरमाथा टिन्स क्लब (सञ्चालन तथा व्यवस्थापन) कार्यविधि, २०७५ लाई संशोधन गरी सो सम्बन्धमा बनेको नयाँ कार्यविधि, २०७८ स्वीकृत गर्ने निर्णय गरेको छ।स्मृति प्रतिष्ठान, फाउण्डेसन र अध्ययन केन्द्रलाई अनुदान रकम प्रदान गर्ने सम्बन्धी कार्यविधि २०७८ स्वीकृत गर्ने निर्णय बैठकमा भएको घिमिरेले बताए।"
मोरङका मतदानस्थलको अवस्था बुझ्दै सुरक्षा अधिकारी,"विराटनगर : निर्वाचन सुरक्षाका दृष्टिकोणले मोरङ अति संवेदनशील जिल्लाभित्र पर्छ। भारतसँगको खुला सीमा लगायतका कारण संवेदनशील मानिएको मोरङमा नजिकिँदो स्थानीय तह निर्वाचनको चहलपहल सुरु भइसकेको छ। मतदानस्थलको अवस्था बुझ्न र निर्वाचन लक्षित सुरक्षा व्यवस्था मिलाउनका लागि सुरक्षा अधिकारीहरु सक्रिय भएर लागेका छन्। निर्वाचनलाई शान्तिपूर्ण र भयरहित तवरबाट सम्पन्न गराउन मतदानस्थलमा देखिएका समस्या समाधान गर्ने उद्देश्यले मंगलबार बिहानदेखि मतदानस्थलको निरीक्षण एवं अनुगमन सुरु गरिएको छ। सुरक्षा संवेदनशीलतालाई दृष्टिगत गरेर जिल्ला सुरक्षा समितिले मतदानस्थल र मतदान केन्द्रको औपचारिक निरीक्षण सुरु गरेको हो। निरीक्षणमा मोरङका प्रमुख जिल्ला अधिकारी काशीराज दाहाल, प्रमुख सेनानी अमृत थापा, नेपाल प्रहरीका प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धान प्रमुख एसपी बासु सिग्देल लगायतका सुरक्षा अधिकारी खटिएका छन्। प्रजिअ दाहालले बूढीगंगा गाउँपालिकाबाट निरीक्षण सुरु गरिएको बताए। उनका अनुसार पहिलो चरणमा बूढीगंगा र ग्रामथान गाउँपालिका तथा सुन्दरहरैँचा नगरपालिकामा रहेका मतदानस्थलको निरीक्षण गरिने छ। बूढीगंगामा १२, ग्रामथानमा १५ र सुन्दरहरैँचामा २५ वटा मतदानस्थल छन्। निरीक्षणमार्फत मतदानस्थलको अवस्था, खानेपानीको सुविधा, सञ्चारको उपलब्धता र सुरक्षा वस्तुस्थिति लगायतका बारेमा जानकारी लिने काम भइरहेको दाहालको भनाइ छ। कतिपय मतदानस्थल सुरक्षाका दृष्टिकोणले अति संवेदनशील छन्, उनले भने, सुरक्षामा कुनै कमजोरी नहोस् भनेर अनुगमन र निरीक्षणलाई प्राथमिकतामा राखिएको छ। मतदानस्थलको अवस्था र त्यहाँका समस्याका बारेमा जानकारी लिएर थप व्यवस्थापनको काम अघि बढाइने प्रजिअ दाहालले बताए। उनका अनुसार कम्पाउण्डवाल र घेराबेरा नगरिएका तथा सुधार गर्नुपर्ने मतदानस्थलको व्यवस्थापन सम्बन्धित पालिकामार्फत गरिने छ। निर्वाचनमा कुनै पनि कमजोरी हुन नदिने गरी सुरक्षा व्यवस्था मिलाउन बेलैदेखि सक्रियता बढाइएको उनको भनाइ छ। मोरङमा ३ सय मतदानस्थल र ८ सय २० वटा मतदान केन्द्र छन्। प्रजिअ दाहालले सुरक्षा संयन्त्रको पहुँच, विगतका घटना र अवस्थालगायतलाई ध्यानमा राखेर शान्ति सुरक्षाको व्यवस्था मिलाउँदै कुनै पनि कमजोर हुन नदिइकन भयरहित तरिकाबाट मतदानको वातावरण तयार गरिने बताए।"
नगरको भागबण्डा गर्न सत्तारुढ गठबन्धनको बैठक : कोको छन् सहभागी ?,"काठमाडौं : प्रधानमन्त्री निवास बालुवाटारमा सत्तारुढ गठबन्धनको बैठक जारी रहेको छ। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका छन्। बैशाख ३० गते हुने स्थानीय निर्वाचनमा महानगर, उपमहानगर र नगरपालिकामा उम्मेदवारको भागबण्डा गर्ने विषयमा छलफल गर्न केन्द्रीत रहेको छ। प्रधानमन्त्री शेरबहादुर देउवा भारत भ्रमणबाट फर्किएपछि समसामयिक राजनीतिक घटनाक्रम, स्थानीय निर्वाचनमा तालमेलको गृहकार्यको विषयमा छलफल गर्न बैठक बसेको बालुवाटार स्रोतले जनाएको छ। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। ६ महानगरमा गठबन्धनको केन्द्रबाट नै उम्मेदवारको टुगो लगाउने निर्णय गरेको थियो। भरतपुर महानगरपालिकामा नै माओवादी केन्द्रले दाबी गरेको छ। तर चितवन कांग्रेसले भने भरतपुरको मेयर कांग्रेसले लिएर अन्य पद माओवादी केन्द्रलाई दिनुपर्ने छलफल अगाडि बढाएका छन्। सोमबार बिहान जिल्लास्थित गठबन्धनमा आबद्ध दलहरुको बैठकले स्थानीय तह निर्वाचनमा तालमेल गरी अघि बढ्ने निर्णय गरेका छन्। जिल्लास्थित सातवटै पालिकामा गठबन्धन दलहरुबीच बैठक बसी चुनावी तालमेलका बारेमा संयुक्त संयन्त्र निर्माण गर्ने र उक्त संयुक्त संयन्त्रको संयोजन नेपाली कांग्रेसको पालिका सभापतिले गर्ने निर्णय गरेको हो।"
अर्थतन्त्र ओरालोमा : सुधारका लागि अर्थविद्सँग छलफल गर्ने गठबन्धनको निर्णय,"काठमाडौं : सत्ता गठबन्धनको बैठकमा देशको अर्थतन्त्र ओरालो लागेको विषयले प्रवेश पाएको छ। नेपालको अर्थतन्त्रका परिसूचकहरू नकारात्मक र कमजोर हुँदै गएकोप्रति अर्थविद्ले चिन्ता व्यक्त गर्न थालेपछि मंगलबारको गठबन्धनको बैठकमा छलफल भएको हो। बैठकले मुलुकको अर्थतन्त्रको अवस्थालाई ध्यान दिँदै राजनीतिक दल, अर्थविद्, योजनाविद् र सरोकारवाला पक्षसँग छलफल गर्ने निर्णय भएको प्रचण्डका प्रेस संयोजक सूर्य किरण शर्माले जानकारी दिए। उनले भने, पछिल्लो समयमा देखिएको अर्थतन्त्रको सुधारका लागि अर्थविद्, योजनाविद् र सरोकारवाला पक्षसँग छलफल गर्ने निर्णय छ। अन्तर्क्रिया, छलफलबाट प्राप्त हुने सुझावको आधारमा सरकारले ठोस कदम चाल्ने निर्णय भएको छ। अर्थतन्त्रमा समस्या देखिएको विषय उठेपछि प्रधानमन्त्री शेरबहादुर देउवाले सुधारका लागि छलफल गरेर अगाडि बढ्ने जवाफ दिएका थिए। मंगलबार अन्नपूर्ण पोस्ट्ले विकास खर्च २४९१ मात्र भएपनि भुक्तानी दिन पैसै नभएको समाचार प्रकाशित गरेको थियो। सरकारले चैत २० गतेसम्म पुँजीगत अर्थात् विकास खर्च २४९१ प्रतिशत मात्रै गरेको छ। ७५ प्रतिशत विकास बजेट खर्च हुन सकेको छैन। तर, काम सम्पन्न भएका आयोजनाको भुक्तानी हुन सकेको छैन। भौतिक पूर्वाधार तथा यातायात मन्त्रालयअन्तर्गत १ हजार ५ सयभन्दा बढी बहुवर्षीय योजना छन्। यीमध्ये सडक, पुलजस्ता पूर्वाधार निर्माण सकिएको महिना कट्दा पनि भुक्तानी नपाएकाबारे प्रदेश, स्थानीय सरकारदेखि मन्त्रालयसम्म धेरै गुनासो आएको छ। महालेखा नियन्त्रक कार्यालयको तथ्यांकअनुसार पुँजीगत खर्च समीक्षा अवधिमा गत वर्षभन्दा कम हो। गत वर्ष चैत २० गतेसम्म २६३८ प्रतिशत पुँजीगत खर्च भएको थियो। प्रदेश र स्थानीय तहबाट विनियोजन भएका परियोजनाको भुक्तानीमा पनि समस्या देखिएको छ। विदेशी विनियम सञ्चिति घटेको छ। आयात बढेको छ। शोधान्तर घाटा चुलिएको र मूल्यवृद्धि अकासिएको नेपाल राष्ट्र बैंकको तथ्यांकले देखाएको छ। विदेशी मुद्रा घट्दै गए अत्यावश्यक वस्तु आयातमा संकट ल्याउन सक्ने संकेत देखिएको छ। हाल देखिएको तरलता संकट र बैंकिङ क्षेत्रमा बढ्दो जोखिमले वित्तीय क्षेत्र संकटपूर्ण स्थितिबाट गुज्रिरहेको छ। विगत केही वर्षदेखि बेलाबेलामा कहिले तरलता संकट र कहिले उच्च तरलता हुने गरेको थियो। पछिल्लो समय अर्थतन्त्र ओरालो लागेको भन्दै प्रमुख प्रतिपक्ष दल नेकपा एमालेले चिन्ता प्रकट गरेको छ। देउवा नेतृत्वको सरकार बनेपछि मुलुकको अर्थतन्त्र टाट पल्टिन लागेको एमाले अध्यक्ष केपी शर्मा ओलीले सार्वजनिक रुपमा नै बताउँदै आएका छन्। एमाले उद्योग, वाणिज्य तथा आपूर्ति विभागले व्यवसायीसँग छलफलमा उनले सरकारले अर्थतन्त्र निराशाजनक र डरलाग्दो अवस्थामा पुर्याएको दाबी समेत गरेका थिए। अर्थतन्त्रका सबै सूचक नकारात्मक हुँदा पनि सरकार राम्रो छ भनेर हिँडिरहेको ओलीको भनाइ थियो। उहाँहरू देशको अर्थतन्त्र चुस्त, दुरुस्त छ भनाउन तल्लीन हुनुहुन्छ। जुन खालको धन्दा उहाँहरू गर्न खोज्दै हुनुहुन्छ, यो उपयुक्त होइन, ओलीले भने। उनले जनताको जीवनस्तर उकासेर आर्थिक समृद्धि हासिल गर्नु राजनीतिको महत्त्वपूर्ण पक्ष हुने बताए। को सरकारमा छ भन्ने विषयले भन्दा पनि अर्थतन्त्र कसरी चलेको छ भन्ने विषयले अर्थ राख्छ, अध्यक्ष ओलीले भने। कतिपयले देश श्रीलंकाको जस्तो आर्थिक संकटमा जाने चर्चा हुन थालेपछि सत्तारुढ दल नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले देश श्रीलंकाको जस्तो आर्थिक संकटमा जाने अवस्थामा नरहेको बताएका छन्। अर्थतन्त्रलाई दुर्घटनामा जानबाट रोक्न विशेष योजना ल्याउन आफू लागेको राजधानीमा चैत्र १७ गते आयोजित एक कार्यक्रममा बताएका थिए। अर्थतन्त्रलाई दुर्घटनामा जानबाट रोक्न हामी छलफल गरेर योजना ल्याउँदैछौं, प्रचण्डले भने, श्रीलंकाको जस्तो अवस्थामा नेपाल जाँदैन। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका थिए।"
धनुषाका दुई उपमेयर एमालेमा प्रवेश,"जनकपुरधाम : विदेह नगरपालिकाकी उपमेयर निलम मण्डल नेपाल कम्युनिष्ठ पार्टी (एमाले) प्रवेश गरेकी छन्। धनुषाको विदेह नगरपालिकामा तत्कालीन नेकपा माओवादी केन्द्रबाट उपमेयरमा विजयी भएकी मण्डल एमाले प्रवेश गरेकी हुन्। नेकपा एमालेका पार्टीका सचीव रघुविर महासेठ र केन्द्रीय सदस्य जुली महतोले जनकपुरधाम स्थित आफ्नै निवासमा मण्डललाई एमाले गराएको हुन्। यसअघि माओवादी केन्द्रबाट विदेह नगरपालिकामा विजयी भएका मेयर बेचन दासले नेपाल कम्युनिष्ट पार्टी भंग हुँदा एमाले रोजेका थिए। सोही अवसरमा लोकतान्त्रिक समाजवादी पार्टी जनकपुरका चर्चित युवा नेता सुशील कर्ण र मरवाडी युवा मञ्चको अध्यक्ष दिपक बजाज (मौसम) समेत एमाले प्रवेश गरेका हुन्। सोमबार मात्र धनुषाको गणेशमान चारनाथ नगरपालिकाकी उपमेयर मीनाकुमारी यादव नेकपा माओवादी केन्द्र परित्याग गरि नेकपा एमालेमा प्रवेश गरेकी छन्। माओवादी केन्द्रबाट २०७४ सालको निर्वाचनमा २ हजार ६१० मत प्राप्त गरी निर्वाचित भएकी यादव सोमबार एमाले अध्यक्ष केपी शर्मा ओलीलाई भेटेर पार्टी प्रवेश गरेकी हुन्। पार्टी प्रवेशमा नेकपा एमालेका जिल्ला ईन्चार्ज रामचन्द्र मण्डल, जिल्ला अध्यक्ष राजकिशोर यादव सहितका नेता तथा कार्यकर्ताहरुको सहभागिता रहेको थियो।"
सरकारी गाडी नगरपालिकालाई फिर्ता,"विराटनगर : मोरङको लेटाङ नगरपालिकाका मेयर शंकर राईले सरकारी गाडी नगरपालिकालाई फिर्ता गरेका छन्। नगर प्रमुख राईले आफूले प्रयोग गर्दै आएको को १ झ ५१७ नम्बरको गाडीको चाबी सोमबार प्रमुख प्रसासकीय अधिकृत अच्युतप्रसाद दाहाललाई फिर्ता दिएका हुन्। स्थानीय तहको निर्वाचन मिति घोषणा भइसकेको र पार्टीले आयोजना गरेका चुनावी कार्यक्रममा आफू सहभागी हुनुपर्ने भएपछि सरकारी सम्पत्तिको दुरुपयोग नहोस् भनेर गाडी फिर्ता गरेको जानकारी उनले दिए। नेपाली कांग्रेसका क्षेत्रीय सभापतिसमेत रहेका राईले उक्त क्षेत्रमा पर्ने ४ वटै स्थानीय तहमा पार्टीको जित निश्चित गराउन आफू सक्रिय भएर लाग्ने बताएका छन्। जनताको कामका लागि सरकारी गाडी प्रयोग गरे पनि पार्टीको काममा प्रयोग नगर्ने उनको भनाइ छ। लेटाङ४ का वडाध्यक्ष सन्तोष कार्की र ८ का भीमप्रसाद पोखरेलले पनि आफूले प्रयोग गर्दै आएको सरकारी मोटरसाइकल फिर्ता गरेका छन्। यसअघि तेह्रथुमको म्याङलुङ नगरपालिकाका मेयर सञ्जयकुमार तुम्बाहाम्फे, मोरङको उर्लाबारी नगरपालिकाका मेयर खड्ग फागो र झापाको हल्दीबारी गाउँपालिकाका अध्यक्ष रवीन्द्रप्रसाद लिङ्देनले सरकारी गाडी फिर्ता गरिसकेका छन्।"
पौडेलको संयोजकत्वमा निर्वाचन तयारी तथा अनुगमन समिति गठन,"काठमाडौं : सत्तारुढ गठबन्धनले कांग्रेस नेता रामचन्द्र पौडेलको संयोजकत्वमा स्थानीय निर्वाचनको तयारी तथा अनुगमनका लागि समिति गठन गरेका छन् । मंगलबार बिहान बसेको गठबन्धनको बैठकले आगामी बैशाख ३० गते हुने स्थानीय निर्वाचनको तयारी तथा अनुगमनका लागि पौडेलको संयोजकत्वमा गठन गरेको प्रचण्डका प्रेस संयोजक सूर्य किरण शर्माले जानकारी दिए । उनका अनुसार बैठकमा प्रधानमन्त्री शेरबहादुर देउवाले तीन दिने भारत भ्रमणबाट भएका उपलब्धिबारे सत्ता साझेदार दललाई ब्रिफिङ गरेका थिए। देउवाले भ्रमणले दुई देशबीचको सम्बन्ध थप सुधार भएको दाबी गरेका छन्। बैठकले प्रधानमन्त्रीको भारत भ्रमण सफल भएको निष्कर्ष निकालेको छ। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', जनता समाजवादीका संघीय परिषद् अध्यक्ष बाबुराम भट्टराई, एकीकृत समाजवादीका अध्यक्ष माधवकुमार नेपाल, कांग्रेस नेता रामचन्द्र पौडेललगायतका नेताहरु सहभागी भएका थिए। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्।"
"राजनीतिक दलसँग छलफल गर्दै निर्वाचन आयोग, आचारसंहिताबारे छलफल हुने","काठमाडौं : निर्वाचन आयोगले स्थानीय तहको निर्वाचनमा सहभागी हुने राजनीतिक दललाई छलफलका लागि बोलाएको छ। राजनीतिक दलका प्रमुख एवम् पदाधिकारीसँग मंगलबार बिहान ११:३० बजे आयोगको सभाहलमा छलफल हुने निर्वाचन आयोगका सचिव गोकर्णमणि दुवाडीले जानकारी दिए । दुवाडीका अनुसार आयोगबाट स्वीकृत निर्वाचन आचारसंहिता, २०७८ को प्रभावकारी कार्यान्वयनमा राजनीतिक दलको प्रतिबद्धता लिन बैठक बोलाइएको हो। बैठकमा स्थानीय तह निर्वाचन, २०७९ को प्रयोजनको लागि दर्ता भएका ७९ राजनीतिक दलहरुलाई छलफलका लागि बोलाइएको छ । सरकारले आगामी वैशाख ३० वैशाखमा स्थानीय तहको निर्वाचन घोषणा गरेको छ। आयोगले निर्वाचन आचारसंहिताको कार्यान्वयन गराउन देशभर अन्तर्क्रिया कार्यक्रम आयोजना गरेको छ। निर्वाचन आचारसंहिता२०७८राजपत्रमा प्रकाशित भएपनि केहि प्रावधानविरुद्ध सर्वोच्च अदालतमा रिट दायर भएको छ। निर्वाचित जनप्रतिनिधिले उम्मेदवारी दिँदा राजीनामा गर्नुपर्ने आचारसंहितामा राखिएपछि यसको विरोध भएको छ। यो प्रवधान हटाउनुपर्ने भन्दै सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले आइतबार अदालतमा रिट दायर गरेका थिए। यो विषय सर्वोच्च अदालतमा हाल विचाराधीन रहेको छ । आयोगले चुनाव चिन्हको रंग हरियो बनाउने भनी गरेको निर्णयप्रति विपक्षी एमालेले आपत्ति जनाएको छ। एमालेले हरियो रंग नराख्न आयोगसँग माग गरेको थियो तर, आयोगले भने कुनै राजनीतिक कारण नभई प्राविधिक कारणवश रंग फेर्नुपरेको बताएको छ। नीलो रंगको चुनाव चिन्ह र स्वस्तिक छाप पनि निलै भएकाले मतगणनामा समस्या भएको आयोगको भनाई छ। आयोगले स्थानीय तह निर्वाचनका लागि २ करोड मत पत्र छाप्न लागेको छ। जनक शिक्षा सामग्री केन्द्रलाई मतपत्र छपाइको जिम्मा दिइने आयोगले जनाएको छ। नेपालको संविधान, राजनीतिक दलसम्बन्धी ऐन, स्थानीय तह निर्वाचन ऐन र निर्वाचन व्यवस्थापननमा लैंगिक तथा समावेशी नीतिअनुसार महिला तथा समावेशी समूहका व्यक्तिहरुलाई निर्वाचन प्रक्रियामा बढी सहभागिता र प्रतिनिधित्व गराउन आयोगले निर्देशन दिएको छ। यता गृह मन्त्रालयले स्थानीय तहको निर्वाचनको बहिष्कार र विरोध गर्नेहरुमाथि निगरानी बढाउन सबै जिल्ला प्रशासन कार्यालय (सीडीयो)हरुलाई निर्देशन दिएको छ । स्थानीय तह निर्वाचनको मिति नजिकिदै गर्दा गृह मन्त्रालयले निर्वाचनको बहिष्कार र निर्वाचन प्रक्रियामा अवरोध सृजना गर्ने व्यक्ति, समूह वा राजनीतिक दलहरुका गतिविधिमाथि निगरानी बढाउन जिल्ला प्रशासन कार्यालयलाई लिखित निर्देशन दिएको हो ।"
सत्ता गठबन्धनको बैठक : महानगर र उपमहानगरको भागबण्डाबारे छलफल केन्द्रीत,"काठमाडौं : प्रधानमन्त्री निवास बालुवाटारमा सत्तारुढ गठबन्धनको बैठक जारी रहेको छ। बैशाख ३० गते हुने स्थानीय निर्वाचनमा महानगर र उपमहानगरको भागबण्डा गर्ने विषयमा छलफल गर्न सत्तारुढ गठबन्धनको बैठक बसेको हो। प्रधानमन्त्री शेरबहादुर देउवा भारत भ्रमणबाट फर्किएपछि समसामयिक राजनीतिक घटनाक्रम, स्थानीय निर्वाचनमा तालमेलको गृहकार्यको विषयमा छलफल गर्न बैठक बोलाइएको बालुवाटार स्रोतले जनाएको छ। यस अगाडि चैत्र १७ गते बसेको गठबन्धनको बैठकले महानगरपालिका र उपमहानगरमा तालमेलको निर्णयमा गरेको थियो। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। गठबन्धनले उम्मेदवार चयनका लागि संयन्त्र बनाउने निर्णय गरेपछि जिल्ला जिल्लामा गठबन्धनका नेताहरु छलफलमा जुटेका छन्। गठबन्धनको बैठकले स्थानीय तह निर्वाचनलाई मध्यनजर गर्दै चैत २२ गतेभित्र स्थानीय र प्रदेशको रिपोर्टिङ केन्द्रलाई गरिसक्नुपर्ने निर्णय गरेको थियो ।"
अखेटोपहारसहित भक्तपुरबाट तीनजना पक्राउ,"भक्तपुर : भक्तपुर मध्यपुर थिमी नगरपालिका१ मनोहरा नयाँबस्तीबाट संरक्षित वन्यजन्तु कस्तुरीको बिनाजस्तो देखिने बास्नादार बस्तु ५ थान र भालुको पित्तजस्तो देखिने वस्तु ५ थानसहित ३ जनालाई प्रहरीले पक्राउ गरेको छ । पक्राउ पर्नेहरूमा भक्तपुर मध्यपुर थिमी नगरपालिका१ मनोहरा नयाँबस्ती बस्ने ४७ वर्षीय क्षत्र बहादुर बेगा, काठमाडौं कोटेश्वर बस्ने जुम्ला सिंजा गाउँपालिका६ काडागाउँ घर भएका १८ वर्षीय किशोर र काठमाडौं जोरपाटी बस्ने पाँचथर याङवरक गाउँपालिका२ तिनतिम्बो घर भएका ४६ वर्षीय लोकेन्द्र बेगा रहेका छन् । उक्त स्थानमा संरक्षित वन्यजन्तु कस्तुरीको बिना र भालुको पित्तको कारोबार भइरहेको भन्ने सूचनाको आधारमा महानगरीय अपराध महाशाखाबाट खटिएको प्रहरीले उक्त कारोबारमा संलग्न उनीहरुलाई पक्राउ गरेको हो । उनीहरूलाई आवश्यक अनुसन्धान एवम् कारबाहीका लागि जिल्ला डिभिजन वन कार्यालय भक्तपुर पठाइएको छ ।"
६० वर्षपछि पनौतीमा हरसिद्धी जात्रा हुँदै,"काभ्रे : हरेक १२ वर्षमा लाग्ने ऐतिहासिक हरसिद्धी जात्रा यो वर्ष ४ दिन मनाउने तयारीमा स्थानीयहरु जुटेका छन्। यहिँ चैत्र २८ गतेबाट सुरु भएर २०७९ बैशाख १ गतेसम्म यो जात्रा पनौतीमा लाग्ने आयोजकले मंगलबार पत्रकार सम्मेलनमा जानकारी दिएको छ। चैत्र २८ गते ललितपुरको हरसिद्धीबाट देवगण (नाच देखाउने तालिम प्रप्ता युवाहरु) सहितको १ सय भन्दा धेरै पनौतीमा हरसिद्धी नाचको लागि आउने हरसिद्धी जात्रा मूल ब्यवस्थापन समिति अध्यक्ष सुरेश सैजुले जानकारी दिए। पहिलो दिन पनौती आउने देवगणसहितलाई स्वागत गर्ने, दोस्रो र तेस्रो दिन चैत २९ र ३० गते पनौतीको मुख्य बजारमा रहेको हरसिद्धी डबली, मुख्य बजारमा नाच प्रर्दशन गरिने सैजुले बताए। दुई दिन नाच सकेपछि बैशाख १ गते बिधिवतरुपमा पनौतीबाट हरसिद्धी नाच देवगण टोलीलाई बिधाई गरिने प्रचलन रहेको सैजुले बताए। ललितपुरको हरसिद्धीबाट पनौती आउने देवगणहरु २९ जना रहेको जात्रा समितिले जनाएको छ। विस २००६ सालमा पनौतीमा बिधिवतरुपमा हरसिद्धी नाच जात्रा भएको तर त्यसपछिको २०६६ सालमा स्व बिष्णुदास स्याउलको नेतृत्वमा जात्रा ब्यवस्थापनको लागि अघि बढेतापनि बिधिवतरुपमा जात्रा हुन सकिरहेको थिएन। यो वर्ष हरेक १२ वर्षमा लाग्ने उक्त जात्रा नाच पनौतीमा बिधिवतरुपमा संचालनको लागि सबै तयारी गरिरहेको हरसिद्धी जात्रा आर्थिक समितिको संयोजक पुरुषोतम कर्माचार्यले जानकारी दिए। हरसिद्धी नाच जात्राको समयमा त्रिशाक्ति हरसिद्धीको पनौतीमा बास रहुन्जेल अन्य कुनै बाजा बजाउन नहुने पूजाको समयमा कुखुराको मासु, अण्डा र लसुनसमेत निषेध गरिएको जात्रा ब्यवस्थापन समितिले जनाएको छ।"
विद्रोहीको आक्रमणबाट कंगोस्थित शान्ति मिशनमा रहेका नेपाली सैनिक घाइते,"काठमाडौं : शान्ति मिशनका लागि कंगोमा रहेका नेपाली सैनिक जवान विद्रोहीको आक्रमणबाट घाइते भएका छन्। परेशन 'बाली'का क्रममा सैनिक जवान घाइते भएको जनसम्पर्क तथा सूचना निर्देशनालय जंगी अड्डाले जनाएको छ। 'नेपाली शान्ति सैनिकहरुले अपरेशन 'बाली'को दौरान, मिति २९७८१२२२ गते प्रमुख सेनानी निकिल कुवँरको कमाण्डमा कर्डन एन्ड सर्चको कारबाही सञ्चालन गरी, विद्रोहीको अब्चेक्टिभ कब्जा गरी जमिन होल्ड गरेपश्चात, विद्रोहीले अज्ञात स्थानबाट गरेको फायरबाट उक्त मिशनमा कार्यरत एक जना सैनिक जवान घाइते भएको व्यवहरो जानकारी गराइन्छ,' जंगी अंड्डाद्वारा जारी विज्ञप्तिमा भनिएको छ। घाइते सैनिक जवानलाई तत्काल हेलिकोप्टरमार्फत् उद्धार गरी बुनियाँस्थित लेबल२ अस्पतालमा उपचार भइरहेको छ। बाँकी नेपाली सैनिकहरु सुरक्षित रहेको विज्ञप्तिमा उल्लेख छ।"
वाणगंगा नदीको मधुवन तटीय क्षेत्रमा नदीजन्यवस्तुको ठेक्का सम्झौता विपरित उत्खनन्,"कपिलवस्तु : वाणगंगा नगरपालिकाबाट ठेक्का सम्झौता गरी संचालन गरिएको वाणगंगा नदीको मधुवन वगर क्षेत्रमा जथाभावी नदीजन्य वस्तुहरुको उत्खनन् भइरहेको छ । उत्खनन्का क्रममा नगरपालिका र ठेकेदार कम्पनी बीच भएको सम्झौता विपरित नदी क्षेत्रमा ढुंगा गिट्टी बालुवाको उत्खनन् गर्दा चुरे क्षेत्र विनाशको संकटमा पुगेको छ । चालु आर्थिक वर्ष २०७८।०७९ का लागि वाणगंगा नगरपालिकासँग खुला प्रतिस्पर्धाका आधारमा पोखरा महानगरपालिका वडा नं ३१ को शिवम् विल्र्डसले भ्याट बाहेक ५ करोड १ लाख १ सय ५१ रुपैया बोलकबोल गरी ठेक्का लिएको छ । ठेक्का सम्झौता अनुसार ठेकेदार कम्पनीले कुल ७५ हजार ९ सय ६८ घन मीटर नदीजन्य वस्तु उत्खनन् गर्ने सम्झौता भएको छ । तर सम्झौताको दुगुना बढी परिमाणमा नदीजन्य वस्तु उत्खनन् गर्ने योजनासहित ठेकेदार कम्पनी अघि बढेको छ । नदी क्षेत्रमा ३५ सेन्टिमीटर गहिराइसम्म नदीजन्य वस्तु उत्खनन् गर्ने सम्झौता भएपनि त्यसको ४ गुना बढी गहिरो गरी वाणगंगा नदीको मधुवन तटीय क्षेत्रमा उत्खनन् भइरहेको सजिलै देख्न सकिन्छ । नदीजन्य वस्तुको उत्खनन् र निकासीका विषयमा ठेक्का प्रदायक कार्यालय बाणगंगा नगरपालिका र अन्य सरोकारवाला निकायको पनि गहन अनुगमन हुन नसक्दा नदीजन्य वस्तुको दोहन यसरी बढेको हो । बिहान सुर्योदयदेखि साँझ सूर्यास्तसम्मका लागि ठेक्का लगाइएको भए पनि ठेकेदार पक्षबाट स्थानीय तह र प्रहरी प्रशासन समेतको मिलोमतोमा राती अबेरसम्म पनि खोलाबाट नदीजन्य वस्तुको उत्खनन् भइरहेको छ । वाणगंगा नदी क्षेत्रमा रातको समयमा अन्नपूर्णकर्मीसहित स्थानीय सञ्चाचारकर्मीहरु पुग्दा नदी क्षेत्रमा निकासी हुँदै गरेको, ब्याक हु लोडरको प्रयोगबाट नदी जन्यवस्तुको ओसार पोसार भइरहेको भेटिएको हो । नदी नियन्त्रणका लागि निर्माण गरिएका तटबन्धहरु पनि ढल्दै गएका छन् । नदी तटीय क्षेत्रको दक्षिणतर्फका गाउँहरुमा पानीको सतह तल झर्दै गएको छ । ठेकेदार पक्षले आफ्नो मात्रै फाइदा हेरेर नदीजन्य वस्तुको उत्खनन् गरेको प्रति स्थानीय सर्वसाधारणहरु पनि चिन्तित बनेका छन् । ठेक्का प्रदायक कार्यालयले यसको निरन्तर अनुगमन गरी नदीजन्य पदार्थको उत्खनन्लाई व्यवस्थित बनाउन स्थानीयले माग गरेका छन् । यसरी जथाभावी नदी क्षेत्रमा हुने यस्ता उत्खनन्ले नदी तटीय क्षेत्रका गाउँवस्तीमा बाढी पस्न सक्ने जोखिम बढेको छ । नदी नियन्त्रणका लागि निर्माण गरिएका तटबन्धहरु पनि ढल्दै गएका छन् । नदी तटीय क्षेत्रको दक्षिणतर्फका गाउँहरुमा पानीको सतह तल झर्दै गएको छ । स्थानीयका हेण्डपाइपहरु पनि सुक्दै गएका छन् । यसरी चुरे संरक्षणको सट्टा विनाश हुँदै गइरहेको घटनाप्रति जिल्लाका सबै सरोकारवाला निकायहरु जाकरुक हुनुपर्नेमा स्थानीय अगुवा युवा सुरज कुमार अग्रहरीले माग गरेका छन् । सम्झौता विपरित वातावरणीय सन्तुलनलाई बिगार्ने ढंगबाट हुँदैआएको यस्तो उत्खनन् ठेक्कालाई आवश्यक परे रद्द गरेरै भए पनि वातावरण संरक्षणमा जोड दिन स्थानीय नागरिक अगुवा दोलख पर्छाईले वाणगंगा नगरपालिकालाई अनुरोध गरेका छन् । सम्झौता विपरित उत्खनन् नगर्न वाणगंगा नगरपालिकाले ठेकेदार कंपनीलाई सचेत गराएको छ । अनुगमनका क्रममा नियम विपरित उत्खनन् गरेको पाइए तत्काल ठेकेदार कम्पनीलाई नियम अनुसार कारबाही गरिने वाणगंगा नगरपालिकाका प्रमुख प्रशासकीय अधिकृत टेकराज पंथीले बताए । कपिलवस्तु जिल्लाका अन्य नदी क्षेत्रहरुमा पनि उत्खनन्का लागि लगाइएको ठेक्कामा यसै ढंगबाट सम्झौता विपरित अवैध ढंगबाट उत्खनन् कार्य भइरहेको छ । यसतर्फ स्थानीय प्रशासनलगायत अन्य सरोकारवाला निकायहरु मुकदर्शक बनेर बसेका छन् ।"
बाँकेमा १०१ मतदानस्थल अति संवेदनशील,"नेपालगञ्ज : बाँकेका विभिन्न ६ स्थानीय तहमा रहेका १०१ मतदानस्थल अति संवेदनशीलका रुपमा रहेका छन्। वादविवाद हुने, झैभगडा हुने वा बुथ क्याप्चरको सम्भावना रहेकालाई संवेदनशील मतदानस्थलको रुपमा लिएका छौं, प्रमुख जिल्ला अधिकारी सूर्यबहादुर खत्रीले भने। उनले संवेदनशील र अति संवेदनशील क्षेत्रलाई वर्गीकरण गरेर सुरक्षा व्यवस्था सुदृढ गरिने जानकारी दिँदै मतदानस्थललाई आन्तरिकरुपमा व्यवस्थापन गरिने बताए। यसैबीच स्थानीय तह निर्वाचनका लागि जिल्ला सुरक्षा समितिले विभिन्न स्थानीय तहका मतदानस्थलको अनुगमन सुरु गरेको छ। कोहलपुर नगरपालिकाका १४ तथा खजुरा गाउँपालिकाका आठ मतदानस्थलको अनुगमन गरिएको प्रजिअ खत्रीले जानकारी दिए। उनले मतदानस्थल केहीमा पर्खाल नभएको, चर्किएको र केहीलाई मर्मतसम्हार गरेर प्रयोगमा ल्याइने उल्लेख गरे। विसं २०७४ को स्थानीय निर्वाचनमा जिल्लामा दुई लाख ४६ हजार १०३ मतदाता रहेकोमा यस वर्ष कूल तीन लाख २९ हजार ४७३ मतदाता छन्। जिल्लामा मतदान केन्द्र ३७९ छन्। मतदाता सङ्ख्या बढेकाले ५२ मतदान केन्द्र थपिएको जिल्ला निर्वाचन कार्यालयका सूचना अधिकारी युवराज पन्तले जानकारी दिए।"
अदालतको आदेशकाबीच विद्यालय भवन शिलान्यास,उदयपुर : उच्च अदालत विराटनगरले जारी गरेको परमादेशकाबीच उदयपुरको त्रियुगा नगरपालिका१० बोक्सेस्थित बालमन्दिर माध्यमिक विद्यालय परिसरमा निर्माण हुने भवनको शिलान्यास गरिएको छ। भारतीय राजदुतावासको सहयोगमा बाल संगठनको क्षेत्राधिकार भित्र निर्माण हुन लागेको भवनको स्वामित्वको बिषयलाई लिएर विवाद चलिरहँदा मंगलबार परराष्ट्रमन्त्री डा नारायण खड्का र भारतीय कार्यवाहक राजदूत नामग्य सी खाम्पाले भवनको शिलान्यास गरेका हुन्। भवन शिलान्यास गर्दै गर्दा उच्च अदालत विराटनगरले तत्काल कामकारवाही अघि नबढाउन निषेधाज्ञा परमादेश जारी गरेको छ। न्यायाधिश मिलनकुमार राईको एकल इजलासले मंगलबार दुबै पक्षको छलफल पश्चात निष्कर्षमा पुग्नु पर्ने देखिँदा चैत्र २९ गते छलफल हुने गरी आदेश दिएको थियो। आदेशमा अन्तरिम आदेशको छलफल समयसम्म निवेदन दाविको किन १८७ को जग्गामा निर्माण लगायतका कार्य नगरी यथास्थितिमा राख्न भनिएको छ। आदेशमा माग बमोजिम आदेश जारी हुनु नपर्ने भए आदेश जारी हुनु नपर्नका आधार र कारण खुलाई भए लिखित प्रमाणसमेत राखी बाटोको म्याद बाहेक १५ दिन भित्र विपक्षीलाई आफैं वा कानुन वमोजिमको प्रतिनिधिमार्फत पेश गर्न भनिएको छ। यता विद्यालय प्रशासनले भने अदालतबाट त्यस्तो कुनै औपचारिक आदेश नआएको बताएको छ। प्रधानाध्यापक जङ्गबहादुर खड्काले हालसम्म त्यस्तो कुनै आदेश नआएको र आएको खण्डमा अदालतको आदेशप्रति सम्मान गरिने बताए। भारतीय राजदुवासको सहयोगमा निर्माण हुन लागेको भवन तीन करोड ४० लाख ८० हजारमा थापा निर्माण सेवा प्रालि रामेछापले आगामी २०७९ पौष २१ गतेसम्म निर्माण गर्ने गरी ठेक्का सम्झौता गरेको प्रधानाध्यापक खड्काले बताए।
पुल निर्माणमा ढिलासुस्ती हुँदा सवारीलाई सास्ती,जोमसोम : जोमसोमचीनभारत जोड्ने राष्ट्रिय गौरवको बेनीजोमसोमकोरला सडकखण्ड अन्तर्गत मुस्ताङको मार्फा (राज)खोलामा निर्माणधिन पक्की मोटरेबल पुल निर्माणमा ढिलासुस्ती हुँदा मुस्ताङ आउजाउ गर्ने पर्यटक तथा सवारी साधनले सास्ती भोग्न बाध्य भएका छन्। कालिगण्डकी करिडोर अन्तर्गत एउँटै ठेक्कामा परेको मार्फा र नरसिंह खोलामा निर्माणधिन पक्की पुलको सुरुआती सम्झौता अवधि सकिएर पहिलो पटक थपिएको समयसीमा सकिदासम्म पुल सम्पन्न हुँन ढिलाई हुँदा पर्यटक तथा सवारी साधनले सास्ती खेप्न बाध्य परेको हो। कालिगण्डकी करिडोरले २०७५ सालमा पुलको ठेक्का सम्झौता हुन अगावै मुस्ताङको मार्फा खोलामा करिडोरले ५ मिटरको अस्थायी पुलको सरचना निर्माण गरेको थियो। करिडोरले मार्फा खोलामा दुबैतर्फ ग्याबिन वाल लगाएर फलामे आईभिम राखेर अस्थायी पुल निर्माण गरेको थियो। तर उक्त अस्थायी पुल गतवर्षको मार्फा खोलाको बाढीले बगाएपछि त्यहाँ पुलको समस्या परेको थियो। मार्फा खोलामा चैत्र १५ र १६ गते बाढी आउँदा मुस्ताङ आउजाउ गर्ने हजारौं पर्यटक तथा स्थानीयलाई निकै समस्या परेको थियो। कालिगण्डकी करिडोरले पुनः त्यसस्थानमा ५ मिटरको अस्थायी पुल निर्माण गर्ने तयारी गरेको जनाएको छ। राष्ट्रिय गौरवको बेनीजोमसोमकोरला सडकमा कुल ३८ वटा सडक पुल आवश्यक पर्ने जनाएको छ। जसअन्तर्गत हाल बेनीजोमसोमकोरला सडकमा १६ वटा सडक पुल निर्माणधिन छन् भने १९ वटा पुलको डिजाईन भई निर्माणको चरणमा रहेको आयोजनाले जनाएको छ। आयोजना अन्तर्गत कोरला सडकमा ३ वटा पुल सम्पन्न भई करिडोरलाई हस्तान्तरण भईसकेको छ।
डम्पिङ साइड बिवादले फोहर उठ्नै छोड्यो डडेल्धुरामा,"डडेल्धुरा : डडेल्धुरा सदरमुकामको फोहर बजारमै थुप्रिन लागेको छ। डम्पिङ साइड विवाद हुँदा जिल्ला सदरमुकामको फोहर एकहप्ता देखि उठ्नै छोडेको हो। चारवर्ष अगाडि मात्रै भाडाँमा लिएको स्थानमा स्थानीयले फोहर फाल्नमा रोक लगाएपछि सदरमुकाम क्षेत्रको फोहर बजारैमै थुप्रिन लागेको हो। उग्रतार मेलौली सडक खण्डमा रहेको डम्पिङ साइडमा फोहर फाल्न स्थानीयले रोक लगाएसँगै हप्तादिनदेखि सदरमुकामको फोहर सडक छेउमै जम्मा हुन थालेको छ। बजार क्षेत्रमा संकलन हुने फोहर फाल्नका लागि प्रयोग हुँदै आएको डम्पीङ साइडमा स्थानीय बासिन्दाले फोहर फाल्न नदिएपछि फोहर व्यवस्थापनका लागि समस्या भएको अमरगढी नगरपालिकाले जनाएको छ। जल्ने फोहर व्यवस्थापन भईरहेको र अन्य फोहर पनि व्यवस्थापनका लागि समाधान निकाल्ने अमरगढी नगरपालिकाका सूचना अधिकृत लालबहादुर साउदले बताए। डम्पीङ साईड नहुँदा जिल्ला सदरमुकामको बागबजार, तुफानडाँडा, कृर्तिपुर, स्याउलेसहित पोखरा बजारमा संकलन हुने फोहर नियमितरुपमा संकलन हुन सकेको छैन। स्थानीय बासिन्दाको अवरोधका कारण पहिलाका डम्पीङ साइड बन्द भएको र नयाँ डम्पीङ साईडका लागि स्थानको खोजी गरिरहेको अमरगढी नगरपालीकाले जनाएको छ।"
उद्यमी महिलालाई तालिम,काठमाडौं : एसिया र प्यासिफिकका लागि संयुक्त राष्ट्र आर्थिक र सामाजिक आयोग र दक्षिण एसियाली महिला विकास मञ्चको सहकार्यमा इकमर्स र डिजिटल मार्केटिङमार्फत ब्यापार विस्तार गर्न महिला उद्यमीहरुको तालिम सम्पन्न भएको छ। तीन दिने उक्त तालिम कार्यक्रममा इ पर्यटन मार्केटिङ र हस्तकला र कृषि : डिजिटल टेक्नोलोजी अवसरहरुको फाइदा सम्बन्धि सत्रहरुबाट सुरु भयो। कार्यक्रमकी प्रमुख अतिथि सहरी विकास मन्त्री रामकुमारी झाक्रीले डिजिटल मार्केटिङ र इ कमर्समा सुरुआती पुस्तिका शीर्षकको म्यानुअलको विमोचन गरिन्। कार्यक्रममा मन्त्री झाँक्रीले महिलाको सामाजिक र आर्थिक सशक्तिकरणमा जोड दिँदै यस तालिमले उनीहरुलाई आफ्नो व्यवसाय डिजिटलाइज गर्न मदत पुग्ने विश्वास ब्यक्त गरिन्। दक्षिण एसियाली महिला विकास मञ्चकी अध्यक्ष प्रमिला आचार्य रिजालले दक्षिण एसियामा महिलाको नेतृत्वमा एसएमईका लागि इकमर्स क्षमता निर्माण सम्बन्धी साझेदारी परियोजनाको स्थापना भएदेखि नै दक्षिण एसियाका १५ सयभन्दा बढी महिला उद्यमीलाई तालिम दिइएको बताइन्।
प्रहरी हिरासतमै आत्महत्याको प्रयास,बुटवल : प्रहरी हिरासतमा रहेका एक अभियुक्तले घाँटी रेटी आत्महत्या प्रयास गरेका छन् । तामाको तार चोरीको अभियोगमा बुटवलस्थित वडा प्रहरी कार्यालयको हिरासतमा रहेका रुद्रबहादुर नेपाली घाँटी रेटिएको अवस्थामा फेला परेको इलाका प्रहरी कार्यालय बुटवलका प्रहरी प्रमुख ठगबहादुर केसीले बताए । बुटवल औद्योगिक क्षेत्र र विभिन्न स्थानबाट तामाका तारहरु चोरी भएको उजुरीका आधारमा प्रहरीले उनलाई कवार्ड खानामा तामा बेच्दै गरेको अवस्थामा शनिबार पक्राउ गरेको थियो । नेपालीले सोमबार मध्यान्ह घाँटी रेटिएको अवस्थामा भेटिएका थिए । ट्वाइलेटको सिट फुटालेर उनले घाँटी रेटेको प्रहरीले जनाएको छ । नेपालीले आत्महत्याको प्रयास गरेको भए पनि प्रहरीले तत्काल उद्धार गरेर उपचारका लागि लुम्बिनी प्रादेशिक अस्पतालमा पठाएको बताए । घटनाका बारेमा अनुसन्धान भइरहेको प्रहरी प्रमुख केसीले बताए ।
कृषि वैज्ञानिक समाजमा डा घिमिरे,"ललितपुर : कृषि वैज्ञानिक समाज नेपाल (सासनेपाल) को अध्यक्षमा डा रामप्रसाद घिमिरे चयन भएका छन् । सासको पाँचौं गोष्ठी एवं सातौँ साधारण सभाका क्रममा सोमबार ललितपुरमा दुई वर्षका लागि अध्यक्षसहित ११ सदस्यीय कार्यसमिति चयन गरिएको हो । समाजको उपाध्यक्षमा युवराज भुसाल, महासचिवमा डा कृष्णप्रसाद तिम्सिना र कोषाध्यक्षमा सुदिप सुबेदी चयन भएका छन् भने सचिव (प्रशासन)मा प्रेनिल केसी, सचिव (आर्थिक प्रशासन)मा कृष्णहरि घिमिरे र सचिव (समन्वय)मा डा नवराज आचार्य निर्वाचित भएका हुन् । यसैगरी सदस्य (सदस्यता व्यवस्थापन) मा सुजया उप्रेती, सदस्य (प्रकाशन व्यवस्थापन) मा जीवन श्रेष्ठ, सदस्य (योजना तथा प्राविधिक) मा कपिल पौडेल र सदस्य (सेमिनार तथा कन्फेरेन्स)मा डा शोभा श्रेष्ठ निर्वाचित भएको जीवन लामिछानेले अन्नपूर्णलाई जानकारी दिए । कृषि अनुसन्धान तथा अन्वेषणका माध्यमबाट खाद्य सुरक्षा हासिल गर्ने विषयमा डा देवेन्द्र गौचनको टोलीले कार्यपत्र प्रस्तुत गरेको थियो भने जलवायु परिवर्तनको सन्दर्भमा कृषि अनुसन्धान विषयमा डा आनन्दकुमार गौतमको टोलीले । दिगो कृषि विकासका लागि राष्ट्रिय कृषि अनुसन्धान प्रणालीको सबलीकरण विषयमा डा श्रीमत श्रेष्ठको टोलीले प्रस्तुत गरेको थियो । अन्तिम कार्यपत्र नेपालको कृषि क्षेत्रको व्यावसायीकरण तथा औद्योगिकीरणका लागि अनुसन्धान एवं अन्वेषण विषयमा कृषि उद्यम केन्द्रका प्रमुख डा देवभक्त शाक्यको टोलीले प्रस्तुत गरेको थियो । राष्ट्रिय योजना आयोगका उपाध्यक्ष डा विश्वनाथ पौडेलले किनोट प्रस्तुति गरेका थिए भने कृषि अनुसन्धानका विविध क्षेत्रमा प्रतिष्ठित वैज्ञानिकहरूबाट अन्य चार विषयगत कार्यपत्र प्रस्तुत गरिएको थियो । कार्यक्रममा कृषि अनुसन्धानको क्षेत्रमा लामो समयसम्म संलग्न रही विशिष्ट योगदान पुर्याउने नौ प्रतिष्ठित वैज्ञानिकलाई अभिनन्दन गरिएको थियो । जसमा डा नन्दप्रसाद श्रेष्ठ, डा टेकबहादुर गुरूङ, डा सूर्यप्रसाद पाण्डे, डा मधुसुदन उपाध्याय, ज्ञानप्रसाद राई, डा मधुसुदन घले, डा समुद्रलाल जोशी, ज्ञानु मानन्धर गुरुङ र डा जगतदेवी रञ्जित छन् ।"
लिङ्ग पहिचान गरी गर्भपतन गर्दा अर्घाखाँचीमा छोरा बढी छोरी कम,सन्धिखर्क : अर्घाखाँचीमा छोरा भन्दा छोरी कम जन्मिएका छन्। नेपालको जनसंख्या अनुसार पुरुष भन्दा महिला बढी देखिए पनि पछिल्लो समयमा जिल्लामा छोरी कम जन्मिएका छन्। अबैधानिकरुपमा लिङ्ग पहिचान गरेर छोरा भए राख्ने तर छोरी भए गर्भपतन गराउने कारणले पनि जन्मिएका छोरीको संख्या कम भएको हो। यस आर्थिक वर्षको साउन महिनादेखि फागुन मसान्तसम्म जिल्लामा १ हजार १८ बालबालिका जन्मिएकोमा छोरा ५ सय २० र छोरी ४ सय ९८ रहेको जिल्ला स्वास्थ्य कार्यालय अर्घाखाँचीका तथ्यांक शाखाका बसन्त पोखरेलले जानकारी दिए। पछिल्ला दुई वर्षको तथ्यांक हेर्दा पनि जन्मिएका छोरीको संख्या कम छ। गएको वर्ष अर्थात २०७७७८ मा ७ सय ५२ जना छोरा र ६ सय २१ जना छोरी जन्मिएका छन्। २०७६७७ मा कुल १३ सय ४० जना बच्चा जन्मिएकोमा ६ सय २२ जना बालिका र ७ सय १८ पुरुष रहेको जिल्ला स्वास्थ्य कार्यालयका सूचना अधिकारी बिजय बरालले बताए। जिल्ला स्वास्थय कार्यालयलगायत जिल्लाका विभिन्न स्वास्थ्य संस्थामा सुरक्षित गर्भपतनको सुविधा छ। तर मानिसहरु अबैधानिक रुपमा जिल्ला बाहिर जानेर भ्रुण चेक गरी गर्भपतन गर्नेहरु बढिरहेका छन्। जिल्लामा कतिले असुरक्षित गर्भपतन गरे भन्ने तथ्यांक नभएपनि जिल्लामा छोरी कम जन्मने तर छोरा बढी जन्मनेको प्रमुख कारण लिंग पहिचानलाई लिन सकिन्छ। नेपालमा प्रत्येक वर्ष १ लाख ८६ हजार १ सय ४४ जनाले असुरक्षित गर्भपतन गर्ने गरेको कृपा नामक संस्थाले सन् २०१४ मा गरेको सर्वेक्षणले देखाएको छ। जसको रिर्पोटमा नेपालमा प्रतिदिन ५ सय २० र प्रति घण्टा २१ जानले असुरक्षित गर्भपतन गर्ने गरेको आइपास नेपालका कार्यक्रम अधिकृत आर्दश अधिकारीले बताए। जिल्लामा गएको साउनदेखि फागुन मसान्तसम्म ४ सय ७७ जनाले स्वास्थ्य संस्थामा गई सुरक्षित गर्भपतन सेवा लिएका छन्। गतवर्ष २०७७७८ मा ६ सय ५७ जना र आर्थिक वर्ष २०७६७७ मा ६ सय ५३ जनाले सुचिकृत स्वास्थ्य सस्थामा गई गर्भपतन सेवा लिएको सुरक्षित गर्भपतनको विषयमा आइपास नेपालको सयोगमा काम गर्दै आएको समाज सेवा तथा बातावरण संस्कृति संक्षण समूहका कार्यकारी निर्देशक लक्ष्मी पौडेलले बताइन्।
थुनछेक बहसका लागि पल शाहलाई नवलपुर पठाइयो,"तनहुँः बलात्कारको आरोप लागेका अभिनेता पल शाहलाई थुनछेक बहसका लागि नवलपुर पठाइएको छ । तनहुँ कारागारका निमित्त प्रमुख नारायणप्रसाद अधिकारीका अनुसार शाहलाई मंगलबार नवलपुर पठाइएको हो । उनले अन्नपूर्णसँग भने, 'पल शाह तनहुँ कारागारमा हुनुहुन्थ्यो । नवलपुरबाट थुनछेक बहसका लागि परिपत्र आएपछि नवलपुर पठाइएको हो ।' यसअघि तनहुँ जिल्ला अदालतले जबरजस्ती करणी आरोपमा शाहलाई पुर्पक्षका लागि थुनामा राख्न आदेश दिएको थियो। न्यायाधीश हरिशचन्द्र ढुंगानाको एकल इजलासले शाहलाई पुर्पक्षका लागि थुनामा राखेर अनुसन्धान गर्न आदेश दिएको थियो। उमेर नपुगेकी किशोरीमाथि बलात्कार अभियोग लागेका शाहले जिल्ला अदालत तनहुँको आदेश बदर माग गर्दै उच्च अदालत पोखरामा निवेदन दिएका छन्। जिल्ला अदालत तनहुँको थुनछेक आदेश त्रुटिपूर्ण रहेको दाबी गर्दै शाहले उच्च अदालतमा निवेदन दर्ता गराएका हुन्। पटकपटक आफूमाथि बलात्कार गरेको भन्दै किशोरीले शाहविरुद्ध नवलपुर र तनहुँ जिल्ला अदालतमा छुट्टाछुट्टै मुद्दा दर्ता गराएकी थिइन्। थुनामा राख्ने आदेशविरुद्ध पल शाहले उच्च अदालत पोखरामा दिए निवेदन"
उपचार खर्च तिर्न नसक्दा बन्धक,"फिदिम : उपचार खर्च तिर्न नसक्दा पाँचथरको फालेलुङ गाउँपालिका५ प्राङबुङका ३४ वर्षीय शुक्रबहादुर मगर डेढ महिनादेखि अस्पतालमा बन्धक छन्। काठमाडौंको दीर्घायु अस्पताल चावहिलमा फागुन १ गतेदेखि उनी बन्धक बनेका हुन्। उपचार खर्च तिर्न नसक्दा दाजुलाई अस्पतालले बन्धक बनाएको उनकी बहिनी निर्मला मगरले बताइन्। २१४ नम्बरको बेडमा दाजु बन्धक हुनुहुन्छ, निर्मलाले भनिन्, दाजुलाई उकास्न नसक्दा दिनप्रतिदिन अस्पतालले बिल बढाइरहेको छ। उपचार खर्चमध्ये ४० प्रतिशत रकम भुक्तानी गरिएको निर्मलाको भनाइ छ। अब ७ लाख ३५ हजारभन्दा बढी रकम तिर्न बाँकी छ, निर्मलाले भनिन्, अहिलेसम्म रकम जुटाउन सकिएन। अप्रेसन शुल्क, बेड शुल्क, औषधि शुल्क र अस्पताल भर्ना शुल्कको रकम तिर्न बाँकी छ। वैदेशिक रोजगारीका लागि आवेदन भर्न काठमाडौं गएका शुक्रबहादुर उच्च रक्तचापका कारण अचानक बिरामी परेका थिए। उपचारका लागि अस्पताल भर्ना भएका शुक्रबहादुरकोे टाउकोको अप्रेसन गरिएको हो। उक्त अस्पतालका चिकित्सक गोपाल रमण शर्माको समूहले अप्रेसन गरेको थियो। अझै पनि दाजुको एकापट्टिको हातखुट्टा चलेको छैन, निर्मला भन्छिन्, थेरापी गर्दा ठीक हुन्छ भनेर चिकित्सकहरूले सल्लाह दिनुभएको छ। अस्पतालमै बन्धक बनेपछि थप उपचार गराउन पाइएको छैन। दीर्घायु अस्पतालको काउन्टरकी कर्मचारी गंगा श्रेष्ठका अनुसार शुक्रबहादुरका तर्फबाट उपचार शुल्क साढे ५ लाख रुपैयाँ तिर्न बाँकी रहेकाले उनलाई अस्पतालमै राखिएको हो। यस विषयमा बिरामीका आफन्तलाई जानकारी गराएपछि उनी बेपत्ता भएका श्रेष्ठको भनाइ छ।"
जुवातास खेल्दै गरेका ५ जना पक्राउ,बाँके : कोहलपुर नगरपालिका११ बसपार्कस्थित होटेल रेडिसनबाट जुवातास खेलिरहेको अवस्थामा ५ जनालाई प्रहरीले पक्राउ गरेको छ । उक्त होटलमा जुवातास खेलिरहेको भन्ने सूचनाको आधारमा ईलाका प्रहरी कार्यालय कोहलपुरबाट खटिएको प्रहरीले सोमबार राती उनीहरूलाई नगद ३ लाख ६२ हजार ६ सय ५० रूपैयाँसहित पक्राउ गरेको हो । सो विषयमा प्रहरीले आवश्यक अनुसन्धान गरिरहेको बताएको छ।
स्याङ्जामा चोरी गर्ने दनुवार सिरहाबाट पक्राउ,"स्याङ्जा : वालिङ्स्थित एक पसलबाट झण्डै ५ लाख मुल्य बराबरको जिन्सी सामग्री चोरी गरी फरार रहेका २० वर्षीय युवालाई सिरहाबाट पक्राउ गरी स्याङ्जा ल्याइएको छ। एउटै पसलबाट १५ थान मोबाइल, ५२ थान घडी, ३ थान स्पीकर र रिचार्ज कार्ड समेत गरी ४ लाख ९६ हजार ६ सय ५० रुपैयाँ मुल्य बराबरका सामान चोरेर भागेको राजेशकुमार दनुवार १० दिनपछि फक्राउ परेका हुन्। यही चैत ८ गते वालिङ् १ रामबाच्छास्थित अलइन वन हाउसबाट मोबाइल, घडी, स्पिकर, मनिटर, चेन, (एनसेन, नमस्ते) का रिचार्ज कार्ड, डाटाकेवल, मोबाइल चार्जर, चावी कभर, घडीका चेन, चश्मा, पसल मालिकका नागरिकताका सक्कली प्रमाणपत्र, सवारी चालक अनुमति पत्र, केही बैंकहरुका चेकबुक चोरीगरी भागेका दनुवारलाई सिरहाको गोलबजारबाट पक्राउ गरी ल्याइएको प्रहरी उपरीक्षक राजिवबहादुर बस्नेतले जानकारी दिए। प्रहरीले सीसी क्यामराको आधारमा खोजतलास गर्दा पक्राउ गर्न सहज बनेको वडा प्रहरी कार्यालय वालिङका प्रमुख ढकेन्द्र खतिवडाले जानकारी दिए। इलाका प्रहरी कार्यालय गोलबजारको सहयोग र समन्वयमा पक्राउ गरिएको उनले बताए। सामानसहित उनलाई चैत १८ गते गोलबजारस्थित उनकै घरबाट पक्राउ गरेो हो। केही वर्षअघिदेखि दनुवार वालिङ बस्दै आएका थिए। दनुवारलाई स्याङ्जा जिल्ला अदालतबाट सोमबार म्याद थप गरी घटनाका सम्बन्धमा थप अनुसन्धान भइरहेको स्याङ्जा प्रहरीले जनाएको छ।"
"'युद्ध निषेध, शान्ति विशेष, हिमालय बचाउँ, नदी जोगाउँ, भन्दै स्याङ्जामा प्रर्दशनसहित प्रवचन","स्याङ्जा : बढ्दो प्रकृति दोहनले उत्पन्न हुनसक्ने संकटलाई समयमै ध्यान दिनुपर्नेलगायतका समसामयिक विविध विषयमा जनचेतना फैलाउने उद्देश्यले मानवअधिकार तथा शान्ति समाज केन्द्रीय कार्यालयले संचालन गरेको अभियान स्याङ्जामा आइपुगेको छ। अभियान काठमाडौं, धादिङ, गोरखा, लोमाङ्थानहुँदै मंगलबार स्याङ्जा आइपुगेको हो। कार्यक्रममा सहभागी स्थानीयबासी, मानवअधिकारकर्मी, विद्यार्थी, युवालगायतले नगर परिक्रमा गर्दै सहिदचोकमा पुगेर कोणसभा गरेका छन्। समाजको केन्द्रीय समितिको आयोजना तथा स्याङ्जा शाखाको समन्वयमा 'हिमालय बचाउँ, नदी जोगाउँलगायत युद्ध निशेष शान्ति विशेष, गुणस्तरीय स्वास्थ्य सेवा र वैज्ञानिक शिक्षा सबैको अधिकार,' सम्बन्धि ४ विषयमा विशेष अभियान संचालन गर्दै आएको हो। यहाँ आयोजित समाजका केन्द्रीय सभापति गोबिन्द खनालले सम्बोधन गर्दै नागरिकका जीवन आधारसँग प्रत्यक्ष जोडिएका जीवन पद्धतीसँग सम्बन्धित रहेर समाजले विगतदेखि काम गर्दै आएको बताए। बढ्दो प्रकृतिको दोहनले मानव तथा जीव प्रणालीमा प्रत्यक्ष नकारात्मक असर परेको जनाउँदै उनले प्राकृतिक वस्तुका संरक्षणमा आजैदेखि सबैले काम गर्न सुझाव दिए। हिमाल, नदी जस्ता प्रकृतिका उपहारको संरक्षण गरे मात्र तीसँग जोडिएका मानवलगायत करोडौं जीवहरुको जीवन सहज बन्छ उनले भने। 'हाम्रा प्रकृतिलाई हामीले नै जानेर वा नजानेर दिनप्रति दिन नष्ट गरिरहेका छौं, अब बुझ्नुपर्छ, जोगाउनु पर्छ,' उनले भने। 'युद्धमा कसैले जित्दैन। अन्ततः युद्धरत पक्ष सबै हार्छन्। युद्धको अन्त्य हुनुपर्छ। अहिले जारी रुसद्धारा युक्रेन माथिको आक्रमणले करोडौंको धनजन क्षति पुगेको छ भने लाखौं व्यक्ति विस्थापित र हजारौं व्यक्तिले ज्यान गुमाउनु परेको छ,' उनले भने, 'युद्ध तत्काल रोकेर वार्तामार्फत दुबै देशका नागरिकले शान्तिपूर्वक वाच्ने वातावरण बन्न र बनाउन सबैले दबाब दिनुपर्ने समय आएको छ।' यसैगरी, समाजका केन्द्रीय उपसभापति कृष्णबहादुर रावलले गुणस्तरीय स्वास्थ्य सेवा र वैज्ञानिक शिक्षा आजको आवश्यकतामा जोड दिए। सामान्य औषधि र अक्सिजन समेत नपाएर धेरै व्यक्तिले कोरोनाबााट ज्यान गुमाएको भन्दै यसतर्फ राज्य र स्थानीय सरकारले ध्यान दिनुपर्ने उनको सुझाव छ। युग सुहाउँदो र समान अवसर शिक्षा र स्वास्थ्यमा दिइनुपर्ने उनले बताए। कार्यक्रममा निवर्तमान सभापति प्रकाश डोटेल र पूर्वउपसभापति हरिप्रसाद रेग्मीलगायतले जिल्लाका वस्तुगत अवस्थाका बारेमा जानकारी गराए।"
भारतसँग ऊर्जा सहकार्य हुने : थप बिजुली लैजान सहमत,"काठमाडौं : सरकारको सार्थक प्रयत्न एवं निरन्तरको कूटनीतिक प्रयासका कारण वर्षायाममा खेर जाने बिजुली खरिद गर्न भारत तयार भएको छ। ऊर्जा, जलस्रोत तथा सिँचाइमन्त्री पम्फा भुसालले लगातार सरोकारवाला निकायसँग गरेका छलफल, मन्त्रालय तहमा भएको द्विपक्षीय एवं बहुपक्षीय संवाद तथा कूटनीतिक पहलले सार्थकता पाएको ऊर्जा क्षेत्रमा चर्चा भइरहेको छ। नेपालको विद्युत् इतिहासमा नै पहिलोपटक औपचारिकरूपमा नेपालको बिजुली भारतको बजारमा प्रवेश पाएको थियो। गत कात्तिकदेखि भारतीय अनुदानमा निर्माण भएको नै सही, ३९ मेगावाट बिजुली बिक्रीको मार्गप्रशस्त भएको थियो। पछिल्लोपटक प्रधानमन्त्री शेरबहादुर देउवाको भारत भ्रमणका क्रममा भएको सहमतिअनुसार आगामी मनसुनको समयमा झण्डै ३६० मेगावाट बिजुली भारतीय बजारमा प्रवेश गर्ने मार्गप्रशस्त भएको छ। यसबाट वर्षाको समयमा खेर जाने बिजुलीले भारतीय बजारमा प्रवेश पाउनेछ भने त्यसबाट नेपाली लगानीकर्तालाई समेत बजारको खोजी र विस्तारमा थप सहयोग प्रदान गर्नेछ। सरकारले नेपाल विद्युत् प्राधिकरणको सहायक कम्पनीलाई बिजुलीको व्यापारका लागि अनुमति दिइसकेको छ। निजी क्षेत्रले पनि क्षेत्रीय बजारमा बिजुली पुर्याउनका लागि अनुमति माग गरिरहेको अवस्था छ। स्वतन्त्र ऊर्जा उद्यमीहरूको संस्था नेपाल (इपान)को तर्फबाट पनि नेपाल पावर एक्सचेन्ज लिमिटेड (नेपेक्स) स्थापना गरी बिजुली बिक्रीको तयारी गरिरहेको छ। यद्यपि, सो कम्पनीले हालसम्म सरकारबाट अनुमति पाएको छैन। सोमबार आयोजित एक कार्यक्रममा मन्त्री भुसालले अध्यादेशमार्फत भए पनि नयाँ विद्युत् ऐन जारी गर्ने र बिजुली बिक्रीका लागि मार्गप्रशस्त गर्ने सङ्केत गरिसकेका छन्। प्राधिकरणको विवरणअनुसार गत मनसुनमा मात्रै झण्डै ५०० मेगावाट बराबरको बिजुली खेर गएको थियो। त्यसको बजार मूल्य झण्डै रु पाँच अर्ब बराबर थियो। पछिल्लो भ्रमणका क्रममा भारतीय पक्षले नेपालमा जगेडा हुने बिजुलीको उपयोग एवं खरिदका लागि आफूहरू तयार रहेको बताएको छ। भारतीय बजारमा नेपालको बिजुलीले प्रवेश पाउँदा त्यसले पार्ने प्रभाव रणनीतिक हुने सरकारको बुझाइ छ। खासगरी बिजुलीलाई कमोडिटीको रूपमा लिइँदै त्यसलाई बजारमा लैजाने र विस्तार गर्ने विषयले नेपालभित्र निर्माण हुने अन्य धेरै आयोजनाको भाग्य र भविष्यको समेत फैसला गर्दछ। नेपालको ऊर्जा क्षेत्रको विकासका लागि भारतको तर्फबाट उपलब्ध सहयोग आफैँमा महत्वपूर्ण रहेको छ। त्यसमाथि पनि नेपालले लामो समयदेखि उठाउँदै आएको विषयमा समेत यसपटक महत्वपूर्ण सहमति भएको छ। इपानका उपाध्यक्ष एवं प्रधानमन्त्रीको भ्रमण दलमा सहभागी इपानका उपाध्यक्ष गणेश कार्कीका अनुसार यसपटक भारतीय पक्षले जुन स्तरमा सहमति जनाएको छ, त्यसले नेपालको ऊर्जा क्षेत्रमा सुनौला दिनहरू आउन लागेको आभाष भएको छ। ऊर्जा क्षेत्रमा द्विपक्षीय सहयोगको वृद्धि समानताका आधारमा गर्ने, संयुक्तरूपमा जलविद्युत् आयोजनाको विकास गर्ने, सीमापार प्रसारण लाइनको विकास गर्ने विषय समावेश हुनु अर्को महत्वपूर्ण पक्षका रूपमा रहेको छ। नेपालले झण्डै ८०० मेगावाट बराबरको बिजुलीको निर्यात गर्न दिन माग राख्दै आएको थियो। आन्तरिकरूपमा खपत पनि बढाउने र निर्यात गर्दा पनि क्रमशः विस्तारित हुँदै जाने सोचअनुसार ३६० मेगावाटसम्म निर्यातका लागि मार्गप्रशस्त हुनु आफैँमा उपलब्धिका रूपमा रहेको ऊर्जा मन्त्रालयको भनाइ छ। यसअघि दक्षिण एशियाली क्षेत्रीय सहयोग सङ्गठन (सार्क)को फ्रेमवर्क र बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक)को घोषणाअनुसार नेपालले निर्वाध बजार पाउनुपर्ने भए पनि भारतले सहमति जनाएको थिएन। बरु विद्युत् व्यापार सम्झौता नभएका देशको लगानी भएका आयोजनाको बिजुली लिँदैनौँ भन्ने अडान राख्दै आएको थियो। नेपालले माथिल्लो तामाकोसी, भोटेकोसीलगायत आयोजनाको बिजुली बिक्रीका लागि अनुमति माग्दासमेत पाएको थिएन। मनसुनको समयमा नेपालका बढी मात्रामा बिजुली उत्पादन हुने र भारतमा अत्यधिक माग हुने भएकाले पनि अवस्था सहज रहेको थियो। विगतको प्रतिबद्धताभन्दा पनि माथि उठेर भारतले नेपालको बिजुली व्यापारका लागि मार्गप्रशस्त गरेको छ। राजनीतिक तहमा व्यक्त भएको यो प्रतिबद्धतालाई व्यवहारिक रूप दिन विशेषगरी कर्मचारी प्रशासन तहमा र सरोकार भएका निकायको बीचमा अब साझा प्रयास जरुरी देखिएको छ। विगतमा पनि प्रतिबद्धता जनाउने र कार्यान्वयन नगर्ने प्रवृत्तिका बीचमा यतिबेला फलाम तातेको बेला हानी हाल्नुपर्ने र आकार दिइहाल्नुपर्ने अवस्था छ। प्रधानमन्त्री देउवाको भारत भ्रमणका क्रममा भारतनेपाल संयुक्त भिजन जारी गर्दै ऊर्जा क्षेत्रमा एकापसमा सहयोग अभिवृद्धि गर्न दुवै देश सहमत हुनु आफैँमा महत्वपूर्ण विषय हो। यसबाट नेपालको क्षेत्रीय बजारमा प्रवेश गर्ने लामो समयदेखिको चाहनाले अब मूर्तरूप पाउने भएको छ। नेपाल र भारतका प्रधानमन्त्रीले संयुक्त भिजनलाई ऊर्जा क्षेत्रमा हालसम्मकै सबैभन्दा ठूलो उपलब्धिका रूपमा अथ्र्याउनु र त्यसमा सहमति जनाउनुले बढी भएको बिजुली सहजैरूपमा भारत र बङ्गलादेशमा निर्यात गर्ने मार्गप्रशस्त भएको ऊर्जा उद्यमीहरूको भनाइ छ। क्षेत्रीय बजारमा विद्युत् बेच्ने दरिलो पहल विद्युत्को बढ्दो मागलाई सम्बोधन गर्न तथा खेर जाने पानीलाई विद्युत्मा रुपान्तरण गरेर क्षेत्रीय बजारमा बिक्री गर्न सरकारले दरिलो पहल थालेको छ। निजी क्षेत्रलाई साथमा लिएर वैदेशिक लगानी पनि भित्र्याएर जलविद्युत् उत्पादन तथा व्यापार विस्तार गर्ने योजनाअनुसार नै निरन्तर प्रयास भइरहेको ऊर्जामन्त्री भुसालले बताए। प्रधानमन्त्री शेरबहादुर देउवाको हालै सम्पन्न भारत भ्रमणबाट भारतमा नेपालका बिजुली बिक्री गर्नका लागि सम्झौता भएको जानकारी दिँदै उनले बङ्गलादेश, भुटान, भारत र नेपाल (बिबिआइएन) सम्मिलित उपक्षेत्रीय संयन्त्रमार्फत बङ्गलादेशमा पनि विद्युत् व्यापार सहज तुल्याउने सहमति भएको बताए। 'नेपालमा खपत भएर बढी भएको बिजुली भारतमा बिक्री गर्ने अवसर प्राप्त भएको छ', मन्त्री भुसालले भने, 'भारतको बजार खुलिसकेको छ, अब बङ्गलादेशको बजार पनि खुला हुँदैछ।' संयुक्त भिजन नाम दिइएको दुई देशको सहमतिमा नेपालका केही ठूला आयोजना नेपाल र भारतको संयुक्त लगानीमा विकास गर्ने, अन्तरदेशीय प्रसारण लाइनको निर्माण गर्ने, बजारको मागका आधारमा उपयुक्त पहुँच दिनेजस्ता विषय पहिलोपटक समेटिएको छ। भारतको पछिल्लो सहमतिले नेपालमा बढी भएको बिजुली खेर नजाने सुनिश्चितता बढेको छ। अब नेपालको बिजुली बङ्गलादेशको बजारसम्म पुग्छ भन्ने सुनिश्चितता भएको र त्यहाँको बजार खुल्ने मन्त्री भुसालको भनाइ छ। भारतीय प्रधानमन्त्रीले हामी नेपालको बिजुली खरिद गर्छौँ भनेर सार्वजनिकरूपमा नै प्रतिबद्धता जनाउनु पनि अर्को महत्वपूर्ण उपलब्धिका रूपमा लिन सकिन्छ। प्रधानमन्त्री देउवाको प्रतिनिधिमण्डलमा सहभागी मन्त्री भुसाल र उनका भारतीय समकक्षी राजकुमार सिंहबीच भएको साइडलाइन वार्ताले पनि नेपालको ऊर्जा क्षेत्रको विकासमा महत्वपूर्ण उपलब्धि हासिल हुन सफल भएको हो। भारतको पछिल्लो सहमतिले नेपालले एक्सचेन्ज मार्केटमा जान राखेको मागको समेत सम्बोधन भएको छ। नेपालको बिजुली खरिद गर्छौँ र बिबिआइएनमा आबद्ध देशमा समेत पहुँच दिन्छौँ भन्ने भारतीय प्रधानमन्त्रीको घोषणाले आफूलाई हर्षित तुल्याएको इपानका उपाध्यक्ष मोहन डाँगीको भनाइ छ। उनका अनुसार नेपालले लामो समयदेखि गर्दै आएको बिजुली निर्यातको प्रयासले सार्थकता पाएको उनको टिप्पणी छ। नेपालका निजी क्षेत्रले पनि अन्तर्राष्ट्रियरूपमा बिजुली बिक्रीका लागि प्रयास गर्दै आएको छ। नेपेक्समार्फत बिजुली बिक्रीका लागि प्रयास गरिरहेको छ। भारतको पछिल्लो स्वीकार्यता तथा उच्च राजनीतिक नेतृत्वको प्रतिबद्धताले लामो समयदेखि बन्द भएको विद्युत् खरिद सम्झौता (पिपिए)का लागिसमेत बाटो खुल्ने इपानको भनाइ छ। प्राधिकरणले विगत तीन वर्षदेखि पिपिए गरिरहेको छैन। यद्यपि अर्धजलाशय र जलाशयुक्त आयोजनाको पिपिए भने रोकिएको थिएन। बङ्गलादेशले नेपालबाट सन् २०४० सम्म नौ हजार मेगावाट बिजुली लैजाने यसअघि नै घोषणा गरिसकेको छ। विसं २०७५ भदौमा तत्कालीन ऊर्जामन्त्री वर्षमान पुनले गर्नुभएको बङ्गलादेश भ्रमणका क्रममा नेपालको बिजुली आफूहरूका लागि आवश्यक रहेको बङ्गलादेशी अधिकारीको भनाइ थियो। बङ्गलादेशी राष्ट्रपति, प्रधानमन्त्री तथा ऊर्जा राज्यमन्त्रीको नेपाल भ्रमणको क्रममा समेत संयुक्त लगानीमा आयोजना निर्माण गर्न सकिनेसमेत प्रतिबद्धता व्यक्त भएको थियो। यस्तै २०७५ असोज २७ र २८ गते भारतको बैङ्गलोरमा सम्पन्न नेपाल र भारतका ऊर्जा सचिवस्तरीय बैठकमा समेत बङ्गलादेशसँग संयुक्तरूपमा छलफल गर्ने निर्णय भएको थियो। नेपालको कूल क्षमता ८३ हजार मेगावाट बराबर भए पनि आर्थिक र सम्भाव्य मानिएको ४३ हजार मेगावाट बिजुली उत्पादन गर्दा त्यसको बजार खोज्न अब भौतारिनु पर्दैन भन्ने सन्देश प्रधानमन्त्री देउवाको भारत भ्रमणका क्रममा सन्देश प्रवाह भएको छ। प्रसारण संयन्त्र निर्माण भएका चालु आवमा नै नेपालको प्रणालीमा एक हजार ३०० मेगावाट बराबर बिजुली थप हुन जान्छ। हाल प्रणालीमा दुई हजार १५० मेगावाट बराबर बिजुली उपलब्ध छ। भारतले पहिलोपटक नेपालसँगको जलस्रोत र ऊर्जाका विषयमा वार्ता गर्दा आपसी समानता र सम्मानका आधारमा गर्ने विषय उल्लेख गरेको छ। यस्तै भुटान, बङ्गलादेश, भारत र नेपालमा आपसी सहकार्यको संरचना तयार पार्ने र विस्तार गर्ने उल्लेख गरेको छ। यसबाट नेपालको बिजुली बङ्गलादेशमा बिक्रीका लागि मार्गप्रशस्त भएको अर्थमा लिन सकिन्छ। भारतले आफ्नो प्रसारण प्रणाली प्रयोग गर्न सहमति नदिँदा नेपालको बिजुली बङ्गलादेश लैजाने मार्गप्रशस्त हुन सकेको थिएन। माथिल्लो कर्णाली जलविद्युत् आयोजनाको ५०० मेगावाट बिजुली बङ्गलादेश लैजाने सहमति यसअघि नै भइसकेको छ। पछिल्लो सहमतिअनुसार एकअर्का देशको प्रसारण प्रणालीमा एकरुपता ल्याउने, सीमापार अन्तरदेशीय प्रसारण लाइन निर्माण गर्ने, दुवैतर्फबाट बिजुलीको आयात तथा निर्यात गर्ने विषय समेटिएको छ। यसबाट असाध्यै ठूलो एवं सकारात्मक प्रभाव पर्ने ऊर्जा उद्यमीहरूको विश्वास छ। दुवै देशले संयुक्तरूपमा जारी गरेको छ बुँदामा समेटिएको भिजन स्टेटमेन्ट मा समानता, आपसी सम्मानका आधारमा एक देशले अर्को देशलार्ई विद्युत् क्षेत्रमा पारस्परिक सहयोग गर्ने उल्लेख छ। यो पनि अर्को महत्वपूर्ण विषय भएको जानकारहरूको भनाइ छ। पछिल्लो सहमतिले सीमापार अन्तरदेशीय प्रसारण लाइन निर्माणका लागि समेत मार्गप्रशस्त भएको छ। हालै मात्र सरकारले दोस्रो अन्तरदेशीय प्रसारण लाइन न्यू बुटवल गोखरपुर निर्माणका लागि प्राधिकरणलाई रु एक अर्ब बराबर लगानीका लागि स्वीकृति दिएको छ। कूल ४०० केभी क्षमताको सो प्रसारण लाइन १४० किलोमिटर लामो छ। नेपालतर्फ २० र भारततर्फ १२० किलोमिटर लामो सो प्रसारण लाइनसमेत निकट भविष्यमा नै निर्माण सुरु हुनेछ।रासस"
उठ्यो काष्ठमण्डप,"काठमाडौं : ऐतिहासिक, पुरातात्विक सम्पदा काष्ठमण्डपको पुनर्निर्माण भएको छ। तीन वर्ष आठ महिनामा पुनर्निर्माण सकिएपछि सोमबार राष्ट्रपति विद्यादेवी भण्डारीले उद्घाटन गरेकी छन्। विश्वसम्पदा सूची वसन्तपुर दरबार क्षेत्रभित्र रहेको काष्ठमण्डप २०७२ वैशाख १२ को भूकम्पबाट क्षतिग्रस्त भएको थियो। भूकम्प गएको तीन वर्षसम्म पनि पुनर्निर्माणको काम अघि नबढेपछि ०७५ वैशाख १८ मा जनस्तरबाट नै पुनर्निर्माण समिति गठन गरेर काम सुरु गरिएको थियो। २०७५ जेठ २९ काठमाडौं महानगरपालिका र काष्ठमण्डप पुनर्निर्माण समितिबीच समझदारी पत्रमा हस्ताक्षर भएको थियो। सोही समय महानगरपालिकाबाट ५० लाख अनुदानको चेक हस्तान्तरण भएको थियो। त्यसपछि कामले गति लियो। काठमाडौं महानगरपालिकाबाट विभिन्न चरणमा प्राप्त भएको साढे ११ करोड रुपैयाँमा पुनर्निर्माण सम्पन्न भएको हो। काष्ठमण्डपको उद्घाटन समारोहमा बोल्दै राष्ट्रपति भण्डारीले आफ्नै स्रोत, साधन र सीपको परिचालन गरी काष्ठमण्डप पुनर्निर्माणको काम हुनु खुसीको विषय भएको बताइन्। उनले प्रकृति र सम्पदाको संरक्षण हुने गरी विकास निर्माणको कामलाई अघि बढाउन आग्रहसमेत गरिन्। जनप्रतिनिधिहरूले आफूलाई सदैव जनताको सेवामा समर्पित गर्नुपर्ने उनको भनाइ थियो। जनताबाट छानिएको प्रतिनिधिबाट विकासका कार्यहरू सञ्चालन भई जनताका दैनिक आवश्यकताहरूको प्रत्यक्ष सम्बोधन हुनु नै लोकतन्त्रलाई संस्थागत गर्ने सबैभन्दा ठूलो माध्यम हो, उनले भनिन्। काठमाडौं महानगरपालिकाका मेयर विद्यासुन्दर शाक्यले सबै सम्पदाप्रेमी उत्साहित हुने गरी सम्पदा पुनर्निर्माणको कामलाई अघि बढाएको दाबी गरे। काष्ठमण्डप पुनर्निर्माणको क्रममा देखिएको विवाद समाधानका लागि महत्वपूर्ण भूमिका निर्वाह गरेको भन्दै संस्कृतिविद् सत्यमोहन जोशीप्रति उनले आभारसमेत व्यक्त गरे। मेयर शाक्यले सम्पदाहरूको पुनर्निर्माणका लागि स्थानीयवासीको सहयोग उल्लेखनीय रहेको पनि स्मरण गरे। २०७२ सालको भूकम्पले क्षति पुर्याएका बाँकी सम्पदाहरूको पुनर्निर्माणको काम पनि छिट्टै सम्पन्न गर्ने मेयर शाक्यको आश्वासन थियो। काष्ठमण्डप पुनर्निर्माण गर्न करिब ८०१९७३ क्युफिट नयाँ र काष्ठमण्डप निर्माण गर्दा प्रयोग गरिएका पुरानो करिब ४९३८ क्युफिट काठ प्रयोग भएको काष्ठमण्डप पुनर्निर्माण समितिका अध्यक्ष एवं प्रदेशसभा सदस्य राजेश शाक्यले बताए। पुनर्निर्माणमा ठूला र सानो गरी करिब १ लाख ६० हजार माःअप्पा, करिब १५ हजार तेलिया टायल र करिब ७५ हजार झिंगटी प्रयोग भएको छ। काष्ठमण्डप निर्माणमा सिकर्मी, डकर्मी, अवाल र नकर्मीलगायत अधिकांश कालीगढ भक्तपुरका थिए। जसको नेतृत्व सिकर्मी लक्ष्मीभक्त राजचलले गरेका छन्। तामाको काम पाटनका ताम्राकारहरूबाट गराइएको संयोजक शाक्यले बताए। काष्ठमण्डपको पुनर्निर्माणको क्रममा श्रीखण्ड तरुमुल महाविहारका गुरु यत्रमानपति बज्राचार्य, मन्त्र सिद्धि महाबिहारका गुरु सर्वज्ञ रत्न बज्राचार्य तथा बैदिक पूजा पद्धतिका गुरु महेश्वर जुजुद्धारा काष्ठमण्डपमा गरिने विभिन्न पूजाक्रम तथा अनुष्ठानहरूको पनि आयोग गरिएको थियो। काठमण्डपको पुनर्निर्माण कार्यले सम्पदा संरक्षण मौलिक तरिकाबाट गर्न सकिँदो रहेछ भन्ने संभावनालाई पुनर्जीवित गराएको संयोजक शाक्यले बताए। जनताको अपनत्व र जनसहभागिता रहने गरी काष्ठमण्डपलाई मौलिकता दिइएको उनको भनाइ छ। भूकम्पमा पूर्णरूपमा भत्किएपछि जगको अध्ययन गर्ने अवसर पनि मिलेको उनी बताउँछन्। उनका अनुसार काष्ठमण्डपको जगमा भूकम्पबाट कुनै क्षति नपुगेको दरह्याम विश्वविद्यालयको सौजन्यमा पुरातत्व विभागद्वारा गरिएको पुरातात्विक अनुसन्धानबाट देखिएको छ। सुरक्षित रहेको जगको गारोलाई नबिगारी त्यसलाई नै मर्मत गरी त्यसमाथि नयाँ गारो थपिएको थियो। अध्ययनबाट काष्ठमण्डपको इतिहास कम्तीमा सातांै शताब्दी हाराहारीको हुन सक्ने प्रमाण पनि भटिएको छ। यसले काष्ठमण्डपको यसअघि मानिएको इतिहासलाई अझ पुरानो कालखण्डमा पुर्यायो, उनले भने। लक्ष्मीनरसिंह मल्लले काष्ठमण्डपको निर्माण गर्न लगाएका हुन भन्ने उल्लेख भएको पाइन्छ भने विशेष नाम गरेका व्यक्तिले निर्माण गरेको लेख भेटिन्छ। काष्ठमण्डप पुनर्निर्माण समितिको स्थापना भएसँगै पहिलो चरणमा कार्यालयको स्थापना, विज्ञ टोली र कार्यटोलीको गठन, सिकर्मीहरूका लागि कार्यशालालगायत प्रारम्भिक कार्यबाट सुरु गरिएको थियो। दोस्रो चरणमा पुनर्निर्माणका लागि योजना निर्माण, नक्साको तयारी, काठ, इँट्टा जस्ता निर्माण सामग्रीको आपूर्तिका लागि पहल, साइटको सरसफाइ जस्ता काम भएका थिए। तेस्रो चरणमा भूकम्प लगत्तै उद्धाराको क्रममा प्रयोग भएको एक्साभेटरको कारण पनि थपक्षति भएको काष्ठमण्डपको जगको गारोको मर्मत र पुनर्निर्माण भएको थियो। कोरोनाका कारण केही समय निर्माण प्रभावित भएको थियो। काष्ठमण्डपका भुइँतलामा रहेका चार गणेश र गोरखनाथको ढुंगाको मूर्ति भूकम्पमा टुटफुट भएको थियो। खडिण्त मूर्तिको पूजा नगरिने परम्परालाई अनुसरण गर्दै नयाँ मूर्ति बनाएर हनुमान ढोकाको न्हुलछेँचोकभित्र भण्डार गरिएको थियो। ती मूर्ति २०७८ कात्तिक १५ मा यथास्थानमा राख्ने काम भएको संयोजक शाक्यले जानकारी दिए। यो विषयमा अदालतमा मुद्दा पनि परेको छ। उद्घाटनसँगै साढे ६ वर्षपछि सर्वसाधारणका लागि काष्ठमण्डप खुला गरिएको छ। काष्ठमण्डपलाई नेवारीमा मरुसतः भनिन्छ।"
नीति कथा : आफूअनुसार संसार,"एउटा गाउँमा एकजना धनी मानिस बस्थे। जसलाई आँखाको गहिरो दुःखाइले सताएको थियो। उनले धेरै डाक्टरसँग सल्लाह गरिसकेका थिए। धेरै अस्पताल पनि उनी धाए। तर, कसैले पनि उनको दुखाइको उपचार गर्न सकेन। उनले असंख्य उपचार प्रक्रियाहरू पार गर्दा पनि केही उपलब्धि नभएको भन्दै उनी एक हिसाबले निराश देखिएका थिए। किनकि उनको दुखाइ दिनप्रतिदिन बलियो हुँदै गइरहेको थियो। उनले आफ्नो पीडाका लागि उपलब्ध सबै समाधान खोजे। विभिन्न रोगहरूको उपचारका लागि प्रसिद्ध एक बुद्धिमान भिक्षुका बारेमा उनले सुने। उनले ती भिक्षुलाई सम्पर्क गरे र भेट्न गए। भिक्षुले मानिसको आँखालाई ध्यानपूर्वक हेरे। एउटा धेरै अनौठो समाधानका लागि प्रस्ताव गरे। भिक्षुले मानिसलाई केही साता हरियो रङमा मात्र ध्यान दिन र अन्य रङबाट टाढा रहन भने। मानिस पीडाबाट छुटकारा पाउन हतास थिए। अनि दृढ पनि थिए। कुनै पनि हदसम्म जान तयार थिए। रोगी तर धनी मानिसले चित्रकारहरूको समूह नियुक्त गरे। हरियो पेन्ट ब्यारेलहरू किने र निर्देशन दिए कि हरेक वस्तु उनको आँखामा हरियो रंगिएको होस्। केही सातापछि भिक्षु ती रोगी मानिसको प्रगति बुझ्न उनलाई भेट्न आए। भिक्षु मानिसको कोठातिर लाग्दा नियुक्त चित्रकारहरूले भिक्षु आउने सबैतिर हरियो रङ खन्याए। भिक्षुले देख्न सक्थे कि सम्पूर्ण करिडोर र कोठा हरियो रंगिएको थियो। भिक्षुले सबै कुरा हरियो रङ लगाउनुको कारण सोधे। धनी व्यक्तिले हरियो मात्र हेर्ने भिक्षुको सल्लाहलाई पालना गरेको बताए। यो सुनेर भिक्षु हाँसे र भने, यदि तपाईंले केही डलरको एक जोडी हरियो चस्मा किनेको भए तपार्इंले आफ्नो भाग्यको ठूलो हिस्सा बचाउन सक्नुहुन्थ्यो। तिमीले संसारलाई हरियो बनाउन सक्दैनौं। नैतिक शिक्षा : हामी सर्वप्रथम आफ्नो दृष्टिकोण परिवर्तन गरौं। संसार तदनुसार देखा पर्नेछ।"
उदयपुरमा ट्युसन पढ्न गएकी बालिकाको हत्या,उदयपुर : उदयपुरको बेलका नगरपालिका ३ बुद्धचौकीकी एक बालिकाको हत्या भएको छ। बिहान साँढे ४ बजे घरबाट ट्युसन पढ्न निस्किएकी १५ वर्षीया बालिका कविता सुनवारको जशोधा खोलामा हत्या भएको हो। उनको शव बिहान ७ बजे खोला किनारामा स्थानीयले देखेपछि इलाका प्रहरी कार्यालय रामपुरलाई जानकारी गराएका थिए। घटनाको प्रकृति हेर्दा हत्या भएको देखिए पनि प्रहरीले यसको पुष्टि गरिसकेको छैन। जिल्ला प्रहरी कार्यालयका एसपी सुवासचन्द्र बोहोराले अनुसन्धानका क्रममा कर्तव्य गरी हत्या भएको जस्तो देखिए पनि अहिले नै एकिन गर्न नसकिने बताए। उनले अनुसन्धानका लागि केन्द्र र प्रदेश प्रहरीसँग समन्वय भइसकेकाले अनुसन्धानपछि मात्र घटनाको पहिचान गर्न सकिने बताए। कोसी जनता माध्यमिक विद्यालयमा कक्षा १० मा अध्ययनरत बालिका एसइइको परीक्षा नजिकिंदै गर्दा तयारीका लागि ट्युसन पढ्न सधैं बिहानै जाने गरेको परिवारका सदस्यले बताएका छन्। घटना स्थल विद्यालयदेखि करिव ७ सय मिटर र घरबाट करिव दुई किलोमिटर पर रहेको स्थानीय सुमनसागर खतिवडाले जानकारी दिए। मृतक बालिकाको टाउकोमा चोटपटक लागेको देखिएकाले कुटपिट गरी हत्या गरेको हुन सक्ने उनले बताए। घटना स्थललाई प्रहरी सुरक्षा घेरामा राखेको छ। कुकुरसहितको विशेषज्ञ टोली झिकाइएकाले प्रमाण नष्ट हुन नदिन सुरक्षा घेरामा राखिएको एसपी बोहोराले बताए।
कर्णाली करिडोरअन्तर्गत नौवटा पुल बन्दै,"मान्म : कर्णाली करिडोरमा नौवटा पक्की पुल निर्माण हुने भएका छन्। कालीकोटको खुलालुदेखि हुम्लाको सदरमुकाम सिमकोटसम्म ती पुल निर्माण हुने भएका हुन्। कर्णाली करिडोरअन्तर्गत पर्ने कालीकोट सडकखण्डको खुलालु, सान्नीघाट र फुगाड खोलामा तथा बाजुराको जुड्डी, बूढीगाड, गल्फगाड र कवाडी खोलामा पक्की पुल निर्माण हुने भएको हो। त्यस्तै हुम्लाको सलीसल्लाको कर्णाली नदी र सर्केगाड खोलामा पुल निर्माण हुने हुम्ला सडक डिभिजन कार्यालयले जनाएको छ। पक्की पुल निर्माणका लागि ठेक्का प्रक्रिया अगाडि बढेको उक्त कार्यालयका इन्जिनियर वीरेन्द्र यादवले जानकारी दिए। 'ठेक्का प्रक्रिया अगाडि बढेको छ', उनले भने, 'यी खोलामा चाँडै पक्की पुल निर्माणको काम अगाडि बढ्छ।' रासस"
पहिलोपटक सरकारले राष्ट्रिय पञ्चाङ्ग प्रकाशन गर्ने,"काठमाडौं : नेपाल पञ्चाङ्ग निर्णायक विकास समितिले यस वर्षदेखि आधिकारिकरूपमा राष्ट्रिय पञ्चाङ्ग प्रकाशनमा ल्याउने भएको छ। समितिले नयाँ वर्ष २०७९ का लागि राष्ट्रिय पञ्चाङ्ग प्रकाशन गर्न लागेको अध्यक्ष प्रा श्रीकृष्ण अधिकारीले राससलाई जानकारी दिए। राष्ट्रिय पञ्चाङ्ग प्रकाशनको तयारी अन्तिम चरणमा पुगेको जनाइएको छ। संस्कृति, पर्यटन तथा नागरिक उड्ययन मन्त्रालयअन्तर्गत रहेको समितिले यसअघि अन्य पञ्चाङ्ग (पात्रो) लाई स्वीकृति दिने काममात्र गर्दै आएको थियो। यही सातासम्म राष्ट्रिय पञ्चाङ्ग प्रकाशन भइसक्ने समितिले जनाएको छ। सरकारले आफैँ पहिलोपटक पात्रो प्रकाशन गर्न लागेको हो। सरकारको आधिकारिक पात्रो प्रकाशनमा आएपछि चाडपर्वलगायत विषयमा हुँदै आएका विवाद अन्त्य हुने विश्वास गरिएको छ। समिति गठन आदेशबमोजिम समितिले नौ जनाको सङ्गठन संरचना तयार पारी मन्त्रालयमा पेश गरेको छ। समितिको सङ्गठन संरचना अहिले संस्कृति मन्त्रालयबाट अर्थ मन्त्रालय पुगेको कार्यकारी निर्देशक सूर्यप्रसाद ढुङ्गेलले जानकारी दिए। स्वीकृतिपछि समितिमा जनशक्ति पनि थपिने छ। थप जनशक्ति पूर्ति भएपछि पात्रो एवं भित्तेपात्रोलाई व्यवस्थापन एवं नियमन गर्न सहज हुने विश्वास गरिएको छ।रासस"
प्रधानमन्त्री कृषि आधुनिकीकरण परियोजनामा प्राविधिक जनशक्तिको अभाव,"काठमाडौं : देशका कार्यकारी प्रमुखका नाममा धेरै नेपालीको जीवन निर्वाहको माध्यम बनेको कृषि परियोजना सञ्चालनमा आएको पाँच वर्ष पूरा भए पनि आवश्यक प्राविधिक जनशक्ति र बजेट पाउन सकेको छैन। पन्ध्रौँ योजनामा रुपान्तरणकारी योजनाका रूपमा पहिचान गरिएको प्रधानमन्त्री कृषि आधुनिकीकरण परियोजनाले सुरुआती अवस्थादेखि नै आवश्यक जनशक्ति पाउन नसकेको परियोजनाका अधिकारीहरूको गुनासो छ। परियोजना व्यवस्थापन एकाइ कैलालीले पनि स्वीकृत दरबन्दीअनुसारको जनशक्ति पाएको छैन। एकाइमा स्वीकृत १३ जनाको दरबन्दीमध्ये पाँच जना प्राविधिक कर्मचारी नै नहुँदा कार्यान्वयनमा समस्या रहेको परियोजनाको कैलाली एकाइ प्रमुख कलशराम चौधरीले बताए। एकाइमा प्राविधिक जनशक्तिमात्र नभई सवारीको पनि अभाव छ। जिल्लाभर कार्यक्रम सञ्चालनमा रहेकामा भएका गाडीसमेत बिग्रँदा अनुगमन गर्न समस्या भएको छ। वरिष्ठ कृषि अधिकृतका रूपमा कार्यरत चौधरीपछिको दरबन्दी कृषि अधिकृत पदमा सुरुआती चरणदेखि नै कर्मचारी हाजिर हुन आएका छैनन्। सरकारसँग पटकपटक आवश्यक जनशक्ति माग गर्दा पनि पाउन नसकेपछि कार्यक्रम सोचेजति प्रभावकारी हुन नसकेको परियोजनाले जनाएको छ। परियोजना कार्यान्वयनमा मुख्य भूमिका खेल्ने प्राविधिक अधिकृतकै दरबन्दी पूर्ति नहुँदा प्रभावकारीरूपमा कार्यान्वयनमा समस्या आएको हो। कैलालीमा परियोजनाको सुरुआती वर्ष आर्थिक वर्ष २०७३७४ देखि गहुँ सुपरजोनका रूपमा कार्यक्रम सुरु गरिएको थियो। आव २०७४७५ देखि तेलहन जोन र आव २०७८७९ अर्थात् चालु आवदेखि धानजोनका रूपमा खेती सुरु भएको छ। जिल्लामा गहुँ सुपरजोनअन्तर्गत दुई हजार ३०० हेक्टर जमिनमा खेती गरिएको छ। गहुँको सुपरजोनका रूपमा कैलारी गाउँपालिकाको वडा नं १ देखि ९ सम्म, गौरीगङ्गा नगरपालिकाको वडा नं ५, ७, ८, ९, १० र ११, घोडाघोडी नगरपालिकाको वडा नं १ देखि ९ सम्म र बर्दगोरिया गाउँपालिकाको वडा नं १, २, ४, ५ र ६ लाई गहुँ सुपरजोजनका रूपमा विकास गरिएको जिल्ला परियोजना व्यवस्थापन एकाइले जनाएको छ। जिल्लाको एक हजार ५०० हेक्टर जमिनलाई तेलहन जोनका रूपमा स्थापित गरिएको छ। जानकी गाउँपालिकाको वडा नं १, २, ४ र ७, जोशीपुर गाउँपालिकाको वडा नं १ देखि ७ सम्म, भजनी नगरपालिकाको वडा नं २, ३, ६ र ८, घोडाघोडी नगरपालिकाको वडा नं १ देखि ९ सम्म र बर्दगोरिया गाउँपालिकको वडा नं १, २, ४, ५ र ६ मा तेलहन जोनका लागि आवश्यक खेती गरिएको छ। यसैगरी धानजोनका रूपमा जोशीपुर नगरपालिका वडा नं १, २, ३, ४ र ५, भजनी गाउँपालिकाको ३, ६ र ८ एवं जानकी गाउँपालिकाको वडा नं ४ मा खेती गरिएको छ। जिल्लामा गहुँ सुपरजोनमा ४०७, तेलहन जोनमा १२७ र धानजोनमा १०२ गरी ६३६ कृषक समूह सक्रिय छन्। यसैगरी गहुँ सुपरजोनमा २२, तेलहन जोनमा १४ र धानजोनमा नौ गरी ४५ वटा कृषि सहकारीले काम गरिरहेका छन्। गहुँ सुपरजोनमा २०, तेलहन जोनमा नौ र धानजोनमा तीन गरी ३२ वटा कृषि फार्मले काम गरिरहेका छन्। जिल्लामा समूह, कृषि सहकारी र फार्म गरी ७१३ वटा समूहले कृषिमा काम गरिरहेका छन्। तेलहन जोनमा सूचीकृत भएकाहरू धानजोनमा पनि सक्रिय रहेको परियोजना कार्यान्वयन एकाइले जनाएको छ। कैलालीमा गहुँ, धान, तेलहन, आलु, तरकारी र सुन्तला जातका फलफूल प्राथमिकताका बाली वस्तुका रूपमा सूचीकृत भएका छन्। कृषि गर्नेको सङ्ख्या बढ्न थाले पनि प्राविधिक जनशक्तिको अभावका कारण उपलब्धि कम रहेको प्रमुख चौधरीको स्वीकारोक्ति छ। यान्त्रिकीकरणले कृषि उत्पादनमा वृद्धि परियोजनाले कृषिमा यान्त्रिकीकरण गरी उत्पादन वृद्धि गराएको छ। यान्त्रिकीकरणले कृषि गर्दा हुने खर्च घटेर समयसमेत बचत भएको कृषक रणेन्द्र चौधरीको अनुभव छ। परियोजनाले चक्लाबन्दीमा खेती गर्न सुरुआत गराएको छ। यान्त्रिकीकरणमार्फत खेती गर्दा गहुँ ३७ मेट्रिक टन प्रतिहेक्टर सरदर उत्पादन भएको छ। अधिकतम गहुँ ५५ मेट्रिक टन प्रतिहेक्टर उत्पादन भएको तथ्याङ्क परियोजनासँग छ। यान्त्रिकीकरण हुनुअघि २९ मेट्र्रिक टन प्रतिहेक्टर मात्र गहुँ उत्पादन हुने गरेको थियो। यसैगरी तोरीको उत्पादन पनि ०९ मेट्रिक टन प्रतिहेक्टरबाट बढेर १३ मेट्रिक टन प्रतिहेक्टर पुगेको छ। चालु आर्थिक वर्षमा चक्लाबन्दीमा पकेटब्लकजोन सञ्चालनका लागि सहकारी र निजी क्षेत्रबाट माग सङ्कलन, सम्भाव्यता अध्ययन र कार्यान्वयनमा सहयोग गरिँदै छ। गहुँ बीज वृद्धि कार्यक्रम, चैते धानको क्षेत्र विस्तार, स्यालो ट्युबवेल जडान, धान बीज वृद्धि कार्यक्रम र जोन, सुपरजोन क्षेत्रमा कृषि यान्त्रिकीकरणलाई प्राथमिकतामा राखिएको छ। प्रदेश र स्थानीय तहलाई परियोजनाले दिएको अनुदानबाट ब्लक र पकेट क्षेत्रमा तरकारी खेती भइरहेको छ। परियोजनामार्फत कैलाली जिल्लाका स्थानीय तहमा चालु आर्थिक वर्षमा रु चार करोड ३६ लाख र सुदूरपश्चिम प्रदेशअन्तर्गत रु सात करोड ४५ लाख बजेट विनियोजन गरी काम भइरहेको छ। सङ्घीय सरकारबाट परियोजना एकाइ कार्यालयले भने रु चार करोड ४९ लाखको कार्यक्रम सञ्चालन गरिरहेको छ। परियोजनाले कृषिमा यान्त्रिकीकरण गर्न अनुदानमार्फत कस्टम हायरिङ सेन्टर सञ्चालनमा ल्याएको छ। गौरीगङ्गा नगरपालिका वडा नं ९ शङ्करपुरमा रहेको धनवर्षा कृषि सहकारी संस्था लिमिटेडको कस्टम हायरिङ सेन्टरमा ट्र्याक्टर, धान र गहुँका लागि प्रयोग गर्न सकिने थ्रेसरलगायत ११ वटा यन्त्र राखिएको छ। जसबाट ३८० जना किसानलाई सेवा दिन सकिएको सञ्चालक भानबहादुर ठगुन्नाले बताउनुभयो। यन्त्रमार्फत खेती गर्दा लागतमा ४० प्रतिशत कमी आएको उनले सुनाए। परियोजनाले प्रदेशमार्फत उपलब्ध गराएको बजेटबाट गोदावरी नगरपालिका८ मझगाउँमा तरकारी ब्लक कार्यक्रम सञ्चालन गरिएको छ। पचास प्रतिशत किसान र ५० प्रतिशत कृषि ज्ञान केन्द्रको लगानीमा तरकारी खेती गरिएको कृषि अधिकृत श्यामराज जोशीले सुनाए। तरकारी खेतीमा सहयोग पाउँदा किसान खुसी छन्। मझगाउँ समन्वय कृषक समूहका अध्यक्ष चन्द्रप्रकाश चौधरी तरकारी खेतीले आयआर्जनमा सहयोग पुगको बताउँछन्। ज्ञान केन्द्रमार्फत टोलटोलमा एकएक मिनीट्रेल वितरण गरिएको छ। यसबाट तरकारी गोडमेल गर्न सहज हुने कृषक चौधरीले बताए। प्रदेश र स्थानीय तहको वेवास्ताले कार्यान्वयनमा समस्या तीनै तहमा लागू गरिएको परियोजनाका कार्यक्रमलाई प्रदेश र स्थानीय तहले प्राथमिकतामा नराख्दा पनि कार्यान्वयनमा समस्या छ। स्थानीय तहले प्रधानमन्त्री कृषि आधुनिकीकरण परियोजनाका बजेट पनि डोजरे विकासमा खर्च गरेको गुनासो बढ्न थालेको छ। परियोजनाले जोन र सुपरजोनका कार्यक्रम सञ्चालन गर्छ। प्रदेशले ब्लक र स्थानीय तहले पकेट क्षेत्रको कार्यक्रम सञ्चालन गर्ने कार्यविधि छ। कृषिमा आधारित अर्थतन्त्रबाट कृषिजन्य उद्योगमा आधुनिक, व्यावसायिक, दिगो एवं आत्मनिर्भर कृषि क्षेत्रको विकास गर्ने सोचसहित प्रधानमन्त्री कृषि आधुनिकीकरण परियोजना कृषि तथा पशुपक्षी विकास मन्त्रालयबाट सञ्चालन हुने गरी सुरु भएको हो। परियोजनाको मुख्य उद्देश्य प्रमुख कृषि उपजहरूको विशिष्टीकृत क्षेत्र निर्माण गर्ने, निर्यातयोग्य कृषि वस्तुको मूल्य अभिवृद्धि गर्दै प्रतिस्पर्धात्मक क्षमता विकास गर्ने, कृषिलाई सम्मानजनक नाफामुखी व्यवसायका रूपमा विकास गर्दै रोजगारीका अवसर सिर्जना गर्ने र बहुसरोकारका निकायबीचको कार्यमूलक समन्वयमार्फत प्रभावकारी सेवा प्रवाहको सुनिश्चितता गर्ने रहेको छ। रासस"
नेपाल बार एशोसिएशनको मतगणना सुरु हुँदै,"काठमाडौं : नेपाल बार एशोसिएशनको २६औँ केन्द्रीय कार्यसमितिको निर्वाचन लागि मंगलबार बिहान ९ बजेदेखि मतगणना सुरु हुने भएको छ। नेपाल बार एशोसिएशन, २०७८ को प्रमुख निर्वाचन अधिकृत वरिष्ठ अधिवक्ता उषामल्ल पाठकका अनुसार ३४ केन्द्रबाटै मतपेटिका काठमाडौँ केन्द्रमा आइपुगेको र आज बिहान ९:०० बजेबाट मतगणना सुरु हुनेछ। बारको यही चैत १९ गते काठमाडौं केन्द्रसहित देशभर ३५ स्थानबाट शान्तिपूर्ण तरिकाले मतदान सम्पन्न भएको थियो। बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि भएको निर्वाचनमा नौ हजार ७०८ अधिवक्ता मतदाताले मतदान गरेका थिए। त्यसमध्ये उपत्यकामा पाँच हजार ७०० र उपत्यका बाहिर तीन हजार ५०० रहेका थिए। नयाँ कार्यसमितिका लागि प्रगतिशील तथा पेशागत कानुन व्यवसायी समूह र बृहत् लोकतान्त्रिक प्रगतिशील समावेशी तथा पेशागत कानुन व्यवसायी समूहबीच प्रतिस्पर्धा हुने भएको छ। उक्त समूहमध्ये प्रगतिशील तथा पेशागत कानुन व्यवसायी समूहको नेतृत्व वरिष्ठ अधिवक्ता विष्णुमणि अधिकारी र बृहत् लोकतान्त्रिक प्रगतिशील समावेशी तथा पेशागत कानुन व्यवसायी समूहको नेतृत्व गोपालकृष्ण घिमिरेले गरेका छन्। बारमा अध्यक्षका लागि व्यक्तिगतरूपमा र समूहगतरूपमा गरी आठ जनाको उम्मेदवारी परेको छ। संसद्मा प्रतिनिधि नभएको साना राजनीतिक सम्बद्ध समूहबाट पृथ्वीनाथ राईले प्रतिनिधित्व गरेका छन्। नेमतिपा कानुन अध्ययन समाज नेपाल समूहबाट अनिता जोघारीले गरेका छन्। व्यक्तिगतरूपमा उत्तमबहादुर श्रेष्ठ र कमलप्रसाद मलेगाले अध्यक्षको उम्मेदवारी दिएका छन्। संसद्मा प्रतिनिधि नभएको साना राजनीतिक दलसम्बद्ध समूहबाट अमिता लक्ष्मी सैजू श्रेष्ठले र राष्ट्रिय प्रजातन्त्र पार्टी नेपाल सम्बद्ध समूहको नेतृत्व उद्धवचन्द्र घिमिरेले गरेका छन्।रासस"
मुस्ताङका हिमपहिरो पीडित र स्याउ किसानलाई क्षतिपूर्ति दिनुपर्ने सांसद गौचनको माग,"जोमसोम : प्रदेश सांसद चन्द्रमोहन गौचनले हिमपहिरो पीडित स्याउ किसानलाई उचित क्षतिपूर्ति दिन गण्डकी प्रदेश समक्ष माग गरेका छन् । गण्डकी प्रदेश सभा बैठकको शून्य समयमा बोल्दै सांसद गौचनले मुस्ताङको थासाङमा हिमपहिरो जाँदा त्यहाँका स्थानीय पशुपालकले ठूलो क्षति व्यवहोर्न परेको र लामोसमय बितिसक्दा समेत अझै पनि पीडित पशुपालकले क्षतिपूर्ति पाउन नसकेको भन्दै प्रदेश सरकारको ध्यानार्कष गराएका हुन् । सांसद गौचनले गत कार्तिक २८ गते मुस्ताङको थासाङ गापा२ को धौलागिरि मानापाथि हिमालबाट आएको हिमपहिरोमा परी ९ वटा याकचौरी घाइते र दुईवटा चौरी गोठ पुरिएका थिए भने चालु वर्षको फागुन २१ गते सोही स्थानमा पुनः हिमपहिरो जाँदा १५ वटा याकचौरी मरेको र १० वटा याकचौरी बेपत्ता भएको गण्डकी प्रदेश सभा बैठकलाई जानकारी गराए । सांसद गौचनले थासाङमा गएको हिमपहिरो र त्यसले पुर्याएको क्षति विवरण स्थानीय प्रशासनले सम्बन्धित निकायमा जानकारी गराएको भएपनि पीडित पशुपालक किसानले अझै क्षतिपूर्ति राहत पाउन नसकेको बताए । मुस्ताङको परम्परागत याकचौरी पालन व्यवसाय यहाँको सांस्कृतिक धरोहर समेत रहेको उल्लेख गर्दै सांसद गौचनले प्राकृतिक प्रकोपको कारण समस्यामा परेका पशुपालकलाई संरक्षण गर्न नसकिएमा याकचौरी पालन व्यवसायनै संकटमा पर्नसक्ने उल्लेख गरे । गण्डकी प्रदेश सभा बैठकमा सांसद गौचनले हिमपहिरो पीडित पशुपालकको पक्षमा क्षतिपूर्तीको विषय उठान गरेलगत्तै गण्डकी प्रदेश निर्देशानालयले हिमपहिरो पीडितलाई उचित क्षतिपूर्ति दिने जनाएको छ । गण्डकी प्रदेश सभा बैठकमा मुस्ताङमा उपलब्ध गराईएको उच्च घनच्वको स्याउ बिरुवा अनुदानको कार्यक्रम प्रभावकारी नभएको सांसद गौचनले बताएका छन् । भूमि व्यवस्था तथा कृषि सहकारी तथा गरिबी निवारण मन्त्रालयले गण्डकी प्रदेशले आव २०७७०७८ मा ७५ प्रतिशत अनुदानमा उच्चघनत्वको स्याउ बिरुवा उपलब्ध गराईएको भएपनि मुस्ताङका किसानलाई ढिलो गरी विरुवा उपलब्ध गराउँदा झन्डै ५० प्रतिशत बिरुवा मरेर खेर गएको जानकारी गराए । मुस्ताङका किसानलाई फागुन चैत्र महिनामा बितरण गर्नुपर्ने उच्चघनत्वको स्याउ बिरुवा असार महिनामा बिरुवा वितरण गरिँदा अनुदानमा पाएको बिरुवा खेर गएको सांसद गौचनको भनाइ छ ।सांसद गौचनका अनुसार मुस्ताङमा गण्डकी प्रदेशले २६ हजार २ सय ९० उच्चघनत्वको स्याउ बिरुवा अनुदानमा बितरण गरेको थियो ।समयअनुकुल प्रदेशले अनुदानको स्याउ बितरण नगर्दा स्याउ बिरुवामा किसानले क्षति व्यहोर्न परेको र त्यसका लागि आवश्यक क्षतिपूर्ती उपलब्ध गराउने बिषयमा पहल गर्न प्रदेश सरकारको ध्यानर्कषण गराए । सांसद गौचनले गण्डकी प्रदेश सरकारको अख्तियारीमा परेका विकासे योजनामा भइरहेका ढिलासुस्तीका बारेमा समेत प्रदेश सरकारको ध्यानर्कण गराएका छन् । सांसद गौचनले थासाङको लेते कुञ्जो जोड्ने पुल हाल ३५ प्रतिशत मात्र भौतिक प्रगती भएकोले यसलाई यथाशिघ्र गति दिन माग गरे । उनले कागबेनीझोङ सडक,चराङदेखि दामोदरकुण्ड जाने सडक, ढाक्मरदेखि घार गुम्बा जोड्ने सडक,जोमसोमदेखि ठिनी हुँदै नमखुलेक जोड्ने सडक,प्रादेशीक सरकारी भवन निर्माण र कालिगण्डकी सडक पुलदेखि काठेपुल हुँदै सरकारी कार्यालय जोड्ने सडकलगायतका योजनामा ढिलासुस्ती भएको र यसलाई तीब्रता दिन प्रदेश सरकारसमक्ष माग गरेका छन् ।"
चुनावी तालमेलमा नेता नै असन्तुष्ट,"गोरखा : स्थानीय तहको निर्वाचनमा तालमेल गर्ने विषयमा गोरखाका नेता कार्यकर्ता असन्तुष्ट देखिएका छन्। चुनावी तालमेलले स्वस्थ प्रतिस्पर्धा नहुने र निषेधको राजनीतिक हुने भन्दै नेता कार्यकर्ताले असन्तुष्टि जनाएका हुन्। गोरखामा गठबन्धनका चारवटा पार्टी मात्र छन्। यीमध्ये पनि नेपाली कांग्रेस र नेकपा माओवादी केन्द्रबीच प्रतिस्पर्धा हुने गरेको छ। तर, मुख्य प्रतिस्पर्धी पार्टीहरूबीच गठबन्धन भएपछि अरू पार्टीहरूमा प्रतिस्पर्धा गर्नुको औचित्य नै नभएको उनीहरूको टिप्पणी छ। गोरखाका ११ स्थानीय तहमध्ये २०७४ को निर्वाचनमा ९ पालिका कांग्रेस र दुई पालिका माओवादी केन्द्रले जितेको थियो। माओवादीको सशस्त्र द्वन्द्वका बेला दुवै पक्षबीच ठूलो जनधनको क्षति भएकाले दुवै पक्ष एक अर्कालाई मतदान गर्न तयार देखिँदैनन्। हँसिया हथौडामा भोट हाल्नुपर्छ भने भोट हाल्नै जान्न भन्ने कांग्रेस कार्यकर्ताको आक्रोश छ भने, रूख चिह्नमा कुनै हालतमा भोट हाल्दिन्न भन्ने माओवादी कार्यकर्ताको आक्रोश पनि सुनिएको छ। गोरखामा कांग्रेस र माओवादीबीचको तालमेल अस्वाभाविक रहेको कांग्रेसका जिल्ला सचिव किशोरजंग थापा तर्क गर्छन्। अरू जिल्ला र गोरखा जिल्लाको अवस्था अली फरक छ। अरू जिल्लामा कांग्रेस र एमाले मुख्य प्रतिस्पर्धी हुन्। तर, गोरखामा कांग्रेस र माओवादी मुख्य प्रतिस्पर्धी छन्, थापा भन्छन्, पहिलो र दोस्रो शक्तिबीच नै तालमेल गरेपछि न्यून संख्यामा रहेका अरू पार्टीलाई निषेध गरे जस्तो हुन्छ। त्यसैले गोरखामा तालमेल अस्वाभाविक छ। तालमेलले तत्कालका लागि वातावरण आफ्नो पक्षमा बने पनि प्रकारान्तरमा परिणाम प्रतिकूल हुने उनले दाबी गरे। तालमेल राम्रो कुरा नभएको नेकपा माओवादी केन्द्रको नेता पनि स्वीकार गर्छन्। तर, प्रतिगमनविरुद्ध तालमेल गर्न बाध्य हुनु परेको नेता परशुराम रम्तेल बताउँछन्। तालमेल राम्रो कुरा त हुँदै होइन तर पनि यो अलिअलि रहर, अलिअलि बाध्यता, अलिअलि स्वाभाविक, अलिअलि अस्वाभाविक हो, केन्द्रीय सदस्य रम्तेल भन्छन्, यो रणनीतिक कुरा होइन, कूटनीतिक कुरा हो। जनआन्दोलन, जनयुद्धबाट प्राप्त संविधान, लोकतान्त्रिक गणतन्त्रको रक्षाका लागि गर्नुपरेको बाध्यात्मक कदम हो। आफूले जित्ने ठाउँमा तालमेल गर्नुपर्दा सबैलाई दुःख लाग्ने, आफूले हार्ने ठाउँमा तालमेल गर्न पाउँदा सबैजना खुसी हुने उनले बताए। गठबन्धनको अर्को शक्ति जनता समाजवादी पार्टी पनि तालमेलमा खुसी देखिँदैन। तालमेलले कमजोर शक्तिमाथि सिन्डिकेट लाग्ने जसपाका केन्द्रीय सदस्य गोपालबाबु श्रेष्ठ बताउँछन्। चुनावी तालमेल धेरै दृष्टिकोणले बेठीक छ। अहिले तालमेल देशका लागि आवश्यक होइन, कुनै अमुक पार्टीका अमुक उम्मेदवारलाई जिताउन मात्र खोजिएको छ, उनी भन्छन्, तालमेल कसका लागि ? देशका लागि कि, जनताका लागि कि, अमुक पार्टीका अमुक उम्मेदवारका लागि कि कसका लागि ? तालमेल गरेर जितेपछिको राष्ट्रिय एजेन्डा के छ ? राष्ट्रिय एजेन्डा हो भने एजेन्डाबाहिर को छ ? कसलाई हराउनुपर्ने छ ? यी सबै कुरा प्रष्ट पार्नुपर्छ। प्रतिस्पर्धाबाट डराएर गर्न लागिएको चुनावी तालमेलविरुद्ध ठूलो जनमत रहेको उनले बताए। कुन वडामा, कुन पालिकामा कुन पार्टी कति छन् भनेर पहिचान गर्न पनि बिनातालमेल चुनाव लड्नु पर्ने पार्टीका नेता, कार्यकर्ताको माग छ। नीति, सिद्धान्त, आइडोलोजी नमिल्ने पार्टीहरूबीच हुन लागेको तालमेल स्वार्थबाट अभिप्रेरित भएकाले यसको परिणाम पनि राम्रो नहुने उनीहरूको भनाइ छ। २०७४ सालको चुनावमा गोरखामा कांग्रेस र नयाँशक्तिबीच चुनावी तालमेल भएको थियो।"
विवाहको प्रलोभन देखाइ ठगी गर्ने पक्राउ,काठमाडौं : विवाह गर्ने प्रलोभन देखाइ करिब ४२ लाख ३४ हजार रूपैयाँ ठगी गरेको अभियोगमा काठमाडौं धापासी बस्ने रामेछाप साँघुटार नगरपालिका३ घर भएका ५२ वर्षीय नबिन भन्ने लोकबहादुर श्रेष्ठलाई प्रहरीले पक्राउ गरेको छ । विवाह गर्ने प्रलोभन देखाइ पीडितलाई बिश्वासमा पारी आफू बिरामी परेको भनी कहिले अस्पतालमा उपचार गर्न त कहिले झारफुक गर्नका लागि भन्दै आइएमई तथा सीटीएक्सप्रेसमार्फत पटक पटक गरी उक्त रकम पठाउन लगाई ठगी गरेको भन्ने सूचनाको आधारमा महानगरीय अपराध महाशाखाबाट खटिएको प्रहरीले ठगी गर्ने कार्यमा संलग्न श्रेष्ठलाई काठमाडौं विशाल नगरबाट पक्राउ गरेको हो । उनलाई ठगी कसुरअन्तर्गत थप अनुसन्धानका लागि महानगरी प्रहरी परिसर काठमाडौं पठाइएको छ ।
चैते छठ आजबाट सुरु,"जनकपुर : मिथिलामा श्रद्धा र निष्ठापूर्वक मनाइने वासन्ती छठ (बोलिचालीमा चैतीछठ) पर्वको विधि मङ्गलबार सुरु भएको छ। चैत शुक्ल चतुर्थी (चौथी)देखि सप्तमीसम्म चार दिन विभिन्न विधिसाथ मनाइने पर्वको पहिलो दिन आज बर्तालुले नहायखाय (पवित्र स्नान गरेर शुद्ध खाने) विधिबाट पर्व प्रारम्भ गर्दैछन्। पर्वको पहिलो दिन पवित्र स्नान गरेर व्रत सङ्कल्प गरी चोखोनितो खाने चलन छ। शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो। शरद ऋतुमा कात्तिक शुक्ल चौथीदेखि सप्तमीसम्म र वसन्त ऋतुमा चैत शुक्ल चौथीदेखि सप्तमीसम्म समान विधिले यो पर्व सम्पन्न गरिन्छ। मधेस प्रदेशको प्राचीन मिथिला क्षेत्रमा छठ जनजन परिचालन हुने महापर्व मानिन्छ। यद्यपि शारदीय छठजति यो पर्व मनाउने भने देखिँदैनन्। पर्वको पहिलो दिन नहायखाय, दोस्रो दिन दिनभरि उपवास बसेर राति सख्खरमा पकाइएको खिरमात्र खाएर खरना, तेस्रो दिन अर्थात् षष्टि तिथिमा निराहार उपवास बसेर साँझ अस्ताउँदो सूर्यलाई पवित्र जलाशयको घाटमा कम्मरसम्म पानीमा चोवलिएर अर्घ दिइन्छ, जसलाई सझुका अरख भनिन्छ। अन्तिम दिन सप्तमीका दिन बिहान उदाउँदो सूर्यलाई घाटमै अर्घ दिएर पर्व सम्पन्न गरिन्छ। यो विधिलाई भोरका अरखभनिन्छ। छठपर्वमा ठकुवा, भुसुवा (कसार)सहितका मिष्ठान्न परिकारसहित पाकेका केराको घरी र अन्य फलफूल तथा दहीसहितका सामग्री बर्तालुले अर्घका बेला सूर्यतर्फ देखाउने गर्छन्। छठ सूर्य र सूर्यपत्नी षष्टीको उपासनाको पर्व हो। यो व्रतको प्रभावले हरेक मनोकाङ्क्षा पूरा हुने विश्वास गरिन्छ। मिथिलामा यो पर्व द्वापर युगमा श्रीकृष्ण पुत्र साम्बले कुष्टरोग निवारणका लागि गरेका र त्यसैबेलादेखि प्रारम्भ भएको मानिन्छ। व्रत प्रभावले छालाजन्य रोग कहिल्यै नलाग्ने जनविश्वास छ। यसपालि दुई वर्षपछि सर्वसाधारणले वासन्ती छठ खुकुलो गरी मन फुकाएर गर्न पाएका छन्। यसअघिका दुई वर्ष कोभिड१९ को विश्वव्यापी सन्त्रासले मुलुकमा लकडाउन घोषणा गरिएकै बेला परेको हुँदा पर्व विशेषको बाहिरी चहलपहल र उल्लास थिएन। यसपालि भने महाव्याधि सन्त्रास घटेपछि मिथिलामा चाड लागेजस्तो भएको सर्वसाधारणले प्रतिक्रिया दिएका छन्। चैती छठजस्तै चैत शुक्ल प्रतिपदासँगै वासन्ती नवरात्र (चैते दशैँ) पनि सुरु भएको छ। चैत शुक्ल प्रतिपदादेखि नवमीसम्म वासन्ती नवरात्र मनाइन्छ। यस अवसरमा देवीपीठहरूमा पूजाआराधना गर्ने श्रद्धालु बढेका छन्। रासस"
एक्कासी हराएकी महिला इनारमा अचेत अवस्थामा भेटिएपछि,काठमाडौं : बुढानिलकन्ठको मित्रचोकमा एक महिलालाई इनारबाट उद्धार गरिएको छ। ५० फिट गहिरो इनारमा फसेकी ४५ वर्षीया पेमा शेर्पालाई इनारबाट उद्धार गरिएको प्रहरीले जनाएको छ। सिन्धुपाल्चोकको तातोपानी घर भएका उनी मित्रचोकस्थित हरि श्रेष्ठको घरमा डेरा गरी बस्दै आएकी थिइन्। उनी सोमबार दिउँसो साढे २ बजेबाट हराइरहेकी थिइन्। हराएको सूचना पाएपछि महानगरीय प्रहरी प्रभाग बुढानीलकको एक टोलीले खोजीकार्य तीव्र पारेको थियो। खोज्दै जाँदा साँझ ६ बजे उनलाई सोही घरमा रहेको इनारभित्र अचेत अवस्थामा भेटिएको प्रहरीले जनाएको छ। प्रहरी प्रधान कार्यालयको विपद् व्यवस्थापन महाशाखाको टोलीले उनलाई उद्धार गरेको थियो। महानगरीय प्रहरी परिसर काठमाडौंका प्रवक्ता दिनेश मैनालीका अनुसार १७ जनाको प्रहरी टोलीले पेमाको उद्धार गरेको थियो। पेमाको करुणा अस्पतालमा उपचार भइरहेको प्रवक्ता मैनालीले बताए। घटना सम्बन्घमा प्रहरीले थप अनुसन्धान गरिरहेको छ।
