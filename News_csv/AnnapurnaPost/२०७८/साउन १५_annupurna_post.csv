शीर्षक,विवरण
कोरोना भाइरस संक्रमण नियन्त्रणमा चुनौती,"कोरोना संक्रमणको तेस्रो लहर फैलने जोखिम बढेको छ। निषेधाज्ञा खुकुलो पारिएसँगै हेलचेक्र्याइँका कारण संक्रमण दर बढेको हो। अहिले सरकारले नै १७ जिल्लालाई उच्च जोखिममा राखेको छ। दैनिक संक्रमित र मृतकको संख्या थपिएकाले केही जिल्लाका स्थानीय तहले निषेधाज्ञासमेत लगाउन सुरु गरेका छन्। दोस्रो लहरमा फैलिएको नयाँ भेरियन्टले हजारौंको ज्यान लिएको थियो। पहिलो चरणभन्दा दोस्रोपटक फैलिएको संक्रमण छिटो फैलँदा लक्षणसहितका संक्रमितसँगै मृतकको संख्या उच्च थियो। निरन्तरको निषेधाज्ञाले कोरोना संक्रमणदर घट्दै गएको समयमा पुनः खुकुलो पार्दा संक्रमण तेस्रो पटक फैलने चरणमा पुगेको छ। फरकफरक समयमा कोरोनाको पनि नयाँ भेरियन्ट थपिने भएकाले अब फैलिए अझै जोखिम बढी हुने स्वास्थ्यविज्ञले चुनौति दिइरहेका छन्। एक संक्रमितले एक वा सोभन्दा बढीलाई कोरोना सारे त्यसको लहर बढ्दै जाने हो। संक्रमणलाई संक्रमित व्यक्तिमा सीमित राख्न सके मात्र संक्रमण घट्ने हुन्छ। त्यसका लागि भरपर्दो विकल्प भनेकै खोप हो। तर, हालसम्म सबै उमेर समूहका नागरिकभन्दा जोखिममा बढी हुने निश्चित उमेर समूहकाले पनि पूर्णरूपमा खोप लगाउन पाएका छैनन्। कतिले पहिलो चरणको खोप लगाएको पाँच महिना बितिसक्दासमेत दोस्रो खोप लगाएका छैनन्। सरकारले तोकेको खोप लगाउने उमेर समूहले पनि भीडमा ठेलामठेल गर्दै खोप लगाउन जाँदा संक्रमण त्यहीँबाट फैलने जोखिम पनि उतिकै छ। धेरै नागरिक खोप केन्द्र टाढा हुँदा खोपबाट वञ्चित छन्। कतिपय ठाउँमा खोप दुरुपयोग भई लक्षित समूहले लगाउन पाएका छैनन्। सरकारले घरघरमा गएर खोप लगाइदिने रणनीति तयार गरेको छैन। यो विषयमा कार्यविधि बनेको पनि छैन। त्यसकारण खोपबाट धेरै नागरिक अझै वञ्चित हुने सम्भावना छ। खोप नपाउँदा संक्रमण र मृत्युदर पनि बढ्छ। खोप र स्वास्थ्य मापदण्डको अभावमा तेस्रो चरणमा फैलन सुरु भएको स्वास्थ्य विज्ञ दाबी गर्छन्। पछिल्लो तथ्यांकअनुसार मुलुकभर सक्रिय संक्रमितको संख्या २९ हजार ४ सय ४४ छ। होम आइसोलेसन र संस्थागत आइसोलेसनमा ठूलो संख्यामा संक्रमित उपचारत छन्। अस्पतालका सघन उपचार कक्ष (आईसीयू) र भेन्टिलेटरमा बिरामी थपिने क्रम छ। संक्रमण निरन्तर फैलने क्रममा छ। सरकार र नागरिक अब पनि संवेदनशील नबन्ने हो भने यो महामारीले पुनः धेरैको ज्यान लिन सक्छ। अहिले कोरोनाको परीक्षणदर पनि घटेको छ। प्रयोगशालामा पहिलेको तुलनामा स्वाब परीक्षणका लागि न्यून संख्यामा मात्रै पुग्ने गरेको प्रदेशहरूबाट प्राप्त तथ्यांकले देखाउँछ। सहरभन्दा गाउँमा संक्रमित अझै बढ्दै छन्। गाउँसम्म परीक्षणको पहुँच नपुग्दा पहाडी र ग्रामीण क्षेत्रमा कोरोना भाइरससँग मिल्दो लक्षण देखिएकाको मृत्यु भएका समाचार पनि आइरहेका छन्। यसले नियन्त्रणमा चुनौति थपेको छ भने भुसको आगो जस्तै संक्रमण फैलँदो क्रममा छ। कोरोना संक्रमणबाट नागरिकलाई बचाउन अब चाँडै सबैलाई खोप दिनुपर्छ। खोप उत्पादन गर्ने देश भारतसहित अन्य मुलुकमा पनि संक्रमण फैलँदा भारतमा उत्पादन भएको कोभिसिल्ड खोप केही नेपाली नागरिकले दोस्रो पटक पाएका छैनन्। यसको विकल्प के हुनसक्छ ? सरकारले समयमै निकास दिनुपर्छ। अमेरिका र चीनमा उत्पादन भएको खोप पनि वितरण प्रभावकारी बन्न सकेको छैन। सरकारले विलम्ब नगरी पुनः महामारी तिब्र रूपमा फैलनु अघिनै नागरिकलाई खोप लगाइसक्नु पर्छ। जुनै समय पनि संक्रमण बढ्न सक्ने भएकाले उपचारको तयारीमा अलर्ट रहनुपर्ने अवस्था छ। पहिले उपचार गर्न बेड नपाएर संक्रमितलाई भुईँमै राखेर अक्सिजन दिनुपर्ने बाध्यता थियो। अब पुनः यो अवस्था आउनु भएन। समयमै अस्पतालका बेड, स्वास्थ्य सामग्री र जनशक्ति तयार पर्नुपर्छ। अब निषेधाज्ञा र लकडाउनलाई नियन्त्रणको विकल्प बनाउनेभन्दा सबैलाई खोप दिन सरकार गम्भीर रूपमा लाग्नुपर्छ र नागरिक आफैं पनि सचेत बन्नुपर्छ।"
उद्योगमैत्री मौद्रिक नीति आवश्यक,"विश्वव्यापी महामारी कोभिड १९ का कारण मुलुकको अर्थतन्त्र जर्जर बनेको छ। उद्योग, कलकारखाना र व्यापार क्षेत्र नराम्ररी थला परेको छ। यही बेला उद्योगी व्यवसायीको छाता संगठन नेपाल उद्योग परिसंंघको नेतृत्व आइपुगेको छ, प्रसिद्ध उद्योगी विष्णुकुमार अग्रवालको काँधमा। थला परेको अर्थतन्त्रलाई माथि उठाउने र परिसंघको महत्वाकांक्षी (मेक इन नेपाल स्वदेशी) अभियानलाई सफल बनाउन कम्ति चुनौतीपूर्ण छैन। तर पनि, कोभिडविरुद्ध सरकारले पर्याप्त खोपको व्यवस्था गरेर उद्योगमुखी नीति लिने हो भने मुलुकले आर्थिक रूपमा कोल्टे फेर्ने उद्योग परिसंघका अध्यक्ष अग्रवालको दृढ विश्वास छ। थला परेको आर्थिक क्षेत्र, उद्योग व्यवसायको अवस्था र उद्योग व्यवसायका लागि सरकारका नीतिनियमबारे अन्नपूर्णकर्मीद्धय नरेन्द्र साउद र राजेश बर्माले परिसंघ अध्यक्ष अग्रवालसँग गरेको कुराकानी : कोभिड महामारीको समयमा नेपाल उद्योग परिसंघको नेतृत्वदायी भूमिकाको जिम्मेवारी सम्हाल्नु भएको छ। यस्तो अवस्थामा उद्योग व्यवसायलाई अगाडि बढाउन परिसंघले कस्तो भूमिका खेल्दैछ ? यसपछि नेपालमा अघिल्लो वर्ष पहिलो चरणको कोभिड १९ को महामारी फैलियो। हामीलाई लागेको थियो, संसारसँगै संसारभरको अर्थतन्त्र नै सखाप हुन्छ कि भन्ने। आर्थिक क्षेत्रलाई निकै गाह्रो हुन्छ भन्ने लागेको थियो। तर त्यो बेलामा पनि समस्यालाई डटेर सामना गरी अगाडि आउन सफल भयौं। त्यो बेला र हाल पनि केही क्षेत्रलाई ठूलो धक्का नै लागेको थियो। जस्तै पर्यटन क्षेत्र, हवाई सेवा क्षेत्र, होटेल व्यवसाय क्षेत्र, मनोरञ्जन क्षेत्र, साना तथा मध्यम लगानीका उद्योग निकै प्रभावित भए। र आज पनि यी क्षेत्रले गति लिन सकेका छैनन्। यसबाहेक कोभिडले थलिएका अन्य क्षेत्र भने निकै मेहनत गरेर आफूलाई ठड्याउन कोशिस गर्दैछन्। हालको परिस्थिति केही भिन्न छ। पहिलो चरणको कोभिडको मारबाट ८० प्रतिशत उद्योग व्यवसाय ठप्प भएको थियो। त्यो बेला पैसा चलायमानको समस्या, बजारको समस्या, उत्पादन गर्नेलगायतको समस्या अधिकांश उद्योग व्यवसायले व्यहोर्नु पर्यो। त्यो बेला र हाल दोस्रो चरणको कोभिडको लहर चलिरहँदा सबैभन्दा ठूलो मार वर्किङ क्यापिटलमा परेको छ। अहिले डिमान्ड पनि छैन। पैसाको रोटेसन पनि हुँदैन। कच्चा पदार्थको अभाव भइरहेको छ। यस्ता प्रकारका समस्याहरू देखापरेका छन्। अहिले पनि केही उद्योग यस्ता समस्याले ग्रसित भएर खुल्न सकेका छैनन्। निःसन्देह कोभिडको मार सबैभन्दा बढी साना तथा मध्यम खालका उद्योगमा बढी परेको छ। किनभने उनीहरूले सीमित लगानीबाट काम गर्नुपर्छ। यस्ता समस्यालाई समाधान गरी आर्थिक क्षेत्रलाई चलायमान बनाउन सबैभन्दा पहिले कोभिडको खोप लगाउने अभियान चलाउनुपर्छ। तर बिडम्बना हामीकहाँ हालसम्म करिब १० प्रतिशतले मात्र पहिलोचरणको कोभिडविरुद्धको खोप लिन पाएका छन्। सबैभन्दा ठूलो समस्या खोप अभियान सञ्चालन हुन नसक्नु नै हो। कोभिडविरुद्धको खोपका लागि सरकारसँग पहल गर्नुभएको छ त ? प्रधानमन्त्री शेरबहादुर देउवासँगको भेटवार्ताको क्रममा उहाँले सरकारको पहिलो, दोस्रो र तेस्रो प्राथमिकता खोप अभियान सञ्चालन गर्नु नै रहेको आश्वासन दिनुभएको छ। प्रभावकारी रूपमा खोप अभियान सञ्चालन नहुँदा दोस्रो लहरसँगै तेस्रो लहर पनि भित्रिन थालेको छ। यसलाई गम्भीर रूपमा लिएर तत्कालै प्रभावकारी रूपमा खोप अभियान सञ्चालन नगरिए यसले समग्र मुलुकलाई दीर्घकालीन रूपमा असर पुर्याउने छ। यसबाहेक हामी उद्योगी व्यवसायीले सबैभन्दा बढी अपेक्षा मौद्रिक नीतिबाट आश गरेका छौं। वर्किङ क्यापिटलको समस्यालाई मौद्रिक नीतिले समाधान गर्ने विषयमा हामीले आशा राखेका छौं। यस्तो नीति ल्याउनुपर्छ, जसको सहयोगबाट नेपालको आर्थिक क्षेत्रको उन्नती गर्न सकियोस्। निजी क्षेत्र विभिन्न प्रकारको बाधा पार गर्दै आएको छ। सरकारको सहयोग र समर्थन नभए निजी क्षेत्ररूपी सवारीसाधनको चक्का अगाडि गुड्नै सक्दैन। सरकारले यस्तो अवस्थामा निजी क्षेत्रको मागअनुसार ब्याजको दरको अवस्थालाई पुनर्विचार गरिदिनु पर्छ। यस्तै थप पुँजी उपलब्ध हुने व्यवस्था गरिदिनु पर्छ। त्यस्तै बैंकहरूलाई रिस्ट्रक्चर गर्नुपर्छ। रिफाइनान्सको व्यवस्थालाई पनि प्राथमिकता दिएर यसको दायरालाई फराकिलो बनाइदिनु पर्छ। यसको फायदा अधिकांश उद्योग व्यवसायले प्राप्त गर्न सक्ने गरी व्यवस्था बनाइदिनु पर्छ। उद्योग व्यवसायको ऋणको मागको आधारमा २० प्रतिशतसम्म उपलब्ध रिफाइनान्सको सुविधा सरकारले उपलब्ध गराइदिनुपर्छ। कोभिडबाट थलिएको उद्योग, व्यवसाय र कामदारको मनोबल बढाउन सरकारले के गरिदिनु पर्छ ?सरकारले पुँजीगत खर्चलाई वृद्धि गर्नुपर्छ। पुँजीगत खर्च जति बढी भयो, बजारमा त्यति बढी पैसा जान्छ। त्यसपछि बाहिरबाट आउने रेमिट्यान्सलाई आकर्षित गर्दै जानुपर्छ। बाहिरबाट रेमिट्यान्स ल्याउनेलाई थप ब्याज दिएर बचतमा राख्न सकिन्छ भनेर हामीले सरकारलाई सुझाव पनि दिएका छौं। यस्तै भौतिक पूर्वाधार क्षेत्रमा लगानी गर्न निजी क्षेत्रलाई पनि प्रोत्साहन गर्नुपर्छ। यसका लागि मोडालिटी तयार गर्नुपर्छ। बण्ड जारी गर्नेजस्ता नीति ल्याएर निजी क्षेत्रलाई आकर्षित गर्न सकिन्छ। यस्ता विषयहरूमा पनि सुझाव दिएका छौं। यस्ता विषयलाई सम्बोधन गरिने हो भने मनोबल पक्कै बढ्न सक्छ। यस्तै १० अर्बको कोष खडा गरेर बिनाधितो नयाँ उद्योगलाई ५ करोडभन्दा बढी ननाघ्ने गरी ऋण दिन सकियो भने यसले पनि उद्योगीको मनोबल बढाउन ठूलो सहयोग हुन्छ। बजेट आए पनि मौद्रिक नीति आउन बाँकी छ। उद्योग क्षेत्रको प्रवद्र्धन र सम्वद्र्धनका लागि मौद्रिक नीतिले समेट्नुपर्ने विषय के के हुन् ?सबैभन्दा पहिले ब्याजको तरलतालाई ध्यान दिनुपर्छ। दोस्रो कुरा रिफाइनेन्सको आकार ठूलो बनाउनुपर्छ। तेस्रो कुरा, लामो समयका लागि रिस्ट्रक्चरका लागि सरकारले सहयोग गर्नुपर्छ। रिस्ट्रक्चर गर्दा फस्टाउन नसकेको उद्योग जस्तै टुरिज्म, हवाई सेवा, होटललगायतका क्षेत्रमा लागेको ऋणलाई केही समयका लागि फ्रिज गरिदिनुपर्छ। ब्याजमाथि ब्याज नलाग्ने गरी ऋण रकमलाई फ्रिज गरिदिनुपर्छ। जुन बेला उनीहरूको उद्योग व्यवसाय सुरु हुन्छ, त्यो बेला उनीहरूले सहज रूपमा ऋण र ब्याज तिर्न सक्ने गरी नीति ल्याउनुपर्छ। यस्तै वर्किङ क्यापिटलमा थप ऋण दिने व्यवस्था पनि गरिदिनुपर्छ। साना तथा मझौला प्रभावित क्षेत्रलाई वर्किङ क्यापिटलमा थप ऋण उपलब्ध गराइदिनुपर्छ। परिसंघले मुलुकलाई नै तरंगित हुने गरी एउटा अभियान सुरु गरेको थियो, मेक इन नेपाल स्वदेशी अभियान। अहिलेको अवस्थामा यो अभियानलाई सफल बनाउन के कस्ता चुनौती देखा परेका छन् ?हेर्नुस् मेक इन नेपालजस्तै भारतमा मेक इन इन्डिया, अष्ट्रेलियामा मेक इन अष्ट्रेलिया अभियान सञ्चालनमा छन्। परिसंघले नेपालमा पनि आफ्नो देशलाई आत्मनिर्भर बनाउन यो अभियान सुरु गरेको हो। हामीले उद्योगको वातावरण नेपालमा बनोस्, जसले गर्दा मान्छेहरू नेपालमै लगानी गर्न सकुन्। यही उत्पादन गर्न सकियोस् भन्ने उद्देश्य बोकेका छौं। यो अभियानका मुख्यतः दुई प्रकारका उद्देश्य छन्। पहिलो उद्देश्य करिब १ हजार उद्योग हरेक वर्ष स्थापना गर्नुपर्छ। यसबाट १ लाख ५० हजार जनालाई स्वदेशमै रोजगारी दिन सकिन्छ। यसको सहयोगमा कूल गार्हस्थ उत्पादन (जीडीपी) मा उद्योग व्यवसाय र सेवा क्षेत्रको रहेको योगदानको दरलाई बृद्धि गर्न सकिन्छ। १ खर्बको निर्यात दरलाई वृद्धि गरी ४ खर्ब पुर्याउने यो अभियानको उद्देश्य हो। ४ देखि ५ वर्षको अन्तरालमा यस्ता सम्पूर्ण उद्देश्य यो अभियानमार्फन प्राप्त गर्नुपर्छ। यसमा एउटा भाग उत्पादनको हो। कसरी वातावरण राम्रो बनाउने ? कसरी आयात दरलाई प्रतिस्थापन गर्ने ? उत्पादनमा कसरी छिटो छरितोपना र गुणस्तरीयता ल्याउनेलगायतका विषयमा काम हुन्छ। त्यसपछि इन्फ्रास्ट्रचरमा कसरी लगानी बढाउने। इन्फ्रास्ट्रचरमा लगानी बढ्यो भने उद्योगलाई पनि फायदा हुन्छ। ३ वटा उपभोग गर्ने क्षेत्र मेक इन नेपालअन्तर्गत समावेश गरिएका छन्। यसका ७ वटा पिलर समावेश गरिएका छन्। यसका साथै ३४ वटा सुझाव समावेश गरिएका छन्, मेक इन नेपाल स्वदेशी अभियानलाई सफल बनाउन। यसलाई साकार बनाउन सरकारले इन्टिग्रेटेड इन्डस्ट्रिज नीति ल्याउनुपर्छ। मेक इन नेपाल स्वदेशी अभियानअन्तर्गत उत्पादन हुने वस्तुको प्रवद्र्धन गर्न सरकारले कस्तो प्रकारको भूमिका खेलिदिनु पर्छ ? सरकारको सहयोग कस्तो पाउनु भएको छ ?मेक इन नेपाल स्वदेशी अभियान सफल पार्न हामीले सरकारसँग पनि एमओयु गरेका छौं। यसमा स्वदेशी उत्पादन उपभोग गर्न स्वदेशी हाम्रो सामान, हाम्रै स्वाभिमान भन्ने नाराका साथ लोगो पनि सार्वजनिक गरेका छौं। स्वदेशीको जुन लोगो हामीले तयार पारेका छौं, यसमा नेपालीको बिश्वास होस्। यसको गुणस्तरीयता राम्रो छ भनेर नेपालीमा चेतना आओस् भन्ने खालको विश्वास जागृत गराउन सरकारको भूमिका उल्लेख्य हुन्छ। सरकारले पनि कुनै टेन्डर गरेको छ भने स्वदेशी उत्पादनलाई पहिलो प्राथमिकतामा राखेर खरिद गरिदिनुपर्छ। यो स्वदेशी लोगो दर्ता पनि भइसकेको छ। यो लोगो प्रयोग गर्न उद्योगीलाई प्रोत्साहन गर्ने काम पनि भइरहेको छ। यो लोगो प्रयोग गर्न करिब २ दर्जन उद्योगको आवेदन पनि आएको छ। केहीलाई प्रयोग गर्न अनुमति पनि दिएका छौं। मेक इन नेपाल अभियानअन्तर्गत १ हजार उद्योग सञ्चालन गर्ने भनिएको छ। अहिलेको अवस्थामा उद्योग सञ्चालन गर्न सरकारले के के पहल गरिदिनुपर्छ ?मेक इन नेपाल अभियानअन्तर्गत उद्योग खोल्न प्रकाशित गरेको मेक इन नेपाल स्वदेशी अभियान दस्तावेजमा ३४ वटा सुझाव समावेश गरेका छौं। यसमध्ये मुख्यतः केही सुझावमध्ये दर्ता गर्ने, कर तिर्ने, उद्योग सञ्चालनका लागि आवश्यकताको आधारमा सस्तो मूल्यमा जग्गाको उपलब्धता, कामदार र उद्योगीको सम्बन्धलाई उत्पादनमुखी बनाउनेलगायतका विषयलाई समावेश गरेका छौं। अन्य मुलुकको तुलनामा नेपालमा कामदारको उत्पादन क्षमता निकै कम छ। काम गर्नेलाई प्रोत्साहन गर्ने, काम गर्न नसक्नेलाई काम गर्न योग्य बनाउने नीति आवश्यक छ। यसलाई सुधार गर्न आवश्यक पर्ने नीति र क्षमता अभिवृद्धिका गतिविधिलगायतमा सरकारले भूमिका खेलिदिने हो भने हामीले लक्ष्यअनुसार उद्योग सहज रूपमा खुल्ने र सञ्चालनमा आउने थियो। यसले गर्दा बाहिरबाट पनि लगानी आउन सहज हुनेछ। कानुनहरू उद्योगमैत्री छन् कि छैनन् ?लगानीको वातावरण बनाउन नियम, नीतिहरू निकै पुराना छन्। आजको समयमा ती नियम र नीतिहरूको म्याद नाघिसकेको छ। उदाहरणका लागि कालोबजारी ऐनलाई परिमार्जन गर्न सुझाव दिएका छौं। सरकारले उद्योग कलकारखाना फस्टाउने गरी उद्योगमैत्री कानुन र नीतिनियम ल्याउने विषयमा विश्वस्त छु। सरकारले केही समयअघि श्रमिकको न्युनतम पारिश्रमिक वृद्धि गरेको थियो। यसमा परिसंघले के कारणले असहमति जनाएको थियो ?कोभिडका कारण देश बन्दाबन्दीको अवस्थामा थियो। उद्योग, कलकारखाना पूर्णरूपमा ठप्प थिए। कामदारले काम गर्न पाएका थिएनन्। आउने समयमा कोभिडको तेस्रो र चौथो लहर आउने सम्भावना देखिएको अवस्थामा न्युनतम पारिश्रमिक वृद्धि गर्ने विषयको औचित्य के हुन सक्छ ? यसलाई पनि तत्कालका लागि स्थगित गर्न सक्छौं वा केही समयपछि पुनर्विचार गर्न सक्छौं भनेर मात्रै असहमति जनाएका थियौं। परिसंघले निकासी प्रवद्र्धन अनुदानको विषयलाई पनि उठान गरेको थियो, सरकारबाट यो विषयमा कस्तो सहयोग प्राप्त भएको छ ?निकासी प्रवद्र्धन अनुदान भ्यालु एडिसनको आधारमा हुनुपर्छ भनेर सुझाव राखेका थियौं। उद्योगीले उत्पादनमा भ्यालु एडिसनको मात्रा धेरै गरेको छ भने उसले प्रवद्र्धन अनुदान पनि बढी पाउनुपर्छ भन्ने हाम्रो भनाइ हो। भ्यालु एडिसन गर्दा उसले थप रोजगारीको अवसर सिर्जना गर्नुका साथै स्थानीय स्वदेशी कच्चा पदार्थ पनि प्रयोग गरी तुलनात्मक गुणस्तरीय वस्तु उत्पादन गर्नेलाई सरकारले बढी अनुदान दिनुपर्छ। निर्यात बढी परिमाणमा गर्न सकोस् भनेर सरकारले बढी प्रोत्साहन गर्नुपर्छ। पञ्चायत, राजतन्त्र, बहुदलदेखि संघीय गणतन्त्रसम्म आइपुग्दा आशा गरेअनुसार औद्योगिक क्षेत्रमा प्रगति देख्न किन पाइएन ?यसको मुख्य कारण के छ भने उद्योगका लागि चाहिने वातावरण तयार गर्न सकेनौं। अहिलेसम्म सरकारको नीति राजस्वमुखी देखिएको छ। यसले गर्दा पनि उद्योग क्षेत्र फस्टाउन सकेको छैन। उद्योगमुखी सोच ल्याउन सकेनौं। तर अहिले खुसीको कुरा के छ भने चाहे त्यो राजनीति होस्, चाहे प्रशासन संयन्त्र होस्। ती सबैमा अहिले उद्योग स्थापना गर्नुपर्छ भनेर सोच पलाएको छ। उद्योग स्थापना भएपछि त्यसले रोजगारीको अवस्था पनि सिर्जना गर्छ। पुँजी पनि बढाउँछ। दीर्घकालिन रूपमा अर्थतन्त्रलाई चलायमान पनि बनाउँछ। क्षमता पनि अभिवृद्धि गर्न सक्छ भन्ने सोच विस्तारै पलाउँदैछ। हाम्रा लागि यो राम्रो संकेत हो। राजनीतिक अस्थिरताले उद्योग क्षेत्रलाई कसरी प्रभाव पारेको छ ?सरकार परिवर्तन भएसँगै नीतिहरू पनि परिवर्तन हुने समस्या छ। सरकार परिवर्तन भए पनि नीतिहरू परिवर्तन हुनुहुँदैन। अर्थतन्त्रको विषयमा जुन दिशा छ, त्यसलाई परिवर्तन गर्नुहुँदैन। यसका लागि सम्पूर्ण राजनीतिक दलले एउटा साझा एजेण्डा बनाएर आर्थिक क्षेत्रलाई प्रभावित नहुने गरी काम गर्नुपर्छ। सरकारले तोकेको आर्थिक वृद्धि दरको लक्ष्य प्राप्त गर्न कति सहज छ ? यसमा निजी क्षेत्रको भूमिका कस्तो हुनुपर्छ ?सरकारले तोकेको आर्थिक वृद्धि दरको लक्ष्य भेटाउन निकै कठिन छ। कोभिड महामारीले निरन्तर रूपमा नकारात्मक रूपमा प्रभावित बनाइरहेको अवस्थामा यो लक्ष्य भेटउन त्यति सहज छैन। यस्ता क्षेत्रलाई चाँडैभन्दा चाँडै उद्धार गर्नुपर्छ। त्यसपछि यस्ता क्षेत्रले लिएको ऋण रकमलाई दुई वर्षका लागि फ्रिज गरिदिनुपर्छ। जसले गर्दा ब्याजमाथि ब्याज लाग्दैन। कसै कसैलाई रिस्ट्रक्चर एडिसनल फन्ड चाहियो भने त्यो पनि उपलब्ध गराइदिनुपर्ने विषयमा सरकारको ध्यानाकर्षण गराएका छौं।"
उखुको भुक्तानीमा सधैं झेल,"काठमाडौं : परम्परागतरुपमा धान बाली लगाउँदै आएका तराईका किसान नगदे बालीको रुपमा रहेको उखु खेती गर्न थाले। धानको तुलनामा निकै आम्दानी हुने देखेर एकपछि अर्को किसान उखु खेती गर्न तम्सिए। उखुबाट राम्रो आम्दानी हुने भएपनि उद्योगीले सधैँ जालझेल गर्ने गरेकाले किसान आजित भइसकेका छन्। किसानले बैंकबाट ऋण लिएर भएपनि उखु खेती गरेका छन्। तर वर्र्षाैदेखि भुक्तानी नपाउँदा किसान तनावमा छन्। सर्लाही, नवलपरासी, रौतहतलगायत तराईका धेरै जिल्लाहरूमा उखु खेती हुन्छ। किसान रामविलास महतोले उद्योगबाट ८० हजार रुपैयाँ भुक्तनी पाएका छैनन्। उनी मात्र होइन उखु खेती गर्ने अधिकांश किसानले पूर्णरुपमा भुक्तानी पाउन सकेका छैनन्। किसानलाई भुक्तानी नदिने उद्योगहरूमा सर्लाहीको अन्नपूर्ण चिनी मिल धनकौल, सर्लाहीकै महालक्ष्मी चिन मिल बगदह, नवलपरासीको लुम्बिनी चिनी कारखाना र इदिरा सुगर मिल र रौतहतको श्रीराम सुगर मिलले किसानलाई १५ करोड भन्दा बढी रकम अझै भुक्तानी गर्न बाँकी छ। अन्नपूर्णको ८ करोड, श्रीरामको ३ करोड, इन्दिरा र लुम्बिनीको २२ करोड र महालक्ष्मीको ५० लाख किसानलाई भुक्तानी गर्न बाँकी छ। उखु किसान संघर्ष समिति सर्लाहीका संरक्षक राकेश मिश्रले सरकारले प्रतिवद्धता जनाए अनुसार भुक्तानी दिलाउन नसकेको बताए। सरकार र उद्योगीको ध्यानाकर्षण गराएका छौं उनले भने,भदौ ५ गतेसम्म सबै भुक्तानी नपाए पुन: आन्दोलन गर्र्र्छाै। उद्योग, वाणिज्य तथा आपूर्ति मन्त्रालयले त्रिपक्षीय सम्झौता गरी उद्योगीको सम्पूर्ण वक्यौता २१ दिनभित्र भुक्तानी गरिदिने घोषणा गरेपनि किसानले करिब ६ महिना पुग्नै लाग्दा पनि भुक्तानी पाउन नसकेका हुन्। उद्योगीहरूले उद्योग बेचेको नाटक गरेर किसानको दायित्वबाट पन्छिन खोजेको आरोप लगाएका छन्। अन्नपूर्ण चिनी उद्योग बिक्री भएको र भुक्तानी बाँकी रहेका किसानले शोभालाल शाहसँग सम्पर्क गर्न भनिएपनि रेस्पोन्स नगरेको किसानहरू गुनासो गर्छन्। पैसा नदिने षडयन्त्र भएको गुनासो गरेका छन्। उखु किसान संघर्ष समितिका सचिव रामस्वार्थ रायले ७ लाखजति भुक्तानी बाँकी रहेको बताए। सरकारले १५ दिनभित्र भुक्तानी दिलाउने सहमति गराए पनि सरकारले अझै भुक्तानी समयमा नदिएको किसानको गुनासो छ। उखु किसानहरूले ९० करोड रकम पाउन बाँकी रहेको दावी गरेका छन् तर उद्योग मन्त्रालयले विवादित भन्दै २५ करोड रकमको स्वामित्व लिन मानेन्। संयुक्त कार्यदल गठन गरी त्यसैबाट छिनोफानो गर्ने भनिएपनि अझै कार्यान्वयन हुन सकेको छैन। प्रतिवेदन नै अधुरो रहेको किसानहरूले आरोप लगाउँदै आएका छन्। उखु किसानको लागत मूल्य नउठेको भन्दै सरकारले उखु किसानलाई अनुदान समेत दिन्छ। गत वर्षअघिसम्म सरकारले उद्योगीहरूकै खातामा ८० रुपैयाँ अनुदान दिन्थ्यो। उद्योगीहरूले उक्त रकम किसानलाई सहुलियत दिनुपर्नेमा आफै खाएको किसानको आरोप छ। दिनुपर्ने रकम नदिइ उद्योगीले ठगेको किसानको आरोप छ। अनुदान रकम विवादित बन्दै गएपछि सरकारले गत वर्षदेखि किसानकै खातामा अनुदान रकम दिन थालेको छ। किसानले २०७० सालदेखि नै भुक्तानी पाउन नसकेको गुनासो गरेका छन्। राष्ट्रिय कृषि श्रमिक संघका संगठन सचिव गोपाल यादवले सरकारले तोकेको समर्थन मूल्य भन्दा उद्योगले ३५ रुपैयाँदेखि ८० रुपैयाँसम्म कम दिएको बताए। उद्योगीले सरकारले किसानलाई दिने अनुदान पनि खाए, समर्थन मूल्य भन्दा पनि कम मूल्य दिएर ठगे उनले भने। सरकारले किसानलाई ६५ रुपैयाँ अनुदान दिन्छ। उद्योगीले किसानलाई नदिएपछि सरकारले कोष लेखा नियन्त्रण कार्यालयमार्फत किसानको खातामा अनुदान दिन्छ। सरकारले २०७१ देखि उखुमा अनुदान दिन थालेको हो। यादवका अनुसार उद्योगीको खातामा सरकारले ७ करोड दिएपनि किसानले एक रुपैयाँ पनि पाएनन्। सरकारकाले दिने ६५ रुपैयाँ र उद्योगीले दिने ४ सय ७१ रुपैयाँ गरी किसानले ५ सय ३६ रुपैयाँ २८ पैसा पाउनुपर्ने भएपनि धेरैले उचित मूल्य पाएका छैनन्। लामोसमयदेखि भुक्तानी नपाएपछि किसानले मंसिर २८ देखि पुस १२ गतेसम्म माइतीघर मण्डलामा आन्दोलन गरे। पुस १३ गते सहमति गरेर ६५ करोड २१ दिनभित्र भुक्तानी गर्ने र विवादित ९० करोड कार्यदलले छिनोफानो गर्ने त्यसो हुन नसकेकोमा कृषक रुष्ट छन्। कार्यदलले प्रतिवेदन बनाउादा किसानले पाउने कति, उद्योगीले दिने कति, सरकारको अनुदान कति भन्ने विषयमा स्पष्ट छैन्, त्यसैमा हाम्रो विरोध छ। उनले भने। लुम्बिनी, अन्नपूर्ण र महालक्ष्मीले समर्थन मूल्य भन्दा ३५ देखि ८० रुपैयाँ कम दिएका छन्। किसान रामविलास महतोले २ बिगाह जग्गामा उखु लगाएर परिवार चलाउँदै आएका थिए। भुक्तानी समयमा नभएपछि किस्ता तिर्न समस्या भएको उनीहरूले बताएका छन्। उद्योग, वाणिज्य तथा आपूर्ति मन्त्रालयका सहसचिव डा नारायण रेग्मीले उखु किसानमा मुद्धामा सरकार गम्भीर भएको भन्दै यथाशक्य दीर्घकालिन समस्या समाधान गर्नतर्फ लाग्ने बताए।"
कति छन् नोट ?,"काठमाडौं : बजारमा नगदको माग र प्रयोग बढेको छ। पछिल्लो समय प्रायः प्रत्येक महिना चलनचल्तीमा जाने नोट अर्बौंले थपिएको छ। तर, बैंकिङ प्रणालीभन्दा बाहिर अनौपचारिक कारोबार भएको हुन सक्ने बैंकरको आशंका छ। असारमा मात्रै ११ अर्ब ४५ करोड रुपैयाँबराबरको थप नोट चलनचल्तीमा गएको छ। यो दरमा मासिक वृद्धि हुँदा हालसम्म चलनचल्तीमा ६ खर्ब ६९ अर्ब ५१ करोड रुपैयाँ रकम गएको छ। यो बैंक तथा वित्तीय संस्थाको ढुकुटी, सहकारी संस्थाहरू, गैरबैंकिङ संस्था र नागरिकसँग रहेको रकम हो। बैंकर भने यस्तो नगद बैंकिङ प्रणालीभन्दा सर्वसाधारणसँग बढिरहेको बताउँछन्। नेपाल राष्ट्र बैंकले बिहीबार सार्वजनिक गरेको आर्थिक वर्ष २०७७७८ को तथ्यांकले पछिल्लो एक वर्षमा मात्रै ८१ अर्ब रुपैयाँ बजारमा थपिएको देखाएको छ। यसबीच चार महिना अर्थात् मंसिर, पुस, माघ र फागुनमा भने नोटको माग कम देखिन्छ। किनभने, उक्त अवधिमा चलनचल्तीको नोट वृद्धिमा संकुचन आएको छ। त्यसअघि असोजमा २९ अर्ब रुपैयाँ थपिँदा बजारमा कुल ६ खर्ब २१ अर्ब रुपैयाँ थियो। यस्तै, कात्तिकमा २६ अर्ब थपिँदा कुल ६ खर्ब ४७ अर्ब रुपैयाँ पुगेको थियो। यस अवधिमा दसैं, तिहार र छठजस्ता चाडपर्वले गर्दा पनि सर्वसाधारणले नगद घरमा थुपारेकाले बढ्न गएको हो। तर, असार मसान्तमा बढ्नुको कारण धेरै सरकारी भुक्तानी भएको र यसमा पनि घुस खानेहरूले बैंकमा पैसा नराख्ने भएकाले प्रणालीभन्दा बाहिर चलनचल्तीमा धेरै भएको हुन सक्ने स्रोतको भनाइ छ। बढी नगदमा कारोबार हुँदा अनौपचारिक बजार बढेको बैंकरको आशंका छ। केन्द्रीय बैंकमा विदेशी मुद्रा लगेर नेपाली मुद्रा साट्न आउने बढेकाले पनि जेठको तुलनामा असारमा यसको माग बढी देखिएको राष्ट्र बैंकले बताएको छ। बैंकिङ प्रणालीमा प्रविधिको प्रयोग गरी तलबदेखिका सबै कारोबार गर्ने हो भने चलनचल्तीका नोट कम हुने राष्ट्र बैंकका वित्तीय व्यवस्थापन विभागका कार्यकारी निर्देशक मुकुन्दकुमार क्षेत्रीले बताए। कार्यकारी निर्देशक क्षेत्रीका अनुसार अहिले डिजिटल बजारलाई प्रोत्साहन गर्न खोजे पनि बजारमा भने मुद्रालाई नै प्राथमिकता दिएको देखिन्छ। तर, यो मासिक नगदको माग हेर्दा नागरिकले डिजिटल कारोबारलाई पूर्णरूपमा अपनाउन नसकेको क्षेत्रीको ठम्याइ छ। नागरिकले अझै नगद हातहातमा लिने बानी हटाउन नसकेकाले पनि यसको माग बढी भएको उनले बताए। हामीले बैंक ट्रान्सफर, अनलाइन भुक्तानी, क्यूआर कोडलगायत भुक्तानीका माध्यमलाई प्रवर्द्धन गर्न खोजेका छौं। तर, यसको अहिले नै पूरै प्रभाव परेको छैन, विस्तारै पर्दै छ, उनले भने, अझै पनि कतिपय बैंकको झन्झटभन्दा नगद बोकौं भन्ने सोच भएका पनि छन्। यद्यपि अर्थतन्त्रको आकार बढ्दै जाँदा नगद प्रवाह पनि बढ्नु स्वाभाविक भएको उनको भनाइ छ। अझै पछिल्लो समय कोभिड संक्रमणको डरले डिजिटल कारोबार फस्टाएको छ। यस्तो कारोबार नभएको भए अझै नगदको माग बढी हुन सक्ने उनले औंल्याए। नेपाल बैंकर्स संघका अध्यक्ष भुवनकुमार दाहालले चलनचल्तीमा नोट थुप्रिएको प्रति आश्चर्य जनाए। अहिले डिजिटल कारोबार हँुदा नगदको आवश्यकता कम पर्ने अध्यक्ष दाहालको तर्क छ। बैंक तथा वित्तीय संस्थाहरूले आफ्नो ढुकुटीमा नगद एकदम कम राख्छन्। हामी बिनाब्याजको रकम राख्न चाहँदैनौं। घाटा लाग्छ। नगद राष्ट्र बैंकमा राख्छौं, सानिमा बैंकका प्रमुख कार्यकारी अधिकृतसमेत रहेका दाहालले भने, यसैले चलनचल्तीको नोटअन्तर्गत बैंकको भल्टमा रहेको भन्दा पनि नागरिकले घरमा राखेको धेरै हुन गएको देखिन्छ। बैंकिङ प्रणालीमा जति धेरै नोट हुन्छ त्यो चलनचल्तीमा आउँदैनथ्यो। यस्तो नोट बढ्नुका कारण बैंकहरूबाट भएको कर्जा प्रवाह पनि हो। बैंकहरूले निक्षेप संकलनभन्दा बढी ऋण लगानी गरे भने पनि नागरिकसँग नगद रहन सक्छ। तर, सञ्चालनमा रहेका २७ वाणिज्य बैंकले मात्रै गत आवमा थप ७ खर्ब ११ अर्ब ४१ करोड रुपैयाँ निक्षेप संकलन गर्दा ८ खर्ब १५ अर्ब ४४ करोडको कर्जा प्रवाह गरेका छन्। यसरी व्यवसाय थपिँदा असार मसान्तसम्ममा कुल निक्षेप संकलन ४२ खर्ब १ अर्ब ३९ करोड पुगेको छ। कर्जा प्रवाह ३७ खर्ब २० अर्ब ७५ करोड रुपैयाँ पुगेको छ।"
ओलीसँग भेट्न नेपालको आनाकानी,"काठमाडौं : एमाले अध्यक्ष केपी शर्मा ओली र वरिष्ठ नेता माधवकुमार नेपाललाई भेट गराएर १० बुँदे सहमतिको स्वामित्व ग्रहण गराउन विघटित कार्यदलका सदस्य लागिपरेका छन् । तर, १० बुँदेप्रति नै असहमति राख्दै आएका वरिष्ठ नेता नेपाल अझै अध्यक्ष ओलीसँग भेट गर्न आनाकानी गरिरहेका छन्। अध्यक्ष ओलीले भने नेपाललाई आफ्नो निवास बालकोटमा स्वागत गर्न तयार रहेको बताइसकेका छन्। नेपालले ओलीसँगको भेटअघि संस्थापन पक्षका दोस्रो तहका नेता सुवास नेम्बाङ र विष्णु पौडेललाई भेटेर कुरा गर्ने बताएका थिए। त्यहीबमोजिम बिहीबार नेपाल र नेम्बाङबीच करिब डेढ घन्टा भेटवार्ता भएको छ। नेपालले पौडेलसँग शुक्रबार भेट गर्न सक्ने जनाइएको छ। नेम्बाङले दुई शीर्ष नेता भेटेर एकता प्रक्रियालाई निष्कर्षमा पुयाउन आग्रह गरेको जानकारी दिए। तपाईं (नेपाल) र अध्यक्ष कमरेड (ओली) भेटेर कुराकानी गर्नुहोस् र एकतालाई ठोस रूपमा अगाडि बढाउन सकिन्छ भनें, विघटित कार्यदलमा संस्थापन पक्षका संयोजकसमेत रहेका नेम्बाङले भने। नेम्बाङको आग्रहमा नेपालले ठिकै छ भनेर जवाफ दिएको जनाइएको छ। नेम्बाङले ओली र नेपालले बनाएको कार्यदलमा दुई पक्षबीच भएको १० बुँदे सहमति जोगाउन पनि आग्रह गरेका थिए। १० बुँदे सहमति गरेका छौं। यसलाई टुंगोमा पुयाउनुपर्छ। अब अध्यक्ष र तपाईं कुराकानी गरेर अगाडि बढ्न मात्रै बाँकी छ, नेम्बाङले नेपाललाई भनेका थिए। नेपालले नेम्बाङसँगको भेटमा पनि १० बुँदे सहमतिका विषयमा स्पष्ट नबताएको जनाइएको छ। मकहाँ कार्यदलले दिएको प्रतिवेदन बोक्छु भन्ने जवाफ नेपालले दिएको स्रोतले बतायो। नेम्बाङले सत्तारुढ गठबन्धनमा सहभागिताका विषयमा प्रश्न गर्दा पनि नेपालले विभिन्न उपमा दिएर उत्तर दिएका थिए। तपाईंले गठबन्धनमा छैन भन्नुभएको थियो। तर, पछिल्लो समय प्रतिनिधि गएको देखिन्छ। किन जानुभएको ? नेम्बाङको प्रश्न थियो। नेपालले भने कथा हालेर जवाफ दिएको जनाइएको छ। पार्टी यो अवस्थामा आउनुमा लामो कारण रहेको उनको भनाइ थियो। एकतासम्बन्धी विघटित कार्यदलले ओली र नेपाललाई भेट गराउन प्रयास गरेको छ। १० बुँदे सहमतिको प्रतिवेदन दुवै नेतालाई बुझाएदेखि नै भेट गराउन लागे पनि यो प्रयास अझै सफल भएको छ। कार्यदलले असार २७ गते १० बुँदे सहमति गरेको थियो। ओलीले त्यो प्रतिवेदन अपनत्व ग्रहण गर्दै कार्यान्वयनका लागि स्थायी कमिटी र केन्द्रीय कमिटीमा पनि अनुमोदन गराइसकेका छन्। तर, नेपालले सुरुकै दिनदेखि विमति राख्दै आएका छन्। नेपालले आफैंले गठन गरेको कार्यदलका आफू पक्षका सदस्यप्रति पनि अविश्वास गरिरहेका छन्। १० बुँदे सहमतिविपरीत नेपालसहित २२ प्रतिनिधिसभा सदस्यले प्रधानमन्त्री शेरबहादुर देउवालाई विश्वासको मत दिइसकेका छन्। नेपाल पक्षमा रहेका कार्यदल सदस्य तथा स्थायी कमिटी सदस्यसमेत एकताकै पक्षमा देखिए पनि कहिले नेपाल स्वयं त कहिले डा विजय पौडेललाई पठाएर सत्तारुढ गठबन्धनको बैठकमा सहभागी भइरहेका छन्। वरिष्ठ नेता नेपाललाई विश्वासको मत दिने २२ जनाले देउवा सरकारमा जान पनि नेपाललाई दबाब दिइरहेका छन्। अध्यक्ष ओली र वरिष्ठ नेता नेपालकै सहमतिमा जेठ २ मा दुवै पक्षका पाँचपाँच जना राखेर कार्यदल बनाइएको थियो। कार्यदलमा संस्थापन पक्षबाट नेम्बाङको नेतृत्वमा विष्णु पौडेल, शंकर पोखरेल, प्रदीप ज्ञवाली र विष्णु रिमाल थिए भने नेपाल पक्षबाट भीम रावलको नेतृत्वमा घनश्याम भुसाल, गोकर्ण विष्ट, सुरेन्द्र पाण्डे र रघुजी पन्त थिए।"
१०४ वर्ष पहिल्यै थियो नेपालमा सुरुङमार्ग,"हेटौंडा : नेपालमा अझै पनि सुरुङमार्गलाई नौलो विकास ठानिन्छ। तर, तपाईंहामी धेरैलाई थाहा छैन, करिब १०४ वर्ष पहिल्यै हाम्रो देशमा सुरुङमार्ग थियो। सरकारी निकायले नै यसलाई एसियाकै पहिलो सुरुङमार्ग भनेर दाबी गर्दै आएका छन्। जुन २०२० सालपछि प्रयोगमा आउन छाडेको थियो। यसलाई २०७२ सालको भूकम्पले थप जीर्ण बनाएको थियो। यसको लम्बाइ सुरुमा ५ सय मिटर थियो। एकातर्फका भाग पहिरोले पुरिएपछि १ सय ९८ मिटर बाँकी रहेको जनाइएको छ। चौडाइ २५ मिटर र उचाइ तीन मिटर छ। पाँचौं राणा प्रधानमन्त्री चन्द्रशमशेरका पालामा सन् १९१७ मा बाराको अमलेखगन्जबाट मकवानपुरको हेटौंडा छिचोल्न यो सुुरुङमार्ग निर्माण गरिएको थियो। त्यस समय भारतबाट अमलेखगन्जसम्म रेल आउँथ्यो। अब भने बागमती प्रदेश सरकारको यातायात पूर्वाधार निर्देशनालयले मकवानपुर र बाराको सिमानामा रहेको चुरियामाईस्थित सुरुङमार्गको पुनर्निर्माण थालेको छ। मुख्यमन्त्री डोरमणि पौडेलले बिहीबार पुनर्निर्माण कार्यको शिलान्यास गरेका छन्। यो इतिहास नयाँ पुस्तालाई हस्तान्तरणसँगै पर्यटन प्रवर्द्धनका लागि महत्वपूर्ण हुने हामीले अपेक्षा लिएका छौं, मुख्यमन्त्री पौडेलले भने। पौडेलले आफू किशोरावस्थामा २०१८ सालतिर यो सुरुङमार्गबाट मोटर चढेर अमलेखगन्ज गएको स्मरण गरे। पुर्खाले एक शताब्दीअघि सुरुङ निर्माण गरे पनि त्यसलाई पछ्याउन नयाँ पुस्ताले ढिलाइ गरेको उनको भनाइ थियो। उनका अनुसार सुरुङमार्ग सञ्चालनताका भारतबाट अमलेखगन्जसम्म रेल आउँथ्यो। रेल पछिसम्मै चले पनि सुरुङमार्ग भने बन्द भयो। अमलेखगन्जभीमफेदी मार्गअन्तर्गत चुरेमा भने उकालो भएकाले मोटर गुडाउन असहज भएपछि विकल्पमा सुरुङ खनेको जनाइएको छ। निर्देशनालयले यसको पुनर्निर्माणका लागि ४ करोड ५७ लाख रुपैयाँको बोलपत्र आह्वान गरेको थियो। माउन्टेनइन्फ्रा कम्पनी स्युचारटार काठमाडौंले ३ करोड ३६ लाख १३ हजार ८ सय ७८ रुपैयाँमा ठेक्का पारेर काम अघि बढाएको हो। निर्माण कार्य समयमै सम्पन्न हुने गरी काम अघि बढाएका छौं, भौतिक पूर्वाधार विकासमन्त्री रामेश्वर फुयाँलले भने । निर्माण कम्पनीले २०७९ वैशाख १९ गतेसम्ममा पुरानै स्वरूपमा पुनर्निर्माण सम्पन्न गर्नुपर्ने सम्झौता छ।"
जनकपुरका सुकुम्बासी मठमन्दिर,"जनकपुरधाम : जनकपुरधाममा २३ वटा गुठीमातहतका मठमन्दिरका नाममा कुनै समय ६ हजार बिघासम्म जग्गा थियो। त्यसमध्ये ५ हजार बिघा महन्तलगायतले हडपेर सिध्याएका छन्। यति धेरै सार्वजनिक सम्पत्ति मासेको प्रतिवेदन बनेको पनि १६ वर्ष पुगेको छ। तर, प्रतिवेदन कार्यान्वयन नहुँदा धार्मिक, सांस्कृतिक तथा पौराणिक ठाउँहरूको अतिक्रमण रोकिएको छैन। यस्ता ठाउँमा ठुल्ठूला घरभवन निर्माण गर्ने क्रम जारी छ। उक्त प्रतिवेदन कार्यान्वयन नभएका कारण जनकपुरधामका मठमन्दिर तथा पोखरी मासिँदै गएको कार्यदलका सदस्य डा भोगेन्द्र झा बताउँछन्। हामीले प्रतिवेदनमा जनकपुरको सम्पदा मन्दिर, पोखरी र गुठी जग्गा जोगाउन प्रभावकारी ट्रस्टको निर्माण गर्न सुझाएका थियौं, डा झा भन्छन्, तर, त्यो कार्यान्वयन नहुँदा कुन मन्दिरको आम्दानी कति, खर्च कतिजस्ता पारदर्शिता नभएपछि बिस्तारै अनियमितता मौलाएर अस्तित्व समाप्त हुने अवस्थामा पुगेको छ। उनका अनुसार अर्बौंखर्बौं मूल्यको गुठी जग्गाको व्यवस्थापकीय पक्ष कमजोर रहेकाले मासिने क्रम जारी छ। सरकारले २०६२ सालमा बृहत्तर जनकपुर क्षेत्रअन्तर्गत तत्कालीन जनकपुर नगरपालिकाभित्र रहेका पोखरी, पोखरी डिल, रामजानकीलगायत प्रमुख मन्दिर तथा गुठीको जग्गा संरक्षण र व्यवस्थापनका लागि सिफारिस गर्न उच्चस्तरीय कार्यदल बनाएको थियो। कार्यदलको प्रतिवेदनमा विभिन्न गुठीको जमिन ६ सय ५० भन्दा बढी परिवारले हडपेर भोगचलन गरिरहेको उल्लेख छ। १६ वर्षमा यो संख्या झन्डै तीन गुणा बढेको हुन सक्ने स्रोत बताउँछ। गुठी संस्थान जनकपुरधामका प्रमुख वैकुण्ठप्रसाद रेग्मी भने १० प्रतिशत थप घर अतिक्रमण गरी बनाइएको बताउँछन्। जनकपुरधामको ऐतिहासिक रंगभूमि मैदान बाह्रबिघाको पश्चिमदक्षिण कुनामा रहेको रामजानकी थारु कुटी हडपेर बनाइँदै गरेको भौतिक संरचना। तस्बिर : गोविन्द महतो मिथिला माहात्म्य कृतिमा ७२ तलाव, १५ कुप, १५ शिवालय, २४ देवीका प्रसिद्ध पीठ, ५ उपवन, २६ ऋषि आश्रम, ५ पर्वत र सुप्रसिद्ध १५ नदी भएको उल्लेख छ। यसमध्ये केही लोप भए भने केही भूमाफियाको हातबाट बेचिँदै गएको छ। कैयौं पोखरी अतिक्रमण गरी ठुल्ठूला भवन बनाइएका छन्। धार्मिक, सांस्कृतिक तथा पौराणिक महत्वका स्थल संरक्षणको दायित्व बोकेका महन्त तथा मान महन्तले नै चलअचल सम्पत्ति बेचबिखन गरेको जनाइएको छ। यसमा उच्चपदस्थ सरकारी कर्मचारी, व्यापारीदेखि पूर्वमन्त्रीसम्मको पनि संलग्नता रहेको प्रतिवेदनमा उल्लेख छ। जानकी मन्दिरका नामको चलअचल सम्पत्ति रेखदेख गर्न, आम्दानीखर्च दुरुस्त राखी मन्दिर सुव्यवस्थित राख्न तथा बेचबिखन, दानदातव्य, मनखप कसैलाई दिन नपाउने गरी छुट गुठीमा राखिएको छ। सोको सम्पूर्ण जिम्मेवारी महन्तलाई सुम्पिए पनि त्यसविपरीत महन्त रामशरण दासदेखि रामतपेश्वर दाससम्मले छुट गुठीलाई निजी गुठीका रूपमा प्रयोग गरेको देखिन्छ। महन्तलाई लुटको छुट जानकी मन्दिरको जग्गा राज गुठीमा भए पनि छुट गुठीमा राखेर महन्तको जिम्मामा गएदेखि मन्दिर, पोखरी, पाटीपौवाको श्रीसम्पत्ति मासिँदै गएको पाइएको छ। गुठीको रेखदेख संस्थानले गर्नुपर्नेमा मन्दिरको श्रीसम्पत्ति बेचबिखन, दान दातव्य कसैलाई पनि दिन नपाउने सर्तमा सम्पूर्ण जिम्मेवारी महन्तलाई सुम्पिएपछि महन्तको मनोमानी सुरु भएको हो। तत्कालीन सरकारले महन्तबाट गरिने कुनै पनि कामकारबाहीबारे रेखदेख, नियन्त्रण गर्न नसक्ने छुट दिएपछि तत्कालीन महन्त रामशरण दास वैष्णवले आफ्नो कार्यकालमै विवाहमण्डपको साइनबोर्डमा जानकी मन्दिरको नाम सानो अक्षर र छुट गुठीचाहिँ ठूलो अक्षरमा लेख्न थालेको उल्लेख पाइन्छ। यसरी मन्दिरको श्रीसम्पत्ति महन्तको बिर्तासरह भएपछि जग्गाको बेचबिखन बढेर गयो। जानकी मन्दिरको पुरानो स्रेस्ता अर्थात् १९८३ सालको लगत गुठी संस्थान कार्यालयबाट गायब भएपछि ठेकेदारदेखि कर्मचारी र राजनीतिज्ञसम्मले जग्गामा लुट मच्चाउने थालेको जनाइएको छ। तत्कालीन अञ्चलाधीश कार्यालयले २०२९ सालमा महन्त रामशरण दास वैष्णवबाट फाँटबारी जग्गा नगदीबाट हुने आयस्था माग गरेको थियो। सो समयमा अञ्चलाधीश कार्यालयलाई फाँटबारीमा जग्गाको विवरण लुकाएर दिइएको पाइएको छ। सोही विवरणलाई गुठी संस्थानले आधिकारिक मानेर दस्तावेजका रूपमा प्रस्तुत गरेको थियो। तत्कालीन महन्त रामशरण दासले जनकपुर नगरपालिका क्षेत्रभित्र जानकी मन्दिर छुट गुठीअन्तर्गत साविकको बेल्ही, बिर्ता मौजाअन्तर्गत हाल किशोरी नगर, बेल्ही, रजौल, पिडारी तथा त्यस वरिपरिको ९१ बिघा १८ कठ्टा ८ धुर उल्लेख छ। लगतमा उल्लेख भएअनुसार मन्दिर, सडक, गौचर, पोखरीजस्ता धार्मिक, पुरातात्विक, ऐतिहासिक महत्वको ७४ कित्तामा ५५ बिघा ८ कठ्टा १८ धुरको मात्र लगत देखियो। बाँकी चार किल्ला लेखिएकाले उक्त जग्गा कुन अवस्थामा छ, कहाँ छ भन्ने खोजी गरिएको छैन। सोही समयदेखि लगत नराखिएपछि मन्दिरका गुठी बेवारिसे भयो। बेवारिसे गुठीलाई संस्थानले छुट गुठीअन्तर्गत राखेर रेखदेख र सम्पदाको संरक्षणको सम्पूर्ण जिम्मा महन्त रामशरण दासलाई सुम्पिएको थियो। महन्त थलिँदै गएपछि बिस्तारै रामतपेश्वर दास वैष्णवले आफ्नो गुरु रामशरण दासको किर्ते (नक्कली) हस्ताक्षरबाट कबुलियतनामा लेखी आफूले कुत बुझेको भर्पाइ दिई प्रतिकठ्टा २५ देखि ५० हजारका दरले बिक्रीवितरण गरेको देखिन्छ। २०४४ सालदेखि २०५१ सम्ममा जानकी मन्दिरबाट मनखप प्राप्त गरेका जग्गामा घर बनाई बसेकाहरूलाई महन्तले मनखपबापत आफूले गुठीको जमिन लिएर सो जमिन व्यक्तिलाई बेचिदिएको दिएको भनी लिखितम बनाइदिन्थे। महन्तकै लिखितमका आधारमा २०५१ सालको नापीको मौका छोपेर विभिन्न व्यक्तिले छुट गुठीको जमिन आआफ्नो नाममा दर्ता गराएका थिए। ०५१ सालमा नापी गरिएको जमिन गुठी संस्थान ऐन २०३३ को संशोधनसहितको दफा २५(३) लगाएर रैतानी दर्ता गरियो। महन्तको जालसाजपूर्ण लिखितमलाई गुठी संस्थान, मालपोत कार्यालय र नापी विभागले मान्यता दिएपछि महन्तले स्थानीय भूमाफियासँग मिलेर गुठी जमिनको खुला कारोबार चलाएको जनाइएको छ। मनगढन्ते मनखपको आधारमा जानकी मन्दिरको जमिनमा अहिले हजारौंभन्दा बढी परिवारले घर बनाएर व्यापारव्यवसाय र धन्दा चलाएका छन्। जानकी मन्दिरका महन्त रामशरण दास वैष्णवको २०५३ सालमा निधनपछि रामतपेश्वर दास उत्तराधिकारी बने। उनले पुरानै मितिमा गुरु रामशरण दासका नाममा नक्कली हस्ताक्षरमा मनखप लिखत तयार पारेर गुठीको जमिन बेचे। कार्यदलको प्रतिवेदनमा लेखिएको छ, २०५३ सालमा नापी हुँदा सर्वे नक्सामा घर नरहेको र मन्दिरका खाली रहेको जमिनमा पनि मन्दिरका महन्तद्वारा नापी पहिलेको मितिको जालसाजी मनखप कागज तयार गराई घर बनाउन लगाएको देखिएको छ। अरगज्जा सर, तेलहा, मराहा पोखरी, पाकवती पोखरी, रामानन्द चोकपूर्वको खाली जग्गा, जनस्वास्थ्य कार्यालयपूर्वको जग्गा, देवी चोकको जग्गा, दशरथ तलाउ र मणिमण्डप तथा हनुमान मन्दिरको जग्गा रामतपेश्वरले बिक्री गरेको उल्लेख छ। सर्वे नापीपछि खाली रहेको जग्गालाई पुरानो मितिको कवुलियतको कागज लेखी आफ्ना गुरु रामशरण दासको नक्कली हस्ताक्षर गरी छाप लगाई आफूले हालसम्मको मनखप बुझेको भरपाई दिई बिक्री गरेको पाइएको छ। प्रतिवेदनमा महन्त रामतपेश्वर दास वैष्णवले अनधिकृत रूपमा जानकी मन्दिरको पोखरी, त्यसको डिलको जग्गामा घर, सटर आदि बनाउन लगाएको उल्लेख छ। जुन पछिल्लो समय बृहत्तर जनकपुर क्षेत्र विकास परिषद्को अध्यक्ष रामकुमार शर्मा हुँदा खाली गराइएको थियो। यसैगरी रामचन्द्र गुठी, लक्ष्मण मन्दिर गुठी र हनुमान मन्दिर गुठीको ४ बिघा जमिन पनि बिक्री भयो। रानीपाटीको ५ बिघा जमिन अतिक्रमण गरेर रैकर दर्ता गराई बिक्री गरिसकेका छन्। महन्त दास भने आफूले कुनै मन्दिरको कुनै पनि जग्गा बिक्री नगरेको दाबी गर्छन्। तीन प्रकारका गुठीराज गुठी : गुठी संस्थान स्थापनाअघि सरकारले बन्दोबस्त र सञ्चालन गरी आएकोमा गुठी संस्थान ऐन २०२१ को दफा २ (घ) बमोजिम त्यस्ता गुठीमा सरकारबाट संस्थानमा हक र दायित्व सर्न आई संस्थानले बन्दोबस्त र सञ्चालन गरेका राज गुठी हो। छुट गुठी : गुठीको आयस्ता गुठियार आफैंले उठाइ लिखत तथा परम्पराबमोजिम गुठीको पूजाआजा, पर्व, जात्रा चलाइ बाँकी रहेको शेष रकम राज गुठीमा बुझाउने वा गुठियार आफैंले खान पाउने गरी छुट पाएका नै छुट गुठी हुन्। गुठी संस्थान ऐनले छुट गुठी नरहेको व्यवस्था गरेको छ। अर्थात् छुट गुठीलाई राज गुठीमा परिणत गरी चलअचल जायजेथा, देवमूर्तिउपर छुट गुठीको सबै अधिकार संस्थानमा सर्ने र गुठियार खानगिदारको हक समाप्त हुने उल्लेख छ। तर, कानुनले राज गुठी र निजी गुठीलाई मात्र मान्यता दिए पनि छुट गुठी कायमै रहेको देखिन्छ। यस्ता गुठीको संख्या १ हजार ३२ छ। निजी गुठी : राज गुठीको लगतमा दर्ता नभएका र व्यक्ति आफैंले सञ्चालन गर्दै आएका व्यक्तिगत वा पारिवारिक दुनियाँ गुठीलाई निजी गुठी भनिन्छ। यस्ता गुठीको लगतसम्म संस्थानले लिन सक्ने कानुनी व्यवस्था छ। दातासहित अधिकांश गुठियारले लिखित अनुरोध गरे त्यस्तो गुठी संस्थानले जिम्मा लिई सञ्चालन गर्न सक्छ। सामाजिक हितका लागि राखिएको निजी गुठीका गुठियारले गुठीको सम्पत्ति हिनामिना गरी धर्मलोप गरे गुठियारले अनुरोध नगरे पनि संस्थानले आफ्नो जिम्मामा लिई सञ्चालन र बन्दोबस्त गर्न सक्ने व्यवस्था छ। जनकपुरधामस्थित पयश्विनी पोखरी मासेर बनाइएको होटल मानकी  रामानन्द चोकस्थित हनुमन्त दरबार मन्दिर मासेर बनाइएको भवनमा सञ्चालित होटल तथा डिपार्टमेन्टल स्टोर।"
किसान रुवाउँदै चिनी उद्योगी,"जनकपुरधाम : गत वर्ष सर्लाहीका ६४ बर्षीय वृद्ध उखु किसान नारायण राय यादवको उधारो रकमका उठान आन्दोलन गर्दा गर्दै कठियांग्रिएर काठमाडौंमा ज्यान गयो। उखु उब्जाउन बैंकसँग लिएको ऋणमा उनी डुबेका थिए। रकम लिएर आउने आशमा उनको परिवार मृत्युको खबरले छाँगाबाट खसे। उनको परिवारलाई सरकारले राहत पनि दिएन। किसानलाई उद्योगीबाट अझै सम्म पुरानो रकम पाउन सकेका छैन। एक त नगदमा उब्जाएको उखु किसानले उद्योरोमा उद्योगीलाई बेच्छन्। ऋण काढेर बर्ष दिन लगाएर उब्जाको उखु क्रसिङ्ग गरेर उद्योगी ७२ घण्टामा चिनी बनाउँछन्। लगतै बिक्री गरेर मालामाल बन्छन्। तर किसान त्यही उखु उब्जाउने किसानले पाँच, पाँच वर्षसम्म भूक्तानी पाउँदैनन्। ५ बर्ष यताको उखुको बक्यौता रकम नपाउने किसानको संख्या सर्लाहीमा मात्रै १५ हजारको हाराहारी रहेको उखु किसान संघर्ष समितिका संरक्षक राजेश मिश्र बताउँछन्। सर्लाहीको सिसौटियाका ६५ बर्षीय उखु किसान रामबिलाश महतो चिनी उद्योगीले आन्दोलन गरेपछि थोरै पारिश्रमिक दिएपनि उद्योगीले सधैँ उधारो राख्ने गरेको बताउँछन्। रामबिलाशका छिमेकी हरिश्याम राय पनि उखुको रकम उठाउन काठमाडौंमा छन्। उनको परिवारले तीन पुस्तादेखि उखु खेतीमा जीवन खोज्दैं आएका छन्। तर, अब उनी खेतीबाट आजित भइसेका छन्। आफ्नै रकमको मूल्य लिन सबै आन्दोलनको बाटो रोज्नु पर्ने ? उनले प्रश्न गर्दै भने,महालक्ष्मी र अन्नपूर्ण चिनी मिलसंग उनले २०७४ साल यताको झण्डै ५ लाख लिनु छ।हरिश्याम जस्ता किसानहरू ज्यानको बाजी लगाएर चिनी उद्योगमा उधारो उखु बुझाउँदै आएका छन्। देशका लाखौं कृषकहरू टयार गाडी र ट्रलीमुनी रात काटेर प्रत्येक बर्ष शीतहरमा गाडीमुनी बसेर उखु बुझाउन पालो कुर्छन्। रातभरी अनिद्रै बसेर नगदमा उब्जाएको उखु चिनी उधारोमा बिक्री गर्न बाध्य छन्। उनीहरू हरेक दिन मृत्यु जितेर दशकौंदेखि उद्योरोबाट घर फर्किदै आएका छन्। भुँईमा खाने र भुँईमै सुत्ने उखु किसानको रहर नभएर बाध्यता हो। पौष, माघ, फाल्गुण गरि तीन महिना उद्योगीका लागि उखुको क्रसिङ्ग सिजन हुन्छ। किसानका लागि मृत्यु जितेर घर फर्किने महिना। उद्योगीलाई उखु बुझाउन मृत्युसँग समाना गर्नु पर्ने पीडा दशकौं अघिको छ। यो व्यथा राती मिलमा पुग्नेले किसानलाई मात्रै थाहा छ। चिसोमा सुत्दा किसानहरू बिरामी पर्छन्। उखुबाट आएको आम्दानी उपचार गराउन अस्पताललाई बुझाउनु पर्ने अर्को बाध्य छ। तर, उद्योगीले सधैं किसानलाई भुक्तानी नदिएर रुवाउँछ। नगदे बाली भनेर पहिचान पाएको उखु उद्यारोमा उद्योगीलाई जिम्मा लगाउनु किसानका लागि दुभाग्य हो। हरिश्यामले पाँच बर्ष अघिसम्म १८ विघामा उखु लगाउँथें, अहिले मुश्किलले ४ विघामा खेती लगाएका छन्। कर्जा लिएर खेती गर्नु पर्छ। तर, उखु लिएर उद्यागीले भुक्तानी दिदैंन। हातमुख जोड्न कठिन हुन्छ, बैंकलाई ब्याज तिर्न पनि धौंउधौंउ पर्छ,हरिश्याम भन्छन्,खेतीमा फाइदा हुने कुरा त परेको हो लगानी पनि उठदैंन। किसानले उब्जाएको उखुले उद्योगपति धनी भयो तर किसान ऋणको भेलमा डुबेको छ।सर्लाही जिल्लाका प्रमुख जिल्ला अधिकारी रामकुमार महतोले चिनी मिलले भुक्तानी नदिएको बारे उजुरी नगरी काठमाडौं गएको बताए। कुन चिनी मिलसँग कुन किसानको कति बक्यौता हो सम्बन्धीत चिनी मिलमा प्रमाण सहित निवेदन दिए हामी रकम उपलब्ध गराउछौं,उनले भने। उद्योगीको चरम बदमासीले किसान दु:खी छन्। बालीको भुक्तानी नपाएपछि उखु खेती किसानले घटाउँदै लगेका छन्। कर्मचारी, सरकार र उद्योगीको मिलोमतोका कारण किसानले भुक्तानी पाउदैंन,नेपाल उखु उत्पादक किसान संघका केन्द्रीय संयोजक राजकुमार उप्रेत्ती भन्छन्,चिनीको मूल्य बढेको बढैछ तर, उखु मूल्य तीन बर्षदेखि क्वीन्टलको ५३६ रुपैंयामै अडिएको छ।"
भीम रावलको आपत्ति: एमसीसी अनुमोदन नै नगरी कार्यान्वयन गर्न कसरी मिल्यो ?,"काठमाडौँ: एमालेका सांसद तथा पूर्वमन्त्री भीम रावलले मिलेनियम च्यालेन्ज कर्पोरेसन (एमसीसी) संसदबाट अनुमोदन नै नगरिकन कार्यान्वयन गराउन लागेको भन्दै आपत्ति जनाएका छन् । एमसीसीको कार्यालय नै खोलेर काम सुरु गर्न लागेको भन्दै उनले यसको विरोध गरेका थिए । शुक्रबार बसेको प्रतिनिधिसभा बैठकमा नेता रावलले एमसीसीबारे प्रश्न उठाएका हुन् । एमसीसी लागू भएमा देशको स्वाभिमानमा चोट पुग्ने भन्दै यसको विरोध गर्दैआएका छन् । ""एमसीसीले नुवाकोटमा जग्गा अधिग्रहण कसरी सुरु गर्यो ? पाँचतारे होटेलमा कार्यालय खोलेर सञ्चारमाध्याममा एमसीसीको गीत गाउन कसरी मिल्यो ? नेपाली जनताको राजस्वको दुरुपयोग यसरी गर्न मिल्छ ? नेता रावलले सोधेका छन् । अमेरिकी सरकारसँग एमसीसी सम्झौता हुन लागेको आफूले सुनेको भन्दै उनले अनुमोदन नगरिकन कार्यान्वयन गर्न नमिल्ने बताएका थिए । यस्तै अमेरिकाले नै एमसीसीलाई इन्डो प्यासिफिक रणनीति अन्तर्गत भनेकोमा उनले आपत्ति जनाएका थिए । नेपालका व्याख्याताले जे भने पनि अमेरिकाले दिएको प्रतिक्रिया आधिकारिक हुने भन्दै इन्डो प्यासिफिक रणनीति अन्तर्गतको एमसीसी स्वीकार्य नहुने उनको तर्क थियो ।"
निर्वाचन आयोगको निर्णयविरुद्ध महन्थ ठाकुर सर्वोच्चमा,काठमाडौं : जनता समाजवादी पार्टी (जसपा) को आधिकारिकता उपेन्द्र यादव पक्षलाई दिने निर्वाचन आयोगको निर्णयविरुद्ध महन्थ ठाकुर सर्वोच्च पुगेका छन्। यसअघि निर्वाचन आयोगले साउन ११ गते पार्टीको कार्यकारिणी समितिमा बहुमत पुगेपछि यादव समूहलाई पार्टीको आधिकारिकता दिएको थियो। यादव समूहमा ३४ र ठाकुर समूहमा जम्मा १६ जना कार्यकारिणी सदस्य थिए भने रेशम चौधरी तटस्थ बसेका थिए। ठाकुरले निर्वाचन आयोगको निर्णय कार्यान्वयन भए पार्टी विभाजन हुने भन्दै त्यसलाई रोकिदिन माग गरेका छन्। रिटको पेसी आइतबारका लागि तोकिएको छ।
लुम्बिनीमा जसपाका तीन मन्त्री सांसदबाट पदमुक्त,"काठमाडौं : लुम्बिनी प्रदेशसभामा जनता समाजवादी पार्टी (जसपा) का तीनजना सांसद पदमुक्त भएका छन् । पदमुक्त हुनेमा सन्तोषकुमार पाण्डेय, विजयबहादुर यादव र कल्पना पाण्डेय हुन्। पार्टीको निर्णय विपरित सरकारमा सामेल भएको, दलको ह्वीप उल्लंघन गरेको भन्दै जसपाको उपेन्द्र यादव पक्षले १४ वैशाखमा तीनैजना सांसदलाई पदमुक्त गरेको थियो। भौतिक पूर्वाधार विकास मन्त्री बनेका सन्तोष पाण्डेय, भूमि व्यवस्था, कृषि तथा सहकारी मन्त्री बनेका बिजयबहादुर यादव, शिक्षा तथा सामाजिक विकास मन्त्री कल्पना पाण्डे र भौतिक पूर्वाधार विकास राज्यमन्त्री सुमन रायमाझी शर्माको संसद पद गुमेको हो। उनीहरु फेरि पार्टीको सो निर्णयविरुद्ध सर्वोच्च अदालत पुगेका थिए। तर सर्वोच्चले उनीहरुकै पक्षमा फैसला गरेपछि उनीहरु फेरि प्रदेशसभामा फर्किएका थिए।"
अर्थमन्त्री र चिनियाँ राजदूतबीच शिष्टाचार भेट,"काठमाडौं : अर्थमन्त्री जनार्दन शर्मासँग नेपालका लागि चिनियाँ राजदूत होउ याङ्छीले शुक्रबार शिष्टाचार भेटको छ । अर्थ मन्त्रालयमा भएको भेटमा अर्थमन्त्री शर्माले कोभिड महामारी र भूकम्पपछिको पुनःनिर्माणमा प्राप्त भएको चिनियाँ सहयोगको लागि धन्यवाद ज्ञापन गर्दै आगामी दिनमा पनि चिनियाँ सहयोग र सद्भाव निरन्तर रहने विश्वास व्यक्त गरे। मन्त्री शर्माले कोभिडविरुद्ध नेपाली नागरिकलाई खोप सरकारको प्राथमिकतामा रहेको भन्दै चीनले १८ लाख डोज खोप अनुदानमा दिएकोमा आभार प्रकट गरे। उनले चीनबाट थप खोप खरिदको लागि प्रक्रिया अघि बढाएकाले त्यस कार्यमा राजदूतबाट सहयोग र सहजीकरण हुने विश्वास व्यक्त गरे । मन्त्री शर्माले चिनियाँ सहयोगमा नेपालमा सञ्चालित विभिन्न आयोजनाको कार्यान्वयनमा अनुगमन गरी देखिएका समस्या समाधान गर्न र कार्यसम्पन्न गर्न सरकारको तर्फबाट तदारुकता रहने प्रतिबद्धता व्यक्त गरे। उनले चिनियाँ लगानीमा अघि बढिरहेका सडक, जलविद्युत्, विमानस्थललगायतका निर्माणाधीन परियोजना सम्पन्न गर्नको लागि नेपाल सरकारले गर्नुपर्ने कामको सम्बन्धमा गम्भीरतापूर्वक ध्यान दिने बताए । भेटको क्रममा चिनियाँ राजदूत होउले नवनियुक्त अर्थमन्त्री शर्मालाई बधाई दिँदै जुनसुकै सरकार आए पनि नेपाललाई हेर्ने चिनियाँ नीति र दृष्टिकोणमा परिवर्तन नआउने धारणा व्यक्त गरेको अर्थमन्त्रीको सचिवालयले जारी गरेको प्रेस नोटमा उल्लेख छ । चिनियाँ जनता र त्यहाँको कम्युनिष्ट पार्टीसँग नेपाली जनता र यहाँका राजनीतिक दलहरुको राम्रो सम्बन्ध रहेको चर्चा गर्दै राजदूत होउले कोभिड महामारीविरुद्धको लडाइँमा आफूहरु नेपालको साथमा रहँदै आएको बताए। चीनले यसअघि नै नेपाललाई १८ लाख डोज खोप अनुदानमा दिइसकेको र थप १६ लाख डोज अनुदानको खोप पनि चाँडै प्राप्त गर्ने जानकारी दिए। यस्तै भूकम्पपछिको पुनःनिर्माणमा पनि चीनले नेपालमा विभिन्न २५ वटा परियोजनाको पुनःनिर्माणमा सहयोग गरेको र आधाजसो काम सकिएको उल्लेख गर्दै उनले दरबार हाईस्कूलको पुनःनिर्माण सकिएको, वसन्तपुरको नौतले दरबारको काम सकिन लागेको र बाँकी रहेका अन्य परियोजनाको काम पनि चाँडै सम्पन्न गरिने बताए।"
'माधव नेपालको प्रस्ताव स्वीकार गर्न सकिँदैन',"काठमाडौँ: नेकपा एमालेका महासचिव ईश्वर पोखरेलले माधवकुमार नेपाल पक्षसँगको एकतालाई छिटो टुंग्याएर महाधिवेशनमा केन्द्रित हुनुपर्ने बताएका छन् । यसका लागि नेता माधव नेपाललाई पनि जिम्मेवार रुमपा प्रस्तुत हुन उनको आग्रह छ । तर नेता नेपालले राखेको दोस्रो अध्यक्षको प्रस्ताव स्वीकार गर्न नसकिने पोखरेलले बताए। पार्टी २०७५ जेठ २ गतेभन्दा अघिको अवस्थामा जाने भएकाले माधव नेपालको प्रस्ताव पार्टीको विधि, विधान विपरीत भएको पोखरेलको तर्क छ । र माधव नेपाल पक्षबाट हरेक दिन नयाँ प्रस्ताव आउने गरेकाले ती प्रस्ताव स्वीकार गर्न नसकिने उनले बताए । पार्टी कार्यालय थापाथलीमा आयोजित खीर खाने कार्यक्रमपछि मिडियासँग महासचिव पोखरेलले यस्तो प्रतिक्रिया दिएका हुन् । यस क्रममा उनले एकताका लागि बनेको कार्यदलले सहमति जुटाएर केन्द्रीय समितिले अनुमोदन गरेको १० बूँदे सहमति कार्यान्वयन गरी पार्टीलाई एकतावद्ध बनाएर लैजान आफूहरू लागिरहेको बताएका थिए। तर नेपाल पक्षलाई लक्षित गर्दै उनले पार्टीमा देखिएको विग्रहकारी स्थितिको अन्त्य छिटो हुनुपर्ने बताए । एमालेको स्थायी कमिटीको बैठक शनिबार बस्दैछ । यदी नेपाल पक्ष सहमतिका लागि तयार नभए स्थायी कमिटीको बैठकले नयाँ निर्णय गर्ने पनि उनले बताए ।"
कोभिड नियन्त्रण र विपद् जोखिम न्यूनीकरणतर्फ सरकारको ध्यानाकर्षण,"काठमाडौं : सांसदले मुलुकमा फैलिरहेको कोभिड१९ नियन्त्रण र विपद् जोखिम न्यूनीकरणका लागि सरकारको ध्यानाकर्षण गराएका छन् । प्रतिनिधिसभाको शुक्रबारको बैठकको शून्य समयमा उनीहरुले नागरिकको जीवन सुरक्षाका लागि गम्भीरतापूर्वक कदम चाल्न सरकारसँग अनुरोध गरेका हुन्। बैठकमा सत्ता साझेदार दल नेकपा (माओवादी केन्द्र) का देवप्रसाद गुरुङले मुलुकका विभिन्न ठाउँमा आएको बाढीपहिराबाट जनधनको ठूलो क्षति भएकाले क्षति न्यूनीकरण कार्यक्रमका साथै प्रभावितलाई उचित क्षतिपूर्ति दिनुपर्नेमा जोड दिए। सोही दलका अर्का सांसद देवेन्द्र पौडेलले कोभिड१९ महामारी नियन्त्रणका लागि खोपको उचित प्रबन्ध गर्न ढिला भइरहेकामा चिन्ता प्रकट गरे । उनले भने, 'स्वास्थ्य तथा जनसङ्ख्या मन्त्रालयबाट नयाँ भेरियन्टको कुरो आएको छ, तर व्यवस्थित र प्रभावकारीरुपमा खोप लगाएको पाइएन, नागरिक लामो लाइनमा उभिएर सास्ती खेप्न बाध्य छन्, त्यसतर्फ ध्यान जाओस् । सत्तारुढ दल नेपाली कांग्रेसका सांसद डा डिला सङ्ग्रौलाले सबै नागरिकलाई कोभिडविरुद्धको खोप उपलब्ध गराउनुपर्नेमा जोड दिए । उनले महिला बेपत्ता भइरहेको सन्दर्भ जोड्दै आवश्यक कदम चाल्न पनि सरकारसँग अनुरोध गरे। सोही पार्टीका अर्का सांसद देवेन्द्रराज कँडेलले वैदेशिक रोजगारमा जाने युवाको भविष्य अन्योलमा रहेकाले सहजीकरण गर्न आग्रह गरे। कांग्रेसकै सांसद दिलेन्द्रप्रसाद बडूले दार्चुलाको नौगाडमा बाढी पहिरामा परी तीन जनाको मृत्यु भएको र पुल बगाएको, खानेपानी आयोजनामा क्षति पुर्याएको जानकारी दिँदै उचित राहत उपलब्ध गराउन सरकारसँग आग्रह गरे। अर्का सांसद पुष्पा भुसालले विगतको सरकारका कारण कोभिड१९ नियन्त्रण प्रभावकारी हुन नसकेको आरोप लगाउँदै यसतर्फ गम्भीर हुन सरकारको ध्यानाकृष्ट गरे। । बैठकमा सांसद डा दीपकप्रकाश भट्ट, दुर्गबहादुर राउत, दुर्गाकुमारी विश्वकर्मा, दुर्गा पौडेल, दामोदर भण्डारी, दिल कुमारी, दिव्यमणि राजभण्डारी, धर्मशिला चापागार्इँ, नन्दलाल रोका, नवराज सिलवाल, नारायणप्रसाद खतिवडा, निरादेवी जैरु, निरुदेवी पाल, पद्मनारायण चौधरी, पवित्रा निरौला खरेल, पार्वता डिसी चौधरी, पार्वतीकुमारी विशङ्खे, प्रकाश रसाइली, प्रमिला राईलगायतले भनाइ राखेका छन्।रासस"
गण्डकी प्रदेश प्रमुख गुरुङको प्रतिवद्धता: संविधानको मर्मअनुसार काम गर्छु,"चितवन: गण्डकी प्रदेशका नवनियुक्त प्रमुख पृथ्वीमान गुरुङले संविधानको मर्म अनुसार समन्वयकारी भूमिका निर्वाह गर्ने प्रतिवद्धता व्यक्त गरेका छन् । उनले प्रचलित ऐन कानून र लोतन्त्रको संस्थागत मजबुतीका लागि समन्वयकारी भूमिका निर्वाह गर्ने बताएका छन् । शुक्रवार गृह जिल्ला चितवनमा पुगेका गुरुङले भरतपुर विमानस्थलमा पत्रकारसँग आफ्नो वुद्धि र विवेक अनुसार प्रदेश विकासमा लागिपर्ने बताए। संविधानअनुसार म सक्रिय राजनीतिमा छैन, सबै दलहसँग उत्तिकै समन्वयमा हुन्छु उनले भने मेरो बुद्धि विवेकले भ्याएसम्म प्रदेशको विकास र उन्नतीमा लाग्नेछु । पार्टीले विश्वास गरेर दिएको जिम्मेवारी इमान्दारीपूर्वक निर्वाह गर्ने पनि उनको प्रतिवद्धता थियो । गुरुङले सक्रिय राजनीतिबाट टाढा बसेर सबै दलको भावना समेट्दै अघि बढ्ने पनि बताए । गुरुङलाई चितवन कांग्रेसका नेता तथा कार्यकर्ताले विमानस्थलमा स्वागत गरेका थिए ।"
एमसीसीसँग जोडिएका सबै सम्झौता संसदमा पेश गरियोस् : भीम रावल,"काठमाडौं : प्रमुख प्रतिपक्ष दल नेकपा एमाले सांसद भीम रावलले अमेरिकी सरकारको मिल्लेन्नियम च्यालेञ्ज कर्पोरेसन (एमसीसी) सँग भएका सबै सम्झौता संसदमा पेश गर्न माग गरेका छ्न्। शुक्रबारको प्रतिनिधिसभाको विशेष समयमा बोल्दै नेता रावलले यस्तो माग गरेका हुन्। नेता रावलले एमसीसीसँग सम्बन्धित कागजातहरु प्रतिनिधिसभामा सबै पेश नगरिएको भन्दै आपत्ती जनाए। 'एउटा सम्झौता मात्र पेश गरिएको छ। संझौता अनुमोदन नहुँदै तत्कालिन मन्त्रीबाट कार्यान्वयन सम्झौता जुन गरिएको छ त्यसको प्रतिलिपि यहाँ पेश गरियोस्। प्रतिनिधिसभाका सबै सदस्यले त्यसको अध्ययन गर्न पाउनुपर्छ। त्यति मात्रै होइन, त्यससँग गरिएका अरु थुप्रै संझौताका प्रतिलिपि छन्,' उनले भने,' ती सम्झौताका प्रतिलिपी प्रतिनिधिसभाका सदस्यले अध्ययन गर्न पाउनुपर्छ।' नेपालको संविधानमाथि कुनै अरु देशको कानुनमाथि हुन नसक्ने भन्दै नेता रावलले कानुन, व्यवस्था, प्रणाली अनुसार सम्झौता हुनुपर्ने बताए। नेता रावलले भर्खरै अमेरिकी राजदूतबाट एउटा टेलिभिजन अन्तरवार्तामा 'यो हाम्रो अनुदान होइन लगानी हो 'बताएको भन्दै उनले भने ,' लगानी हुनसक्छ। यसमा मेरो आपत्ती छैन। हाम्रो अन्तराष्ट्रिय लगानीबारे कानुन छ, व्यवस्था छ प्रणाली छ। तर हाम्रो संविधानमाथि कुनै अरु देशको कानुन माथि हुनसक्दैन। उनले देशको हितलाई शर्तका रुपमा राखेर मुलुकको स्रोतको सदुपयोग गर्नतर्फ लाग्नुपर्नेमा ध्यानाकर्षण गराए । देशको स्वाधीनता र अस्मितालाई खतरामा पार्न नहुने उल्लेख गर्दै उनले एमसिसी पारित भए बाह्य हस्तक्षेप बढ्ने जिकिर पनि गरे।"
सेनापति थापासँग भारतीय सेना प्रमुख नरवाणेको टेलिफोन संवाद,काठमाडौँ: भारतीय सेना प्रमुख एमएम नरवाणेले नेपाली सेनाका सेनापति पूर्णचन्द्र थापासँग टेलिफोन वार्ता गरेका छन् । जनरल नरवाणेले सेनापति थापासँग शुक्रबार टेलिफोनमा संवाद गरेका हुन् । उनीहरुले द्विपक्षीय रक्षा सहयोगका विविध पक्षहरुबारे छलफल गरेको बुझिएको छ । भारतीय सेनाको आधिकारिक ट्वीटरमा समेत उनीहरुको छलफलबारे जानकारी दिइएको छ । नरवाणेको तस्बिर सार्वजनिक गर्दै भारतीय सेनाले उनीहरुबीच टेलिफोन अन्तर्क्रिया भएको उल्लेख गरेको छ ।
गृह मन्त्रालय मातहतका विभागहरुले मन्त्री खाणलाई बुझाए कार्यप्रगति र योजना,"काठमाडौँ: गृह मन्त्रालय मातहत रहेका विभिन्न विभागका सचिव तथा प्रमुखहरुले गृहमन्त्री बालकृष्ण खाणलाई हालसम्मको विभागीय कार्यप्रगति तथा योजना कार्यान्वयनबारे समीक्षा पेश गरेका छन् । प्रशासन, सुरक्षा तथा समवन्यन, आन्तरिक व्यवस्थापन, कानुन, विपत् तथा द्वन्द र नीति योजना अनुगमन मुल्यांकन महाशाखा, रास्ट्रिय परिचय पत्र तथा पंजीकरण विभाग, कारागार व्यवस्थापन विभाग र अध्यागमन विभागका प्रमुख, सचिव र सहसचिवहरुले शुक्रबार सिंहदरवारस्थित गृहमन्त्रालयमा पुगेर हालसम्मको विभागीय कार्यप्रगति तथा समीक्षा पेश गरेका हुन् । मन्त्री खाणले समग्र विभाग प्रमुखहरुलाई प्रस्तुतिका लागि धन्यवाद दिँदै मातहातका विभागको प्रस्तुतिले सरकारको कार्य प्रगतिमा विश्वास बढेको बताए । यस्तै मन्त्री खाणले उच्च अधिकारीहरुलाई सक्रियता, उत्सुकता, जिम्मेवारी र दायित्व पूरा गर्ने काममा सधैँ साथमै रहने विश्वाश समेत दिलाए । साथै कारागारका कैदीहरुलाई भेट्नको लागि कोरोना संक्रमणका कारणले रोकिएको हुँदा भेट्न जाँदा पीसीआर जाँच गराइ रिपोर्ट देखाएर भेट्न दिन समेत गृहमन्त्री खाणले निर्देशन दिएका थिए ।"
कांग्रेसले क्रियाशील सदस्यता विवाद कसरी मिलाउँदै छ ?,"काठमाडौं : नेपाली कांग्रेसले पार्टीको क्रियाशील सदस्यतामा देखिएका बाँकी विवाद मिलाउने जिम्मेवारी नेतृत्व तहलाई सुम्पेको छ। कांग्रेस पदाधिकारी र पूर्वपदाधिकारीको बिहीबार बसेको बैठकले क्रियाशील सदस्यताका बाँकी विवाद मिलाउन नेतृत्व तहलाई सहजीकरण गर्ने जिम्मेवारी प्रदान गरेको सहमहामन्त्री डा प्रकाशशरण महतले जानकारी दिए। कांग्रेस क्रियाशील सदस्यता छानविन समितिले यही साउन १२ गते क्रियाशील सदस्यतासम्बन्धी प्रतिवेदन सभापति एवं प्रधानमन्त्री शेरबहादुर देउवालाई बुझाएको थियो। बुधबारको पदाधिकारी बैठकले प्रतिवेदनमा परिमार्जनका लागि समितिलाई एक दिनको समय प्रदान गरेको थियो। समितिले केही विवाद समाधान गरी बिहीबारको बैठकमा परिमार्जनसहितको प्रतिवेदन प्रस्तुत गरेको उनले बताए। यद्यपी प्रतिवेदनमा केही विवाद बाँकी नै छन्। बाँकी विवाद पदाधिकारी सम्मिलित नेतत्व तहले दुईचार दिनमा समाधान गरी केन्द्रीय निर्वाचन समितिलाई प्रतिवेदन उपलब्ध गराउने र प्रभावित भएका अधिवेशनको नयाँ कार्यतालिका सार्वजनिक गरिने सहमहामन्त्री डा महतले बताए। कांग्रेसले २०७७ साल फागुन ६ गते आसन्न १४ औँ महाधिवेशनको प्रयोजनका लागि देशभरका सम्पूर्ण क्रियाशील सदस्यहरुको नामावलीको विवरणलाई अद्यावधिक गरी अन्तिम नामावली तयार गर्न समिति गठन गरेको थियो। १४ औँ महाधिवेशनका लागि पार्टीको क्रियाशील सदस्यको सङ्ख्या आठ लाख ५२ हजार ७११ पुगेको छ। बारा र सप्तरी जिल्ला कार्यसमितिको क्रियाशील सदस्यता विवरण ढिला गरेर प्राप्त भएकाले पूरै बाँकी रहेको छ। त्यस्तै सिन्धुपाल्चोक, रसुवा, काभ्रेपलाञ्चोक, धनुषा, सर्लाही, कैलालीका केही क्षेत्रको क्रियाशील सदस्यता विवाद टुङ्गिन बाँकी रहेको समितिले जनाएको छ। यसमध्ये समितिले केही विवाद समाधान गरी आज प्रतिवेदन पदाधिकारी बैठकमा बुझाएको थियो। कांग्रेसले १४औँ महाधिवेशन आगामी भदौ १६ देखि १९ गतेसम्म काठमाडौँमा गर्ने कार्यतालिका तय गरेको छ।"
"'बाढी पहिरोबाट क्षतिग्रस्त संरचनाको छिट्टै पुनरनिर्माण होस्,","काठमाडौं : नेपाली कांग्रेसका नेता दिलेन्द्र बडुले बाढीबाट क्षतिग्रस्त संरचनाको पुनरसंचनाका लागि सरकारसँग माग गरेका छन्। शुक्रबार प्रतिनिधिसभाको बैठकमा बोल्ने क्रममा नेता बडुले दार्चुलामा बाढीबाट क्षतिग्रस्त संरचनाको पुनरनिर्माणको माग गरेका हुन्। नेताले बडुले बाढीबाट ज्यान गुमाएकाका परिवारलाई यथासीघ्र क्षतिपूर्ति र क्षतिग्रस्त संरचनाको पुनरनिर्माणको माग गरेका हुन्। उनले भने,' मृतकका परिवारले अहिलेसम्म राहत पाएको छैन भन्ने सुनिएको छ, क्षतिग्रस्त संचरनाको पुनरनिर्माण हुन सकेको छैन,यसमा सरकारको ध्यान जाओस्।' दार्चुलाका नौगाड गाउँपालिका यही असार २३ गते भीषण बाढी पहिरो गएको थियो। सोही पहिरोमा पुरिएर स्थानीय तीनाजनाको मृत्यु भएको थियो। बाढीले २२ किलोवाटको खार आयोजनामा पूर्णक्षति पुर्याएको छ। बाढीबाट खारखोलामा झोलेंगे पुल बगाएको छ। १५ वटा स्थानीय खानेपानी आयोजना बन्द भएका छन् भने ११ परिवार विस्थापित भएका छन्।"
प्रतिनिधिसभा बैठक सुरु (लाइभ),काठमाडौं : प्रतिनिधिसभा बैठक सुरु भएको छ। बैठकमा सांसदहरुले आआफ्नो विचार व्यक्त गरिरहेका छन्।
पूर्वमाओवादी नेताहरुको रिटको सुनुवाइ आज पनि नहुने,"काठमाडौं : नेकपा माओवादी केन्द्रबाट एमाले प्रवेश गरेका चारनेताले सर्वोच्च अदालतमा दायर गरेको रिटमाथि आज पनि सुनुवाइ नहुने भएको छ। शुक्रबारका लागि सर्वोच्च अदालतका न्यायाधीश आनन्दमोहन भट्टराईको इजलासमा पेसी तोकिएको थियो। निवेदकका तर्फबाट आएको निवेदनका आधारमा सुनुवाइ स्थगित गरिएको सर्वोच्च अदालतले जनाएको छ। बिहीबार न्यायाधीश दीपककुमार कार्कीको एकल इजलासमा पेसी राखिए पनि समय अभावमा हेर्न नभ्याइने सूचीमा राखेको थियो। सांसद पद पुनर्बहालीको माग गर्दै नेकपा माओवादी केन्द्रबाट एमाले प्रवेश गरेका यी चारनेताले सर्वोच्च अदालतमा दायर गरेका थिए। नेताहरु टोपबहादुर रायमाझी, लेखराज भट्ट, प्रभु साह र गौरीशंकर चौधरीले आफूहरुलाई सांसद पदमा पुनर्बहालीको माग गर्दै बुधबार सर्वोच्चमा रिट दर्ता गरेका हुन् । फागुन २३ गतेको सर्वोच्च अदालतको फैसलापछि उनीहरु माओवादी छाडेर एमाले प्रवेश गरेका थिए । त्यसपछि माओवादीले पार्टीको विधान विपरित अन्य दलको राजनीतिमा सहभागी भएको देखिएको भन्दै उनीहरुलाई पार्टीको साधारण सदस्यसमेत नरहने गरी कारवाही गरेको थियो। प्रधानमन्त्री केपी ओली नेतृत्वको सरकारमा रायमाझी ऊर्जा, भट्ट उद्योग, साह सहरी विकास र चौधरी श्रम तथा रोजगार मन्त्री थिए।"
एमाले पार्टी कार्यालयमा खीर कार्यक्रम,"काठमाडौं : नेकपा एमाले साउन १५ का अवसरमा खीर खुवाउने भएको छ । साउन १५ का अवसरमा शुक्रबार पार्टी केन्द्रीय कार्यालय थापाथलीमा खीर खुवाउने कार्यक्रम राखिएको एमाले केन्द्रीय कार्यालयले जनाएको छ। दिउँसो २ बजेदेखि ३ बजेसम्म सबैलाई पार्टी कार्यालयमा आउन निम्ता पठाइएको छ । नेपाली समाजमा असार १५ गते दही, च्युरा र साउन १५ मा खिर खाने प्राचीनकालदेखि परम्परा छ। यसैलाई निरन्तरता दिन खीर खाने कार्यक्रम राखिएको एमालेले जनाएको छ।"
एमसीसीसँग जोडिएका सबै सम्झौता संसदमा पेश गरियोस् : भीम रावल,"काठमाडौं : प्रमुख प्रतिपक्ष दल नेकपा एमाले सांसद भीम रावलले अमेरिकी सरकारको मिल्लेन्नियम च्यालेञ्ज कर्पोरेसन (एमसीसी) सँग भएका सबै सम्झौता संसदमा पेश गर्न माग गरेका छ्न्। शुक्रबारको प्रतिनिधिसभाको विशेष समयमा बोल्दै नेता रावलले यस्तो माग गरेका हुन्। नेता रावलले एमसीसीसँग सम्बन्धित कागजातहरु प्रतिनिधिसभामा सबै पेश नगरिएको भन्दै आपत्ती जनाए। 'एउटा सम्झौता मात्र पेश गरिएको छ। संझौता अनुमोदन नहुँदै तत्कालिन मन्त्रीबाट कार्यान्वयन सम्झौता जुन गरिएको छ त्यसको प्रतिलिपि यहाँ पेश गरियोस्। प्रतिनिधिसभाका सबै सदस्यले त्यसको अध्ययन गर्न पाउनुपर्छ। त्यति मात्रै होइन, त्यससँग गरिएका अरु थुप्रै संझौताका प्रतिलिपि छन्,' उनले भने,' ती सम्झौताका प्रतिलिपी प्रतिनिधिसभाका सदस्यले अध्ययन गर्न पाउनुपर्छ।' नेपालको संविधानमाथि कुनै अरु देशको कानुनमाथि हुन नसक्ने भन्दै नेता रावलले कानुन, व्यवस्था, प्रणाली अनुसार सम्झौता हुनुपर्ने बताए। नेता रावलले भर्खरै अमेरिकी राजदूतबाट एउटा टेलिभिजन अन्तरवार्तामा 'यो हाम्रो अनुदान होइन लगानी हो 'बताएको भन्दै उनले भने ,' लगानी हुनसक्छ। यसमा मेरो आपत्ती छैन। हाम्रो अन्तराष्ट्रिय लगानीबारे कानुन छ, व्यवस्था छ प्रणाली छ। तर हाम्रो संविधानमाथि कुनै अरु देशको कानुन माथि हुनसक्दैन। उनले देशको हितलाई शर्तका रुपमा राखेर मुलुकको स्रोतको सदुपयोग गर्नतर्फ लाग्नुपर्नेमा ध्यानाकर्षण गराए । देशको स्वाधीनता र अस्मितालाई खतरामा पार्न नहुने उल्लेख गर्दै उनले एमसिसी पारित भए बाह्य हस्तक्षेप बढ्ने जिकिर पनि गरे।"
"खोप सहजरूपमा उपलब्ध हुन्छ, दुरुपयोग हुँदैन : मेयर पराजुली","विराटनगर : विराटनगर महानगरपालिकाका मेयर भीम पराजुलीले कोरोना भाइरसविरुद्धको खोप सहज रूपमा सबैका लागि उपलब्ध हुने बताएका छन् । मेयरकै संलग्नतामा खोपको दुरुपयोग भयो भनेर विरोध हुन थालेपछि उनले त्यस्ता गलत कार्य र हर्कतमा आफूलाई नजोड्न पनि सबैमा आग्रह गरेका छन् । संघीय सरकारबाट खोप पर्याप्त मात्रामा प्राप्त भइरहेको छ, अन्नपूर्ण अनलाइनसँगको सम्पर्कमा पराजुलीले भने, दुरुपयोग गर्नुपर्ने अवस्था नै छैन । नेपाली कांग्रेस विराटनगर५ का बुथ सभापति विमल राजभण्डारीको घरमा मेयर आफै खोप बोकेर पुगेको र बुधबार राति आफू निकटकालाई लगाएको भन्दै विरोध हुन थालेपछि यस प्रकरणमा आफ्नो कुनै संलग्नता नरहेको पराजुलीले स्पष्ट पारेका हुन् । उनले विज्ञप्ति नै जारी गर्दै खोप प्रकरणमा आफ्नो उपस्थिति नरहेको जनाएका छन् । पार्टी भित्रको आन्तरिक विवाद र पार्टीको नजिकिँदो महाधिवेशनलाई लिएर ममाथि प्रतिशोध साँध्नेजस्ता दुःख हर्कतहरु भएका छन्, उनले भने, मेरो नाम जोडेर महानगरका बासिन्दालाई भ्रम छर्ने काम भए । मेयर पराजुलीले पार्टीभित्र चित्त नबुझेको आन्तरिक विषयमा प्रतिशोध साँधेर आफूविरुद्ध अनर्गल प्रचारबाजी गरिएको उल्लेख गरे । रातका समयमा व्यक्तिका घरमा खोप लगाइएको भन्दै अनआवश्यक रूपमा नाम मुछ्ने काम भए पनि त्यतिबेला आफू त्यहाँ उपस्थित नरहेको उनले स्पष्ट पारेका छन् । नजिकिँदो पार्टी महाधिवेशनलाई मध्यनजर गर्दै कांग्रेसभित्रकै एउटा समूहले आफूलाई बदनाम गराउने प्रयास गरिरहेको पराजुलीको भनाइ छ । कोरोना महामारी नियन्त्रणका क्रममा अहोरात्र खटिएको महानगरपालिकाको टोलीलाई बदनाम गराउने र हतास पार्ने कार्य भइरहेको भने उनले चित्त दुखाएका छन् । कोरोना संक्रमितकोे घरमा रातदिन नभनिकन म चिकित्सक र अक्सिजन लिएर पुगेको छु, विज्ञप्तिमा उनले भनेका छन्, उमेर समूहका आधारमा छुट्याइएको खोप व्यवस्थित तरिकाले वितरण गर्दै नगरवासीको सहजताका लागि काम गरिरहेका छौँ । संक्रमणको सुरुवातबाटै महानगरपालिकाको टोलीसहित जनताको सेवामा खटिएको जनाउँदै पराजुलीले खोपका बारेमा आफू अत्यन्तै सचेत रहेको र विवाद आउने गरी काम गर्नुपर्ने कुनै आवश्यकता नरहेको जनाए । खोपमा व्यक्ति विशेष र दल हेर्नुपर्ने कुनै कारण नभएको उनको स्पष्टोक्ति छ । आम नगरवासी मेरा लागि समान हुन् । खोप पनि सहज बनिसकेको छ, पराजुलीले विज्ञप्तिमा भनेका छन्, उपलब्धता अनुसार सबैलाई खोप लगाउँदै जानेछौँ । कुनै अनर्गल प्रचार र होहल्लाका पछि नलाग्न म महानगरवासीलाई अनुरोध गर्न चाहन्छु । विराटनगरमा कोरोना भाइरसविरुद्धको खोप महानगरपालिकाले व्यक्तिको घरमा पुगेर लगाएको भन्दै स्थानीय बासिन्दाबाट विरोध हुन थालेपछि मेयर पराजुलीले गलत हल्ला फैल्याइएको बताएका हुन् । स्थानीय बासिन्दाले भने मेयर आफै उपस्थित भएर बुधबार राति व्यक्तिका घरमा आफू निकटकालाई बोलाएर खोप दिने काम भएको भन्दै विरोध गरेका थिए । पराजुलीले खोपको विषयलाई लिएर मानमर्दन गर्ने र बदनाम गराउने दुष्प्रयास गरिएको घटनाले गम्भीर ध्यानआकर्षण भएको जनाएका छन् ।"
ओलीसँग भेट्न नेपालको आनाकानी,"काठमाडौं : एमाले अध्यक्ष केपी शर्मा ओली र वरिष्ठ नेता माधवकुमार नेपाललाई भेट गराएर १० बुँदे सहमतिको स्वामित्व ग्रहण गराउन विघटित कार्यदलका सदस्य लागिपरेका छन् । तर, १० बुँदेप्रति नै असहमति राख्दै आएका वरिष्ठ नेता नेपाल अझै अध्यक्ष ओलीसँग भेट गर्न आनाकानी गरिरहेका छन्। अध्यक्ष ओलीले भने नेपाललाई आफ्नो निवास बालकोटमा स्वागत गर्न तयार रहेको बताइसकेका छन्। नेपालले ओलीसँगको भेटअघि संस्थापन पक्षका दोस्रो तहका नेता सुवास नेम्बाङ र विष्णु पौडेललाई भेटेर कुरा गर्ने बताएका थिए। त्यहीबमोजिम बिहीबार नेपाल र नेम्बाङबीच करिब डेढ घन्टा भेटवार्ता भएको छ। नेपालले पौडेलसँग शुक्रबार भेट गर्न सक्ने जनाइएको छ। नेम्बाङले दुई शीर्ष नेता भेटेर एकता प्रक्रियालाई निष्कर्षमा पुयाउन आग्रह गरेको जानकारी दिए। तपाईं (नेपाल) र अध्यक्ष कमरेड (ओली) भेटेर कुराकानी गर्नुहोस् र एकतालाई ठोस रूपमा अगाडि बढाउन सकिन्छ भनें, विघटित कार्यदलमा संस्थापन पक्षका संयोजकसमेत रहेका नेम्बाङले भने। नेम्बाङको आग्रहमा नेपालले ठिकै छ भनेर जवाफ दिएको जनाइएको छ। नेम्बाङले ओली र नेपालले बनाएको कार्यदलमा दुई पक्षबीच भएको १० बुँदे सहमति जोगाउन पनि आग्रह गरेका थिए। १० बुँदे सहमति गरेका छौं। यसलाई टुंगोमा पुयाउनुपर्छ। अब अध्यक्ष र तपाईं कुराकानी गरेर अगाडि बढ्न मात्रै बाँकी छ, नेम्बाङले नेपाललाई भनेका थिए। नेपालले नेम्बाङसँगको भेटमा पनि १० बुँदे सहमतिका विषयमा स्पष्ट नबताएको जनाइएको छ। मकहाँ कार्यदलले दिएको प्रतिवेदन बोक्छु भन्ने जवाफ नेपालले दिएको स्रोतले बतायो। नेम्बाङले सत्तारुढ गठबन्धनमा सहभागिताका विषयमा प्रश्न गर्दा पनि नेपालले विभिन्न उपमा दिएर उत्तर दिएका थिए। तपाईंले गठबन्धनमा छैन भन्नुभएको थियो। तर, पछिल्लो समय प्रतिनिधि गएको देखिन्छ। किन जानुभएको ? नेम्बाङको प्रश्न थियो। नेपालले भने कथा हालेर जवाफ दिएको जनाइएको छ। पार्टी यो अवस्थामा आउनुमा लामो कारण रहेको उनको भनाइ थियो। एकतासम्बन्धी विघटित कार्यदलले ओली र नेपाललाई भेट गराउन प्रयास गरेको छ। १० बुँदे सहमतिको प्रतिवेदन दुवै नेतालाई बुझाएदेखि नै भेट गराउन लागे पनि यो प्रयास अझै सफल भएको छ। कार्यदलले असार २७ गते १० बुँदे सहमति गरेको थियो। ओलीले त्यो प्रतिवेदन अपनत्व ग्रहण गर्दै कार्यान्वयनका लागि स्थायी कमिटी र केन्द्रीय कमिटीमा पनि अनुमोदन गराइसकेका छन्। तर, नेपालले सुरुकै दिनदेखि विमति राख्दै आएका छन्। नेपालले आफैंले गठन गरेको कार्यदलका आफू पक्षका सदस्यप्रति पनि अविश्वास गरिरहेका छन्। १० बुँदे सहमतिविपरीत नेपालसहित २२ प्रतिनिधिसभा सदस्यले प्रधानमन्त्री शेरबहादुर देउवालाई विश्वासको मत दिइसकेका छन्। नेपाल पक्षमा रहेका कार्यदल सदस्य तथा स्थायी कमिटी सदस्यसमेत एकताकै पक्षमा देखिए पनि कहिले नेपाल स्वयं त कहिले डा विजय पौडेललाई पठाएर सत्तारुढ गठबन्धनको बैठकमा सहभागी भइरहेका छन्। वरिष्ठ नेता नेपाललाई विश्वासको मत दिने २२ जनाले देउवा सरकारमा जान पनि नेपाललाई दबाब दिइरहेका छन्। अध्यक्ष ओली र वरिष्ठ नेता नेपालकै सहमतिमा जेठ २ मा दुवै पक्षका पाँचपाँच जना राखेर कार्यदल बनाइएको थियो। कार्यदलमा संस्थापन पक्षबाट नेम्बाङको नेतृत्वमा विष्णु पौडेल, शंकर पोखरेल, प्रदीप ज्ञवाली र विष्णु रिमाल थिए भने नेपाल पक्षबाट भीम रावलको नेतृत्वमा घनश्याम भुसाल, गोकर्ण विष्ट, सुरेन्द्र पाण्डे र रघुजी पन्त थिए।"
ड्यूटीका ट्राफिक प्रहरीमाथि पूर्वयुवराज पारस शाहको दुर्व्यवहार,काठमाडौँ: पूर्वयुवराज पारस शाहले ड्यूटीमा रहेका प्रहरीमाथि दुर्व्यवहार गरेको भिडियो सार्वजनिक भएको छ । हेलमेट नलगाइकन मदिराले मातेको अवस्थामा पारसलाई महाराजगन्जमा प्रहरीले पक्राउ गर्दा पारसले प्रहरीलाई नै गालीगलौज गरेको भिडियो शुक्रबार साँझ सार्वजनिक भएको हो । भिडियोमा प्रहरीले पारसको हात समातेर कन्ट्रोलरमा फोन गर्दै गाडी मगाएका छन् । ती प्रहरीले पारस शाहले रक्सी खाएर लफडा गरेको भन्दै उनलाई पक्राउ गर्न गाडी चाहिएको भनेको भिडियोमा सुनिन्छ । तर पारसले आफू कहीँ नजाने तर त्यहीँ बस्ने भनेर प्रहरीलाई धम्की समेत दिएका थिए। साथै आफूले कहिल्यै हेलमेट नलगाउने भन्दै पक्राउ गर्न नसक्ने चेतावनी दिएको भुडियोमा सुनिन्छ । काठमाडौं प्रहरी प्रमुख एसएसपी अशोक सिंहका अनुसार हेलमेट नलगाइ आएका शाहलाई ट्राफिक प्रहरीले रोक्न खोज्दा प्रहरीमाथि जाइलागेका थिए । शिंहका अनुसार शाहले मादक पदार्थसमेत सेवन गरेका थिए । भिडियोमा देखिएको दृश्य अनुसार शाहलाई ट्राफिक प्रहरी नियम अनुसार पक्राउ गर्न खोज्दा प्रहरीसँग शाहको घम्साघम्सी नै भएको थियो । पारसकै लफडाका कारण केही बेरसम्म महाराजगन्ज चोकमा जाम समेत भएको देखिन्थ्यो । त्यहाँ भेला भएका केही युवाहरुले भने पारसको समर्थनमा नारा नै लगाएको भिडियोमा सुनिन्छ । एसएसपी सिंहले शाहलाई नियन्त्रणमा लिएर सम्झाएर पठाएको प्रतिक्रिया दिएका छन् । शाह यसअघि पनि पटक पटक सार्वजनिक स्थलमा देखाउने हर्कतका कारण विवादमा आउने गरेका थिए।
पोखरीमा डुबेर बालकको मृत्यु,राजविराजः घर छेउको पोखरीमा खेलिरहेका एक बालकको शुक्रबार पानीमा डुबेर मृत्यु भएको छ । सप्तरीको रुपनी गाउँपालिका१ नकटी रायपुरका अबधीराम यादवको छोरा ६ वर्षीय युवराज कुमार यादवको पोखरीमा डुबेर मृत्यु भएको सप्तरी प्रहरीले जनाएको छ । छिमेकी मुखिलाल यादवको माछा पोखरीमा बालबालिकाहरुसँगै खेलिरहेका यादव डुबेर बेहोस भएका थिए । डुबेर बेहोस भएका बालकलाई उपचारका लागि राजविराजस्थित गजेन्द्रनारायण सिंह अस्पताल ल्याउने क्रममा बाटोमा मृत्यु भएको अस्पतालका चिकित्सकले जानकारी दिएका छन् । शवको राजविराजस्थित गजेन्द्रनारायण सिंह अस्पतालमा पोस्टमार्टम गरिएको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए ।
चितवनमा नाम मात्रैको निषेधाज्ञा,"चितवन : कोभिड १९ को दोस्रो भेरियन्ट सुरु भएपछि चितवनमा बैशाख १६ गतेदेखि निषेधाज्ञा सुरु गरेको थियो । त्यसबेलादेखि सुरु भएको निषेधज्ञा साउन २४ गते राति १२ बजेसम्मका लागि थप गरिएको छ । तर, यसबाट कोरोना संक्रमणको दर घट्नुको साटो उल्टै बढेको छ । निषेधाज्ञामा कडाइ नहुँदा जिल्लामा संक्रमणको दर ह्वात्तै बढेको हो । मुख्यबजार , व्यापारिक केन्द्रमा मानिसको चहलपहल निकै बढेको छ । सुरुवाति समयमा चेकजाँचमा कडाइ गरेपनि अहिले खुल्ला गरिएको छ । यसको कारण लापरवाही पनि बढेको छ । नारायणगढ र भरतपुर बजारमा किनमेल गर्नेको भीड बढेको छ । कुनै पनि पसलमा सतर्कता अपनाएको पाइँदैन् । मानिसहरु खुल्लारुपमा आवतजावत गरिरहेका छन् । जिल्ला प्रशासनले निशेधाज्ञा गरेपनि नियम नगर्न नसक्दा संक्रमितको संख्या बढेको छ । स्वास्थ्य कार्यालय चितवनको तथ्याङ्कअनुसार गएको एक हप्तामा जिल्लामा ९४५ जना नयाँ सङ्क्रमित थपिएका थिए भने जम्मा ७५४ जना सङ्क्रमणमुक्त भए । तथ्याङ्कअनुसार साउन १ गते १७१ जना नयाँ सङ्क्रमित थपिएका थिए । निषेधाज्ञापछि सङ्क्रमणको दर केही कम भएको भन्दै प्रशासनले निषेधाज्ञालाई खुकुलो बनाएको थियो । तर, सङ्क्रमणको दर भने घट्नुको साटो बढ्न थालेको छ । स्वास्थ्य कार्यालय चितवनका प्रमुख एवम् वरिष्ठ जनस्वास्थ्य प्रशासक दीपक प्रसा दतिवारीका अनुसार पछिल्लो केही दिनयता दैनिक परीक्षण भएका नमुनामध्ये करिब २५ प्रतिशतमा सङ्क्रमण देखिने गरेको छ । 'असारको दोस्रो हप्तासम्म घट्न थालेको थियो । अहिले बढ्न थालेको छ , उनले भने, अहिले सरदर पीसीआर र एन्टिजेन गरी दैनिक ७०० भन्दा बढी नमूनाको परीक्षण हुँदा सरदर २०२५ प्रतिशतमापोजिटिभ देखिएको छ । सङ्क्रमणको दर बढ्नुको मुख्यकारण निषेधाज्ञालाई खुकुलो बनाउनु नै हो । चितवनमा पछिल्लो एक महिनामा झण्डै पचास प्रतिशतले संक्रमितको संख्या बढेको छ । लकडाउन कडाइ हुँदा असार १३ मा एक हजार १४ जना थिए । अहिले बढेर दुई हजार तीसजना सक्रिय संक्रमित छन् । निषेधाज्ञा खुकुलो भएसँगै संक्रमणको दर पनि फैलदो छ । असार २ गते दैनिक ४८ जना संक्रमित रहेकोमा साउनको पहिलो हप्तासम्म यो संख्या बढेर दैनिक २५५ जनासम्म पुगेको छ । असारको पहिलो हप्तासम्म दैनिक संक्रमितको संख्या सय भन्दा तलथियो । साउन सुरुभएपछि संक्रमितको संख्याह्वात्तै बढेको हो । जिल्ला स्वास्थ्यकार्यालयकीअधिकृत गिताञ्जली ढकालले असारको दोस्रो साताबाट संक्रमित बढेको बताइन् । सार्वजनिक यातायातमा समेत मापदण्ड लागू भएको पाइँदैन । यात्रुवाहक साधनले कोचाकोच गरेर यात्रु राख्ने गरेको छ। जिल्लाबाट छुट्ने मध्यम तथा लामो दुरीका सार्वजनिक सवारी साधनको हकमा जोरबिजोर प्रणाली लागू गरे पनि त्यो लागु हुनसकेको छैन एण्टिजेन परीक्षणसहित बैशाखबाट यतामात्रै संक्रमितको संख्या १३ हजार ८४ पुगेको छ। कतिपयले खोप लगाएको भन्दै लापरवाही गर्ने गरेको ढकालले बताइन् । खोप लगाएपछि ढुक्क भएर मास्क नै नलगाएको भेटिएको छ,' उनले भनिन्,' लापरवाहीले संक्रमण बढिरहेको छ । जिल्ला प्रशासन कार्यालय चितवनले भने निषेधाज्ञा जारी गर्न भने छोडेको छैन । चितवनमा जारी निषेधाज्ञा १० दिन लम्ब्याइएको छ । जिल्ला प्रशासन कार्यालय चितवनमा बिहीबार बसेको बैठकले निषेधाज्ञा १० दिनथप गरेको हो । सरकारी नियमन निकायले अहिले मापदण्ड पालना भएनभएको अनुगमन गरेको छैन ।प्रमुख जिल्ला अधिकारी प्रेमलाल लामिछानेले लकडाउनलाई कडा बनाउन लागेको बताए । हामीले केही खुकुलो बनाउँदा मानिसहरु सचेत नभएर उल्दै लापरवाही गरेको देखियो । प्रह्रीले मात्रै डण्डा लगाएर मास्क लगाउ भने मात्रै गर्ने नत्र वास्ता नगर्ने परिपाटी देखियो , उनले भने अब कडाइका साथ प्रभावकारी बनाउने भन्ने छ। हेर्दै जानुस् दुईचार दिनमा कस्तो कडाइ हुन्छ । स्थानीय तहमध्ये सबैभन्दा धेरै भरतपुर महानगरपालिकामा र सबैभन्दा कम इच्छाकामना गाउँपालिकामा संक्रमित छन् । जिल्लामा कोरोना सङ्क्रमणका कारण अहिलेसम्म तीनसय २७ जनाको मृत्यु भएको छ ।"
सामाजिक सुरक्षाभत्ता बुझाउन नागरिकको घरदैलोमा जनप्रतिनिधि,"जोमसोम : दुर्गमा हिमाली जिल्ला मुस्ताङको लोघेकर दामोदरकुण्ड गापाले बिहीबारदेखि ५ वटै वडाहरुमा सामाजिक सुरक्षा भत्ता वितरण गर्न थालेको छ । गाउँपालिका अध्यक्ष लोप्साङ छोम्फेल बिष्ट आफै जनताको घरदैलोमा पुगेर सामाजिक सुरक्षा भत्ता वितरण अभियान सुरु गरेको पालिकाले जनाएको छ । स्थानीय सरकारमार्फत वितरण गरिने सामाजिक सुरक्षा भत्ता आफ्ना नागरिकलाई गाउँगाउँसम्म पुगेर वितरणका लागि पालिका अध्यक्ष बिष्टसहित एमआइएस अपरेटर किरण विक,वडाध्यक्ष हिरा गुरुङ र प्रभु बैंकका शाखा प्रमुख टसी ल्हामो गुरुङ कार्यस्थलमा खटिएका हुन् । सरकारी सेवालाई घरदैलौमै पुगेर सम्बन्धित नागरिकको हातमा दिने उद्देश्यले पालिका र बैंकको टोली खटिएको अध्यक्ष लोप्साङ छोम्फेल बिष्टले जानकारी दिए । भौगोलिक रुपले विकट सो पालिकाको ५ वटैका सामाजिक सुरक्षा भत्ता पाउँने नागरिक वडाकार्यालयसम्म मुश्किल पर्ने भएकाले पालिका र बैंकको टोली नागरिकको घरदैलोमै पुगेर सामाजिक सुरक्षा भत्ता वितरण अभियान सुरु गरिएको प्रमु बैंकका शाखा प्रमुख टसी ल्हामो गुरुङले उल्लेख गरे । लोघेकर दामोदरकुण्ड गापाले पछिल्लो समय चौमासिक किस्ता वापतको सामाजिक सुरक्षा भत्ता नागरिकको घरदैलोमै पुर्याउने गरेको लोघेकर४ का वडाध्यक्ष हिरा गुरुङले बताए ।जनप्रतिनिधि घरदैलोमै आएर सामाजिक सुरक्षा भत्ता थपाईदिन थालेपछि लोघेकरका ज्येष्ठ नागरिकले प्रत्यक्ष सरकार गाउघरमै आएको महशुस गर्न थालेका छन् । भौगोलिकरुपले विकट तथा सबैभन्दा कमजनसंख्या रहेको लोघेकर दामोदरकुण्ड गापाले ७० वर्ष पुगेका ज्येष्ठ नागरिक ,ज्येष्ठ नागरिक दलित ,एकल महिला , विधवा आर्थिक सहायता र अपांग आर्थिक सहायता लगायतको सामाजिक सुरक्षा भत्ता वापतको तेश्रो किस्ता घरदैलोमै वितरण गरेको हो । पालिका र बैंकका प्रतिनिधिले सो पालिका भित्रका ५ वटै वडाका २ सय ३ जनालाई सामाजिक सुरक्षा भत्ता वापत पाउने २० लाख ७३ हजार ५ सय रुपैया वितरण गरेको हो ।जसमध्ये ७० वर्ष पुगेका १ सय १२ जना ज्येष्ठ नागरिकलाई १३ लाख १३ हजार ९ सय ,ज्येष्ठ नागरिक दलित २ जनालाई १ हजार ६ सय ,एक महिला ४७ जनालाई ३ लाख ७० हजार , विधवा आर्थिक सहायता ३२ जनालाई २ लाख ५२ हजार र ख बर्गका अपांग आर्थिक सहायता १९ जनालाई १ लाख २१ ह्जार ६ सय रुपैयाँ वितरण गरिएको हो पालिका र बैंकको टोली घरदैलोमै आएर सामाजिक सुरक्षा भत्ता वितरण गर्दा स्थानीय नागरिक निकै खुसी भएका छन् ।लोघेकर दामोदरकुण्ड ४ ढी गाउकी ७८ वर्षीया ज्येष्ठ नागरिक कुङ्गा साङ्वो गुरुङ सामाजिक सुरक्षा भत्ता लिन वडाकार्यालय धाउन पर्नेमा सरकारनै घरमा आएर भत्ता दिदा आफूहरु उत्साहित भएको बताइन् ।' हात खुट्टा चल्न छोडे ,वडा कार्यालयमा पुग्न असजिलो हुन्थ्यो,उनले भनिन्,'भत्ता बुझ्न एकजनाको साथ लिएर जानु पथ्र्यो, पालिकाले घरमै आएर भत्ता दियो ।"
मनकला हत्या प्रकरण : आरोपित दुई दाजुभाइमाथि अनुसन्धान गर्न ५ दिन म्याद थप्यो,जाजरकोट : रुकुम पश्चिमको त्रिवेणि गाउँपालिका ४ की २६ वर्षीया मनकला खत्री खड्काको हत्या आरोपमा पक्राउ परेका दुई नाबालकमाथि अनुसन्धान गर्न ५ दिनको म्याद थप भएको छ । जिल्ला अदालतले अनुसन्धानका लागि ५ दिनको दिएको जिल्ला प्रहरी कार्यालय रुकुम पश्चिमले जनाएको छ । अनुसन्धानका लागि प्रहरीले समय माग गरे अनुसार अदालतले हत्या आरोपमा पक्राउ परेका नाबालक दुई दाजुभाइलाई ५ दिन हिरासतमा राखेर अनुसन्धान गर्न अनुमति दिएको जिल्ला प्रहरी प्रमुख डिएस्पी धुब्रकुमार श्रेष्ठले बताए । आफ्ना वस्तु भाउलाई घाँस हाल्न गोठ गएकी मनकलाको सोमबार साँझ शव फेला परेको थियो । उक्त हत्यामा संलग्न रहेको आरोपमा प्रहरीले मनकलाका माइला जेठाजु केशरबहादुर खड्काका २ नाबालक छोरालाई पक्राउ गरेको छ । सुरुमा जेठाजु केशरलाई पक्राउ गरिएपनि उनको घटनामा संलग्नता नदेखिएको भन्दै प्रहरीले रिहा गरिसकेको छ । प्रारम्भिक अनुसन्धानका क्रममा उनिहरुले हत्या गरेको स्वीकारेको र घटनामा प्रयोग भएको खुर्पा र मनकलाले लगाएका गरगहना पक्राउ परेका नाबालकको घरबाट बरामद गरिएको प्रहरीले बिहिबार पत्रकार सम्मेलन गरेर जानकारी गराएको थियो । केही समय पहिले हत्यामा संलग्न भनिएका भतिजहरुलाई काकीले चोरीको आरोप लगाएकी थिइन । उनीहरुले व्यक्तिगत इगोका कारण हत्या गरेको स्वीकार गरेको पत्रकार सम्मेलनमा जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले जानकारी गराएका थिए । हत्या आरोपमा मनकलाका जेठाजुका १५ वर्षीय र ११ वर्षीय छोरालाई प्रहरी पक्राउ गरेको छ । उनीहरुविरुद्ध कर्तब्य ज्यान तथा डाँकासम्बन्धी कसुरमा थप अनुसन्धान भइरहेको प्रहरीको भनाइ छ। तर हत्यामा संलग्न भनिएका दुवै १८ वर्ष मुनिका भएकाले धेरै कानुनी जटिलता रहेको प्रहरीको भनाइ छ ।
अर्घाखाँचीमा शनिबारदेखि पूर्णकालिन निषेधाज्ञा,"सन्धिखर्क : शनिबार (भोलि) देखि अर्घाखाँचीमा पूर्णकालिन निषेधाज्ञा हुने भएको छ । कोरोना संक्रमितको संख्या दिन प्रतिदिन बढ्दै गएपछि रोग फैलन नदिन पूर्णकालिन निषेधाज्ञा गर्ने भएको हो । शनिबार राति १२ बजेबाट लागू हुनेगरी ३० गतेसम्म पूर्णनिषेधाज्ञा जारी गर्ने डिसिसिएमसीको बैठकले निर्णय गरेको छ । कोरोनाको उच्च जोखिम भएकाले कडा निषेधाज्ञा लागू गरिने प्रमुख जिल्ला अधिकारी बिष्णु पौडेलले जानकारी दिए । अत्यावश्यक पसलहरु बिहान ६ देखि ९ बजेसम्म खुल्ने छन् । यातायात, बैंक तथा वित्तीय संस्था पुर्ण रूपमा बन्द हुने निर्णय भएको छ । अर्घाखाँचीमा अहिले सम्म ५ सय ४४ जना सक्रिय संक्रमित रहेका छन् । कोभिडका २६ जना विरामी अर्घाखाँची अस्पतालमा भर्ना भएका छन् । गत साउन ३० मा सक्रिय संक्रमित १८९ थिए । १५ दिनमा त्यो संख्या ह्वात्तै बढेको छ । सार्वजनिक तथा भाडाका सवारी साधन सञ्चालनमा आउनु, बैंक तथा वित्तीय संस्थामा भीडभाड बढ्नु, व्यवसाय सञ्चालनमा आएसँगै कोरोना संक्रमित बढेको अर्घाखाँची अस्पतालका प्रमुख डाक्टर कपिल गौतमले बताए । एक हप्ताअघि ६ जना बिरामी अर्घाखाँची अस्पतालमा भर्ना भएकोमा बिहीबारसम्म २६ जना कोभिडका बिरामी भर्ना भएका छन्। हाल उनीहरुको उपचार भइरहेको डाक्टर कपिल गौतमको भनाइ छ । अस्पातलमा बिरामी राख्ने समस्या समेत सृजना भएको छ । अर्घाखाँचीलगायत १७ जिल्लामा कोरोनाको उच्च जोखिम रहेको स्वास्थ्य मन्त्रालयको तथ्याङ्कमा उल्लेख छ । सरकारले अर्घाखाँची सहित १७ जिल्लालाई अति उच्च जोखिम क्षेत्रमा राखेको छ। जसमा कपिलवस्तु, पाल्पा, गुल्मी, प्युठान, झापा, सिरहा, धनुषा, महोत्तरी, रौतहट, कैलाली, कञ्चनपुर, डडेलधुरा, बैतडी, डोटी, अछाम र बाजुरा छन्। यस्तै २२ जिल्ला जोखिम क्षेत्रमा परेका छन्। जसमा मोरङ, सप्तरी, सर्लाही, पर्सा, सिन्धुपाल्चोक, धादिङ, गोरखा, तनहुँ, नवलपरासी पूर्व, नवलपरासी पश्चिम, रुपन्देही, कास्की, स्याङजा, दाङ, रोल्पा, सल्यान, बाँके, बर्दिया, सुर्खेत, दैलेख, कालिकोट र बझाङ परेका छन् ।"
अवैध मदिरा विक्री गर्ने चिनियाँ नागरिक पक्राउ,"काठमाडौँ: अवैध रुपमा मदिरा उत्पादन गरी विक्री गरेको अभियोगमा काठमाडौंबाट एक चिनियाँ नागरिक पक्राउ परेका छन् । काठमाडौँ महानगरपालिका२६ ठमेलमा बस्दैआएका चिनियाँ नागरिक ५६ वर्षीय सी झिवेइलाई शुक्रबार प्रहरीले पक्राउ गरेको हो । चिनियाँ नागरिकले अवैध रुपमा मदिरा उत्पादन गरी विक्री गरिरहेको भन्ने सूचनाको आधारमा महानगरीय अपराध महाशाखा काठमाडौंबाट खटिएको प्रहरीले उनलाई ठमेलमा होम स्विट स्मेल होटल एण्ड रेष्टुरेन्ट प्रालि दर्ता गरी अवैध मदिरा उत्पादन गरी विक्री वितरणको लागि तयार पारेको अवस्थामा फेला पारी पक्राउ गरेको हो । उक्त होटलबाट ४ वटा स्टिलको मेसिन, मदिरा जम्मा गर्ने ट्याङ्की, मदिरा तौल गर्ने मेसिन, मदिरा उत्पादनमा प्रयोग हुने ८० लिटरका १ सय १३ थान ड्रममा रहेका कच्चा पदार्थ र विक्रीको लागि तयार पारिएको मदिरा समेत प्रहरीले बरामद गरेको छ । ती व्यक्तिलाई आवश्यक कारबाहीको लागि आन्तरिक राजस्व कार्यालय महाराजगञ्ज पठाइने महाशाखाले जनाएको छ ।"
कर्णालीमा दम्पत्ती बेपत्ता,"धनगढीः नेपालगञ्जबाट उपचार गरेर घर फर्किरहेको एक दम्पती कर्णालीमा बेपत्ता भएको छ । डडेल्धुरा घर भइ डोटीको आर्दश गाउँपालिकामा बस्दैआएका चन्द्रप्रकाश जोशी र उनकी श्रीमती रुपी जोशी कर्णालीमा बेपत्ता भएका हुन् । शुक्रबार नेपालगञ्जबाट घर फर्किने बेला चिसापानी क्षेत्र घुम्न जाने क्रममा चन्द्र प्रकाश आफैँले चलाई राखेको बा ११ च ९२८ नम्बरको बोलेरो पिकअफ गाडी दुर्घटना भएको हो । उपचार गरेर फर्किरहेका चन्द्र प्रकाशले चिसापामी भन्दा उत्तरतिर रहेको पितमारी भन्ने स्थानमा बच्चाहरुलाई घुमाउन लगेका थिए । पितमारी भन्दा झण्डै दुई किलोमिटर उत्तरतिर गाडी ब्याक गर्नेक्रममा दुर्घटना भएको ईलाका प्रहरी कार्यालय चिसापानीले जनाएको छ । चन्द्रप्रकाश जोशी र उनकी श्रीमती रुपी जोशी कर्णालीमा बेपत्ता छन् । गाडीमा रहेकी उनकी १२ वर्षकी छोरी लक्ष्मी जोशी, ५ वर्षकी सावित्री र ३ वर्षका भुवन जोशी घाइते भएका छन् । भुवन र सावित्रीको अवस्था गम्भीर रहेको जिल्ला प्रहरी कार्यालय कैलालीका प्रमुख विश्व अधिकारीले बताए । तीनै जनाको कोहलपुर मेडिकल कलेजमा उपचार भइरहेको छ । प्रहरीले नदीबाट गाडीका केही टुक्रा निकालिएको जनाएको छ । गाडी टुक्रा टुक्रा भएको छ, पिकअपको पछाडीको डाला निकालिएको छ पानी बढी भएकाले निकाल्न सकिएको छैन, बेपत्ता दम्पत्ती भने फेला परेका छैनन जिल्ला प्रहरी कार्यालय कैलालीका प्रवक्ता डिएसपी प्रतिक विष्टले भने । सशस्त्र प्रहरीको गोताखोर टोली, नेपाल प्रहरी र नजिकै रहेको गोरंगे ब्यारेकबाट नेपाली सेनाको टोलीले वेपत्ता दम्पत्तीको खोजी गरिरहेका छन् ।"
कर्णालीमा दम्पत्ती बेपत्ता,"धनगढीः नेपालगञ्जबाट उपचार गरेर घर फर्किरहेको एक दम्पती कर्णालीमा बेपत्ता भएको छ । डडेल्धुरा घर भइ डोटीको आर्दश गाउँपालिकामा बस्दैआएका चन्द्रप्रकाश जोशी र उनकी श्रीमती रुपी जोशी कर्णालीमा बेपत्ता भएका हुन् । शुक्रबार नेपालगञ्जबाट घर फर्किने बेला चिसापानी क्षेत्र घुम्न जाने क्रममा चन्द्र प्रकाश आफैँले चलाई राखेको बा ११ च ९२८ नम्बरको बोलेरो पिकअफ गाडी दुर्घटना भएको हो । उपचार गरेर फर्किरहेका चन्द्र प्रकाशले चिसापामी भन्दा उत्तरतिर रहेको पितमारी भन्ने स्थानमा बच्चाहरुलाई घुमाउन लगेका थिए । पितमारी भन्दा झण्डै दुई किलोमिटर उत्तरतिर गाडी ब्याक गर्नेक्रममा दुर्घटना भएको ईलाका प्रहरी कार्यालय चिसापानीले जनाएको छ । चन्द्रप्रकाश जोशी र उनकी श्रीमती रुपी जोशी कर्णालीमा बेपत्ता छन् । गाडीमा रहेकी उनकी १२ वर्षकी छोरी लक्ष्मी जोशी, ५ वर्षकी सावित्री र ३ वर्षका भुवन जोशी घाइते भएका छन् । भुवन र सावित्रीको अवस्था गम्भीर रहेको जिल्ला प्रहरी कार्यालय कैलालीका प्रमुख विश्व अधिकारीले बताए । तीनै जनाको कोहलपुर मेडिकल कलेजमा उपचार भइरहेको छ । प्रहरीले नदीबाट गाडीका केही टुक्रा निकालिएको जनाएको छ । गाडी टुक्रा टुक्रा भएको छ, पिकअपको पछाडीको डाला निकालिएको छ पानी बढी भएकाले निकाल्न सकिएको छैन, बेपत्ता दम्पत्ती भने फेला परेका छैनन जिल्ला प्रहरी कार्यालय कैलालीका प्रवक्ता डिएसपी प्रतिक विष्टले भने । सशस्त्र प्रहरीको गोताखोर टोली, नेपाल प्रहरी र नजिकै रहेको गोरंगे ब्यारेकबाट नेपाली सेनाको टोलीले वेपत्ता दम्पत्तीको खोजी गरिरहेका छन् ।"
ड्यूटीका ट्राफिक प्रहरीमाथि पूर्वयुवराज पारस शाहको दुर्व्यवहार,काठमाडौँ: पूर्वयुवराज पारस शाहले ड्यूटीमा रहेका प्रहरीमाथि दुर्व्यवहार गरेको भिडियो सार्वजनिक भएको छ । हेलमेट नलगाइकन मदिराले मातेको अवस्थामा पारसलाई महाराजगन्जमा प्रहरीले पक्राउ गर्दा पारसले प्रहरीलाई नै गालीगलौज गरेको भिडियो शुक्रबार साँझ सार्वजनिक भएको हो । भिडियोमा प्रहरीले पारसको हात समातेर कन्ट्रोलरमा फोन गर्दै गाडी मगाएका छन् । ती प्रहरीले पारस शाहले रक्सी खाएर लफडा गरेको भन्दै उनलाई पक्राउ गर्न गाडी चाहिएको भनेको भिडियोमा सुनिन्छ । तर पारसले आफू कहीँ नजाने तर त्यहीँ बस्ने भनेर प्रहरीलाई धम्की समेत दिएका थिए। साथै आफूले कहिल्यै हेलमेट नलगाउने भन्दै पक्राउ गर्न नसक्ने चेतावनी दिएको भुडियोमा सुनिन्छ । काठमाडौं प्रहरी प्रमुख एसएसपी अशोक सिंहका अनुसार हेलमेट नलगाइ आएका शाहलाई ट्राफिक प्रहरीले रोक्न खोज्दा प्रहरीमाथि जाइलागेका थिए । शिंहका अनुसार शाहले मादक पदार्थसमेत सेवन गरेका थिए । भिडियोमा देखिएको दृश्य अनुसार शाहलाई ट्राफिक प्रहरी नियम अनुसार पक्राउ गर्न खोज्दा प्रहरीसँग शाहको घम्साघम्सी नै भएको थियो । पारसकै लफडाका कारण केही बेरसम्म महाराजगन्ज चोकमा जाम समेत भएको देखिन्थ्यो । त्यहाँ भेला भएका केही युवाहरुले भने पारसको समर्थनमा नारा नै लगाएको भिडियोमा सुनिन्छ । एसएसपी सिंहले शाहलाई नियन्त्रणमा लिएर सम्झाएर पठाएको प्रतिक्रिया दिएका छन् । शाह यसअघि पनि पटक पटक सार्वजनिक स्थलमा देखाउने हर्कतका कारण विवादमा आउने गरेका थिए।
पोखरीमा डुबेर बालकको मृत्यु,राजविराजः घर छेउको पोखरीमा खेलिरहेका एक बालकको शुक्रबार पानीमा डुबेर मृत्यु भएको छ । सप्तरीको रुपनी गाउँपालिका१ नकटी रायपुरका अबधीराम यादवको छोरा ६ वर्षीय युवराज कुमार यादवको पोखरीमा डुबेर मृत्यु भएको सप्तरी प्रहरीले जनाएको छ । छिमेकी मुखिलाल यादवको माछा पोखरीमा बालबालिकाहरुसँगै खेलिरहेका यादव डुबेर बेहोस भएका थिए । डुबेर बेहोस भएका बालकलाई उपचारका लागि राजविराजस्थित गजेन्द्रनारायण सिंह अस्पताल ल्याउने क्रममा बाटोमा मृत्यु भएको अस्पतालका चिकित्सकले जानकारी दिएका छन् । शवको राजविराजस्थित गजेन्द्रनारायण सिंह अस्पतालमा पोस्टमार्टम गरिएको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए ।
एसएसबीले धम्क्याउँदा तुइनबाट खसेर महाकालीमा एक जना बेपत्ता,"दार्चुला : दार्चुलाको ब्यास गाउँपालिका २ मालमा तुइन तर्ने क्रममा एक जना महाकाली नदीमा बेपत्ता भएका छन्। शुक्रबार बिहान गाउँबाट दार्चुला सदरमुकाम आउनका लागि भारतको बाटो हुँदै तुइन तर्ने क्रममा स्थानीय ३५ वर्षीय जयसिंह धामी महाकालीमा बेपत्ता भएको प्रत्यक्षदर्शी जनकसिंह धामीले बताए। बेपत्ता धामी तुइन तरेर भारतीय क्षेत्रमा पुगेका थिए। तुइनबाट तरेको भन्दै भारतीय एसएसबीले धम्क्याएर तुइन खोल्न लगाउँदा तारले तानेपछि नदीमा हुत्तिएको धामीको भनाइ छ। पाँच छ जना स्थानीयहरु सामान लिन बजार जान भारतको बाटो हुँदै गइरहेका थियौ, तीन जना तुइनबाट भारत तरेका थिए, जयसिंह धामी तर्नेबेला एसएसबी पुगे।उनले भने,एसएसबीहरुले तुइन खोल्न भनि धम्क्याएपछि एक्लै तुइन खोलिरहेका थिए, महाकाली नदीको पानीको बहावले तार खोल्दा तारसँगै मान्छे पनि नदीले तान्यो, नदीमा बगेपछि बेपत्ता छ, खोजिरहेका छौँ।"
मनकला हत्या प्रकरण : आरोपित दुई दाजुभाइमाथि अनुसन्धान गर्न ५ दिन म्याद थप्यो,जाजरकोट : रुकुम पश्चिमको त्रिवेणि गाउँपालिका ४ की २६ वर्षीया मनकला खत्री खड्काको हत्या आरोपमा पक्राउ परेका दुई नाबालकमाथि अनुसन्धान गर्न ५ दिनको म्याद थप भएको छ । जिल्ला अदालतले अनुसन्धानका लागि ५ दिनको दिएको जिल्ला प्रहरी कार्यालय रुकुम पश्चिमले जनाएको छ । अनुसन्धानका लागि प्रहरीले समय माग गरे अनुसार अदालतले हत्या आरोपमा पक्राउ परेका नाबालक दुई दाजुभाइलाई ५ दिन हिरासतमा राखेर अनुसन्धान गर्न अनुमति दिएको जिल्ला प्रहरी प्रमुख डिएस्पी धुब्रकुमार श्रेष्ठले बताए । आफ्ना वस्तु भाउलाई घाँस हाल्न गोठ गएकी मनकलाको सोमबार साँझ शव फेला परेको थियो । उक्त हत्यामा संलग्न रहेको आरोपमा प्रहरीले मनकलाका माइला जेठाजु केशरबहादुर खड्काका २ नाबालक छोरालाई पक्राउ गरेको छ । सुरुमा जेठाजु केशरलाई पक्राउ गरिएपनि उनको घटनामा संलग्नता नदेखिएको भन्दै प्रहरीले रिहा गरिसकेको छ । प्रारम्भिक अनुसन्धानका क्रममा उनिहरुले हत्या गरेको स्वीकारेको र घटनामा प्रयोग भएको खुर्पा र मनकलाले लगाएका गरगहना पक्राउ परेका नाबालकको घरबाट बरामद गरिएको प्रहरीले बिहिबार पत्रकार सम्मेलन गरेर जानकारी गराएको थियो । केही समय पहिले हत्यामा संलग्न भनिएका भतिजहरुलाई काकीले चोरीको आरोप लगाएकी थिइन । उनीहरुले व्यक्तिगत इगोका कारण हत्या गरेको स्वीकार गरेको पत्रकार सम्मेलनमा जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले जानकारी गराएका थिए । हत्या आरोपमा मनकलाका जेठाजुका १५ वर्षीय र ११ वर्षीय छोरालाई प्रहरी पक्राउ गरेको छ । उनीहरुविरुद्ध कर्तब्य ज्यान तथा डाँकासम्बन्धी कसुरमा थप अनुसन्धान भइरहेको प्रहरीको भनाइ छ। तर हत्यामा संलग्न भनिएका दुवै १८ वर्ष मुनिका भएकाले धेरै कानुनी जटिलता रहेको प्रहरीको भनाइ छ ।
जीवन उज्यालो छ,"एक दिन शिक्षकले कक्षामा पस्नेबित्तिकै विद्यार्थीलाई सरप्राइज टेस्ट लिने बताउनुभयो । एकाएक नसोचेको कुरा सुनेपछि विद्यार्थी एकअर्काको अनुहार हेर्दै मुखामुख गर्न थाले । त्यतिकैमा शिक्षकले हरेक विद्यार्थीलाई एउटा सेतो पाना बाँड्न थाल्नुभयो । जजसले त्यो कागज हातमा पारे, ती झन् तनावमा देखिए । सेतो पानामा केही पनि लेखिएको थिएन । जब शिक्षकले सबैलाई एकएक पाना सेतो कागज बाँडिसक्नुभयो तब कक्षाको अगाडि आएर भन्नुभयो, तपाईहरूसँग अब १० मिनेटको समय छ । मैले दिएको सेतो पानाको बारेमा लेख्नुहोला । धेरै अप्ठ्यारो र ठूलो कुरा लेख्न पर्दैन, त्यो सेतो पानामा जे देख्नुहुन्छ, त्यसकै बारेमा लेख्नुहोला । यति सुनेपछि विद्यार्थी लेख्न थाले । १० मिनेट समय बितेपछि शिक्षकले ती सेता पाना जम्मा पार्नुभयो । सबैको अगाडि ती पानामा लेखिएका कुराहरू पढ्न थाल्नुभयो । लगभग सबैजसो विद्यार्थीले सेतो पानाको बिचमा भएको सानो कालो टिकोको बारेमा लेखेका थिए । कसैकसैले त पूरा पेज नै ध्यान लगाएर हेर्दा मात्र देखिने त्यो सानो कालो टिकोका बारेमा मात्रै लेखेका थिए । सबैको लेख पढिसकेपछि शिक्षकले भन्न थाले, सबैभन्दा पहिलो कुरा, तपाईहरूको यो परीक्षाबाट तपाईहरू कसैलाई पनि नम्बर दिने छैन । केवल केही काम दिन चाहन्थें जसले तपाईहरूलाई केही सोच्ने बनाओस् । लगभग सबैले आफ्नो लेखमा त्यो मसिनो कालो टिकोका बारेमा लेख्नु भयो । तर, कसैले पनि त्यो कागजको सेतो भागका बारेमा भने दुई हरफ पनि लेख्नु भएन । सबैको ध्यान केवल त्यही कालो टिकोमा मात्रै गएछ । दुःखको कुरा, हाम्रो जिन्दगीमा पनि सधैं यस्तै हुने गर्छ । हामी सबैसँग त्यहीँ सेतो पानाजस्तो जीवन हुन्छ, जसको हामी आनन्द लिन सक्छौ । तर, हामी त्यसको वास्ता नगरी केवल जीवनको त्यस्तै सानो कालो टिकोको बारेमा मात्रै सोचिरहन्छौं । हामी सबैको जीवन समय र प्रकृतिले दिएको सबैभन्दा राम्रो उपहार हो जसमा साह्रै धेरै माया र करुणा भरिदिएको छ । हामीसँग खुसी हुने कयौं कारण छन् । संयोगले कसैसँग सबै राम्रा कुरा हुन्छन् र कसैसँग अलिकति थोरै । यदि हामी जीवनमा देखिएको त्यो कालो टिकाबाट ध्यान हटाएर हेर्ने हो भने हाम्रो जीवनमा त्यो कालो टिको भन्दा सेतो भाग नै धेरै हुन्छ । हामी हरेकले भोगिरहेको जीवन लाखौंका लागि सपना जस्तो मात्रै हुन्छ होला । हामीले पाएको सफलता पाउन लाखौं मरिमेटेर लागेका होलान् तर त्यही सानो कालो टिकोले हाम्रो दिमाग नै रित्तो बनाइदिएको हुन्छ । हामीले हाम्रो ध्यान कालो टिकोबाट उठाएर सेतो भागमा लगाउनु पर्छ । जीवन यसै उज्यालो छ, यति भए जीवन झन् चम्किलो हुन्छ ।"
"मनसुनी वायुको प्रभाव : चार प्रदेशमा भारी बर्षा, सतर्कता रहन अनुरोध","काठमाडौं : मनसुनी वायुको प्रभावले चार वटा प्रदेशमा भारी वर्षाको सम्भावना रहेको रहेको जल तथा मौसम विज्ञान विभागले जनाएको छ। शुक्रबार बिहान प्रदेश १, बागमती, गण्डकी र सुदुर पाश्चिम प्रदेशका केहि स्थानहरुमा हल्का वर्षा भइरहेको मौसम पूर्वानुमान महाशाखाले जनाएको छ। शुक्रबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, बागमती, कर्णाली र सुदुर पश्चिम प्रदेशका एकदुई स्थानमा भारी वर्षाको सम्भावना रहेको छ। प्रदेश १, लुम्बिनी, कर्णाली र सुदुर पश्चिम प्रदेशका एकदुई स्थानमा भारी वर्षाको सम्भावना रहेको महाशाखाको बुलेटिनमा उल्लेख छ। शनिबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश २, बागमती प्रदेश र सुदुर पश्चिम प्रदेशका एकदुई स्थानमा भारी वर्षाको सम्भावना रहेको छ। राती गण्डकी प्रदेश र लुम्बिनी प्रदेशका एकदुई स्थानमा भारी वर्षाको सम्भावना रहेको छ। आइतबार प्रदेश १, बागमती प्रदेश, गण्डकी प्रदेश, लुम्बिनी प्रदेश र सुदुर पश्चिम प्रदेशका एकदुई स्थानमा भारी वर्षाको सम्भावना रहेको छ। महाशाखाले पहाडी भू भूगमा भूक्षय, पहिरो तथा गेग्रान बहावको जोखिम रहेको हुनाले नदीनाला र खहरे खोलामा पानीको सतह बढ्न सक्ने भएकोले आवश्यक सतर्कता अपनाउन अनुरोध गरेको छ। कुन नदीको अवस्था के छ ?"
हिरासतकै शौचालयमा थुनुवाले गरे आत्महत्या,जनकपुरधाम : जिल्ला प्रहरी कार्यालय धनुषाको हिरासतमा रहेका एक थुनुवाले हिरासतको शौचालयमा पासो लगाई आत्महत्या गरेका छन्। शुक्रबार बिहान करिब साढे ४ बजेतिर थुनुवाले आत्महत्या गरेको धनुषाका प्रहरी उपरीक्षक प्रकाश रानाभाटले जानकारी दिए। लक्ष्मिनिया गाउँपालिका२ का ४० वर्षीय पल्टु रविदास शौचालयको भेन्टीलेसनमा पासो लगाएर झुन्डिएको अवस्थामा फेला परेका हुन्। आफ्नै भाई विल्टु रविदाससँग घरायसी विवादमा परेर ज्यान मार्ने उद्योग र अंगभंग मुद्दामा पक्राउ परेका पल्टु आर्थिक अभाव र जेल जाने भयका कारण आत्महत्या गरेको हुन सक्ने प्रहरीको अनुमान छ। धनुषा जिल्ला अदालतबाट दुई लाख धरौटी माग भएको र सो रकम तिर्न नसकेको कारण थुनामा राख्न कारागार कार्यालय सिन्धुली पठाउन आदेश दिएको थियो। थुनुवालाई कारागारमा बुझाउने प्रयोजनको लागि हिरासतमा राखिएकै अवस्थामा पल्टुले आफ्नै गञ्जीको पासो बनाई घाँटीमा झुण्डिएर मृत्यु भएको प्रहरीले जनाएको छ।
अवैध मदिरा विक्री गर्ने चिनियाँ नागरिक पक्राउ,"काठमाडौँ: अवैध रुपमा मदिरा उत्पादन गरी विक्री गरेको अभियोगमा काठमाडौंबाट एक चिनियाँ नागरिक पक्राउ परेका छन् । काठमाडौँ महानगरपालिका२६ ठमेलमा बस्दैआएका चिनियाँ नागरिक ५६ वर्षीय सी झिवेइलाई शुक्रबार प्रहरीले पक्राउ गरेको हो । चिनियाँ नागरिकले अवैध रुपमा मदिरा उत्पादन गरी विक्री गरिरहेको भन्ने सूचनाको आधारमा महानगरीय अपराध महाशाखा काठमाडौंबाट खटिएको प्रहरीले उनलाई ठमेलमा होम स्विट स्मेल होटल एण्ड रेष्टुरेन्ट प्रालि दर्ता गरी अवैध मदिरा उत्पादन गरी विक्री वितरणको लागि तयार पारेको अवस्थामा फेला पारी पक्राउ गरेको हो । उक्त होटलबाट ४ वटा स्टिलको मेसिन, मदिरा जम्मा गर्ने ट्याङ्की, मदिरा तौल गर्ने मेसिन, मदिरा उत्पादनमा प्रयोग हुने ८० लिटरका १ सय १३ थान ड्रममा रहेका कच्चा पदार्थ र विक्रीको लागि तयार पारिएको मदिरा समेत प्रहरीले बरामद गरेको छ । ती व्यक्तिलाई आवश्यक कारबाहीको लागि आन्तरिक राजस्व कार्यालय महाराजगञ्ज पठाइने महाशाखाले जनाएको छ ।"
"म्याग्दीको बादिकाको भीरबाट जीप खस्यो, एकको मृत्यु, आठजना घाइते","बेनी : म्याग्दीको धवलागिरी ७ बादिकामा शुक्रबार जीप दुर्घटना हुँदा एक जनाको मृत्यु भएको छ । ताकमदेखि दरबाङहुँदै बेनीतर्फ आउँदै गरेको ग १ ज ६८०५ नम्बरको बोलेरो पिकअप जीप दरबाङधारापानी सडक अन्तरगत बादिकाको भीरबाट खसेको हो । धवलागिरी गाउँपालिका७ ताकमका २७ वर्षीय विकास सुनारको मृत्यु भएको जिल्ला प्रहरी कार्यालयका प्रहरी नायब उपरीक्षक श्यामकुमार राईले बताए । सुनार सडकबाट खसेर सल्लाको रुखमा अड्किएका थिए। चालकसहित ८ जना सामान्य घाइते भएका छन् । चालक आकाश रसाइलीको निधार र घाटीमा चोट लागेको छ । दरबाङ प्राथमिक स्वास्थ्य केन्द्रमा उपचार गरेका अन्य यात्रुको स्वास्थ्य अवस्था खतरामुक्त र सामान्य छ । सडकबाट पल्टिएर सल्लाको रुखमा अड्किदासम्म जीपभित्रै रहेका यात्रुहरु बाँच्न सफल भएका छन्। जीपबाट खसेका सुनारको केही तल शव भेटिएको घटनास्थलमा पुगेका इलाका प्रहरी कार्यालय दरबाङका प्रहरी निरीक्षक सन्तोष पौडेलले बताए । स्थानीयबासी, दरबाङ र ताकमको प्रहरी टोलीले घाइतेको उद्धार गरेर दरबाङ लगेका थिए । दुर्घटना भएको ठाउँको सडक उकालो र साँघुरो छ । दुर्घटनाको बारेमा थप अनुसन्धान सुरु गरेको प्रहरी निरीक्षक पौडेलले बताए ।"
चिया कारखानामा आगलागी,"इलाम : सूर्योदय नगरपालिका ८ मालुममा रहेको रक्तकाली चिया उद्योगमा आगलागी हुँदा तीन करोड क्षति भएको छ। बिहीबार राती करिब १२३० बजे विद्युत सर्ट भई आगलागी हुँदा तयारी चिया, मेसिन जलेको हो। आगो नियन्त्रणका लागि सशस्त्र प्रहरी निरीक्षक नवीन खतिवडाको नेतृत्वमा खटिएको टोलीसहित, नेपाल प्रहरी, नगर प्रहरी, रेडक्रसको टोली र स्थानियले ५ घण्टा प्रयास गरे। आगो बिहान साढे ५ बजे नियन्त्रणमा आएको हो। दिनेश माझीको नाममा रहेको उद्योग आगलागीबाट कारखानामा रहेका सबै सामग्री नष्ट भएको स्थानीयले बताए।"
अर्घाखाँचीमा शनिबारदेखि पूर्णकालिन निषेधाज्ञा,"सन्धिखर्क : शनिबार (भोलि) देखि अर्घाखाँचीमा पूर्णकालिन निषेधाज्ञा हुने भएको छ । कोरोना संक्रमितको संख्या दिन प्रतिदिन बढ्दै गएपछि रोग फैलन नदिन पूर्णकालिन निषेधाज्ञा गर्ने भएको हो । शनिबार राति १२ बजेबाट लागू हुनेगरी ३० गतेसम्म पूर्णनिषेधाज्ञा जारी गर्ने डिसिसिएमसीको बैठकले निर्णय गरेको छ । कोरोनाको उच्च जोखिम भएकाले कडा निषेधाज्ञा लागू गरिने प्रमुख जिल्ला अधिकारी बिष्णु पौडेलले जानकारी दिए । अत्यावश्यक पसलहरु बिहान ६ देखि ९ बजेसम्म खुल्ने छन् । यातायात, बैंक तथा वित्तीय संस्था पुर्ण रूपमा बन्द हुने निर्णय भएको छ । अर्घाखाँचीमा अहिले सम्म ५ सय ४४ जना सक्रिय संक्रमित रहेका छन् । कोभिडका २६ जना विरामी अर्घाखाँची अस्पतालमा भर्ना भएका छन् । गत साउन ३० मा सक्रिय संक्रमित १८९ थिए । १५ दिनमा त्यो संख्या ह्वात्तै बढेको छ । सार्वजनिक तथा भाडाका सवारी साधन सञ्चालनमा आउनु, बैंक तथा वित्तीय संस्थामा भीडभाड बढ्नु, व्यवसाय सञ्चालनमा आएसँगै कोरोना संक्रमित बढेको अर्घाखाँची अस्पतालका प्रमुख डाक्टर कपिल गौतमले बताए । एक हप्ताअघि ६ जना बिरामी अर्घाखाँची अस्पतालमा भर्ना भएकोमा बिहीबारसम्म २६ जना कोभिडका बिरामी भर्ना भएका छन्। हाल उनीहरुको उपचार भइरहेको डाक्टर कपिल गौतमको भनाइ छ । अस्पातलमा बिरामी राख्ने समस्या समेत सृजना भएको छ । अर्घाखाँचीलगायत १७ जिल्लामा कोरोनाको उच्च जोखिम रहेको स्वास्थ्य मन्त्रालयको तथ्याङ्कमा उल्लेख छ । सरकारले अर्घाखाँची सहित १७ जिल्लालाई अति उच्च जोखिम क्षेत्रमा राखेको छ। जसमा कपिलवस्तु, पाल्पा, गुल्मी, प्युठान, झापा, सिरहा, धनुषा, महोत्तरी, रौतहट, कैलाली, कञ्चनपुर, डडेलधुरा, बैतडी, डोटी, अछाम र बाजुरा छन्। यस्तै २२ जिल्ला जोखिम क्षेत्रमा परेका छन्। जसमा मोरङ, सप्तरी, सर्लाही, पर्सा, सिन्धुपाल्चोक, धादिङ, गोरखा, तनहुँ, नवलपरासी पूर्व, नवलपरासी पश्चिम, रुपन्देही, कास्की, स्याङजा, दाङ, रोल्पा, सल्यान, बाँके, बर्दिया, सुर्खेत, दैलेख, कालिकोट र बझाङ परेका छन् ।"
चितवनमा नाम मात्रैको निषेधाज्ञा,"चितवन : कोभिड १९ को दोस्रो भेरियन्ट सुरु भएपछि चितवनमा बैशाख १६ गतेदेखि निषेधाज्ञा सुरु गरेको थियो । त्यसबेलादेखि सुरु भएको निषेधज्ञा साउन २४ गते राति १२ बजेसम्मका लागि थप गरिएको छ । तर, यसबाट कोरोना संक्रमणको दर घट्नुको साटो उल्टै बढेको छ । निषेधाज्ञामा कडाइ नहुँदा जिल्लामा संक्रमणको दर ह्वात्तै बढेको हो । मुख्यबजार , व्यापारिक केन्द्रमा मानिसको चहलपहल निकै बढेको छ । सुरुवाति समयमा चेकजाँचमा कडाइ गरेपनि अहिले खुल्ला गरिएको छ । यसको कारण लापरवाही पनि बढेको छ । नारायणगढ र भरतपुर बजारमा किनमेल गर्नेको भीड बढेको छ । कुनै पनि पसलमा सतर्कता अपनाएको पाइँदैन् । मानिसहरु खुल्लारुपमा आवतजावत गरिरहेका छन् । जिल्ला प्रशासनले निशेधाज्ञा गरेपनि नियम नगर्न नसक्दा संक्रमितको संख्या बढेको छ । स्वास्थ्य कार्यालय चितवनको तथ्याङ्कअनुसार गएको एक हप्तामा जिल्लामा ९४५ जना नयाँ सङ्क्रमित थपिएका थिए भने जम्मा ७५४ जना सङ्क्रमणमुक्त भए । तथ्याङ्कअनुसार साउन १ गते १७१ जना नयाँ सङ्क्रमित थपिएका थिए । निषेधाज्ञापछि सङ्क्रमणको दर केही कम भएको भन्दै प्रशासनले निषेधाज्ञालाई खुकुलो बनाएको थियो । तर, सङ्क्रमणको दर भने घट्नुको साटो बढ्न थालेको छ । स्वास्थ्य कार्यालय चितवनका प्रमुख एवम् वरिष्ठ जनस्वास्थ्य प्रशासक दीपक प्रसा दतिवारीका अनुसार पछिल्लो केही दिनयता दैनिक परीक्षण भएका नमुनामध्ये करिब २५ प्रतिशतमा सङ्क्रमण देखिने गरेको छ । 'असारको दोस्रो हप्तासम्म घट्न थालेको थियो । अहिले बढ्न थालेको छ , उनले भने, अहिले सरदर पीसीआर र एन्टिजेन गरी दैनिक ७०० भन्दा बढी नमूनाको परीक्षण हुँदा सरदर २०२५ प्रतिशतमापोजिटिभ देखिएको छ । सङ्क्रमणको दर बढ्नुको मुख्यकारण निषेधाज्ञालाई खुकुलो बनाउनु नै हो । चितवनमा पछिल्लो एक महिनामा झण्डै पचास प्रतिशतले संक्रमितको संख्या बढेको छ । लकडाउन कडाइ हुँदा असार १३ मा एक हजार १४ जना थिए । अहिले बढेर दुई हजार तीसजना सक्रिय संक्रमित छन् । निषेधाज्ञा खुकुलो भएसँगै संक्रमणको दर पनि फैलदो छ । असार २ गते दैनिक ४८ जना संक्रमित रहेकोमा साउनको पहिलो हप्तासम्म यो संख्या बढेर दैनिक २५५ जनासम्म पुगेको छ । असारको पहिलो हप्तासम्म दैनिक संक्रमितको संख्या सय भन्दा तलथियो । साउन सुरुभएपछि संक्रमितको संख्याह्वात्तै बढेको हो । जिल्ला स्वास्थ्यकार्यालयकीअधिकृत गिताञ्जली ढकालले असारको दोस्रो साताबाट संक्रमित बढेको बताइन् । सार्वजनिक यातायातमा समेत मापदण्ड लागू भएको पाइँदैन । यात्रुवाहक साधनले कोचाकोच गरेर यात्रु राख्ने गरेको छ। जिल्लाबाट छुट्ने मध्यम तथा लामो दुरीका सार्वजनिक सवारी साधनको हकमा जोरबिजोर प्रणाली लागू गरे पनि त्यो लागु हुनसकेको छैन एण्टिजेन परीक्षणसहित बैशाखबाट यतामात्रै संक्रमितको संख्या १३ हजार ८४ पुगेको छ। कतिपयले खोप लगाएको भन्दै लापरवाही गर्ने गरेको ढकालले बताइन् । खोप लगाएपछि ढुक्क भएर मास्क नै नलगाएको भेटिएको छ,' उनले भनिन्,' लापरवाहीले संक्रमण बढिरहेको छ । जिल्ला प्रशासन कार्यालय चितवनले भने निषेधाज्ञा जारी गर्न भने छोडेको छैन । चितवनमा जारी निषेधाज्ञा १० दिन लम्ब्याइएको छ । जिल्ला प्रशासन कार्यालय चितवनमा बिहीबार बसेको बैठकले निषेधाज्ञा १० दिनथप गरेको हो । सरकारी नियमन निकायले अहिले मापदण्ड पालना भएनभएको अनुगमन गरेको छैन ।प्रमुख जिल्ला अधिकारी प्रेमलाल लामिछानेले लकडाउनलाई कडा बनाउन लागेको बताए । हामीले केही खुकुलो बनाउँदा मानिसहरु सचेत नभएर उल्दै लापरवाही गरेको देखियो । प्रह्रीले मात्रै डण्डा लगाएर मास्क लगाउ भने मात्रै गर्ने नत्र वास्ता नगर्ने परिपाटी देखियो , उनले भने अब कडाइका साथ प्रभावकारी बनाउने भन्ने छ। हेर्दै जानुस् दुईचार दिनमा कस्तो कडाइ हुन्छ । स्थानीय तहमध्ये सबैभन्दा धेरै भरतपुर महानगरपालिकामा र सबैभन्दा कम इच्छाकामना गाउँपालिकामा संक्रमित छन् । जिल्लामा कोरोना सङ्क्रमणका कारण अहिलेसम्म तीनसय २७ जनाको मृत्यु भएको छ ।"
आज साउन १५ : खीर खानु भयो त ?,"काठमाडौं : आज साउन १५ । यो दिनलाई खीर खाने पर्वका रुपमा पनि मनाइन्छ। खीर दूधबाट तयारी पारिन्छ। यो दिन वर्षातले थकित शरीरलाई ऊर्जा दिन खीर खाने नेपाली परम्परा छ। नेपाली चाडबाडमा थरीथरीका परिकार पाक्ने गर्छन्। नेपालीका भान्सामा दसैंमा मासुका परिकार बढी पाक्छन् भने तिहारमा सेल रोटीले सबैको मन जितेको हुन्छ। यस्तै असार १५ मा दही चिउरा खाने गरिन्छ भने साउन १५ खीर खाएर मनाइन्छ। खीरलाई चोखो परिकारका रुपमा लिने पनि नेपाली प्रचलन छ। त्यसैले पूजापाठ वा श्राद्धमा खीर चढाइने गरिन्छ। चामल, दूध, नरिवल, काजू तथा मरिचको मिश्रणबाट खीर बनाइन्छ। विभिन्न मरमसलाको प्रयोग गरी खीर पकाइने हुँदा यसमा विभिन्न पौष्टिक तत्व रहेको हुन्छ। यस्तो परिकार स्वास्थ्यका लागि फाइदाजनक हुने आम धारणा छ। खीर सबै उमेर समूहका लागि फाइदाजनक हुने पोषणविद् बताउँछन्। तर खीर पकाउँदा त्यसमा प्रयोग गरिने मसलामा विशेष ध्यान दिनुपर्ने उनीहरुको सुझाव छ। मधुमेहका बिरामीले मसलायुक्त खीर नखान विज्ञहरुको सल्लाह छ। बढी मात्रामा चिनी र मसला राखेर पकाएका खीरले बिरामीलाई फाइदा गर्दैन। बिरामीले खीर खान मन गरे कम दूध राखेर मसलायुक्त खीर खुवाउन सकिन्छ। बढी मात्रामा दूध र कम मसलाको प्रयोग गरी पकाएको खीर बालबालिकाका लागि फाइदा हुन्छ। असार १५ भित्र खेतिपातिको काम सकेर फुर्सदिलो हुने भएकाले किसाहरुले खीर खाने गरेको भन्ने भनाइ पनि छ। तर पछिल्लो समय खीर सबैको रोजाइमा पर्ने गरेको छ। असारको झरीमा रुझेको शरीरलाई शक्ति दिन खीर खाने गरेको किसान बताउँछन्। खीरका लागि आवश्यक सामग्री  चामल  दूध  किसमिस  काजु  नरिवल  मरिचको दूलो  सुकमेल  चिनी यसरी पकाउनुहोस् सबैभन्दा पहिले कतिजनालाई खीर पकाउने हो त्यहीअनुसार चामल पानीमा भिजाउने। चामललाई करिब २३ घन्टा पानीमा भिजाउनुपर्छ। माथि तयार पारिएका मसलाहरूलाई घिउमा हल्का रातो हुनेगरी भुट्नुपर्छ। अब खीर पकाउने भाँडो चुलोमा बसाल्ने। त्यसमा आवश्यकताअनुसार घिउ राख्ने। घिउ तातिसकेपछि त्यसमा भिजाएको चामल हल्का रातो हुनेगरी भुट्ने। चामल भुटिसकेपछि त्यसमा दूध राख्ने। आगोको आँच सानो बनाउने। पटक पटक चलाइरहने। चामल पाकिसकेपछि तयार पारेको मसला र स्वादअनुसार चिनी राख्ने। सबै मरमसला राखेर खीर राम्रोसँग चलाउने। यसरी तयार पारेको खीर आलुको अचारसँग खाँदाको मज्जा नै बेग्लै हुन्छ।"
जनकपुरका सुकुम्बासी मठमन्दिर,"जनकपुरधाम : जनकपुरधाममा २३ वटा गुठीमातहतका मठमन्दिरका नाममा कुनै समय ६ हजार बिघासम्म जग्गा थियो। त्यसमध्ये ५ हजार बिघा महन्तलगायतले हडपेर सिध्याएका छन्। यति धेरै सार्वजनिक सम्पत्ति मासेको प्रतिवेदन बनेको पनि १६ वर्ष पुगेको छ। तर, प्रतिवेदन कार्यान्वयन नहुँदा धार्मिक, सांस्कृतिक तथा पौराणिक ठाउँहरूको अतिक्रमण रोकिएको छैन। यस्ता ठाउँमा ठुल्ठूला घरभवन निर्माण गर्ने क्रम जारी छ। उक्त प्रतिवेदन कार्यान्वयन नभएका कारण जनकपुरधामका मठमन्दिर तथा पोखरी मासिँदै गएको कार्यदलका सदस्य डा भोगेन्द्र झा बताउँछन्। हामीले प्रतिवेदनमा जनकपुरको सम्पदा मन्दिर, पोखरी र गुठी जग्गा जोगाउन प्रभावकारी ट्रस्टको निर्माण गर्न सुझाएका थियौं, डा झा भन्छन्, तर, त्यो कार्यान्वयन नहुँदा कुन मन्दिरको आम्दानी कति, खर्च कतिजस्ता पारदर्शिता नभएपछि बिस्तारै अनियमितता मौलाएर अस्तित्व समाप्त हुने अवस्थामा पुगेको छ। उनका अनुसार अर्बौंखर्बौं मूल्यको गुठी जग्गाको व्यवस्थापकीय पक्ष कमजोर रहेकाले मासिने क्रम जारी छ। सरकारले २०६२ सालमा बृहत्तर जनकपुर क्षेत्रअन्तर्गत तत्कालीन जनकपुर नगरपालिकाभित्र रहेका पोखरी, पोखरी डिल, रामजानकीलगायत प्रमुख मन्दिर तथा गुठीको जग्गा संरक्षण र व्यवस्थापनका लागि सिफारिस गर्न उच्चस्तरीय कार्यदल बनाएको थियो। कार्यदलको प्रतिवेदनमा विभिन्न गुठीको जमिन ६ सय ५० भन्दा बढी परिवारले हडपेर भोगचलन गरिरहेको उल्लेख छ। १६ वर्षमा यो संख्या झन्डै तीन गुणा बढेको हुन सक्ने स्रोत बताउँछ। गुठी संस्थान जनकपुरधामका प्रमुख वैकुण्ठप्रसाद रेग्मी भने १० प्रतिशत थप घर अतिक्रमण गरी बनाइएको बताउँछन्। जनकपुरधामको ऐतिहासिक रंगभूमि मैदान बाह्रबिघाको पश्चिमदक्षिण कुनामा रहेको रामजानकी थारु कुटी हडपेर बनाइँदै गरेको भौतिक संरचना। तस्बिर : गोविन्द महतो मिथिला माहात्म्य कृतिमा ७२ तलाव, १५ कुप, १५ शिवालय, २४ देवीका प्रसिद्ध पीठ, ५ उपवन, २६ ऋषि आश्रम, ५ पर्वत र सुप्रसिद्ध १५ नदी भएको उल्लेख छ। यसमध्ये केही लोप भए भने केही भूमाफियाको हातबाट बेचिँदै गएको छ। कैयौं पोखरी अतिक्रमण गरी ठुल्ठूला भवन बनाइएका छन्। धार्मिक, सांस्कृतिक तथा पौराणिक महत्वका स्थल संरक्षणको दायित्व बोकेका महन्त तथा मान महन्तले नै चलअचल सम्पत्ति बेचबिखन गरेको जनाइएको छ। यसमा उच्चपदस्थ सरकारी कर्मचारी, व्यापारीदेखि पूर्वमन्त्रीसम्मको पनि संलग्नता रहेको प्रतिवेदनमा उल्लेख छ। जानकी मन्दिरका नामको चलअचल सम्पत्ति रेखदेख गर्न, आम्दानीखर्च दुरुस्त राखी मन्दिर सुव्यवस्थित राख्न तथा बेचबिखन, दानदातव्य, मनखप कसैलाई दिन नपाउने गरी छुट गुठीमा राखिएको छ। सोको सम्पूर्ण जिम्मेवारी महन्तलाई सुम्पिए पनि त्यसविपरीत महन्त रामशरण दासदेखि रामतपेश्वर दाससम्मले छुट गुठीलाई निजी गुठीका रूपमा प्रयोग गरेको देखिन्छ। महन्तलाई लुटको छुट जानकी मन्दिरको जग्गा राज गुठीमा भए पनि छुट गुठीमा राखेर महन्तको जिम्मामा गएदेखि मन्दिर, पोखरी, पाटीपौवाको श्रीसम्पत्ति मासिँदै गएको पाइएको छ। गुठीको रेखदेख संस्थानले गर्नुपर्नेमा मन्दिरको श्रीसम्पत्ति बेचबिखन, दान दातव्य कसैलाई पनि दिन नपाउने सर्तमा सम्पूर्ण जिम्मेवारी महन्तलाई सुम्पिएपछि महन्तको मनोमानी सुरु भएको हो। तत्कालीन सरकारले महन्तबाट गरिने कुनै पनि कामकारबाहीबारे रेखदेख, नियन्त्रण गर्न नसक्ने छुट दिएपछि तत्कालीन महन्त रामशरण दास वैष्णवले आफ्नो कार्यकालमै विवाहमण्डपको साइनबोर्डमा जानकी मन्दिरको नाम सानो अक्षर र छुट गुठीचाहिँ ठूलो अक्षरमा लेख्न थालेको उल्लेख पाइन्छ। यसरी मन्दिरको श्रीसम्पत्ति महन्तको बिर्तासरह भएपछि जग्गाको बेचबिखन बढेर गयो। जानकी मन्दिरको पुरानो स्रेस्ता अर्थात् १९८३ सालको लगत गुठी संस्थान कार्यालयबाट गायब भएपछि ठेकेदारदेखि कर्मचारी र राजनीतिज्ञसम्मले जग्गामा लुट मच्चाउने थालेको जनाइएको छ। तत्कालीन अञ्चलाधीश कार्यालयले २०२९ सालमा महन्त रामशरण दास वैष्णवबाट फाँटबारी जग्गा नगदीबाट हुने आयस्था माग गरेको थियो। सो समयमा अञ्चलाधीश कार्यालयलाई फाँटबारीमा जग्गाको विवरण लुकाएर दिइएको पाइएको छ। सोही विवरणलाई गुठी संस्थानले आधिकारिक मानेर दस्तावेजका रूपमा प्रस्तुत गरेको थियो। तत्कालीन महन्त रामशरण दासले जनकपुर नगरपालिका क्षेत्रभित्र जानकी मन्दिर छुट गुठीअन्तर्गत साविकको बेल्ही, बिर्ता मौजाअन्तर्गत हाल किशोरी नगर, बेल्ही, रजौल, पिडारी तथा त्यस वरिपरिको ९१ बिघा १८ कठ्टा ८ धुर उल्लेख छ। लगतमा उल्लेख भएअनुसार मन्दिर, सडक, गौचर, पोखरीजस्ता धार्मिक, पुरातात्विक, ऐतिहासिक महत्वको ७४ कित्तामा ५५ बिघा ८ कठ्टा १८ धुरको मात्र लगत देखियो। बाँकी चार किल्ला लेखिएकाले उक्त जग्गा कुन अवस्थामा छ, कहाँ छ भन्ने खोजी गरिएको छैन। सोही समयदेखि लगत नराखिएपछि मन्दिरका गुठी बेवारिसे भयो। बेवारिसे गुठीलाई संस्थानले छुट गुठीअन्तर्गत राखेर रेखदेख र सम्पदाको संरक्षणको सम्पूर्ण जिम्मा महन्त रामशरण दासलाई सुम्पिएको थियो। महन्त थलिँदै गएपछि बिस्तारै रामतपेश्वर दास वैष्णवले आफ्नो गुरु रामशरण दासको किर्ते (नक्कली) हस्ताक्षरबाट कबुलियतनामा लेखी आफूले कुत बुझेको भर्पाइ दिई प्रतिकठ्टा २५ देखि ५० हजारका दरले बिक्रीवितरण गरेको देखिन्छ। २०४४ सालदेखि २०५१ सम्ममा जानकी मन्दिरबाट मनखप प्राप्त गरेका जग्गामा घर बनाई बसेकाहरूलाई महन्तले मनखपबापत आफूले गुठीको जमिन लिएर सो जमिन व्यक्तिलाई बेचिदिएको दिएको भनी लिखितम बनाइदिन्थे। महन्तकै लिखितमका आधारमा २०५१ सालको नापीको मौका छोपेर विभिन्न व्यक्तिले छुट गुठीको जमिन आआफ्नो नाममा दर्ता गराएका थिए। ०५१ सालमा नापी गरिएको जमिन गुठी संस्थान ऐन २०३३ को संशोधनसहितको दफा २५(३) लगाएर रैतानी दर्ता गरियो। महन्तको जालसाजपूर्ण लिखितमलाई गुठी संस्थान, मालपोत कार्यालय र नापी विभागले मान्यता दिएपछि महन्तले स्थानीय भूमाफियासँग मिलेर गुठी जमिनको खुला कारोबार चलाएको जनाइएको छ। मनगढन्ते मनखपको आधारमा जानकी मन्दिरको जमिनमा अहिले हजारौंभन्दा बढी परिवारले घर बनाएर व्यापारव्यवसाय र धन्दा चलाएका छन्। जानकी मन्दिरका महन्त रामशरण दास वैष्णवको २०५३ सालमा निधनपछि रामतपेश्वर दास उत्तराधिकारी बने। उनले पुरानै मितिमा गुरु रामशरण दासका नाममा नक्कली हस्ताक्षरमा मनखप लिखत तयार पारेर गुठीको जमिन बेचे। कार्यदलको प्रतिवेदनमा लेखिएको छ, २०५३ सालमा नापी हुँदा सर्वे नक्सामा घर नरहेको र मन्दिरका खाली रहेको जमिनमा पनि मन्दिरका महन्तद्वारा नापी पहिलेको मितिको जालसाजी मनखप कागज तयार गराई घर बनाउन लगाएको देखिएको छ। अरगज्जा सर, तेलहा, मराहा पोखरी, पाकवती पोखरी, रामानन्द चोकपूर्वको खाली जग्गा, जनस्वास्थ्य कार्यालयपूर्वको जग्गा, देवी चोकको जग्गा, दशरथ तलाउ र मणिमण्डप तथा हनुमान मन्दिरको जग्गा रामतपेश्वरले बिक्री गरेको उल्लेख छ। सर्वे नापीपछि खाली रहेको जग्गालाई पुरानो मितिको कवुलियतको कागज लेखी आफ्ना गुरु रामशरण दासको नक्कली हस्ताक्षर गरी छाप लगाई आफूले हालसम्मको मनखप बुझेको भरपाई दिई बिक्री गरेको पाइएको छ। प्रतिवेदनमा महन्त रामतपेश्वर दास वैष्णवले अनधिकृत रूपमा जानकी मन्दिरको पोखरी, त्यसको डिलको जग्गामा घर, सटर आदि बनाउन लगाएको उल्लेख छ। जुन पछिल्लो समय बृहत्तर जनकपुर क्षेत्र विकास परिषद्को अध्यक्ष रामकुमार शर्मा हुँदा खाली गराइएको थियो। यसैगरी रामचन्द्र गुठी, लक्ष्मण मन्दिर गुठी र हनुमान मन्दिर गुठीको ४ बिघा जमिन पनि बिक्री भयो। रानीपाटीको ५ बिघा जमिन अतिक्रमण गरेर रैकर दर्ता गराई बिक्री गरिसकेका छन्। महन्त दास भने आफूले कुनै मन्दिरको कुनै पनि जग्गा बिक्री नगरेको दाबी गर्छन्। तीन प्रकारका गुठी राज गुठी : गुठी संस्थान स्थापनाअघि सरकारले बन्दोबस्त र सञ्चालन गरी आएकोमा गुठी संस्थान ऐन २०२१ को दफा २ (घ) बमोजिम त्यस्ता गुठीमा सरकारबाट संस्थानमा हक र दायित्व सर्न आई संस्थानले बन्दोबस्त र सञ्चालन गरेका राज गुठी हो। छुट गुठी : गुठीको आयस्ता गुठियार आफैंले उठाइ लिखत तथा परम्पराबमोजिम गुठीको पूजाआजा, पर्व, जात्रा चलाइ बाँकी रहेको शेष रकम राज गुठीमा बुझाउने वा गुठियार आफैंले खान पाउने गरी छुट पाएका नै छुट गुठी हुन्। गुठी संस्थान ऐनले छुट गुठी नरहेको व्यवस्था गरेको छ। अर्थात् छुट गुठीलाई राज गुठीमा परिणत गरी चलअचल जायजेथा, देवमूर्तिउपर छुट गुठीको सबै अधिकार संस्थानमा सर्ने र गुठियार खानगिदारको हक समाप्त हुने उल्लेख छ। तर, कानुनले राज गुठी र निजी गुठीलाई मात्र मान्यता दिए पनि छुट गुठी कायमै रहेको देखिन्छ। यस्ता गुठीको संख्या १ हजार ३२ छ। निजी गुठी : राज गुठीको लगतमा दर्ता नभएका र व्यक्ति आफैंले सञ्चालन गर्दै आएका व्यक्तिगत वा पारिवारिक दुनियाँ गुठीलाई निजी गुठी भनिन्छ। यस्ता गुठीको लगतसम्म संस्थानले लिन सक्ने कानुनी व्यवस्था छ। दातासहित अधिकांश गुठियारले लिखित अनुरोध गरे त्यस्तो गुठी संस्थानले जिम्मा लिई सञ्चालन गर्न सक्छ। सामाजिक हितका लागि राखिएको निजी गुठीका गुठियारले गुठीको सम्पत्ति हिनामिना गरी धर्मलोप गरे गुठियारले अनुरोध नगरे पनि संस्थानले आफ्नो जिम्मामा लिई सञ्चालन र बन्दोबस्त गर्न सक्ने व्यवस्था छ। जनकपुरधामस्थित पयश्विनी पोखरी मासेर बनाइएको होटल मानकी  रामानन्द चोकस्थित हनुमन्त दरबार मन्दिर मासेर बनाइएको भवनमा सञ्चालित होटल तथा डिपार्टमेन्टल स्टोर।"
हिमचितुवाले डेढ दर्जन खच्चड र घोडा मार्यो,"गोरखा : लोपोन्मुख प्रजातिको मानिने हिमचितुवाले उत्तरी गोरखाको चुम्चेतमा डेढ दर्जन खच्चड र घोडा मारेको छ । चुमनुब्री गाउँपालिका ६ चुम्चेत गाउँको लेकमा चर्नका लागि छाडिएका १६ वटा खच्चड र एउटा घोँडा हिमचितुवाले खाएको वडाअध्यक्ष लोप्साङ लामाले जानकारी दिए । दुईदिनअघि बुझिमा लामा, आङ्दी लामा र चित्रबहादुर गुरुङको १६ वटा खच्च्ड र एउटा घोडा मारेको हो, उनले भने, बाढी पहिरोले बाटो अवरुद्ध भयो । खच्चडले भारी बोक्न पनि पाएनन् भनेर लेकतिर लगेर चर्न छाडेका रहेछन् । हिमचितुवाले भुसुक्कै खाएछ । अलग अलग भेट्यो भने मारेर मासुसमेत खाने, समूहमा भेट्यो भने मारेर रगत चुस्दै छाड्ने गरेको उनले बताए । हिमचितुवाले मारेको घरपालुवा पशु चौपायाको राहत पाउने नपाउने बारे जानकारी पनि नभएको उनले बताए । संरक्षणको उच्च प्राथमिकतामा रहेको हिमचितुवा उत्तरी गोरखाका विभिन्न जंगलमा बासस्थान रहेको मनास्लु संरक्षण क्षेत्र आयोजनाले जनाएको छ ।"
प्रदेश १ मा १ लाख १२ हजारभन्दा बढीलाई कोरोना संक्रमण,"विराटनगर : प्रदेश १ मा हालसम्ममा १ लाख १२ हजारभन्दा बढीलाई कोरोना भाइरसको संक्रमण भएको छ। पीसीआर र एन्टिजेन विधिबाट परीक्षण गर्दा संक्रमित संख्या १ लाख १२ हजार ६ सय ७१ पुगेको सामाजिक विकास मन्त्रालयकी जनस्वास्थ्य अधिकृत ओमकुमारी राजवंशीले जानकारी दिइन्। उनका अनुसार पछिल्लो केही दिनयता प्रदेशमा दैनिक १ हजारभन्दा बढी संक्रमित थपिने गरेका छन्। प्रदेशमा बिहीबार मात्रै १ हजार १ सय ४ जनामा संक्रमण पुष्टि भएको राजवंशीको भनाइ छ। उनका अनुसार १ हजार ७ सय ५३ जनाको पीसीआर परीक्षण गर्दा ६ सय ५२ र १ हजार ३ सय ३१ जनाको एन्टिजेन परीक्षण गर्दा ४ सय ५२ जनामा संक्रमण देखिएको हो। संक्रमण पुष्टि भएकामध्ये झण्डै आधा झापाका छन्। बिहीबार झापामा ३ सय ७ जना संक्रमित थपिएका छन्। त्यसबाहेक सुनसरीमा १ सय ७७, मोरङमा १ सय २३, धनकुटामा १४, इलाममा ९, संखुवासभा, तेह्रथुम, भोजपुर र उदयपुरमा २२, पाँचथर र ताप्लेजुङमा ११ र प्रदेश १ बाहिरका १२ जनामा कोरोना संक्रमण देखिएको छ। प्रदेशमा हालसम्म ३ लाख ८१ हजार ९ सय ५ जनाको पीसीआर परीक्षण गरिएकोमा ८३ हजार ९ सय ७६ को रिपोर्ट पोजिटिभ आएको हो। १ लाख ७७ हजार जनाको एन्टिजेन परीक्षण गर्दा २८ हजार ६ सय ९५ जनामा संक्रमण पुष्टि भएको राजवंशीको भनाइ छ। उनका अनुसार प्रदेश १ भित्र आएर परीक्षण गराएकामध्ये रिपोर्ट पोजिटिभ आउनेमा ८ सय ९९ महिला र २ हजार १ सय ९४ पुरुष प्रदेश १ बाहिरका छन्। सामाजिक विकास मन्त्रालयका कोभिड१९ तथ्यांक संकलन तथा अनुगमन समितिका संयोजक डा रवीन्द्र निरौलाका अनुसार प्रदेशमा हालसम्म पीसीआर परीक्षणबाट संक्रमण पुष्टि भएकामध्ये ७४ हजार ६ सय ६६ जना उपचारपछि निको भएर कोरोनामुक्त हुँदै सामान्य जीवनमा फर्किसकेका छन्। प्रदेश १ मा बिहीबार ३ सय ८२ जना संक्रमणमुक्त भएका छन्। संक्रमणमुक्त हुनेमा १ सय ७६ महिला र २ सय ६ जना पुरुष रहेको डा निरौलाले बताए। उनका अनुसार हालसम्म प्रदेशभित्र ४ सय ९४ महिला र १ हजार ७५ पुरुष गरेर १ हजार ५ सय ६९ जना संक्रमितको मृत्यु भइसकेको छ। मृत्यु हुनेमध्ये १ सय ४८ जना प्रदेश १ बाहिरका रहेको जानकारी निरौलाले दिए। उनका अनुसार प्रदेश १ मा पछिल्लो २४ घण्टामा ६ जनाको मृत्यु भएको छ। मृत्यु हुनेमा २ महिला र ४ पुरुष रहेका छन्। डा निरौलाले स्थानीय प्रशासन र स्थानीय सरकारले निषेधाज्ञालाई खुकुलो बनाउँदै लगेपछि कोरोना संक्रमण बढ्न थालेको जानकारी दिए। पछिल्लो समय जताततै स्वास्थ्य मापदण्डको उल्लंघन र लापरबाही बढेको छ, उनले भने, सम्बन्धित निकायले पनि कोरोना फैलन नदिन उचित निर्णय लिनसकेको देखिएन। महामारीले अवस्था थप भयावह बन्ने देखिएको बताउँदै डा निरौलाले लापरबाही नगर्न, स्वास्थ्य मापदण्डको पालना गर्न, उच्च सतर्कतना अपनाउन तथा कोरोनालाई सामान्य नठान्न सबैमा आग्रह गरेका छन्। कोरोनाविरुद्धको खोप लगाउने स्थानमा देखिएको अस्वभाविक भीडभाडले पनि संक्रमणको जोखिम अत्याधिक बढाएको उनको भनाइ छ।"
पूर्वमाओवादी नेताहरुको रिटको सुनुवाइ न्यायाधीश आनन्दमोहन भट्टराईको इजलाशमा हुने,"काठमाडौं : नेकपा माओवादी केन्द्रबाट एमाले प्रवेश गरेका चारनेताले सर्वोच्च अदालतमा दायर गरेको रिटमाथि न्यायाधीश आनन्दमोहन भट्टराईको इजलासबाट सुनुवाइ हुने भएको छ। आज उक्त मुद्दाको पेशी न्यायाधीश भट्टराईको इजलासमा चढेको छ। बिहीबार न्यायाधीश दीपककुमार कार्कीको एकल इजलासमा पेसी राखिए पनि समय अभावमा हेर्न नभ्याइने सूचीमा राखेको थियो। सांसद पद पुनर्बहालीको माग गर्दै नेकपा माओवादी केन्द्रबाट एमाले प्रवेश गरेका यी चारनेताले सर्वोच्च अदालतमा दायर गरेका थिए। नेताहरु टोपबहादुर रायमाझी, लेखराज भट्ट, प्रभु साह र गौरीशंकर चौधरीले आफूहरुलाई सांसद पदमा पुनर्बहालीको माग गर्दै बुधबार सर्वोच्चमा रिट दर्ता गरेका हुन् । फागुन २३ गतेको सर्वोच्च अदालतको फैसलापछि उनीहरु माओवादी छाडेर एमाले प्रवेश गरेका थिए । त्यसपछि माओवादीले पार्टीको विधान विपरित अन्य दलको राजनीतिमा सहभागी भएको देखिएको भन्दै उनीहरुलाई पार्टीको साधारण सदस्यसमेत नरहने गरी कारवाही गरेको थियो। प्रधानमन्त्री केपी ओली नेतृत्वको सरकारमा रायमाझी ऊर्जा, भट्ट उद्योग, साह सहरी विकास र चौधरी श्रम तथा रोजगार मन्त्री थिए।"
सामाजिक सुरक्षाभत्ता बुझाउन नागरिकको घरदैलोमा जनप्रतिनिधि,"जोमसोम : दुर्गमा हिमाली जिल्ला मुस्ताङको लोघेकर दामोदरकुण्ड गापाले बिहीबारदेखि ५ वटै वडाहरुमा सामाजिक सुरक्षा भत्ता वितरण गर्न थालेको छ । गाउँपालिका अध्यक्ष लोप्साङ छोम्फेल बिष्ट आफै जनताको घरदैलोमा पुगेर सामाजिक सुरक्षा भत्ता वितरण अभियान सुरु गरेको पालिकाले जनाएको छ । स्थानीय सरकारमार्फत वितरण गरिने सामाजिक सुरक्षा भत्ता आफ्ना नागरिकलाई गाउँगाउँसम्म पुगेर वितरणका लागि पालिका अध्यक्ष बिष्टसहित एमआइएस अपरेटर किरण विक,वडाध्यक्ष हिरा गुरुङ र प्रभु बैंकका शाखा प्रमुख टसी ल्हामो गुरुङ कार्यस्थलमा खटिएका हुन् । सरकारी सेवालाई घरदैलौमै पुगेर सम्बन्धित नागरिकको हातमा दिने उद्देश्यले पालिका र बैंकको टोली खटिएको अध्यक्ष लोप्साङ छोम्फेल बिष्टले जानकारी दिए । भौगोलिक रुपले विकट सो पालिकाको ५ वटैका सामाजिक सुरक्षा भत्ता पाउँने नागरिक वडाकार्यालयसम्म मुश्किल पर्ने भएकाले पालिका र बैंकको टोली नागरिकको घरदैलोमै पुगेर सामाजिक सुरक्षा भत्ता वितरण अभियान सुरु गरिएको प्रमु बैंकका शाखा प्रमुख टसी ल्हामो गुरुङले उल्लेख गरे । लोघेकर दामोदरकुण्ड गापाले पछिल्लो समय चौमासिक किस्ता वापतको सामाजिक सुरक्षा भत्ता नागरिकको घरदैलोमै पुर्याउने गरेको लोघेकर४ का वडाध्यक्ष हिरा गुरुङले बताए ।जनप्रतिनिधि घरदैलोमै आएर सामाजिक सुरक्षा भत्ता थपाईदिन थालेपछि लोघेकरका ज्येष्ठ नागरिकले प्रत्यक्ष सरकार गाउघरमै आएको महशुस गर्न थालेका छन् । भौगोलिकरुपले विकट तथा सबैभन्दा कमजनसंख्या रहेको लोघेकर दामोदरकुण्ड गापाले ७० वर्ष पुगेका ज्येष्ठ नागरिक ,ज्येष्ठ नागरिक दलित ,एकल महिला , विधवा आर्थिक सहायता र अपांग आर्थिक सहायता लगायतको सामाजिक सुरक्षा भत्ता वापतको तेश्रो किस्ता घरदैलोमै वितरण गरेको हो । पालिका र बैंकका प्रतिनिधिले सो पालिका भित्रका ५ वटै वडाका २ सय ३ जनालाई सामाजिक सुरक्षा भत्ता वापत पाउने २० लाख ७३ हजार ५ सय रुपैया वितरण गरेको हो ।जसमध्ये ७० वर्ष पुगेका १ सय १२ जना ज्येष्ठ नागरिकलाई १३ लाख १३ हजार ९ सय ,ज्येष्ठ नागरिक दलित २ जनालाई १ हजार ६ सय ,एक महिला ४७ जनालाई ३ लाख ७० हजार , विधवा आर्थिक सहायता ३२ जनालाई २ लाख ५२ हजार र ख बर्गका अपांग आर्थिक सहायता १९ जनालाई १ लाख २१ ह्जार ६ सय रुपैयाँ वितरण गरिएको हो पालिका र बैंकको टोली घरदैलोमै आएर सामाजिक सुरक्षा भत्ता वितरण गर्दा स्थानीय नागरिक निकै खुसी भएका छन् ।लोघेकर दामोदरकुण्ड ४ ढी गाउकी ७८ वर्षीया ज्येष्ठ नागरिक कुङ्गा साङ्वो गुरुङ सामाजिक सुरक्षा भत्ता लिन वडाकार्यालय धाउन पर्नेमा सरकारनै घरमा आएर भत्ता दिदा आफूहरु उत्साहित भएको बताइन् ।' हात खुट्टा चल्न छोडे ,वडा कार्यालयमा पुग्न असजिलो हुन्थ्यो,उनले भनिन्,'भत्ता बुझ्न एकजनाको साथ लिएर जानु पथ्र्यो, पालिकाले घरमै आएर भत्ता दियो ।"
"झापामा फेरि बढ्यो कोरोना संक्रमण, साउन १६ देखि एक साता निषेधाज्ञा","झापा : समुदायस्तरमा कोरोना भाइरस संक्रमण तीव्र बढेपछि रक्षात्मक अवस्थामा पुगेका झापाका स्थानीय तह जिल्लालाई पूर्णरुपले सिल गर्न सहमत भएका छन् । बढ्दो संक्रमण रोक्न लकडाउनमा जानुको विकल्प नभएको निष्कर्ष निकाल्दै उनीहरुले एक साताका लागि जिल्ला सिल गर्ने विषयमा सहमति जनाएका हुन् । संक्रमणविरुद्ध लड्न साझा धारणा बनाउन बिहीबार बसेको जिल्लास्तरीय कोरोना संकट व्यवस्थापन समितिको बैठकले साउन १६ गतेदेखि जिल्लामा निषेधाज्ञा लागू गर्ने निर्णय गरेको झापाका प्रमुख जिल्ला अधिकारी श्रवणकुमार तिम्सिनाले बताए । 'जिल्लालाई सिल गर्ने कि नगर्ने भन्ने विषयमा जनप्रतिनिधिबाट धेरै कुरा आए, बैठकपछि प्रजिअ तिम्सिनाले भने, अन्तत कोरोनाविरुद्ध लड्न झापालाई एक सातासम्म सिल गर्ने सहमति भयो । संक्रमणको फैलावट र जोखिम आँकलन गरेर झापाका स्थानीय तहले आफूखुसी गाउँ तथा नगरपालिका सिल गर्दै आएका थिए । परीक्षणको ५० प्रतिशत हाराहारीमा संक्रमित थपिन थालेपछि प्रारम्भमा बुद्धशान्ति गाउँपालिकाले एक साताअघि आफ्नो क्षेत्र सिल गरेको थियो । बुद्धशान्तिको निर्णयलाई पछ्याउँदै बिहीबारसम्म झापाका दशवटा नगर तथा गाउँपालिकाले आफ्नो क्षेत्र सिल गर्न भ्याइसकेका छन् । बाँकी पाँचवटा स्थानीय तह पनि आफ्नो गाउँ तथा नगर क्षेत्र सिल गर्ने तयारीमा जुटेपछि जिल्लास्तरीय कोरोना संकट व्यवस्थापन समितिले सरोकारवालाको बैठक राखेर एकरुपता ल्याउने प्रयास गरेको हो । सङ्क्रमणको अवस्थालाई हेरेर निर्णय गर्ने गरी तत्काललाई एक सातासम्म सिल गर्ने निर्णय भएको छ, हल्दीवारी गाउँपालिकाका अध्यक्ष रविन्द्र लिङ्देनले भने । सङ्क्रमणप्रतिको नागरिक बेवास्ता र स्थानीय तहको कमजोर नियन्त्रण कार्यशैलीले समुदायमा कोरोना सङ्क्रमण दर अचाक्लि बढेको छ । स्वास्थ्य मापदण्ड पालनामा भइरहेको कमजोरीले पनि सङ्क्रमण दर बढाउन सहयोग पुगेको सरोकारवाला बताउँछन् । जिल्ला स्वास्थ्य कार्यालय झापाको पछिल्लो १५ दिनको तथ्याङ्कले पनि झापामा कोरोना सङ्क्रमितको संख्या उकालो लागिरहेको देखाउँछ । असार ३१ गते झापामा ७२ जनामा सङ्क्रमण पुष्टि भएको थियो । उक्त दिन सातजनाले ज्यान गुमाएका थिए । साउन १३ गते ३३४ जनामा संक्रमण पुष्टि भयो भने पाँचजनाले ज्यान गुमाए । १५ दिनको यो अवधिमा ज्यान गुमाउनेको संख्या धेरै छ, स्वास्थ्य कार्यालयका कोरोना फोकल पर्सन जीवन चौलागाई भन्छन्, समुदायस्तरमा सङ्क्रमण भयावह रुपमा फैलिँदा मानवीय क्षतिका घटना पनि बढेका छन् । झापामा पछिल्लो १५ दिनमा ३२ सय भन्दाबढी कोरोना सङ्क्रमित थपिएका छन् । तीमध्ये ५५ जनाको मृत्यु भएको कोरोना फोकल पर्सन चौलागाईले जानकारी दिए । कोरोना सङ्क्रमण सुरु भएयता झापामा साउन १३ सम्ममा ४३७ जनाको ज्यान गइसकेको छ । पहिलो लहरमा भन्दा दोस्रो लहरमा ज्यान गुमाउनेको संख्या अत्याधिक छ ।"
हिरण्यवर्ण महाविहारको पुनर्निमार्ण सुरु,"ललितपुर : ललितपुरस्थित हिरण्यवर्ण महाविहारको पुनरनिर्माण सुरु भएको छ । शुक्रबार दिगि छेँमा क्षमा पूजा गर्दै पुनर्निर्माण कार्य सुरु भएको हो। पुनस्र्थापना कार्य सुरु गर्नु पूर्व क्षमा माग्ने रिति अनुसार ललितपुरका स्थानीय समुदायले हिरण्यवर्ण महाविहार तथा दिगि छेँमा क्षमा पूजा गरेका हुन् । काठमाडौंस्थित भारतीय राजदूतावास, केन्द्रीय आयोजना कार्यान्वयन इकाई, नेपाल सरकारका अधिकारीको उक्त पूजामा सहभागी थियो। १८१ करोडमा उक्त महाविहारको पुनर्निर्माण हुन लागेको हो । सुनौलो मन्दिरको रुपमा परिचित हिरण्यवर्ण महाविहार युनेस्को विश्वसम्पदा सूचीमा सूचीकृत ललितपुरस्थित पाटन दरबार क्षेत्रको स्मारक क्षेत्रमा अवस्थित छ । यो मन्दिर पाटनका बौद्घ मन्दिर विहारहरुमध्ये सबैभन्दा महत्वपूर्ण विहार हो । भूकम्पले क्षति पुर्याएका नेपालका २८ वटा सांस्कृतिक सम्पदाको पुनर्निर्माण र पुनस्र्थापनाका लागि भारत सरकारले ५० मिलियन अमेरिकी डलर आर्थिक सहयोग गर्ने प्रतिवद्धता जनाएको छ । ललितपुरमा सातवटा सांस्कृतिक सम्पदा परियोजनाको पुनर्निर्माण हुन लागेको छ जसमध्ये पाँचवटा परियोजनाको पुनर्निर्माण कार्य सुरु भइसकेको छ।"
मोटरसाइकल दुर्घटनामा चालकको मृत्यु,विराटनगर : मोरङको बेलबारी नगरपालिका९ तीनकुटियामा बिहीबार राति मोटरसाइकल दुर्घटना हुँदा चालकको मृत्यु भएको छ।भित्री सडकखण्ड हुँदै दक्षिणबाट उत्तरतर्फ तीव्र गतिमा आउँदै गरेको प्र १०२०४३ प ५७६८ नम्बरको मोटरसाइकल राति १० बजेतिर बिजुलीको पोलमा ठोक्किएर दुर्घटनामा परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार दुर्घटनामा परेर मोटरसाइकल चालक बेलबारी९ का २८ वर्षीय उमेश चौधरीको मृत्यु भएको हो। दुर्घटनामा गम्भीर घाइते भएका उनको उपचारका क्रममा विराटनगरको न्युरो अस्पतालमा राति ११ बजेतिर मृत्यु भएको प्रहरीले जनाएको छ। दुर्घटनामा मोटरसाइकलको पछाडि सवार ३० वर्षीय श्रवणकुमार विश्वास घाइते भएका छन्। अवस्था मध्यम रहेका उनको न्युरो अस्पतालमै उपचार भइरहेको डीएसपी श्रेष्ठले बताए। मृतक चौधरीको साथमा सवारी चालक अनुमति पत्र (लाइसेन्स) नरहेको प्रहरीको भनाइ छ। लाइसेन्स प्राप्त नगरेका चालकले तीव्र गतिमा कुदाउँदा दुर्घटना भएको प्रहरीको प्रारम्भिक अनुसन्धानबाट खुलेको छ।
स्वास्थ्य कार्यालय झापाबाट लुटियो कोरोना खोप,"झापा : भद्रपुरस्थित जिल्ला स्वास्थ्य कार्यालय झापाको गोदामबाट चार सय मात्रा भेरोसिल खोप लुटिएको छ । भद्रपुरका दुई वडाध्यक्षको नेतृत्वमा आएको समूहले खोप लुटेर लगेको स्वास्थ्य कार्यालयले जनाएको हो । भद्रपुर५ का वडाध्यक्ष बन्धु कार्की र वडा नम्वर८ का अध्यक्ष मनोज सुब्बा गौरवको नेतृत्वमा आएको समूहले खोप लुटेको स्वास्थ्य कार्यालयका प्रमुख योगराज घिमिरेले बताए । दुई जना वडाध्यक्षको नेतृत्वमा हुलदङ्गा गर्दै स्वास्थ्य कार्यालयको गोदामबाट खोप लुटिएको छ, घिमिरेले भने, यस विषयमा प्रशासन कार्यालयलाई लिखित जानकारी गराइसकेको छु । जिल्लास्तरीय कोरोना संकट व्यवस्थापन समितिको बैठकमा सहभागी भइरहेका बेला खोप लुटिएको जानकारी आफूले पाएको र तत्काल कार्यालय पुगेको घिमिरेले बताए । झापाको शिवसताक्षी नगरपालिकाका लागि खोप पठाउने तयारीस्वरुप लोड भइरहेका बेला अध्यक्षद्वय कार्की र सुब्बाको टोली जिल्ला स्वास्थ्य कार्यालय पुगेको थियो ।"
आज साउन १५ : खिर खाएर मनाइँदै,"काठमाडौं : साउन १५ गते आज नेपाली समाजमा खिर खाएर मनाइँदै छ। वर्षा ऋतुका बेला असार १५ गते दही, च्युरा र साउन १५ मा खिर खाने प्राचीनकालदेखिको नेपाली परम्परा छ। साउने झरी पर्ने बेलामा तातो खिरले स्वास्थ्यलाई राम्रो गर्ने भएकाले खिर खाने गरिएको हो। दूधमा मरमसलालगायत चिजबिज हालेर बनाइने खिरले स्वास्थ्यमा राम्रो गर्ने भएकाले यसको परम्परा बसेको विश्वास गरिन्छ। संस्कृत भाषामा पायस भनिने खिर सात्विक आहारमध्येमा उत्तम मानिने भएकाले पितृ एवं देव कार्यमा पनि यसलाई महत्वपूर्ण वस्तुका रुपमा वैदिक शास्त्रमा वर्णन गरिएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले बताए। साउन महिनामा गाउँघरमा पनि खेतीपातीको काम सकिन्छ। हरियाली बढी हुने भएकाले घाँस बढी पाइन्छ। राम्रा धेरै घाँस पाइने बेलामा गाई, भैँसीले पनि धेरै दूध दिन्छन्। दूध धेरै भएपछि इष्टमित्र, चेलबेटीलाई घरमा बोलाएर खिर खाने चलन चलेको हो। साउन भगवान् शिवको महिना हो। शिवलाई दूध र दूधमा बनेका परिकार मनपर्ने भएकाले खिरलगायत मिठाइ विधिपूर्वक चढाइन्छ। यसैले गर्दा साउनको मध्य पारेर खिर खाने प्रचलन चलेको हुनसक्ने धर्मशास्त्रविद् गौतमले बताए। तर यसको कुनै शास्त्रीय वचन भने छैन। ऋषिमुनिको पालादेखि नै श्राद्धलगायत पितृ कार्यमा निमन्त्रणा गरिएका ब्राह्मणलाई पायस अर्थात् खिर खुवाउने गरिएको थियो। अहिले पनि वैदिक सनातन धर्मावलम्बीले श्राद्धका दिन अनिवार्यरुपमा गाईको दूधमा पायस अर्थात् खिर बनाउँछन्। चामल, सावधाना, सेवइ, मकै, गाजरलगायतको खिर बनाउने गरिन्छ। सावधानालाई फलफूलकै वर्गमा राखिन्छ। यसैगरी साउन महिनामा हरियो मकै धेरै पाइने भएकाले मकैको खिरसमेत बनाएर खाने चलन छ। खिर खाँदा देवतालाई चढाएर खानुपर्छ भन्ने धार्मिक विश्वास रही आएको छ। नेपाली बृहत् शब्दकोशले दूधमा पकाइएको भात, दूधमा चामल, चिनी, मसला आदि हाली पकाइएको स्वादिष्ट खाद्य पदार्थ, पायस, तस्मै भनी खिरलाई परिभाषित गरिएको छ। नेपाली समाजमा असार १५ गते दही, च्यूरा, साउन १५ गते खिर, भदौ १५ गते पोलेको मकै, पुस १५ गते घिउ खट्टे, माघ १५ गते मालपुवालगायत चिजबिज बनाएर इष्टमित्र एवं छोरी चेलीलाई बोलाएर खुवाउने र आफू पनि खाने लौकिक चलन रही आएको छ। कोरोना महामारी चलेका बेला दूधबाट बनेको खिरले मानव शरीरमा रोग प्रतिरोधी क्षमता विकास गर्ने राष्ट्रिय दुग्ध विकास बोर्डले जनाएको छ। बोर्डको गत वर्ष फागुन १५ गते बसेको बैठकले साउन १५ लाई खिर खाने दिन अर्थात् खिर दिवसका रुपमा मनाउने निर्णय गरेको थियो। नेपालको खाद्य नियमावलीअनुसार मानक प्रशोधित दूधमा हुने तीन प्रतिशत चिल्लो, ४७ प्रतिशत ल्याक्टोज र ३५ प्रतिशत प्रोटिनको गणना गर्दा प्रति १०० ग्राम प्रशोधित दूधबाट ६० प्रतिशत क्यालोरी शक्ति प्राप्त हुने बोर्डले जनाएको छ। भिडियो"
१०४ वर्ष पहिल्यै थियो नेपालमा सुरुङमार्ग,"हेटौंडा : नेपालमा अझै पनि सुरुङमार्गलाई नौलो विकास ठानिन्छ। तर, तपाईंहामी धेरैलाई थाहा छैन, करिब १०४ वर्ष पहिल्यै हाम्रो देशमा सुरुङमार्ग थियो। सरकारी निकायले नै यसलाई एसियाकै पहिलो सुरुङमार्ग भनेर दाबी गर्दै आएका छन्। जुन २०२० सालपछि प्रयोगमा आउन छाडेको थियो। यसलाई २०७२ सालको भूकम्पले थप जीर्ण बनाएको थियो। यसको लम्बाइ सुरुमा ५ सय मिटर थियो। एकातर्फका भाग पहिरोले पुरिएपछि १ सय ९८ मिटर बाँकी रहेको जनाइएको छ। चौडाइ २५ मिटर र उचाइ तीन मिटर छ। पाँचौं राणा प्रधानमन्त्री चन्द्रशमशेरका पालामा सन् १९१७ मा बाराको अमलेखगन्जबाट मकवानपुरको हेटौंडा छिचोल्न यो सुुरुङमार्ग निर्माण गरिएको थियो। त्यस समय भारतबाट अमलेखगन्जसम्म रेल आउँथ्यो। अब भने बागमती प्रदेश सरकारको यातायात पूर्वाधार निर्देशनालयले मकवानपुर र बाराको सिमानामा रहेको चुरियामाईस्थित सुरुङमार्गको पुनर्निर्माण थालेको छ। मुख्यमन्त्री डोरमणि पौडेलले बिहीबार पुनर्निर्माण कार्यको शिलान्यास गरेका छन्। यो इतिहास नयाँ पुस्तालाई हस्तान्तरणसँगै पर्यटन प्रवर्द्धनका लागि महत्वपूर्ण हुने हामीले अपेक्षा लिएका छौं, मुख्यमन्त्री पौडेलले भने। पौडेलले आफू किशोरावस्थामा २०१८ सालतिर यो सुरुङमार्गबाट मोटर चढेर अमलेखगन्ज गएको स्मरण गरे। पुर्खाले एक शताब्दीअघि सुरुङ निर्माण गरे पनि त्यसलाई पछ्याउन नयाँ पुस्ताले ढिलाइ गरेको उनको भनाइ थियो। उनका अनुसार सुरुङमार्ग सञ्चालनताका भारतबाट अमलेखगन्जसम्म रेल आउँथ्यो। रेल पछिसम्मै चले पनि सुरुङमार्ग भने बन्द भयो। अमलेखगन्जभीमफेदी मार्गअन्तर्गत चुरेमा भने उकालो भएकाले मोटर गुडाउन असहज भएपछि विकल्पमा सुरुङ खनेको जनाइएको छ। निर्देशनालयले यसको पुनर्निर्माणका लागि ४ करोड ५७ लाख रुपैयाँको बोलपत्र आह्वान गरेको थियो। माउन्टेनइन्फ्रा कम्पनी स्युचारटार काठमाडौंले ३ करोड ३६ लाख १३ हजार ८ सय ७८ रुपैयाँमा ठेक्का पारेर काम अघि बढाएको हो। निर्माण कार्य समयमै सम्पन्न हुने गरी काम अघि बढाएका छौं, भौतिक पूर्वाधार विकासमन्त्री रामेश्वर फुयाँलले भने । निर्माण कम्पनीले २०७९ वैशाख १९ गतेसम्ममा पुरानै स्वरूपमा पुनर्निर्माण सम्पन्न गर्नुपर्ने सम्झौता छ।"
