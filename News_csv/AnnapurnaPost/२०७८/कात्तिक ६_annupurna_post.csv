शीर्षक,विवरण
बहिर्गमनको दबाबमा प्रधानन्यायाधीश,"काठमाडौं : आफ्नो नेतृत्वको इजलासले प्रधानमन्त्री हेरफेर गराएका प्रधानन्यायाधीश चोलेन्द्रशमशेर राणा त्यसको तीन महिनामा स्वयं जोखिममा पुगेका छन्। राजनीतिक शक्ति आर्जनको अभ्यासस्वरूप सरकारमा भाग खोजेर पछिल्लोपालि उनी विवादमा तानिएका थिए। इजलास निर्माणमा मनोमानी गर्नु, अदालतभित्र बढ्दो अराजकताअनियमितता नियन्त्रण गर्न नसक्नु, उल्टै त्यसको कारक बन्नुजस्ता थप कारण उनी जटिल डिलमा पुगेका हुन्। मातहतका न्यायाधीश, कानुन व्यवसायी (बार), पूर्वप्रधानन्यायाधीशन्यायाधीशहरू खुलेरै राणाको बहिर्गमनमा बोल्न थालेका छन्। यदि म प्रधानन्यायाधीशमा अनुमोदन भएँ भने प्रधानन्यायाधीशका रूपमा गर्नुपर्ने समितिको सम्मानमा अलिकति पनि आँच आउन दिने छैन। म प्रतिबद्धता जाहेर गर्छु, १५ असार २०७६ मा संसदीय समितिमा सुनुवाइका क्रममा प्रधानन्यायाधीश जबराले यस्तो प्रतिबद्धता जनाएका थिए। तर, उनी अहिले त्यसको विपरीत व्यवहारका कारण चौतर्फी घेराउमा छन्। न्यायिक इतिहासमै पहिलो पटक बहालवाला प्रधानन्यायाधीशविरुद्ध सर्वोच्चका पूर्वन्यायाधीशहरू मैदानमा उत्रेका छन्। न्यायपालिकामा आँच पुर्याएको अभियोग दर्ज गरेका छन्। पूर्वन्यायाधीश फोरमले १६ बुँदे विज्ञप्ति जारी गर्दै भनेको छ, न्यायपालिकाको गरिमा, विश्वसनीयता, जनआस्था र स्वतन्त्रता जोगाउन प्रधानन्यायाधीश स्वयंले निकास दिनु यथोचित हुन सक्छ। र, यो वाञ्छनीय र अनिवार्य पनि देखिएको छ। प्रतिनिधिसभा विघटनका मुद्दाहरूलगायत विभिन्न मुद्दाको पेसी सूची तोक्ने सम्बन्धमा उठेका विवाद, संवैधानिक अंगमा गरिएको नियुक्तिमा प्रधानन्यायाधीशले भागबन्डा लिएको भनी आरोप लागिरहनु, संवैधानिक परिषदसम्बन्धी मुद्दामा प्रधानन्यायाधीशको संलग्नता र प्रधानन्यायाधीशलाई नै विपक्षी बनाई दायर गरिएको रिट निवेदन सुनुवाइ ढिलो गरिएको लगायतका गम्भीर अभियोगहरू विज्ञप्तिमा लगाइएको छ। फोरमका अध्यक्ष एवं पूर्वन्यायाधीश टोपबहादुर सिंहले विज्ञप्ति जारी गरेका हुन्। प्रधानन्यायाधीश जबराबाट न्यायपालिकाको पक्षमा उदारता देखाइएन भने प्रधानन्यायाधीशको सम्बन्धमा उठेका सम्पूर्ण विवादको निष्पक्ष छानबिनका लागि प्रतिनिधिसभाले आफ्नो संवैधानिक कर्तव्य पूरा गर्न अग्रसर हुनका लागि समेत पूर्वन्यायाधीशले आह्वान गरेका छन्। विज्ञप्तिमा भनिएको छ, न्यायपालिकालाई आफ्नै नेतृत्वबाट जोगाउन सबै तहका न्यायाधीशहरूलाई अगाडि आउन पनि हामी अनुरोध गर्दछौं। न्यायपालिका जोगाउने अन्तिम दायित्व स्वयं न्यायाधीशहरूको नै हो भनी हामी पूर्वन्यायाधीशहरू स्मरण गराउन चाहन्छौं। प्रधानन्यायाधीश माथिका अभियोगपूर्वन्यायाधीश फोरममा सर्वोच्च अदालतका पूर्वप्रधानन्यायाधीशहरू छन्। फोरमले एक दर्जनभन्दा बढी अभियोग बहालवाला प्रधानन्यायाधीश जबरामाथि लगाएको छ। संवैधानिक परिषद ऐनमा संशोधन अध्यादेशविरुद्ध मुद्दामा प्रधानन्यायाधीश जबरा पनि विपक्षी हुन्। २०७७ मंसिर १ गते अध्यादेशविरुद्ध सर्वोच्चमा रिट परेको थियो। जुन ११ महिनासम्म पनि सुनुवाइ हुन सकेन। पूर्वन्यायाधीशको फोरमले विज्ञप्ति जारी गर्दै भनेको छ, रिट निवेदनको शीघ्रातिशीघ्र सुनुवाइ गरी निकास दिनुपर्नेमा ११ महिनासम्म सुनुवाइ नहुनाले सर्वोच्चको स्वच्छता उपरनै गम्भीर प्रश्न खडा गरेको छ। विश्वसनीयता घटाएको छ। बहालवाला प्रधानन्यायाधीशविरुद्ध पूर्वन्यायाधीश एकजुट भई विरोधमा टिप्पणी गरेको सम्भवत: पहिलो हो। आफूलाई विपक्षी बनाइएको मुद्दाको सुनुवाइका क्रममा संवैधानिक इजलासमा आफैं सामेल हुने जबराको रुचि रहेको पूर्वन्यायाधीश फोरमको भनाइ छ। आफैं न्यायकर्ता हुने गरी संवैधानिक इजलासमा सामेल हुने अभिरुचि र प्रयासले सम्पूर्ण न्यायिक मूल्य, मान्यता समाप्त हुने गम्भीर खतरा उत्पन्न हुनुका साथै प्रधानन्यायाधीशको भूमिका उपर नै यथार्थ परक रूपमा शंका खडा भएको छ, विज्ञप्तिमा उल्लेख छ। संवैधानिक परिषद्सम्बन्धी विवाद सुनुवाइको लागि २०७८ भदौ ११ गते गठित संवैधानिक इजलासमा रिट निवेदकबाट प्राकृतिक न्यायको सिद्धान्तको पूर्ण पालनाको माग गरिरहँदा प्रधानन्यायाधीश राणाले आफू अनुपस्थित हुने मौखिक जानकारी गराएका थिए। लिखित आदेश जारी हुनुपर्नेमा मौखिक जानकारी मात्र गराइनुले अदालती प्रक्रिया र पद्धतिको बेवास्ता गरिएको पूर्वन्यायाधीशको ठहर छ। मुलुकको न्यायिक प्रक्रियालाई संविधान र कानुनबमोजिम व्यवस्थित गराउने अन्तिम जिम्मेवारी बोकेको प्रधानन्यायाधीशबाट नै कार्यविधि कानुनको उल्लंघन हुनुले न्यायपालिकाको वर्तमान र भविष्यप्रति गहिरो चिन्ता बढाएको पूर्वन्यायाधीश फोरमले जनाएको छ। १८ भदौमा संवैधानिक परिषदसम्बन्धी अध्यादेशसम्बन्धी रिट निवेदनको सुनुवाइ गर्ने तय गरिएको थियो। उक्त सुनुवाइ रोक्ने माग लिएर सर्वोच्च अदालतलाई विपक्षी बनाइएकोे रिट निवेदन दर्ता गरिएकोमा पनि फोरमले आपत्ति जनाएको छ। १६ गते रिट निवेदन दर्ता हुनु, १७ गते पेसी तोकिनु, १७ गते नै एकल न्यायाधीशको इजलास रहेको ३ वटा इजलास गठन हुनु, एउटामा १६ थान, अर्कोमा ९ थान र तेस्रोमा ३ थान मात्र निवेदन तोकिएकोमा पनि फोरमले आलोचना गरेको छ। पहिलोमा कैफियत प्रतिवेदन झिकाउने र दोस्रोमा न्यायिक कामकारबाही रोक्ने निवेदन पर्नु र सोही इजलासले न्यायिक सीमा र बन्देज उल्लंघन गर्दै सर्वोच्चबाट स्थापित सिद्धान्तविपरीत (दशरथ कुर्मीविरुद्ध सर्वोच्च अदालत) भदौ १८ गतेको संवैधानिक इजलास सुनुवाइ रोक्ने गरी अन्तरिम आदेश जारी हुनु र भदौ १८ को कजलिस्टबाट मुद्दा हटाइनु न्यायिक विचलन, विकृति र विसंगतिको पराकाष्ठा नमुना भएको फोरमले अभियोग लगाएको छ। जो आफैंमा छानबिनको गम्भीर विषय बन्न पुगेको छ, फोरमले भनेको छ। प्रधानन्यायाधीश जबराले दक्ष र अनुभवी क्याडरका न्यायाधीशलाई उपेक्षा गरेको समेत विज्ञप्तिमा उल्लेख छ। न्यायिक नेतृत्व र राजनीतिक दलबीचको भागबन्डाको आधारमा अनुभवहीन व्यक्तिलाई सर्वोच्च अदालतको न्यायाधीशमा नियुक्त गरिएको फोरमले जनाएको छ। विज्ञप्तिमा भनिएको छ, न्यायिक विचलन र विकृति बढ्दै गएतर्फ जिम्मेवार व्यक्तिहरू बेलैमा सचेत हुन नसकेको फलस्वरूप न्यायपालिका आजको स्थितिमा पुग्न गएको हाम्रो ठहर रहेको छ। सर्वोच्च अदालतद्वारा सर्वोच्च अदालत उपर नै अन्तरिम आदेश हुनु, अन्तरिम आदेश बेलैमा सच्याउन सकिने प्रक्रिया र पद्धति अवलम्बन नहुनु, बार र बेन्चबीच सम्पन्न सहमति विपरीत इजलास तोकिनुजस्ता क्रियाकलापले न्यायिक नेतृत्वप्रति जनमानसमा शंका उत्पन्न गराएको समेत फोरमले जनाएको छ। पत्नी हत्याको अभियोगमा जन्मकैदको सजाय भोगेका रञ्जनप्रसाद कोइराला १२ वर्षे कैद सजाय घटाउने फैसला सर्वोच्चबाट भएको थियो। उक्त फैसलाविरुद्ध जनमानसमा सडक आन्दोलनमा उत्रेका र तत्कालीन महान्यायाधिवक्ता कार्यालयले कानुनी व्यवस्था र फौजदारी न्याय प्रणालीविपरीत भएको अभिव्यक्ति दिएको चर्चा गर्दै फोरमले संवैधानिक निकायबाट जाँचबुझ गर्न ध्यानाकर्षण गराएको जनाएको छ। त्यसतर्फ निकायहरू निक्रिय रहेका कारण न्यायिक स्वच्छता झन्झन् धुमिल हुँदै गएको फोरमको दाबी छ। न्यायपालिका गम्भीर विवादको भुँमरीमा परेको छ, विज्ञप्तिमा उल्लेख छ। सो मुद्दाको महान्यायाधिवक्ता कार्यालयले पुनरावलोकन निस्सा दर्ता गराए पनि शीघ्र सुनुवाइ हुन सकेन। फौजदारी विधिशास्त्र विपरीतको फैसला उपर पुनरावलोकनको लागि तत्काल निस्सा भए पनि अझसम्म सुनुवाइ हुन नसक्नुले न्यायिक शक्तिको दुरुपयोग भएको देखिँदैन र ? पूर्वन्यायाधीशले प्रश्न गरेका छन्। न्यायपालिकाको विकृति, विसंगतिबारे अध्ययन गरी प्रस्तुत गरिएको प्रतिवेदनमा प्रधानन्यायाधीश इमानदार प्रतिबद्ध भए विकृति र विसंगति ८० प्रतिशत ठीक हुने उल्लेख छ। विज्ञप्तिमा भनिएको छ, अदालतमा परेको मुद्दाको पेसी सूचीको निर्धारण गर्दा व्यापक मनोमानी भएको गुनासो आएको भन्ने समेत उल्लेख भएबाट वर्तमान न्यायिक नेतृत्वको संवैधानिक दायित्व निर्वाहमा नै गम्भीर शंका उत्पन्न भएको देखिन्छ। प्रतिनिधिसभा विघटनको पहिलो मुद्दा फैसला गर्ने प्रधानन्यायाधीश र न्यायाधीशहरूलाई नै तोकिदिएर विभिन्न तहको तक्मा दिने घोषणा गरिएबाट स्वतन्त्र र विश्वासिलो न्यायपालिकाको मर्ममा नै आघात पुर्याएको छ भनी चौतर्फी आलोचना हुँदा पनि सम्बन्धित न्यायाधीशहरूले न्यायपालिकाको मर्यादाको रक्षा गर्न अग्रसरता देखाएको पाइएन। प्रधानन्यायाधीशको नाताका मानिस मन्त्रिपरिषद्मा समावेश गराइनु, चर्को विरोधपश्चात् राजीनामा आउनुले प्रधानन्यायाधीशको आचरण र व्यवहारमा नै गम्भीर शंका उत्पन्न गराएको विज्ञप्तिमा उल्लेख छ। राजनीतिक प्रकृतिका अनेकौं संवैधानिक विवादहरू संवैधानिक सर्वोच्चमा विचाराधीन रहेको र कतिपय विवादहरू प्रधानन्यायाधीशकै इजलासले निर्णय सुनाउन बाँकी रहेको अवस्थामा प्रधानन्यायाधीश र राजनीतिक दलबीच भागबन्डाको सौदाबाजीको कुरा बाहिरिनुले न्यायपालिकाप्रतिको जनआस्था नै गम्भीर खतरामा पर्न गएको छ। संविधानले प्रत्याभूत गरेको शक्ति सन्तुलन र नियन्त्रणको मूलभूत सिद्धान्त नै समाप्त हुने आशंका बढाएको छ, पूर्वन्यायाधीशको ठहर छ। विज्ञप्तिमा मुद्दा पेसी तोक्ने अधिकारको प्रयोगमा बारम्बार विवाद उठ्नु, न्यायपालिका शुद्धीकरण अभियानका अभियन्ता वरिष्ठ अधिवक्ता र अधिवक्ताको ध्यानाकर्षणमा पनि कजलिस्ट तोक्ने अधिकारको प्रयोगमा शंका उठाइनुले गम्भीर बनाएको उल्लेख छ। बार एसोसिएशनका तर्फबाट २०७७ साउन २५ गते प्रधानन्यायाधीश समक्ष प्रस्तुत प्रस्तावमा पनि कजलिस्ट प्रकाशनको वर्तमान प्रक्रियाको विकल्पको माग दोहोर्याइनु र न्यायपालिकाको विकृतिबारे अध्ययन गर्ने समितिले प्रस्तुत गरेको प्रतिवेदनले पेसी तोक्ने प्रक्रिया गोलाप्रथाद्वारा लागू गर्न प्रतिवेदन पेस भएकोमा लागू नहुनुले प्रधानन्यायाधीशको सम्बन्धमा उठेका शंका, उपशंका अझै गम्भीर बन्न पुगेको छ , विज्ञप्तिमा जनाइएको छ। सर्वोच्चका न्यायाधीश हरिकृष्ण कार्की संयोजकत्वको समितिले प्रस्तुत गरेको प्रतिवेदनमा नै प्रधानन्यायाधीशको भूमिका माथि नै प्रश्न उठाइएको फोरमले जनाएको छ। लिड कि लिभ ?सर्वोच्च र मातहतका अदालत, विशिष्टीकृत अदालत वा अन्य न्यायिक निकायहरूको न्याय प्रशासनलाई प्रभावकारी बनाउने अन्तिम जिम्मेवारी प्रधानन्यायाधीशको हुने संविधानमा उल्लेख छ। तत्कालीन प्रधानन्यायाधीश खिलराज रेग्मी मन्त्रिपरिषद्को अध्यक्ष भएदेखि हालसम्मका प्राय: सबै न्यायाधीश विवादमा परेका छन्। विगतमा विवादमा परेको न्यायाधीशबाट शिक्षा लिइएन। सुधार्ने पहल पनि भएन, पूर्वन्यायाधीश बलराम केसी भन्छन्, प्रधानन्यायाधीशको आफ्नै कारणले समस्या सिर्जना भएको हो। तीन वर्षको अवधि थियो। सुधार गर्न पर्याप्त समय थियो। केही अवरोध थिएन। तर केही भएन। लिड गर्न सक्नु भएन। अब लिभ गर्नुपर्छ। बार : आइतबार प्रधानन्यायाधीश भेट्दैनेपाल बार एसोसिएसनले समसामयिक विषयलाई लिएर प्रधानन्यायाधीश जबरालाई आइतबार भेट्ने भएको छ। एसोसिएसनको आइतबार बसेको बैठकले भेटघाट गर्ने निर्णय गरेको बारकी उपाध्यक्ष रक्षा बस्यालले जानकारी दिइन्। उनले भनिन्, प्रधानन्यायाधीशज्यूसँग समसामयिक विषयमा छलफल गरेर थप निर्णय गर्छौं। सर्वोच्च अदालत बार एकाईका अध्यक्ष पूर्णमान शाक्यले सुरुदेखि नै सर्वोच्चमा देखिएको विकृति र विसंगतिको विरोध गर्दै प्रधानन्यायाधीश जबरालाई भेटेर सच्याउन आग्रह गरेको बताए। उनले भने, अहिलेको समस्या समाधानको लागि राजनीतिक दलले केही स्ट्याण्ड लिनुपर्छ। हामीले पनि सबै कुराको मूल्यांकन गरिरहेका छौं। संवैधानिक कानुन व्यवसायी मञ्चका अध्यक्ष वरिष्ठ अधिवक्ता दिनेश त्रिपाठी प्रधानन्यायाधीश जबराले गैरन्यायिक आचरण प्रस्तुत गर्दा विवादमा परेको बताउँछन्। प्रधानन्यायाधीशले पदीय गरिमा, मर्यादा र अदालतको विश्वसनीयतालाई सरंक्षण गर्नुपर्छ, उनले भने, उहाँको (प्रधानन्यायाधीश) कारण न्यायपालिकाको गरिमा, सम्मान र विश्वसनीयतामा अपूरणीय क्षति पुगेको छ। १९ माघ २०७५ मा प्रधानन्यायाधीश भएका जबरा करिअरको उत्तरार्धमा विवादमा परेका छन्। ६५ वर्ष पुग्न लागेका जबराविरुद्ध उनकै पूर्वन्यायाधीश, सहकर्मी न्यायाधीश, राजनीतिक नेतृत्व, नेपाल बार, नागरिक समाजबाट समेत घेराबन्दी देखिएको छ। १७ वर्ष कानुन व्यवसायीका रूपमा अभ्यास गरेपछि न्यायाधीशको बाटो तय गरेका थिए। १३ जेठ २०७१ मा उनी सर्वोच्चमा न्यायाधीश भएका थिए।"
प्रदेश २ का आठवटै जिल्ला उद्योग स्थापनाका लागि उर्वरभूमि : मुख्यमन्त्री राउत,"ढल्केवर : प्रदेश नं २ का मुख्यमन्त्री लालबाबु राउतले प्रदेशका सबै जिल्ला उद्योग स्थापनाका लागि उर्वरभूमि भएको बताएका छन् । ढल्केवरमा जानकी अटोमोबाइल्स एशोसिएशन अफ नेपालको प्रथम वार्षिक साधारणसभालाई सम्बोधन गर्दै राउतले प्रदेशको भूबनोट, विद्युतीय सुविधा र उत्पादित सामानलाई बजारसम्म ढुवानी गर्न सजिलो हुनाले उद्योगका लागि उर्वरभूमि भएको प्रष्ट पारे। मुख्यमन्त्री राउतले प्रदेश सरकारले उद्योगीलाई सहयोग हुने गरी ऐन कानुन निर्माण गर्नेदेखि आवश्यक पर्ने वातावरण तयार गर्न प्रतिबद्ध रहेको बताए। उनले अन्तर्राष्ट्रियस्तरमा निर्यात गर्ने खालका उद्योग कलकारखाना स्थापना गर्न उद्योगीलाई आग्रह गर्दै अटोमोबाइल क्षेत्रको विकासका लागि प्रदेश सरकारले सहयोग गर्ने प्रतिबद्धता व्यक्त गरे। मुख्यमन्त्री राउतले प्रदेशमा अटोमोबाइल एसेम्बलिङ उद्योग स्थापना गर्न आग्रह गर्दै प्रदेश सरकारले उद्योग ऐन ल्याइसकेकाले उद्योग सञ्चालन गर्न आग्रह गरे। नाडा अटोमोबाइल्स एशोसिएशन नेपालका अध्यक्ष कृष्णप्रसाद दुलालले हाल नेपालमा केही मोटरसाइकल एसम्बलिङ उद्योगले उत्पादन गरिरहेको जानकारी दिए। साथै अध्यक्ष दुलालले नेपालमा खपतको आधा लुब्रिकेण्टस (मोबिल) नेपालमै उत्पादन भइरहेको जानकारी दिँदै सरकारले यसलाई थप प्रोत्साहन गर्ने हो भने उत्पादन बढाएर विदेश निर्यात गर्न सकिने धारणा राखे । मिथिला नगरपालिकाका प्रमुख हरिनारायण महतोले पछिल्लो समय यातायात क्षेत्रको विकास तीव्रगतिमा भइरहेको जनाउँदै यातायात क्षेत्रको विकाससँगै सडक पूर्वाधारको पनि विकास आवश्यक रहेको बताए। प्रदेश नं २ मा अटोमोबाइल क्षेत्रको सम्भावना राम्रो रहेको जानकी अटोमोबाइल एशोसिएसन अफ नेपालका अध्यक्ष तेजनारायण साहले बताए । जानकी अटोमोबाइल्समा पुनः साह जानकी अटोमोबाइल्स एशोसिएशन अफ नेपालको अध्यक्षमा पुनः तेजनारायण साह निर्वाचित हुएका छन् । साह यस अघि तदर्थ समितिको अध्यक्ष थिए। आज आयोजित प्रथम साधारणसभाले साहको नेतृत्वमा सर्वसम्मत नयाँ कार्यसमिति चयन गरेको हो । समितिको उपाध्यक्षमा केदार अग्रवाल, महासचिवमा किशोर भट्टराई, कोषाध्यक्षमा सञ्जितराज श्रेष्ठ र सचिवमा सुनिलकुमार सिंह चयन भएका छन्। सदस्यमा बजरङ्ग यादव, सुरेन्द्र साह, प्रदीप साह र चन्द्रशेखर अग्रवाल रहेका छन् । निर्वाचित भइसकेपछि प्रदेश नं २ को अटोमोबाइल क्षेत्रको विकास तथा व्यावसायिक हकहितका क्षेत्रमा आफूले काम गर्ने नवनिर्वाचित अध्यक्ष साहले प्रतिबद्धता व्यक्त जनाए।"
कम्युनिष्ट पार्टी फुटाउन देशीविदेशी शक्ति लागे : सांसद तुलाचन,"जोमसोम : नेपालमा कम्युनिष्ट पार्टी फुटाउन देशीविदेशी शक्ति लागि परेको मुस्ताङका संघीय सांसद प्रेमप्रसाद तुलाचनले बताएका छन्। नेकपा एमाले मुस्ताङको वडा तथा पालिका स्तरीय अधिवेशनको क्रममा उपल्लो मुस्ताङमा आयोजित कार्यक्रममा बोल्दै संघीय सांसद तुलाचनले कम्युनिष्ट शक्तिलाई कमजोर तुल्याउन विगतमा एमालेका शिर्ष नेताको रुपमा रहेका माधव कुमार नेपालसहित केही सांसद लागिपर्दा विद्यमान अवस्था सृजना भएको उल्लेख गरे। २०७४ सालमा एमाले र माओवादी पार्टी मिलेर वृहत कम्युनिष्ट पार्टी स्थापना भएको स्मरण गर्दै सांसद तुलाचनले पार्टी भित्रका केही शिर्ष नेताको बढ्दो महत्वकांक्षाका कारण पार्टीमा विभाजन चलखेल सुरु भएको बताए। एमालेको नेतृत्वमा ओली सरकारको बहुमतको सरकार हुँदा कप्रचण्ड र माधव नेपालले राजदुत नियुक्ति र संवैधानिक निकायको गठन प्रक्रिया लगायतका बिषममा ईस्यु बनाएर ओली सरकारलाई घेराबन्दी गर्ने काम भएको स्पष्ट पारे। सांसद तुलाचनले पार्टीमा अस्थिरता सृजना भएपछि संसद विघटन गर्नु परेको र सो कदम उपयुक्त भएको जनाए। सर्वोच्च अदालतले माओवादी र एमालेको कित्ता क्लियर गरिदिएको उल्लेख गर्दै सांसद तुलाचनले एमालेमै रहेर संघर्ष गर्न नसकी एमालेलाई कमजोर बनाउने खेलमा माधव नेपालले लागि परेको बताए। उनले माधव नेपालको पार्टी धेरै समय टिक्न नसक्ने ठोकुवा गरे। माधव नेपालकै कारण पार्टीमा विभाजन आएको र सो पार्टीमा आउन विभिन्न अफर र प्रलोभन दिने गरेको उनको भनाई छ। 'मलाई आउनुस ८१० महिना मन्त्री खानुस,यही पार्टीबाट मुस्ताङबाट चुनाव लड्नु भनियो,' संघीय सांसद तुलाचनले भने,हामी हिमाली क्षेत्रको मान्छे,बुद्ध धर्ममा आस्था राख्ने मान्छे, छलकपट र जालझेल गर्न नैतिकता दिएन। उनले पार्टीलाई अन्तरघात र जनताले दिएको मतको अपमान गर्नु हुँदैन भनेर नै एमालेको मुलधारमा रहेको बताए। हिमाली क्षेत्रका अधिकाश कमरेडहरु एमालेको मुलधारमा रहेको उनले उल्लेख गरे। सांसद तुलाचनले भुगोल र जनसंख्या फरक भएपनि राष्ट्र र राष्ट्रियता समान हुने उल्लेख गर्दे भारतीय नाकाबन्दीका क्रममा पार्टी अध्यक्ष ओलीले लिएको राष्ट्रिय अडान महत्वपूर्ण भएको टिप्पणी गरे। भारतीय नाकाबन्दीपछि ओलीकै कारण उत्तरी चिन जोड्ने बृहत बेनीजोमसोमकोरला सडक आयोजना सुरु भएको दावी गरे। दक्षिणको भर नपरी उत्तरका नाका पनि खुलाउन पर्छ भन्ने मान्यतासहित तत्कालीन विकास समितिले पेश गरेको प्रतिवेदनका आधारमा ओली सरकारकै पालाका कोरला सडकलाई ६ अर्बभन्दा बढी बजेट बिनियोजन भएको सांसद तुलाचनको भनाई छ। सांसद तुलाचनले मुस्ताङमा २०४८ सालदेखि २०७८ सालसम्म कसकसको पालामा केके प्रगती भयो यसको मूल्यांकन जनताले गर्नुपर्ने बेला आएको बताए। उनले आफू निर्वाचित भएपछि मुस्ताङमा दर्जनौं विकास आयोजना सुरु भएको दावी गरे। म २०७४ अघि कांग्रेसमा रहेको थिए,कांग्रेसमा एकाधिकार, परिवारवाद र सामन्तवादी सोच हावी भयो, सांसद तुलाचनले भने,कांग्रेसमा देखिएको नातावाद र कृपावादका कारण हावी भएकै कारण आफूहरु त्यस समयमा एमालेमा प्रवेश गरेको र एमालेमा गरिएको प्रवेश सही निर्णय र उपयुक्त थियो। सांसद तुलाचनले मुलुकमा समृद्धि र विकास ल्याउन एमाले बाहेक कसैले नसक्ने दावी गरे। नेकपा एमाले मुस्ताङको वडास्तरीय अधिवेशनले तिव्रता पाएको पाएको छ। शनिबार उपल्लो मुस्ताङको लोमान्थाङमा भएको पालिका तथा वडास्तरीय अधिवेशनले एमाले लोमान्थाङको अध्यक्षमा निमा डिण्डु गुरुङ (मोटे) लाई सर्वसम्मत चयन गरेको छ। यस्तै,वडा १ मा लाक्पा टसी, वडा २ मा कर्मा नाम्ग्याल गुरुङ,वडा ३ मा टासी नर्बु,वडा ४ मा आङ्गेल गुरुङ र छिमी घोम्पो चयन भएका छन्।"
एमालेको किचलो : रावलले दिए कार्यदलबाट राजीनामा,"काठमाडौं : पार्टी अध्यक्ष केपी ओलीले १० बुँदे सहमति कार्यान्वयनमा बेवास्ता गरेको भन्दै एमालेमा विवाद सिर्जना भएको छ। उपाध्यक्ष भीम रावलले १० बुँदे कार्यान्वयन कार्यदलको संयोजकबाट राजीनामा दिने घोषणा गरेका छन्। रावललाई कार्यदलको संयोजक बनाइएको थियो। १० बुँदे सहमति कार्यान्वयन गर्नुको सट्टा माओवादी केन्द्रबाट आएका नेताहरूलाई केन्द्रीय कमिटीमा थप गरिएको भन्दै रावलले असन्तुष्टि जनाएका हुन्। केन्द्रीय कमिटीमा १० प्रतिशत थप्नका लागि कार्यदलले गृहकार्य गर्ने निर्णय भएको थियो, रावलले भने, तर छलफल नै नगरी दुई जना केन्द्रीय कमिटीमा सदस्य थपियो। कुनै विधि पद्धति निर्णयसम्मत मनोनयन भएन। यसमा मेरो विमति छ। रावलले लिखितरूपमा कार्यदलबाट राजीनामा दिएको पत्र शनिबार पार्टीलाई बुझाउने बताए। उपमहासचिव घनश्याम भुसालले पनि १० बुँदे कार्यान्वयन नभएको भन्दै पार्टीमा अहसमति जनाएका छन्। उपाध्यक्ष रावल र उपमहासचिव भुसालले स्थायी समितिको शुक्रबारको बैठकमा फरक मत राखेका थिए। केन्द्रीय सदस्य थप्ने निर्णयमा मेरो पनि फरक मत छ भनेर घनश्याम भुसालले भन्नुभएको छ, रावलले भने। शुक्रबारको स्थायी समिति बैठकले रौतहटका कुन्दन कुशवाह र बाराका मोहम्मद समीरलाई केन्द्रीय सदस्यमा थपेको थियो। माओवादीमा नफर्की एमालेमै बसेका प्रभु साहले पार्टीमा जिम्मेवारी र पदीय भागबन्डा खोज्दै आएका थिए। उनलाई मनाउन कुशवाह र समीरलाई केन्द्रीय सदस्य बनाइएको हो। माओवादी केन्द्रबाट आएका नेताहरूका माग सम्बोधन गरेको तर, १० बुँदे पक्षधरलाई वास्ता नगरेको भन्दै रावललगायतका नेताहरू असन्तुष्ट बनेको नेताहरू बताउँछन्। असार २७ गते एमाले विवाद समाधानका लागि गठित १० सदस्यीय कार्यदलले १० बुँदे सहमति गरेको थियो। एमाले विभाजन हुने क्रममा सोही कार्यदलमा टेकेर तत्कालीन माधवकुमार नेपाल समूहका उपाध्यक्ष रावल, अष्ठलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिव योगेश भट्टराई, गोकर्ण विष्ट, भीम आचार्य , स्थायी समिति सदस्य सुरेन्द्र पाण्डे, रघुजी पन्त र अनुशासन आयोगका अध्यक्ष अमृतकुमार बोहरालगायत १० स्थायी कमिटी सदस्यहरू एमालेमै रहेका थिए। पार्टी सचिव प्रदीप ज्ञवालीले भने १० बुँदे कार्यान्वयन भएको दाबी गरे। आमरूपमा कार्यान्वयन भएको छ, ज्ञवालीले भने,एकाध ठाउँमा समस्या छ। केन्द्रीय कमिटीको आगामी बैठक सम्म पूर्ण कार्यान्वयन गर्ने र सम्बन्धित कमरेडलाई कार्यान्वयन गर्न निर्देशन दिइएको छ। महाधिवेशन प्रतिनिधि बन्ने योग्यता एमालेमा २०७७ चैत मसान्तभित्र पार्टी सदस्य बनेका र नवीकरण गरेकाहरू महाधिवेशन प्रतिनिधि बन्न योग्य हुने भएका छन्। पार्टी स्थायी कमिटी बैठकले यस्तो निर्णय गरेको पार्टी सचिव ज्ञवालीले जानकारी दिए। प्रतिनिधि मापदण्ड र संख्याको विषयमा भने आगामी स्थायी समिति र केन्द्रीय कमिटीको बैठकले निर्णय गर्ने उनले बताए। आगामी मंसिर १० देखि १२ गतेसम्म चितवनमा हुने महाधिवेशनको निर्वाचन प्रक्रियामा विद्युतीय मेसिन प्रयोग गर्ने निर्णय एमाले गरेको छ। यसका लागि आवश्यक प्रक्रिया अघि बढाउन निर्वाचन आयोगलाई आग्रह गर्ने निर्णय भएको ज्ञवालीले जानकारी दिए। प्रतिनिधिको मापदण्डका साथै आवश्यक थप निर्णय गर्न कात्तिक ११ गते स्थायी कमिटी र १२ गते केन्द्रीय समितिको बैठक बोलाइएको छ। केन्द्रीय समितिको बैठकका महाधिवशेनकै विषयमा छलफल हुनेछ। महाधिवेशनमा विभिन्न मुलुकका मित्र पार्टी संगठनका प्रतिनिधि र देशभित्रका राजनीतिक पार्टीलाई निमन्त्रणा गर्ने निर्णय पनि भएको प्रवक्ता ज्ञवालीले बताए।"
एमाले केन्द्रीय कार्यालयबाट भर्चुअल सम्बोधन गर्दै अध्यक्ष ओली (लाइभ),"काठमाडौं : नेकपा एमाले अध्यक्ष केपी शर्मा ओलीले भर्चुअल माध्यमबाट वडा अधिवेशनको उद्घाटन गर्दैछन्। अध्यक्ष ओलीले भर्चुअल माध्यमबाट ओलीले सम्बोधन गर्न लागेका हुन्। नेकपा एमालेले दसौं राष्ट्रिय महाधिवेशन मंसिर १० देखि १२ सम्म चितवनमा गर्ने निर्णय गरेको छ। आसन्न महाधिवेशनको तयारी स्वरुप नेकपा एमालेले मुलुकभर शनिबार वडास्तरीय अधिवेशन गर्न लागेको हो। एमालेले कार्तिक ९ गते पालिका अधिवेशन गर्दैछ। वडादेखि नै ३३ प्रतिशत महिला एमालेमा वडादेखि केन्द्रसम्मका निर्वाचित कमिटीमा समावेशिता अँगाल्ने निर्णय गरिएको छ। सबै तहमा न्यूनतम ३३ प्रतिशत महिला सदस्य रहने व्यवस्था एमालेको विधानमा छ। न्यूनतम योग्यता र मापदण्ड नपुगेको अवस्थामा भने महिला सदस्य तथा समावेशी सदस्यहरूको स्थान खाली राखिने छ। सबै तहका कमिटीमा श्रमिक, दलित, अल्पसंख्यक, आदिवासी, जनजाति र कमिटीमा आबद्ध सदस्यहरूको विशेषताअनुरूप सम्बन्धित अधिवेशनले निर्धारण गरेबमोजिम समावेशीकरण गरिनेछ। समावेशीताको आधार सामान्यतया सम्बन्धित समुदायको पार्टी सदस्य संख्यालाई बनाइने छ भनी विधानमा उल्लेख छ। एमालेले गाउँ र नगरका वडा कमिटीको सदस्य संख्या बढीमा ३१ हुने व्यवस्था गरेको छ। उपमहानगरका वडा कमिटीको संख्या भने ४१ तोकिएको छ। महानगरका वडा कमिटीहरू ५१ र शाखा कमिटी २५ सदस्यीय हुने छन्। वडा अधिवेशनले अध्यक्ष १, उपाध्यक्ष १, सचिव १, उपसचिव २ सहित विधानमा व्यवस्था भएअनुसार सदस्य रहने गरी वडा कमिटी निर्वाचन गर्ने छ। वडा टोलप्रारम्भिक कमिटीका अध्यक्ष वडाशाखा कमिटीका पदेन सदस्य हुने छन्। एमालेले राष्ट्रिय महाधिवेशनका प्रतिनिधि चयन सम्बन्धी मापदण्ड तय गर्न कार्तिक ११ गते स्थायी कमिटी र १२ गते केन्द्रीय कमिटीको बैठक आव्हान गरेको छ। लाइभ"
दलहरुबीच सहमति नभए एमसीसी पारित हुँदैन : मन्त्री खड्का,"विराटनगर : परराष्ट्र मन्त्री डानारायण खड्काले मुलुकका राजनैतिक दलहरुबीच सहमति नभएमा मिलिनियम च्यालेन्ज कर्पोरेशन (एमसीसी) पारित गर्न सम्भव नहुने बताएका छन्। सबै दलको सहमतिमा मात्रै एमसीसी पारित हुन्छ, विराटनगर विमानस्थलमा शनिबार सञ्चारकर्मीसँग संक्षिप्त कुराकानी गर्दै मन्त्री खड्काले भने, सहमतिका लागि सरकारले प्रयास गरिरहेको छ। उनले प्रधानमन्त्री शेरबहादुर देउवा लचिलो बनेर गठबन्धनका दलहरुबीच सहमति कायम गर्नेतर्फ केन्द्रीत रहेको पनि बताए। गठबन्धन दलहरुबीच शक्तिसन्तुलन मिलाउनलाई नेपाली कांग्रेस लचिलो बनेको उनको स्पष्टोक्ती छ। कांग्रेस नेतासमेत रहेका मन्त्री खड्काले नेपालको नक्सा बमोजिमको नेपाली भूभागका विषयमा देखिएको समस्या सुल्झाउन सरकार प्रयत्नशील रहेको बताए। यसअघि सरकारले पठाएका कुटनीतिक नोटहरुको अध्ययन गर्ने काम भइरहेको छ, उनले भने, लिपुलेक र कालापानी क्षेत्रमा राष्ट्रिय जनगणना कार्यक्रम सञ्चालन गर्नका लागि सरकारले आवश्यक प्रबन्ध मिलाउँदै छ। उनले सरकारमा सहभागी र गठबन्धनमा आवद्ध दलहरुबीच सहमति कायम गरेर मात्रै सरकार निर्वाचनमा जाने बताए। उनले भने, गठबन्धन दलबीच सहमति नगरी सरकार अर्ली इलेक्सनमा जाँदैन। सहमति बनेको खण्डमा अर्ली इलेक्सनमा जान समस्या हुँदैन। मन्त्री खड्काले नेपाली कांग्रेसको महाधिवेशन पुसयता सम्भव नहुने पनि बताए। कतिपय जिल्लामा वडा, पालिका तथा जिल्ला अधिवेशनहरु बाँकी रहेकोले पनि मंसिरमा पार्टीको महाधिवेशन सम्भव नहुने उनको भनाइ छ। बाढी पहिरोबाट ठूलो धनजनको क्षति भएको र कृषिबालीमा नोक्सानी भएको विषयमा सरकार गम्भीर रहेको डा खड्काले बताए। उनले भने, बाढी तथा पहिरोबाट पीडित बनेकाहरुलाई राहत दिने गरी सरकारले योजना बनाइरहेको छ।"
ओलीले भर्चुअल माध्यमबाट एमालेको वडा अधिवेशनलाई सम्बोधन गर्दै,"काठमाडौं : नेकपा एमाले अध्यक्ष केपी शर्मा ओलीले भर्चुअल माध्यमबाट वडा अधिवेशनको उद्घाटन गर्दैछन्। शनिबार १२ बजे अध्यक्ष ओलीले भर्चुअल माध्यमबाट ओलीले सम्बोधन गर्ने एमाले केन्द्रीय सदस्य एवं कार्यालय सचिव शेरबहादुर तामाङले जानकारी दिए। नेकपा एमालेले दसौं राष्ट्रिय महाधिवेशन मंसिर १० देखि १२ सम्म चितवनमा गर्ने निर्णय गरेको छ। आसन्न महाधिवेशनको तयारी स्वरुप नेकपा एमालेले मुलुकभर शनिबार वडास्तरीय अधिवेशन गर्न लागेको हो। एमालेले कार्तिक ९ गते पालिका अधिवेशन गर्दैछ। वडादेखि नै ३३ प्रतिशत महिला एमालेमा वडादेखि केन्द्रसम्मका निर्वाचित कमिटीमा समावेशिता अँगाल्ने निर्णय गरिएको छ। सबै तहमा न्यूनतम ३३ प्रतिशत महिला सदस्य रहने व्यवस्था एमालेको विधानमा छ। न्यूनतम योग्यता र मापदण्ड नपुगेको अवस्थामा भने महिला सदस्य तथा समावेशी सदस्यहरूको स्थान खाली राखिने छ। सबै तहका कमिटीमा श्रमिक, दलित, अल्पसंख्यक, आदिवासी, जनजाति र कमिटीमा आबद्ध सदस्यहरूको विशेषताअनुरूप सम्बन्धित अधिवेशनले निर्धारण गरेबमोजिम समावेशीकरण गरिनेछ। समावेशीताको आधार सामान्यतया सम्बन्धित समुदायको पार्टी सदस्य संख्यालाई बनाइने छ भनी विधानमा उल्लेख छ। एमालेले गाउँ र नगरका वडा कमिटीको सदस्य संख्या बढीमा ३१ हुने व्यवस्था गरेको छ। उपमहानगरका वडा कमिटीको संख्या भने ४१ तोकिएको छ। महानगरका वडा कमिटीहरू ५१ र शाखा कमिटी २५ सदस्यीय हुने छन्। वडा अधिवेशनले अध्यक्ष १, उपाध्यक्ष १, सचिव १, उपसचिव २ सहित विधानमा व्यवस्था भएअनुसार सदस्य रहने गरी वडा कमिटी निर्वाचन गर्ने छ। वडा टोलप्रारम्भिक कमिटीका अध्यक्ष वडाशाखा कमिटीका पदेन सदस्य हुने छन्। नयाँ विधानअनुसार एमालेको गाउँपालिका र नगरपालिका कमिटीको अधिकतम सदस्य संख्या ७५, उपमहानगरपालिका कमिटीको अधिकत सदस्य संख्या ८५, महानगरपालिका कमिटीको अधिकतम सदस्य संख्या १०१ र इलाका कमिटीको अधिकतम सदस्य संख्या ५१ हुने व्यवस्था गरेको। सोही आधारमा कात्तिक ९ मा पालिकाको अधिवेशन हुन गइरहेको छ। पालिकामा कम्तीमा एक तिहाइ महिलासहित पालिका विविधता प्रतिविम्बित हुनेगरी समावेशीकरण हुनु पर्नेछ। पालिकामा अध्यक्ष १, उपाध्यक्ष १, सचिव १, उपसचिव २ विधानअनुसार अधिकतम संख्यामा नबढ्ने गरी सदस्यहरू रहेको पालिकाइलाका कमिटी निर्वाचन गर्ने छ। पालिकाइलाका मातहतका वडाशाखा कमिटीका अध्यक्षहरू पालिकाइलाका कमिटीका पदेन सदस्य हुने छन्। नयाँ विधानले पालिका कमिटी दुई अधिवेशनबीचको अवधिमा आफ्नो कार्यक्षेत्रमा पार्टीको मुख्य कार्यकारी संस्था हुने व्यवस्था गरेको छ। नयाँ विधानअनुसार पालिका कमिटी आफ्नो तहको अधिवेशन, प्रतिनिधि परिषद् र जिल्ला, प्रदेश तथा केन्द्रीय कमिटीप्रति उत्तरदायी रहनेछ। वडा र पालिका कमिटीले सामान्यतया हरेक तीन वर्षमा आफ्नो तहको अधिवेशन आयोजना गर्ने छ। निर्वाचित प्रतिनिधिको ५ प्रतिशतमा नबढ्ने गरी वडा र पालिका कमिटीबाट मनोनीत गर्न सकिने व्यवस्था विधानमा छ। महाधिवेशन व्यवस्थापनका लागि पार्टी स्थायी कमिटी सदस्य रामबहादुर थापाको संयोजकत्वमा २१ सदस्यीय मूल व्यवस्थापन कमिटी गठन गरेको छ। एमालेले राष्ट्रिय महाधिवेशनका प्रतिनिधि चयन सम्बन्धी मापदण्ड तय गर्न कार्तिक ११ गते स्थायी कमिटी र १२ गते केन्द्रीय कमिटीको बैठक आव्हान गरेको छ।"
प्रतिगमनको नेतृत्व पाँचदलीय गठबन्धनले गरेको छ : ओली,"काठमाडौं : नेकपा एमाले अध्यक्ष केपी शर्मा ओलीले पाँच दलीय गठबन्धनले प्रतिगमनको नेतृत्व गरेको दाबी गरेका छन्। शनिबार वडा अधिवेशनलाई सम्बोधन गर्दै अध्यक्ष ओलीले यो सरकारले जनताको पक्षमा काम नगरेको बताए। उनले भने,गठबन्धनबाट देशलाई अस्थिरतामा धकेल्ने अग्रगमन हुन नदिने, स्वेच्छाचारी मनपरी तन्त्र खडा गर्ने काम भएको छ। गठबन्धन देशलाई अस्थिरतालाई धकेन्न लागि परेको उनको आरोप छ। ओलीले प्रतिगामी गतिविधिविरुद्ध डटेर सामना गर्न निर्देशन पनि दिएका छन्। उनले राज्यका सम्मानित निकाय विवादमा पर्नु, विवादास्पद हुँदै जानु राम्रो संकेत नभएको बताए। उनले भने, अबको चुनावमा सानदार ढंगले एक्लै बहुमत ल्याउने गरी तयारीमा लागौं। राष्ट्रका उपलब्धिहरु प्राप्तीमा नेकपा एमालेको असाधारण भूमिका छ। हाम्रा सम्पूर्ण क्रियाकलापहरु अनुशासीत लोकतान्त्रिक हुनुपर्छ। हामीले अनुशासित पार्टी चाहेका हौं। उनले भने, लोकतन्त्रको उन्नत पक्ष हो चुनाव। हाम्रो पार्टी समझदारीका नाममा लोकतन्त्रलाई निषेध गर्ने गल्ति गर्दैन। हाम्रो पार्टीको सम्पुर्ण अधिकार पार्टीका कार्यकर्ता हुन्। पार्टीको सार्वभौमसत्ता कार्यकर्तामा रहन्छ।"
प्रधानन्यायाधीश जबराको राजीनामा मागेका छैनौं,"काठमाडौं : नेपाल बार एशोसिएशनका अध्यक्ष चण्डेश्वर श्रेष्ठले आफूहरु अहिले पनि प्रधानन्यायाधीश चोलेन्द्र शमशेर जबराको राजीनामा नमागेको स्पष्ट पारेका छन्। राजधानीमा शनिबार आयोजित एक कार्यक्रममा बोल्दै उनले महाभियोगको प्रश्न संसद्को विषय भएको धारणा राखेका हुन्। उनले भने,हामीले अहिले प्रधानन्यायाधीशको राजीनामा मागेको छैनौं। हामी छलफलमै छौं। भोलि उहाँलाई भेट्ने कार्यक्रम छ। उहाँसँग भेटेपछि रिपोर्ट कार्यान्वयनमा हाम्रो जोड हुनेछ, उहाँसँग भोलि छलफल भएपछि बारको बैठक बस्छ। महाभियोगको प्रश्न त पार्लियामेन्टको विषय हो। श्रेष्ठले विगतमा भागबण्डाको आधारमा न्यायाधीश नियुक्ति गरिएको हुनाले अहिले समस्या उत्पन्न भएको टिप्पणी गरेका छन्। उनले भने,उच्चतम योग्यताको आधारमा न्यायाधीश नियुक्ति भएन, भागबण्डाको आधारमा न्यायाधीश नियुक्ति गरिने काम भए, त्यो बेलादेखि नै हामीले यस किसिमको नियुक्ति ठिक भएन भनेर पटक पटक भन्दै आएका थियौं। त्यसको परिणाम न्याय सम्पादनमा असर पर्ने नै भयो। हामीले न्याय परिषद् सुधारको लागि, न्यायाधीश नियुक्तिको सम्बन्धमा हामीले सुझाव दिएका थियौं, यही बीचमा न्यायाधीश नियुक्तिको विषय, न्यायापालिकाभित्र विसंगति, विकृति, विचौलियाहरु मौलाएको विषय, भ्रष्टाचार नियन्त्रणको विषय, न्यायाधीशहरुको सम्पत्ति रातारात बढ्दै जाने विषयको सम्बन्धमा, सम्पत्ति विवरण सार्वजनिक गर्नुपर्ने लगायतका विषय र कुराहरु उठाउँदै आएका थियौं। उनले बिचौलियालाई न्यायापालिकाभित्र प्रवेश निषेध गराउनको लागि पनि आफूहरुले संस्थागत र व्यक्तिगत रुपमा सुझाव दिएको स्मरण गराए। उनले न्यायालयमा विकृति, विसंगति मौलाएको कुरा उठेको र यी चिज रोक्नको लागि आफुहरुले बारम्बार भनिरहेको सुनाए। उनले न्यायपालिकाभित्रका विकृति, विसंगति, भ्रष्टाचार रोक्नको लागि उपाय र कार्ययोजना बनाउन हरिकृष्ण कार्कीको नेतृत्वमा कमिटी गठन भएको र त्यसले रिपोर्टसमेत दिइसकेको बताए। उनले भने,न्यायपालिकाको सुधारको लागि साउन १४ गते हामीले रिपोर्ट दियौं, न्यायापालिकाको नेतृत्व सचेततापूर्वक लाग्ने हो भने यो रिपोर्टले ८० प्रतिशत सुधार हुन्छ। उनले अदालतको पेशी व्यवस्थापन र इजलास गठनका सम्बन्धमा भइरहेको व्यवस्थाबाट कतिपय गलत कार्यहरु भएकोले सोको सट्टामा स्वचालित पेशी प्रणाली लागु गराउन र सो प्रणाली लागु गर्न प्राविधिक रुपले केही समय लाग्ने भएमा सम्पूर्ण अदालतहरुमा गोला (राफल) प्रणालीबाट पेशी तोक्ने भनि सुझाव दिएको र उपरोक्त सुझाव हरिकृष्ण कार्कीको संयोजकत्वमा गठित समितिले समेत आफ्नो प्रतिवेदनमा समावेश गरेको र प्रधानन्यायाधीशले लागु गर्ने भनेको तर अझै लागु नगरेकोमा गुनासो पोखे। प्रतिवेदन लागु गराउने समयसिमासहितको प्रतिबद्धता सर्वोच्च अदालतबाट १५ दिनभित्र नआएमा आफ्नो संस्थाले न्यायिक नेतृत्वलाई विश्वास गर्न सकिने अवस्था नरहनेपनि अध्यक्ष श्रेष्ठको भनाई छ।"
ओलीलाई रावलको प्रश्न : १० बुँदे कार्यान्वयनका दोहोरो मापदण्ड किन ? (पूर्णपाठ),"काठमाडौं : एमाले उपाध्यक्ष भीम रावलले १० बुँदे कार्यान्वयन नभएको भन्दै स्थायी कमिटी बैठकमा फरक मत राखेका छन्। उनले एमालेको अपानी१२ को कार्यान्वनय नगरिने र विवाद मात्र गरिरहँदा त्यसले गम्भीर समस्या उत्पन्न गर्ने जनाएका छन्। पार्टी अध्यक्ष ओलीले १० बुँदे सहमति कार्यान्वयनमा बेवास्ता गरेको भन्दै रावलले १० बुँदे कार्यान्वयन कार्यदलको संयोजकबाट शुक्रबार राजीनामा दिने घोषणा गरेका छन्। रावलले १० बुँदे सहमति केवल माधवकुमार नेपाल एमालेमा रहनको लागि मात्र गरिएको भन्ने तर्क गलत भएको स्पष्ट पारेका छन्। उनले भनेका छन्, दश बुँदे सहमति केवल माधवकुमार नेपाल नेकपा (एमाले) मा रहनको लागि मात्र गरिएको थियो भन्ने तर्क गलत छ र तथ्यसम्मत छैन। माधवकुमार नेपाललाई नेकपा (एमाले) लाई विभाजन गरिनुहुन्न र यहीँ पार्टीमा रहेर सही विचार, सिद्धान्त, नीति र पद्धतिको पृष्ठपोषण गर्नुपर्छ भन्ने कुरामा अडेर उहाँको पार्टी विभाजनको प्रस्तावलाई अस्वीकार गरिएको हो। उनले त्यस्तो कुराले पार्टीलाई क्षति पुर्याउने र राष्ट्रिय राजनीतिमा नै प्रतिकूल प्रभाव उत्पन्न हुने त्यस्ता काम कुरा कसैले नगर्न पार्टी अध्यक्ष केपी ओलीलाई विशेष आग्रह गरेका छन्। रावलले १० बुँदे कार्यन्वयनका सन्दर्भमा दोहोरो मापदण्ड अपनाइएको भन्दै असन्तुष्टि पोखेका छन्। उनले कहीँ एकीकरणको बेला जसको जे जिम्मेवारी थियो सोही गरौं भन्ने र कहीं त्यसो पनि नमान्ने दोहोरो कुरा पार्टी पद्धतिको दृष्टिकोणबाट नै गलत हुने उनको भनाई छ। उनले भनेका छन्, उदाहरणको लागि म स्वयं नेकपा (एमाले), सुदूरपश्चिम समन्वय कमिटी (जसलाई अपानि १२ ले स्वीकार गरिसकेको छ) को संयोजक थिएँ। पछि पार्टी एकीकरण भएको बेला त्यस प्रदेशको इञ्चार्ज थिएँ। मेरो हकमा ती दुवै प्रावधान लागु नहुने तर्क कसरी र केको आधारमा गर्न मिल्छ? त्यसो गर्ने हो भने पार्टी अध्यक्ष कमरेडले पटक पटक, विशेषतः पार्टीका बैठकहरू र भदौ ७ गते आफ्नै निवासमा हामीलाई सामूहिकरुपमा पक्षपात गरिने छैन भनी गर्नुभएको वाचा विपरीत हुन्छ। त्यसो नगरौं। त्यस्तो गर्दा पार्टीमा पुनः अविश्वास र मतभेद सिर्जना हुने मात्र होइन नेतृत्वले भन्ने र दिने वचनको विश्वसनीयतामाथि नै प्रश्नचिन्ह खडा हुन्छ। रावलले समस्या समाधान तत्काल गर्न पाँच बुँदे प्रस्ताव राखेका छन्। एमाले उपाध्यक्ष भीम रावलले स्थायी कमिटीमा राखेको फरक मतको पूर्णपाठ : १० बुँदे सहमति तथा अपानि १२ को कार्यान्वयनका सम्बन्धमा नेकपा (एमाले) स्थायी कमिटीको बैठकमा प्रस्तुत फरक मत २०७८ साल असार २७ गते ११ जना स्थायी कमिटीका नेताहरूद्वारा हस्ताक्षरित १० बुँदे सहमतिको कार्यान्वयनका बारेमा अनेकौं पटक विभिन्न किसिमले कुरा भइसकेको छ। यस्ता छलफल र कुराकानी कहिले पार्टीका औपचारिक बैठकमा, कहिले पार्टी अध्यक्षसमेतको सहभागितामा सामूहिक किसिमले, कहिले उहाँको सहभागितामा केही नेताहरू सम्मिलित भएर, कहिले उहाँसँग एकल किसिमले, कहिले कार्यदलमा र कहिले सहजकर्ताहरूका बीच भएका छन्। यति धेरै छलफल र स्थायी कमिटी र केन्द्रीय कमिटीबाट निर्णय भई अन्तरपार्टी निर्देशन १२ जारी हुँदा पनि कतिपय ठाउँमा पार्टी निर्णय कार्यान्वयन नहुनु बिडम्बना र दुःखको कुरा हो। यस्तो स्थिति तत्काल समाप्त भई अन्तरपार्टी निर्देशन (अपानि) १२ को कार्यान्वयन हुनुपर्छ। पार्टीका वडा, पालिका अधिवेशन र राष्ट्रिय महाधिवेशन समेत संघारमा आइसकेको स्थितिमा अपानी १२ को कार्यान्वनय नगरिने र विवाद मात्र गरिरहने हो भने त्यसले गम्भीर समस्या उत्पन्न गर्नेतर्फ सबैको ध्यान आकर्षित गर्न चाहन्छु। यस्तो स्थिति हामी कसैको पनि चाहना होइन र हुनुहुन्न भन्नेमा मेरो विशेष जोड छ। दश बुँदे सहमति र अपानि १२ को कार्यान्वयन गर्ने सन्दर्भमा कार्यदलमा त्यसबारे औपचारिक छलफल हुनु अघि ३५ पटकभन्दा बढी स्थायी कमिटीका विभिन्न नेताहरूका बीच भएका अनौपचारिक छलफल तथा २०७८ साल असार २१ गतेदेखि २७ गतेसम्म कार्यदलमा भएको घनीभूत बहस, छलफल र सहमति एवम् पार्टी अध्यक्षसँग समेत भएका परामर्शहरूको इमानका साथ स्मरण गरिनुपर्छ। पार्टीलाई विभाजनबाट बचाएर एकता कायम राख्नको लागि गरिएका उक्त प्रकारका प्रयत्न तथा महत्वपूर्ण सहमतिको अवमूल्यन हुने र अझ त्यसको कार्यान्वयन नगर्ने तहका कुरा कहि कतैबाट आउँछन् भने त्यस्ता कुरा पार्टीका तत्कालिन वरिष्ठ नेताहरू माधव कुमार नेपाल र झलनाथ खनाल र उहाँहरूलाई समर्थन गर्ने एउटा पंक्तिले पार्टी फुटाएर अर्को पार्टी खोलिसकेको स्थितिमा पनि नेकपा (एमाले) लाई एकताबद्ध बनाएर देश र जनताको हितमा काम गरिरहने मार्गमा तगारो मात्र हुन्छन् भन्ने स्वतः स्पष्ट हुन्छ। दश बुँदे सहमति केवल माधवकुमार नेपाल नेकपा (एमाले) मा रहनको लागि मात्र गरिएको थियो भन्ने तर्क गलत छ र तथ्यसम्मत छैन। माधवकुमार नेपाललाई नेकपा (एमाले) लाई विभाजन गरिनुहुन्न र यहीँ पार्टीमा रहेर सही विचार, सिद्धान्त, नीति र पद्धतिको पृष्ठपोषण गर्नुपर्छ भन्ने कुरामा अडेर उहाँको पार्टी विभाजनको प्रस्तावलाई अस्वीकार गरिएको हो। उहाँले अलग पार्टी खोल्नको लागि भदौ १० गते आफूलाई समर्थन गर्ने केन्द्रीय कमिटी र संघीय संसदका सदस्यहरूलाई निर्वाचनमा आयोगमा सनाखतका लागि उपस्थित गराउने कुरा आएपछि भदौ ७ गते पार्टी अध्यक्ष कमरेड केपी शर्मा ओलीको निवास बालकोटमा उहाँ लगायत कमरेडहरू युवराज ज्ञवाली, अष्टलक्ष्मी शाक्य, भीम रावल, ईश्वर पोखरेल, विष्णु पौडेल, घनश्याम भुसाल, सुवास नेम्वाङ, प्रदीप ज्ञवाली, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, रघुजी पन्त, शंकर पोखरेल समेतका नेताहरूका बीच १० बुँदेको कार्यान्वयन गरेर अघि बढ्ने गहन कुरा र सहमति भयो। उक्त छलफलमा पार्टी अध्यक्षले भन्नुभएको थियो,कमी कमजोरी भए, ती छोडि दिऔँ। धाँजा फाटेका टालौँ। एकजुट भएर लागौँ। पार्टीमा एकमना एकता कायम गरौँ। परस्पर सम्मान गरौँ। पार्टी दर्ता गर्ने काममा जानुभएन धेरै धेरै धन्यवाद। आफू जोगिनु भयो, पार्टीलाई धेरै क्षतिबाट जोगाउनु भयो। मैले स्थायी कमिटी र केन्द्रीय कमिटीमा अनुमोदन गरिसकेपछि त्यसको कार्यान्वयन गर्ने कुरामा कुनै धुकचुक छैन। यो कार्यान्वयन गर्ने कुरामा कुनै द्विविधा छैन। यसको कार्यान्वयनले सनाखत पछि गती लिन्छ। यता रहेकोमा पक्षपात हुँदैन। हिजोको कुराको आधारमा कसैलाई लखेट्ने र पाखा गर्ने काम हुँदैन। आग्रहहीन ढंगले काम गर्नुपर्छ। यति भइसकेपछि समस्या कही पनि देख्दिन। भोली बैठक बसेर निर्णय गरौँ। अध्यक्षको कुरामा सहमति जानाउँदै अरु नेताहरूबाट १० बुँदे सहमतिको निशंकोच कार्यान्वनय हुने र पक्षपात नहुने कुरा भएकोप्रति समर्थन जनाइएको थियो र पार्टीलाई विभाजनको क्षतिबाट जोगाउने कुरा भएको थियो। यस सन्दर्भमा महासचिव कमरेड ईश्वर पोखरेलको विचार यस्तो थियो, अध्यक्ष कमरेडको भनाईलाई सबै कमरेडहरूले सकारात्मकरुपमा लिनुभएको छ। त्यही अनुसार जाने हो। दश बुँदे कार्यान्वयन गर्न कमिटीले विधिवत् 'अन' गरिसकेको छ। पार्टीको पक्षमा र विभाजनको विपक्षमा उभिनेहरूलाई एकताबद्ध गर्ने भनेपछि कुरा सिद्धियो। आधार त्यही हो। अन्तमा पार्टी अध्यक्षले भीम रावल, ईश्वर पोखरेल र विष्णु पौडेललाई उक्त सहमतिको कार्यान्वयनका लागि स्थायी कमिटीमा पेश गर्नुपर्ने प्रस्ताव तयार गर्न जिम्मेवारी दिनुभयो। भदौ ८ गते हामी तीनजनाले महासचिव कमरेड ईश्वर पोखरेलको निवासमा बैठक गरेर प्रस्ताव तयार गर्यौँ। सोही दिन पार्टी अध्यक्षको निवास, बालकोटमा गएर उहाँलाई प्रस्तावबारे जानकारी गराई उहाँको सहमति प्राप्त भयो। सोही दिन सम्पन्न स्थायी कमिटीको बैठकबाट उक्त प्रस्ताव पारित भयो। भदौ १० गते सम्पन्न केन्द्रीय कमिटीको बैठकले त्यसको पुनःपुष्टि गर्यो। सोही अनुरुप अध्यक्ष कमरेड केपी शर्मा ओलीद्वारा हस्ताक्षरित अन्तरपार्टी निर्देशन १२, भदौ १३ गते जारी भयो। उक्त अपानिको शुरुमा नै भनिएको छ, नेकपा (एमाले) भित्र प्रकट भएको पार्टी विरोधी गतिविधि, गुटबन्दी र विभाजनकारी क्रियाकलापको अन्त्य गरी पार्टीलाई एकताबद्ध ढंगले अघि बढाउने प्रयत्नस्वरुप गठित कार्यदलले प्रस्तुत गरेको प्रस्तावमा उल्लिखित सुझावहरूको कार्यान्वयन समेतको सन्दर्भमा आयोजना भएका यी बैठकहरूको विशेष महत्व छ। उक्त बैठकहरूले गरेका निर्णयहरू निकालेका निष्कर्षहरू मातहत कमिटी र पार्टी सदस्यहरू समक्ष जानकारी एवं कार्यान्वयनका लागि यो अन्तरपार्टी निर्देशन जारी गरिएको छ। अपानिको पृष्ठ २ (क) मा १० बुँदे सहमतिको कार्यान्वयनका लागि यस्तो भनिएको छ, पार्टीको पक्षमा रहेर क्रियाशील हुने केन्द्रीय कमिटी, केन्द्रीय निकाय, प्रदेश समन्वय कमिटी, जिल्ला कमिटी लगायत सबै तहका स्थानीय पार्टी कमिटी र जनसंगठनका सबै तहका पदाधिकारी र सदस्यहरूलाई पार्टी एकता र जीवन्ततालाई ध्यान दिदै एकीकरणको महान कार्य र भावनामा चोट नपर्ने गरी एकीकरण पूर्वको स्थिति अर्थात् जेठ २ गतेको अवस्थामा फर्किको यथार्थलाई समेत ध्यानमा राखी कार्य गर्न निर्देशन दिने। सोही अपानिको पृष्ठ ३ (ख) मा भनिएको छ, नेकपा (एमाले) मा विद्यमान समस्या समाधानसम्बन्धी दस बुँदे प्रस्तावमा आधारित निर्णयहरू कार्यान्वयनका क्रममा उत्पन्न हुनसक्ने समस्याको समाधान गर्न, केन्द्रीय कमिटीमा सदस्य मनोनयन गर्न, केन्द्रीय निकाय तथा विभागहरूलाई पूर्णता दिने विषयमा आवश्यक गृहकार्य गर्न कमरेडहरू भीमबहादुर रावल, ईश्वर पोखरेल, विष्णुप्रसाद पौडेल, धनश्याम भुसाल, सुरेन्द्र पाण्डे र लेखराज भट्टलाई जिम्मेवारी दिने। (सन्दर्भका लागि दस बुँदे प्रस्ताव यही अपानिका साथ संलग्न गरिएको छ)। उपर्युक्त किसिमले भएका छलफल, पार्टीको निर्णय र निर्देशनले दश बुँदे सहमति माधवकुमार नेपालले पार्टी विभाजन गर्नु अघिको सन्दर्भमा गरिएको र निजले पार्टी विभाजन गरिसकेपछि उक्त प्रस्तावको औचित्य समाप्त भएको भन्ने तर्क स्वयं खण्डन गर्दछन्। त्यस्तो तर्क दिनुभनेको उपर्युक्त गहन छलफल, निष्कर्ष, सहमति र निर्णयको उल्लंघन हुन्छ। त्यस्तो कुराले पार्टीलाई गम्भीर क्षतिमात्र पुर्याउँछ। पार्टीलाई क्षति पुर्याउने र अन्ततः राष्ट्रिय राजनीतिमा नै प्रतिकूल प्रभाव उत्पन्न हुने त्यस्ता काम कुरा कसैले नगरौं भन्ने मेरो सम्बद्ध सबैलाई, विशेषतः पार्टी अध्यक्ष कमरेडलाई विशेष आग्रह छ। दश बुँदे सहमतिको कार्यान्वयनका लागि जारी अपानि१२ मा दिइएको निर्देशनको सबैबाट पालना होस्। उक्त कार्य गरिरहँदा दोहोरो मापदण्ड कहीं कतै अपनाइनु हुन्न। २०७५ साल जेठ २ गते अघिको स्थितिमा पार्टी र जनसंगठनलाई फर्काउने र पार्टी एकीकरण हुँदा त्यहाँ हुनुभएका र नेकपा (एमाले) पुनःजीवित भएपछि यही पार्टीमा रहनुभएका कमरेडहरूलाई दश बुँदे सहमतिको बुँदा नम्बर २ र ४ मा उल्लेख भएबमोजिम गर्नेमा कुनै विमति हुनसक्दैन। तर कहीँ एकीकरणको बेला जस्को जे जिम्मेवारी थियो सोही गरौं भन्ने र कहीं त्यसो पनि नमान्ने दोहोरो कुरा पार्टी पद्धतिको दृष्टिकोणबाट नै गलत हुन्छ। उदाहरणको लागि म स्वयं नेकपा (एमाले), सुदूरपश्चिम समन्वय कमिटी (जसलाई अपानि १२ ले स्वीकार गरिसकेको छ) को संयोजक थिएँ। पछि पार्टी एकीकरण भएको बेला त्यस प्रदेशको इञ्चार्ज थिएँ। मेरो हकमा ती दुवै प्रावधान लागु नहुने तर्क कसरी र केको आधारमा गर्न मिल्छ ? त्यसो गर्ने हो भने पार्टी अध्यक्ष कमरेडले पटक पटक, विशेषतः पार्टीका बैठकहरू र भदौ ७ गते आफ्नै निवासमा हामीलाई सामूहिकरुपमा पक्षपात गरिने छैन भनी गर्नुभएको वाचा विपरीत हुन्छ। त्यसो नगरौं। त्यस्तो गर्दा पार्टीमा पुनः अविश्वास र मतभेद सिर्जना हुने मात्र होइन नेतृत्वले भन्ने र दिने वचनको विश्वसनीयतामाथि नै प्रश्नचिन्ह खडा हुन्छ। अब म कार्यदल र सुदूरपश्चिम प्रदेशमा दश बुँदे सहमतिको कार्यान्वयनका लागि सहजकर्ताका बीच भएका बैठक र छलफलबारे संक्षिप्त जानकारी गराउन चाहन्छु। कार्यदलका तीनवटा औचपारिक र एक अनौपचारिक बैठक भएका छन्। कार्यदलको बैठकमा अपानि१२ को कार्यान्वयनमा देखिएका समस्याहरू समाधान हुनपर्छ र १० बुँदे सहमति लागु हुनुपर्छ भन्ने निर्णय भएका छन्। तर सहजकर्ता स्तरको छलफलमा अपानि१२ को कार्यान्वनय हुनुपर्छ भन्ने विषयमा नै मबाहेकका सहजकर्ताको राय फरक देखिएकोले त्यहाँ समस्याको समाधान गर्न सहमति कायम हुने स्थिति हुनसकेन। यससन्दर्भमा उत्पन्न हुने समस्याको समाधान सम्बन्धित व्यक्तिहरूसंग अनौपचारिक रायपरामर्श गरी समाधान खोज्ने सहमति कार्यदलमा भने भएको छ। तर लामो समयसम्म निर्णय हुने तर त्यसको कार्यान्वयन नहुने स्थिति भने हटिसकेको छैन। सुदूरपश्चिम प्रदेशमा अपानि१२ को कार्यान्वयन भएको छैन। एक नम्बर प्रदेशका ताप्जेजुङ्ग, सुनसरी, दुई नम्बर प्रदेशका सर्लाही र बारा, वागमती प्रदेशका चितवन तथा काठमाण्डौ महानगरपालिका अन्तर्गत कीर्तिपुर नगर कमिटी लगायतका स्थान, नेपाल उत्पीडित जातीय मुक्ति समाज लगायत जनसंगठनहरूमा अपानि१२ को कार्यान्वयनमा समस्या उत्पन्न भएको भनी कहींबाट मौखिक र कहीबाट लिखित गुनासा प्राप्त भएका छन्। यस्को अपानि१२ बमोजिम तुरुन्त सम्बोधन गरिनुपर्छ। सुदूरपश्चिम प्रदेश समन्वय कमिटीको संयोजक तथा कार्यदलको संयोजकको हैसियतले त्यहाँको समस्या समाधान तत्काल गर्न निम्नलिखति प्रस्ताव गर्दछुः  सुदूरपश्चिम प्रदेश समन्वय कमिटीको बैठक तत्काल बसी अपानि१२ को कार्यान्वयनको लागि सबै जिल्लालाई निर्देशन दिने।  पार्टी एकीकरणको बेला कमिटी सदस्य पदमा रहनु भएका पूर्व माओवादी केन्द्रसँग सम्बद्ध कमरेडहरूलाई सोही स्तरको कमिटीको सदस्य बनाउने र एकीकरणको समयमा पदाधिकारीमा रहनुभएका र पछि नेकपा (एमाले) मै रहनुभएका कमरेडहरूलाई सम्बन्धित जिल्ला कमिटीको सहमति अनुसार पदाधिकारीको जिम्मेवारी दिने, पार्टीमा अन्तरविरोध चर्किएको बेला पक्षधरताको आधारमा बनेका कमिटीहरूमा रहेका तर उक्त कमिटीमा नरहेका कमरेडहरूको हकमा निजहरूको योग्यता, क्षमता, वरियता र सक्रियता हेरी सम्बन्धित जिल्लाका नेताहरूसंग छलफल गरी पार्टी कमिटीमा ल्याउने।  नेकपा (एमाले) मा लामो समयसम्म सदस्यको रुपमा रहनुभएका तर मतभेद र अन्तरविरोधकाको कारण हालसम्म सदस्यता नविकरण हुननसकेका कमरेडहरूको सदस्यता अविलम्ब नवीकरण गर्ने। पहिले माओवादी केन्द्रमा रहनु भएका तर नेकपा (एमाले) मा रहनुहुने कमरेडहरूले पार्टी निर्णय बमोजिम तोकिएको शुल्क तिरेर तथा अरु सदस्य सरह आवश्यक विवरण र जानकारी दिएर सदस्यता नविकरण गर्ने। गम्भीर मतभेदका कारण समस्या समाधान नभएका र हालैको अविरल बर्षा, बाढी, पहिरो र डुबानका कारण गम्भीर समस्या झेल्नुपरेका वडा र पालिकाका हकमा अधिवेशन यही कातिृक ६ र ९ गते नगरी ती वडा र पालिकाको अनुकूल समयमा गर्नेगरी नीतिगत निर्णय गर्ने। भीम रावलसंयोजकदश बुँदे सहमतिको कार्यान्वयनसम्बन्धी कार्यदल तथा उपाध्यक्ष, केन्द्रीय कमिटी२०७८।७।५"
उद्योगीलाई सहयोग पुग्ने कानुन बनाउन प्रदेश सरकार प्रतिवद्ध छ : मुख्यमन्त्री राउत,"ढल्केवर : प्रदेश नम्बर २ का मुख्यमन्त्री लालबाबु राउतले उद्योगी व्यवसायीलाई सहयोग पुग्ने ऐन कानुन बनाउन प्रदेश सरकार प्रतिवद्ध रहेको बताएका छन्। शनिबार जानकी अटोमोबाइल एशोसिएसन अफ नेपालको प्रथम साधारणसभालाई सम्बोधन गर्दै मुख्यमन्त्री राउतले मुलुकको आर्थिक समृद्धि र आर्थिक विकासमा नीजी क्षेत्रले निर्वाह गरेको भूमीकाको प्रशंसा गर्दै यस्तो बताएका हुन्। उनले रोजगारी सृजना गर्ने क्षेत्रमा अटोमोबाइल व्यवसायीहरुले उल्लेखनीय भूमीका निर्वाह गरिरहेको बताए। उनले उद्योगी व्यवसायीको सहयोगी बन्न प्रदेश सरकार प्रतिवद्ध रहेको विश्वास दिलाए। ऐन, नियम कानून बजेट ल्याउँदा नीजि क्षेत्रको सल्लाह सुझाव आवश्यक रहेको मुख्यमन्त्री राउतको कथन थियो। उद्योगी व्यवसायी र लगानीकर्ताहरुलाई उच्च मनोवलकासाथ लगानी गर्ने वातावरण बनाउन राज्यको तर्फबाट जुन प्रयास हुनुपर्ने हो त्यो देखिएन। यो दुर्भाग्य हो, मुख्यमन्त्री राउतले भने त्यो वातावरण बनाउन प्रदेश सरकार तयार छ। प्रदेश सरकारले आफ्ना उद्योग ऐन ल्याइसकेको उल्लेख गर्दै मुख्यमन्त्री राउतले त्यस किसिमका नियमावली पनि ल्याउन लागेको जानकारी दिए। उनले प्रदेशमा अटोमोबाईल एसेम्बलिङ्ग उद्योग स्थापना गर्न पनि आग्रह गरे। विदेशी गाडीहरु पनि यहाँ निर्माण गर्ने वातावरण तयार गर्नका लागि प्रदेश सरकार प्रतिवद्ध रहेको उनको भनाइ थियो। जानकी अटोमोबाइल एशोसिएसन अफ नेपालको अध्यक्ष तेजनारायण साहको अध्यक्षतामा भएको उद्घाटन सत्रमा नाडाका अध्यक्ष कृष्ण प्रसाद दुलाल, मिथिला नगरपालिकाका मेयर हरिनारायण महतो, प्रदेश २ का प्रहरी प्रमुख डिआइजी उमेश रञ्जितकार लगायतका अतिथीहरुको उपस्थिती थियो।"
कुशवाहामाथि दुर्व्यवहार गर्नेलाई कारबाही गर्नुपर्छ : कांग्रेस,"काठमाडौं : नेपाली कांग्रेसले खानेपानी तथा ढल व्यवस्थापन आयोजना कार्यालय जनकपुरका प्रमुख राजेश कुशवाहामाथि दुर्व्यवहार गर्ने दोषीलाई कार्वाही गर्नुपर्ने बताएको छ। शनिबार सूचना, संचार तथा प्रचार विभाग प्रमुख एवं प्रवक्ता विश्वप्रकाश शर्माले एक विज्ञप्ति जारी गर्दै यस्तो घटना आपत्तिजनक र निन्दनीयसँगै कडा कार्वाहीको बिषय बन्ने उल्लेख गरेका छन्। जारी विज्ञप्तिमा भनिएको छ, 'राजनीतिमा, प्रशासनमा र समग्र समाजमा रहेका बेथिति विरुद्ध प्रश्न उठाउनु र स्वच्छ समाजको खोजि गर्नु हामी सबैको कर्तव्य हो। तर कानुन हातमा लिने, बलजफ्ती र हुल हुज्जत गर्ने कार्य सभ्य समाजको परिचायक हुन सक्दैन। यस्तो घटना आपत्तिजनक र निन्दनीयसँगै कडा कार्वाहीको बिषय बन्दछ।' जनकपुरको घटनाबाट नेपाली इन्जिनियरहरु, कर्मचारीहरु र सभ्य समाजमा विश्वास गर्ने सबैलाई मर्माहत बनाएको शर्माले जनाएका छन्। सहकर्मी उपर गम्भीर दुर्व्यवहार हुँदा इन्जिनियरहरु आक्रोशित र आन्दोलित हुनु स्वभाविक भएको उल्लेख गर्दै शर्माले राज्यको सक्रियताले यसलाई सम्बोधन गर्ने विश्वास हामीले लिएको बताए । शान्तिपूर्ण राजनीतिमा सहभागी हुने उद्घोष गरेका हरेक दल र संस्थाले आफ्ना समर्थक र सदस्यलाई तदनुकुलको संस्कार र व्यवहारमा रुपान्तरण गर्नु सम्बन्धित दल नेतृत्वको कर्तव्य हुने स्मरण कांग्रेसले गरेको छ। हुलहुज्जतको बाटो समुन्नत समाजमा पुग्न नसक्ने कांग्रेसको ठहर छ। हरेक दल, नेतृत्व, सदस्य, समर्थक र हरेक नागरिकले यसलाई गहिरो आत्मसात गर्नुपर्ने आवश्यकता औंल्याउँदै नेपाली कांग्रेसले थप सजगता र कडाइका लागि सरकारलाई अपील गरेको छ। लगातार परेको भारी वर्षाको कारण जनकपुरधाम जलमग्न भएपछि ढल निर्माणमा अनियमितता भएको भन्दै सिके राउत नेतृत्वको जनमत पार्टीका कार्यकर्ताले कुशवाहालाई दुर्व्यवहार गरेका हुन्। दुई दिनकै वर्षामा पानीको निकास ढल भएर बग्न नसकेपछि गुण्डागर्दी शैलीमा खानेपानी प्रमुखलाई जबरजस्ती सडकमा घिसार्दै, लछार्दैपछार्दै नगरपरिक्रमा गराएका थिए। जनकपुरको रामानन्द चोक स्थित कार्यालयमा लाठी सहित पुगेका दर्जनौं कार्यकर्ताले कुशवाहालाई जर्बजस्ती कार्यालयबाट बाहिर निकालेर कुटपिट गरे। उनीहरुले निमित्त प्रमुख कुश्वााहाले लगाएको कपडा च्यात्नुका साथै नालामा रहेको हिलो दलिदिएका थिए। निमित्त प्रमुख कुशवाहालाई अर्धनग्न बनाएर कुटपिट गरी नगर परिक्रमा गराइरहँदा प्रहरी प्रशासन भने मुकदर्शक थियो।"
देशको प्रमुख पार्टी भएकाले राष्ट्र निर्माणको अभिभारा हाम्रो काँधमा : ओली,"काठमाडौं : नेकपा एमाले अध्यक्ष केपी शर्मा ओलीले चारैतिरबाट पार्टीमाथि हमला भएपनि देशको प्रमुख पार्टी भएको बताएका छन्। शनिबार वडा अधिवेशनलाई सम्बोधन गर्दै ओलीले देशको प्रमुख पार्टी रहेकाले राष्ट्र निर्माणको अभिभारा एमालेको काँधमा रहेको बताएका हुन्। उनले भने, स्थानीय तह, प्रदेशहरुमा हामी एक नम्बरमा छौं। हाम्रो पार्टी प्रमुख स्थानमा छ। राष्ट्र निर्माणको अभिभारा हाम्रो काँधमा छ। चारैतिरबाट हाम्रो पार्टीमाथि हमला भइरहेको छ। अनेक हमलाहरुका बावजुत आज पनि प्रतिपक्षमा हाम्रो भूमिका फेरिएका छौं। हाम्रो गणना एक नम्बरमा नै हुन्छ। प्रचण्ड र माधव नेपालको बहिर्गमनसँगै पार्टी नयाँ ढंगले अघि बढेको ओलीले दाबी गरे। उनले गत डेढ वर्षदेखि केहि स्वार्थी तत्वहरुले पार्टी जीवनलाई अस्वस्थ बनाउने काम गरेको बताए। उनले भने, पार्टी जीवनलाई खतरा पार्ने काम भयो। पार्टी छोडेर अलग पार्टी बनाउने। एउटा समूह लैजाने काम भयो। पार्टीको हुर्मत लिने काम अब पार्टी भित्र रहेन। पार्टीलाई कमजोर बनाउने खेल, सरकारबाट हटाउने खेल भए। उनले आफ्नो पार्टी देश र जनताका निम्ति समर्पित पार्टी रहेको दाबी गरे। ओलीले भने, अविरल बर्षाका कारण बाढी पहिरो आयो। आजै वडा अधिवेशन गर्न नसकेका ठाउँ पनि छन्। केहि ठाउँमा अधिवेशन स्थगित भएका छन्। विलम्ब अधिवेशन गर्न आह्वान गर्छु। ओलीले जनतालाई राहत सुविधा पुर्याउने कुरामा सरकारलाई ध्यान दिन आग्रह गरे। उनले भने, सरकारले क्षतीपूर्ति यथोचित उपलब्ध गराउनुपर्छ। घाइतको उपचारमा ढिलासुस्ती गर्नु हुँदैन। जनतालाई राहत सुविधा पुर्याउने कुरामा ध्यान दिओस। अध्यक्ष ओलीले विधान महाधिवेशन पछि नयाँ ढंगले पार्टी अघि बढेको दाबी गरे। आफूलाई लोकतान्त्रिक र महत्वपूर्ण पार्टी भन्नेहरु संविधानअनुसार महाधिवेशन मिति सकिँदा पनि नगरेर अल्झिरहेको उनको भनाई छ। हाम्रो पार्टी देशको नेता पार्टी हो। हामीले निर्माण गरेको समृद्धि नेपाल सुखी नेपालीको आकांक्षा पूरा गर्न लागेका छौं। लोकतन्त्रिक अभ्यास भनेको के हो ? व्यवहारिक रुपमा नै त्यसको प्रयोग हुनुपर्छ। जनप्रतिनिधिको भूमिका कस्तो हुनुपर्छ ? त्यसको व्याख्या हुनुपर्छ। त्यो कुरा पार्टीले नमुनाका रुपमा प्रयोग गर्नुपर्छ। उनले भने। आधारभूत संगठनको रुपमा रहेको वडा संगठनको अधिवेशन एमालेले एकै पटक उद्घाटन गरेको छ।"
एमालेले आज मुलुकभर वडा अधिवेशन गर्दै,काठमाडौं : नेकपा एमालेले शनिबार वडा अधिवेशन गर्दै छ। एमाले अध्यक्ष केपी शर्मा ओलीले भर्चुअल माध्यमबाट मुलुकभर वडा अधिवेशनको उद्घाटन गर्दैछन्। नेकपा एमालेले दसौं राष्ट्रिय महाधिवेशन मंसिर १० देखि १२ सम्म चितवनमा गर्ने निर्णय गरिसकेको छ। आसन्न महाधिवेशनको तयारी स्वरुप नेकपा एमालेले मुलुकभर आज वडास्तरीय अधिवेशन गर्न लागेको हो। एमालेले कार्तिक ९ गते पालिका अधिवेशन गर्दैछ। एमालेको कार्तिक ४ र ५ मा बसेको स्थायी समितिको बैठकले मंसिर १० देखि १२ सम्म चितवनमा राष्ट्रिय महाधिवेशन गर्ने निर्णय गरेको थियो । महाधिवेशन व्यवस्थापनका लागि पार्टी स्थायी कमिटी सदस्य रामबहादुर थापाको संयोजकत्वमा २१ सदस्यीय मूल व्यवस्थापन कमिटी गठन गरेको छ। एमालेले राष्ट्रिय महाधिवेशनका प्रतिनिधि चयन सम्बन्धी मापदण्ड तय गर्न कार्तिक ११ गते स्थायी कमिटी र १२ गते केन्द्रीय कमिटीको बैठक आव्हान गरेको छ।
कांग्रेस अर्ली इलेक्सनको पक्षमा छैन : पौडेल,गोदावरी : नेपाली कांग्रेसका वरिष्ठ नेता रामचन्द्र पौडेलले वर्तमान सरकार पूर्ण कार्यकालसम्म चल्ने बताएका छन्। धनगढीको गेटा विमानस्थलमा शनिबार आयोजित पत्रकार सम्मेलनमा उनले वर्तमान सरकारले पूर्ण कार्यकाल बिताएरै निर्वाचन गर्ने जिकिर गरेका हुन्। नेपाली कांग्रेस अर्ली इलेक्सनको पक्षमा नभएको र यो संविधान विपरीत हुने चर्चा गर्दै नेता पौडेलले संविधानमा अर्ली इलेक्सनबारे उल्लेख नभएकाले छिट्टै चुनाव हुन नसक्ने बताए। संविधान जोगाउन आफूहरु अदालत गएको र अदालतको निर्णयले संसद्को आयु लम्बिएको जाकारी दिँदै उनले संविधानको रक्षाका लागि सरकार बाँकी समयसम्म चल्ने बताए । नेता पौडेलले एमसिसी पास गर्ने अधिकार संसद्लाई रहेकाले आफू सांसद नभएकाले त्यो विषयमा बोल्न नमिल्ने धारणा राखे। नेपाली कांग्रेसको महाधिवेशनका सम्बन्धमा सोधिएको प्रश्नमा कतिपय जिल्लामा धाँधली गरिएकाले त्यसलाई पुनः विचार गरेर अघि बढ्नाको विकल्प नभएको उनको भनाइ थियो। नेता पौडेलले बाढी र पहिराका कारण सुदूरपश्चिममा भएको भौतिक एवं मानवीय क्षतिप्रति दुःख व्यक्त गर्दै पीडित परिवारलाई राहतको व्यवस्था तत्काल गरिनुपर्नेमा जोड दिए। रासस
अर्घाखाँचीमा १ सय ६४ जना कांग्रेसमा प्रवेश,"पाणिनि : अर्घाखाँचीको पाणिनि गाउँपालिकामा नेकपा एमाले र नेकपा माओवादी परित्याग गरी १ सय ६४ जना नेपाली कांग्रेसमा प्रवेश गरेका छन्। नेपाली कांग्रेसका क्षेत्रीय सभापति अच्युत गौतमको पहलमा पाणिनि ३ खिदम लगायतका विभिन्न वडाबाट विभिन्न पार्टी परित्याग गरी दुर्गाफाँटमा भएको कार्यक्रममा नेपाली कांग्रेसमा प्रवेश गरेका हुन्। कार्यक्रममा नेपाली कांग्रेस जिल्ला उपसभापति शान्ता भण्डारी, सचिव विष्णुप्रसाद भुसाल, सहसचिव इन्सु मिया, महासमिति सदस्य सूर्यप्रसाद अधिकारी, यादवप्रसाद घिमिरे, केशव श्रेष्ठ, महाधिवेशन प्रतिनिधि इन्द्रमणि पौडेल, लेखनाथ पोख्रेल, कृष्णप्रसाद खनाल, पाणिनि सभापति तुल्सी पौडेल लगायत कार्यक्रममा नेपाली कांग्रेस जिल्ला कार्य समिति, महासमिति सदस्य, महाधिवेशन प्रतिनिधि, क्षेत्रीय प्रतिनिधि, कांग्रेस भातृ तथा शुभेच्छुक संस्था प्रमुख, प्रतिनिधि लगायत सरोकारवालाको उपस्थिति रहेको थियो। कार्यक्रम कांग्रेस खिदिमका सभापति हरि बन्जाडेको सभापति र शेसकान्त पोख्रेलको सञ्चालनमा सुरु भएको हो।"
बर्दिया राष्ट्रिय निकुञ्जमा अनुसन्धान केन्द्र स्थापना,"गुलरिया : बर्दिया राष्ट्रिय निकुञ्जभित्र कर्णाली नदी किनार लालमाटी क्षेत्रमा अवस्थित क्याम्पलाई संरक्षित क्षेत्र व्यवस्थापन, अनुसन्धान तथा प्रशिक्षण केन्द्रका रुपमा सञ्चालनमा ल्याईएको छ। तत्कालिन द्वन्दका बेला क्षतीग्रस्त लालमाटी क्याम्प पुर्ननिर्माण गर्दै अनुसन्धान तथा प्रशिक्षण केन्द्र बनाईएको हो। वन तथा वातावरण मन्त्री रामसहाय प्रसाद यादवले औपचारिक रुपमा उद्घाटन गरी केन्द्रको सुरुवात गरेका छन्। मन्त्री यादवले प्रशिक्षण केन्द्रलाई नमुना बनाई राष्ट्रिय तथा अन्तर्राष्ट्रिय अनुसन्धान केन्द्रका रुपमा विकास गर्नुपर्ने बताए। अनुसन्धान केन्द्रको सफलताले संरक्षणमा टेवा पुग्ने उनको विश्वास छ। वन्यजन्तु संरक्षण ऐनलाई नितिगत रुपमा परिमार्जन गरी मानववन्यजन्तु बीचको द्वन्दलाई दीगो रुपमा व्यवस्थापन गर्न मन्त्रालयले काम अघि सारेको मन्त्री यादवको भनाई छ। द्वन्दकालिन अवस्थामा भग्नावशेष बनेको लालमाटी क्याम्प जापानिज निर्माण कम्पनीले निर्माण गरी ०५१ सालमा बर्दिया राष्ट्रिय निकुञ्जलाई हस्तान्तरण गरेको थियो। क्याम्पको ७ वटा विल्डिंगमा ३ वटा ठूला हलसहित साढे २ दर्जनभन्दा बढी कोठाहरु रहेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। क्याम्पको भौतिक पूर्वाधारहरु पुर्ननिर्माण गरी पुरानै अवस्थामा पुर्याएका छौं। भवन तथा त्यसका कोठा, रेलिँग, फर्सहरु, विजुली वायरिँग लगायत झ्याल ढोका मर्मत गरिएको छ। अधिकृत श्रेष्ठले थपे फर्निचर लगायत विद्युतीय प्रशारणको व्यवस्था गर्न बाँकी छ। छिट्टै त्यसको व्यवस्थापन गर्छौं। निकुञ्जमा मन्त्रीसँगै बन तथा वातावरण मन्त्रालयका सचिव डाक्टर प्रेम नारायण कंणेल, राष्ट्रिय निकुञ्ज तथा वन्यजन्तु संरक्षण विभागका महानिर्देशक डा रामचन्द्र कंणेलसमेतले बर्दियाको जैविकविविधताको अनुगमन तथा निरिक्षण गरेका छन्। खाताजैविक मार्ग, मध्यवर्ती क्षेत्रको निरिक्षणपछि मन्त्रीसहितको टोलीले बर्दिया राष्ट्रिय निकुञ्जको गोही प्रजनन् केन्द्रमा रहेका गोही बबई नदीमा छाडेका छन्।"
पुल निर्माणमा स्थानीयको अवरोध,"महोत्तरी : सोनमा गाँउपालिका ७ स्थित रुपणी खोलामा निर्माण भईरहेको पुल ढलान कार्यमा स्थानीयले अवरोध गरेको छ। कमसल तरिकाले पुलको ढलान कार्य भईरहेको खबर पाएपछि आईतबार दिउँसो निर्माणस्थल पुगेका स्थानीयहरुले पुल ढलान कार्यमा अवरोध गरेका हुन्। पुल पूर्वाधार निर्माण कार्य पनि कमसल तरिकाले भईरहेको सुईको पाएपछि आफूहरु निर्माण कार्यमा अवरोध जनाएको स्थानीय सुजित यादवले बताए। निर्माण कार्य स्टिमेट विपरीत भईरहेको केहीदिन अगाडि निर्माणस्थलमा आएको गाँउपालिकाको प्राविधिक टोलीले अनुगमन गर्दा पुलमा प्रयोग भएको छड डिजाईन विपरीत र गिट्टीसमेत स्थानीय मरहा खोलाबाट प्रयोग गरिएको पाईएको गाँउपालिकाको ईन्जिनियर हिरालाल मण्डलले बताए। उनले भने, सो क्रममा टोलीले तत्कालको लागि निर्माण कार्य रोक्नका लागि निर्देशन दिएको थियो। आज पुनः सोही अवस्थामा निर्माण कार्य अगाडि बढाएपछि स्थानीयहरु निर्माण कार्यमा अवरोध जनाएको हो। यस सम्बन्धमा सोनमा गाँउपालिकाका अध्यक्ष राजकुमार यादवले गुणस्तहीन तवरले भईरहेको निर्माण कार्य आफूहरुको मान्य नहुने बताए। गुणस्तरयुक्त पुल निर्माणको लागि आफुले बारम्बार निर्देशन दिँदासमेत पालना नगर्दा स्थानीयहरु वाध्य भएर निर्माण कार्य रोकेको अध्यक्ष यादवले जानकारी दिए। प्रदेश नं २ सरकारको संसदीय विकास कोषको लगानीमा शुभम् कन्ट्रक्शन जनकपुरधामले १ करोड ८६ लाखको लागतमा पुल निर्माण गरिरहेका छन्। १८ मिटर लम्बाई र ५ मिटर चौडाई भएको सो पुलमा ४ वटा स्पाम जडान गरिने गाँउपालिकाको कार्यालयले जनाएको छ।"
महिलाको घाँटी रेटेर फरार 'भुट्टाचोर' पक्राउ,"जनकपुरधाम : महिलाको घाँटी रेटेर फरार भुट्टाचोर पक्राउ परेका छन्। धनुषामा घाँस काट्न गएकी महिलाको मंगलसुत्र र चाँदीको गहना (काडा) लुट्न घाँटी रेटेर हत्या प्रयास गर्ने भुट्टाचोर भनिने रामभजन महतो सुडी महोत्तरीबाट पक्राउ परेका हुन्। धनुषाको विदेह नगरपालिका ६ गिद्धा बस्ने २५ वर्षीय भुट्टाचोरलाई महोत्तरीको गोनरपुरा भन्ने स्थानबाट गए राति पक्राउ गरेको तीन कौरिया प्रहरी चौकीले जनाएको छ। उनले गहना लुट्न शुक्रबार बिहान ११ बजेको समयमा स्थानीय रामबहादुर मण्डलकी ५५ की श्रीमती जमुनी देवी मण्डल केवटको घाँटी रेटेर हत्या गर्ने प्रयास गरेका थिए। फरार भएर ससुरालीमा बसिरहेका भुट्टाचोरलाई प्रहरी चौकी तिनकोरियाका सई शारदा शंकर साहको कमाण्डमा खटिएको प्रहरी पक्राउ गर्न सफल भएको हो। घाँटी रेटिएकी जमुनी देवीको घाँटीमा ९ वटा टाँका लगाइएको छ। उनी प्रादेशिक अस्पताल जनकपुरमा उपचारपछि घर फर्किएकी छन्। स्थानीयका अनुसार भुट्टाचोर वैदेशिक रोजगारीको क्रममा मलेसियामा रहँदा पनि चोरीचपाटी गर्दै आएका थिए। उनी गाउँमा भुट्टाचोरको नामले प्रख्यात छ। गाउँमा पनि चोरीको धन्धा गर्ने गरेको स्थानीय बताउँछन्। जमुनी देवी घास लिन गएको बेला उनले खुट्टामा लगाएको चाँदीको काँरा, गालाको मँगलसुत्र खोस्न छुराले घाँटी रेट्ने प्रयास गरेका थिए। हल्ला भएपछि उनी जमुनदेवीको मंगलसुत्र खोसेर भागेका थिए। गहना लुट्न घाँटी रेटेर हत्याको प्रयास"
कलाकारको पारिश्रमिक बढ्दा मेकअप आर्टिष्टको किन बढेन ?,"काठमाडौं : लामो समयदेखि नायक नायिकासँगै काम गर्दै आएका मेकअप आर्टिष्ट (पर्दा पछाडिका हिरो) हरुको पारिश्रमिक नबढ्दा मर्कामा परेका छन्। समयअनुसार पारिश्रमिक नबढ्दा यही क्षेत्रबाट हात धुनुपर्ने अवस्था आएको उनीहरुको गुनासो छ। काम गरेको सुरुवाती चरणदेखि नै डिमाण्डअनुसार पारिश्रमिक नपाएको उनीहरुको गुनासो छ। एक हजारबाट सुरु गरेका नायक नायिकाहरुको पारिश्रमिक लाखभन्दा पनि माथि पुग्दा उनीहरुको पारिश्रमिक भने जहाँको त्यही छ। हाल चर्चित नायक नायिकाहरुले एउटा फिल्ममा अभिनय गरेको ३० लाखसम्म पारिश्रमिक लिँदै आएका छन्। नायक नायिकाको डिमाण्ड अनुसार नै पारिश्रमिक बढ्ने तर पर्दा पछाडिका कामदारहरुको बढ्ने नगरेको मेकअप आर्टिष्टहरु बताउँछन्। पुरानो मेकअप आर्टिष्ट अशोक रोक्काले चलचित्र क्षेत्रमा काम गर्न थालेको ३७ वर्ष भयो। उनले पाँच सयबाट काम सुरु गरेका थिए। लगानी भएअनुसार पारिश्रमिक नबढेको उनको गुनासो छ। लामो समयदेखि मेकअप सामानहरुको मुल्य पनि बढिरहेकाले पारिश्रमिक बढ्नुपर्ने उनको भनाइ छ। मेकअप सामानको डेढ लाखसम्म मूल्य पर्ने तर आफूहरुले भने १० हजार मात्रै पाउँदा धेरै घाटा हुने उनले बताए। ब्रान्डका मेकअप सामानहरु किन्दा धेरै महँगो पर्ने उनको भनाई छ। पारिश्रमिकको डिमाण्ड गर्दा कामै नपाइएला भन्ने चिन्ता लाग्ने र कुरा उठाइहाले पनि बोलीमा मात्र सिमित रहने उनले बताए। समयअनुसार पारिश्रमिक नबढ्दा मेकअप आर्टिष्टहरुलाई समस्या रहेको उनले जानकारी दिए। मेकअप आर्टिष्ट एमुना पाण्डेले तामाङले दुई हजारबाट काम सुरु गरेकी थिइन्। उनले मेकअप आर्टिष्ट भएर काम गर्न थालेको पाँच वर्ष पूरा भयो। मेकअप आर्टिष्टको पारिश्रमिक बढ्न नसकेको उनको भनाइ छ। पारिश्रमिकका लागि आवाज उठाउँदै आएपनि नबढाइएको उनले बताइन्। कोरोना महामारीको कारण मेकअप आर्टिष्टलाई झन् धेरै समस्या भएको थियो। यमुनाले पनि महामारीको समयमा त ५ महिना काम नै गरिनन्। काम नपाएपछि उनी गाउँ फर्किएकी थिइन्। मेकअप सामानमा लगानी गरेसँगै पारिश्रमिक भने नबढेको उनले गुनासो छ। मेकअप आर्टिष्ट सरोज बुढाथोकीको अवस्था पनि उस्तै छ। २० वर्षदेखि 'निखिल दाइ' फिल्मबाट सरोजले काम सुरु गरेका हुन्। उनीसँगै काम गर्ने नायक नायिकाहरुको पारिश्रमिक भने बढिरहेको तर मेकअप आर्टिष्टको पारिश्रमिक भने नबढेको उनले बताए। फिल्म क्षेत्रमा काम गरिरहेका मेकअप आर्टिष्टहरु पछिल्लो समय म्युजिक भिडियोतिर गएको उनको भनाई छ। उनका अनुसार पछिल्लो समय मेकअप सामान महंगो हुँदै गएको छ। लगानी भएसँगै आम्दानी त्यो अनुसारको नभइ घाटा भएको उनले बताए। दुई सय पर्ने क्रिमको अहिले तीन हजारसम्म मुल्य पर्छ। मेकअप आर्टिष्टलाई धेरै घाटा भएको उनले बुढाथोकीली भने, 'कुनै फिल्ममा तोकेभन्दा धेरै व्यक्तिलाई मेकअप गर्नुपर्छ। सिन हुनेभन्दा बाहिरको व्यक्तिको पनि मेकअप गरिदिनुपर्छ तर हाम्रो सामान मात्रै जान्छन् त्यो मेकअपको भने पारिश्रमिकमा जोडिदैन।' यस्तै मेकअप आर्टिष्ट सोस्तीका श्रेष्ठले पनि पाउनुपर्ने पारिश्रमिक नपाएको गुनासो गरिन्। उनले यो क्षेत्रमा काम गर्न थालेको चार वर्ष भयो। म्युजिक भिडियोदेखि केही फिल्म काम गरिन्। हाल म्युजिक भिडियोमा मेकअप गरेबापत दिनको ५ हजार रकम दिने उनले बताइन्। उनले मेकअप सामान २० हजारदेखि ४० हजारसम्म पर्ने तर पारिश्रमिक भने थोरै हुने उनले बताइन्। उनले राजेश हमाल, करिश्मा मानन्धरदेखि धेरै अभिनेतासँग काम गरिसकेकी छिन्। मेकअप आर्टिष्टहरुको तलब पारिश्रमिक बढाउनुपर्ने उनको माग छ। मेकअप आर्टिष्ट अमृत मरहठ्ठाले पनि पाँच सयदेखि काम सुरु गरेका थिए। उनले २०५६ सालदेखि काम सुरु गरेका हुन्। लामो समयदेखि मेकअप आर्टिष्टको पारिश्रमिक नबढेको उनको गुनासो छ। मेकअप आर्टिष्टको संघ नभएको कारण पनि पारिश्रमिकका कुराहरु बोलीमा मात्रै सिमित भएको उनको भनाइ छ। नेपाल चलचित्र प्राविधिक संघलाई बारम्बार मेकअप आर्टिष्टको पारिश्रमिक बढाउनुपर्ने माग गरिरहेको मरहठ्ठाले जानकारी दिए। त्यसका लागि मेकअप आर्टिष्ट एकजुट हुनुपर्ने उनको भनाइ छ। मरहठ्ठाले म्युजिक भिडियोमा तीन हजारदेखि ३५ सयसम्म मात्र पारिश्रमिक रहेको र योभन्दा कम रकममा पनि काम गरिरहेको बताए। कलाकारलाई बढी रकम दिनुपर्ने भएकाले पनि पर्दा पछाडिको कर्मचारी पारिश्रमिक नबढेको उनको बुझाइ छ। उनले भने, 'एउटा फिल्ममा अभिनय गर्दा अनमोल केसी, पल शाहलगायतका चर्चित हिरोहिरोइनको पारिश्रमिक नै ३० लाखसम्म छ तर उनीहरुलाई मेकअप गर्ने हाम्रो तलब बढेको छैन।' पर्दामा देखिनेहरुले गर्दा नै फिल्म चलेको भन्ने मान्यता रहेपनि पर्दा पछाडि काम गर्नेहरुको भूमिका भने बिर्सनु नहुने उनको तर्क छ।"
बाढीले मोरङको सुनवर्षीमा ४४८ घरपरिवार विस्थापित,"विराटनगर : बाढी र डुबानका कारण मोरङको सुनवर्षी नगरपालिकाभित्र बसोबास गरिरहेका ४ सय ४८ परिवार विस्थापित भएका छन्। बाढीले सुनवर्षी नगरपालिका३, ४, ६ र ७ नम्बर वडाका बासिन्दा विस्थापित बनेको स्थानीय प्रशासनले जनाएको छ। बेमौसमको वर्षासँगै आएको बाढीले क्षति पुर्याउनुका साथै घरहरु डुबानमा परेपछि विस्थापित भएकाकाहरु नजिकैको विद्यालयमा आश्रय लिएर बसिरहेका छन्। कतिपय परिवार त्रिपालमुनि बसिरहेका छन्। मोरङका प्रमुख जिल्ला अधिकारी काशीराज दाहालका अनुसार बाढी तथा डुबानका कारण सुनवर्षीको ६ र ७ नम्बर वडा सबैभन्दा बढी प्रभावित बनेका छन्। बाढीका कारण विस्थापित भएकाहरु कष्टकर जीवन बिताउन बाध्य छन्, उनले भने, उनीहरुलाई पुनस्र्थापनका लागि स्थानीय प्रशासनको तर्फबाट पहल भइरहेको छ। बाढीबाट प्रभावित बनेकालाई जिल्ला विपद् व्यवस्थापन समितिमार्फत खाद्यान्न लगायतका राहत सामग्री वितरण गर्न थालिएको जानकारी दाहालले दिए। प्रजिअ दाहालको नेतृत्वमा नेपाल र सशस्त्र प्रहरीका प्रमुखसहित पुगेको टोली पीडितहरुलाई राहत वितरण गरेर शुक्रबार राति विराटनगर फर्किएको छ। उनका अनुसार विराट व्यापार संघ, मोरङ व्यापार संघ र उद्योगी व्यवसायीसँगको समन्वयमा खाद्यान्न एवं उपभोग्य वस्तुसहितको राहत सामग्री संकलन गरेर पीडितहरुका लागि वितरण गरिएको दाहालको भनाइ छ। उनका अनुसार प्रभावित स्थानका पीडितको अवस्था हेरेर प्राथमिकताका आधारमा वितरण गर्ने गरी राहत सामग्री नगर प्रमुख र वडाध्यक्षलाई हस्तान्तरण गरिएको छ। पहिलो चरणमा बाढी पीडितका लागि १ सय ४० थान त्रिपाल, १ सय २ थान कम्बल, २ सय ५० थान म्याट्रेस, साढे ८ क्वीन्टल चामल, २ सय किलो नुन, ३ क्वीन्टल चिउरा, २० कार्टुन पानी लगायतका राहत सामग्री वितरण गरिएको जानकारी प्रजिअ दाहालले दिए। बाढी पीडितका लागि उपलब्ध गराइएको राहत सामग्री सुनवर्षी नगरपालिकाका मेयर कालीप्रसाद दासलाई हस्तान्तरण गर्दै प्रमुख जिल्ला अधिकारी काशीराज दाहाल। तस्बिर : अन्नपूर्ण बाढी प्रभावित क्षेत्रमा फैलनसक्ने विभिन्न रोगको सम्भावित संक्रमणलाई ध्यानमा राखेर स्वास्थ्य कार्यालयमार्फत जीवनजल लगायत प्राथमिक उपचार औषधिहरु पठाइसकिएको उनले बताए। बाढी पीडितलाई आवश्यक सबै खालको सहयोग गर्न निर्देशन दिइएको छ, दाहालले भने, थप सहयोग आवश्यक परेमा जिल्ला विपद् व्यवस्थापन समितिमार्फत सयोग गरिने छ। राहत वितरणमा एकद्धार प्रणाली अपनाइएको उनले बताए। उनका अनुसार प्रभावित क्षेत्रमा बाढीले पुर्याएको क्षतिको विवरण संकलन पनि तीव्र पारिएको छ। क्षतिको विवरण संकलनका लागि नेपाल प्रहरी, स्थानीय जनप्रतिनिधि, सरकारी कर्मचारी र रेडक्रसकर्मी परिचालित रहेको जानकारी प्रजिअ दाहालले दिए। उनका अनुसार धान, तरकारीसहितका बालीनालीमा पुगेको क्षतिको विवरण संकलन कृषि कार्यालयमार्फत थालिएको छ। सुनवर्षी नगरपालिकाका मेयर कालीप्रसाद दासका अनुसार ठाउँठाउँमा तटबन्ध भत्काएर बक्राहा खोलाको बाढी गाउँमा पसेपछि घरहरु डुबानमा पर्दा स्थानीय विस्थापित हुनुपर्ने अवस्था आएको हो। घरघरमा लेदोसहितको बाढी पसेपछि स्थानीय विस्थापित बनेका हुन्, उनले भने, घरभित्रको लेदो र हिलो नहटाएसम्म विस्थापित भएकाहरु फर्कनसक्ने अवस्था छैन। वर्षा रोकिएर जमेको पानी सुक्दै गएसँगै सरसफाई गर्न थालिएकाले बाढी पीडितहरु केही दिनभित्रमै आफ्नो बासस्थानमा फर्किने अवस्था बन्ने दासको भनाइ छ। उनका अनुसार विस्थापित भएकाहरुलाई नगरपालिकाले वडा कार्यालयमार्फत खानाको व्यवस्था मिलाएको छ। बक्राहा खोला नियन्त्रणका लागि जलस्रोत तथा नदी नियन्त्रण कार्यालय मोरङबाट बोरासहितको सामग्री उपलब्ध गराइएको प्रजिअ दाहालले बताए। अहिले नेपाली सेना र सशस्त्र प्रहरीले बक्राहा नियन्त्रणका लागि अस्थायी तटबन्ध निर्माणको काम गरिरहेको उनको भनाइ छ। बक्राहा खोलाको बाढी बर्सेनि गाउँ पसेर वितण्डा मच्चाउने गरेको छ। विगतमा क्षति पुगेको तटबन्ध समयमै मर्मत सम्भार नगरिँदा बक्राहाको बाढी गाउँ पसेर वितण्डा मच्चाएको गुनासो स्थानीयको छ, प्रजिअ दाहालले भने, जतिसक्दो चाँडो अस्थायी तटबन्ध निर्माण गरेर खोला आसपासका बासिन्दालाई सुरक्षित बनाउन सुरक्षा निकाय सक्रिय भएर लागेका छन्। बाढीकै कारण खेतहरु बगरमा परिणत भएका छन्। बाढीले पाक्न लागेको र पाकेर घरमा थन्क्याउने तयारी गरिएको धान स्वाहा बनाएको छ। दाहालका अनुसार अब वर्षा नभए विस्थापित बनेकाहरु दुईदेखि तीन दिनभित्र घरमा फर्कने वातावरण बन्ने छ। प्रजिअ दाहालको नेतृत्वमा मोरङ प्रहरी प्रमुख एसपी जनार्दन जीसी, सशस्त्र प्रहरी बल मोरङका प्रमुख एसपी तीर्थ पौडेल, इलाका प्रहरी कार्यालय रंगेलीका प्रहरी निरीक्षक अनमोल खड्कासमेतको टोलीले बाढी प्रभावित क्षेत्रको निरीक्षण पनि गरेको छ।"
पहिरोले मुहान पुरिएपछि फिदिममा खानेपानीको हाहाकार,"फिदिम : पहिरोले मुहान बिगारेपछि फिदिम बजारमा तीन दिन यता खानेपानीको हाहाकार भएको छ। कात्तिक १ गतेदेखि ३ गतेसम्मको अविरल वर्षातपछिको पहिरोले खानेपानीका मुहान भत्काएको हो। मुहान भत्केपछि कार्तिक ३ गतेदेखि बजारमा पानीको आपुर्ति ठप्प छ। मुहान बगेपछि फिदिम नगरपालिका १, २ र ४ नम्बर वडामा पानीको हाहाकार भएको हो। फिदिम खानेपानी तथा सरसफाई समितिको अध्यक्ष समेत रहेका फिदिम १ का वडाध्यक्ष गजाधर भट्टराईका अनुसार पहिरोले मुहानका सबै संरचना भत्काएको छ। रानीटार र लुङरुपाको बीचमा रहेको आप्तुवा खोलाको मुहान सुचारु गर्न एक हप्ता लाग्न सक्छ, भट्टराईले भने, अन्य मुहानहरु शनिबार बेलुकासम्म सुचारु गर्ने गरी काम गरिरहेका छौँ। नाम्दु, बर्मेली र सिस्ने मुहानलाई शनिबार बेलुकासम्ममा सूचारु गर्ने तयारी छ। तीन ओटा मुहान सूचार गरेपछि आइतबार बिहानदेखि कम मात्रामा भए पनि पानी वितरण गर्न सकिने भट्टराईले बताए। पहिरोले मुहान क्षेत्रका सबै संरचनामा क्षति पुर्याएको हो। पानी सूचारु गर्न नेपाली सेनाको सहयोगमा कामलाई तीव्रता दिइएको उपभोत्ता समितिले जनाएको छ।"
डुबानका कारण अवरुद्ध बनेको विराटनगर विमानस्थल सुचारु,"विराटनगर : विराटनगर विमानस्थल शनिबार बिहानदेखि सुचारु भएको छ। बेमौसमको भीषण वर्षासँगै आएको बाढीका कारण गत मंगलबारदेखि विराटनगर विमानस्थलमा हवाई उडान अवरुद्ध बनेको थियो। नागरिक उड्ययन कार्यालय विराटनगरका प्रमुख उत्सवराज खरेलले केही दिनदेखिको प्रयासपछि हवाई उडान बिहानबाट सञ्चालन भएको जानकारी दिए। उनका अनुसार विमानस्थल सुचारु भएसँगै बुद्ध र यति एयरका ११ जहाजले काठमाडौंविराटनगर उडान भरेका छन्। तत्कालका लागि बिहान ७ देखि साँझ ५ बजेसम्म मात्र उडान भर्नसक्ने गरी विमानस्थल सञ्चालनमा ल्याइएको छ,खरेलले भने,विमानस्थलका उपकरणहरु पानीमा डुबेकाले रात्रिकालीन उडानका लागि केही पर्खनुपर्ने अवस्था छ।उनका अनुसार वर्षापछिको बाढीले विमानस्थलको टर्मिनल भवन, ट्याक्सीवे, रनवे, जहाज पार्किङस्थल, कर्मचारी आवासगृह र सुरक्षाकर्मीको ब्यारेकसमेत जलमग्न भएपछि हवाई उडान तथा अवतरण अवरुद्ध बनेको थियो। ३ फिटभन्दा बढी पानी जमेको पानी सुकेपछि विमानस्थल सुचारु गर्न सकिएको खरेलको भनाइ छ। विमानस्थलको धावनमार्गदेखि आसपासमा ३ फिटसम्म जमेको पानी अहिले सुकिसकेको छ, उनले भने, पानी सुकेकाले आवश्यक सरसफाई गरेर विमानस्थल सञ्चालनमा ल्याउन सफल भइयो। पानीमा डुबेर बिग्रिएका कारण सामान चेकजाँच गर्ने एक्सरे मेसिन भने सञ्चालनमा ल्याउन नसकिएको उनको भनाइ छ। बाढीले एयर फिल्ड लाइटिङ सिस्टममा पनि असर गरेका कारण तत्काल रात्रिकालीन उडान सञ्चालन गर्न नसकिने विमानस्थल प्रमुख खरेलले बताए। विराटनगर विमानस्थलबाट बिहान ७ देखि साँझ ५ बजेसम्मको उज्यालो समयमा उडान हुने छ, उनी भन्छन्, पूरै सुख्खा बनाएर लाइटिङ सिस्टम मर्मत सम्भार गरिसकेपछि मात्रै रात्रिकालीन उडान सुचारु गर्न सकिन्छ। अबको ३ दिनभित्रमा रात्रिकालीन उडान पनि सुचारु गर्ने गरी काम अघि बढाइएको जानकारी उनले दिए। उनका अनुसार तत्कालका लागि एयरलाइन्सहरुलाई उडान कटौती गर्न आग्रह गरिएको छ। बाढी र डुबानले उत्पन्न विषम परिस्थितिका कारण विमानस्थल अवरुद्ध बन्यो, खरेलले भने, सबैको अथक प्रयास, मिहिनेत तथा सहयोगबाट दिउँसोको समयका लागि मात्रै भए पनि हवाई उडान सञ्चालन गर्न सकिएको हो। विराटनगरबाट यसअघि शौर्य, श्री, बृद्ध, यति र गुण एयरलाइन्सका जहाजले १ दिनमा २१ वटाभन्दा बढी उडान भर्दै आएका थिए। विराटनगर विमानस्थलमा बाढी पस्यो, सबै उडान अवरुद्ध"
पत्रकार महासंघ प्रदेश २ का उपाध्यक्ष रामानन्द गुप्ताको निधन,"सिरहा : नेपाल पत्रकार महासंघ प्रदेश २ का उपाध्यक्ष ५८ वर्षीय रामानन्द प्रसाद गुप्ताको निधन भएको छ। उच्च रक्तचापका कारण मस्तिकघात भएर उपचारको क्रममा उनको शनिबार बिहान साढे २ बजे निधन भएको पारिवारिक स्रोतले जनाएको छ। गत बुधबार मस्तिष्कघात भएपछि विराटनगरको न्युरो अस्पतालको भेन्टिलेटरमा राखेर उपचार गरिएको थियो। चिकित्सकले स्वास्थ्य अवस्था जटिल भएको बताएपछि परिवारजनले गुप्तालाई अक्सिजन दिएर लहानस्थित घरमा ल्याएका थिए। स्वास्थ्यमा थप समस्या देखिएपछि शुक्रबार साँझ लहानकै राउ स्मारक अस्पताल लगिएको थियो। त्यहाँबाट राती पुनः विराटनगर लगिएको थियो। २०४६ सालदेखि पत्रकारिता क्षेत्रमा सक्रिय रहेका वरिष्ठ पत्रकार गुप्ता नेपाल पत्रकार महासंघ सिरहा शाखाको संस्थापक सदस्य समेत थिए। उनी नेपाल पत्रकार महासंघ सिरहा शाखाको एक कार्यकाल सभापति समेत बनेका थिए। उनको एक पत्नी, दुई छोरा र एक छोरी छन्।"
काठमाडौंमा चोरीका घटना बढे,काठमाडौं : काठमाडौं उपत्यकामा चोरीका घटना बढेका छन् । नेपाल प्रहरीका अनुसार काठमाडौं उपत्यकाका विभिन्न ८ स्थानमा चोरीका घटना घटेका छन् । श्रंखलाबद्ध चोरी कार्यमा संलग्न रहेको अभियोगमा काठमाडौं कोटेश्वर बस्ने रामेछाप दोरम्बा गाउँपालिका४ घर भएका ३१ वर्षीय कमल थापा मगरलाई बिहीबार प्रहरीले पक्राउ गरेको छ । काठमाडौं उपत्यकाभित्र रातको समयमा बिभिन्न सहकारी तथा वित्तिय संघसंस्थाहरु र मानिसहरु घरमा नभएको मौका पारी ढोका फोडी नगद तथा सुन चाँदीका गहना चोरी कार्यमा संलग्नको खोजी गर्ने क्रममा महानगरीय अपराध महाशाखा मिनभवनबाट खटिएको प्रहरीले कमललाई नगद र ढोका फोड्न प्रयोग गर्ने फलामको रड सहित फेला पारी पक्राउ गरेको हो । साथै उनलाई आवश्यक कारबाहीको लागी महानगरीय प्रहरी परिसर काठमाडौं पठाइएको महाशाखाले जनाएको छ ।
तिहारलाई ५० हजार सयपत्री फूलको माला आयात हुँदै,"काठमाडौं : स्वदेशी उत्पादनले धान्न नसकेका कारण विगतझैं यस वर्ष पनि तिहारका लागि ५० हजारभन्दा बढी सयपत्री फूलको माला आयात हुने भएको छ। फूलको माग बढे पनि स्वदेशी उत्पादनको मात्रा बढ्न नसक्दा उक्त परिणामको माला आयात गर्नुपरेको हो। बेमौसमी अविरल वर्षाका कारण टिप्ने बेलामा फूल नष्ट भएकाले भारतबाट फूलको माला आयात गर्ने तयारी रहेको बताइएको छ। फूल मालाको अभाव हुन नदिन भारतबाट आयात गर्न पुष्प व्यवसायी लागिपरेका छन्। नेपालमा हरेक वर्ष १५ देखि २० प्रतिशतका दरले फूलको माग बढ्दै गएको तथ्याङ्क छ। उत्पादन क्षमता गुणात्मक वृद्धि भए अन्य देशको भर पर्नु नपर्ने व्यवसायी बताउँछन्। गत वर्षको तिहारमा भारतबाट दुई लाख सयपत्री माला ल्याइएको थियो। फूल उत्पादनमा कमी आए पनि यस वर्ष माग भने बढेको छ। कोरोना भाइरस सङ्क्रमण जोखिमका कारण यस क्षेत्रका व्यवसायीले विगतका वर्षमा झैं लगानी नगरेकाले फूल उत्पादनमा कमी आएको हो। फ्लोरिकल्चर एसोसिएसन नेपालका अध्यक्ष मीनबहादुर तामाङले फूल लगाउने समय फागुनदेखि साउनसम्म रहेको र उक्त समयमा कोरोना भाइरस सङ्क्रमण जोखिम कारण व्यवसायीले लगानी गर्न सकेका थिएनन्, जसको असर फूल उत्पादनमा पनि देखिएको बताए। 'यस वर्ष बजार माग बढेको छ', उनले भने, 'माग बढी र उत्पादन कम भएपछि यस वर्ष तिहारको समयमा भारतबाट सयपत्री फूलको माला विगत वर्षको तुलनामा धेरै ल्याउन लागिएको हो।' यस वर्षको तिहारमा १८ लाख ५० हजार मालाको माग छ। तीमध्ये १५ लाख ५० हजार सयपत्री र तीन लाख मखमली एवम् गोदावरी फूलको माला रहेका छन्। माग बढी र अन्यत्रबाट गत वर्षभन्दा बढी फूल आयात गर्नुपर्ने भएकाले यस वर्ष मूल्यमा वृद्धि हुने बताइएको छ। एक मिटर सयपत्री फूलको मालाको मूल्य रु ६० देखि ७० सम्म पर्नेछ। यस वर्ष विगत दुई वर्षको तुलनामा १५ प्रतिशत फूलको माग बढी छ। भारतबाट ल्याइने फूल तिहार सुरु हुन तीन दिन बाँकी रहँदा नेपाल आइपुग्नेछ। लामो समयदेखि कोरोना भाइरस सङ्क्रमणका कारण दैनिक रु एक करोडको नोक्सान व्यहोरिरहेको पुष्प व्यवसायले अहिले दैनिक करिब रु ७० लाखको कारोबार गर्न थालेको छ। कोरोना महामारी हुनुभन्दा पहिले असोजदेखि फागुन महिना फूलको बढी कारोबार हुने मौसम हो। अहिले राम्रोसँग कारोबार हुने समय पनि भएको र कोरोना सङ्क्रमण पनि बिस्तारै न्यून हुँदै गइरहेकाले यस व्यवसायले गति समाएको हो। कोरोना महामारीको एकपछि अर्को लहर आउँदा यस व्यवसायले विगत डेढ वर्षदेखि नै राम्रो आम्दानी गर्न नसके पनि पछिल्लो समय बिस्तारै तङ्ग्रिन थालेको छ। त्रासकै बीच लामो समयदेखि बन्द रहेको अन्य केही व्यवसाय बिस्तारै खुला हुन थालेसँगै यस व्यवसायले पनि लय समातेको हो। पछिल्ला वर्षमा सयपत्री फूलमा देश आत्मनिर्भर हुँदै गएको छ। मुख्यगरी तिहारमा प्रयोग हुने सयपत्री, मखमली र गोदावरी फूलमध्ये केही सयपत्री फूलको माला भारतबाट ल्याउने गरिएको छ। अहिले स्वदेशमै ९५ प्रतिशत फूल उत्पादन हुन थाले पनि यस वर्ष भने उत्पादनमा कमी हुने अनुमान छ। केही वर्षयता वार्षिक रु तीन अर्ब मूल्य बराबरका फूलको कारोबार हुने गरेको थियो। तिहार र अन्य मौसममा रु ११ करोड मूल्य बराबरको फूल विदेशबाट आयात हुँदै आएको छ। असोजदेखि फागुनसम्म विभिन्न चाडबाड र विवाहको मौसम पर्ने हुँदा फूल बढी प्रयोग हुने गर्दछ। फूलको मागमा आएको वृद्धिसँगै विशेषगरी काठमाडौँ, ललितपुर, भक्तपुर, कास्की, चितवन, मकवानपुर, काभ्रेपलाञ्चोक, गुल्मी, पाल्पा, धादिङ, मोरङलगायत ४१ जिल्लामा पुष्पखेती विस्तार भइसकेको छ। नेपालमा हाल व्यावसायिक रूपमा ४५० प्रजातिका फूल उत्पादन हुँदै आएको छ। नेपालमा लगभग १५७ हेक्टर क्षेत्रफलमा ७०० व्यवसायीले यसको खेती गर्दै आएका छन्।रासस"
कृषि विश्व विद्यालयले अन्तर्राष्ट्रिय भैंसी सम्मेलन गर्दै,"चितवन : चितवनमा भैंसी सम्मेलन गर्न लागिएको छ। भैंसी पालनको विकास र सबलिकरणका लागि कृषि तथा वन विश्व विद्यालय रामपुरमा एसियन बफेलो कङ्रेस गर्न लागिएको हो। कार्तिक ८ गतेबाट १२ गतेसम्म भर्चुअल सम्मेलन गर्न लागिएको विश्व विद्यालयले जानकारी दिएको छ। अन्तर्राष्ट्रियस्तरमा दशौं पटक मनाउन लागिएको सम्मेलन नेपालमा भने पहिलो पटक मनाउन लागिएको हो। यसअघि २०१७ मा विश्व विद्यालयले स्थानीय रुपमा भैंसी सम्मेलन गरेको थियो। भैंसी पशुपालन, व्यवस्थापन, स्वास्थ्य, बजारीकरण र उपयोगिताको विषयमा वैज्ञानिक , अनुसन्धान र प्रसार प्रविधिले भैंसी उत्पादनमा गरिने अनुसन्धानका लागि सम्मेलन केन्द्रित हुने छ। पत्रकार सम्मेलन गरेर भैंसी सम्मेलनको बारेमा जानकारी गराइएको थियो। नेपाल, भारत, चाइना, श्रीलंका, पाकिस्तानले आफ्नो देशमा भएको अनुसन्धान , उत्पादनको अवस्था जानकारी गराउने छन। सन २०१८ मा भारतमा भएको सभैसीको अनुसन्धानमा केन्द्रित सम्मेलनमा १७ देशका ३५० बैज्ञानिक सहित चार सय पचास जना विज्ञ, प्राध्यापक, कृषक , विद्यालय सहभागी हुने आयोजक समितिका अध्यक्ष प्राडा भुमिनन्द देवकोटाले बताए। कोभिडका कारण प्रत्यक्ष गर्न नमिलेको कारण भर्चुअल माध्यमबाट गर्न लागिएको उनले बताए। 'यो सम्मेलनले भैंसी उत्पादनमा कोषेढुङ्गा स्थापित हुन्छ' उनले भने, 'सम्मेलनले भैंसीले उत्पादनमा नया खोज ल्याउने छ।' कृषि तथा वन विश्व विद्यालयका उपकुलपति प्राडा पुण्यप्रसाद रेग्मीले अहिलेको अनुसन्धान र प्रविधिको उद्घोष नेपालबाट गर्ने कुरा उपलब्धिमुलक हुने बताए। 'भैंसीलाई कालो सुनको रुपमा लिइन्छ' उनले भने, 'सबै उपयोगिताका लागि भैंसी शक्तिशाली छ। सम्मेलनले नेपालको लागि पनि निकै महत्त्वपूर्ण परिणाम आउने छ।' कृषि अनुसन्धान र एसिया भैसिको लागि महत्त्वपूर्ण मानिन्छ। भैंसीको कुल सख्याको ९० प्रतिशत भन्दा बढी उत्पादन एसियामा हुन्छ। नेपालमा भैंसी अनुसन्धान केन्द्र स्थापना गर्न नेपालले प्रस्ताव पत्र प्रस्तुत गर्ने बताइएको छ।"
वीरगन्ज भन्सारद्वारा लगातार लक्ष्यभन्दा बढी राजश्व संकलन,"वीरगन्ज : लगातार ६ वर्षदेखि राजश्व संकलनमा सरकारी लक्ष्य पूरा गर्न असफल हुँदै आएको वीरगन्ज भन्सार कार्यालयले चालु आर्थिक वर्षको प्रत्येक महिनामा लक्ष्यभन्दा बढी राजश्व संकलन गर्न सफल भएको छ। मुलुकको प्रमुख भंसार नाका वीरगन्ज भन्सार कार्यालय यसअघि मधेस आन्दोलन, नाकाबन्दी, कारोना महामारी र लकडाउनका कारण प्रभावित हुँदा निरन्तर ६ वर्ष राजश्वको लक्ष्य पूरा गर्न असफल भएको थियो। तर चालु आर्थिक वर्ष २०७८०७९ सुरु भए यताको तीन महिना ( साउन, भदौ र असोज) मा वीरगन्ज भन्सारले लक्ष्यभन्दा बढी नै राजश्व संकलन गरेको छ। चालु आर्थिक वर्षको गत असोज महिनामा लक्ष्यभन्दा २२ प्रतिशत बढी अर्थात ३ अर्ब ७६ करोड ५९ लाख ६० हजार रुपैयाँ बढी राजश्व संकलन गरेको छ। गत असोज महिनाका लागि भन्सार विभागले १६ अर्ब ७५ करोड १ लाख ९७ हजार रुपैयाँ राजश्व संकलनको लक्ष्य दिएको थियो। तर कार्यालयले असोजमा २० अर्ब ५१ करोड ६१ लाख ५७ हजार रुपैयाँ राजश्व संकलन गरेको थियो। यस्तै गत भदौ महिनामा पनि लक्ष्यभन्दा १३ प्रतिशत बढी अर्थात लक्ष्यभन्दा १ अर्ब ९९ करोड ६३ लाख १२ हजार रुपैयाँ बढी राजश्व संकलन गरेको छ। भदौ महिनाका लागि १५ अर्ब ७० करोड ९४ लाख ३४ हजारको लक्ष्य पाएकोमा १७ अर्ब ७० करोड ५७ लाख ४६ हजार रुपैयाँ राजश्व संकलन गरेको हो। भारतबाट नेपाल भित्रिंदै गरेका मालवाहक गाडीहरु वीरगन्ज भन्सार नाकाको गेटमा । यस्तै चालु आर्थिक वर्षको सुरुकै महिना साउनमा पनि लक्ष्यभन्दा २५ प्रतिशत बढी अर्थात लक्ष्यभन्दा ३ अर्ब १ करोड ८३ लाख २३ हजार रुपैयाँ बढी राजश्व उठाउन सफल भएको छ। गत साउनमा भन्सार विभागले ११ अर्ब ८२ करोड ७५ लाख ५ हजारको लक्ष्य दिएकोमा १४ अर्ब ८४ करोड ५८ लाख २८ लाख रुपैयाँ राजश्व संकलन गरेको हो। यसअघि आर्थिक वर्ष २०७२०७३ देखि गत आर्थिक वर्ष २०७७०७८ सम्म लगातार ६ वर्षसम्म राजश्व संकलनको लक्ष्य पूरा गर्न असफल हुँदै आएको थियो। तर चालु आर्थिक वर्षको सुरुवाती महिना साउनदेखि नै लक्ष्यभन्दा बढी नै राजश्व संकलन गर्दै आएको कार्यालयका प्रमुख भन्सार अधिकृत हरिहर पौडेलले बताए। बढी राजश्व उठ्ने मालवस्तु ( नयाँ सवारीसाधन, इन्धन इत्यादि) को आयात परिमाण बढेका कारण चालु आर्थिक वर्षको साउनदेखि असोजसम्म हरेक महिनामा भन्सारले लक्ष्यभन्दा बढी नै राजश्ज संकलन भएको पौडेलले बताए। पौडेलका अनुसार चालु आर्थिक वर्षको पहिलो ३ महिना ( साउनदेखि असोजसम्म) को अवधिमा वीरगन्ज नाका हुँदै नयाँ सवारीसाधनको आयात , गत आर्थिक वर्षको सोही अवधिकोभन्दा ३१ प्रतिशतले बढेको छ। यस्तै इन्धन (पेट्रोल, डिजेल, हवाइ इन्धन, एलपी ग्याँस ) को आयात पनि गत आर्थिक वर्षको पहिलो ३ महिना ( साउनदेखि असोजसम्म ) को अवधिभन्दा चालु आर्थिक वर्षको पहिलो ३ महिना ( साउनदेखि असोजसम्म) को अवधिमा ३१५३ प्रतिशतले बढेको छ। यसका साथै लामो समयसम्म चलेको कोरोना माहमारी र लकडाउनपछि अहिले बजार चलायमान भएका कारणले औद्योगिक कच्चा पदार्थ, दैनिक उपभोग्य मालवस्तु इत्यादिको आयात पनि बढेकाले त्यसको प्रत्यक्ष सकरात्मक प्रभाव भन्सार राजश्वमा परेको पौडेलले बताए। पौडेलले भने, राजश्व संकलन बढ्नुको मुख्य कारण २ वटा छन्, एउटा बढी राजश्व दिने नयाँ गाडी र इन्धनको आयात निक्कै बढेको छ। अर्को लकडाउन खुलेपछि बजार चलायमान भएको छ। लकडाउनले विदेशमा लामो समय सम्म रोकिएका मालवस्तु अहिले धमामधम आइरहेको छ।'"
पहिरो पीडित ऋणमा डुबे,"बेनी : सरकारी अनुदानको आशले घर पुननिर्माण गरेका म्याग्दीका पहिरो पीडितहरु ऋणमा डुबेका छन्। सम्झौता अनुसार समयमै अनुदान वितरण नहुँदा निर्माणाधिन घरहरुसमेत अलपत्र बनेका छन्। स्थानीय तह र जिल्ला प्रशासन कार्यालय प्रशासनले घर बनाइसकेका तथा दोस्रो किस्ता पाउन योग्य भएकाहरुको विवरण समयमै अद्यावधिक नगर्दा पहिरो पीडित मर्कामा परेका हुन्। घर बनाउँदा लागेको ऋण र तनावले चाडपर्व खल्लो बनेको धवलागिरी७ ताकमकी चन्द्रकली बिकले गुनासो गरिन्। साहु आएर घर भत्काउछौं भनेका छन्। हामीले पैसा पाएनौं, उनले भनिन्, हामीलाई चाँडको बेलामा पनि तनाव भएको। उनीहरुले स्थानीय तहले उपलब्ध गराउने पचास हजार रुपैयाँका अनुदान पाएका छन्। सरकारले तोकेको मापदण्ड अनुसार घर बनाउँदा रु ६ लाखदेखि दश लाख खर्च भएको पिडितले बताएका छन्। संघीय र प्रदेश सरकारले दिनुपर्ने बाँकी चार लाख पचास हजार रुपैयाँ नपाएका कारण मजदुरलाई ज्याला दिन, काठ, सिमेन्ट, जस्तापाटा किन्दा लागेको ऋण तिर्न नसकेको ताकमकी अर्की पहिरो पीडित फुलमाया बिकले बताइन्। तीन तहका सरकारको लागत साझेदारीमा पहिरो पीडितको घर बनाउने कार्यविधी छ। गत असारमै घर बनाएकी ताकमकी लालसरी बिक सामाजिक सुरक्षा भत्ता वापत पाएको रकमसमेत घर बनाउँदा लागेको ऋण तिर्न खर्चनुपर्दा यसपालीको दसैं खल्लो बनेको गुनासो गरिन्। काम गरेका, काठ काटेका मजदुरलाई ज्याला दिन सकेको छैन, उनले भनिन् प्राविधिकले नापजाँच गरेको गत असारमै हो तर अहिलेसम्म पुरा अनुदान दिएका छैनन्। धवलागिरीका ३९ र मंगलाका ११ जना पहिरो पीडितलाई दोस्रो र तेस्रो किस्ता उपलब्ध गराउन गाउँपालिकाले गत असारमा प्रशासनमा सिफारिस गरेका थिए। मालिका गाउँपालिकाको बिमका २१ वटा घर पनि बनिसकेका छन्। जिल्लाभर पहिरोले भत्काएका २४७ मध्य म्याग्दी प्रवासी नेपाली संघ (मोना)ले दुई करोड रुपैयाँको लागतमा ४० वटा घर बनाएर असारमै हस्तान्तरण गरिसकेको छ। बेनी नगरपालिकाका ४६, मालिकाका ४८, रघुगंगाका १३, अन्नपूर्णका १९ वटा घर निर्माणको चरणमा छन्। अनुगमन र प्राविधिक मूल्याङ्कन गरेर सफ्टवेयरमा अद्यावधिक गराउन भएको ढिलाइले प्रभावित भएको पहिरो पिडितको अनुदान बितरण कार्यलाई तत्कालै अघि बढाउने प्रजिअ चिरञ्जिवी रानाले बताए। बनिसकेको र दोस्रो किस्ता पाउन योग्य घरको विवरण अद्यावधिक भएको छ, उनले भने माथिल्लो निकायसँग समन्वय गरेर जति सक्दो छिटो अनुदान वितरण गर्छौं। २०७८ बैशाख अन्तिम साता रु एक करोड आठ लाख ९७ हजार पठाएको गृह मन्त्रालय अन्तरगतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले थप बजेट नपठाउँदा दोस्रो र तेस्रो किस्ता अनुदान वितरण गर्न बजेट अभाव भएको छ।"
सप्तकोशीमा हामफालेर इटहरीका एक पुरूष बेपत्ता,"इटहरी : सप्तकोशी ब्यारेजबाट हाम फालेर इटहरीका एक पुरुष बेपत्ता भएका छन्। इटहरी १ का ५८ वर्षीय तिलकप्रसाद दाहाल कोशीमा हाम फालेका हुन्। शनिबार बिहान को ३६ प ९२५५ नम्बरको मोटरसाइकलमा चढेर पुगेका उनी मोटरसाइकल पुलमै रोकेर चप्पल खोली हाम फालेका थिए। जिल्ला प्रहरी कार्यालय सुनसरीकाअनुसार मोटरसाइकलसँगै उनको लाइसेन्स, चप्पल पुलमाथि फेला परेको छ। स्थानीय माझीहरुको सहयोगमा प्रहरीले उनको खोजी गरिरहेको छ।"
लागुऔषधसहित महिला पक्राउ,वीरगन्ज : बारामा लागुऔषध चरेशसहित एक महिला पक्राउ परेकी छन्। बाराको कलैया उपमहानगरपालिका १० स्थित नेपाल भारत सीमा नजिकबाट प्रहरीले चरेशसहित पर्साको पोखरीया नगरपालिका ४ की ४१ वर्षीया लालसा देवी रौनीयारलाइ पक्राउ गरेको हो। उनको साथबाट १४ वटा पोकामा रहेको ७ किलो ५ सय ग्राम तयारी चरेश बरामद भएको बाराका प्रहरी प्रवक्ता प्रहरी नायव उपरिक्षक गौतम मिश्रले जानकारी दिए। नेपालबाट चरेश लिएर पदैल भारततर्फ जाँदै गरेकी लालसा देवीलाइ प्रहरीले रोकेर खानतलाशी गर्दा कम्मर र दुवै तिघ्रामा लुकाएर राखिएको अवस्थामा १४ पोका चरेश बरामद भएको मिश्रले बताए। चरेशसहित पक्राउ परेकी लालसा देवीलाई जिल्ला प्रहरी कार्यालयको हिरासतमा राखेर लागूऔषध मुद्दामा थप अनुसन्धान भइरहेको प्रहरी नायव उपरिक्षक मिश्रले जानकारी दिए।
लोकसेवाका निशुल्क तयारी कक्षा सुरु,"स्याङ्जा : वालिङ नगरपालिकाले लोकसेवा आयोगका तयारी कक्षा सुरु गरेको छ। एक महिने तयारी कक्षा सुरु गरिएको हो। बढ्दो बेरोजगार न्यूनिकरण गर्न र युवा शक्तिलाई स्वदेशमै अड्याउने उदेश्यले स्वास्थ्य सेवातर्फ अहेबअनमीको एकमहिने निशुल्क तयारी सम्बन्धी प्रशिक्षण सुरु गरेको नगरपालिकाले जनाएको छ। मानव संसाधनको विकास समृद्धिको निकाससमृद्ध स्मार्ट वालिङ निर्माणको आधार, शून्य शैक्षिक बेरोजगार भन्ने मुल नारालाई आत्मसाथ गर्दै नगरपालिकाले लोकसेवाको प्रशिक्षण कक्षा सञ्चालन गरेकोे नगर प्रमुख दिलीपप्रताप खाँणले बताए। उनले भने आउने दिनमा बैंकिङ, नेपाल प्रहरी, सशस्त्र प्रहरी, नेपाली सेनामा प्रवेश गर्न चाहनेहरुका लागि पनि गर्नुपर्ने सैद्धान्तिक तथा प्रयोगात्मक कक्षाहरु सञ्चालन गर्ने तयारी भएको छ। काठमाडौँ, पोखरा तथा वालिङका अनुभवी प्रशिक्षकद्धारा प्रशिक्षण दिईने भएको छ। सैद्धान्तिक र प्रयोगात्मक विधिद्धारा कक्षा सञ्चालन गरिने उपप्रमुख कल्पना तिवारीको भनाई छ। तयारी कक्षा सञ्चालनमा सहभागी हुन आशय सहित परेका आवेदनहरुका आधारमा अहिले ८० जना महिला पुरुष प्रशिक्षार्थीहरु सहभागी छन्। निजामति तथा अन्य सेवामा स्याङ्जाको महत्वपूर्ण पहिचान छ। गतवर्ष पनि नगरपालिकाले नायब सुब्बा र खरिदारको तयारी कक्षा सञ्चालन गरेको थियो। सो कक्षाको प्रभावकारिता राम्रो भएकाले यसपटक प्राविधिकतर्फको प्रशिक्षण सबैका लागि सहज बनाउन निशुल्क उपलब्ध गराएको प्रमुख प्रशासकिय अधिकृत राजन भट्टराईले बताए।"
सुर्खेतमा बम विष्फोट हुँदा दिदी र भाइ घाइते,सुर्खेत : सुर्खेतमा बेवारिसे बम विष्फोट भएको छ। विष्फोटमा दुई जना घाइते भएका जिल्ला प्रहरी कार्यालय सुर्खेतले जनाएको छ। वीरेन्द्रनगरको वडा नं ७ मा रहेको कटकुवा सामुदायिक वनमा शनिबार बिहान उक्त बम विष्फोट भएको हो। विष्फोटमा परी वनमा घाँस काट्न गएका एक घरका दुई जना घाइते भएका छन्। प्रहरीका अनुसार विष्फोटमा घाइते हुनेमा दैलेखको गुराँस गाउँपालिका६ का लिला नेपाली र नरेश नेपाली रहेका छन्। कर्णाली प्रदेश प्रहरी कार्यालय सुर्खेतका प्रवक्ता एसपी माधवप्रसाद श्रेष्ठका अनुसार घाइते हुने लिला दिदी हुन् भने नरेश उनका भाइ हुन्। उनीहरुको अहिले वीरेन्द्रनगरमा रहेको देउती अस्पतालमा उपचार भइरहेको प्रहरीले जनाएको छ। प्रदेश प्रहरी कार्यालयले सशस्त्र द्वन्द्वका बेलामा तत्कालीन माओवादीले छाडेको बम अहिले विष्फोट भएको आशंका गरेको छ। प्रहरीका अनुसार घाइते दुबै जनाको अवस्था अहिले सामान्य छ। दैलेख घर भए पनि हाल वीरेन्द्रनगर७ इत्राममा बस्दै आएका उनीहरु शनिबार बिहान घाँस लिन बनमा गएका थिए। त्यही क्रममा बेवारिसे अवस्थामा रहेको बमलाई उनीहरुको खुट्टाले छुँदा विष्फोट भएको प्रहरीले जनाएको छ।
सेनाले पाँचखालमा आइतबार के कार्यक्रम गर्दैछ ?,"काठमाडौं : संयुक्त राष्ट्रसङ्घ स्थापना दिवस (अक्टोबर २४) का अवसरमा नेपाली सेनाले आइतबार काभ्रेको पाँचखालस्थित वीरेन्द्र शान्ति कार्य तालिम केन्द्रमा विशेष कार्यक्रम गर्दैछ। विश्वका राष्ट्रहरूबीच मैत्रीपूर्ण सम्बन्ध कायम गरी अन्तर्राष्ट्रिय शान्ति र सुरक्षा स्थापना गर्ने उद्देश्यले संयुक्त राष्ट्रसङ्घको स्थापना २४ अक्टोबर १९४५ मा भएको हो। नेपालले भने सन् १९५५ डिसेम्बर १४ (विस २०१२ मङ्सिर २९)मा संयुक्त राष्ट्रसङ्घको सदस्यता प्राप्त गरेको हो। हाल राष्ट्रसङ्घका १९३ सदस्य र दुई पर्यवेक्षक मुलुक छन्। राष्ट्रसङ्घ स्थापना दिवसका अवसरमा केन्द्र परिसरमा झण्डोतोलनका साथै शान्ति स्थापना कार्यमा खटिने क्रममा निधन हुनेको योगदानको स्मरण गरी सम्मान प्रकट गर्ने कार्यक्रम रहेको नेपाली सेनाका प्रवक्ता सन्तोषबल्लभ पौडेलले जानकारी दिए। रक्षामन्त्री डा मीनेन्द्र रिजाल, प्रधानसेनापति प्रभुराम शर्मा, यहाँस्थित संयुक्त राष्ट्रसङ्का आवासीय संयोजक सारा बेइसोलो न्यान्ती, विभिन्न दूतावासका प्रमुख एवं प्रतिनिधिको सहभागीता हुने उक्त कार्यक्रममा राष्ट्रसङ्घको भूमिका र योगदानको चर्चा गरिनेछ। शान्ति स्थापना कार्यमा कार्यस्थलमा खटिएकै अवस्थामा विद्रोही समूहको गोलीबाट निधन भएका मानार्थ प्रमुख सेनानी कविन्द्र थापालाई प्रदान गरिएको ड्याग ह्यामर शोल्ड मेडल उनका परिवारबाट केन्द्रलाई हस्तान्तरण गर्ने कार्यक्रम छ। संयुक्त राष्ट्रसङ्घ विश्वका सबै सदस्य मुलुकको साझा अन्तराष्ट्रिय संस्था हो। संयुक्तराज्य अमेरिकाको न्यूयोर्कमा मुख्यालय रहेको राष्ट्रसङ्घमा हाल महासचिव एन्टोनियो गुटेरेस छन्। संयुक्त राष्ट्रसङ्घको सबैभन्दा महत्वपूर्ण अङ्ग सुरक्षा परिषद्मा अमेरिका, चीन, रुस, बेलायत र फ्रान्स सदस्य छन्। नेपालसँग सन् १९६७१९६८ र १९८८१९८९ मा सुरक्षा परिषद्को अस्थायी सदस्यका रुपमा काम गरेको अनुभव छ। उक्त परिषद्मा १० मुलुक अस्थायी सदस्य छन्। संयुक्त राष्ट्रसङ्घको आह्वानमा नेपालले अन्तर्राष्ट्रिय शान्ति स्थापनाका लागि नेपाली सेना, नेपाल प्रहरी, सशस्त्र प्रहरी पठाएर योगदान पुर्याउँदै आएको छ। पूर्वराजदूत दिनेश भट्टराई संयुक्त राष्ट्रसङ्घ नेपालजस्ता मुलुकका लागि आफना धारणा निर्भिकताका साथ विश्वसमुदायलाई सुनाउने महत्वपूर्ण मञ्च भएको बताए। उनले भने, 'नेपालले शान्ति स्थापनाका लागि गरेको योगदानको विश्व समुदायबाट मुक्त कण्ठले प्रसंशा हुँदैआएको छ, बडापत्र, सिद्धान्त र उद्देश्यप्रति समर्पित भएर काम गरेकाले राष्ट्रसङ्घमा योगदानअनुरुपको हैसियत र प्रतिनिधित्व बढाउन प्रयत्न गर्नुपर्ने देखिन्छ।' द्वन्दरत मुलुकमा स्थापना भएका ४३ शान्ति मिसनमा रही एक लाख ३५ हजार ३९९ नेपाली शान्ति सैनिकले योगदान दिइसकेका छन्। हाल विश्वका १२ शान्ति मिसनमा रही १८१ महिलासहित पाँच हजार १६८ नेपाली शान्ति सैनिक परिचालित छन्। नेपाल प्रहरी र सशस्त्र प्रहरी बल नेपालका तर्फबाट पनि संयुक्त राष्ट्रसङ्घको शान्ति स्थापना कार्यमा गौरव गर्न लायक योगदान भइरहेको छ। शान्ति स्थापनाका सिलसिलामा ६८ नेपाली सैनिकले वीरगति प्राप्त गरेका छन् भने ६६ गम्भिर घाइते भएको सेनाले जानकारी दिएको छ। अहिले शान्ति सैनिक धेरै सङ्ख्या पठाउने मुलुकको सूचिमा नेपाल दोस्रो वरियतामा छ। राष्ट्रसङ्घबाट माग भई आएमा नेपालले १० हजारको सङ्ख्यामा सैनिक पठाउन सक्ने यसअघि नै प्रतिबद्धता जनाइसकेको छ। सदस्य राष्ट्रलाई अन्तर्राष्ट्रिय कानुन, अन्तर्राष्ट्रिय सुरक्षा, आर्थिक विकास र सामाजिक निष्पक्षतामा आपसी सहयोग गर्ने उद्देश्यले राष्ट्रसङ्घ स्थापना भएको हो। वरिष्ठ पत्रकार ध्रुवहरि अधिकारी भन्छन्, 'संयुक्त राष्ट्रसङ्घको आह्वानअनुरुप शान्ति स्थापनामा नेपालको प्रशंसनीय योगदान रही आएको छ।' संयुक्त राष्ट्रसङ्घले नेपालको शिक्षा, स्वास्थ्य, गरीबी निवारण, क्षमता अभिवृत्तिलगायत मानवीय सहायताका क्षेत्रमा सहयोग र सहकार्य गर्दै आएको छ।  रासस"
सटर फोडेर मोबाइल पसल चोरी,"विराटनगर : विराटनगर महानगरपालिका९ स्थित महेन्द्रचोकमा रहेको एउटा मोबाइल पसलमा चोरी भएको छ। सटरमा लगाएको ताला फोडेर मधुकुमार राईले सञ्चालन गरेको सनराइज इन्टरप्राइजेज नामक मोबाइल पसलमा चोरी भएको मोरङ प्रहरी प्रमुख एसपी जनार्दन जीसीले जानकारी दिए। राईले २०५८ सालदेखि मोबाइल पसल सञ्चालन गर्दै आएका थिए। एसपी जीसीका अनुसार चोरीमा संलग्नहरु मोबाइल पसलसँगै रहेको किराना पसलको गोदाम फोडेरभित्र छिरेको पाइएको छ। पसल सञ्चालक राईले पसलमा रहेकामध्ये १५१६ वटाभन्दा बढी स्मार्ट फोन लगायतका मोबाइल चोरी भएको जानकारी दिए। शुक्रबार बेलुका पसल बन्द गरेर घर गएका उनले शनिबार बिहान ११ बजेतिर पसल खोल्दा चोरी भएको थाहा पाएको उनले बताए। पसल खोल्दा सामानहरु सबै छरपस्ट थिए, राईले भने,मोबाइल लगेर खोलहरु भने त्यत्तिकै छाडिएको रहेछ। उनका अनुसार पसलबाट चोरी भएको मोबाइलका खोलहरु राखिएको एउटा जेब्रा झोलासमेत ५० मिटरजति उत्तरमा भेटिएको छ। उक्त झोला चोरीमा संलग्नहरुकै हुनसक्ने प्रहरीको अनुमान छ। त्यही पसलमा २०७६ साल असारमा पनि चोरी भएको थियो। त्यतिबेला प्रहरीले पसलबाट चोरी भएको मोबाइल किन्ने दुई जना पक्राउ परेका थिए। पसलबाट ५० वटाभन्दा बढी मोबाइल चोरी भएकोमा ३ वटामात्रै प्रहरीले फेला पार्न सकेको थियो। पहिले सटर फोडेर चोरी गरिएकै स्थानबाट पुनः ताला फुटाएर चोरी गरिएको पाइएको प्रहरीले जनाएको छ। प्रहरीका अनुसार घटनाको प्रकृति हेर्दा यसअघि नै चोरीमा संलग्न रहेकाहरुले पुनः दोस्रो पटक पनि पसल फुटाएर चोरी गरेको हुनसक्ने आशंका छ। एसपी जीसीले घटनामा संलग्नको पहिचान हुन नसकिरहेको बताए। घटनामा संलग्नको पहिचान र खोजीलाई तीव्र पारिएको जानकारी उनले दिएका छन्।"
