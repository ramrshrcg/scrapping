शीर्षक,विवरण
रानीतरहरा ६ लेन चैतभित्रै,"विराटनगर : कोसी लोकमार्गअन्तर्गत रानीतरहराखण्डको ६ लेन विस्तार डेढ महिनाभित्र पूरा हुने भएको छ। दुहवी बजार (२ किमि)लाई छाडेर ३२ किलोमिटर निर्माण सकिन लागेको हो। घरटहरा हटाउन समस्या दुहवी बजारभित्र पनि ७ सय मिटरमा बढी समस्या छ। घरलगायतका संरचना हटाउन सकिएको छैन, ६ लेन सडक आयोजनाका प्रमुख बद्रीप्रसाद शर्माले भने, बाँकी क्षेत्र खाली गरेर ठेक्का लगाउन राष्ट्रिय योजना आयोग र अर्थ मन्त्रालयमा स्वीकृतिका लागि पठाइएको छ। यो राष्ट्रिय प्राथमिकतामा परेको आयोजना हो। आयोजनाअन्तर्गत धरानको ५ किलोमिटर बजार क्षेत्रभित्र ठेक्का लगाउन सकिएको छैन। जग्गा खाली नहुँदा समस्या भएको उनले बताए। भने, यो समस्या स्थानीय स्तरबाट समाधान हुँदैन। सरकारले २०६९०७० देखि रानीधरान ४९ किलोमिटर सडक ६ लेन बनाउन थालेको थियो। ठेक्का लागेको ४२ किलोमिटर क्षेत्रमा १७ वटा प्याकेजमा काम भइरहेको छ। ३२ किलोमिटरभित्र कालोपत्रे भइसकेको र तरहराधरान १० किलोमिटरमा जारी छ। कालोपत्रे भइसकेको स्थानमा रेलिङ लगाउने, फुटपाथ हटाउने, लेन छुट्ट्याउने, बिग्रिएका ठाउँमा मर्मत भइरहेको शर्माले बताए। यसका लागि चैत अन्तिमसम्मको समयसीमा छ। कोसी लोकमार्ग नेपाल, भारत र चीन जोड्ने त्रिदेशीय मार्ग हो। प्रमुख शर्माका अनुसार दुहवीस्थित बूढीखोला पक्की पुलको पश्चिमतर्फको काम सकिन लागेको छ। पूर्वतर्फ निर्माण गर्ने तयारी छ। कोरोना महामारीलगायतका कारण आयोजना समयमा सम्पन्न हुन नसकेको कार्यालयले जनाएको छ। ८ अर्ब बजेटमध्ये ६ अर्ब खर्च भइसकेको छ। सडकको भारवहन क्षमता १० टनको हो। क्षमताभन्दा दोब्बर बढी वजन बोकेर सवारी चलाएपछि केही स्थानमा भासिएको थियो। रानीनेमुवाको सडकको पश्चिमी क्षेत्र ठाउँठाउँमा मर्मत गर्नुपर्ने अवस्था छ। सडक अव्यवस्थित र निर्माणमा ढिलाइ पटकपटक सर्वपक्षीय छलफलसमेत भएको थियो। निर्माण कम्पनीलाई समयमै जिम्मेवारी पूरा गराउनेतर्फ आयोजना केन्द्रित नहुँदा समस्या बढेको मोरङका प्रमुख जिल्ला अधिकारी काशीराज दाहाल बताउँछन्। सडकको डिजाइन त्रुटिपूर्ण भएको जनगुनासो पनि छ। निर्माणाधीन अवस्थामै भत्किन थालेपछि डिजाइनमै प्रश्न उठेको हो।"
"दिनदिनै बरामद हुन्छ, खैरो हेरोइन","राजविराज : कैलाली धनगढीका मनोज जोशी ३ ग्राम ब्राउन सुगर (खैरो हेरोइन)सहित फागुन १२ गते पक्राउ परे। सोही दिन धनगढीका २६ वर्षीय दीपक विष्ट र ३१ वर्षीय गोपी विक छिमेकी जिल्ला कञ्चनपुरबाट समातिए। प्लास्टिकभित्र ब्राउन सुगर बेरेर मुखमा राखेको अवस्थामा उनीहरूलाई प्रहरीले नियन्त्रणमा लिएको थियो। झापाको बिर्तामोड नगरपालिका४ पश्चिम स्टेसनबाट फागुन ११ मा ५ ग्राम ब्राउनसुगरसहित दुई जना पक्राउ परे। झापा गाउँपालिका४ का १९ वर्षीय अब्दुल अन्सारी र बिर्तामोड नगरपालिका४ का १९ वर्षीय उत्तम बर्देवा पक्राउ परेका हुन्। अघिल्लो मंगलबार नै फरकफरक चार स्थानबाट खैरो हेरोइनसहित ६ जनालाई प्रहरीले नियन्त्रणमा लियो। मोरङको विराटनगर महानगरपालिका१२ स्थित एक होटलमा बसेका विराटनगर६ का २६ वर्षीय कुनाल सिंहलाई करिब ३२ ग्राम खैरो हेरोइन र डिजिटल तराजुसहित प्रहरीले नियन्त्रणमा लियो। पछिल्लो साता सीमावर्ती विभिन्न जिल्लाबाट खैरो हिरोइनसहित पक्राउ परेका घटनाको उदाहरण हुन् यी। केही समययता सीमावर्ती जिल्ला लागूऔषध खैरो हेरोइन (ब्राउनसुगर) को ट्रान्जिट प्वाइन्ट बनेको छ। प्रहरीका अनुसार खुला सीमाका कारण भारतीय बजारमा ब्राउन सुगरका कारोबारी र प्रयोगकर्ता बढेका छन्। सीमावर्ती भारतीय बजारमा ब्राउन सुगर सहजै पाइने भएकाले खुला सीमाको फाइदा उठाउँदै नेपाल भित्यारइने गरेको प्रहरी अधिकारीहरू बताउँछन्। दिनहुँ ब्राउन सुगरसहित पक्राउ पर्नेको संख्या उच्च रहेको केन्द्रीय प्रहरी प्रवक्ता एसएसपी विष्णुकुमार केसीको भनाइ छ। पछिल्लो समय झापा, मोरङ, सुनसरी, बाँके, कैलाली र रूपन्देही जिल्लाबाट सबैभन्दा बढी ब्राउनसुगर कारोबारी पक्राउ परेका छन्। सीमावर्ती जिल्लालाई केन्द्र बनाएर भारतीय बजारबाट ल्याउने र काठमाडौंसहित नेपालका विभिन्नमा अवैध कारोबार गर्ने गरेको प्रहरी अनुसन्धानले देखाउँछ। सात महिनामा ६ किलो बरामदआर्थिक वर्ष २०७८०७९ को ७ महिनामा नै नेपाल प्रहरीले ५ किलो ७ सय ९८ ग्राम ८ सय २५ मिलिग्राम ब्राउन सुगर बरामद गरेको छ। लागूऔषध नियन्त्रण ब्युरोबाट ८ सय ३० ग्राम ९ सय ६० मिलिग्राम तथा उपत्यकाबाट ४ सय ४५ ग्राम ११ मिलिग्राम ब्राउन सुगर बरामद भएको हो। प्रदेश १ मा १ किलो ७ सय १५ ग्राम ३ सय ७३ मिलिग्राम, मधेस प्रदेशमा १ सय ८ ग्राम १ सय ३१ मिलिग्राम, बागमती प्रदेशमा ४२ ग्राम ३ सय मिलिग्राम, गण्डकी प्रदेशमा ४५ ग्राम ८ सय ६८ मिलिग्राम एक सातामा बरामद भएको हो। यस्तै लुम्बिनी प्रदेशमा १ किलो ८ सय १५ ग्राम ७ सय ८७ मिलिग्राम, कर्णाली प्रदेशमा २ सय १५ ग्राम २ सय ९५ मिलिग्राम र सुदूरपश्चिम प्रदेशमा ५ सय ८० ग्राम १ सय मिलिग्राम ब्राउन सुगर बरामद भएको प्रहरीको तथ्यांक छ। गत वर्ष प्रहरीले ९ किलो २ सय ३६ ग्राम ३ सय ४६ मिलिग्राम, आर्थिक वर्ष २०७६०७७ मा ७ किलो ९ सय २९ ग्राम ३ सय ९८ मिलिग्राम र आर्थिक वर्ष ०७५०७६ मा ११ किलो ३ सय २० ग्राम ३ सय ६८ मिलिग्राम ब्राउन सुगर बरामद गरेको थियो। लागूऔषध नियन्त्रण ब्युरोका प्रमुख हृदय थापाका अनुसार पक्राउ परेका अधिकांशले भारतबाटै ल्याएको बताउने गरेका छन्। त्रिभुवन अन्तर्राष्ट्रिय विमानस्थल, नेपालगन्ज, भैरहवा तथा काँकडभिट्टा कारोबारीको मुख्य नाका भए पनि थापाका अनुसार भारतबाट सहजै तराई मधेसको सहरसम्म पुग्ने र त्यहाँबाट देशका विभिन्न सहरमा पुग्ने गरेको छ। एकातिर कडाइ भए लागू पदार्थ कारोबारीहरू अर्को नाकामा सक्रिय हुने गरेको प्रहरी अधिकारीहरू बताउँछन्। भारतको वित्त मन्त्रालयले मेडिकल र वैज्ञानिक प्रयोजनका लागि मध्यप्रदेश, राजस्थान र उत्तर प्रदेश राज्यका केही इलाकालाई सूचीकृत गर्दै अफिम खेतीको लाइसेन्स दिने गरेको छ। उत्तर प्रदेशको बाराबंकी अफिम खेतीका लागि प्रख्यात छ। बाराबंकीका औषधि उत्पादक कम्पनीले अफिमबाट औषधिसँगै ब्राउन सुगर उत्पादन गरेर बिक्री गरिरहेको प्रहरी अनुसन्धानले देखाएको छ। सप्तरीका एसपी अविनारायण काफ्ले भन्छन्, नेपालमा गाँजा, रक्सीका कारोबारी छन्, भारतमा सेवनकर्ता छन्। भारतमा ब्राउन सुगर, मनोद्वीपक लागूपदार्थका कारोबारी छन्, नेपालमा प्रयोगकर्ता छन्। खुला सीमाका कारण साझा समस्या बनेको लागूपदार्थ ओसारपसार दुवै देश मिलेर नै हल गर्नुपर्छ। लागूऔषधका अभियुक्तले भरिए हिरासतलागूपदार्थ ओसारपसारसँगै पक्राउको क्रम बढेपछि नेपालका अधिकांश प्रहरी हिरासत लागूऔषधकै अभियुक्तले भरिएका छन्। प्रहरी हिरासतमा गाँजा, चरेस, अफिम, कोकिन र मनोद्विपक लागूऔषधसँगै ब्राउन सुगरका आरोपीहरूको संख्या बढ्दै गएको छ। आर्थिक वर्ष २०७८०७९ को ७ महिनाको अवधिमै लागूऔषध कसुरमा ३ हजार २ सय ५८ जना पक्राउ परेका छन्। जसमा ८६ जना भारतीय र ५ जना अन्य मुलुकका छन्। १ सय ४७ महिलासहित ३ हजार १ सय ६७ जना नेपाली छन्। आर्थिक वर्ष २०७७०७८ मा लागूऔषध कसुरमा ४ हजार ६ सय २६ जना पक्राउ परेका थिए। जसमा १ सय ४० जना भारतीय, ७ अन्य मुलुकका र १ सय ९५ महिलासहित ४ हजार ४ सय ७९ जना नेपाली थिए।आर्थिक वर्ष २०७६०७७ मा लागूऔषध कसुरमा ४ हजार ५४६ जना पक्राउ परेका थिए। जसमा १ सय ३१ जना भारतीय, १८ जना अन्य मुलुकका र १ सय ९३ महिलासहित ४ हजार ३ सय ९७ जना नेपाली थिए। आर्थिक वर्ष २०७५०७६ मा लागूऔषध कसुरमा ५ हजार ५ सय ५८ जना पक्राउ परेका थिए। जसमा १ सय ८५ जना भारतीय, १६ जना अन्य मुलुकका र २ सय ३५ महिलासहित ५ हजार ३ सय ५७ जना नेपाली थिए। भारतबाट सहजै आउँछ ब्राउन सुगरलागूऔषध नियन्त्रण ब्युरोका प्रवक्ता एसपी जीवनकुमार श्रेष्ठ भन्छन्, नेपालमा ब्राउन सुगर उत्पादन नभए पनि भारतबाट तराईको सहर हुँदै चितवन हेटौंडा, पोखरा, काठमाडौं आउने गरेको छ । केन्द्रमा रहेको ब्युरोअन्तर्गत लागूऔषध नियन्त्रणमा लागि काकँडभिट्टा, विराटनगर, वीरगन्ज, भैरहवा, नेपालगन्ज, पोखरा, महेन्द्रनगर, नागढुंगा, विमानस्थलमा शाखा कार्यालय छन्। सबै प्रहरी कार्यालयले निगरानी, पक्राउ र बरामद गर्दै आएको तथा जनचेतनामूलक कार्यक्रमअन्तर्गत अन्तरक्रिया, समीक्षा, स्कुलसम्पर्क, शैक्षिक र कानुनी कक्षाहरू गर्दै आएको श्रेष्ठले बताए। नाकामा चौबिसैघण्टा ब्युरोको टोली बसे पनि लागूऔषध कारोबारीले ब्राउन सुगर पास गर्न विभिन्न उपायहरू अपनाइरहेका छन्। नाक, मुख, कान, भित्रीवस्त्र, गुदद्वार, पेटभित्र, साइकल, रिक्सा, मोटरसाइकलका विभिन्न ठाउँमा राखेर ब्राउन सुगर ल्याउने गरेको पाइएको छ। भारत गएर फर्किने व्यक्तिको हाउभाउका आधारमा अनुमान गरेर ब्युरोको टोलीले चेकजाँच गर्छ। लागूपदार्थ सेवनकर्ता र साना कारोबारी प्रायः दिनहुँ पक्राउ परे पनि मुख्य नाइके पक्राउ पर्दैनन्। कतिपयले सीमा पारि नै सेवन गरेर आउने तथा भारतबाट किनेर नेपाल ल्याउनेहरूले मुख्य कारोबारीलाई नचिन्ने हुँदा मुख्य नाइके पक्राउ नपर्ने गरेको प्रहरीको भनाइ छ। हाइप्रोफाइलदेखि स्कुले बालबालिकासम्म सेवनकर्ताबरामद ब्राउन सुगरको परिणामलाई आधार मान्दा यसका सेवनकर्ता ह्वात्तै बढेको अनुमान गर्न सकिने प्रहरी अधिकारी बताउँछन्। एक वर्षअघि तुलसीपुर उपमहानगरपालिका५ स्थित घरबाट उच्च अदालत, सुर्खेतका न्यायाधीशकी श्रीमती २ ग्राम २६ मिलिग्राम ब्राउनसुगरसहित पक्राउ परेको समाचार सार्वजनिक भएको थियो। ना १ ब ३५९५ नम्बरको सरकारी मोटरसाइकल चढेका पर्साको पकहाँ मैनपुर गाउँपालिकाका१ का वडाध्यक्ष अमिरिका सहनी वीरगन्ज महानगरपालिका १९ बाट ७९ ग्राम खैरो हेरोइनसहित गत साउनमा पक्राउ परेका थिए। यी उच्च पदमा रहेका कारोबारी रहेको प्रहरीले जनाएको छ। कपिलवस्तुको मायादेवी गाउँपालिका४ पिपराबाट चाकरचौडातर्फ जाँदै गरेको पिस ग्लोबल इङ्लिस बोर्डिङ स्कुलको बसबाट २०७६ साउनमा ४४ हजारबराबरको नक्कली नोटसहित १० पोका खैरो हेरोइन बरामद भएको थियो। हाइप्रोफाइलदेखि स्कुले बालबालिका पनि लागूऔषधको कुलतमा फस्दै गएकाले हरेक अभिभावकको चिन्ता लागूऔषध भएको छ। यसबाट बच्न बृहत् अभियान सञ्चालन गर्न जरुरी रहेको सामुदायिक सेवा केन्द्र सप्तरीका अध्यक्ष हितनारायण लाल दास बताउँछन्। कानुनी व्यवस्थालागूऔषध (नियन्त्रण) ऐन, २०३३ अनुसार लागूऔषध भन्नाले गाँजा, अफिम वा तयारी अफिम, औषधोपयोगी अफिम, कोकाको झारपात, अफिम वा कोकाको सार तत्व मिश्रण वा लवणसमेत मिलाई तयार गरिने पदार्थ र सरकारले तोकिदिएको प्राकृतिक तथा कृत्रिम लागूऔषध बुझिन्छ। नेपालको कानुनले लागूपदार्थको अवैध ओसारपसार, सञ्चय तथा प्रयोग गर्न बन्देज लगाएको छ। लागूऔषधको कारोबार वा प्रयोगका सम्बन्धमा सूचना दिनेलाई २० प्रतिशत पुरस्कार दिने व्यवस्थासमेत गरेको छ। त्यस्ता व्यक्तिको नाम भने गोप्य राखिन्छ। ऐनले अफिम, कोका वा सोबाट बनेको लागूऔषधको सेवन गर्नेलाई १ वर्ष कैद र १० हजार जरिबानाको व्यवस्था गरेको छ भने कारोबार गर्नेलाई कसुर अनुसार ५ वर्षदेखि जन्मकैदसम्म र २५ लाख रुपैयाँसम्म जरिबानाको व्यवस्था गरेको छ। ऐनको दफा १४ (१) को (छ) अनुसार अफिम, कोका वा सोबाट बनेको लागूऔषधको सेवन र खेती गर्ने कार्यबाहेक अन्य निषेधित कार्य गर्ने व्यक्तिलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबाना छ। ऐनमा २५ ग्रामसम्मको कारोबार गर्नेलाई पाँच वर्षदेखि १० वर्षसम्म कैद र पाँच हजार रुपैयाँदेखि २५ हजार रुपैयाँसम्म जरिबाना, २५ ग्रामदेखि एक सय ग्रामसम्मको कारोबार गर्नेलाई १० वर्षदेखि १५ वर्षसम्म कैद र ७५ हजार रुपैयाँदेखि दुई लाख रुपैयाँसम्म जरिबाना तथा एक सय ग्रामदेखि माथि जतिसुकै परिमाणको कारोबार गर्नेलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबानाको व्यवस्था छ ।पटके अभियुक्तका लागि प्रत्येक पटकको निमित्त तोकिएको सजायमा थप ५ वर्षसम्म कैद र १ लाख रुपियाँसम्म जरिबाना थपिन्छ। ऐनविपरीतको काम गरी आर्जन गरेको सम्पत्ति परिवार वा अन्य कसैको नाममा राखे पनि जफत हुने व्यवस्था ऐनमा छ।"
माझी समुदायले मनाए नदी पूजा,"रामेछाप : सीमान्तकृत माझी समुदायले लदी पर्व धुमधामसँग मनाएका छन्। नदीलाई माझी भाषामा लदी भनिन्छ। सदियौंदेखि नदी किनारमा बस्दै आएका उनीहरूले कोशीलाई जीविकोपार्जनको माध्यम बनाएका छन्। भगवान् रामले माझीसँग मित लगाएको किंवदन्ती रहेको र भगवान् रामकै पालादेखि फागुनमा नदी पूजा गर्ने अगुवा शंकर माझी बताए। प्राचीन सभ्यता र संस्कृतिसँग माझी समुदायको नाता कोशीसँग नै जोडिएको छ। कोशी र माझीको अन्योन्यास्रित सम्बन्ध रहेको र माझी समुदायको साँस्कृतिक परम्परा र इतिहास जोगाउन पनि युवा पुस्ता लागिपरेको माझी युवा बताउँछन्। संस्कार र संस्कृति पछिल्लो पुस्ताले पनि अवलम्वन गरुन् भन्न युवा संस्कृति संरक्षणमा जुटेको कलाकार बाबुराम माझीले बताए। कोशी किनारमा बस्छौं, यसैलाई कर्मथलो बनाएका छौं, उनी भन्छन्, कुनै पनि दैविक प्रकोप नहोस् भनेर हाम्रा पुर्खाले नदी पूजा गर्दै आए। आफूहरू सधैं नदीमै काम गरेर दैनिकी बिताउने हुनाले कोशीले केही क्षति नपुर्याओस् भनेर पूजा गरिएको उनले बताए। पूजामा सबै जना एकैसाथ भेला भएर पूजा गर्ने गरेको बुद्धिजीवी बालकृष्ण माझीले बताए। सुनकोशी नदीले सुँगुरको भोग खाने र तामाकोशी नदीले पाठीको भोग खाने प्रचलन अनुसार सुनकोशी नदी किनारका माझी समुदायले सुँगुरको र तामाकोशी नदी किनारका माझी समुदायले पाठीको भोग दिएर नदी पूजा गर्दै आएको बालकृष्ण बताउँछन्। कोशी किनारका माझीहरूले माछा मार्ने र डुंगा चलाउने पुख्यौली पेशा अंगाल्दै आएका छन्।"
लागूऔषध नदिँदा हत्या,"काठमाडौं : जुम्लाका मानबहादुर राउत शिवरात्रिको दिन बिहान मृत भेटिए। उनको टाउकोमा गहिरो चोट लागेको थियो । उनको शव काठमाडांैको बुढानीलकण्ठ५ को थाकचोकस्थित प्लटिङमा भेटिएको थियो। राउत टोखास्थित चण्डेश्वरी मन्दिरनजिकै परिवारसहित डेरा गरी बस्दै आएका थिए। ३२ वर्षीय राउत मजदुरी गरी परिवार पाल्दै आएका थिए। महानगरीय प्रहरी परिसरका प्रवक्ता दिनेशराज मैनालीका अनुसार उनको हत्यामा संलग्न भएको अभियोगमा विष्णुमती दुलाल गाउँ बस्ने २४ वर्षीय याकुभ चौधरी र लिबुकोट बस्ने १८ वर्षीय करण पासवान प्रक्राऊ परेका छन्। शंस्कास्पद रूपमा शव देखेपछि स्थानीयले प्रहरीलाई खबर गरेका थिए। तर, सनाखत हुन सकेको थिएन। प्रवक्ता मैनालीका अनुसार शव हेर्दा शंस्कास्पद र हत्या गरेर फालिएको जस्तो लागेपछि अनुसन्धानका लागि कुकुरसहितको प्रहरी टोली परिचालन गरिएको थियो। प्रहरीले राउतको शव पोस्टमार्टमका लागि त्रिवि शिक्षण अस्पताल महाराजगन्ज पठाएको थियो। घटनाको विस्तृत विवरण आउन बाँकी रहेको मैनालीले बताए। यसैक्रममा लागूऔषध र ड्रक्स ल्याइदिन चौधरीले मृतकलाई ३५ हजार रुपैयाँ दिएको देखिन्छ। राउतले पैसा फिर्ता नदिने र लागूऔषध पनि नल्याउने गरेपछि उनीहरूबीच विवाद आएको र १६ गते साँझ मृतक आफ्नो फुपुको छोरासँग टोखातिर गएर मापसे गरेको प्रारम्भिक अनुसन्धानबाट खुलेको छ। दुलाल गाउँको घले होटलमा मृतक राउत र आरोपितहरूको भेट भएको थियो। त्यहाँबाट उनीहरू एउटै मोटरसाइकलमा चौधरीको घरछेउमा पुगेका थिए। त्यहाँ पुगेर पासवानले गाजा भरेर तान्न थाले। चौधरी र राउतबीच विवाद भयो। अनुसन्धान संग्लन अधिकृतका अनुसार विवादले चर्को रूप लिँदा चौधरीले मृतकलाई मुक्का हानेका थिए। पासवानले पनि भुइँमा रहेको बाँसको भाटा टिपेर पछाडिबाट टाउकोमा २ पटक हाने। कुटाइबाट सिकिस्त भएका राउत ढल्मलिँदै त्यहाँबाट हिँडे। आरोपितहरू भागेर घर गए। प्रहरीले खोज्छ र अप्ठ्यारो पर्छ भनेर अर्को दिन चौधरीलाई पुनः सुधार केन्द्र पठाइएको थियो।"
"न सहुलियतपूर्ण कर्जा, न गोठको बिमा","ताप्लेजुङ : मिक्वाखोला५ पापुङका मिलनदोर्जी शेर्पाका २० वटा याक डढेलोमा परेर मरे। खर्कमा चराउन चाडेका याक गत वर्ष चैतको डढेलोमा जलेका थिए। ऋण काढेर खरिद गरेका २० लाख रुपैयाँ मूल्यका याक एकैदिन गुमाएँ, फुङलिङ बजारमा भेटिएका मिलनदोर्जी भन्छन्, यसको क्षतिपूर्ति दिन्छ भन्ने सुनेर आएको कसलाई भन्ने ? कहाँ पाइन्छ ? थाहा छैन। क्षतिपूर्ति त परको कुरा उनले राहतसम्म पाएका छैनन्। ब्याज अनुदानसम्बन्धी एकीकृत कार्यविधि, २०७५ (तेस्रो संशोधन) अनुसार विभिन्न व्यवसाय गर्नका लागि ब्याज अनुदान दिने प्रावधान छ। कृषि तथा पशुपन्छीजन्य व्यवसाय प्रवद्र्धन गरी उत्पादन एवं रोजगारी बढाउन चाहनेका लागि ५ करोड रुपैयाँसम्म कर्जा ब्याज अनुदान दिने भनिएको छ। तर, हिमाली क्षेत्रमा गोठ पेसा गर्ने किसान ब्याज अनुदानमा कर्जा पाउन वञ्चित भएका छन्। स्थानीय सरकारले किसानका समस्यामा चासो दिएका छैनन्। गोठ स्याहार्दै समय बित्छ, मिलनदोर्जी भन्छन्, राज्यले किसानलाई दिने सुविधा बिमा, ऋण केहीबारे जानकारी छैन। थाहा भएकाले पनि सहुलियतपूर्ण कर्जा पाउनु फलामको चिउरा चपाउनु जस्तै बनेको छ। झन्झटिलो प्रक्रियाका कारण समस्या भएको गोपाल बताउँछन्। वास्तविक किसान त हामी हौं नि। जाडोझरी नभनी देशमै पसिना बगाएका छौं, उनले भने, कर्जाका लागि बैंकमा जाँदा बजारको घडेरी वा घर धितो माग्छन्। बजारको धितो कहाँबाट ल्याउनु ? समयक्रमसँगै गोठ पेसा टिकाउन हम्मेहम्मे परेको किसानहरू बताउँछन्।सामुदायिक वनमा भेडा चराउन प्रतिबन्ध, अलैंची बगान विस्तार हुँदा चरन क्षेत्र अभाव, वन्यजन्तुको बिगबिगी, राज्यले दिने सहुलियतपूर्ण कर्जा, बिमाबाट वञ्चित हुँदा गोठ पेसा संकटमा छ। यी घुम्ती गोठमा आधारित छन्। एकै ठाउँमा राख्न घाँसले पुग्दैन। त्यही भएर चोक सारिरहनुपर्छ। हालसम्म ७८ जनाले यस्तो कर्जा उपभोग गरेको नेपाल बैंक ताप्लेजुङका प्रबन्धक विनोद गुरुङले बताए। अधिकांश सदरमुकाम आसपासकाले मात्रै कर्जा उपभोग गरेका छन्।"
हाइड्रो एक्स्पो चैत्र तेस्रो साता,"काठमाडौं : तेस्रो संस्करणको हिमालयन हाइड्रो एक्स्पो २०२२ आयोजना हुने भएको छ। स्वतन्त्र उर्जा उत्पादकको संस्था नेपाल (इप्पान) र एक्स्पो एण्ड इभेन्ट म्यानेजमेन्ट सर्भिसको संयुक्त आयोजनामा चैत्र १८ देखि २० गतेसम्म सञ्चालन हुन लागेको हो। एक्स्पोको नारा नेपालको जलविद्युत्को बजारीकरणछ। नेपालस्थित भारतीय राजदूतावासको समन्वय तथा बेलायती राजदूतावास र क्यानेडियन हाइकमिसन कन्ट्री पार्टनर रहने छन्। एक्पोले नेपाल र भारतका उर्जासम्वद्ध व्यक्ति तथा संस्थाबीच पारस्परिक सहकार्यमा सहजता आउने इप्पानका अध्यक्ष कृष्णप्रसाद आचार्यले जानकारी दिए। जलविद्युत्को बजार विस्तारका साथै भारतीय लगानीमा सहकार्यको अवसर पनि एक्स्पोले उजागर गर्ने उनको भनाइ छ। हाइड्रोसम्बन्धी पछिल्लो प्रविधिका बारेमा जानकारी गराउन, हाइड्रोसम्बन्धी सरोकार राख्नेलाई एकै छानामुनि भेला पार्न तथा विभिन्न मुलुकसँग हाइड्रो विकासका सम्बन्धमा छलफल गर्ने उद्देश्यले एक्स्पो अयोजना गर्न लागिएको हो। एक्स्पोमा सय बढी स्टल रहने छन्। जलविद्युत प्रवद्र्धक, उत्पादक, इक्युप्मेन्टस् सप्लायर्स, टर्वाइन उत्पादक, लगानीकर्ता, बैंक, बिमा लगायत जलविद्युत्मा नयाँ प्रविधि र निर्माणसँग सम्बन्धित स्टल एक्स्पोमा रहने छन्।"
महोत्सवमा तताए कलाकारले स्टेज,"चितवन : दर्शकको हुटिङसहित गायक हेमन्त शर्मा स्टेजमा देखा परे। दर्शक व्यग्र प्रतीक्षामा थिए। उनकै गीत गाएर दर्शकले हेमन्तलाई स्वागत गरे। खचाखच दर्शकमाझ तिमीबाहेक मेरो गीतको टुक्का गाएर उनले माहोल सुरुवात गरे। उनको एकपछि अर्को गीतमा दर्शक रमाएर नाच्न थाले। त्यसपछि मूल हौ भने रसाइदेऊ गाउँदा त ताली नै बजाएर साथ दिए। उनको प्रस्तुतिमा दर्शक नाच्दा पसिनाले दर्शक निथु्रक्क भिजे। शर्माको वनमारा, गुडेको रेलले हुटिङ पायो। थाप न थाप गाउँदा नयाँदेखि पुराना पुस्ता रमाए । बर्खा लाग्यो गीतले सबैलाई नचाएर स्टेजबाट बिदा भए। हेमन्तपछि स्टेजमा आए, संगीतकार अर्जुन पोखरेल। उनले पनि आफ्ना चर्चित गीत गाए। उनले म यस्तो गीत गाउँछु, धुवाँ सरी गाएर माहोल तताए। गायिका ऋतु कँडेलको प्रस्तुति पनि दर्शकको रोजाइ बन्यो। उनले पनि दर्शकलाई नचाइन्। लुकिछिपी, बाँझो खेतमा, जवानी आयो रेल लगायतका गीत गाइन्। फागुन १५ गतेदेखि सुरु भएको रत्ननगर महोत्सवमा दिनहुँजसो कलाकारले दर्शकलाई मनोरञ्जन दिएका छन्। सांगीतिक कार्यक्रमलाई बढी केन्द्रित गरिएको सांस्कृतिक संयोजक प्रकाशमणि सापकोटाले बताए। बिहीबार राजु परियार, रचना रिमाल, भूमिका गिरी, विन्दु परियारलगायतले प्रस्तुति दिएका थिए।"
"उल्टो हिँडाइ, सुल्टो गन्तव्य","लगातारको हिँडाइले खुट्टामा ठेला उठेका छन्। शरीर थकित छ। तर पनि उनलाई थकानको महसुस छैन। बाटोमा हिँड्दा भेटिएका समर्थकहरूको साथले झन् ऊर्जा थपिन्छ। खुट्टा गले पनि उनको रफ्तारमा कमी छैन। पाइलैपिच्छे सेल्फी हान्ने र भिडियो खिच्नेको भीडले उनको थकान मेटिन्छ। सबैलाई मुसुक्क हाँसेर बिदाइ गर्छन्। ३० वर्षे युवा ऋषि परियार अहिले पूर्वपश्चिम बाटोमा सेलिब्रेटी बनेका छन्। विश्वमा नेपाललाई चिनाउन पूर्वपश्चिम यात्रा गर्न उनी उल्टो हिँडेका हुन्। एक महिनामा उनले झन्डै ५०० किलोमिटर उल्टो हिँडेर पार गरे। कहिलेकाहीँ बाटोमा भेटिएका समर्थकको भीड पार गरेर अघि बढ्नै उनलाई मुस्किल हुन्छ। झोलामा एक जोर दौरा सुरुवाल, हातमा राष्ट्रिय झन्डा बोकेर साधारण पहिरनमा उनी यात्राको थालनी गरेको स्मरण गर्छन्। एक जोर चप्पलमा उल्टो यात्राको थालनी गरें। कुनै पनि क्षण सुल्टो हिँड्दिनँ, उनी भन्छन्। अगाडि हिँड्ने बानी भएकाले उल्टो हिँड्न त्यति सहज छैन। तर पनि लगभग बानी परेका छन् उनी। उल्टो यात्राबाट विश्वलाई देश चिनाउन खोजेको हुँ, उनी थप्छन्, यति लामो दूरी कसैले उल्टो हिँडेको छैन। इतिहास रच्नु पनि मेरो उद्देश्य हो। राति अपरिचित मानिसको घरमा बास मागेर बस्छन्। कसैले उनलाई बासको बन्दोबस्त गरेर सहयोग गर्छन्। कसैले नगरे बाटोमा पाएको सहयोग रकम खर्च गर्छन्। बिहान ८ बजेपछि उनको यात्रा सुरु हुन्छ। दैनिक १५ किलोमिटर दूरी उल्टो हिँडेर पार गर्छन्। मेचीबाट हिँडेको ठ्याक्कै एक महिनामा उनी चितवन आए। माघ १५ गते उनले यात्रा सुरु गरेका हुन्। सुरुमा त किन हिँडेछु जस्तो भयो। पहिला एक्लै हुँदा अल्छी लाग्थ्यो। कसैले वास्ता गर्दैनथे, उनी सम्झन्छन्, अहिले एक्लै हिँड्न परेको छैन। बाटोमा धेरै भेटिनु हुन्छ। अहिले बाटोमा पाइने स्वागत, भेटिने साथ र मायाले यात्रा रमाइलो बन्दै गएको छ। झापाबाट सुरु गर्दा उनीसँग खासै कोही हुन्थेनन्। त्यसबेला उनलाई धेरैले सही मानिस नै भनेनन्। झापा, मोरङ, सुनसरीसम्म उनलाई कसैले वास्ता गरेनन्। विस्तारै चर्चा पाउन थालेपछि सप्तरीबाट उनको स्वागत हुन थाल्यो। अहिले उनलाई एक्लै हिँड्न परेको छैन। हरेक चोकमा उनको सम्मानजनक स्वागत हुन्छ। फोटोका लागि त भीड नै लाग्छ। उनीसँग एक जना सुरक्षाकर्मी साथमा हुन्छन्। सम्बन्धित क्षेत्रको प्रहरी कार्यालयले एकजना प्रहरी खटाउने गरेको छ। अहिले उनी दंग छन्। उनी मुसुक्क हाँसेर साथ दिन्छन्। उनीसँगै उल्टो हिँडेर टिकटक बनाउनेको पनि संख्या पनि उल्लेख्य भेटिन्छ। अहिले उनी टिकटकमा लोकप्रिय छन्। बाटोमा पर्ने हरेक प्रहरी कार्यालयमा उनी पस्छन्। ऋषिको घर दाङको तुल्सीपुर हो। उनका बुवा, आमा र दुई बहिनी छन्। उनले चार महिनाअघि योजना बनाएका थिए। पैदल यात्राको क्रममा उनी झापा पुगेका उनको पहिलो यात्रा थियो। बिरामी हुन सक्ने भन्दै घरबाट उनलाई मनाही गरिएको थियो। उनले आफ्नो अडान छोडेनन्। हरेक दिन साँझ घरमा फोन गरेर यात्रा अनुभव सुनाउँछन्। उनी अहिलेसम्म बिरामी भएका छैनन्। गिनिज बुकको रेकर्ड्सको लोभ उनलाई होइन। दुई पटक उनले गिनिज बुक अफ वल्र्ड रेकडमा नाम लेखाइसकेका छन्। सन् २०२० जनवरी २१ मा जम्पिङ जक्समा उनको नाम छ। एक मिनेटमा १ सय २३ पटक जम्प गरेका थिए। यसअघि भारतीय नागरिकले राखेको १ सय १६ पटकको रेकर्ड उनले तोडेका हुन्। त्यस्तै, इजिप्टका नागरिकले ३० सेकेन्डमा ५४ पटक लाठी घुमाइएको रेकर्ड उनले ५७ पटक गरेर तोडे। यसपटक उल्टो हिँडेर फेरि गिनिजमा नाम लेखाउने जमर्को गर्दैछन्। अबको करिब ४० दिनमा महाकाली पुग्ने उनको लक्ष्य छ। ३५ दिनमा उनी यात्राको मध्यभागमा पुगेका छन्। अर्थात्, ५१२ किलोमिटर हिँडेर बिहीबार मध्याह्न १ बजे उनी मध्यबिन्दु पुगेका छन्।"
"माथा पर मोटरी, जय सियाराम !","परिकरमा माहात्म्य बहुत भारी, परिकरमा टाउकोमा कपडाको मोटरी। हातमा बेतको लाठी र कमण्डल। अनि, खाली खुट्टा १५ दिनको यात्रा। ५५ वर्षीय सन्तोषी दास त्यागी यस्तै कठोर यात्रामा निस्किएका छन्। शरीर केही वृद्ध भए पनि उनको ऊर्जा र भगवानप्रतिको श्रद्धा कम देखिँदैन। बाटोमा रोडा, ढुंगा र बाधक तत्वहरू भेटिन्छन्। तर पनि आस्था र उल्लासले सबै चुनौती स्वीकार्य हुन्छ। ४० वर्षदेखि यो यात्रा गर्दै आएको छु। गर्मी, चिसो वा बाटोको कष्टले केही फरक पर्दैन मनमा सीतारामको बास भएपछि। सबै समस्या टर्छ, बिहीबार हनुमानगढीमा भेटिएका दास भन्छन्, आस्था र सद्भावको यो यात्राले जीवनलाई ऊर्जा प्रदान गर्छ र दुःखकष्टबाट मुक्ति दिन्छ। मिथिलामा फगुनहट (फागुन महिनामा बग्ने हावा) सुरु हुनेबित्तिकै मध्यमा परिक्रमाको तयारी पनि सुरु हुन्छ। परिक्रमा जाने महिला पुरुषहरूले नयाँ वस्त्रको जोहो गर्छन्। यसरी १५ दिनका लागि चाहिने अन्न, कपडा र आवश्यक सरसामग्री जुटाएर यात्राको तयारी गरिन्छ। मिथिलाका गाउँगाउँमा अहिले छुट्टै उल्लास छ। त्रेता युगदेखि रामसीतासँग गाँसिएको साइनो वर्तमान अवस्थामा विभिन्न धार्मिक अनुष्ठानका माध्यमले जीवन्त गरिन्छ। देशमा बदलिएको राजनीतिक घटनाक्रम वा राजनीतिक परिवर्तनहरूले ऐतिहासिक र पौराणिक सम्बन्धलाई कुनै असर पार्न सकेको छैन। हुन त जनकपुर अहिले मधेस प्रदेशको राजधानी भएको छ। आठ जिल्लालाई समेटेर यो प्रदेश निर्माण गरिएको छ। तर, प्राचीन मिथिला र राजा जनकको विरासतको रूपमा रहेको यो नगरी मिथिलाको राजधानीको रूपमा हिन्दू धर्मग्रन्थहरूमा वर्णन पाइन्छ। मिथिलाञ्चलको भूभाग नेपाल र भारत दुवै देशमा छ। जसलाई प्रमाणित गर्छ, मिथिला माध्यमिकी परिक्रमाले। यसरी भयो परिक्रमा सुरुयस परिक्रमाको चर्चा बृहत् पुराणअन्तर्गतको मिथिला माहात्म्यमा छ। भगवान्को मन्दिर, देवस्थल, पवित्र नगरी, तीर्थ वा सरोवरको चारैतिर प्रदक्षिणा गरिनुलाई नै परिक्रमा भनिएको छ। मिथिला माहात्म्यमा चर्चा गरिएअनुसार तीनवटा परिक्रमा छन्, बृहत् परिक्रमा, मध्यमा परिक्रमा र लघु परिक्रमा। बृहत् परिक्रमा भनेको नदी, कौशिकी, गण्डकी, गंगा र हिमालयको परिक्रमा हो। यसका साथै बृहत् परिक्रमा मिथिलाको सन्दर्भमा मिथिला देशको परिक्रमा पनि हो। साधुसन्तहरूले यो परिक्रमा गरिराखेका हुन्छन्। मिथिलामा हुने परिक्रमा मध्यमा परिक्रमा हो। यसका विभिन्न नामहरू छन्। कसैले यसलाई माध्यमिकी, कसैले ८४ कोस परिक्रमा त कसैले १५ दिने परिक्रमा पनि भन्छन्। मध्यमा परिक्रमा मिथिलाको राजधानीको परिक्रमा हो भने अन्तरगृह परिक्रमा भनेको राजा जनकको दरबारको परिक्रमा हो भन्ने विश्लेषण छ। शास्त्र पुराणहरूमा यस परिक्रमाको चर्चा पहिलादेखि भए पनि यो शास्त्र पुराणमै सीमित भइसकेको थियो। १८१० सालको सेरोफेरोमा (करिब अढाई सय वर्ष) सियालाल शरण परमहंस नाम गरेका सिद्ध साधु थिए। उनी जनकपुरको रत्नसागर मठछेउको फूलबारीमा बस्ने गर्थे। उनले सो बेला मिथिलाको परिक्रमा गर्ने योजना बनाए। उनले करिब १०, १५ साधुलाई जम्मा पारी ढोलक, झ्याली पिट्दै भजनकीर्तनसहित परिक्रमा सुरु गरे। सो बेला परिक्रमा सुरु हुँदा यो क्षेत्र जंगल थियो। पैदल यात्रा गर्नु सहज थिएन तर ती आँटिला जोगीले भगवान्को नाम लिँदै यस परिक्रमालाई जारी राखे। केही साधुसन्तले सुरु गरेको परिक्रमामा विस्तारै यात्रु थपिँदै गए। नेपाल र भारतको गरी १ सय ३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमा बृहत् हुँदै गयो। सियालाल परमहंसले सुरु गरेको धार्मिक यात्राले करिब ३० वर्ष पूरा गरेपछि जनकपुरको सीताकुण्ड भन्ने आश्रमबाट मिथिला बिहारीको डोला परिक्रमामा सहभागी गराउने क्रम सुरु भएको अग्निकुण्ड सुन्दरसदनका वर्तमान महन्थ नवलकिशोर दास बताउँछन्। मिथिला बिहारी भगवान् रामकै नाम हो। रामको डोला परिक्रमामा सहभागी हुन थालेको केही दिनपश्चात् जनकपुरस्थित सीताकुण्डको साधु परिवार डोला सञ्चालन गर्न असमर्थ भयो। तर, सो परिवारकै साधुहरूले धनुषाको ठेरा कचुरीमा पनि मठ सञ्चालन गरेका थिए। सो बेला कचुरी मठको महन्थले मिथिला बिहारीको डोला सञ्चालन गर्न स्वीकार गरे। सोही बेलादेखि डोला त्यहाँबाट सञ्चालन हुन थाल्यो। मिथिला बिहारीको डोला परिक्रमामा विधिवत् सहभागी भए पनि त्यति बेला जानकीजीको डोला सहभागी भएको थिएन। तर, जहाँ रामको डोला हुन्छ त्यहाँ सीताजीको डोला पनि सहभागी हुनुपर्छ भन्ने विचार विमर्श साधुसन्तहरूमा भयो। त्यतिबेला जनकपुरस्थित सुन्दरसदनका तत्कालीन महन्थ पण्डित रामदुलारी शरणजी महाराजले सुन्दरसदन अग्निकुण्ड मठबाट जानकीजीको डोलाको स्थापना भयो। त्यसपछि राम र जानकीको डोला थपियो। १५ वटै पडावको यस्तो छ महत्तवमध्यमा परिक्रमाको चर्चामा पाँच दिनमै यो यात्रा सकिने उल्लेख छ। तर, साधुसन्तहरूले पाँच दिनमै यति धेरै हिँड्न गाह्रो भयो भनेर साझा विचार गरे। त्यसपछि सबैको सहमतिले सुविधाअनुसार १५ वटा विश्रामस्थल स्थापित गरिएका हुन्। यी पडावहरूको विषयमा कुनै शास्त्रीय प्रमाण नभए पनि यिनको धार्मिक महत्व भने रहेको छ। भारतको कलाणेश्वर महादेव स्थानबाट परिक्रमावासीले विधिवत् रूपमा संकल्पित भई यस धार्मिक यात्राको प्रारम्भ गर्छन्। यी विश्रामस्थलहरूको विषयमा थुप्रै किंवदन्ती र कथाहरू मिथिलाञ्चलमा व्याप्त छन्। भनिन्छ, राजा जनकले आफ्नो राजधानी जनकपुरको रक्षाका लागि जनकपुरधामको चारै कुनामा चारवटा शिवालयको स्थापना गरेका थिए। जसमा जलेश्वरमा जलेश्वरनाथ, भारतको कलनामा कल्याणेश्वरनाथ, धनुषाको क्षीरेश्वरमा क्षीरेश्वरनाथ र सप्तेश्वरनाथ रहेका छन्। यिनै शिवालयहरूलाई आधार मानेर तिनको प्रदक्षिणा गर्नुलाई परिक्रमाको रूप दिइएको हो। केही कथाहरूमा भनिन्छ, भगवान् राम अयोध्याबाट जनकपुरसम्म आउँदा जुन बाटाहरू भएर आए तिनलाई नै परिक्रमाका पडाव बनाइएका छन्। तर, यी कथाहरूमा जे जस्तो यथार्थ भए पनि परिक्रमा यात्रीहरूको आस्था र विश्वासले यस धार्मिक यात्रालाई जीवन्त बनाउने गर्छ। नेपाल र भारतको गरी १३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमाका विश्रामस्थलहरूको महत्व यस्ता छन्। कलना : मध्यमा परिक्रमामा भगवान् शिवलाई साक्षी मानेर भारतको बिहार राज्यको कलनास्थित कलाणेश्वर महादेव मन्दिरबाट यात्रा प्रारम्भ हुन्छ। कलाणेश्वर महादेवलाई मनोकामना सिद्धि गर्ने महादेव भनी जनविश्वास गरिएको छ। यहाँ पूजा आराधनापछि पहिलो विश्राम यात्रीहरूले गर्छन्। धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् न त कसैप्रति निर्भरता हुन्छ। यो संसारकै दुर्लभ यात्रा हो। गिरिजास्थान : कलाणेश्वरबाट हिँडेका परिक्रमा यात्रीहरूको दोस्रो विश्राम भारतकै गिरिजास्थान हो। गिरिजास्थानमा माता गिरिजाको मन्दिर छ। गिरिजा गौरीलाई भनिएको छ। प्राचीन समयमा माता सीता गिरिजास्थानमा गएर त्यहाँको कुण्डमा स्नान गरी गौरीको पूजाअर्चना गर्ने गरेको जनविश्वास छ। माता जानकी र भगवान् रामको पहिलो भेट पनि यसै स्थानमा भएको कथाहरूमा उल्लेख छ। मटिहानी : गिरिजास्थानबाट परिक्रमा गरी यात्री फेरि नेपाल फर्किन्छन्। महोत्तरीको मटिहानी तेस्रो विश्राम हो। रामसीता विवाहका लागि मण्डप बनाउन र विवाहको वेदी बनाउन मटिहानीकै पवित्र जलाशयमा मटकोर विधि गरिएको थियो। त्यसैले यसस्थानको महŒव छ। यहाँस्थित लक्ष्मीनारायण मन्दिरमा यात्रीहरूले दर्शन गर्ने गर्छन्। जलेश्वर : चौथौ पडाव हो, महोत्तरी सदरमुकाम जलेश्वर। यहाँ भगवान् शिव जलमा निवास गर्छन्। जलेश्वरनाथ महादेवको नामले नै यस सहरको नामकरण भएको हो। जलेश्वरनाथको दर्शन परिक्रमा यात्रीहरूको लागि महत्वपूर्ण हुन्छ। मडै : फागुन पञ्चमी तिथिमा परिक्रमा यात्री महोत्तरीकै मडै पुग्छन्। यो स्थानमा प्राचीन समयमा माण्डव्य ऋषिको बासस्थान यहाँ रहेको थियो। धु्रवकुण्ड : मडैबाट षष्ठी तिथिमा परिक्रमा छैटौं दिन धु्रवकुण्ड आइपुग्छ। माहात्म्यमा धु्रवले यस स्थानमा कठोर तपस्या गरेका थिए। त्यसैले यस स्थानको नाम धु्रवकुण्ड पर्न किंवदन्ती छ। कञ्चनवन : यात्राको सातौं पडाव हो, कञ्चनवन। यहाँ परिक्रमा यात्रीका लागि निकै भव्य आयोजना हुने गर्छ। इच्छावती गंगा र वीरजा गंगाको संगमस्थल हो यो। यस भूमिमा भगवान् रामले माता सीतासँग होली खलेको कथा छ। बूढापाका भन्छन्, पहिला कञ्चनवनको माटो पनि रातो थियो। परिक्रमा यात्रीहरूका लागि यहाँ होली आयोजना गरिन्छ। यात्रीले यहाँ रंगअबीरबाट होली खेल्छन्। परिक्रमा कञ्चनवन पुगेर होली खेलेपछि मिथिलाञ्चलमा विधिवत् होली प्रारम्भ हुन्छ। पर्वता : यात्राको आठौं पडाव हो, पर्वता। यो पाँच पर्वतको संगमस्थल रहेको जनविश्वास छ। धनुषाधाम : परिक्रमाको नवौं पडाव हो, धनुषाधाम। यस स्थलको विशेष रामायणिक महत्व छ। मिथिलाका राजा जनकले छोरीको सीताको विवाहका लागि स्वयंबर आयोजना गरेका थिए। सो स्वयंबरमा सहभागी भएकाका लागि शिवजीको धनुषमा प्रत्यन्चा चढाउनुपर्ने सर्त राखिएको थियो। ठूलठूला राजाहरू सहभागी भएको सो स्वयम्बरमा कसैले पनि शिवको धनुषलाई उचाल्नसमेत सकेनन्। तर, भगवान् रामले सो धनुषलाई उठाएर प्रत्यन्चा चढाउँदा धनुष तीन टुक्रामा भाँचियो। जसमध्ये एउटा टुक्रा आकाश, अर्को पाताल र अर्को धरतीमा झरेको थियो। धरतीमा झरेको सो धनुषको टुक्रा धनुषाधाममा अहिले पनि रहेको जनविश्वास छ। यहाँको धनुष मन्दिरमा शिवको धनुषको अवेशषलाई अहिले पनि पूजापाठ गरिन्छ। परिक्रमा यात्री यहाँ पूजापाठ गरेर मात्र विश्राम गर्छन्। सतोषर : दशमी तिथिको दिन परिक्रमा सतोषर पुग्छ। यो सप्तऋषिको तपोभूमि रहेको जनविश्वास छ। मिथिला आगमनमा गुरु विश्वामित्रले भगवान् राम र लक्ष्मणलाई यहाँ ल्याएका थिए। ११औं दिनमा यात्रीहरू औरही पुग्छन्। १२औं दिन करुणा र १३औं दिनमा फेरि परिक्रमा यात्री कलाणेश्वर फर्किन्छन्। १४औं दिन परिक्रमा डोला जनकपुर आइपुग्छ। रातमा विश्राम गरेपछि फागु पूर्णिमाका दिन जनकपुरको अन्तरगृह परिक्रमा गरिन्छ। १५ दिवसीय परिक्रमामा सहभागी हुन नसकेका अधिकांश जनकपुरवासी अन्तरगृह परिक्रमामा सहभागी हुन्छन्। परिक्रमा सम्पन्न भएको भोलिपल्ट मिथिलाञ्चलमा होली पर्व मनाइन्छ। यात्राका नियमहरूमाथा पर मोटरी जयसिया राम, रामसीताको जयजयकारले गुञ्जिने परिक्रमा यात्रा सोचेजसो सहज छैन। दृढ संकल्प र मनमा भगवान्प्रतिको आस्थाले मात्रै यस कठिन यात्रालाई तय गर्न सघाउँछ। १५ दिनसम्म घरपरिवारबाट छुट्टिएर सात्विक भई नांगो खुट्टा यो यात्रा तय गरिन्छ। पहिला त बाटोहरू कच्ची थिए। चिसो माटोमा हिँड्दा खासै अप्ठ्यारो थिएन, ५२ वर्षीय परिक्रमा यात्री रामअशेष सहनी भन्छन्, अहिले बाटोहरू पक्की भएका छन्। रोडा पत्थरहरूको प्रयोग बढी छ। नांगो खुट्टा हिँड्दा साह्रै कष्ट हुन्छ। परिक्रमा यात्रामा निस्कने यात्रीले यात्रा अवधिभर सात्वक भोजन गर्नुपर्ने हुन्छ। यात्रीहरूले माछा, मासु, प्याज, लसुन, मुसुरोको दाललगायतका अशुद्ध मानिएका भोजन गर्दैनन्। खाना पनि विश्रामस्थलमा पुगेपछि मात्रै खान पाइन्छ। यात्रामा १५ दिनका लागि अन्न बोकेरै यात्री निस्कन्छन्। कतिपय मठमन्दिरको डोलासँग हिँड्नेहरूले खाने र पिउने सरसामान बयलगाडामा राखेर पैदल यात्रा गर्छन्। प्रत्येक पडावस्थलमा पुग्दा अस्थायी टहरा बनाएर भुइँमै ओछ्यान गरी बस्नुपर्ने हुन्छ। परिक्रमा यात्री विश्रामका लागि पडाव स्थलहरूमा पहिलादेखि नै ठाउँ निर्धारण हुन्छ। विश्रामस्थलमा भजनकीर्तन गरी यात्रीले रात काट्छन्। कोही भाकल त कोही श्रद्धाले आउँछन्महोत्तरीको परौल निवासी ५० वर्षीया कैलाशीदेवी गत वर्षदेखि माध्यमिकी परिक्रमामा सहभागी हुन थालेकी छन्। उनी यस वर्ष पनि परिक्रमा यात्रामा निस्केकी छन्। बिहीबार हनुमानगढीमा भेटिएकी कैलाशीले भाकल भगवान्ले पूरा गरेको बताइन्। सुनाउँछिन्, भगवान्ले गत वर्ष एउटा र यस वर्ष अर्को नाति दिएपछि परिक्रमा यात्रा गर्न आएको छु। ६० वर्षीय भोगिन्दर साह पहिलो पटक परिक्रमामा सहभागी भएका छन्। मेरो घरपरिवार, छिमेकीहरू पहिलादेखि नै परिक्रमामा आउँथे, एकडारा निवासी साह भन्छन्, म त अहिलेसम्म घरपरिवारमै अल्झेर बसेको थिएँ तर यसपालि सोचें यदि अब पनि धर्मकर्म गरिनँ भने जीवन बितेपछि के गर्ने ? त्यसैले धर्म गर्न आएको छु। महोत्तरी भोइलका करिब ५५ वर्षीय साधु सन्तोषी दास त्यागी पछिल्लो ४० वर्षदेखि परिक्रमामा निरन्तर सहभागी भइरहेको अनुभव सुनाए। सानैदेखि मठमा गएर साधु बनें। घरपरिवारबाट सन्न्यास लिएँ। मेरा गुरुसँगै परिक्रमामा सहभागी हुन थालें। जबसम्म बाँच्छु, तबसम्म परिक्रमा गर्छु, त्यागी निकै खुसी हुँदै सुनाउँछन्। व्यवस्थापनमा छैन सरकारको चासोयात्रालाई प्रवद्र्धन र व्यवस्थापन गर्नतर्फ तीनै तहको सरकारको उदासीनता देखिन्छ। हुन त परिक्रमा यात्रा जुन जुन गाउँ वा सहर भएर जान्छ, त्यहाँका स्थानीयले यात्रीलाई सक्दो स्वागत सत्कार गर्दै आएका छन्। तर, परिक्रमा विश्रामस्थलहरूलाई व्यवस्थित गर्न कतैबाट ठोस पहल भएको छैन। पर्यटन प्रवद्र्धनको नाममा लाखौं करोडौं खर्चने मधेस सरकारको आँखा यस यात्रामा पुग्न सकेको छैन, महन्थ नवलकिशोर साह भन्छन्, पहिला त संघीय सरकारले गरेन भनेर दुःखी हुन्थ्यौं। अहिले आफ्नै गाउँघरमा सरकार छ तैपनि यस यात्रालाई हेर्न सकेको छैन। परिक्रमा यात्रीहरूलाई खानेपानी, शौचालय र विश्रामस्थलहरूमा धर्मशालासमेतको बन्दोबस्त हुन नसक्दा यस ऐतिहासिक यात्राप्रति आकर्षण घट्दै गएको देखिन्छ। परिक्रमा रामायणको जीवन्ततामिथिला मध्यमा परिक्रमाले त्रेता युगमा रचित रामायणलाई वर्तमान समयसम्म जीवन्त पार्दै आएको जानकी मन्दिरका महन्थ रामतपेश्वर दास वैष्णव बताउँछन्। मिथिला माहात्म्यमा यसको वर्णन गरिएको छ। मिथिलापुरीमा मानवको रूपमा जन्म लिनु ठूलो सौभाग्य हो। यस भूमिको यात्रा गर्नाले अनन्त फल प्राप्त हुन्छ, महन्थ दास भन्छन्। हिन्दू धर्म, संस्कृति र परम्परामा यसको ठूलो महत्व छ। हिन्दू धर्मशास्त्रमा प्रदक्षिणाको महत्व निकै बढी छ। माध्यमिकी परिक्रमा रामायणकालीन सभ्यता हिमांशु चौधरी, संस्कृतिविद् मूलतः यो एउटा आध्यात्मिक यात्रा हो। साधनाका विभिन्न माध्यम हुन्छन्। कसैले ध्यान गर्छ, कसैले योग गर्छ। कसैले भजनकीर्तन गर्छन् भने कसैले सात्वक यात्रा गर्छ। माध्यमिकी परिक्रमा पूर्णतः सात्वक यात्रा हो। हाम्रो धर्म संस्कृतिमा यो कुनै नयाँ प्रचलन पनि होइन। हिन्दू सभ्यतामा प्रदक्षिणाको पौराणिक परम्परा छ। तथापि कतै यसलाई साताव्यापी त कतै कम दिनको परिक्रमाका रूपमा गरिँदै आएको छ। यो परिक्रमा रामायणकालीन सभ्यतालाई उजागर गर्छ। यसको १५ वटा परिधि वा भनौं पडाव स्थलहरू रामायणकालीन सभ्यतासँग जोडिएको छ। कतै शिवको शिवालय छ। कतै रामको स्थल छ भने कतै सीतासँग जोडिएका स्थान छन्। यस यात्राको क्रममा व्यक्तिको आत्मामा भएको भगवान््प्रतिको आस्थालाई साधनाको रूपमा परिणत गरी इच्छा, आकांक्षा, सपना वा मनोरथ पूर्तिका लागि कामना गर्ने गर्छन्। अन्य व्रत वा पूजापाठ गर्दा धेरै कुरा वर्जित हुँदैन। तर, यस परिक्रमामा सहभागी हुनेले खुट्टामा चप्पलसमेत नलगाई पदयात्रा गर्ने गर्छन्। यो निकै अनुपम छ। अन्य यज्ञ वा धार्मिक अनुष्ठानहरूमा जनमानसलाई निम्तो दिइन्छ। अथवा, कोही आयोजक भएर सबैलाई सहभागिताका लागि आह्वान गर्छ। यस धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् नत कसैप्रति निर्भरता हुन्छ। सहभागी आफ्नो यात्राको सम्पूर्ण बन्दोबस्त आफैं गर्छन्। मात्र भगवान्को नामको सहारामा कठिन यात्रा पूरा गर्छन्। समग्रमा भन्नुपर्दा, यो संसारकै दुर्लभ यात्रा हो। वर्तमान परिपेक्ष्यमा यस परिक्रमालाई केही परिष्कृत गर्नु आवश्यक छ। यात्राका पडाव स्थलहरूका आआफ्नै विशिष्टता छन्। ती विशिष्टतालाई ध्यानमा राखी तिनको विकास र पर्यटकीय प्रवद्र्धनसँग जोड्नु पनि आवश्यक छ। यसका पडाव स्थलहरूको व्यवस्थापन र परिक्रमा यात्रुहरूको सहजतालाई पनि ध्यान दिन्छन्। तीन तहका सरकारले यस धार्मिक यात्रालाई विश्वमाझ प्रस्तुत गर्न वातावरण निर्माण गर्नुपर्छ।"
मधेस प्रदेशमा चार वर्षमा ५९ अर्ब ५४ करोड खर्च,"जनकपुरधाम : मधेस सरकारले कुनै वर्ष पनि पूर्ण बजेट खर्च गर्न सकेन। २०७५०७६ देखि २०७८०७९ सम्म कुल १ खर्ब ३५ अर्ब ८६ करोड ५० लाख १८ हजार बजेट ल्याएकामा चालू आवको ६ महिनासम्म कुल ५९ अर्ब ५४ करोड ७३ लाख ३० हजार मात्र खर्च गरेको छ। यस अवधिमा सरकारको आय आन्तरिक, राजस्व र नेपाल सरकारबाट गरी कुल ८९ अर्ब १५ करोड ३३ लाख ८१ हजार छ। पहिलो पटक २०७४०७५ चैत देखि असारसम्मका लागि संघबाट प्राप्त अनुदानलाई बजेटका रूपमा पेस गरिएको थियो। चार वर्षको उपलब्धि सार्वजनिक गर्ने क्रममा सरकारले संक्रमणकालका कारण पूर्ण बजेट खर्च गर्न नसकेको जनाएको छ। संघीय सरकारको अवरोध र कर्मचारी अभावले विकासमा बाधा गरेको मुख्यमन्त्री लालबाबु राउतले बताए। मधेस सरकारको सबैभन्दा ठूलो आम्दानीको स्रोत संघबाट प्राप्त अनुदान हो। २०७५०७६ देखि २०७८०७९ सम्म अनुदानबापत ५२ अर्ब ४३ करोड ४० लाख ३ हजार, राजस्व बाँडफाँटबाट २६ अर्ब ५० करोड ९२ लाख ९४ हजार र आन्तरिक आयबाट १० अर्ब २१ करोड ६३ हजार प्राप्त भएको छ।"
निसास्सिएर आमाछोराको मृत्यु,"दैलेख : दैलेखमा निसास्सिएर आमाछोराको मृत्यु भएको छ। ठाटीकाँध गाउँपालिका१ ठाटीकाँध बजार छेउका ३५ वर्षीया हरिकला बादी र १९ वर्षीय रमेश बादीको मृत्यु भएको जिल्ला प्रहरी कार्यालय दैलेखका डीएसपी भुवनेश्वरप्रसाद साहले जानकारी दिए। घरभित्रै मृत अवस्थामा फेला परेका हुन्। शुक्रबार बिहान छिमेकी बालिका डोको माग्न पुग्दा ढोका बन्द भएको र घरभित्र धुवाँ मात्र देखेपछि स्थानीयलाई खबर गरेकी थिइन्। हरिकलाको खाटमा र रमेशको भुइँमा जलेको अवस्थामा शव फेला परेको डीएसपी साहले बताए। छोराले ओछ्याएको गुन्द्री र सिरक चुलोतिर पुगेर पनि आगो सल्किएको पाइयो, डीएसपी साहले भने, शरीरको अधिकांश भाग पोलिएको छ। जलेरभन्दा पनि धुवाँ धेरै भएर निस्सासिएर मृत्यु भएको जस्तो देखिन्छ। शव पोस्टमार्टमका लागि दुल्लु अस्पताल ल्याइएको छ।"
फर्स्योटका नाममा करमा मनोमानी,"काठमाडौं : ११ अर्बको व्यक्तिगत भ्रष्टाचार, २० अर्बभन्दा बढी छुट, राज्यकोषको दुरुपयोग र हिनामिना भएको आयोग हो, कर फर्स्योट आयोग २०७१। उसले उठाउनुपर्ने कर बक्यौतामा सरकारी निकायलाई कसी निजी उद्योगीव्यवसायीलाई ९९ प्रतिशतसम्म छुट दिएको थियो। बक्यौता रकम उठाएर सरकारको ढुकुटी भर्न सहयोगका लागि कर फर्स्योट आयोग २०७१ गठन भयो । नक्कली भ्याट बिल, नक्कली बिलबिजकलगायत गरी कर छलेका र वर्षौंदेखि तिर्न आनाकानी गरेका करदाताबाट कर असुली काम दिइएको हो। अध्यक्ष लुम्बध्वज महत, सदस्यसचिव तत्कालीन आन्तरिक राजस्व विभागका महानिर्देशक चूडामणि शर्मा र सदस्य उमेशप्रसाद ढकाल रहने गरी आयोग गठन भएको थियो। सरकारले आवश्यक परेको बेलामा कर फर्स्योट आयोग गठन गर्दै आइरहेको छ। पछिल्लो आयोगको सम्बन्धमा अनावश्यक विवाद भएको हो। व्यक्तिगत रिसका कारणले पनि कतिपय मुद्दा अख्तियार जाने गरेका छन्। सर्वोच्च अदालतले पनि आयोगले क्षेत्राधिकारभित्र रहेर काम गरेको भन्दै व्यक्तिगत रूपमा भ्रष्टाचार भएको भए मात्र छानबिन गर्न सकिन्छ भनेर निर्णय गरेको थियो। डा रामशरण महत, पूर्व अर्थमन्त्री आयोगले मनपरी रूपमा मिनाहा गरेको देखिएपछि संसद्को सार्वजनिक लेखा समितिले छानबिन गर्यो। लेखा समितिले कर निर्धारण अनियमितता भएको ठहर गर्दै अख्तियार दुरुपयोग अनुसन्धान आयोगलाई थप अनुसन्धानका लागि सिफारिस गर्यो। अख्तियारले यो विषयमा अनुसन्धान गर्यो। यसपछि मात्रै यो मुद्दा सार्वजनिक भएको हो। सरकारले पटकपटक बोलाउँदा पनि नटेरेका करदातालाई फकाइफुल्याई कर तिराउने पहल गर्नुपथ्र्यो आयोगले। तर, कानुनले दिएको अविछिन्न अधिकारको दुरुपयोग गर्दै आयोगका पदाधिकारीहरूले व्यक्तिगत लाभ लिनका लागि संस्थागत भ्रष्टाचार गरे। कर छली गरेकाबाट ३० अर्ब ५२ करोड ५८ लाख उठाउनुपर्नेमा ९ अर्ब ५४ करोड ६१ लाख रुपैयाँ कर असुल गर्ने सम्झौता गरिएको थियो। बक्यौता रकमको ६८७३ प्रतिशत मिनाहा दिई करिब २२ प्रतिशत मात्र उठाउने सम्झौता भएको थियो। वर्षौंदेखि कर नबुझाई बसेकाहरूबाट कर असुल्नुपर्ने विशेष परिस्थितिमा कर फर्स्योट आयोग गठन गरिएको तत्कालीन अर्थमन्त्री डारामशरण महत बताउँछन्। तर, यसअघि २०६४०६५ सालमा लेखा समितिमा कर फर्स्योट आयोगले गरेको काम ठिक भएन भनेर बहस भएको थियो। त्यतिबेला अर्थसचिव रामेश्वर खनालसहितको टोलीले यस्तो आयोग गठन नगर्ने कागज गर्यो। तर, आर्थिक वर्ष २०६९०७० मा डा महत अर्थमन्त्री हुँदा बजेट वक्तव्यमार्फत आयोग गठन गर्नेबारे उल्लेख गरेका थिए। यसबारे पूर्व अर्थसचिव खनाल लेखा समितिमा भएको बारे ध्यानाकर्षण गर्दै सो ऐन खारेज गर्न प्रस्ताव राखेको बताउँछन्। पूर्व अर्थसचिव खनालले भने, तत्कालीन अर्थमन्त्री डा महतलाई ऐन खारेज नगरे पनि आयोग गठन नगर्न सुझाव दिएको थिए। तर, उनले यसलाई लागू गरे तर प्रभावकारी भएन। अहिले कर फर्स्योट आयोग छैन। आयोग गठन गर्न अधिकार दिएको ऐन तत्कालीन अर्थमन्त्री डा युवराज खतिवडा आएको पहिलो सालमा खारेज भयो। अहिले यसको समस्या छैन । कतिपय कर निर्धारण गरेका कुरा भने विवादित छन्। विवादलाई सल्ट्याउने संयन्त्र भएन भन्ने व्यवसायीहरूको गुनासो छ। रामेश्वर खनाल, पूर्व अर्थसचिव सर्वअधिकार दिएको आयोगले उल्टै नै सरकार ठग्न खोज्नेलाई फाइदा हुने गरी प्रतिवेदन तयार गरेको थियो। कर फर्स्योट आयोग ऐन, २०३३ ले दिएको सर्वाधिकार प्रयोग गरी प्रतिवेदन गोप्य राखिएको थियो। तीन सदस्यीय कर फर्स्योट आयोग २०७१ ले २०७२ मंसिरमा अर्थ मन्त्रालयलाई प्रतिवेदन बुझाएको थियो। कर फर्स्योटको या मुद्दा अहिले विशेष अदालतमा विचाराधीन छ। आयोग पदाधिकारीले कर फर्स्योट आयोग ऐनबमोजिम असल नियत नराखी व्यक्ति लाभ तथा राज्य हानिनोक्सानी पुर्याएको आरोप लगाइएको छ। आयोग गठनपछि १ हजार ७ सय २६ करदाताले कर छुटका लागि आयोगमा निवेदन दिएका थिए। आयोगले सरकारी संस्थानको ११ अर्ब ८५ करोडमध्ये ५ अर्ब ४४ करोड असुल गरेको थियो। जुन कुल असुलीको करिब ५७ प्रतिशत हो। निजीबाट १८ अर्ब ६६ करोडमध्ये ४ अर्ब १० करोड असुल गरेर अरू रकम मिनाहा गरिएको थियो। त्रिवेणी डिस्ट्रिलरी, कृषि विकास बैंक, राष्ट्रिय बिमा संस्थान, सौरभ फोटो इन्टरनेसनल, विजार्ड इन्डस्ट्री, ओरेन्ट होटल, भाजुरत्न इन्जिनियरिङ, जेटई कम्पनी, माउन्ट एभरेस्ट बु्रअरी, एनसेल, नेपाल टेलिकम, फूलबारी होटल, गोरखा बु्रअरी, हर्बो इन्टरनेसनल, लक्ष्मी बैंक, यूटीएललगायतलाई ठूलो परिमाण कर मिनाहा दिइएको छ। उनीहरूविरुद्ध अख्तियार दुरुपयोग अनुसन्धान आयोगले २०७४ साउन र २०७८ असारमा गरी दुईपटक मुद्दा चलाएको छ। अख्तियारका अनुसार उनीहरूले १ सय १५ जना करदाताको कर निर्धारण गर्दा मनोमानी रूपमा मिनाहा गरेको प्रमाणित भएको छ। तर, अझै पनि मुद्दा किनारा लागेको छैन। २०७८ असार ९ गते अख्तियारले कर फर्स्योट आयोगका तत्कालीन अध्यक्ष महत, सदस्यद्वय ढकाल र शर्माविरुद्ध १ अर्ब ३३ करोड २० हजार ३ सय ८५ रुपैयाँ बिगो कायम गरी विशेष अदालतमा मुद्दा दायर गरेको छ। आयोग पदाधिकारीले कर फस्र्याेट आयोग ऐनबमोजिम असल नियत नराखी व्यक्ति लाभ तथा राज्य हानिनोक्सानी पुर्याएको आरोप मुद्दामा छ। अन्तिम पटकको आयोगले कर फर्स्योटभन्दा पनि खल्तीतिर हाल्ने स्थिति निर्माण भयो। छुट दिने नाममा दुरुपयोग बढ्ता भयो। आयोगको नाममा करमा दुरुपयोग गर्ने मनसाय देखियो। त्यसैले कर छलीसम्बन्धी अपराधको कानुन छ। कानुनको बर्खिलाप हुने गरी आयोगले बनाएर छुट दिन मिल्दैन। कृष्णप्रसाद दाहाल, अर्थ समिति सभापति, कर फर्स्योट आयोग यसअघि २०७४ साउन १ मा १० अर्ब २ करोड बिगोसहित उनीहरूविरुद्ध मुद्दा हालिएको थियो। त्यसबेला ४५ वटा करदातालाई छुटमा अनियमितता गरेको देखिइएको थियो। कर फर्स्योट आयोग गठनसँगै कर छुटका लागि १ हजार ७ सय २६ निवेदन दर्ता भएका थिए। जसमा आयोगले १ हजार ६९ को निवेदनमा कारबाही अगाडि बढाएको थियो। अख्तियारका अनुसार उनीहरूले आपसी कुराकानीलाई मात्र आधार मानी कर छुट दिने गरी सम्झौता गरेका थिए। उनीहरूले ७० करदाताको मनोमानी किसिमले बदनियतपूर्वक बक्यौता कर छुट दिएको पुष्टि भएको अख्तियारको आरोप पत्रमा उल्लेख छ। उनीहरूविरुद्ध १० वर्षसम्म कैद सजाय मागिएको छ। आरोपीले पूर्व कर फर्स्योट आयोगले निर्धारण गरेको करसमेत फिर्ता दिने गरी सम्झौता गरेको अख्तियारको भनाइ छ। माग नै नगरेको रकमसमेत मिनाहा गरिएको छ। नक्कली मूल्य अभिवृद्धि करबिजक भएका व्यावसायिक फर्म तथा कम्पनीको कर मिनाहा गरिएको छ। करदाताले स्वयं घोषणा गरेको मूल्य अभिवृद्धि कर नै मिनाहा गरिएको छ। आयोगको कार्यवधि समाप्त हुने अन्तिम मितिमा सम्झौता गरिएको अख्तियारले बताएको छ। आयोग गठन गर्न अधिकार दिएको ऐन अर्थमन्त्री डा युवराज खतिवडा आएको पहिलो वर्ष खारेज भयो। पूर्व अर्थमन्त्री डाखतिवडाका अनुसार संस्थागत भ्रष्टाचार हुने सम्भावना देखेर कर फर्स्योट आयोग खारेज गरेको हो। यसैले पछिल्लो पटक लुम्बध्वज महतको अध्यक्षमा बनेको कर फर्स्योट आयोग अन्तिम बन्यो। कर फर्स्योटभन्दा पनि राज्यकोषमा हिनामिना गरेकोले अर्थ समितिले कर फर्स्योट आयोग खारेज गर्नु परेको समिति सभापति कृष्णप्रसाद दाहाल बताउँछन्। आयोगको नाममा बेथिति देखियो। छुट दिने नाममा दुरुपयोग बढ्ता भयो। आयोगको नाममा करमा दुरुपयोग गर्ने मनसाय देखियो, उनले थप्दै भने, यो आयोग नभए पनि बक्यौता कर असुली गर्ने कानुनहरू छन्। सरकारले जरिबाना, सम्पत्ति असुललगायतको काम गरिरहेको छ। उनका अनुसार यस अवधिमा थुप्रै आयोग बने। तर, यसले कर चुहावटलाई वैधता दिने मात्रै काम भयो। १० करोड तिर्नुपर्नेमा ५ करोड खर्च गरेपछि ५ करोड बचत भइहाल्छ नि भन्ने प्रवृत्ति हाबी भयो। ऐन नै खारेज भएकोले कर छल्नेहरू अब तिर्नुपर्छ भन्नेतिर गएको देखिन्छ, उनले भने। सरकारले २०३३ सालमा कर फर्स्योट आयोग गठन गरेको थियो। सर्वसाधारण जनताको सुविधा र आर्थिक हित कायम राख्नको लागि प्रचलित नेपाल कानुनबमोजिम निर्धारण तथा असुल गर्नुपर्ने बक्यौता करहरू निर्धारण गरी असुल गर्न एक अधिकार सम्पन्न कर फर्स्योट आयोगको गठन गर्न वाञ्छनीय भएकोले भनी आयोगको प्रस्तावनामा उल्लेख छ। यो ऐनले ६ नम्बर बुँदाले आयोगले करदातासग आपसी कुराकानीद्वारा कर निर्धारण गर्न सक्न भनी उल्लेख छ। ऐनको बुँदा नम्बर १४ ले आयोगमा प्रस्तुत गरिएका कागजपत्रहरू तथा आयोगको कारबाहीको सिलसिलामा कुनै स्रोतबाट थाहा हुन आएका कुराहरू गोप्य राख्नु पर्ने भनी उल्लेख गरेको छ। त्यस्तो कागजपत्रहरू र गोप्य कुराहरू कर निर्धारण वा असुलीको प्रयोजनको निमित्तबाहेक अन्य काममा प्रकाश गरिने वा कुनै अदालतमा प्रमाण लाग्ने छैन र नेपाल सरकारको अनुमति बिना कुनै अधिकारीले निरीक्षण वा अनुसन्धानको लागि समेत माग गर्न सक्ने छैन भनेको छ। गणतन्त्र आएपछि २०६६ सालमा यो ऐनलाई संशोधन भयो। त्यसको उद्देश्य थियो बक्यौता कर निर्धारण गरी असुल गर्ने। तर, आयोगका पदाधिकारीले नै त्यसको दुरुपयोग गरे। २०७१ सालको कर फर्स्योट आयोगका निर्णयमा अख्तियार लागेपछि २०७४ असार १ गतेको अर्थ समितिको निर्णयले यो ऐनको संशोधन गर्न अर्थ मन्त्रालयलाई अख्तियारी दिएको थियो। सरकारले बक्यौता कर असुल गर्नका लागि समयसमयमा फर्स्योट आयोग गठन गर्न सक्ने व्यवस्था ऐनमा छ। त्यो आयोग स्थायी प्रकृतिको होइन। आवश्यकताको आधार गठन गरिँदै आएको छ। अर्थ मन्त्रालयका अनुसार २०७१ सालपछि आयोग गठन भएको छैन। ऐन नै खारेज भएकाले आयोग गठन गर्ने कानुनी आधार नभएको अर्थ मन्त्रालयका प्रवक्ता ढुण्डीप्रसाद निरौलाले जानकारी दिए। उक्त ऐनले नै खारेजी भएपछि कसरी अघि बढ्ने व्यवस्था उल्लेख गरेबमोजिम अहिले काम भइरहेको बताइएको छ। अर्को आयोग गठन हुने प्रावधान नबन्दासम्म आयोगले गर्ने काम सम्बन्धित कर कार्यालय र राजस्व न्यायाधिकरणमा जाने व्यवस्था भएको उनको भनाइ छ। अहिले आयोग गठन गर्ने वा सो सम्बन्धमा छुट्टै संयन्त्र बनाएर जाने भन्ने सोचमा रहेको तर, स्पष्ट नभएको प्रवक्ता निरौलाले बताए। समितिको बैठकले आन्तरिक राजस्व विभागबाट दिने गरिएको राजस्व मिनाहाको कामलाई स्थगित गरी राजस्व उठाउन बाँकी रहेको रकम तत्काल असुल उपर गर्न सम्बन्धित निकायलाई निर्देशन दिने पनि भनेको थियो। समितिको २०७४ साउन २ गते बसेको बैठकले उक्त ऐन खारेज गर्दै बाँकी निर्देशनहरू पालना गर्न अर्थ मन्त्रालयलाई भनेको थियो। कर फर्स्योट आयोग ऐन २०३३ अनुसार २०३६ सालमा पहिलो आयोग बनेको थियो। जसको अध्यक्ष जनार्दनलाल मल्लिक थिए। सरकारले ११ वटा कर फर्स्योट आयोग गठन गरेको थियो। फर्स्योटका लागि प्राप्त निवेदन र कारबाहीको अध्ययन गर्दा कुल फर्स्योटका लागि माग गरिएको १ हजार ६९ निवेदनमध्ये ६ सय ९० निवेदन बक्यौतासम्बन्धी रहेको महालेखा परीक्षकको प्रकाशित प्रतिवेदनमा पनि उल्लेख छ।"
"फरक मत राख्ने बढे, फकाउँदै दाहाल","काठमाडौं : एमसीसी राष्ट्रहितविपरीत भन्दै माओवादी केन्द्रको शुक्रबारको बैठकमा फरक मत राख्ने नेताहरूको संख्या बढेको छ। यसअघि पूर्व एकता केन्द्र मसाल समूहले मात्रै विरोध गर्दै आएकोमा अध्यक्ष पुष्पकमल दाहाल प्रचण्ड पक्षधर पूर्वसभामुख कृष्णबहादुर महरा र प्रमुख सचेतक देव गुरुङले पनि फरक मत राखेका छन्। प्रचण्डले एकल निर्णय गरेर पार्टीलाई एमसीसी अनुमोदनका पक्षमा उभ्याएको भन्दै पूर्व एकता केन्द्र मसाल समूहका नारायणकाजी श्रेष्ठसहित नेताहरूले विरोध जनाउँदै आएका थिए। प्रचण्डले श्रेष्ठलाई पार्टी छोडेर जान भनेपछि पार्टीमा विवाद बढेको थियो। विवादबीच शुक्रबारबाट सुरु भएको केन्द्रीय कमिटी बैठकमा प्रचण्ड पक्षधर नेताहरूले पनि लिखित रूपमै फरक मत राखेका हुन्। एमसीसीको विपक्षमा पार्टीभित्र जनमत बढ्दै गएपछि अध्यक्ष प्रचण्ड भने नेताहरू फकाउनतिर लागेका छन्। प्रचण्डले संसद्बाट एमसीसी अनुमोदन गर्नुपर्ने स्थिति पार्टीका लागि रहर नभई बाध्यता भएको तर्क गर्दै आएका छन्। केन्द्रीय कमिटी बैठकमा प्रचण्डले भने, एमसीसी पारित नभएको भए माओवादी केन्द्र धुलोपिठो हुन्थ्यो। कांग्रेससँग मिलेर एमालेले हामीलाई कर्नरमा पुर्याउने र सभामुखविरुद्ध महाअभियोग लगाउने काम हुन्थ्यो। गठबन्धन जोगाउन व्याख्यात्मक टिप्पणीसहित एमसीसी पारित गरेर निकास निकालिएको भन्दै उनले कार्यकर्तालाई थुम्थुम्याउन खोजेका थिए। बैठकमा अध्यक्ष प्रचण्डको भनाइप्रति नेता नारायणकाजी श्रेष्ठले आत्मसमर्पणवादी भन्दै कडा टिप्पणी गरे। पार्टीका नेता कृष्णबहादुर महरा, नेता श्रेष्ठ, लीलामणि पोखरेल, देव गुरुङ, गिरिराजमणि पोखरेलले एमसीसी पारित देश हितविपरीत रहेको भन्दै विरोध गर्दै आएका छन्। यी नेताका समर्थकले एमसीसीको विपक्षमा देखाएको विचारले फरक मत राख्नेको संख्या बढेको देखिएको छ। नेता महरा, पोखरेल र गुरुङले एमसीसी राष्ट्रहितविपरीत रहेको भन्दै पार्टी अध्यक्ष प्रचण्डलाई लिखित रूपमै पेस गरेको केन्द्रीय सदस्य सुदन किराँतीले बताए। अध्यक्षले एमसीसी सम्झौता रामबाण पनि होइन, फेरि कागजको खोस्टो पनि होइन। व्याख्यात्मक टिप्पणी संसद्बाट पारित भयो। योे कानुनसरह नै हो। यो उपलब्धिलाई सानो मान्नु हुँदैन, बैठकमा प्रचण्डले कार्यकर्तालाई फकाएकोबारे जानकारी दिँदै किराँतीले भने, तर, नारायणकाजी श्रेष्ठ प्रकाशले एमसीसी राष्ट्रघाती नै हो भन्नुभयो। संशोधनको कुनै चर्चा नगरिकनै पारित भयो। यो आत्मसमर्पणवादी प्रवृत्ति नै हो। सडक आन्दोलनबाटै एमसीसी विस्थापन गर्नुपर्छ। प्रचण्डले विभिन्न घटना क्रमलाई देखाउँदै भावनात्मक कुरा गरेर एमसीसी पारितको विषयमा मोड्न खोजेको एक नेताले बताए। एमसीसी पारित नभएको भए आफूविरुद्धका मुद्दाहरू ब्युँतिने खतरा रहेको उनको भनाइ छ। एमसीसी अनुमोदन नगरेको भए सशस्त्र जनयुद्धका बेला लागेका मुद्दाहरू ब्युँतिने खतरा थियो, प्रचण्डले भनेका कुरा उद्धृत गर्दै बैठकमा सहभागी एक नेताले भने, शक्तिशाली राष्ट्र अमेरिकासँग लड्ने स्रोतसाधन हामीसँग छैन। नेपालको शान्ति प्रक्रियाको कार्यभार अझै पूरा भइसकेको पनि छैन। यस्तो बेला एमसीसीलाई अस्वीकार गर्दा हामीमाथि लगाइएका मुद्दाहरू ब्युँतिने खतरा थियो। एमसीसी अनुमोदन नगरेको भए अमेरिकाले माओवादीलाई धुलोपिठो बनाउने प्रचण्डले बैठकमा सुनाएका थिए। मैमाथि १८१९ मुद्दा छन्। अन्य कमरेडविरुद्ध पनि मुद्दा छन्। एमसीसी अनुमोदन नगरेको स्थितिमा तिनै मुद्दा ब्युँताएर हामीलाई धुलोपिठो बनाइन्थ्यो, प्रचण्डको भनाइ उद्धृत गर्दै ती नेताले भने। प्रचण्डको अभिव्यक्तिलाई नारायणकाजी श्रेष्ठ समूहले मनोवैज्ञानिक भ्रम फैलाएको आरोप लगाए। प्रचण्डले एमसीसीको बचाऊ गर्न मनोवैज्ञानिक ट्रिट गर्नुभएको छ। उहाँले एमसीसी सम्झौतामा स्पष्ट धारणा सार्वजनिक गर्न सक्नु भएन, श्रेष्ठ समूहका एक नेताले अन्नपूर्णसँग भने। प्रचण्डले एमसीसीबारे झन्डै एक घण्टा ब्रिफिङ गरेका थिए। माओवादी केन्द्रकी नेतृ ओनसरी घर्तीमगरले एमसीसी सम्झौतामा १२ बुँदे व्याख्यात्मक घोषणा सही भएको बताइन्। एमसीसी सम्झौतामा १२ बुँदे व्याख्यात्मक टिप्पणी सही छ। पार्टीको निर्णयलाई सबैले स्वीकार गर्नुपर्छ, उनले भनिन्। केन्द्रीय कमिटी सदस्य हिमाल शर्माका अनुसार, एमसीसी विषयमा केन्द्रीय समिति बोलाएर बैठक नगरेको भन्दै नेता नारायणकाजी श्रेष्ठले कडा विरोध गरेका थिए। उनको प्रश्नमा अध्यक्ष प्रचण्डले जवाफ दिँदै भने, पार्टीको बैठक बोलाएर एमसीसीमा छलफल गराएको भए स्थिति झन् खराब हुन्थ्यो। देशका निम्ति झनै घातक हुन्थ्यो। पार्टी छोडेर जाने वा अर्को पार्टी बनाउने पक्षमा उहाँ हुनुहुन्न। पार्टी छोडेर जाने विषय प्रचण्ड र श्रेष्ठ दुवैले सोचेका छैनन्, शर्माले भने। उनका अनुसार पार्टीलाई अहिले थप एकताबद्ध र मजबुत बनाएर जाने दुवै जनाले निष्कर्ष निकाल्नुभयो। तर, बहस जारी छ। बैठकमा प्रचण्डले बोलेका विषय उल्लेख गर्दै केन्द्रीय कमिटी सदस्य शर्माले भने, कांग्रेस र एमालेले जस्ताको त्यस्तै एमसीसी पास गर्न खोजेका थिए। कम्तीमा हामीले व्याख्यात्मक घोषणा गराउन सफल भयौं। नेपालले पनि बोल्ने ठाउँ सुरक्षित बनाएको र राष्ट्रहितको निम्ति व्याख्यात्मक टिप्पणी बाटो बनेको भनी प्रचण्डले बोलेको पनि उनले जानकारी दिए। नेता देव गुरुङले तत्कालका लागि समझदारीको बाटो खोजेर एमसीसी पारित भएपछि चुनौती अझै रहेको बताए। चुनावसम्म गठबन्धनकै प्रक्रियामा अघि बढ्नु पर्छ। स्थानीय तहको निर्वाचनमा होमिनु पर्छ भनेर अध्यक्षले जोडबल दिनु भएको छ, उनले भने। केन्द्रीय सदस्य रामकुमार शर्माले आउँदो स्थानीय तहको चुनावमा सत्ता गठबन्धनसँगै चुनावमा जाने अध्यक्षले बताएको उल्लेख गरे। जुनजुन पार्टीले अहिले स्थानीय तहको नेतृत्वमा छन्, ती ठाउँ तिनै पार्टीलाई छोड्ने कुरो भएको छ, उनले बताए, एमालेले नेतृत्व गरेको ठाउँमा यसअघिको स्थानीय तहको चुनावमा दोस्रो श्रेणीमा मत ल्याएका पार्टीलाई ठाउँ दिने अध्यक्षले प्रस्ताव अघि सार्नु भयो।"
प्रेमिल गीतमा सजियो आइडल,"काठमाडौं : धागो बनी तिम्रो मुटु बुन्ने मन छ जब जब मायामा पर्छ मान्छे, वरपर देखिने सबै चिजमा माया पोखिएको देख्छ। हावामा पनि प्रेमको अनुभूति गर्छ। नदीको प्रवाहमा पनि प्रेमिल छाल देख्ने गर्छ। यसैले गीतकार भूपेन्द्र खड्काले धागो बनेर मायालुको मुटु बुन्ने नेपाल आइडल४ को २६औ शृंखला प्रेमिल गीतले ओतप्रोत भयो। प्रतियोगीले मञ्चभरि पिरतीको धुन छरेका थिए। अतिथि कलाकारका रूपमा गीतकार भूपेन्द्र खड्का उपस्थित भएका थिए। बेजोड प्रस्तुति लिएर आए, विश्वास उप्रेती। उनले एक्लो जीवनमा साथ खोजेको र मनका कुरा सुनाउनका लागी रोजेको भन्दै प्रेम अनुरोध सुनाए। विश्वासको गीतलाई प्रशंसा गर्दै अतिथि जज भूपेन्द्र खड्काले पुनः अर्को गीतको अन्तरामा प्रेम पोखेका थिए। खड्का भन्दै थिए  कति मिठा कति नमिठा बात भित्र भुल्यौ हामी सपनाको एकादेशमा कति कति डुल्यौ हामी भूपेन्द्रको अन्तरापछि मुस्कुराउँदै मञ्चमा देखा परिन् सुमिन पाख्रिन। उनले मायामा परिसकेपछिको अनुभूतिलाई सुनाइन्, यस्तो पनि हुँदो रैछ माया नजिक छैन मेरो ज्योति टाढा पनि छैन नाङ्गेल तामाङ पनि रकिङ र बेजोड प्रस्तुति लिएर आए। खुसी छु म आज तिम्रो साथले। उनी मनैमनले प्रेमीको रंगीन साथ कल्पना गर्दै थिए। संगीत भनेको संगत पनि हो। साधना र सिर्जना मात्रै हैन भन्दै थिए भूपेन्द्र खड्का। त्यसपछि पालो आयो भूपेन्द्र थापामगरको। उनी प्रेमको गहिरो अनुभूति गरिरहेका थिए। गुनगुनाउँदै थिए  हिँडाइका चालहरूमा डुबिरहन देऊ मलाई सुमधुर स्वरको परिचय बनाएकी लक्ष्मी पौडेलले आफूलाई चियोचर्चो गर्ने मानिसलाई नचिनेको बताउँदै मञ्चमा आइन्। भन्दै थिइन्, को होला त्यो मसँग आँखा जुधाउने  नचिनेको मानिसले घरीघरी आँखा जुधाउँछ। पछिपछि लागिरहन्छ। आफूले पनि त्यो अञ्जान व्यक्तिलाई खोजेको तर पत्ता नलागेको सुनाउँदै थिइन्। उनले सुमधुर आवाजमा गाएर सबैको प्रशंसा बटुल्न सफल भइन्। कार्यक्रममा अन्तिम प्रस्तुति लिएर आए, रञ्जित नेपाली। सानो छ गाउँ, सानो यो सहर। सानै छ संसार भूगोलले छेक्न, बादलले ढाक्न नसक्ने रहर साँच्ची रहरको उचाइ मापन गर्न सकिँदैन। माया भरिएको मनले सबैलाई मायाले हेर्छ। माया बाँड्ने आसयको गीत प्रस्तुत गरे, उनले। शुक्रबारको पफरमर अफ द विक नाङ्गेल तामाङले प्राप्त गरे। एपीवान टेलिभिजनको विशेष प्रस्तुति नेपाल आइडल सिजन ४ फाइनलको नजिक पुगेको छ। कार्यक्रमका निर्देशक तथा प्रोजेक्ट हेड सुरेश पौडेलका अनुसार चैतको पहिलो हप्ता नेपाल आइडल सिजन ४ को विजेता घोषणा गरिनेछ।"
रूसको निसानामा परमाणु केन्द्र,"किभ : रूसले युक्रेनको परमाणु ऊर्जा केन्द्रलाई समेत आक्रमणको निसाना बनाएको छ। आक्रमणको नवौं दिन शुक्रबार जापोरिज्यास्थित एक परमाणु ऊर्जा केन्द्रमा बम खसाल्दा आगलागी भएको बीबीसीले उल्लेख गरेको छ। उक्त केन्द्र युरोपको सबैभन्दा ठूलो परमाणु केन्द्र हो। इनरहोदार सहरका मेयर दिमित्रो ओर्लोभका अनुसार परमाणु संयन्त्रको भवन र इकाइहरूमा लगातार बमबारी भएको थियो। ओर्लोभले यसअघि सहरबाहिर रूसी र युक्रेनी सेनाबीच भीषण लडाइँ भएको जनाएका छन्। रूसी सेनाले ट्यांकहरूको लाइन सहरमा प्रवेश गर्न र प्लान्ट नियन्त्रणमा लिन प्रयास गरेका थिए। तर, बुधबार स्थानीय नागरिक र प्लान्टका कर्मचारीले सडक अवरुद्ध पारेर प्लान्ट जाने बाटो अवरुद्ध गरेका थिए। अवरोध छिचोल्दै शुक्रबार प्लान्टलाई समेत निसाना बनाएको बीबीसीले उल्लेख गरेको छ। युक्रेनमा हाल चार आणविक संयन्त्रहरू सञ्चालनमा छन्। जसमा इनरहोदरको जापोरिझ्या प्लान्ट पनि समावेश छ। चेर्नोबिलबाट परमाणु फोहोर पनि यस प्लान्टमा ल्याइने गरेको छ। चेर्नोबिल भने हाल रूसी कब्जामा छ। यसबीच, परमाणु केन्द्रमा आगलागी भएपछि पश्चिमा नेताहरूले रूसले लापरबाहीपूर्ण कार्य गरिरहेको भन्दै निन्दा गरेका छन्। केन्द्रमा आगलागी भए पनि त्यहाँ कुनै विकिरण नचुहिएको अन्तर्राष्ट्रिय आणविक ऊर्जा निकायका प्रमुखले बताएका छन्। पुटिनसँग जर्मन चान्सलरले एक घण्टा लामो फोन वार्ता गर्दै तत्काल युद्ध रोक्न आह्वान गरेका छन्। जर्मन सरकारका प्रवक्ताका अनुसार चान्सलर सोल्जले युक्रेनमा भइरहेको रूसी आक्रमण तत्काल बन्द गर्न आह्वान गरेका हुन्। उनले पुटिनलाई लडाइँ चर्किएका ठाउँमा मानवीय सहयोगका निम्ति पहुँच स्थापित गर्न पनि आग्रह गरेको बताइएको छ। एक घण्टा लामो कुराकानीमा दुवै नेताले थप कुराकानी गर्न सहमति जनाएको प्रवक्ताले बताएका छन्। यसैबीच उत्तर एटलान्टिक सन्धि संगठन नेटोका महासचिव जेन्स स्टोल्टनबर्गले रूसले युक्रेन अतिक्रमणमा क्लस्टर बमको समेत प्रयोग गरेको प्रमाण रहेको बताएका छन्। पत्रकार सम्मेलनमा बोल्दै उनले भने, हामीले क्लस्टर बम प्रयोग भएको देखेका छौ। साथै अन्तर्राष्ट्रिय कानुनविपरीत हुने अन्य किसिमका अस्त्रको प्रयोग भएको पनि हामीले विवरण पाएका छौं। उनले पश्चिमा सैन्य गठबन्धनले युक्रेनको आकाशमा उडान प्रतिबन्धित क्षेत्र लागू गराउनुपर्ने बताएका छन्। त्यहाँ आफ्नो फौज पनि नपठाउने उनले बताए। तर किएभलाई अरू तरिकाबाट मद्दत गर्ने उनले वाचा गरे। उनले रूसी राष्ट्रपति भ्लादिमिर पुटिनलाई तत्काल अतिक्रमण अन्त गर्न उनको आह्वान थियो। उता बन्दरगाह सहर मारिउपोलका उपमेयरले त्यहाँ रुसी फौजले सिरियाली सहर एलेप्पोमा अपनाएको जस्तो तरिका अपनाइरहेको आरोप लगाएका छन्। सेर्गेइ ओर्लोभले बीबीसीसँग बोल्दै रुसीहरूले त्यहाँ मानवीय संकट पैदा गराएर घुँडा टेकाउन खोजेको बताए। निरन्तर बमबारी गरिएको तथा अस्पताल र विद्यालयसमेत ध्वस्त पारिएको उनले आरोप लगाए। मारिउपोलमा लगातार तीन दिनदेखि पानी र बिजुली अवरुद्ध पारिएको छ। अर्को दक्षिणी बन्दरगाह सहर माइकोलाइभको बाहिरी भेगमा पनि लडाइँ चर्किएको छ। सो सहर रुसी नियन्त्रणमा रहेको खेअरसन र ओडेसाको बीचमा पर्छ। पूर्वउत्तरको खार्किभ अनि उत्तरको चेर्नीहिब सहरहरूमा पनि बमबारी जारी छ।"
निसास्सिएर आमाछोराको मृत्यु,"दैलेख : दैलेखमा निसास्सिएर आमाछोराको मृत्यु भएको छ। ठाटीकाँध गाउँपालिका१ ठाटीकाँध बजार छेउका ३५ वर्षीया हरिकला बादी र १९ वर्षीय रमेश बादीको मृत्यु भएको जिल्ला प्रहरी कार्यालय दैलेखका डीएसपी भुवनेश्वरप्रसाद साहले जानकारी दिए। घरभित्रै मृत अवस्थामा फेला परेका हुन्। शुक्रबार बिहान छिमेकी बालिका डोको माग्न पुग्दा ढोका बन्द भएको र घरभित्र धुवाँ मात्र देखेपछि स्थानीयलाई खबर गरेकी थिइन्। हरिकलाको खाटमा र रमेशको भुइँमा जलेको अवस्थामा शव फेला परेको डीएसपी साहले बताए। छोराले ओछ्याएको गुन्द्री र सिरक चुलोतिर पुगेर पनि आगो सल्किएको पाइयो, डीएसपी साहले भने, शरीरको अधिकांश भाग पोलिएको छ। जलेरभन्दा पनि धुवाँ धेरै भएर निस्सासिएर मृत्यु भएको जस्तो देखिन्छ। शव पोस्टमार्टमका लागि दुल्लु अस्पताल ल्याइएको छ।"
फर्स्योटका नाममा करमा मनोमानी,"काठमाडौं : ११ अर्बको व्यक्तिगत भ्रष्टाचार, २० अर्बभन्दा बढी छुट, राज्यकोषको दुरुपयोग र हिनामिना भएको आयोग हो, कर फर्स्योट आयोग २०७१। उसले उठाउनुपर्ने कर बक्यौतामा सरकारी निकायलाई कसी निजी उद्योगीव्यवसायीलाई ९९ प्रतिशतसम्म छुट दिएको थियो। बक्यौता रकम उठाएर सरकारको ढुकुटी भर्न सहयोगका लागि कर फर्स्योट आयोग २०७१ गठन भयो । नक्कली भ्याट बिल, नक्कली बिलबिजकलगायत गरी कर छलेका र वर्षौंदेखि तिर्न आनाकानी गरेका करदाताबाट कर असुली काम दिइएको हो। अध्यक्ष लुम्बध्वज महत, सदस्यसचिव तत्कालीन आन्तरिक राजस्व विभागका महानिर्देशक चूडामणि शर्मा र सदस्य उमेशप्रसाद ढकाल रहने गरी आयोग गठन भएको थियो। सरकारले आवश्यक परेको बेलामा कर फर्स्योट आयोग गठन गर्दै आइरहेको छ। पछिल्लो आयोगको सम्बन्धमा अनावश्यक विवाद भएको हो। व्यक्तिगत रिसका कारणले पनि कतिपय मुद्दा अख्तियार जाने गरेका छन्। सर्वोच्च अदालतले पनि आयोगले क्षेत्राधिकारभित्र रहेर काम गरेको भन्दै व्यक्तिगत रूपमा भ्रष्टाचार भएको भए मात्र छानबिन गर्न सकिन्छ भनेर निर्णय गरेको थियो। डा रामशरण महत, पूर्व अर्थमन्त्री आयोगले मनपरी रूपमा मिनाहा गरेको देखिएपछि संसद्को सार्वजनिक लेखा समितिले छानबिन गर्यो। लेखा समितिले कर निर्धारण अनियमितता भएको ठहर गर्दै अख्तियार दुरुपयोग अनुसन्धान आयोगलाई थप अनुसन्धानका लागि सिफारिस गर्यो। अख्तियारले यो विषयमा अनुसन्धान गर्यो। यसपछि मात्रै यो मुद्दा सार्वजनिक भएको हो। सरकारले पटकपटक बोलाउँदा पनि नटेरेका करदातालाई फकाइफुल्याई कर तिराउने पहल गर्नुपथ्र्यो आयोगले। तर, कानुनले दिएको अविछिन्न अधिकारको दुरुपयोग गर्दै आयोगका पदाधिकारीहरूले व्यक्तिगत लाभ लिनका लागि संस्थागत भ्रष्टाचार गरे। कर छली गरेकाबाट ३० अर्ब ५२ करोड ५८ लाख उठाउनुपर्नेमा ९ अर्ब ५४ करोड ६१ लाख रुपैयाँ कर असुल गर्ने सम्झौता गरिएको थियो। बक्यौता रकमको ६८७३ प्रतिशत मिनाहा दिई करिब २२ प्रतिशत मात्र उठाउने सम्झौता भएको थियो। वर्षौंदेखि कर नबुझाई बसेकाहरूबाट कर असुल्नुपर्ने विशेष परिस्थितिमा कर फर्स्योट आयोग गठन गरिएको तत्कालीन अर्थमन्त्री डारामशरण महत बताउँछन्। तर, यसअघि २०६४०६५ सालमा लेखा समितिमा कर फर्स्योट आयोगले गरेको काम ठिक भएन भनेर बहस भएको थियो। त्यतिबेला अर्थसचिव रामेश्वर खनालसहितको टोलीले यस्तो आयोग गठन नगर्ने कागज गर्यो। तर, आर्थिक वर्ष २०६९०७० मा डा महत अर्थमन्त्री हुँदा बजेट वक्तव्यमार्फत आयोग गठन गर्नेबारे उल्लेख गरेका थिए। यसबारे पूर्व अर्थसचिव खनाल लेखा समितिमा भएको बारे ध्यानाकर्षण गर्दै सो ऐन खारेज गर्न प्रस्ताव राखेको बताउँछन्। पूर्व अर्थसचिव खनालले भने, तत्कालीन अर्थमन्त्री डा महतलाई ऐन खारेज नगरे पनि आयोग गठन नगर्न सुझाव दिएको थिए। तर, उनले यसलाई लागू गरे तर प्रभावकारी भएन। अहिले कर फर्स्योट आयोग छैन। आयोग गठन गर्न अधिकार दिएको ऐन तत्कालीन अर्थमन्त्री डा युवराज खतिवडा आएको पहिलो सालमा खारेज भयो। अहिले यसको समस्या छैन । कतिपय कर निर्धारण गरेका कुरा भने विवादित छन्। विवादलाई सल्ट्याउने संयन्त्र भएन भन्ने व्यवसायीहरूको गुनासो छ। रामेश्वर खनाल, पूर्व अर्थसचिव सर्वअधिकार दिएको आयोगले उल्टै नै सरकार ठग्न खोज्नेलाई फाइदा हुने गरी प्रतिवेदन तयार गरेको थियो। कर फर्स्योट आयोग ऐन, २०३३ ले दिएको सर्वाधिकार प्रयोग गरी प्रतिवेदन गोप्य राखिएको थियो। तीन सदस्यीय कर फर्स्योट आयोग २०७१ ले २०७२ मंसिरमा अर्थ मन्त्रालयलाई प्रतिवेदन बुझाएको थियो। कर फर्स्योटको या मुद्दा अहिले विशेष अदालतमा विचाराधीन छ। आयोग पदाधिकारीले कर फर्स्योट आयोग ऐनबमोजिम असल नियत नराखी व्यक्ति लाभ तथा राज्य हानिनोक्सानी पुर्याएको आरोप लगाइएको छ। आयोग गठनपछि १ हजार ७ सय २६ करदाताले कर छुटका लागि आयोगमा निवेदन दिएका थिए। आयोगले सरकारी संस्थानको ११ अर्ब ८५ करोडमध्ये ५ अर्ब ४४ करोड असुल गरेको थियो। जुन कुल असुलीको करिब ५७ प्रतिशत हो। निजीबाट १८ अर्ब ६६ करोडमध्ये ४ अर्ब १० करोड असुल गरेर अरू रकम मिनाहा गरिएको थियो। त्रिवेणी डिस्ट्रिलरी, कृषि विकास बैंक, राष्ट्रिय बिमा संस्थान, सौरभ फोटो इन्टरनेसनल, विजार्ड इन्डस्ट्री, ओरेन्ट होटल, भाजुरत्न इन्जिनियरिङ, जेटई कम्पनी, माउन्ट एभरेस्ट बु्रअरी, एनसेल, नेपाल टेलिकम, फूलबारी होटल, गोरखा बु्रअरी, हर्बो इन्टरनेसनल, लक्ष्मी बैंक, यूटीएललगायतलाई ठूलो परिमाण कर मिनाहा दिइएको छ। उनीहरूविरुद्ध अख्तियार दुरुपयोग अनुसन्धान आयोगले २०७४ साउन र २०७८ असारमा गरी दुईपटक मुद्दा चलाएको छ। अख्तियारका अनुसार उनीहरूले १ सय १५ जना करदाताको कर निर्धारण गर्दा मनोमानी रूपमा मिनाहा गरेको प्रमाणित भएको छ। तर, अझै पनि मुद्दा किनारा लागेको छैन। २०७८ असार ९ गते अख्तियारले कर फर्स्योट आयोगका तत्कालीन अध्यक्ष महत, सदस्यद्वय ढकाल र शर्माविरुद्ध १ अर्ब ३३ करोड २० हजार ३ सय ८५ रुपैयाँ बिगो कायम गरी विशेष अदालतमा मुद्दा दायर गरेको छ। आयोग पदाधिकारीले कर फस्र्याेट आयोग ऐनबमोजिम असल नियत नराखी व्यक्ति लाभ तथा राज्य हानिनोक्सानी पुर्याएको आरोप मुद्दामा छ। अन्तिम पटकको आयोगले कर फर्स्योटभन्दा पनि खल्तीतिर हाल्ने स्थिति निर्माण भयो। छुट दिने नाममा दुरुपयोग बढ्ता भयो। आयोगको नाममा करमा दुरुपयोग गर्ने मनसाय देखियो। त्यसैले कर छलीसम्बन्धी अपराधको कानुन छ। कानुनको बर्खिलाप हुने गरी आयोगले बनाएर छुट दिन मिल्दैन। कृष्णप्रसाद दाहाल, अर्थ समिति सभापति, कर फर्स्योट आयोग यसअघि २०७४ साउन १ मा १० अर्ब २ करोड बिगोसहित उनीहरूविरुद्ध मुद्दा हालिएको थियो। त्यसबेला ४५ वटा करदातालाई छुटमा अनियमितता गरेको देखिइएको थियो। कर फर्स्योट आयोग गठनसँगै कर छुटका लागि १ हजार ७ सय २६ निवेदन दर्ता भएका थिए। जसमा आयोगले १ हजार ६९ को निवेदनमा कारबाही अगाडि बढाएको थियो। अख्तियारका अनुसार उनीहरूले आपसी कुराकानीलाई मात्र आधार मानी कर छुट दिने गरी सम्झौता गरेका थिए। उनीहरूले ७० करदाताको मनोमानी किसिमले बदनियतपूर्वक बक्यौता कर छुट दिएको पुष्टि भएको अख्तियारको आरोप पत्रमा उल्लेख छ। उनीहरूविरुद्ध १० वर्षसम्म कैद सजाय मागिएको छ। आरोपीले पूर्व कर फर्स्योट आयोगले निर्धारण गरेको करसमेत फिर्ता दिने गरी सम्झौता गरेको अख्तियारको भनाइ छ। माग नै नगरेको रकमसमेत मिनाहा गरिएको छ। नक्कली मूल्य अभिवृद्धि करबिजक भएका व्यावसायिक फर्म तथा कम्पनीको कर मिनाहा गरिएको छ। करदाताले स्वयं घोषणा गरेको मूल्य अभिवृद्धि कर नै मिनाहा गरिएको छ। आयोगको कार्यवधि समाप्त हुने अन्तिम मितिमा सम्झौता गरिएको अख्तियारले बताएको छ। आयोग गठन गर्न अधिकार दिएको ऐन अर्थमन्त्री डा युवराज खतिवडा आएको पहिलो वर्ष खारेज भयो। पूर्व अर्थमन्त्री डाखतिवडाका अनुसार संस्थागत भ्रष्टाचार हुने सम्भावना देखेर कर फर्स्योट आयोग खारेज गरेको हो। यसैले पछिल्लो पटक लुम्बध्वज महतको अध्यक्षमा बनेको कर फर्स्योट आयोग अन्तिम बन्यो। कर फर्स्योटभन्दा पनि राज्यकोषमा हिनामिना गरेकोले अर्थ समितिले कर फर्स्योट आयोग खारेज गर्नु परेको समिति सभापति कृष्णप्रसाद दाहाल बताउँछन्। आयोगको नाममा बेथिति देखियो। छुट दिने नाममा दुरुपयोग बढ्ता भयो। आयोगको नाममा करमा दुरुपयोग गर्ने मनसाय देखियो, उनले थप्दै भने, यो आयोग नभए पनि बक्यौता कर असुली गर्ने कानुनहरू छन्। सरकारले जरिबाना, सम्पत्ति असुललगायतको काम गरिरहेको छ। उनका अनुसार यस अवधिमा थुप्रै आयोग बने। तर, यसले कर चुहावटलाई वैधता दिने मात्रै काम भयो। १० करोड तिर्नुपर्नेमा ५ करोड खर्च गरेपछि ५ करोड बचत भइहाल्छ नि भन्ने प्रवृत्ति हाबी भयो। ऐन नै खारेज भएकोले कर छल्नेहरू अब तिर्नुपर्छ भन्नेतिर गएको देखिन्छ, उनले भने। सरकारले २०३३ सालमा कर फर्स्योट आयोग गठन गरेको थियो। सर्वसाधारण जनताको सुविधा र आर्थिक हित कायम राख्नको लागि प्रचलित नेपाल कानुनबमोजिम निर्धारण तथा असुल गर्नुपर्ने बक्यौता करहरू निर्धारण गरी असुल गर्न एक अधिकार सम्पन्न कर फर्स्योट आयोगको गठन गर्न वाञ्छनीय भएकोले भनी आयोगको प्रस्तावनामा उल्लेख छ। यो ऐनले ६ नम्बर बुँदाले आयोगले करदातासग आपसी कुराकानीद्वारा कर निर्धारण गर्न सक्न भनी उल्लेख छ। ऐनको बुँदा नम्बर १४ ले आयोगमा प्रस्तुत गरिएका कागजपत्रहरू तथा आयोगको कारबाहीको सिलसिलामा कुनै स्रोतबाट थाहा हुन आएका कुराहरू गोप्य राख्नु पर्ने भनी उल्लेख गरेको छ। त्यस्तो कागजपत्रहरू र गोप्य कुराहरू कर निर्धारण वा असुलीको प्रयोजनको निमित्तबाहेक अन्य काममा प्रकाश गरिने वा कुनै अदालतमा प्रमाण लाग्ने छैन र नेपाल सरकारको अनुमति बिना कुनै अधिकारीले निरीक्षण वा अनुसन्धानको लागि समेत माग गर्न सक्ने छैन भनेको छ। गणतन्त्र आएपछि २०६६ सालमा यो ऐनलाई संशोधन भयो। त्यसको उद्देश्य थियो बक्यौता कर निर्धारण गरी असुल गर्ने। तर, आयोगका पदाधिकारीले नै त्यसको दुरुपयोग गरे। २०७१ सालको कर फर्स्योट आयोगका निर्णयमा अख्तियार लागेपछि २०७४ असार १ गतेको अर्थ समितिको निर्णयले यो ऐनको संशोधन गर्न अर्थ मन्त्रालयलाई अख्तियारी दिएको थियो। सरकारले बक्यौता कर असुल गर्नका लागि समयसमयमा फर्स्योट आयोग गठन गर्न सक्ने व्यवस्था ऐनमा छ। त्यो आयोग स्थायी प्रकृतिको होइन। आवश्यकताको आधार गठन गरिँदै आएको छ। अर्थ मन्त्रालयका अनुसार २०७१ सालपछि आयोग गठन भएको छैन। ऐन नै खारेज भएकाले आयोग गठन गर्ने कानुनी आधार नभएको अर्थ मन्त्रालयका प्रवक्ता ढुण्डीप्रसाद निरौलाले जानकारी दिए। उक्त ऐनले नै खारेजी भएपछि कसरी अघि बढ्ने व्यवस्था उल्लेख गरेबमोजिम अहिले काम भइरहेको बताइएको छ। अर्को आयोग गठन हुने प्रावधान नबन्दासम्म आयोगले गर्ने काम सम्बन्धित कर कार्यालय र राजस्व न्यायाधिकरणमा जाने व्यवस्था भएको उनको भनाइ छ। अहिले आयोग गठन गर्ने वा सो सम्बन्धमा छुट्टै संयन्त्र बनाएर जाने भन्ने सोचमा रहेको तर, स्पष्ट नभएको प्रवक्ता निरौलाले बताए। समितिको बैठकले आन्तरिक राजस्व विभागबाट दिने गरिएको राजस्व मिनाहाको कामलाई स्थगित गरी राजस्व उठाउन बाँकी रहेको रकम तत्काल असुल उपर गर्न सम्बन्धित निकायलाई निर्देशन दिने पनि भनेको थियो। समितिको २०७४ साउन २ गते बसेको बैठकले उक्त ऐन खारेज गर्दै बाँकी निर्देशनहरू पालना गर्न अर्थ मन्त्रालयलाई भनेको थियो। कर फर्स्योट आयोग ऐन २०३३ अनुसार २०३६ सालमा पहिलो आयोग बनेको थियो। जसको अध्यक्ष जनार्दनलाल मल्लिक थिए। सरकारले ११ वटा कर फर्स्योट आयोग गठन गरेको थियो। फर्स्योटका लागि प्राप्त निवेदन र कारबाहीको अध्ययन गर्दा कुल फर्स्योटका लागि माग गरिएको १ हजार ६९ निवेदनमध्ये ६ सय ९० निवेदन बक्यौतासम्बन्धी रहेको महालेखा परीक्षकको प्रकाशित प्रतिवेदनमा पनि उल्लेख छ।"
"दिनदिनै बरामद हुन्छ, खैरो हेरोइन","राजविराज : कैलाली धनगढीका मनोज जोशी ३ ग्राम ब्राउन सुगर (खैरो हेरोइन)सहित फागुन १२ गते पक्राउ परे। सोही दिन धनगढीका २६ वर्षीय दीपक विष्ट र ३१ वर्षीय गोपी विक छिमेकी जिल्ला कञ्चनपुरबाट समातिए। प्लास्टिकभित्र ब्राउन सुगर बेरेर मुखमा राखेको अवस्थामा उनीहरूलाई प्रहरीले नियन्त्रणमा लिएको थियो। झापाको बिर्तामोड नगरपालिका४ पश्चिम स्टेसनबाट फागुन ११ मा ५ ग्राम ब्राउनसुगरसहित दुई जना पक्राउ परे। झापा गाउँपालिका४ का १९ वर्षीय अब्दुल अन्सारी र बिर्तामोड नगरपालिका४ का १९ वर्षीय उत्तम बर्देवा पक्राउ परेका हुन्। अघिल्लो मंगलबार नै फरकफरक चार स्थानबाट खैरो हेरोइनसहित ६ जनालाई प्रहरीले नियन्त्रणमा लियो। मोरङको विराटनगर महानगरपालिका१२ स्थित एक होटलमा बसेका विराटनगर६ का २६ वर्षीय कुनाल सिंहलाई करिब ३२ ग्राम खैरो हेरोइन र डिजिटल तराजुसहित प्रहरीले नियन्त्रणमा लियो। पछिल्लो साता सीमावर्ती विभिन्न जिल्लाबाट खैरो हिरोइनसहित पक्राउ परेका घटनाको उदाहरण हुन् यी। केही समययता सीमावर्ती जिल्ला लागूऔषध खैरो हेरोइन (ब्राउनसुगर) को ट्रान्जिट प्वाइन्ट बनेको छ। प्रहरीका अनुसार खुला सीमाका कारण भारतीय बजारमा ब्राउन सुगरका कारोबारी र प्रयोगकर्ता बढेका छन्। सीमावर्ती भारतीय बजारमा ब्राउन सुगर सहजै पाइने भएकाले खुला सीमाको फाइदा उठाउँदै नेपाल भित्यारइने गरेको प्रहरी अधिकारीहरू बताउँछन्। दिनहुँ ब्राउन सुगरसहित पक्राउ पर्नेको संख्या उच्च रहेको केन्द्रीय प्रहरी प्रवक्ता एसएसपी विष्णुकुमार केसीको भनाइ छ। पछिल्लो समय झापा, मोरङ, सुनसरी, बाँके, कैलाली र रूपन्देही जिल्लाबाट सबैभन्दा बढी ब्राउनसुगर कारोबारी पक्राउ परेका छन्। सीमावर्ती जिल्लालाई केन्द्र बनाएर भारतीय बजारबाट ल्याउने र काठमाडौंसहित नेपालका विभिन्नमा अवैध कारोबार गर्ने गरेको प्रहरी अनुसन्धानले देखाउँछ। सात महिनामा ६ किलो बरामदआर्थिक वर्ष २०७८०७९ को ७ महिनामा नै नेपाल प्रहरीले ५ किलो ७ सय ९८ ग्राम ८ सय २५ मिलिग्राम ब्राउन सुगर बरामद गरेको छ। लागूऔषध नियन्त्रण ब्युरोबाट ८ सय ३० ग्राम ९ सय ६० मिलिग्राम तथा उपत्यकाबाट ४ सय ४५ ग्राम ११ मिलिग्राम ब्राउन सुगर बरामद भएको हो। प्रदेश १ मा १ किलो ७ सय १५ ग्राम ३ सय ७३ मिलिग्राम, मधेस प्रदेशमा १ सय ८ ग्राम १ सय ३१ मिलिग्राम, बागमती प्रदेशमा ४२ ग्राम ३ सय मिलिग्राम, गण्डकी प्रदेशमा ४५ ग्राम ८ सय ६८ मिलिग्राम एक सातामा बरामद भएको हो। यस्तै लुम्बिनी प्रदेशमा १ किलो ८ सय १५ ग्राम ७ सय ८७ मिलिग्राम, कर्णाली प्रदेशमा २ सय १५ ग्राम २ सय ९५ मिलिग्राम र सुदूरपश्चिम प्रदेशमा ५ सय ८० ग्राम १ सय मिलिग्राम ब्राउन सुगर बरामद भएको प्रहरीको तथ्यांक छ। गत वर्ष प्रहरीले ९ किलो २ सय ३६ ग्राम ३ सय ४६ मिलिग्राम, आर्थिक वर्ष २०७६०७७ मा ७ किलो ९ सय २९ ग्राम ३ सय ९८ मिलिग्राम र आर्थिक वर्ष ०७५०७६ मा ११ किलो ३ सय २० ग्राम ३ सय ६८ मिलिग्राम ब्राउन सुगर बरामद गरेको थियो। लागूऔषध नियन्त्रण ब्युरोका प्रमुख हृदय थापाका अनुसार पक्राउ परेका अधिकांशले भारतबाटै ल्याएको बताउने गरेका छन्। त्रिभुवन अन्तर्राष्ट्रिय विमानस्थल, नेपालगन्ज, भैरहवा तथा काँकडभिट्टा कारोबारीको मुख्य नाका भए पनि थापाका अनुसार भारतबाट सहजै तराई मधेसको सहरसम्म पुग्ने र त्यहाँबाट देशका विभिन्न सहरमा पुग्ने गरेको छ। एकातिर कडाइ भए लागू पदार्थ कारोबारीहरू अर्को नाकामा सक्रिय हुने गरेको प्रहरी अधिकारीहरू बताउँछन्। भारतको वित्त मन्त्रालयले मेडिकल र वैज्ञानिक प्रयोजनका लागि मध्यप्रदेश, राजस्थान र उत्तर प्रदेश राज्यका केही इलाकालाई सूचीकृत गर्दै अफिम खेतीको लाइसेन्स दिने गरेको छ। उत्तर प्रदेशको बाराबंकी अफिम खेतीका लागि प्रख्यात छ। बाराबंकीका औषधि उत्पादक कम्पनीले अफिमबाट औषधिसँगै ब्राउन सुगर उत्पादन गरेर बिक्री गरिरहेको प्रहरी अनुसन्धानले देखाएको छ। सप्तरीका एसपी अविनारायण काफ्ले भन्छन्, नेपालमा गाँजा, रक्सीका कारोबारी छन्, भारतमा सेवनकर्ता छन्। भारतमा ब्राउन सुगर, मनोद्वीपक लागूपदार्थका कारोबारी छन्, नेपालमा प्रयोगकर्ता छन्। खुला सीमाका कारण साझा समस्या बनेको लागूपदार्थ ओसारपसार दुवै देश मिलेर नै हल गर्नुपर्छ। लागूऔषधका अभियुक्तले भरिए हिरासतलागूपदार्थ ओसारपसारसँगै पक्राउको क्रम बढेपछि नेपालका अधिकांश प्रहरी हिरासत लागूऔषधकै अभियुक्तले भरिएका छन्। प्रहरी हिरासतमा गाँजा, चरेस, अफिम, कोकिन र मनोद्विपक लागूऔषधसँगै ब्राउन सुगरका आरोपीहरूको संख्या बढ्दै गएको छ। आर्थिक वर्ष २०७८०७९ को ७ महिनाको अवधिमै लागूऔषध कसुरमा ३ हजार २ सय ५८ जना पक्राउ परेका छन्। जसमा ८६ जना भारतीय र ५ जना अन्य मुलुकका छन्। १ सय ४७ महिलासहित ३ हजार १ सय ६७ जना नेपाली छन्। आर्थिक वर्ष २०७७०७८ मा लागूऔषध कसुरमा ४ हजार ६ सय २६ जना पक्राउ परेका थिए। जसमा १ सय ४० जना भारतीय, ७ अन्य मुलुकका र १ सय ९५ महिलासहित ४ हजार ४ सय ७९ जना नेपाली थिए।आर्थिक वर्ष २०७६०७७ मा लागूऔषध कसुरमा ४ हजार ५४६ जना पक्राउ परेका थिए। जसमा १ सय ३१ जना भारतीय, १८ जना अन्य मुलुकका र १ सय ९३ महिलासहित ४ हजार ३ सय ९७ जना नेपाली थिए। आर्थिक वर्ष २०७५०७६ मा लागूऔषध कसुरमा ५ हजार ५ सय ५८ जना पक्राउ परेका थिए। जसमा १ सय ८५ जना भारतीय, १६ जना अन्य मुलुकका र २ सय ३५ महिलासहित ५ हजार ३ सय ५७ जना नेपाली थिए। भारतबाट सहजै आउँछ ब्राउन सुगरलागूऔषध नियन्त्रण ब्युरोका प्रवक्ता एसपी जीवनकुमार श्रेष्ठ भन्छन्, नेपालमा ब्राउन सुगर उत्पादन नभए पनि भारतबाट तराईको सहर हुँदै चितवन हेटौंडा, पोखरा, काठमाडौं आउने गरेको छ । केन्द्रमा रहेको ब्युरोअन्तर्गत लागूऔषध नियन्त्रणमा लागि काकँडभिट्टा, विराटनगर, वीरगन्ज, भैरहवा, नेपालगन्ज, पोखरा, महेन्द्रनगर, नागढुंगा, विमानस्थलमा शाखा कार्यालय छन्। सबै प्रहरी कार्यालयले निगरानी, पक्राउ र बरामद गर्दै आएको तथा जनचेतनामूलक कार्यक्रमअन्तर्गत अन्तरक्रिया, समीक्षा, स्कुलसम्पर्क, शैक्षिक र कानुनी कक्षाहरू गर्दै आएको श्रेष्ठले बताए। नाकामा चौबिसैघण्टा ब्युरोको टोली बसे पनि लागूऔषध कारोबारीले ब्राउन सुगर पास गर्न विभिन्न उपायहरू अपनाइरहेका छन्। नाक, मुख, कान, भित्रीवस्त्र, गुदद्वार, पेटभित्र, साइकल, रिक्सा, मोटरसाइकलका विभिन्न ठाउँमा राखेर ब्राउन सुगर ल्याउने गरेको पाइएको छ। भारत गएर फर्किने व्यक्तिको हाउभाउका आधारमा अनुमान गरेर ब्युरोको टोलीले चेकजाँच गर्छ। लागूपदार्थ सेवनकर्ता र साना कारोबारी प्रायः दिनहुँ पक्राउ परे पनि मुख्य नाइके पक्राउ पर्दैनन्। कतिपयले सीमा पारि नै सेवन गरेर आउने तथा भारतबाट किनेर नेपाल ल्याउनेहरूले मुख्य कारोबारीलाई नचिन्ने हुँदा मुख्य नाइके पक्राउ नपर्ने गरेको प्रहरीको भनाइ छ। हाइप्रोफाइलदेखि स्कुले बालबालिकासम्म सेवनकर्ताबरामद ब्राउन सुगरको परिणामलाई आधार मान्दा यसका सेवनकर्ता ह्वात्तै बढेको अनुमान गर्न सकिने प्रहरी अधिकारी बताउँछन्। एक वर्षअघि तुलसीपुर उपमहानगरपालिका५ स्थित घरबाट उच्च अदालत, सुर्खेतका न्यायाधीशकी श्रीमती २ ग्राम २६ मिलिग्राम ब्राउनसुगरसहित पक्राउ परेको समाचार सार्वजनिक भएको थियो। ना १ ब ३५९५ नम्बरको सरकारी मोटरसाइकल चढेका पर्साको पकहाँ मैनपुर गाउँपालिकाका१ का वडाध्यक्ष अमिरिका सहनी वीरगन्ज महानगरपालिका १९ बाट ७९ ग्राम खैरो हेरोइनसहित गत साउनमा पक्राउ परेका थिए। यी उच्च पदमा रहेका कारोबारी रहेको प्रहरीले जनाएको छ। कपिलवस्तुको मायादेवी गाउँपालिका४ पिपराबाट चाकरचौडातर्फ जाँदै गरेको पिस ग्लोबल इङ्लिस बोर्डिङ स्कुलको बसबाट २०७६ साउनमा ४४ हजारबराबरको नक्कली नोटसहित १० पोका खैरो हेरोइन बरामद भएको थियो। हाइप्रोफाइलदेखि स्कुले बालबालिका पनि लागूऔषधको कुलतमा फस्दै गएकाले हरेक अभिभावकको चिन्ता लागूऔषध भएको छ। यसबाट बच्न बृहत् अभियान सञ्चालन गर्न जरुरी रहेको सामुदायिक सेवा केन्द्र सप्तरीका अध्यक्ष हितनारायण लाल दास बताउँछन्। कानुनी व्यवस्थालागूऔषध (नियन्त्रण) ऐन, २०३३ अनुसार लागूऔषध भन्नाले गाँजा, अफिम वा तयारी अफिम, औषधोपयोगी अफिम, कोकाको झारपात, अफिम वा कोकाको सार तत्व मिश्रण वा लवणसमेत मिलाई तयार गरिने पदार्थ र सरकारले तोकिदिएको प्राकृतिक तथा कृत्रिम लागूऔषध बुझिन्छ। नेपालको कानुनले लागूपदार्थको अवैध ओसारपसार, सञ्चय तथा प्रयोग गर्न बन्देज लगाएको छ। लागूऔषधको कारोबार वा प्रयोगका सम्बन्धमा सूचना दिनेलाई २० प्रतिशत पुरस्कार दिने व्यवस्थासमेत गरेको छ। त्यस्ता व्यक्तिको नाम भने गोप्य राखिन्छ। ऐनले अफिम, कोका वा सोबाट बनेको लागूऔषधको सेवन गर्नेलाई १ वर्ष कैद र १० हजार जरिबानाको व्यवस्था गरेको छ भने कारोबार गर्नेलाई कसुर अनुसार ५ वर्षदेखि जन्मकैदसम्म र २५ लाख रुपैयाँसम्म जरिबानाको व्यवस्था गरेको छ। ऐनको दफा १४ (१) को (छ) अनुसार अफिम, कोका वा सोबाट बनेको लागूऔषधको सेवन र खेती गर्ने कार्यबाहेक अन्य निषेधित कार्य गर्ने व्यक्तिलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबाना छ। ऐनमा २५ ग्रामसम्मको कारोबार गर्नेलाई पाँच वर्षदेखि १० वर्षसम्म कैद र पाँच हजार रुपैयाँदेखि २५ हजार रुपैयाँसम्म जरिबाना, २५ ग्रामदेखि एक सय ग्रामसम्मको कारोबार गर्नेलाई १० वर्षदेखि १५ वर्षसम्म कैद र ७५ हजार रुपैयाँदेखि दुई लाख रुपैयाँसम्म जरिबाना तथा एक सय ग्रामदेखि माथि जतिसुकै परिमाणको कारोबार गर्नेलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबानाको व्यवस्था छ ।पटके अभियुक्तका लागि प्रत्येक पटकको निमित्त तोकिएको सजायमा थप ५ वर्षसम्म कैद र १ लाख रुपियाँसम्म जरिबाना थपिन्छ। ऐनविपरीतको काम गरी आर्जन गरेको सम्पत्ति परिवार वा अन्य कसैको नाममा राखे पनि जफत हुने व्यवस्था ऐनमा छ।"
लागूऔषध नदिँदा हत्या,"काठमाडौं : जुम्लाका मानबहादुर राउत शिवरात्रिको दिन बिहान मृत भेटिए। उनको टाउकोमा गहिरो चोट लागेको थियो । उनको शव काठमाडांैको बुढानीलकण्ठ५ को थाकचोकस्थित प्लटिङमा भेटिएको थियो। राउत टोखास्थित चण्डेश्वरी मन्दिरनजिकै परिवारसहित डेरा गरी बस्दै आएका थिए। ३२ वर्षीय राउत मजदुरी गरी परिवार पाल्दै आएका थिए। महानगरीय प्रहरी परिसरका प्रवक्ता दिनेशराज मैनालीका अनुसार उनको हत्यामा संलग्न भएको अभियोगमा विष्णुमती दुलाल गाउँ बस्ने २४ वर्षीय याकुभ चौधरी र लिबुकोट बस्ने १८ वर्षीय करण पासवान प्रक्राऊ परेका छन्। शंस्कास्पद रूपमा शव देखेपछि स्थानीयले प्रहरीलाई खबर गरेका थिए। तर, सनाखत हुन सकेको थिएन। प्रवक्ता मैनालीका अनुसार शव हेर्दा शंस्कास्पद र हत्या गरेर फालिएको जस्तो लागेपछि अनुसन्धानका लागि कुकुरसहितको प्रहरी टोली परिचालन गरिएको थियो। प्रहरीले राउतको शव पोस्टमार्टमका लागि त्रिवि शिक्षण अस्पताल महाराजगन्ज पठाएको थियो। घटनाको विस्तृत विवरण आउन बाँकी रहेको मैनालीले बताए। यसैक्रममा लागूऔषध र ड्रक्स ल्याइदिन चौधरीले मृतकलाई ३५ हजार रुपैयाँ दिएको देखिन्छ। राउतले पैसा फिर्ता नदिने र लागूऔषध पनि नल्याउने गरेपछि उनीहरूबीच विवाद आएको र १६ गते साँझ मृतक आफ्नो फुपुको छोरासँग टोखातिर गएर मापसे गरेको प्रारम्भिक अनुसन्धानबाट खुलेको छ। दुलाल गाउँको घले होटलमा मृतक राउत र आरोपितहरूको भेट भएको थियो। त्यहाँबाट उनीहरू एउटै मोटरसाइकलमा चौधरीको घरछेउमा पुगेका थिए। त्यहाँ पुगेर पासवानले गाजा भरेर तान्न थाले। चौधरी र राउतबीच विवाद भयो। अनुसन्धान संग्लन अधिकृतका अनुसार विवादले चर्को रूप लिँदा चौधरीले मृतकलाई मुक्का हानेका थिए। पासवानले पनि भुइँमा रहेको बाँसको भाटा टिपेर पछाडिबाट टाउकोमा २ पटक हाने। कुटाइबाट सिकिस्त भएका राउत ढल्मलिँदै त्यहाँबाट हिँडे। आरोपितहरू भागेर घर गए। प्रहरीले खोज्छ र अप्ठ्यारो पर्छ भनेर अर्को दिन चौधरीलाई पुनः सुधार केन्द्र पठाइएको थियो।"
"उल्टो हिँडाइ, सुल्टो गन्तव्य","लगातारको हिँडाइले खुट्टामा ठेला उठेका छन्। शरीर थकित छ। तर पनि उनलाई थकानको महसुस छैन। बाटोमा हिँड्दा भेटिएका समर्थकहरूको साथले झन् ऊर्जा थपिन्छ। खुट्टा गले पनि उनको रफ्तारमा कमी छैन। पाइलैपिच्छे सेल्फी हान्ने र भिडियो खिच्नेको भीडले उनको थकान मेटिन्छ। सबैलाई मुसुक्क हाँसेर बिदाइ गर्छन्। ३० वर्षे युवा ऋषि परियार अहिले पूर्वपश्चिम बाटोमा सेलिब्रेटी बनेका छन्। विश्वमा नेपाललाई चिनाउन पूर्वपश्चिम यात्रा गर्न उनी उल्टो हिँडेका हुन्। एक महिनामा उनले झन्डै ५०० किलोमिटर उल्टो हिँडेर पार गरे। कहिलेकाहीँ बाटोमा भेटिएका समर्थकको भीड पार गरेर अघि बढ्नै उनलाई मुस्किल हुन्छ। झोलामा एक जोर दौरा सुरुवाल, हातमा राष्ट्रिय झन्डा बोकेर साधारण पहिरनमा उनी यात्राको थालनी गरेको स्मरण गर्छन्। एक जोर चप्पलमा उल्टो यात्राको थालनी गरें। कुनै पनि क्षण सुल्टो हिँड्दिनँ, उनी भन्छन्। अगाडि हिँड्ने बानी भएकाले उल्टो हिँड्न त्यति सहज छैन। तर पनि लगभग बानी परेका छन् उनी। उल्टो यात्राबाट विश्वलाई देश चिनाउन खोजेको हुँ, उनी थप्छन्, यति लामो दूरी कसैले उल्टो हिँडेको छैन। इतिहास रच्नु पनि मेरो उद्देश्य हो। राति अपरिचित मानिसको घरमा बास मागेर बस्छन्। कसैले उनलाई बासको बन्दोबस्त गरेर सहयोग गर्छन्। कसैले नगरे बाटोमा पाएको सहयोग रकम खर्च गर्छन्। बिहान ८ बजेपछि उनको यात्रा सुरु हुन्छ। दैनिक १५ किलोमिटर दूरी उल्टो हिँडेर पार गर्छन्। मेचीबाट हिँडेको ठ्याक्कै एक महिनामा उनी चितवन आए। माघ १५ गते उनले यात्रा सुरु गरेका हुन्। सुरुमा त किन हिँडेछु जस्तो भयो। पहिला एक्लै हुँदा अल्छी लाग्थ्यो। कसैले वास्ता गर्दैनथे, उनी सम्झन्छन्, अहिले एक्लै हिँड्न परेको छैन। बाटोमा धेरै भेटिनु हुन्छ। अहिले बाटोमा पाइने स्वागत, भेटिने साथ र मायाले यात्रा रमाइलो बन्दै गएको छ। झापाबाट सुरु गर्दा उनीसँग खासै कोही हुन्थेनन्। त्यसबेला उनलाई धेरैले सही मानिस नै भनेनन्। झापा, मोरङ, सुनसरीसम्म उनलाई कसैले वास्ता गरेनन्। विस्तारै चर्चा पाउन थालेपछि सप्तरीबाट उनको स्वागत हुन थाल्यो। अहिले उनलाई एक्लै हिँड्न परेको छैन। हरेक चोकमा उनको सम्मानजनक स्वागत हुन्छ। फोटोका लागि त भीड नै लाग्छ। उनीसँग एक जना सुरक्षाकर्मी साथमा हुन्छन्। सम्बन्धित क्षेत्रको प्रहरी कार्यालयले एकजना प्रहरी खटाउने गरेको छ। अहिले उनी दंग छन्। उनी मुसुक्क हाँसेर साथ दिन्छन्। उनीसँगै उल्टो हिँडेर टिकटक बनाउनेको पनि संख्या पनि उल्लेख्य भेटिन्छ। अहिले उनी टिकटकमा लोकप्रिय छन्। बाटोमा पर्ने हरेक प्रहरी कार्यालयमा उनी पस्छन्। ऋषिको घर दाङको तुल्सीपुर हो। उनका बुवा, आमा र दुई बहिनी छन्। उनले चार महिनाअघि योजना बनाएका थिए। पैदल यात्राको क्रममा उनी झापा पुगेका उनको पहिलो यात्रा थियो। बिरामी हुन सक्ने भन्दै घरबाट उनलाई मनाही गरिएको थियो। उनले आफ्नो अडान छोडेनन्। हरेक दिन साँझ घरमा फोन गरेर यात्रा अनुभव सुनाउँछन्। उनी अहिलेसम्म बिरामी भएका छैनन्। गिनिज बुकको रेकर्ड्सको लोभ उनलाई होइन। दुई पटक उनले गिनिज बुक अफ वल्र्ड रेकडमा नाम लेखाइसकेका छन्। सन् २०२० जनवरी २१ मा जम्पिङ जक्समा उनको नाम छ। एक मिनेटमा १ सय २३ पटक जम्प गरेका थिए। यसअघि भारतीय नागरिकले राखेको १ सय १६ पटकको रेकर्ड उनले तोडेका हुन्। त्यस्तै, इजिप्टका नागरिकले ३० सेकेन्डमा ५४ पटक लाठी घुमाइएको रेकर्ड उनले ५७ पटक गरेर तोडे। यसपटक उल्टो हिँडेर फेरि गिनिजमा नाम लेखाउने जमर्को गर्दैछन्। अबको करिब ४० दिनमा महाकाली पुग्ने उनको लक्ष्य छ। ३५ दिनमा उनी यात्राको मध्यभागमा पुगेका छन्। अर्थात्, ५१२ किलोमिटर हिँडेर बिहीबार मध्याह्न १ बजे उनी मध्यबिन्दु पुगेका छन्।"
रानीतरहरा ६ लेन चैतभित्रै,"विराटनगर : कोसी लोकमार्गअन्तर्गत रानीतरहराखण्डको ६ लेन विस्तार डेढ महिनाभित्र पूरा हुने भएको छ। दुहवी बजार (२ किमि)लाई छाडेर ३२ किलोमिटर निर्माण सकिन लागेको हो। घरटहरा हटाउन समस्या दुहवी बजारभित्र पनि ७ सय मिटरमा बढी समस्या छ। घरलगायतका संरचना हटाउन सकिएको छैन, ६ लेन सडक आयोजनाका प्रमुख बद्रीप्रसाद शर्माले भने, बाँकी क्षेत्र खाली गरेर ठेक्का लगाउन राष्ट्रिय योजना आयोग र अर्थ मन्त्रालयमा स्वीकृतिका लागि पठाइएको छ। यो राष्ट्रिय प्राथमिकतामा परेको आयोजना हो। आयोजनाअन्तर्गत धरानको ५ किलोमिटर बजार क्षेत्रभित्र ठेक्का लगाउन सकिएको छैन। जग्गा खाली नहुँदा समस्या भएको उनले बताए। भने, यो समस्या स्थानीय स्तरबाट समाधान हुँदैन। सरकारले २०६९०७० देखि रानीधरान ४९ किलोमिटर सडक ६ लेन बनाउन थालेको थियो। ठेक्का लागेको ४२ किलोमिटर क्षेत्रमा १७ वटा प्याकेजमा काम भइरहेको छ। ३२ किलोमिटरभित्र कालोपत्रे भइसकेको र तरहराधरान १० किलोमिटरमा जारी छ। कालोपत्रे भइसकेको स्थानमा रेलिङ लगाउने, फुटपाथ हटाउने, लेन छुट्ट्याउने, बिग्रिएका ठाउँमा मर्मत भइरहेको शर्माले बताए। यसका लागि चैत अन्तिमसम्मको समयसीमा छ। कोसी लोकमार्ग नेपाल, भारत र चीन जोड्ने त्रिदेशीय मार्ग हो। प्रमुख शर्माका अनुसार दुहवीस्थित बूढीखोला पक्की पुलको पश्चिमतर्फको काम सकिन लागेको छ। पूर्वतर्फ निर्माण गर्ने तयारी छ। कोरोना महामारीलगायतका कारण आयोजना समयमा सम्पन्न हुन नसकेको कार्यालयले जनाएको छ। ८ अर्ब बजेटमध्ये ६ अर्ब खर्च भइसकेको छ। सडकको भारवहन क्षमता १० टनको हो। क्षमताभन्दा दोब्बर बढी वजन बोकेर सवारी चलाएपछि केही स्थानमा भासिएको थियो। रानीनेमुवाको सडकको पश्चिमी क्षेत्र ठाउँठाउँमा मर्मत गर्नुपर्ने अवस्था छ। सडक अव्यवस्थित र निर्माणमा ढिलाइ पटकपटक सर्वपक्षीय छलफलसमेत भएको थियो। निर्माण कम्पनीलाई समयमै जिम्मेवारी पूरा गराउनेतर्फ आयोजना केन्द्रित नहुँदा समस्या बढेको मोरङका प्रमुख जिल्ला अधिकारी काशीराज दाहाल बताउँछन्। सडकको डिजाइन त्रुटिपूर्ण भएको जनगुनासो पनि छ। निर्माणाधीन अवस्थामै भत्किन थालेपछि डिजाइनमै प्रश्न उठेको हो।"
हाइड्रो एक्स्पो चैत्र तेस्रो साता,"काठमाडौं : तेस्रो संस्करणको हिमालयन हाइड्रो एक्स्पो २०२२ आयोजना हुने भएको छ। स्वतन्त्र उर्जा उत्पादकको संस्था नेपाल (इप्पान) र एक्स्पो एण्ड इभेन्ट म्यानेजमेन्ट सर्भिसको संयुक्त आयोजनामा चैत्र १८ देखि २० गतेसम्म सञ्चालन हुन लागेको हो। एक्स्पोको नारा नेपालको जलविद्युत्को बजारीकरणछ। नेपालस्थित भारतीय राजदूतावासको समन्वय तथा बेलायती राजदूतावास र क्यानेडियन हाइकमिसन कन्ट्री पार्टनर रहने छन्। एक्पोले नेपाल र भारतका उर्जासम्वद्ध व्यक्ति तथा संस्थाबीच पारस्परिक सहकार्यमा सहजता आउने इप्पानका अध्यक्ष कृष्णप्रसाद आचार्यले जानकारी दिए। जलविद्युत्को बजार विस्तारका साथै भारतीय लगानीमा सहकार्यको अवसर पनि एक्स्पोले उजागर गर्ने उनको भनाइ छ। हाइड्रोसम्बन्धी पछिल्लो प्रविधिका बारेमा जानकारी गराउन, हाइड्रोसम्बन्धी सरोकार राख्नेलाई एकै छानामुनि भेला पार्न तथा विभिन्न मुलुकसँग हाइड्रो विकासका सम्बन्धमा छलफल गर्ने उद्देश्यले एक्स्पो अयोजना गर्न लागिएको हो। एक्स्पोमा सय बढी स्टल रहने छन्। जलविद्युत प्रवद्र्धक, उत्पादक, इक्युप्मेन्टस् सप्लायर्स, टर्वाइन उत्पादक, लगानीकर्ता, बैंक, बिमा लगायत जलविद्युत्मा नयाँ प्रविधि र निर्माणसँग सम्बन्धित स्टल एक्स्पोमा रहने छन्।"
"माथा पर मोटरी, जय सियाराम !","परिकरमा माहात्म्य बहुत भारी, परिकरमा टाउकोमा कपडाको मोटरी। हातमा बेतको लाठी र कमण्डल। अनि, खाली खुट्टा १५ दिनको यात्रा। ५५ वर्षीय सन्तोषी दास त्यागी यस्तै कठोर यात्रामा निस्किएका छन्। शरीर केही वृद्ध भए पनि उनको ऊर्जा र भगवानप्रतिको श्रद्धा कम देखिँदैन। बाटोमा रोडा, ढुंगा र बाधक तत्वहरू भेटिन्छन्। तर पनि आस्था र उल्लासले सबै चुनौती स्वीकार्य हुन्छ। ४० वर्षदेखि यो यात्रा गर्दै आएको छु। गर्मी, चिसो वा बाटोको कष्टले केही फरक पर्दैन मनमा सीतारामको बास भएपछि। सबै समस्या टर्छ, बिहीबार हनुमानगढीमा भेटिएका दास भन्छन्, आस्था र सद्भावको यो यात्राले जीवनलाई ऊर्जा प्रदान गर्छ र दुःखकष्टबाट मुक्ति दिन्छ। मिथिलामा फगुनहट (फागुन महिनामा बग्ने हावा) सुरु हुनेबित्तिकै मध्यमा परिक्रमाको तयारी पनि सुरु हुन्छ। परिक्रमा जाने महिला पुरुषहरूले नयाँ वस्त्रको जोहो गर्छन्। यसरी १५ दिनका लागि चाहिने अन्न, कपडा र आवश्यक सरसामग्री जुटाएर यात्राको तयारी गरिन्छ। मिथिलाका गाउँगाउँमा अहिले छुट्टै उल्लास छ। त्रेता युगदेखि रामसीतासँग गाँसिएको साइनो वर्तमान अवस्थामा विभिन्न धार्मिक अनुष्ठानका माध्यमले जीवन्त गरिन्छ। देशमा बदलिएको राजनीतिक घटनाक्रम वा राजनीतिक परिवर्तनहरूले ऐतिहासिक र पौराणिक सम्बन्धलाई कुनै असर पार्न सकेको छैन। हुन त जनकपुर अहिले मधेस प्रदेशको राजधानी भएको छ। आठ जिल्लालाई समेटेर यो प्रदेश निर्माण गरिएको छ। तर, प्राचीन मिथिला र राजा जनकको विरासतको रूपमा रहेको यो नगरी मिथिलाको राजधानीको रूपमा हिन्दू धर्मग्रन्थहरूमा वर्णन पाइन्छ। मिथिलाञ्चलको भूभाग नेपाल र भारत दुवै देशमा छ। जसलाई प्रमाणित गर्छ, मिथिला माध्यमिकी परिक्रमाले। यसरी भयो परिक्रमा सुरुयस परिक्रमाको चर्चा बृहत् पुराणअन्तर्गतको मिथिला माहात्म्यमा छ। भगवान्को मन्दिर, देवस्थल, पवित्र नगरी, तीर्थ वा सरोवरको चारैतिर प्रदक्षिणा गरिनुलाई नै परिक्रमा भनिएको छ। मिथिला माहात्म्यमा चर्चा गरिएअनुसार तीनवटा परिक्रमा छन्, बृहत् परिक्रमा, मध्यमा परिक्रमा र लघु परिक्रमा। बृहत् परिक्रमा भनेको नदी, कौशिकी, गण्डकी, गंगा र हिमालयको परिक्रमा हो। यसका साथै बृहत् परिक्रमा मिथिलाको सन्दर्भमा मिथिला देशको परिक्रमा पनि हो। साधुसन्तहरूले यो परिक्रमा गरिराखेका हुन्छन्। मिथिलामा हुने परिक्रमा मध्यमा परिक्रमा हो। यसका विभिन्न नामहरू छन्। कसैले यसलाई माध्यमिकी, कसैले ८४ कोस परिक्रमा त कसैले १५ दिने परिक्रमा पनि भन्छन्। मध्यमा परिक्रमा मिथिलाको राजधानीको परिक्रमा हो भने अन्तरगृह परिक्रमा भनेको राजा जनकको दरबारको परिक्रमा हो भन्ने विश्लेषण छ। शास्त्र पुराणहरूमा यस परिक्रमाको चर्चा पहिलादेखि भए पनि यो शास्त्र पुराणमै सीमित भइसकेको थियो। १८१० सालको सेरोफेरोमा (करिब अढाई सय वर्ष) सियालाल शरण परमहंस नाम गरेका सिद्ध साधु थिए। उनी जनकपुरको रत्नसागर मठछेउको फूलबारीमा बस्ने गर्थे। उनले सो बेला मिथिलाको परिक्रमा गर्ने योजना बनाए। उनले करिब १०, १५ साधुलाई जम्मा पारी ढोलक, झ्याली पिट्दै भजनकीर्तनसहित परिक्रमा सुरु गरे। सो बेला परिक्रमा सुरु हुँदा यो क्षेत्र जंगल थियो। पैदल यात्रा गर्नु सहज थिएन तर ती आँटिला जोगीले भगवान्को नाम लिँदै यस परिक्रमालाई जारी राखे। केही साधुसन्तले सुरु गरेको परिक्रमामा विस्तारै यात्रु थपिँदै गए। नेपाल र भारतको गरी १ सय ३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमा बृहत् हुँदै गयो। सियालाल परमहंसले सुरु गरेको धार्मिक यात्राले करिब ३० वर्ष पूरा गरेपछि जनकपुरको सीताकुण्ड भन्ने आश्रमबाट मिथिला बिहारीको डोला परिक्रमामा सहभागी गराउने क्रम सुरु भएको अग्निकुण्ड सुन्दरसदनका वर्तमान महन्थ नवलकिशोर दास बताउँछन्। मिथिला बिहारी भगवान् रामकै नाम हो। रामको डोला परिक्रमामा सहभागी हुन थालेको केही दिनपश्चात् जनकपुरस्थित सीताकुण्डको साधु परिवार डोला सञ्चालन गर्न असमर्थ भयो। तर, सो परिवारकै साधुहरूले धनुषाको ठेरा कचुरीमा पनि मठ सञ्चालन गरेका थिए। सो बेला कचुरी मठको महन्थले मिथिला बिहारीको डोला सञ्चालन गर्न स्वीकार गरे। सोही बेलादेखि डोला त्यहाँबाट सञ्चालन हुन थाल्यो। मिथिला बिहारीको डोला परिक्रमामा विधिवत् सहभागी भए पनि त्यति बेला जानकीजीको डोला सहभागी भएको थिएन। तर, जहाँ रामको डोला हुन्छ त्यहाँ सीताजीको डोला पनि सहभागी हुनुपर्छ भन्ने विचार विमर्श साधुसन्तहरूमा भयो। त्यतिबेला जनकपुरस्थित सुन्दरसदनका तत्कालीन महन्थ पण्डित रामदुलारी शरणजी महाराजले सुन्दरसदन अग्निकुण्ड मठबाट जानकीजीको डोलाको स्थापना भयो। त्यसपछि राम र जानकीको डोला थपियो। १५ वटै पडावको यस्तो छ महत्तवमध्यमा परिक्रमाको चर्चामा पाँच दिनमै यो यात्रा सकिने उल्लेख छ। तर, साधुसन्तहरूले पाँच दिनमै यति धेरै हिँड्न गाह्रो भयो भनेर साझा विचार गरे। त्यसपछि सबैको सहमतिले सुविधाअनुसार १५ वटा विश्रामस्थल स्थापित गरिएका हुन्। यी पडावहरूको विषयमा कुनै शास्त्रीय प्रमाण नभए पनि यिनको धार्मिक महत्व भने रहेको छ। भारतको कलाणेश्वर महादेव स्थानबाट परिक्रमावासीले विधिवत् रूपमा संकल्पित भई यस धार्मिक यात्राको प्रारम्भ गर्छन्। यी विश्रामस्थलहरूको विषयमा थुप्रै किंवदन्ती र कथाहरू मिथिलाञ्चलमा व्याप्त छन्। भनिन्छ, राजा जनकले आफ्नो राजधानी जनकपुरको रक्षाका लागि जनकपुरधामको चारै कुनामा चारवटा शिवालयको स्थापना गरेका थिए। जसमा जलेश्वरमा जलेश्वरनाथ, भारतको कलनामा कल्याणेश्वरनाथ, धनुषाको क्षीरेश्वरमा क्षीरेश्वरनाथ र सप्तेश्वरनाथ रहेका छन्। यिनै शिवालयहरूलाई आधार मानेर तिनको प्रदक्षिणा गर्नुलाई परिक्रमाको रूप दिइएको हो। केही कथाहरूमा भनिन्छ, भगवान् राम अयोध्याबाट जनकपुरसम्म आउँदा जुन बाटाहरू भएर आए तिनलाई नै परिक्रमाका पडाव बनाइएका छन्। तर, यी कथाहरूमा जे जस्तो यथार्थ भए पनि परिक्रमा यात्रीहरूको आस्था र विश्वासले यस धार्मिक यात्रालाई जीवन्त बनाउने गर्छ। नेपाल र भारतको गरी १३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमाका विश्रामस्थलहरूको महत्व यस्ता छन्। कलना : मध्यमा परिक्रमामा भगवान् शिवलाई साक्षी मानेर भारतको बिहार राज्यको कलनास्थित कलाणेश्वर महादेव मन्दिरबाट यात्रा प्रारम्भ हुन्छ। कलाणेश्वर महादेवलाई मनोकामना सिद्धि गर्ने महादेव भनी जनविश्वास गरिएको छ। यहाँ पूजा आराधनापछि पहिलो विश्राम यात्रीहरूले गर्छन्। धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् न त कसैप्रति निर्भरता हुन्छ। यो संसारकै दुर्लभ यात्रा हो। गिरिजास्थान : कलाणेश्वरबाट हिँडेका परिक्रमा यात्रीहरूको दोस्रो विश्राम भारतकै गिरिजास्थान हो। गिरिजास्थानमा माता गिरिजाको मन्दिर छ। गिरिजा गौरीलाई भनिएको छ। प्राचीन समयमा माता सीता गिरिजास्थानमा गएर त्यहाँको कुण्डमा स्नान गरी गौरीको पूजाअर्चना गर्ने गरेको जनविश्वास छ। माता जानकी र भगवान् रामको पहिलो भेट पनि यसै स्थानमा भएको कथाहरूमा उल्लेख छ। मटिहानी : गिरिजास्थानबाट परिक्रमा गरी यात्री फेरि नेपाल फर्किन्छन्। महोत्तरीको मटिहानी तेस्रो विश्राम हो। रामसीता विवाहका लागि मण्डप बनाउन र विवाहको वेदी बनाउन मटिहानीकै पवित्र जलाशयमा मटकोर विधि गरिएको थियो। त्यसैले यसस्थानको महŒव छ। यहाँस्थित लक्ष्मीनारायण मन्दिरमा यात्रीहरूले दर्शन गर्ने गर्छन्। जलेश्वर : चौथौ पडाव हो, महोत्तरी सदरमुकाम जलेश्वर। यहाँ भगवान् शिव जलमा निवास गर्छन्। जलेश्वरनाथ महादेवको नामले नै यस सहरको नामकरण भएको हो। जलेश्वरनाथको दर्शन परिक्रमा यात्रीहरूको लागि महत्वपूर्ण हुन्छ। मडै : फागुन पञ्चमी तिथिमा परिक्रमा यात्री महोत्तरीकै मडै पुग्छन्। यो स्थानमा प्राचीन समयमा माण्डव्य ऋषिको बासस्थान यहाँ रहेको थियो। धु्रवकुण्ड : मडैबाट षष्ठी तिथिमा परिक्रमा छैटौं दिन धु्रवकुण्ड आइपुग्छ। माहात्म्यमा धु्रवले यस स्थानमा कठोर तपस्या गरेका थिए। त्यसैले यस स्थानको नाम धु्रवकुण्ड पर्न किंवदन्ती छ। कञ्चनवन : यात्राको सातौं पडाव हो, कञ्चनवन। यहाँ परिक्रमा यात्रीका लागि निकै भव्य आयोजना हुने गर्छ। इच्छावती गंगा र वीरजा गंगाको संगमस्थल हो यो। यस भूमिमा भगवान् रामले माता सीतासँग होली खलेको कथा छ। बूढापाका भन्छन्, पहिला कञ्चनवनको माटो पनि रातो थियो। परिक्रमा यात्रीहरूका लागि यहाँ होली आयोजना गरिन्छ। यात्रीले यहाँ रंगअबीरबाट होली खेल्छन्। परिक्रमा कञ्चनवन पुगेर होली खेलेपछि मिथिलाञ्चलमा विधिवत् होली प्रारम्भ हुन्छ। पर्वता : यात्राको आठौं पडाव हो, पर्वता। यो पाँच पर्वतको संगमस्थल रहेको जनविश्वास छ। धनुषाधाम : परिक्रमाको नवौं पडाव हो, धनुषाधाम। यस स्थलको विशेष रामायणिक महत्व छ। मिथिलाका राजा जनकले छोरीको सीताको विवाहका लागि स्वयंबर आयोजना गरेका थिए। सो स्वयंबरमा सहभागी भएकाका लागि शिवजीको धनुषमा प्रत्यन्चा चढाउनुपर्ने सर्त राखिएको थियो। ठूलठूला राजाहरू सहभागी भएको सो स्वयम्बरमा कसैले पनि शिवको धनुषलाई उचाल्नसमेत सकेनन्। तर, भगवान् रामले सो धनुषलाई उठाएर प्रत्यन्चा चढाउँदा धनुष तीन टुक्रामा भाँचियो। जसमध्ये एउटा टुक्रा आकाश, अर्को पाताल र अर्को धरतीमा झरेको थियो। धरतीमा झरेको सो धनुषको टुक्रा धनुषाधाममा अहिले पनि रहेको जनविश्वास छ। यहाँको धनुष मन्दिरमा शिवको धनुषको अवेशषलाई अहिले पनि पूजापाठ गरिन्छ। परिक्रमा यात्री यहाँ पूजापाठ गरेर मात्र विश्राम गर्छन्। सतोषर : दशमी तिथिको दिन परिक्रमा सतोषर पुग्छ। यो सप्तऋषिको तपोभूमि रहेको जनविश्वास छ। मिथिला आगमनमा गुरु विश्वामित्रले भगवान् राम र लक्ष्मणलाई यहाँ ल्याएका थिए। ११औं दिनमा यात्रीहरू औरही पुग्छन्। १२औं दिन करुणा र १३औं दिनमा फेरि परिक्रमा यात्री कलाणेश्वर फर्किन्छन्। १४औं दिन परिक्रमा डोला जनकपुर आइपुग्छ। रातमा विश्राम गरेपछि फागु पूर्णिमाका दिन जनकपुरको अन्तरगृह परिक्रमा गरिन्छ। १५ दिवसीय परिक्रमामा सहभागी हुन नसकेका अधिकांश जनकपुरवासी अन्तरगृह परिक्रमामा सहभागी हुन्छन्। परिक्रमा सम्पन्न भएको भोलिपल्ट मिथिलाञ्चलमा होली पर्व मनाइन्छ। यात्राका नियमहरूमाथा पर मोटरी जयसिया राम, रामसीताको जयजयकारले गुञ्जिने परिक्रमा यात्रा सोचेजसो सहज छैन। दृढ संकल्प र मनमा भगवान्प्रतिको आस्थाले मात्रै यस कठिन यात्रालाई तय गर्न सघाउँछ। १५ दिनसम्म घरपरिवारबाट छुट्टिएर सात्विक भई नांगो खुट्टा यो यात्रा तय गरिन्छ। पहिला त बाटोहरू कच्ची थिए। चिसो माटोमा हिँड्दा खासै अप्ठ्यारो थिएन, ५२ वर्षीय परिक्रमा यात्री रामअशेष सहनी भन्छन्, अहिले बाटोहरू पक्की भएका छन्। रोडा पत्थरहरूको प्रयोग बढी छ। नांगो खुट्टा हिँड्दा साह्रै कष्ट हुन्छ। परिक्रमा यात्रामा निस्कने यात्रीले यात्रा अवधिभर सात्वक भोजन गर्नुपर्ने हुन्छ। यात्रीहरूले माछा, मासु, प्याज, लसुन, मुसुरोको दाललगायतका अशुद्ध मानिएका भोजन गर्दैनन्। खाना पनि विश्रामस्थलमा पुगेपछि मात्रै खान पाइन्छ। यात्रामा १५ दिनका लागि अन्न बोकेरै यात्री निस्कन्छन्। कतिपय मठमन्दिरको डोलासँग हिँड्नेहरूले खाने र पिउने सरसामान बयलगाडामा राखेर पैदल यात्रा गर्छन्। प्रत्येक पडावस्थलमा पुग्दा अस्थायी टहरा बनाएर भुइँमै ओछ्यान गरी बस्नुपर्ने हुन्छ। परिक्रमा यात्री विश्रामका लागि पडाव स्थलहरूमा पहिलादेखि नै ठाउँ निर्धारण हुन्छ। विश्रामस्थलमा भजनकीर्तन गरी यात्रीले रात काट्छन्। कोही भाकल त कोही श्रद्धाले आउँछन्महोत्तरीको परौल निवासी ५० वर्षीया कैलाशीदेवी गत वर्षदेखि माध्यमिकी परिक्रमामा सहभागी हुन थालेकी छन्। उनी यस वर्ष पनि परिक्रमा यात्रामा निस्केकी छन्। बिहीबार हनुमानगढीमा भेटिएकी कैलाशीले भाकल भगवान्ले पूरा गरेको बताइन्। सुनाउँछिन्, भगवान्ले गत वर्ष एउटा र यस वर्ष अर्को नाति दिएपछि परिक्रमा यात्रा गर्न आएको छु। ६० वर्षीय भोगिन्दर साह पहिलो पटक परिक्रमामा सहभागी भएका छन्। मेरो घरपरिवार, छिमेकीहरू पहिलादेखि नै परिक्रमामा आउँथे, एकडारा निवासी साह भन्छन्, म त अहिलेसम्म घरपरिवारमै अल्झेर बसेको थिएँ तर यसपालि सोचें यदि अब पनि धर्मकर्म गरिनँ भने जीवन बितेपछि के गर्ने ? त्यसैले धर्म गर्न आएको छु। महोत्तरी भोइलका करिब ५५ वर्षीय साधु सन्तोषी दास त्यागी पछिल्लो ४० वर्षदेखि परिक्रमामा निरन्तर सहभागी भइरहेको अनुभव सुनाए। सानैदेखि मठमा गएर साधु बनें। घरपरिवारबाट सन्न्यास लिएँ। मेरा गुरुसँगै परिक्रमामा सहभागी हुन थालें। जबसम्म बाँच्छु, तबसम्म परिक्रमा गर्छु, त्यागी निकै खुसी हुँदै सुनाउँछन्। व्यवस्थापनमा छैन सरकारको चासोयात्रालाई प्रवद्र्धन र व्यवस्थापन गर्नतर्फ तीनै तहको सरकारको उदासीनता देखिन्छ। हुन त परिक्रमा यात्रा जुन जुन गाउँ वा सहर भएर जान्छ, त्यहाँका स्थानीयले यात्रीलाई सक्दो स्वागत सत्कार गर्दै आएका छन्। तर, परिक्रमा विश्रामस्थलहरूलाई व्यवस्थित गर्न कतैबाट ठोस पहल भएको छैन। पर्यटन प्रवद्र्धनको नाममा लाखौं करोडौं खर्चने मधेस सरकारको आँखा यस यात्रामा पुग्न सकेको छैन, महन्थ नवलकिशोर साह भन्छन्, पहिला त संघीय सरकारले गरेन भनेर दुःखी हुन्थ्यौं। अहिले आफ्नै गाउँघरमा सरकार छ तैपनि यस यात्रालाई हेर्न सकेको छैन। परिक्रमा यात्रीहरूलाई खानेपानी, शौचालय र विश्रामस्थलहरूमा धर्मशालासमेतको बन्दोबस्त हुन नसक्दा यस ऐतिहासिक यात्राप्रति आकर्षण घट्दै गएको देखिन्छ। परिक्रमा रामायणको जीवन्ततामिथिला मध्यमा परिक्रमाले त्रेता युगमा रचित रामायणलाई वर्तमान समयसम्म जीवन्त पार्दै आएको जानकी मन्दिरका महन्थ रामतपेश्वर दास वैष्णव बताउँछन्। मिथिला माहात्म्यमा यसको वर्णन गरिएको छ। मिथिलापुरीमा मानवको रूपमा जन्म लिनु ठूलो सौभाग्य हो। यस भूमिको यात्रा गर्नाले अनन्त फल प्राप्त हुन्छ, महन्थ दास भन्छन्। हिन्दू धर्म, संस्कृति र परम्परामा यसको ठूलो महत्व छ। हिन्दू धर्मशास्त्रमा प्रदक्षिणाको महत्व निकै बढी छ। माध्यमिकी परिक्रमा रामायणकालीन सभ्यता हिमांशु चौधरी, संस्कृतिविद् मूलतः यो एउटा आध्यात्मिक यात्रा हो। साधनाका विभिन्न माध्यम हुन्छन्। कसैले ध्यान गर्छ, कसैले योग गर्छ। कसैले भजनकीर्तन गर्छन् भने कसैले सात्वक यात्रा गर्छ। माध्यमिकी परिक्रमा पूर्णतः सात्वक यात्रा हो। हाम्रो धर्म संस्कृतिमा यो कुनै नयाँ प्रचलन पनि होइन। हिन्दू सभ्यतामा प्रदक्षिणाको पौराणिक परम्परा छ। तथापि कतै यसलाई साताव्यापी त कतै कम दिनको परिक्रमाका रूपमा गरिँदै आएको छ। यो परिक्रमा रामायणकालीन सभ्यतालाई उजागर गर्छ। यसको १५ वटा परिधि वा भनौं पडाव स्थलहरू रामायणकालीन सभ्यतासँग जोडिएको छ। कतै शिवको शिवालय छ। कतै रामको स्थल छ भने कतै सीतासँग जोडिएका स्थान छन्। यस यात्राको क्रममा व्यक्तिको आत्मामा भएको भगवान््प्रतिको आस्थालाई साधनाको रूपमा परिणत गरी इच्छा, आकांक्षा, सपना वा मनोरथ पूर्तिका लागि कामना गर्ने गर्छन्। अन्य व्रत वा पूजापाठ गर्दा धेरै कुरा वर्जित हुँदैन। तर, यस परिक्रमामा सहभागी हुनेले खुट्टामा चप्पलसमेत नलगाई पदयात्रा गर्ने गर्छन्। यो निकै अनुपम छ। अन्य यज्ञ वा धार्मिक अनुष्ठानहरूमा जनमानसलाई निम्तो दिइन्छ। अथवा, कोही आयोजक भएर सबैलाई सहभागिताका लागि आह्वान गर्छ। यस धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् नत कसैप्रति निर्भरता हुन्छ। सहभागी आफ्नो यात्राको सम्पूर्ण बन्दोबस्त आफैं गर्छन्। मात्र भगवान्को नामको सहारामा कठिन यात्रा पूरा गर्छन्। समग्रमा भन्नुपर्दा, यो संसारकै दुर्लभ यात्रा हो। वर्तमान परिपेक्ष्यमा यस परिक्रमालाई केही परिष्कृत गर्नु आवश्यक छ। यात्राका पडाव स्थलहरूका आआफ्नै विशिष्टता छन्। ती विशिष्टतालाई ध्यानमा राखी तिनको विकास र पर्यटकीय प्रवद्र्धनसँग जोड्नु पनि आवश्यक छ। यसका पडाव स्थलहरूको व्यवस्थापन र परिक्रमा यात्रुहरूको सहजतालाई पनि ध्यान दिन्छन्। तीन तहका सरकारले यस धार्मिक यात्रालाई विश्वमाझ प्रस्तुत गर्न वातावरण निर्माण गर्नुपर्छ।"
मधेस प्रदेशमा चार वर्षमा ५९ अर्ब ५४ करोड खर्च,"जनकपुरधाम : मधेस सरकारले कुनै वर्ष पनि पूर्ण बजेट खर्च गर्न सकेन। २०७५०७६ देखि २०७८०७९ सम्म कुल १ खर्ब ३५ अर्ब ८६ करोड ५० लाख १८ हजार बजेट ल्याएकामा चालू आवको ६ महिनासम्म कुल ५९ अर्ब ५४ करोड ७३ लाख ३० हजार मात्र खर्च गरेको छ। यस अवधिमा सरकारको आय आन्तरिक, राजस्व र नेपाल सरकारबाट गरी कुल ८९ अर्ब १५ करोड ३३ लाख ८१ हजार छ। पहिलो पटक २०७४०७५ चैत देखि असारसम्मका लागि संघबाट प्राप्त अनुदानलाई बजेटका रूपमा पेस गरिएको थियो। चार वर्षको उपलब्धि सार्वजनिक गर्ने क्रममा सरकारले संक्रमणकालका कारण पूर्ण बजेट खर्च गर्न नसकेको जनाएको छ। संघीय सरकारको अवरोध र कर्मचारी अभावले विकासमा बाधा गरेको मुख्यमन्त्री लालबाबु राउतले बताए। मधेस सरकारको सबैभन्दा ठूलो आम्दानीको स्रोत संघबाट प्राप्त अनुदान हो। २०७५०७६ देखि २०७८०७९ सम्म अनुदानबापत ५२ अर्ब ४३ करोड ४० लाख ३ हजार, राजस्व बाँडफाँटबाट २६ अर्ब ५० करोड ९२ लाख ९४ हजार र आन्तरिक आयबाट १० अर्ब २१ करोड ६३ हजार प्राप्त भएको छ।"
"न सहुलियतपूर्ण कर्जा, न गोठको बिमा","ताप्लेजुङ : मिक्वाखोला५ पापुङका मिलनदोर्जी शेर्पाका २० वटा याक डढेलोमा परेर मरे। खर्कमा चराउन चाडेका याक गत वर्ष चैतको डढेलोमा जलेका थिए। ऋण काढेर खरिद गरेका २० लाख रुपैयाँ मूल्यका याक एकैदिन गुमाएँ, फुङलिङ बजारमा भेटिएका मिलनदोर्जी भन्छन्, यसको क्षतिपूर्ति दिन्छ भन्ने सुनेर आएको कसलाई भन्ने ? कहाँ पाइन्छ ? थाहा छैन। क्षतिपूर्ति त परको कुरा उनले राहतसम्म पाएका छैनन्। ब्याज अनुदानसम्बन्धी एकीकृत कार्यविधि, २०७५ (तेस्रो संशोधन) अनुसार विभिन्न व्यवसाय गर्नका लागि ब्याज अनुदान दिने प्रावधान छ। कृषि तथा पशुपन्छीजन्य व्यवसाय प्रवद्र्धन गरी उत्पादन एवं रोजगारी बढाउन चाहनेका लागि ५ करोड रुपैयाँसम्म कर्जा ब्याज अनुदान दिने भनिएको छ। तर, हिमाली क्षेत्रमा गोठ पेसा गर्ने किसान ब्याज अनुदानमा कर्जा पाउन वञ्चित भएका छन्। स्थानीय सरकारले किसानका समस्यामा चासो दिएका छैनन्। गोठ स्याहार्दै समय बित्छ, मिलनदोर्जी भन्छन्, राज्यले किसानलाई दिने सुविधा बिमा, ऋण केहीबारे जानकारी छैन। थाहा भएकाले पनि सहुलियतपूर्ण कर्जा पाउनु फलामको चिउरा चपाउनु जस्तै बनेको छ। झन्झटिलो प्रक्रियाका कारण समस्या भएको गोपाल बताउँछन्। वास्तविक किसान त हामी हौं नि। जाडोझरी नभनी देशमै पसिना बगाएका छौं, उनले भने, कर्जाका लागि बैंकमा जाँदा बजारको घडेरी वा घर धितो माग्छन्। बजारको धितो कहाँबाट ल्याउनु ? समयक्रमसँगै गोठ पेसा टिकाउन हम्मेहम्मे परेको किसानहरू बताउँछन्।सामुदायिक वनमा भेडा चराउन प्रतिबन्ध, अलैंची बगान विस्तार हुँदा चरन क्षेत्र अभाव, वन्यजन्तुको बिगबिगी, राज्यले दिने सहुलियतपूर्ण कर्जा, बिमाबाट वञ्चित हुँदा गोठ पेसा संकटमा छ। यी घुम्ती गोठमा आधारित छन्। एकै ठाउँमा राख्न घाँसले पुग्दैन। त्यही भएर चोक सारिरहनुपर्छ। हालसम्म ७८ जनाले यस्तो कर्जा उपभोग गरेको नेपाल बैंक ताप्लेजुङका प्रबन्धक विनोद गुरुङले बताए। अधिकांश सदरमुकाम आसपासकाले मात्रै कर्जा उपभोग गरेका छन्।"
माझी समुदायले मनाए नदी पूजा,"रामेछाप : सीमान्तकृत माझी समुदायले लदी पर्व धुमधामसँग मनाएका छन्। नदीलाई माझी भाषामा लदी भनिन्छ। सदियौंदेखि नदी किनारमा बस्दै आएका उनीहरूले कोशीलाई जीविकोपार्जनको माध्यम बनाएका छन्। भगवान् रामले माझीसँग मित लगाएको किंवदन्ती रहेको र भगवान् रामकै पालादेखि फागुनमा नदी पूजा गर्ने अगुवा शंकर माझी बताए। प्राचीन सभ्यता र संस्कृतिसँग माझी समुदायको नाता कोशीसँग नै जोडिएको छ। कोशी र माझीको अन्योन्यास्रित सम्बन्ध रहेको र माझी समुदायको साँस्कृतिक परम्परा र इतिहास जोगाउन पनि युवा पुस्ता लागिपरेको माझी युवा बताउँछन्। संस्कार र संस्कृति पछिल्लो पुस्ताले पनि अवलम्वन गरुन् भन्न युवा संस्कृति संरक्षणमा जुटेको कलाकार बाबुराम माझीले बताए। कोशी किनारमा बस्छौं, यसैलाई कर्मथलो बनाएका छौं, उनी भन्छन्, कुनै पनि दैविक प्रकोप नहोस् भनेर हाम्रा पुर्खाले नदी पूजा गर्दै आए। आफूहरू सधैं नदीमै काम गरेर दैनिकी बिताउने हुनाले कोशीले केही क्षति नपुर्याओस् भनेर पूजा गरिएको उनले बताए। पूजामा सबै जना एकैसाथ भेला भएर पूजा गर्ने गरेको बुद्धिजीवी बालकृष्ण माझीले बताए। सुनकोशी नदीले सुँगुरको भोग खाने र तामाकोशी नदीले पाठीको भोग खाने प्रचलन अनुसार सुनकोशी नदी किनारका माझी समुदायले सुँगुरको र तामाकोशी नदी किनारका माझी समुदायले पाठीको भोग दिएर नदी पूजा गर्दै आएको बालकृष्ण बताउँछन्। कोशी किनारका माझीहरूले माछा मार्ने र डुंगा चलाउने पुख्यौली पेशा अंगाल्दै आएका छन्।"
"फरक मत राख्ने बढे, फकाउँदै दाहाल","काठमाडौं : एमसीसी राष्ट्रहितविपरीत भन्दै माओवादी केन्द्रको शुक्रबारको बैठकमा फरक मत राख्ने नेताहरूको संख्या बढेको छ। यसअघि पूर्व एकता केन्द्र मसाल समूहले मात्रै विरोध गर्दै आएकोमा अध्यक्ष पुष्पकमल दाहाल प्रचण्ड पक्षधर पूर्वसभामुख कृष्णबहादुर महरा र प्रमुख सचेतक देव गुरुङले पनि फरक मत राखेका छन्। प्रचण्डले एकल निर्णय गरेर पार्टीलाई एमसीसी अनुमोदनका पक्षमा उभ्याएको भन्दै पूर्व एकता केन्द्र मसाल समूहका नारायणकाजी श्रेष्ठसहित नेताहरूले विरोध जनाउँदै आएका थिए। प्रचण्डले श्रेष्ठलाई पार्टी छोडेर जान भनेपछि पार्टीमा विवाद बढेको थियो। विवादबीच शुक्रबारबाट सुरु भएको केन्द्रीय कमिटी बैठकमा प्रचण्ड पक्षधर नेताहरूले पनि लिखित रूपमै फरक मत राखेका हुन्। एमसीसीको विपक्षमा पार्टीभित्र जनमत बढ्दै गएपछि अध्यक्ष प्रचण्ड भने नेताहरू फकाउनतिर लागेका छन्। प्रचण्डले संसद्बाट एमसीसी अनुमोदन गर्नुपर्ने स्थिति पार्टीका लागि रहर नभई बाध्यता भएको तर्क गर्दै आएका छन्। केन्द्रीय कमिटी बैठकमा प्रचण्डले भने, एमसीसी पारित नभएको भए माओवादी केन्द्र धुलोपिठो हुन्थ्यो। कांग्रेससँग मिलेर एमालेले हामीलाई कर्नरमा पुर्याउने र सभामुखविरुद्ध महाअभियोग लगाउने काम हुन्थ्यो। गठबन्धन जोगाउन व्याख्यात्मक टिप्पणीसहित एमसीसी पारित गरेर निकास निकालिएको भन्दै उनले कार्यकर्तालाई थुम्थुम्याउन खोजेका थिए। बैठकमा अध्यक्ष प्रचण्डको भनाइप्रति नेता नारायणकाजी श्रेष्ठले आत्मसमर्पणवादी भन्दै कडा टिप्पणी गरे। पार्टीका नेता कृष्णबहादुर महरा, नेता श्रेष्ठ, लीलामणि पोखरेल, देव गुरुङ, गिरिराजमणि पोखरेलले एमसीसी पारित देश हितविपरीत रहेको भन्दै विरोध गर्दै आएका छन्। यी नेताका समर्थकले एमसीसीको विपक्षमा देखाएको विचारले फरक मत राख्नेको संख्या बढेको देखिएको छ। नेता महरा, पोखरेल र गुरुङले एमसीसी राष्ट्रहितविपरीत रहेको भन्दै पार्टी अध्यक्ष प्रचण्डलाई लिखित रूपमै पेस गरेको केन्द्रीय सदस्य सुदन किराँतीले बताए। अध्यक्षले एमसीसी सम्झौता रामबाण पनि होइन, फेरि कागजको खोस्टो पनि होइन। व्याख्यात्मक टिप्पणी संसद्बाट पारित भयो। योे कानुनसरह नै हो। यो उपलब्धिलाई सानो मान्नु हुँदैन, बैठकमा प्रचण्डले कार्यकर्तालाई फकाएकोबारे जानकारी दिँदै किराँतीले भने, तर, नारायणकाजी श्रेष्ठ प्रकाशले एमसीसी राष्ट्रघाती नै हो भन्नुभयो। संशोधनको कुनै चर्चा नगरिकनै पारित भयो। यो आत्मसमर्पणवादी प्रवृत्ति नै हो। सडक आन्दोलनबाटै एमसीसी विस्थापन गर्नुपर्छ। प्रचण्डले विभिन्न घटना क्रमलाई देखाउँदै भावनात्मक कुरा गरेर एमसीसी पारितको विषयमा मोड्न खोजेको एक नेताले बताए। एमसीसी पारित नभएको भए आफूविरुद्धका मुद्दाहरू ब्युँतिने खतरा रहेको उनको भनाइ छ। एमसीसी अनुमोदन नगरेको भए सशस्त्र जनयुद्धका बेला लागेका मुद्दाहरू ब्युँतिने खतरा थियो, प्रचण्डले भनेका कुरा उद्धृत गर्दै बैठकमा सहभागी एक नेताले भने, शक्तिशाली राष्ट्र अमेरिकासँग लड्ने स्रोतसाधन हामीसँग छैन। नेपालको शान्ति प्रक्रियाको कार्यभार अझै पूरा भइसकेको पनि छैन। यस्तो बेला एमसीसीलाई अस्वीकार गर्दा हामीमाथि लगाइएका मुद्दाहरू ब्युँतिने खतरा थियो। एमसीसी अनुमोदन नगरेको भए अमेरिकाले माओवादीलाई धुलोपिठो बनाउने प्रचण्डले बैठकमा सुनाएका थिए। मैमाथि १८१९ मुद्दा छन्। अन्य कमरेडविरुद्ध पनि मुद्दा छन्। एमसीसी अनुमोदन नगरेको स्थितिमा तिनै मुद्दा ब्युँताएर हामीलाई धुलोपिठो बनाइन्थ्यो, प्रचण्डको भनाइ उद्धृत गर्दै ती नेताले भने। प्रचण्डको अभिव्यक्तिलाई नारायणकाजी श्रेष्ठ समूहले मनोवैज्ञानिक भ्रम फैलाएको आरोप लगाए। प्रचण्डले एमसीसीको बचाऊ गर्न मनोवैज्ञानिक ट्रिट गर्नुभएको छ। उहाँले एमसीसी सम्झौतामा स्पष्ट धारणा सार्वजनिक गर्न सक्नु भएन, श्रेष्ठ समूहका एक नेताले अन्नपूर्णसँग भने। प्रचण्डले एमसीसीबारे झन्डै एक घण्टा ब्रिफिङ गरेका थिए। माओवादी केन्द्रकी नेतृ ओनसरी घर्तीमगरले एमसीसी सम्झौतामा १२ बुँदे व्याख्यात्मक घोषणा सही भएको बताइन्। एमसीसी सम्झौतामा १२ बुँदे व्याख्यात्मक टिप्पणी सही छ। पार्टीको निर्णयलाई सबैले स्वीकार गर्नुपर्छ, उनले भनिन्। केन्द्रीय कमिटी सदस्य हिमाल शर्माका अनुसार, एमसीसी विषयमा केन्द्रीय समिति बोलाएर बैठक नगरेको भन्दै नेता नारायणकाजी श्रेष्ठले कडा विरोध गरेका थिए। उनको प्रश्नमा अध्यक्ष प्रचण्डले जवाफ दिँदै भने, पार्टीको बैठक बोलाएर एमसीसीमा छलफल गराएको भए स्थिति झन् खराब हुन्थ्यो। देशका निम्ति झनै घातक हुन्थ्यो। पार्टी छोडेर जाने वा अर्को पार्टी बनाउने पक्षमा उहाँ हुनुहुन्न। पार्टी छोडेर जाने विषय प्रचण्ड र श्रेष्ठ दुवैले सोचेका छैनन्, शर्माले भने। उनका अनुसार पार्टीलाई अहिले थप एकताबद्ध र मजबुत बनाएर जाने दुवै जनाले निष्कर्ष निकाल्नुभयो। तर, बहस जारी छ। बैठकमा प्रचण्डले बोलेका विषय उल्लेख गर्दै केन्द्रीय कमिटी सदस्य शर्माले भने, कांग्रेस र एमालेले जस्ताको त्यस्तै एमसीसी पास गर्न खोजेका थिए। कम्तीमा हामीले व्याख्यात्मक घोषणा गराउन सफल भयौं। नेपालले पनि बोल्ने ठाउँ सुरक्षित बनाएको र राष्ट्रहितको निम्ति व्याख्यात्मक टिप्पणी बाटो बनेको भनी प्रचण्डले बोलेको पनि उनले जानकारी दिए। नेता देव गुरुङले तत्कालका लागि समझदारीको बाटो खोजेर एमसीसी पारित भएपछि चुनौती अझै रहेको बताए। चुनावसम्म गठबन्धनकै प्रक्रियामा अघि बढ्नु पर्छ। स्थानीय तहको निर्वाचनमा होमिनु पर्छ भनेर अध्यक्षले जोडबल दिनु भएको छ, उनले भने। केन्द्रीय सदस्य रामकुमार शर्माले आउँदो स्थानीय तहको चुनावमा सत्ता गठबन्धनसँगै चुनावमा जाने अध्यक्षले बताएको उल्लेख गरे। जुनजुन पार्टीले अहिले स्थानीय तहको नेतृत्वमा छन्, ती ठाउँ तिनै पार्टीलाई छोड्ने कुरो भएको छ, उनले बताए, एमालेले नेतृत्व गरेको ठाउँमा यसअघिको स्थानीय तहको चुनावमा दोस्रो श्रेणीमा मत ल्याएका पार्टीलाई ठाउँ दिने अध्यक्षले प्रस्ताव अघि सार्नु भयो।"
प्रेमिल गीतमा सजियो आइडल,"काठमाडौं : धागो बनी तिम्रो मुटु बुन्ने मन छ जब जब मायामा पर्छ मान्छे, वरपर देखिने सबै चिजमा माया पोखिएको देख्छ। हावामा पनि प्रेमको अनुभूति गर्छ। नदीको प्रवाहमा पनि प्रेमिल छाल देख्ने गर्छ। यसैले गीतकार भूपेन्द्र खड्काले धागो बनेर मायालुको मुटु बुन्ने नेपाल आइडल४ को २६औ शृंखला प्रेमिल गीतले ओतप्रोत भयो। प्रतियोगीले मञ्चभरि पिरतीको धुन छरेका थिए। अतिथि कलाकारका रूपमा गीतकार भूपेन्द्र खड्का उपस्थित भएका थिए। बेजोड प्रस्तुति लिएर आए, विश्वास उप्रेती। उनले एक्लो जीवनमा साथ खोजेको र मनका कुरा सुनाउनका लागी रोजेको भन्दै प्रेम अनुरोध सुनाए। विश्वासको गीतलाई प्रशंसा गर्दै अतिथि जज भूपेन्द्र खड्काले पुनः अर्को गीतको अन्तरामा प्रेम पोखेका थिए। खड्का भन्दै थिए  कति मिठा कति नमिठा बात भित्र भुल्यौ हामी सपनाको एकादेशमा कति कति डुल्यौ हामी भूपेन्द्रको अन्तरापछि मुस्कुराउँदै मञ्चमा देखा परिन् सुमिन पाख्रिन। उनले मायामा परिसकेपछिको अनुभूतिलाई सुनाइन्, यस्तो पनि हुँदो रैछ माया नजिक छैन मेरो ज्योति टाढा पनि छैन नाङ्गेल तामाङ पनि रकिङ र बेजोड प्रस्तुति लिएर आए। खुसी छु म आज तिम्रो साथले। उनी मनैमनले प्रेमीको रंगीन साथ कल्पना गर्दै थिए। संगीत भनेको संगत पनि हो। साधना र सिर्जना मात्रै हैन भन्दै थिए भूपेन्द्र खड्का। त्यसपछि पालो आयो भूपेन्द्र थापामगरको। उनी प्रेमको गहिरो अनुभूति गरिरहेका थिए। गुनगुनाउँदै थिए  हिँडाइका चालहरूमा डुबिरहन देऊ मलाई सुमधुर स्वरको परिचय बनाएकी लक्ष्मी पौडेलले आफूलाई चियोचर्चो गर्ने मानिसलाई नचिनेको बताउँदै मञ्चमा आइन्। भन्दै थिइन्, को होला त्यो मसँग आँखा जुधाउने  नचिनेको मानिसले घरीघरी आँखा जुधाउँछ। पछिपछि लागिरहन्छ। आफूले पनि त्यो अञ्जान व्यक्तिलाई खोजेको तर पत्ता नलागेको सुनाउँदै थिइन्। उनले सुमधुर आवाजमा गाएर सबैको प्रशंसा बटुल्न सफल भइन्। कार्यक्रममा अन्तिम प्रस्तुति लिएर आए, रञ्जित नेपाली। सानो छ गाउँ, सानो यो सहर। सानै छ संसार भूगोलले छेक्न, बादलले ढाक्न नसक्ने रहर साँच्ची रहरको उचाइ मापन गर्न सकिँदैन। माया भरिएको मनले सबैलाई मायाले हेर्छ। माया बाँड्ने आसयको गीत प्रस्तुत गरे, उनले। शुक्रबारको पफरमर अफ द विक नाङ्गेल तामाङले प्राप्त गरे। एपीवान टेलिभिजनको विशेष प्रस्तुति नेपाल आइडल सिजन ४ फाइनलको नजिक पुगेको छ। कार्यक्रमका निर्देशक तथा प्रोजेक्ट हेड सुरेश पौडेलका अनुसार चैतको पहिलो हप्ता नेपाल आइडल सिजन ४ को विजेता घोषणा गरिनेछ।"
रूसको निसानामा परमाणु केन्द्र,"किभ : रूसले युक्रेनको परमाणु ऊर्जा केन्द्रलाई समेत आक्रमणको निसाना बनाएको छ। आक्रमणको नवौं दिन शुक्रबार जापोरिज्यास्थित एक परमाणु ऊर्जा केन्द्रमा बम खसाल्दा आगलागी भएको बीबीसीले उल्लेख गरेको छ। उक्त केन्द्र युरोपको सबैभन्दा ठूलो परमाणु केन्द्र हो। इनरहोदार सहरका मेयर दिमित्रो ओर्लोभका अनुसार परमाणु संयन्त्रको भवन र इकाइहरूमा लगातार बमबारी भएको थियो। ओर्लोभले यसअघि सहरबाहिर रूसी र युक्रेनी सेनाबीच भीषण लडाइँ भएको जनाएका छन्। रूसी सेनाले ट्यांकहरूको लाइन सहरमा प्रवेश गर्न र प्लान्ट नियन्त्रणमा लिन प्रयास गरेका थिए। तर, बुधबार स्थानीय नागरिक र प्लान्टका कर्मचारीले सडक अवरुद्ध पारेर प्लान्ट जाने बाटो अवरुद्ध गरेका थिए। अवरोध छिचोल्दै शुक्रबार प्लान्टलाई समेत निसाना बनाएको बीबीसीले उल्लेख गरेको छ। युक्रेनमा हाल चार आणविक संयन्त्रहरू सञ्चालनमा छन्। जसमा इनरहोदरको जापोरिझ्या प्लान्ट पनि समावेश छ। चेर्नोबिलबाट परमाणु फोहोर पनि यस प्लान्टमा ल्याइने गरेको छ। चेर्नोबिल भने हाल रूसी कब्जामा छ। यसबीच, परमाणु केन्द्रमा आगलागी भएपछि पश्चिमा नेताहरूले रूसले लापरबाहीपूर्ण कार्य गरिरहेको भन्दै निन्दा गरेका छन्। केन्द्रमा आगलागी भए पनि त्यहाँ कुनै विकिरण नचुहिएको अन्तर्राष्ट्रिय आणविक ऊर्जा निकायका प्रमुखले बताएका छन्। पुटिनसँग जर्मन चान्सलरले एक घण्टा लामो फोन वार्ता गर्दै तत्काल युद्ध रोक्न आह्वान गरेका छन्। जर्मन सरकारका प्रवक्ताका अनुसार चान्सलर सोल्जले युक्रेनमा भइरहेको रूसी आक्रमण तत्काल बन्द गर्न आह्वान गरेका हुन्। उनले पुटिनलाई लडाइँ चर्किएका ठाउँमा मानवीय सहयोगका निम्ति पहुँच स्थापित गर्न पनि आग्रह गरेको बताइएको छ। एक घण्टा लामो कुराकानीमा दुवै नेताले थप कुराकानी गर्न सहमति जनाएको प्रवक्ताले बताएका छन्। यसैबीच उत्तर एटलान्टिक सन्धि संगठन नेटोका महासचिव जेन्स स्टोल्टनबर्गले रूसले युक्रेन अतिक्रमणमा क्लस्टर बमको समेत प्रयोग गरेको प्रमाण रहेको बताएका छन्। पत्रकार सम्मेलनमा बोल्दै उनले भने, हामीले क्लस्टर बम प्रयोग भएको देखेका छौ। साथै अन्तर्राष्ट्रिय कानुनविपरीत हुने अन्य किसिमका अस्त्रको प्रयोग भएको पनि हामीले विवरण पाएका छौं। उनले पश्चिमा सैन्य गठबन्धनले युक्रेनको आकाशमा उडान प्रतिबन्धित क्षेत्र लागू गराउनुपर्ने बताएका छन्। त्यहाँ आफ्नो फौज पनि नपठाउने उनले बताए। तर किएभलाई अरू तरिकाबाट मद्दत गर्ने उनले वाचा गरे। उनले रूसी राष्ट्रपति भ्लादिमिर पुटिनलाई तत्काल अतिक्रमण अन्त गर्न उनको आह्वान थियो। उता बन्दरगाह सहर मारिउपोलका उपमेयरले त्यहाँ रुसी फौजले सिरियाली सहर एलेप्पोमा अपनाएको जस्तो तरिका अपनाइरहेको आरोप लगाएका छन्। सेर्गेइ ओर्लोभले बीबीसीसँग बोल्दै रुसीहरूले त्यहाँ मानवीय संकट पैदा गराएर घुँडा टेकाउन खोजेको बताए। निरन्तर बमबारी गरिएको तथा अस्पताल र विद्यालयसमेत ध्वस्त पारिएको उनले आरोप लगाए। मारिउपोलमा लगातार तीन दिनदेखि पानी र बिजुली अवरुद्ध पारिएको छ। अर्को दक्षिणी बन्दरगाह सहर माइकोलाइभको बाहिरी भेगमा पनि लडाइँ चर्किएको छ। सो सहर रुसी नियन्त्रणमा रहेको खेअरसन र ओडेसाको बीचमा पर्छ। पूर्वउत्तरको खार्किभ अनि उत्तरको चेर्नीहिब सहरहरूमा पनि बमबारी जारी छ।"
महोत्सवमा तताए कलाकारले स्टेज,"चितवन : दर्शकको हुटिङसहित गायक हेमन्त शर्मा स्टेजमा देखा परे। दर्शक व्यग्र प्रतीक्षामा थिए। उनकै गीत गाएर दर्शकले हेमन्तलाई स्वागत गरे। खचाखच दर्शकमाझ तिमीबाहेक मेरो गीतको टुक्का गाएर उनले माहोल सुरुवात गरे। उनको एकपछि अर्को गीतमा दर्शक रमाएर नाच्न थाले। त्यसपछि मूल हौ भने रसाइदेऊ गाउँदा त ताली नै बजाएर साथ दिए। उनको प्रस्तुतिमा दर्शक नाच्दा पसिनाले दर्शक निथु्रक्क भिजे। शर्माको वनमारा, गुडेको रेलले हुटिङ पायो। थाप न थाप गाउँदा नयाँदेखि पुराना पुस्ता रमाए । बर्खा लाग्यो गीतले सबैलाई नचाएर स्टेजबाट बिदा भए। हेमन्तपछि स्टेजमा आए, संगीतकार अर्जुन पोखरेल। उनले पनि आफ्ना चर्चित गीत गाए। उनले म यस्तो गीत गाउँछु, धुवाँ सरी गाएर माहोल तताए। गायिका ऋतु कँडेलको प्रस्तुति पनि दर्शकको रोजाइ बन्यो। उनले पनि दर्शकलाई नचाइन्। लुकिछिपी, बाँझो खेतमा, जवानी आयो रेल लगायतका गीत गाइन्। फागुन १५ गतेदेखि सुरु भएको रत्ननगर महोत्सवमा दिनहुँजसो कलाकारले दर्शकलाई मनोरञ्जन दिएका छन्। सांगीतिक कार्यक्रमलाई बढी केन्द्रित गरिएको सांस्कृतिक संयोजक प्रकाशमणि सापकोटाले बताए। बिहीबार राजु परियार, रचना रिमाल, भूमिका गिरी, विन्दु परियारलगायतले प्रस्तुति दिएका थिए।"
सत्ता गठबन्धनका नेताहरु नै जनतामा जान डराए : नेम्वाङ,"काठमाडौं: नेकपा एमालेका उपाध्यक्ष सुवासचन्द्र नेम्वाङले वर्तमान सत्ता गठबन्धनलाई दुषितको संज्ञा दिएका छन्। प्रेस चौतारी नेपालको संयुक्त प्रथम अधिवेशनलाई सम्बोधन गर्दै उनले भने, गठबन्धनको सरकार छ। यो गठबन्धन दुषित गठबन्धन हो। जतिबेला गठबन्धन बन्यो त्यतिबेला दल विभाजन नै भइसकेको थिएन। उनले गठबन्धनका नेताहरु नै जनतामा जान डराएको बताए। नेम्वाङले भने, भरसक जनतामा जाने मिति पर सार्छन्। तपाई हामीले लडेर स्थानीय तहको निर्वाचनको मिति तोकाएका छौं। तर, अहिले पनि भित्रभित्र खेलोफड्को भइरहेको छ। यो सरकार डिफंग अवस्थामा छ। केही नेताहरु स्थानीय तहको निर्वाचन पछि सार्ने खेलमा लागेको उनले आरोप लगाए। उनले भने, केही साथीहरु जनतामा जान डराएका छन्। जनताले निर्णय दिन्छन्, दुधका दुध पानीका पानी।"
संघीय निजामती सेवा ऐन यथाशीघ्र ल्याउने प्रधानमन्त्रीको प्रतिवद्धता,"काठमाडौं : प्रधानमन्त्री शेरबहादुर देउवाले चुस्त दुरुस्त सेवाप्रवाह गर्न कर्मचारीलाई निर्देशन दिएका छन् । नेपाल प्रज्ञा प्रतिष्ठानमा सुरु भएको नेपाल कर्मचारी युनियनको आठौँ महाधिवेशन उद्घाटन गर्दै प्रधानमन्त्री देउवाले यस्तो बताएका हुन् । उनले भने, 'नागरिकप्रति सम्मानपूर्ण व्यवहार गर्ने र सार्वजनिक सम्पत्तिको सुरक्षा गर्ने कर्मचारी आजको आवश्यकता हो । निजामति कर्मचारीमार्फत सरकार जनताको घरघरमा पुग्ने भएकोले मुस्कानसहितको सेवा दिनुपर्छ । कर्मचारी अनुशासित र इमान्दार भएमा सरकार सफल हुने बताए । उनले संघीय निजामती सेवा ऐनलाई यथाशीघ्र जारी गर्ने प्रतिबद्धता जनाए । संघीय निजामती सेवा ऐनलाई यथाशीघ्र जारी गरी निजामती सेवालाई व्यवस्थित गर्न सरकार लागि परेको बताए ।"
महोत्तरीमा कन्टेनर र ट्रक ठोक्कियो,काठमाडौं: महोत्तरीको बर्दिबास नगरपालिका ५ जंघा पुलमा कन्टेनर र ट्रक एक आपसमा ठोक्किँदा एक जनाको मृत्यु भएको छ भने तीन जना घाइते भएका छन्। कन्टेनर चालक ललितपुर माहाकाल गाउँपालिका ३ का ४२ वर्षीय राजु लामा ठाउकोमा चोट लागेर गम्भीर घाइते भएको इलाका प्रहरी कार्यालय बर्दिबासका इन्स्पेक्टर बालिष्टर सिंहले जनाए। लामालाई बर्दिबासस्थित शुभ स्वस्तिक हस्पिटलमा प्राथमिक उपचारपछि थप उपचारका लागि काठमाडौं पठाइएको छ। ट्रकमा सवार सर्लाहीको ईश्वरपुर १२ घाँरीबथान बस्ने २२ की सुजता खड्काको टाउकोमा चोट लागेको छ। ट्रकका चालक बर्दिबास ३ बस्ने ३० वर्षीय रुमेश बराइलीको निधन भएको प्रहरीले जनाएको छ। उनको उपचारको क्रममा बर्दिबासका अस्पतालमा निधन भएको हो। पूर्वपश्चिम महेन्द्र राजमार्गअन्तर्गत बर्दिबासबाट सर्लाहीतिर जाँदै गरेको ना३ख ६९६४ नम्बरको ट्रक र विपरित दिसाबाट भुस लोड गरेको प्र १०२००१ ख ९०९७ नं को ट्रक एक आपसमा ठोक्किँदा दुर्घटना भएको हो।
जनताको काम नगर्ने सांसद नआउने वातावरण बनाउनुपर्छः रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले जनताप्रति उत्तरदायी नभएका सांसदलाई जिताउन नहुने बताएका छन्। निजामती कर्मचारी युनियनको कार्यक्रमलाई सम्बोधन गर्दै नेता पौडेले भने, संसद नचल्दा जनताका समस्याबारे छलफल हुन सकेको छैन। यो गतिरोध अन्त्य हुनुपर्छ। संसद सूचारु नहुने भने जनताको काम गर्ने सांसद आउनुपर्छ जनताको काम नगर्ने सांसद नआउने वातावरण बनाउनुपर्छ। फरक प्रसगंमा नेता पौडेलले भने, कुन शर्त कुन धारामा एमसीसी राष्ट्रघात हो मलाई बताउनुहोस्? कसरी भयो एमसीसी इण्डोप्यासेफिकको अंग?"
प्रदेश नं १ को नाम कोसी राख्नु उपयुक्त : अध्यक्ष ओली,"विर्तामोड : नेकपा एमालेका अध्यक्ष केपी शर्मा ओलीले प्रदेश नं १ को नाम कोसी राख्दा उपयुक्त हुने सुझाव दिएका छन्। प्रेस चौतारी नेपाल प्रदेश नं १ को शनिबार विर्तामोडमा आयोजित प्रथम अधिवेशनलाई सम्बोधन गर्दै उनले मानव सभ्यताभन्दा अघिदेखि नै कोसी नदीको उत्पत्ति भएका कारण प्रदेश नं १ को नाम कोसी प्रदेशराख्दा उपयुक्त हुने सुझाव दिएका हुन्। अध्यक्ष ओलीले भने, 'कोसीले पुरानो सभ्यता र परम्परा बोकेका छ । यहाँका धर्म, ज्ञान, संस्कृति, सभ्यता र परम्परा योसँग जोडिएका छन् । जातजातिपछि आएका हुन् । जातीय पहिचानको आधारभन्दा सभ्यताको पहिचान नै उपयुक्त र साझा हुन्छ, त्यसैले कुनै भ्रममा नपरी प्रदेशको नामाकरण कोसी गर्दा हुन्छ ।' उनले अर्को प्रसङ्गमा नेपाली कांग्रेस एमालेसँग लड्ने पाँच घटकमध्ये एक भएको टिप्पणी गरे। वर्तमान गठबन्धनमध्येका कसैले पनि आउँदो निर्वाचनमा एमालेसँग एक्लै मैदानमा आउने आँट नगरेको उल्लेखगर्दै अध्यक्ष ओलीले लोकतन्त्रका निम्ति लामो सङ्घर्ष गरेको कांग्रेसले दक्षिणपन्थीको वैशाखी टेक्नु दुःखद् भएको आरोप लगाए। प्रेस चौतारीको अधिवेशनलाई उद्घाटन गर्नुअघि पूर्वप्रधानमन्त्री समेत रहेका अध्यक्ष ओलीले अर्जुनधारा नगरपालिकास्थित सालबाडीमा रहेका पाँच शहीद रामनाथ दाहाल, नेत्र घिमिरे, वीरेन राजवंशी, कृष्ण कुईंकेल, नारायण श्रेष्ठको सालिकमा माल्यार्पणसमेत गरेका थिए। रासस"
कांग्रेस चितवनको सभापतिमा खनाल विजयी,"भरतपुर: नेपाली कांग्रेस चितवनको सभापतिमा राजेश्वर खनाल विजयी भएका छन्। शुक्रबारदेखि जारी अधिवेशनको दोस्रो चरणको निर्वाचनमा दोस्रो मत प्राप्त गर्ने मिलनबाबु श्रेष्ठले खनाललाई समर्थन गरेपछि उनी स्वतः विजयी भएका हुन्। पहिलो चरणको निर्वाचनमा कुनै पनि उम्मेदवारले ५१ प्रतिशत मत ल्याउन नसकेपछि आज दोस्रो चरणको मतदान हुने कार्यक्रम तय भएको थियो। पहिलो चरणको निर्वाचनमा सर्वाधिक मत प्राप्त भएका खनाल र श्रेष्ठबीच दोस्रो चरणको निर्वाचन हुने भनिए पनि श्रेष्ठले खनाललाई समर्थन गरेपछि उनी विजयी भए। पहिलो चरणमा खनालले सर्वाधिक ७४६ मत प्राप्त गरेका थिए। त्यस्तै श्रेष्ठले ६६२ मत, उत्तम जोशीले ४७३ मत, कैलाश कोइरालाले ४१२ मत र प्रा डा सूर्यकान्त घिमिरेले ४२६ मत प्राप्त गरेका थिए भने १०१ मत बदर भएको थियो। अन्य पदको मतगणना हुन बाँकी छ।"
एमालेले अवरोध जारी राखे मंसिरअघि संसदीय निर्वाचन हुनसक्छः गगन थापा,"काठमाडौं : नेपाली कांग्रेसका महामन्त्री गगन थापाले एमालेकै कारण संसदमा गतिरोध सृजना भएको बताएका छन्। निजामती कर्मचारी युनियनको कार्यक्रममा बोल्दै महामन्त्री थापाले एमालेले संसद अवरोध गरिरहे मंसिर अगाडि नै संसदीय निर्वाचन हुनसक्ने बताएका हुन्। उनले भने, आम चुनाव मंसिरमा हुन्छ वा त्यो भन्दा अगाडि हुन्छ भन्ने कुरा संसद चल्ने नचल्ने अवस्थाले निर्धारण गर्छ। एमालेले अवरोध गरिरह्यो भने यो संसद किन चलाइरहने भन्ने प्रश्न उठ्छ। त्यसतो अवस्थामा मंसिरअगाडि पनि चुनाव हुन सक्छ। उनले स्थानीय तहको निर्वाचन वैशाख ३० मै हुने र कांग्रेसले जित्ने बताए।"
कांग्रेस महोत्तरीको सभापतिमा संस्थापननिकट यादव निर्वाचित,जनकपुरधाम : नेपाली कांगेस महोत्तरीको सभापतिमा नागेश्वर यादव विजयी भएका छन्। संस्थापन समूहबाट उम्मेदवार रहेका यादव दोस्रो चरणमा निर्वाचनबिनै सहमतिमा निर्वाचित भएका हुन्। विधानअनुरुप सभापतिको शुक्रबार राती भएको गणनामा कुनै उम्मेदवारले ५१ प्रतिशत मत ल्याउन नसकेपछि दोस्रो चरणमा अन्य दुई उम्मेदवार सुशील यादव र बजरंग नेपालीले नागेश्वर यादवलाई समर्थन गरेको हो। समर्थनसँगै उनलाई मतदानबिनै विजयी घोषणा गरियो। पहिलो चरणको मत मरिणाममा १ हजार ११ मतसहित नागेश्वर यादव अग्रस्थानमा रहेका थिए। शुशील यादवले ७ सय ८२ र अर्का प्रतिद्वन्दी बजरंग नेपालीले ३ सय ६ मत ल्याएका थिए। कुल मतदाता २ हजार २७६ रहेकोमध्ये २ हजार १३९ मत खसेको हो। उक्त मतमध्ये नागेश्वर यादव अग्र स्थानमा सुशिल यादव दोस्रो र बजरंग नेपाली तेस्रो भए। महोत्तरीको चारवटै क्षेत्रको सार्वजनिक भएको पहिलो चरणको मत परिणामले कुनै उम्मेदवारले ५१ प्रतिशत मत प्राप्त नगरेकोमा चुनाव दोस्रो चरणमा विजयी घोषणा गरिएको हो ।
"प्रतिनिधिसभाको बैठक आइतबार बस्दै, यस्तो छ सम्भावित कार्यसूची",काठमाडौं: प्रतिनिधिसभाको बैठक आइतबार बस्ने भएको छ। बैठक साढे ११ बजे बस्ने संसद सचिवालयले जनाएको छ। सचिवालयका अनुसार भोलिको बैठकमा एकमात्र सम्भावित कार्यसूची रहेको छ। प्रधानमन्त्री शेरबहादुर देउवाले अख्तियार दुरुपयोग अनुसन्धान आयोगको ३१औं वार्षिक प्रतिवेदन प्रस्तुत गर्ने कार्यसूची रहेको सचिवालयले जनाएको छ। त्यस्तै संसद बैठकअघि सभामुख अग्नि सापकोटाले कार्यव्यवस्था तथा परामर्श समितिको बैठक आह्वान गरेका छन्। सभामुख सापकोटाले बिहान ११ बजे बैठक आह्वान गरेको उनको सचिवालयले जनाएको छ।
राष्ट्रिय सभामा निर्वाचित सदस्यहरुको शपथ ग्रहण,"काठमाडौं : राष्ट्रिय सभामा निर्वाचित सदस्यहरुको शनिबार शपथ ग्रहण भएको छ। राष्ट्रिय सभामा निर्वाचित १९ सदस्यले शपथ ग्रहण गरेका छन्। गत माघ १२ गते सम्पन्न निर्वाचनबाट नेपाली कांग्रेसका ६, नेकपा (माओवादी केन्द्र) र नेकपा (एकीकृत समाजवादी)का पाँचपाँच तथा नेकपा एमाले, जनता समाजवादी पार्टी र राष्ट्रिय जनमोर्चाका एकएकजना निर्वाचित भएका थिए। जयन्तीदेवी राई, गोपालकुमार बस्नेत, उर्मिला अर्याल, सोनाम गेल्जेन शेर्पा, मोहम्मद खालिद, कृष्णप्रसाद पौडेल, कमला पन्त, गोमादेवी तिमिल्सिना र भुवनबहादुर सुनारले शपथ ग्रहण गरेका छन्। यस्तै, सुरेशकुमार आले मगर, राजेन्द्रलक्ष्मी गैरे, तुलप्रसाद विश्वकर्मा, युवराज शर्मा, दुर्गा गुरुङ, उदयबहादुर बोहरा, नरबहादुर विष्ट, मदनकुमारी शाह (गरिमा), जगतबहादुर पार्की र नारायणदत्त मिश्रले शपथ लिएका छन्।"
नागरिकता विधेयकको माग गर्दै आन्दोलन सुरु,"ढल्केवर(धनुषा): नागरिकता माग गर्दै राजमार्ग केन्द्रीत आन्दोलन सुरु भएको छ। नागरिकताविहीन संर्घष समिति नेपालको पूर्व निर्धारित कार्यक्रमअनुसार नागरिकताविहीन समूहले धनुषाको ढल्केवरमा प्रदर्शन गरेका हुन्। जन्मसिद्ध नागरिकका सन्तालाई बंशजको आधारमा नागरिकता दिनुपर्ने माग गदै उनीहरुले सात दिने आन्दोलन सुरु गरेको हो। शनिबार आन्दोलको पहिलो दिन नागरिकताविही संर्घष समिति नेपालका केन्द्रीय संयोजक इन्द्रजित साफीको नेतृत्वमा नागरिकता माग्दै सडकमा र्याली निकालेर प्रदर्शनमा उत्रिएका थिए। उनीहरुले ढल्केवरस्थित पूर्वपश्चिम लोकमार्गमा धर्ना दिँदै केहीबेर राजमार्ग पूर्णरुपले अवरुद्ध पारेका थिए। प्रदर्शनमा सहभागीहरुले संविधानको धारा लागू गर, संघीय संसद मूर्दावाद, संघीय व्यवस्था खारेज गर होइन भने नागरिकता विधेयक पारित गर, गैर नागरिक बनाउन पाइँदैन, पहिचान खोस्न पाइँदैन, जन्मसिद्ध नागरिकका सन्तालाई बंशजको आधारमा नागरिकता दे लगायतका नाराहरु उल्लेखित प्लेकार्ड बोकेर सरकारविरुद्ध चर्को नाराबाजी गरेका थिए। जन्मसिद्ध नागरिकका सन्तालाई बंशजको आधारमा नागरिकता दिनुपर्ने र आमाको नामबाट समेत नागरिकता दिनुपर्ने मागसहित दबाबमूलक सात दिने आन्दोलनको कार्यक्रम सुरु गरिएको संघर्ष समितिका मिथिला नगरपालिकाका नगर अध्यक्ष कर्मवीर महतोले बताए। नागरिकताको माग गर्दै पटकपटक तीनै तहको सरकारलाई ज्ञापन पत्र बुझाए पनि कुनै सुनवाई नभएपछि बाध्य भएर आन्दोलनमा उत्रिनु परेको उनको भनाइ छ। संयोजक इन्द्रजित साफीले संविधान जारी भएको पाँच वर्ष वितिसक्दा पनि जन्मको आधारमा नेपालको नागरिकता प्राप्त गरेका हजारौंलाखौं नेपालीका सन्तानहरु अझै पनि नागरिकताविहीन रहेको उल्लेख गरे। नागरिकता प्राप्तिको लागि सुरु भएको राजमार्ग केन्द्रीत आन्दोलन २७ गतेसम्म निरन्तर चल्ने उनले बताए। आजबाट आन्दोलन सुरुवातमात्रै भएको हो। यो आन्दोलन २७ गतेसम्म निरन्तर चल्नेछ। सरकारलाई दबाब दिन हामी दैनिक दुईघण्टा राजमार्ग अवरुद्ध पार्छौ, संयोजक साफीले भने। तस्बिरहरु : विजय कुमार सिंह"
एमसीसीको विषय टुंगो लगाएरमात्र पदाधिकारी चयन गर्न नारायणकाजी समूहको माग,"काठमाडौं: अमेरिकी अनुदान सहायता एमसीसीको विषयलाई लिएर नेकपा माओवादी केन्द्रमा आन्तरिक द्वन्द्व झनै चर्किएको छ। शुक्रबार सुरु भएको केन्द्रीय कार्यसमितिको बैठकमा एमसीसीबारे अध्यक्ष प्रचण्डले एक घन्टा लामो धारणा राखे पनि विवाद साम्य हुन सकेको छैन। प्रचण्डले ब्याख्यात्मक घोषणासहितको एमसीसी अनुमोदनलाई बचाउ गर्दैगर्दा बैठकमा नेता नारायणकाजी श्रेष्ठ, कृष्णबहादुर महरा, देव गुरुङ, लीलामणि पोखरेलले फरक मत राखेका थिए। उनीहरु एमसीसीको विषयमा टुंगो नलागेसम्म पदाधिकारीलगायत अन्य विषयमा बैठक प्रवेश गर्न नमिल्ने बताएका छन्। श्रेष्ठ समूहका केन्द्रीय सदस्य प्रकाश पोखरेलले एमसीसीको विषय टुंगो नलगाई बैठकलाई अगाडि बढाए विरोध जनाउने बताए। आइतबारको बैठकमा प्रमुख एजेन्डा पदाधिकारी चयन रहेको बताइएको छ। उनले महाधिवेशनबाट एक्लै अध्यक्षमा चयन भएर अध्यक्ष प्रचण्डले पार्टीलाई पंगु बनाएको र नेताकार्यकर्ताहरुलाई अलपत्र पारेको आरोप लगाए। यता प्रचण्ड समूहले भोलि (आइतबार) बस्ने बैठकमा पदाधिकारी चयनको एजेन्डालाई अगाडि बढाउने तयारी गरेको छ। 'लामो समयदेखि पदाधिकारी चयन नहुँदा पार्टी अगाडि बढ्न सकेको छैन। त्यसैले पदाधिकारी छिटो टुंगो लगाएर पार्टीलाई गतिशिल दिशामा लैजानुपर्छ,' उनले अन्नपूर्णसँग भने। पदाधिकारी चयनलाई कसरी टुंगो लगाउने भन्ने विषयमा छलफल भइरहेको केन्द्रीय सदस्य गणेश साहले बताए। पदाधिकारी चयन नहुँदा पार्टीले गति लिन नसकेको उनको भनाइ छ। आइतबारको बैठकमा पदाधिकारी चयनको एजेन्डा छ। यो एजेन्डा पार्टी अध्यक्षले नै अगाडि बढाउनुभएको छ। उहाँहरु (नारायणकाजी समूह)ले विरोध गर्ने हो भने सहमति हुने विषय अगाडि बढ्छ, नत्र थन्को लाग्छ, उनले भने। पार्टी अध्यक्षले नेतृत्व चयन गर्न बोल्ड डिसिजन लिन अग्रसरता लिनुभएको छैन। समावेशी समानुपातिक आधारमा कमिटीहरु निर्माण गर्नुपर्ने भएकाले पदाधिकारी, स्थायी कमिटी, पोलिटव्युरो र केन्द्रीय कमिटीमा बाँकी रहेको पदमा प्याकेजमा छनोट गर्ने भन्दाभन्दै महाधिवेशन गरेको पनि दुई महिना वित्यो, उनले भने। उनले पार्टीलाई सामूहिक निर्णयमा चलाउने अभ्यास हुन नसकेको बताए। एमसीसीजस्तो राष्ट्रिय महत्वको विषयमा अध्यक्ष प्रचण्डले एकल निर्णय गरेको आरोपसमेत उनले लगाए। समितिहरु पूरा भएको भए सामूहिक निर्णय हुन्थ्यो। त्यसको स्वामित्व सबैले लिन्थे। तर अध्यक्षजी एकल निर्णय गर्नुभयो, उनले भने। पार्टी नेता देव गुरुङले पनि प्रचण्ड पार्टीमा हाबी भएको बताए। आइतबारको बैठकमा पदाधिकारी चयनको एजेन्डा छ। यो एजेन्डा पार्टी अध्यक्षले नै अगाडि बढाउनुभएको छ। उहाँहरु (नारायणकाजी समूह)ले विरोध गर्ने हो भने सहमति हुने विषय अगाडि बढ्छ, नत्र थन्को लाग्छ, उनले भने। उनले एमसीसीको १२ बुँदे व्याख्यात्मक टिप्पणीबारे अमेरिकी पक्षबाट अहिलेसम्म औपचारिक पत्र प्राप्त नभएको बताए। हाम्रो संसदले पारित गरेको १२ बुँदे व्याख्यात्मक टिप्पणीलाई अमेरिकाले मान्यो भने आगामी दिनमा एमसीसी कार्यान्यवन खबरदारी र चासो राख्छौं। हाम्रो टिप्पणीलाई उनीहरुले मानेन भने एमसीसी खारेज हुने संसदबाट निर्णय भएको छ।"
अर्ली इलेक्सनको मनस्थितिमा सत्ता गठबन्धन,"काठमाडौं: सत्ता गठबन्धनमा पुन: अर्ली इलेक्सनको विषयले प्रवेश पाएको छ। तमाम विरोध, दबाब र अवरोधका बीच अमेरिकी अनुदान सहायता एमसीसी सम्झौता प्रतिनिधिसभाबाट अनुमोदन भएसँगै गठबन्धनमा अर्ली इलेक्सनका स्वरहरु उठ्न थालेका छन्। अर्ली इलेक्सनको विकल्प अघि सार्नुमा कारण भने प्रमुख प्रतिपक्षी नेकपा एमालेको कार्यशैलीलाई मानिएको छ। एमालेले माधव नेपालसहित १४ सांसदलाई पदमुक्त गर्नुपर्ने, कारबाही रोक्ने सभामुख अग्निप्रसाद सापकोटाको राजीनामा माग्दै ६ महिनायता निरन्तर संसद अवरुद्ध गर्दै आएको छ। पछिल्लो समय एमाले सभामुखले राजीनामा नदिए महाभियोग ल्याउनेसम्मको रणनीतिमा प्रस्तुत भइरहेको छ। एमालेका यी माग पूरा हुन नदिने तथा सत्ता गठबन्धन जोगाउन घटकहरु नेकपा माओवादी केन्द्र र एकीकृत समाजवादी व्याख्यात्मक घोषणासहित एमसीसी सम्झौता अनुमोदन गर्न तयार भएका थिए। एकातिर आफ्ना माग सम्बोधन नभएसम्म संसद चल्न नदिने प्रतिपक्षी अडान र अर्कोतिर गठबन्धन नै धरापमा पार्ने माग पूरा गर्ननसकिने बाध्यताका बीच सत्तारुढ दलहरुले अर्ली इलेक्सनको विकल्पमा अघि बढ्न सकिने मनस्थिति बनाएका हुन्। एमसीसी अनुमोदनपछि बालुवाटारमा बिहीबार बसेको सत्ता गठबन्धन राजनीतिक संयन्त्रको बैठकमा नेताहरुले अर्ली इलेक्सनको विकल्पमा जानुपर्ने बाध्यात्मक अवस्था आएको धारणा राखेका छन्। माओवादी केन्द्रका अध्यक्ष पुष्पकमल दाहाल प्रचण्डले एमालेले काम गर्न नदिए प्रतिनिधिसभा विघटनदेखि अर्ली इलेक्सनसम्म जान बाध्य हुनुपर्ने धारणा राखेका थिए। कांग्रेस नेताहरु रामचन्द्र पौडेल, कृष्ण सिटौला, पूर्णबहादुर खड्का र गगन थापा तथा समाजवादी र जसपाका नेताले पनि एमालेसँग फेरि सम्बाद गर्नुपर्ने र नमानेमा यसलाई विकल्प बनाएर अघि बढ्नुपर्ने धारणा अघि सारेका थिए। प्रक्रिया मिचेर बलपूर्वक सदन चलाउनु अलोकतान्त्रिक हुने र यसले गलत परम्परा बसाउने नेताहरुको चिन्ता थियो। आम चुनाव मंसिरमा हुन्छ वा त्योभन्दा अगाडि हुन्छ भन्ने कुरा संसद चल्ने नचल्ने अवस्थाले निर्धारण गर्छ बैठकपछि सञ्चारमन्त्री ज्ञानेन्द्रबहादुर कार्कीले एमालेलाई संसद खोल्न आग्रह गर्ने निर्णय भएको बताएका थिए। उनको भनाइमा नागरिकता र हवाई उड्डयनजस्ता विभिन्न विधेयक अलपत्र परेको, नयाँ बजेट प्रस्तुत गर्नुपर्ने काममा सघाउन एमालेलाई आग्रह गरिनेछ। नमानेमा विकल्पमा अघि बढिनेछ। जनताले चुनेको सार्वभौम उच्च प्रतिनिधि संस्था यति लामो समयसम्म सञ्चालन नहुँदा जनतामा संसदप्रति नै नकारात्मक धारणा बन्न सक्ने विषयमा गम्भीर छलफल भएको कार्कीले बताएका थिए। बैठकमा सहभागी नेताहरुका अनुसार यसको अन्तिम हल भनेकै प्रतिनिधिसभा विघटन हो भन्नेमा एकमत देखिएको थियो। उक्त बैठकमा सहभागी कानुन न्याय तथा संसदीय मामिला मन्त्री दिलेन्द्रप्रसाद बडू अर्ली इलेक्सनको कुरा उठेको स्वीकार्छन्। संसदलाई अनावश्यक बेकम्मा र बन्धक बनाउने प्रतिपक्षको हठले पूर्ण कार्यकाल चलाउने सत्ता गठबन्धनको प्रयास असफल हुने वातावरण सिर्जना भएको उनको भनाइ छ। संसद सक्रिय गराउन प्रतिपक्षसँग फेरि सम्बाद गरिने र जिम्मेवार नबनेमा विघटन गरेर मध्यावधि चुनावमा जाने परिस्थिति सिर्जना हुने बाध्यता उनले सुनाए। अर्ली इलेक्सनको अवस्था एमालेको भूमिकमा निर्भर रहने उनको तर्क छ। नेताहरुको बोलीको संकेत पछिल्ला दिनमा सत्ता गठबन्धनका नेताहरुको भनाइले पनि मुलुक अर्ली इलेक्सनतिर अग्रसर हुने अवस्था आएको संकेत दिन्छ। शुक्रबार बसेको माओवादी केन्द्रीय समिति बैठकमा अध्यक्ष प्रचण्डले अवरुद्ध संसदलाई निकास दिने विभिन्न विकल्पमा अर्ली इलेक्सनबारे पनि छलफल भएको जानकारी गराएका थिए। अवरोधका बीच संसद् चलाइराख्दा संसदीय प्रणालीको औचित्यमै प्रश्न उठ्ने भन्दै उनले अर्ली इलेक्सनको विकल्प संकेत गरेका थिए। शनिबारमात्रै निजामति कर्मचारी युनियनको आठौं राष्ट्रिय सम्मेलनमा कांग्रेस नेताहरुले गतिरोधलाई निकास दिन समयअगावै संसदीय निर्वाचन गर्नुपर्ने आउनसक्ने धारणा राखे। महामन्त्री गगनकुमार थापाले एमालेले संसद अवरोध गरिरहे मंसिर अगाडि नै संसदीय निर्वाचन हुनसक्ने बताए। प्रतिनिधिसभाको कार्यकाल २०७९ मंसिरमा पूरा हुन्छ। त्यसबेला सरकारले उपयुक्त मिति गरेर चुनाव गराउने व्यवस्था छ। तर प्रतिपक्षीको निरन्तरको अवरोधले यो अवस्था फेरिनसक्ने थापा बताउँछन्। आम चुनाव मंसिरमा हुन्छ वा त्योभन्दा अगाडि हुन्छ भन्ने कुरा संसद चल्ने नचल्ने अवस्थाले निर्धारण गर्छ, थापा भन्छन्, एमालेले अवरोध गरिरह्यो भने यो संसद किन चलाइरहने भन्ने प्रश्न उठ्छ। त्यस्तो अवस्थामा मंसिर अगाडि पनि चुनाव हुन सक्छ। अहिले सत्ता गठबन्धनमा आएको अर्ली इलेक्सनलाई एमालेले शंकाका दृष्टिले हेरेको छ। संसदीय दलका उपनेता सुवासचन्द्र नेम्वाङ सत्तारुढ दलहरू भित्रभित्रै स्थानीय तहको निर्वाचन पछि धकेल्ने खेलमा लागिपरेको आशंका गर्छन्। कर्मचारी युनियनको राष्ट्रिय सम्मेलनमै नेता रामचन्द्र पौडेलले पनि मुलुकलाई निकास दिनुपर्ने धारणा राखेका थिए। संसद्भित्रको गतिरोध चाँडो अन्त्य उनको धारणा छ। तर उनले भनेजस्तो गतिरोध रोकिने मध्यमार्गी बाटो अहिलेसम्म फेला परेको छैन। गतिरोध निकासको विकल्प नै विघटन देखिन थालेको छ। त्यसो त पौडेलले केही दिनअघि गृह जिल्ला तनहुँबाट निकास नपाउने हो भने विकल्प (विघटन)मा जानुपर्ने धारणा राखेका थिए। एमालेको धारणा काम गर्न नसकेको भन्दै दुईपटक संसद विघटनको प्रयास गरेको एमाले यसलाई प्रमाणित गर्न दाउँमा छ। सर्वोच्च अदालतले दुईपटक नै उल्टयाएर परमादेशबाट प्रतिनिधिसभाको स्थायित्व र नयाँ सरकार गठन गरिदिएपछि संकटमा परेको एमाले माधव नेपालसहित १४ सांसदको कारबाही र सभामुखको निर्णयलाई मुद्दा बनाएर निरन्तर सदन अवरुद्ध गरिरहेको छ। अहिलेको सत्ता समीकरणमा पूरा हुनै नसक्ने माग उठाएर एमाले नेतृत्व आफूले गरेको विघटन सही थियो भन्ने स्थापित गराउन प्रयासरत छ। अध्यक्ष केपी शर्मा ओलीसहित नेताहरु ताजा जनादेश जानुपर्नेमा जोड दिँदै आएका छन्। अहिले सत्ता गठबन्धनमा आएको अर्ली इलेक्सनलाई एमालेले शंकाका दृष्टिले हेरेको छ। संसदीय दलका उपनेता सुवासचन्द्र नेम्वाङ सत्तारुढ दलहरू भित्रभित्रै स्थानीय तहको निर्वाचन पछि धकेल्ने खेलमा लागिपरेको आशंका गर्छन्। तर साँच्चिकै अर्ली इलेक्सनको घोषणा भएमा त्यसलाई एमालेले स्वागत गर्ने, ताजा जनादेशमा जान एमाले पछि नहट्ने उनी बताउँछन्। विगतमा पनि प्रयास अर्ली इलेक्सनको चर्चा यसअघि पनि व्यापक रुपमा भएको थियो। तर चौतर्फी विरोधका बीच सत्ता गठबन्धन पछि हट्यो। गठबन्धनमा पहिला संघीय र प्रदेश चुनाव, त्यसपछिमात्रै स्थानीय निर्वाचन गर्नुपर्नेसम्मका विकल्पमा छलफल भएका थिए। ऐन संशोधन गरेर भएपछि स्थानीय चुनाव सार्ने तथा एकैपटक तीनै तहको निर्वाचन अर्को वर्ष फागुनसम्ममा धकेल्ने विकल्पमा पनि नेताहरुले कसरत थालेका थिए। तर चौतर्फी विरोध र दबाबपछि सरकारले वैशाख ३० गते स्थानीय तहको निर्वाचन घोषणा गर्दै अर्ली इलेक्सनको च्याप्टर तत्काललाई बन्द गरेको थियो।"
तिब्बती शरणार्थीले यसरी मनाए ल्होसार (फोटो फिचर),"काठमाडौं: शरणार्थीको रुपमा नेपालमा बसोवास गर्दै आएका तिब्बतीले तिब्बती नयाँ वर्ष (ल्होसार) मनाएका छन्। काठमाडौंको जावलाखेलमा शनिबार बिहान तिब्बती समुदायले नयाँ वर्ष २१४९ बाघ वर्ष मनाएका हुन्। तिब्बती समुदायका सिमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पुजा गरेका थिए। तिब्बती नयाँ वर्षको तेस्रो दिन शनिबार नेपालस्थित विभिन्न कूटनीतिक नियोगका प्रमुख र प्रतिनिधिलाई निमन्त्रणा गरिएको थियो। कार्यक्रममा नेपालका लागि अमेरिकी राजदूत र्याण्डी बेरी, बेलायती राजदूत निकोला पोलिट, स्वीसका राजदूत एलिजावेथ भोन काप्लर, अष्ट्रेलियन राजदूत लगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। शरणार्थीसम्बन्धी उच्च आयुक्त कार्यालयका प्रतिनिधि समेत कार्यक्रममा सहभागी थिए। तस्बिरहरु : सरोज वैजु"
"फरक मत राख्ने बढे, फकाउँदै दाहाल","काठमाडौं : एमसीसी राष्ट्रहितविपरीत भन्दै माओवादी केन्द्रको शुक्रबारको बैठकमा फरक मत राख्ने नेताहरूको संख्या बढेको छ। यसअघि पूर्व एकता केन्द्र मसाल समूहले मात्रै विरोध गर्दै आएकोमा अध्यक्ष पुष्पकमल दाहाल प्रचण्ड पक्षधर पूर्वसभामुख कृष्णबहादुर महरा र प्रमुख सचेतक देव गुरुङले पनि फरक मत राखेका छन्। प्रचण्डले एकल निर्णय गरेर पार्टीलाई एमसीसी अनुमोदनका पक्षमा उभ्याएको भन्दै पूर्व एकता केन्द्र मसाल समूहका नारायणकाजी श्रेष्ठसहित नेताहरूले विरोध जनाउँदै आएका थिए। प्रचण्डले श्रेष्ठलाई पार्टी छोडेर जान भनेपछि पार्टीमा विवाद बढेको थियो। विवादबीच शुक्रबारबाट सुरु भएको केन्द्रीय कमिटी बैठकमा प्रचण्ड पक्षधर नेताहरूले पनि लिखित रूपमै फरक मत राखेका हुन्। एमसीसीको विपक्षमा पार्टीभित्र जनमत बढ्दै गएपछि अध्यक्ष प्रचण्ड भने नेताहरू फकाउनतिर लागेका छन्। प्रचण्डले संसद्बाट एमसीसी अनुमोदन गर्नुपर्ने स्थिति पार्टीका लागि रहर नभई बाध्यता भएको तर्क गर्दै आएका छन्। केन्द्रीय कमिटी बैठकमा प्रचण्डले भने, एमसीसी पारित नभएको भए माओवादी केन्द्र धुलोपिठो हुन्थ्यो। कांग्रेससँग मिलेर एमालेले हामीलाई कर्नरमा पुर्याउने र सभामुखविरुद्ध महाअभियोग लगाउने काम हुन्थ्यो। गठबन्धन जोगाउन व्याख्यात्मक टिप्पणीसहित एमसीसी पारित गरेर निकास निकालिएको भन्दै उनले कार्यकर्तालाई थुम्थुम्याउन खोजेका थिए। बैठकमा अध्यक्ष प्रचण्डको भनाइप्रति नेता नारायणकाजी श्रेष्ठले आत्मसमर्पणवादी भन्दै कडा टिप्पणी गरे। पार्टीका नेता कृष्णबहादुर महरा, नेता श्रेष्ठ, लीलामणि पोखरेल, देव गुरुङ, गिरिराजमणि पोखरेलले एमसीसी पारित देश हितविपरीत रहेको भन्दै विरोध गर्दै आएका छन्। यी नेताका समर्थकले एमसीसीको विपक्षमा देखाएको विचारले फरक मत राख्नेको संख्या बढेको देखिएको छ। नेता महरा, पोखरेल र गुरुङले एमसीसी राष्ट्रहितविपरीत रहेको भन्दै पार्टी अध्यक्ष प्रचण्डलाई लिखित रूपमै पेस गरेको केन्द्रीय सदस्य सुदन किराँतीले बताए। अध्यक्षले एमसीसी सम्झौता रामबाण पनि होइन, फेरि कागजको खोस्टो पनि होइन। व्याख्यात्मक टिप्पणी संसद्बाट पारित भयो। योे कानुनसरह नै हो। यो उपलब्धिलाई सानो मान्नु हुँदैन, बैठकमा प्रचण्डले कार्यकर्तालाई फकाएकोबारे जानकारी दिँदै किराँतीले भने, तर, नारायणकाजी श्रेष्ठ प्रकाशले एमसीसी राष्ट्रघाती नै हो भन्नुभयो। संशोधनको कुनै चर्चा नगरिकनै पारित भयो। यो आत्मसमर्पणवादी प्रवृत्ति नै हो। सडक आन्दोलनबाटै एमसीसी विस्थापन गर्नुपर्छ। प्रचण्डले विभिन्न घटना क्रमलाई देखाउँदै भावनात्मक कुरा गरेर एमसीसी पारितको विषयमा मोड्न खोजेको एक नेताले बताए। एमसीसी पारित नभएको भए आफूविरुद्धका मुद्दाहरू ब्युँतिने खतरा रहेको उनको भनाइ छ। एमसीसी अनुमोदन नगरेको भए सशस्त्र जनयुद्धका बेला लागेका मुद्दाहरू ब्युँतिने खतरा थियो, प्रचण्डले भनेका कुरा उद्धृत गर्दै बैठकमा सहभागी एक नेताले भने, शक्तिशाली राष्ट्र अमेरिकासँग लड्ने स्रोतसाधन हामीसँग छैन। नेपालको शान्ति प्रक्रियाको कार्यभार अझै पूरा भइसकेको पनि छैन। यस्तो बेला एमसीसीलाई अस्वीकार गर्दा हामीमाथि लगाइएका मुद्दाहरू ब्युँतिने खतरा थियो। एमसीसी अनुमोदन नगरेको भए अमेरिकाले माओवादीलाई धुलोपिठो बनाउने प्रचण्डले बैठकमा सुनाएका थिए। मैमाथि १८१९ मुद्दा छन्। अन्य कमरेडविरुद्ध पनि मुद्दा छन्। एमसीसी अनुमोदन नगरेको स्थितिमा तिनै मुद्दा ब्युँताएर हामीलाई धुलोपिठो बनाइन्थ्यो, प्रचण्डको भनाइ उद्धृत गर्दै ती नेताले भने। प्रचण्डको अभिव्यक्तिलाई नारायणकाजी श्रेष्ठ समूहले मनोवैज्ञानिक भ्रम फैलाएको आरोप लगाए। प्रचण्डले एमसीसीको बचाऊ गर्न मनोवैज्ञानिक ट्रिट गर्नुभएको छ। उहाँले एमसीसी सम्झौतामा स्पष्ट धारणा सार्वजनिक गर्न सक्नु भएन, श्रेष्ठ समूहका एक नेताले अन्नपूर्णसँग भने। प्रचण्डले एमसीसीबारे झन्डै एक घण्टा ब्रिफिङ गरेका थिए। माओवादी केन्द्रकी नेतृ ओनसरी घर्तीमगरले एमसीसी सम्झौतामा १२ बुँदे व्याख्यात्मक घोषणा सही भएको बताइन्। एमसीसी सम्झौतामा १२ बुँदे व्याख्यात्मक टिप्पणी सही छ। पार्टीको निर्णयलाई सबैले स्वीकार गर्नुपर्छ, उनले भनिन्। केन्द्रीय कमिटी सदस्य हिमाल शर्माका अनुसार, एमसीसी विषयमा केन्द्रीय समिति बोलाएर बैठक नगरेको भन्दै नेता नारायणकाजी श्रेष्ठले कडा विरोध गरेका थिए। उनको प्रश्नमा अध्यक्ष प्रचण्डले जवाफ दिँदै भने, पार्टीको बैठक बोलाएर एमसीसीमा छलफल गराएको भए स्थिति झन् खराब हुन्थ्यो। देशका निम्ति झनै घातक हुन्थ्यो। पार्टी छोडेर जाने वा अर्को पार्टी बनाउने पक्षमा उहाँ हुनुहुन्न। पार्टी छोडेर जाने विषय प्रचण्ड र श्रेष्ठ दुवैले सोचेका छैनन्, शर्माले भने। उनका अनुसार पार्टीलाई अहिले थप एकताबद्ध र मजबुत बनाएर जाने दुवै जनाले निष्कर्ष निकाल्नुभयो। तर, बहस जारी छ। बैठकमा प्रचण्डले बोलेका विषय उल्लेख गर्दै केन्द्रीय कमिटी सदस्य शर्माले भने, कांग्रेस र एमालेले जस्ताको त्यस्तै एमसीसी पास गर्न खोजेका थिए। कम्तीमा हामीले व्याख्यात्मक घोषणा गराउन सफल भयौं। नेपालले पनि बोल्ने ठाउँ सुरक्षित बनाएको र राष्ट्रहितको निम्ति व्याख्यात्मक टिप्पणी बाटो बनेको भनी प्रचण्डले बोलेको पनि उनले जानकारी दिए। नेता देव गुरुङले तत्कालका लागि समझदारीको बाटो खोजेर एमसीसी पारित भएपछि चुनौती अझै रहेको बताए। चुनावसम्म गठबन्धनकै प्रक्रियामा अघि बढ्नु पर्छ। स्थानीय तहको निर्वाचनमा होमिनु पर्छ भनेर अध्यक्षले जोडबल दिनु भएको छ, उनले भने। केन्द्रीय सदस्य रामकुमार शर्माले आउँदो स्थानीय तहको चुनावमा सत्ता गठबन्धनसँगै चुनावमा जाने अध्यक्षले बताएको उल्लेख गरे। जुनजुन पार्टीले अहिले स्थानीय तहको नेतृत्वमा छन्, ती ठाउँ तिनै पार्टीलाई छोड्ने कुरो भएको छ, उनले बताए, एमालेले नेतृत्व गरेको ठाउँमा यसअघिको स्थानीय तहको चुनावमा दोस्रो श्रेणीमा मत ल्याएका पार्टीलाई ठाउँ दिने अध्यक्षले प्रस्ताव अघि सार्नु भयो।"
"तिब्बती शरणार्थीसँगै अमेरिकी, बेलायती, स्वीस र अष्ट्रेलियन राजदूतले मनाए ल्होसार","काठमाडौं: नेपालमा रहेका तिब्बती शरणार्थीले ल्होसार पर्व मनाएका छन्। ललितपुरको जावलाखेलमा नेपालस्थित कूटनीतिक नियोगका प्रतिनिधिहरुसहित उनीहरुले २१४९ बाघ वर्ष मनाएका हुन्। कार्यक्रममा नेपालका लागि अमेरिकी राजदूत र्याण्डी बेरी, बेलायती राजदूत निकोला पोलिट, स्वीसका राजदूत एलिजावेथ भोन काप्लर, अष्ट्रेलियन राजदूत फेलिसिटी बोल्क, स्वीस राजदूतावासका प्रतिनिधिलगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। कार्यक्रममा उनीहरुले दलाई लामाको तस्बिर पूजा गर्नुका साथै साँस्कृतिक झाँकी प्रस्तुत गरेका थिए। तस्बिर : सरोज वैजु"
गण्डकी प्रदेश मुख्यमन्त्री पोखरेलको टोली मधेश प्रदेशमा,"जनकपुरधाम : गण्डकी प्रदेश सरकारका मुख्यमन्त्री कृष्णचन्द्र नेपाली पोखरेल शनिबार मधेश प्रदेशको भ्रमणमा जनकपुरधाम आइपुगेका पुगेका छन्। मधेश प्रदेशका मुख्यमन्त्री मो लालबाबु राउतको निमन्त्रणमा गण्डकी प्रदेशका मुख्यमन्त्री पोखरेल पर्यटन व्यवसायी र उद्योगीको टोलीका साथ जनकपुरधाम आइपुगेका हुन् । मधेश प्रदेशमा मुख्यमन्त्री पोखरेले टोलीको भ्रमणको संयोजन नेपाल एसोसियसन अफ टुर एन्ड ट्राभल एजेन्ट्स (नाट्टा) ले गरिरहेको छ । दुई प्रदेशबीच आन्तरिक पर्यटन प्रवद्र्धन, अन्तर प्रदेशीय समन्वय तथा सहकार्यका लागि पनि यो भ्रमण फलदायी हुने गण्डकी प्रदेशका मुख्यमन्त्री कृष्णचन्द्र नेपाली पोखरेल सञ्चारकर्मीहरुसँगको कुराकानीमा बताए । उनले भने, धार्मिक पर्यटन र सांस्कृतिक अन्तरघुलन, मिलाप र सहकार्यका लागि यो भ्रमण निकै उपलब्धिमूलक हुनेमा म विश्वस्त छु । मिथिलाको सत्कार र सौन्दर्यका लागि गण्डकी प्रदेशको राजधानी पोखरा अतुलनीय सम्बन्धलाई थप प्रगाढताको लागि अन्तरप्रदेशीय भ्रमणको सुरुवात गरेका हौं । शनिवार जनकपुरधाम आईपुगेका मुख्यमन्त्री पोखरेललाई प्रदेश सरकारका पर्यटन, उद्योग तथा वन मन्त्री शत्रुधन महतो तथा जनकपुर उद्योग वाणिज्य संघ, सहित पर्यटन व्यवसायीहरुले विमानस्थलमा स्वागत गरेका थिए । विमानस्थलबाट प्रदेश सरकारको मुख्यालय पुगेका मुख्यमन्त्री पोखरेललाई प्रदेश सरकार प्रदेशका मुख्यमन्त्री राउतले स्वागत गरेका थिए । भेटको क्रममा मुख्यमन्त्री पोखरेलले संघीयतालाई मजबुत गर्न अन्तर प्रदेशीय भ्रमणले सहयोग पुर्याउने बताए ।"
५१ प्रतिशत मत नपुगेपछि महोत्तरी कांग्रेसको निर्वाचन दोश्रो चरणमा,महोत्तरी : जनकपुरधाम : नेपाली कांगेसको विधान अनुरुप महोत्तरी नेपाली कांग्रेसको सभापतिको शुक्रबार राती भएको गणनामा कुनै उम्मेदवारको मत ५१ प्रतिशत मत ल्याउन नसकेपछि दोश्रो चरणमा निर्वाचन हुने भएको छ। पहिलो चरणको मत मरिणाम अनुसारमा नागेश्वर यादवले १ हजार ११ मत ल्याउँदै अग्र स्थानमा रहेका छन्। त्यस्तै दोश्रो चरणमा सभापतिका अर्का प्रतिद्वन्दी शुशील यादवले ७ सय ७९ मत ल्याएका छन्। यता अर्का प्रतिद्वन्दी बजरंग नेपालीले कुल मतदानको जम्मा ३ सय ६ मत मात्र प्राप्त गरेका छन्। शुक्रबार भएको निर्वाचनमा कुल मतदाता २ हजार २ सय ७६ रहेको मध्ये २ हजार १ सय ३९ मत खसेको हो। यो कूल मतदाताको ९४ प्रतिशत मत खसेको हो। उक्त मतमध्ये नागेश्वर यादव अग्र स्थानमा सुशिल यादव दोश्रो र बजरंग नेपाली तेश्रो स्थानमा छन्। महोत्तरीको चारवटै क्षेत्रको सार्वजनिक भएको पहिलो चरणको मत परिणामले कुनै उम्मेदवारले ५१ प्रतिशत मत प्राप्त नगरेकोले चुनाव दोश्रो चरणमा गएको हो। नेपाली कांग्रेसको जिल्ला निर्वाचन अधिकृत इन्द्र अधिकारीले चुनाव दोश्रो चरणमा गएको सुचना सार्वजनिक गरेका हुन्। उनले शनिबार पुनः दोस्रो चरणको निर्वाचन हुने तयारी भइरहेको बताए। चुनावी प्रतिस्पर्धामा बजरंग नेपाली बाहिरिएकोमा अव नागेश्वर यादव र शुशील यादव बीच प्रतिस्पर्धा हुनेछ। निर्वाचनमा तिनै सभापतिको उम्मेदवारबीच कडा प्रतिस्पर्धा हुने आँकलन रहेकोमा मत परिणामले छुट्टै नतिजा ल्याउदै बजरंग नेपालीलाई तेश्रो स्थानमा झारेको हो। अब हुने नागेश्वर यादव र शुशील यादव विचको दोश्रो चरणको निर्वाचनमा कसले बाजी मार्ला भन्ने चासोको विषय बन्न पुगेको छ। नेपाली काँग्रेसमा शुशिल यादव तर्फ मत आकर्षित हुन सक्ने केहि नेताको आँकलन छ। उनको राम्रो पकड र हैसियत पाएकाले अन्तिम समयसम्म बजरंग नेपालीले समर्थन गरे चुनावी मत परिणाम सुशिलको पोल्टामा पर्ने कांग्रेसीजनको भनाइ छ।
तमोर नदीको फड्केबाट खसेर ताप्लेजुङमा युवकको मृत्यु,ताप्लेजुङ : ताप्लेजुङको फक्ताङलुङस्थित तमोर नदीमा लगाएको काठको फड्के (कच्ची काठेपुल) तर्नेक्रममा खसेर एक युवकको ज्यान गएको छ। ज्यान जोनमा फक्ताङ्लुङ गाउँपालिका२ खेजेनिमका ३७ वर्षीय सुरबहादुर कार्कीको रहेको जिल्ला प्रहरी कार्यालय ताप्लेजुङले जनाएको छ। प्रहरीका अनुसार बिहीबार साँझ फड्के साँघुबाट खसेर कार्कीको निधन भएको हो। छिमेकीको खेत जोतेर साँझ कामबाट घर फर्कने क्रममा फड्केबाट खसेको स्थानीको भनाइ छ। उनको खोजी गर्ने क्रममा शुक्रबार बिहान स्थानीयले फड्के रहेको ठाउँभन्दा केही तल कार्कीको शव फेला पारेपछि प्रहरीलाई खबर गरेका थिए। स्थानीयको खबरपछि प्रहरी टोली पुगेर घटनाको मुचुल्का उठाएको थियो। यता कार्कीको शव शुक्रबार नै जिल्ला अस्पताल पुर्याएर पोष्टमार्टम गरी साँझतिर आफन्तलाई बुझाएको जिल्ला प्रहरी कार्यालयले जानकारी दिएको छ। खेजेनिम र फक्ताङ्लुङ गाउँपालिकाकै वडा३ लिङ्खिम जोड्नेगरी स्थानीयले तमोर नदीमा फड्के लगाएका छन्।
पेट्रोलियम पदार्थको मूल्यवृद्धिविरुद्ध राँके जुलुस,काठमाडौं: राप्रपा नेपालनिकट राष्ट्रिय प्रजातान्त्रिक विद्यार्थी संगठन नेपालले पेट्रोलियम पदार्थको मूल्यवृद्धि विरुद्ध राजधानीका विभिन्न ठाउँमा प्रदर्शन गरेको छ। मूल्यवृद्धि फिर्ता लिन माग गर्दै राप्रविसं नेपालले काठमाडौंमा ठाउँ ठाउँमा राँके जुलुस निकाल्दै विरोधप्रदर्शन गरेको राप्रपाले जनाएको छ। विगत तीन महिनामा रू १०३ प्रतिलिटरबाट बढाएर अहिले पेट्रोलको मूल्य रू १५० प्रतिलिटर पुर्याइएको छ। शुक्रबार रातीदेखि लागु हुनेगरी आयल निगमले एकैपटक पेट्रोलमा प्रतिलिटर पाँच रुपैयाँले बढाएको थियो। यसपालि मूल्यवृद्धिमा विद्यार्थी संगठन मौन रहेका बेला राप्रविसं सडक प्रदर्शनमा उत्रिएको हो।
सुनकोशीको सुख्खा क्षेत्रमा ४८ करोडको लागतमा खानेपानी पुर्याइँदै,"सिन्धुली : सिन्धुलीको सुनकोशी गाउँपालिकाको सुख्खा क्षेत्रमा बृहत पम्पिङ खानेपानी आयोजना निर्माण सुरु भएको छ। खानेपानी तथा ढल व्यवस्थापन विभाग र स्थानीय उपभोक्ताको लागत साझोदारीमा झण्डै ४८ करोड रुपैयाँको लागतमा उक्त आयोजना सुरु भएको हो। शुक्रबार खानेपानी तथा ढल व्यवस्थापन विभाग, सुनकोशी गाउँपालिका र उपभोक्ता समितिबीच त्रिपक्षीय सम्झौता भएसँगै खानेपानी आयोजनाको काम सुरु भएको सुनकोशी गाउँपालिकाकी अध्यक्ष दिपा बोहोरा दाहालले बताइन्। जलवायु अनुकुलित बृहत खानेपानी आयोजना जिल्लाकै ठुलो आयोजना हो भने सुनकोशी गाउँपालिकाको लागि गौरबको आयोजना हो। सुनकोसी गाउँपालिकाको वडा नम्बर ५ र ६ का एक दर्जनबढी बस्तीका २ हजार ७ सय ५४ घरधुरी खानेपानी आयोजनाबाट लाभान्वित हुनेछन्। सुनकोसी गाउँपालिका ५ मुलकोट स्थित सुनकोशी नदीबाट लिफ्ट गर्दै ठुला ८ वटा रिजर्भ ट्याङ्की निर्माण गरेर गाउँमा पानि पुर्याइने छ।लिफ्ट आयोजनाबाट वडा नम्बर ५ स्थित नांगेडाँडा, परेवाडाँडा, रामटार, काँसीखर्क, खहरेगाऊँ, मुलकोट र वडा नम्बर ६ को गौंखर्क, अमारे, भन्ञ्याङडाँडा, रिठ्ठे, तिनखोप्रे, माथिल्लो चैनपुर, खाल्टे लगायतका क्षेत्रका स्थानीय लाभान्वित हुनेछन, दाहालले भनिन्। गाउँपालिकाका यी बस्तिहरुलाई यस अघि नै अति सुख्खा क्षेत्र घोषणा गरिसकिएको छ। आयोजनाको कुल लागत ४७ करोड ७९ लाख ६३ हजार ५ सय ७० रुपैयाँ ३१ पैसा रहेको छ। उक्त लागतमध्ये ९० प्रतिशत अर्थात ४३ करोड १ लाख ६७ हजार २ सय १३ रुपैयाँ विभागले र ४ करोड ७७ लाख ९६ हजार ३ सय ५७ रुपैयाँ ३ पैसा स्थानीय उपभोक्ताले व्यहोर्नु पर्ने छ। संघीय खानेपानी तथा ढल व्यवस्थापन आयोजनाका प्रमुख सुधिरकुमार शाहाका अनुसार यो आयोजना आगामी दुई वर्षभित्रमा निर्माण सम्पन्न गरिने छ। अघिल्ला दुई वर्षमा १३ करोड रुपैयाँ बराबरको काम उपभोक्ता समिति मार्फत गरिएकोमा यो पटक भने सरकारले टेण्डर फर्मात काम गर्ने गरी टेण्डर आह्वान गरिएको छ। खानेपानीको अभावका कारण वडाका पुरै बस्ती बसाई सर्नुपर्ने अवस्था आएपछि उपभोक्तालाले झण्डै ५ करोड बराबरको नगद र श्रमदान गर्न तयार भएरै भए पनि योजना सुरु गर्न थालिएको उपभोक्ता समितिका अध्यक्ष सुदिप हायुले बताए। खानेपानीको अभावका कारण बसाई सर्नेहरुको कारण गाउँ रित्तिन थालेपछि संघीय सांसद हरिबोल गजुरेलको विशेष पहलमा यो आयोजना संचालन हुन थालेको हो, हायूले भने। यो आयोजना अन्तरगत दुईवटा वडाका २७ सय ५४ घरधुरीमा एकएक वटा धारा जडान गरिने छ। यसले खानेपानीका साथै स्थानीयको करेसाबारीमा सिंचाई सुविधासमेत पुग्ने छ। २०७२ को भुकम्पपछि खानेपानीको मुहानहरु समेत सुकेपछी सयौं स्थानीय खानेपानीको समस्यामा परेका थिए। खानेपानी अभावमा सुख्खा क्षेत्रका नागरीकहरु सुनकोशी गढतिर किनारमा बसाई सर्न बाध्य थिए। तर, यो आयोजना सम्पन्न भएपछि खानेपानीकै समस्याका कारण हुने बसाईसराई रोकिने र गाउँमै कृषी उत्पादन गरेर आयाआर्जन गर्नसमेत सहयोग पुग्ने अपेच्छा गरिएको स्थानीय उपभोक्ता तथा युवा नेता प्रमोद दाहालको विश्वास छ। बहुवर्षीय आयोजना अन्तगतको यो आयोजनाबाट आगामी २५ वर्षसम्म वृद्धि हुने जनसंख्या र सहरीकरणलाई लक्षित गरेर संचालन गरिएको हो।"
दुई भारतीय नागरिक नेपाली भूमि प्रयोग गरेर किन जाँदै थिए इरान?,"काठकाडौं: त्रिभनुव अन्तर्राष्ट्रिय विमानस्थलबाट इरान हिँडेका दुई जना भारतीय नागरिकलाई त्रिअबि अध्यागमन कार्यालयले फर्काएको छ। भारतका अजय बन्सल र राजेश कुमार गुप्तालाई शुक्रबार अध्यागमन कार्यालयले प्रस्थान अनुमति नदिएको हो। उनीहरुले आवश्यक कागजात बुझाउन नसक्दा प्रस्थान अनुमति नदिइएको अध्यागमन कार्यालयले जनाएको छ। 'नेपालबाट अन्य मुलुक जाँदा आवश्यक पर्ने नेपालस्थित भारतीय दूतावासको एनओसी लेटर नभएको र भ्रमणको उद्देश्य स्पष्ट नभएकाले प्रस्थान अनुमति दिन नसकिएको हो,' अध्यागमन कार्यालयले भनेको छ। त्यस्तै कतार हिँडेका बाराकी रिया कुमारी गुप्ता र कम्बोडिया हिँडेका ललितपुरका अरुण सापकोटा, काठमाडौंका सुरज जंग तामाङ, गोरखाका बिपिन श्रेष्ठ, काठमाडौंकै सुशील नपित र काभ्रेपलाञ्चोकका कर्मा तामाङलाई पनि प्रस्थान अनुमति नदिएको अध्यागमन कार्याले जनाएको छ।"
प्रहरी नियन्त्रणमा रहेका युवकको मृत्यु भएपछि,"सुर्खेतः सुर्खेतमा एक युवकको शंकास्पद मृत्यु भएको छ। कालिकोटको तिलागुफा नगरपालिका३ का कृष्ण हमालको शनिबार विहान मृत्यु भएको हो। उनलाई शनिबार विहान सुर्खेत अस्पतालले मृत घोषणा गरेको हो।उनी शुक्रबार राति नेपालगञ्जबाट सुर्खेत आउने क्रममा मादकपदार्थ सेवन गरेको भन्दै वीरेन्द्रनगरस्थित सुब्बाकुनामा प्रहरीले नियन्त्रणमा लिएको थियो। प्रहरीले नियन्त्रणमा लिनुअघि निर्घात कुटपिट गरेका कारण कृष्णको मृत्यु भएको आफन्तले आरोप लगाएका छन्। भे१क ९२२ नम्बरको ट्रकमा आएका उनलाई प्रहरीले मादकपदार्थ सेवन गरेको भन्दै कुटपिट गरेको आफन्तको आरोप छ। आफन्तका अनुसार उनी त्यो ट्रकमा किराना पसलको सामान लिएर आएका थिए। जिल्ला प्रशासन कार्यालयले भने लाइसेन्स नभएका कारण ट्रकका सहचालक, चालक र हमाललाई प्रहरीले शुक्रबार राति सुब्बाकुनामै रोकेको जनाएको छ। तर उनीहरुलाई शनिबार विहान छाडिएको प्रशासनले जनाएको छ। विहान ८ बजेतिर सुब्बाकुनाबाट छाडिएका उनीहरुमध्ये कृष्णलाई सुर्खेत अस्पतालमा उपचारका लागि लगिएको थियो। तर अस्पतालले सवा १० बजे कृष्णलाई मृत घोषणा गरेको हो। आफन्तले प्रहरीको कुटाइबाट कृष्णको मृत्यु भएको आरोप लगाएका छन् भने प्रशासनले सकुशल नै छाडिएको दाबी गरेको छ। कृष्णको मृत्यु शंकास्पद् भएको भन्दै आफन्तहरुले शनिबार वीरेन्द्रनगरमा प्रदर्शन गरेका छन्। सडकमा टायर बालेर प्रदर्शनमा उत्रिएका आफन्तले दोषीमाथि कारबाहीको माग गरेका छन्। यसैबीच यो घटनाको छानबिन गर्न चार सदस्यीय छानबिन समिति गठन गरिएको छ। प्रमुख जिल्ला अधिकारी खगेन्द्रप्रसाद रिजालको अध्यक्षतामा बसेको बैठकले छानबिन समिति बनाएको हो। सुर्खेतका सहायक प्रमुख जिल्ला अधिकारी ईश्वरीप्रसाद पाण्डेको संयोजकत्वमा गठन भएको समितिले छानबिन गरी तीन दिनभित्र प्रतिवेदन बुझाउने छ। प्रशासनका अनुसार मृतकका आफन्तहरुसँगको छलफलपछि यो समिति गठन भएको हो।"
"मानापाथी हिमालमा हिउँपहिरो : १५ चौरी मरे, १० बेपत्ता","जोमसोम : मुस्ताङको थासाङ गाउँपालिका२ मानापाथी हिमालको फेंदमा शनिबार बिहान करिव ४ बजे भीषण हिउँ पहिरो गएको छ। हिउँपहिरोले पुरिएर पानापाथी हिमालको फेदनजिक खर्कको गोठमा रहेका १५ वटा चौरी मरेको जनाइएको छ। थासाङ२ नाउँरिकोटकी स्थानीय शुशिला गौचन र उनका भाइ नरप्रसाद गौचनको गोठमा रहेका ३९ वटा चौरीमध्ये १५ वटा चौरी हिउँपहिरोमा पुरिएर मरेको थासाङ२ बोक्सी खोलाका सुजन गौचनले पुष्टि गरे। उनका अनुसार कुल ३९ वटा चौरीमध्ये १४ वटा चौरी जिउँदो भेटिएको र १५ वटा चौरी हिउँपहिरोमा पुरिएर मरेका छन् भने १० वटा चौरी अझै फेला पर्न नसकेको गौचनले जानकारी दिए। हिउँपहिरोको घटनापछि अहिले त्यसक्षेत्रका स्थानीयबासी र प्रहरीको टोलीले चौरी खोज्ने र घटनाको विवरण संकलन गर्ने काम गरेको उनले बताए। थासाङ२ को गुरुसाङ्वो गुफामाथिको चिप्लुङ लेंकमा नाउरिकोटकी शुशिला गौचन र नरप्रसाद गौचनको चौरी गोठ थियो। गोठमा चौरी हेर्ने गोठाला त्यहा नभएको अवस्थामा हिउँपहिरो गएको चौरी धनी शुशिला गौचनले बताइन्। हिउपहिरोले चौरी गोठ पुरै पुरिएको र आफ्नो चौरी गोठमा लाखौंका क्षति पुगेको उनले बताइन्। स्थानीय बासिन्दा घरमा सुतिरहेको अवस्थामा हिउँपहिरो गएकाले जनमानसमा त्रास नभएको उनले खुलाइन्। यसअघि गत कार्तिकको तेश्रो साता उक्तक्षेत्रमा भीषण हिउँपहिरो गएको थियो। त्यसबेला बिहान करिव ११ बजे हिउँपहिरो गएपछि स्थानीयबासीमा भागदौड मच्चिएको थियो।थासाङ२ कोवाङ स्थित जनआदर्श अमरसिंह माध्यमिक विद्यालयका शिक्षक, र विद्यार्थी भागदौड हुँदा ९ जना घाइते भएका थिए। त्यसक्षेत्रमा दशकौंदेखि पटकपटक हिउँपहिरो जाने गरेको थासाङ२ सौरुका स्थानीय सोजन हिराचनले जानकारी दिए। उनले हिउँदयामको चिसो मौसममा पनि हिउँपहिरो जानु अनौठो घटना भएको बताए। त्यसक्षेत्रमा पटकपटक हिउँपहिरो जाने गर्दा खर्कको दर्जनौं गोठमा रहेका याकचौरी जोखिममा परेको उनले बताए।"
"माथा पर मोटरी, जय सियाराम !","१५ दिवसीय परिक्रमामा सहभागी हुन नसकेका अधिकांश जनकपुरवासी अन्तरगृह परिक्रमामा सहभागी हुन्छन्। परिक्रमा सम्पन्न भएको भोलिपल्ट मिथिलाञ्चलमा होली पर्व मनाइन्छ। परिकरमा माहात्म्य बहुत भारी, परिकरमा रामसियाके अनुपम जोरी हुनकर महिमा बहुत भारी, परिकरमा परिकरमा माहात्म्य बहुत भारी, परिकरमा टाउकोमा कपडाको मोटरी। हातमा बेतको लाठी र कमण्डल। अनि, खाली खुट्टा १५ दिनको यात्रा। ५५ वर्षीय सन्तोषी दास त्यागी यस्तै कठोर यात्रामा निस्किएका छन्। शरीर केही वृद्ध भए पनि उनको ऊर्जा र भगवानप्रतिको श्रद्धा कम देखिँदैन। बाटोमा रोडा, ढुंगा र बाधक तत्वहरू भेटिन्छन्। तर पनि आस्था र उल्लासले सबै चुनौती स्वीकार्य हुन्छ। ४० वर्षदेखि यो यात्रा गर्दै आएको छु। गर्मी, चिसो वा बाटोको कष्टले केही फरक पर्दैन मनमा सीतारामको बास भएपछि। सबै समस्या टर्छ, बिहीबार हनुमानगढीमा भेटिएका दास भन्छन्, आस्था र सद्भावको यो यात्राले जीवनलाई ऊर्जा प्रदान गर्छ र दुःखकष्टबाट मुक्ति दिन्छ। मिथिलामा फगुनहट (फागुन महिनामा बग्ने हावा) सुरु हुनेबित्तिकै मध्यमा परिक्रमाको तयारी पनि सुरु हुन्छ। परिक्रमा जाने महिला पुरुषहरूले नयाँ वस्त्रको जोहो गर्छन्। यसरी १५ दिनका लागि चाहिने अन्न, कपडा र आवश्यक सरसामग्री जुटाएर यात्राको तयारी गरिन्छ। मिथिलाका गाउँगाउँमा अहिले छुट्टै उल्लास छ। त्रेता युगदेखि रामसीतासँग गाँसिएको साइनो वर्तमान अवस्थामा विभिन्न धार्मिक अनुष्ठानका माध्यमले जीवन्त गरिन्छ। देशमा बदलिएको राजनीतिक घटनाक्रम वा राजनीतिक परिवर्तनहरूले ऐतिहासिक र पौराणिक सम्बन्धलाई कुनै असर पार्न सकेको छैन। हुन त जनकपुर अहिले मधेस प्रदेशको राजधानी भएको छ। आठ जिल्लालाई समेटेर यो प्रदेश निर्माण गरिएको छ। तर, प्राचीन मिथिला र राजा जनकको विरासतको रूपमा रहेको यो नगरी मिथिलाको राजधानीको रूपमा हिन्दू धर्मग्रन्थहरूमा वर्णन पाइन्छ। मिथिलाञ्चलको भूभाग नेपाल र भारत दुवै देशमा छ। जसलाई प्रमाणित गर्छ, मिथिला माध्यमिकी परिक्रमाले। यसरी भयो परिक्रमा सुरु यस परिक्रमाको चर्चा बृहत् पुराणअन्तर्गतको मिथिला माहात्म्यमा छ। भगवान्को मन्दिर, देवस्थल, पवित्र नगरी, तीर्थ वा सरोवरको चारैतिर प्रदक्षिणा गरिनुलाई नै परिक्रमा भनिएको छ। मिथिला माहात्म्यमा चर्चा गरिएअनुसार तीनवटा परिक्रमा छन्, बृहत् परिक्रमा, मध्यमा परिक्रमा र लघु परिक्रमा। बृहत् परिक्रमा भनेको नदी, कौशिकी, गण्डकी, गंगा र हिमालयको परिक्रमा हो। यसका साथै बृहत् परिक्रमा मिथिलाको सन्दर्भमा मिथिला देशको परिक्रमा पनि हो। साधुसन्तहरूले यो परिक्रमा गरिराखेका हुन्छन्। मिथिलामा हुने परिक्रमा मध्यमा परिक्रमा हो। यसका विभिन्न नामहरू छन्। कसैले यसलाई माध्यमिकी, कसैले ८४ कोस परिक्रमा त कसैले १५ दिने परिक्रमा पनि भन्छन्। मध्यमा परिक्रमा मिथिलाको राजधानीको परिक्रमा हो भने अन्तरगृह परिक्रमा भनेको राजा जनकको दरबारको परिक्रमा हो भन्ने विश्लेषण छ। शास्त्र पुराणहरूमा यस परिक्रमाको चर्चा पहिलादेखि भए पनि यो शास्त्र पुराणमै सीमित भइसकेको थियो। १८१० सालको सेरोफेरोमा (करिब अढाई सय वर्ष) सियालाल शरण परमहंस नाम गरेका सिद्ध साधु थिए। उनी जनकपुरको रत्नसागर मठछेउको फूलबारीमा बस्ने गर्थे। उनले सो बेला मिथिलाको परिक्रमा गर्ने योजना बनाए। उनले करिब १०, १५ साधुलाई जम्मा पारी ढोलक, झ्याली पिट्दै भजनकीर्तनसहित परिक्रमा सुरु गरे। सो बेला परिक्रमा सुरु हुँदा यो क्षेत्र जंगल थियो। पैदल यात्रा गर्नु सहज थिएन तर ती आँटिला जोगीले भगवान्को नाम लिँदै यस परिक्रमालाई जारी राखे। केही साधुसन्तले सुरु गरेको परिक्रमामा विस्तारै यात्रु थपिँदै गए। नेपाल र भारतको गरी १ सय ३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमा बृहत् हुँदै गयो। सियालाल परमहंसले सुरु गरेको धार्मिक यात्राले करिब ३० वर्ष पूरा गरेपछि जनकपुरको सीताकुण्ड भन्ने आश्रमबाट मिथिला बिहारीको डोला परिक्रमामा सहभागी गराउने क्रम सुरु भएको अग्निकुण्ड सुन्दरसदनका वर्तमान महन्थ नवलकिशोर दास बताउँछन्। मिथिला बिहारी भगवान् रामकै नाम हो। रामको डोला परिक्रमामा सहभागी हुन थालेको केही दिनपश्चात् जनकपुरस्थित सीताकुण्डको साधु परिवार डोला सञ्चालन गर्न असमर्थ भयो। तर, सो परिवारकै साधुहरूले धनुषाको ठेरा कचुरीमा पनि मठ सञ्चालन गरेका थिए। सो बेला कचुरी मठको महन्थले मिथिला बिहारीको डोला सञ्चालन गर्न स्वीकार गरे। सोही बेलादेखि डोला त्यहाँबाट सञ्चालन हुन थाल्यो। मिथिला बिहारीको डोला परिक्रमामा विधिवत् सहभागी भए पनि त्यति बेला जानकीजीको डोला सहभागी भएको थिएन। तर, जहाँ रामको डोला हुन्छ त्यहाँ सीताजीको डोला पनि सहभागी हुनुपर्छ भन्ने विचार विमर्श साधुसन्तहरूमा भयो। त्यतिबेला जनकपुरस्थित सुन्दरसदनका तत्कालीन महन्थ पण्डित रामदुलारी शरणजी महाराजले सुन्दरसदन अग्निकुण्ड मठबाट जानकीजीको डोलाको स्थापना भयो। त्यसपछि राम र जानकीको डोला थपियो। १५ वटै पडावको यस्तो छ महत्तव मध्यमा परिक्रमाको चर्चामा पाँच दिनमै यो यात्रा सकिने उल्लेख छ। तर, साधुसन्तहरूले पाँच दिनमै यति धेरै हिँड्न गाह्रो भयो भनेर साझा विचार गरे। त्यसपछि सबैको सहमतिले सुविधाअनुसार १५ वटा विश्रामस्थल स्थापित गरिएका हुन्। यी पडावहरूको विषयमा कुनै शास्त्रीय प्रमाण नभए पनि यिनको धार्मिक महत्व भने रहेको छ। भारतको कलाणेश्वर महादेव स्थानबाट परिक्रमावासीले विधिवत् रूपमा संकल्पित भई यस धार्मिक यात्राको प्रारम्भ गर्छन्। यी विश्रामस्थलहरूको विषयमा थुप्रै किंवदन्ती र कथाहरू मिथिलाञ्चलमा व्याप्त छन्। भनिन्छ, राजा जनकले आफ्नो राजधानी जनकपुरको रक्षाका लागि जनकपुरधामको चारै कुनामा चारवटा शिवालयको स्थापना गरेका थिए। जसमा जलेश्वरमा जलेश्वरनाथ, भारतको कलनामा कल्याणेश्वरनाथ, धनुषाको क्षीरेश्वरमा क्षीरेश्वरनाथ र सप्तेश्वरनाथ रहेका छन्। यिनै शिवालयहरूलाई आधार मानेर तिनको प्रदक्षिणा गर्नुलाई परिक्रमाको रूप दिइएको हो। केही कथाहरूमा भनिन्छ, भगवान् राम अयोध्याबाट जनकपुरसम्म आउँदा जुन बाटाहरू भएर आए तिनलाई नै परिक्रमाका पडाव बनाइएका छन्। तर, यी कथाहरूमा जे जस्तो यथार्थ भए पनि परिक्रमा यात्रीहरूको आस्था र विश्वासले यस धार्मिक यात्रालाई जीवन्त बनाउने गर्छ। नेपाल र भारतको गरी १३३ किलोमिटर लामो यस यात्राले दुई देशबीचको धार्मिक सम्बन्धलाई पनि प्रगाढ बनाउँछ। नेपालको १०७ र भारतको २६ किलोमिटर भूमिमा यात्रीले पैदल यात्रा गर्ने परम्परा छ। परिक्रमाका विश्रामस्थलहरूको महत्व यस्ता छन्। कलना : मध्यमा परिक्रमामा भगवान् शिवलाई साक्षी मानेर भारतको बिहार राज्यको कलनास्थित कलाणेश्वर महादेव मन्दिरबाट यात्रा प्रारम्भ हुन्छ। कलाणेश्वर महादेवलाई मनोकामना सिद्धि गर्ने महादेव भनी जनविश्वास गरिएको छ। यहाँ पूजा आराधनापछि पहिलो विश्राम यात्रीहरूले गर्छन्। धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् न त कसैप्रति निर्भरता हुन्छ। यो संसारकै दुर्लभ यात्रा हो। गिरिजास्थान : कलाणेश्वरबाट हिँडेका परिक्रमा यात्रीहरूको दोस्रो विश्राम भारतकै गिरिजास्थान हो। गिरिजास्थानमा माता गिरिजाको मन्दिर छ। गिरिजा गौरीलाई भनिएको छ। प्राचीन समयमा माता सीता गिरिजास्थानमा गएर त्यहाँको कुण्डमा स्नान गरी गौरीको पूजाअर्चना गर्ने गरेको जनविश्वास छ। माता जानकी र भगवान् रामको पहिलो भेट पनि यसै स्थानमा भएको कथाहरूमा उल्लेख छ। मटिहानी : गिरिजास्थानबाट परिक्रमा गरी यात्री फेरि नेपाल फर्किन्छन्। महोत्तरीको मटिहानी तेस्रो विश्राम हो। रामसीता विवाहका लागि मण्डप बनाउन र विवाहको वेदी बनाउन मटिहानीकै पवित्र जलाशयमा मटकोर विधि गरिएको थियो। त्यसैले यसस्थानको महŒव छ। यहाँस्थित लक्ष्मीनारायण मन्दिरमा यात्रीहरूले दर्शन गर्ने गर्छन्। जलेश्वर : चौथौ पडाव हो, महोत्तरी सदरमुकाम जलेश्वर। यहाँ भगवान् शिव जलमा निवास गर्छन्। जलेश्वरनाथ महादेवको नामले नै यस सहरको नामकरण भएको हो। जलेश्वरनाथको दर्शन परिक्रमा यात्रीहरूको लागि महत्वपूर्ण हुन्छ। मडै : फागुन पञ्चमी तिथिमा परिक्रमा यात्री महोत्तरीकै मडै पुग्छन्। यो स्थानमा प्राचीन समयमा माण्डव्य ऋषिको बासस्थान यहाँ रहेको थियो। धु्रवकुण्ड : मडैबाट षष्ठी तिथिमा परिक्रमा छैटौं दिन धु्रवकुण्ड आइपुग्छ। माहात्म्यमा धु्रवले यस स्थानमा कठोर तपस्या गरेका थिए। त्यसैले यस स्थानको नाम धु्रवकुण्ड पर्न किंवदन्ती छ। कञ्चनवन : यात्राको सातौं पडाव हो, कञ्चनवन। यहाँ परिक्रमा यात्रीका लागि निकै भव्य आयोजना हुने गर्छ। इच्छावती गंगा र वीरजा गंगाको संगमस्थल हो यो। यस भूमिमा भगवान् रामले माता सीतासँग होली खलेको कथा छ। बूढापाका भन्छन्, पहिला कञ्चनवनको माटो पनि रातो थियो। परिक्रमा यात्रीहरूका लागि यहाँ होली आयोजना गरिन्छ। यात्रीले यहाँ रंगअबीरबाट होली खेल्छन्। परिक्रमा कञ्चनवन पुगेर होली खेलेपछि मिथिलाञ्चलमा विधिवत् होली प्रारम्भ हुन्छ। पर्वता : यात्राको आठौं पडाव हो, पर्वता। यो पाँच पर्वतको संगमस्थल रहेको जनविश्वास छ। धनुषाधाम : परिक्रमाको नवौं पडाव हो, धनुषाधाम। यस स्थलको विशेष रामायणिक महत्व छ। मिथिलाका राजा जनकले छोरीको सीताको विवाहका लागि स्वयंबर आयोजना गरेका थिए। सो स्वयंबरमा सहभागी भएकाका लागि शिवजीको धनुषमा प्रत्यन्चा चढाउनुपर्ने सर्त राखिएको थियो। ठूलठूला राजाहरू सहभागी भएको सो स्वयम्बरमा कसैले पनि शिवको धनुषलाई उचाल्नसमेत सकेनन्। तर, भगवान् रामले सो धनुषलाई उठाएर प्रत्यन्चा चढाउँदा धनुष तीन टुक्रामा भाँचियो। जसमध्ये एउटा टुक्रा आकाश, अर्को पाताल र अर्को धरतीमा झरेको थियो। धरतीमा झरेको सो धनुषको टुक्रा धनुषाधाममा अहिले पनि रहेको जनविश्वास छ। यहाँको धनुष मन्दिरमा शिवको धनुषको अवेशषलाई अहिले पनि पूजापाठ गरिन्छ। परिक्रमा यात्री यहाँ पूजापाठ गरेर मात्र विश्राम गर्छन्। सतोषर : दशमी तिथिको दिन परिक्रमा सतोषर पुग्छ। यो सप्तऋषिको तपोभूमि रहेको जनविश्वास छ। मिथिला आगमनमा गुरु विश्वामित्रले भगवान् राम र लक्ष्मणलाई यहाँ ल्याएका थिए। ११औं दिनमा यात्रीहरू औरही पुग्छन्। १२औं दिन करुणा र १३औं दिनमा फेरि परिक्रमा यात्री कलाणेश्वर फर्किन्छन्। १४औं दिन परिक्रमा डोला जनकपुर आइपुग्छ। रातमा विश्राम गरेपछि फागु पूर्णिमाका दिन जनकपुरको अन्तरगृह परिक्रमा गरिन्छ। १५ दिवसीय परिक्रमामा सहभागी हुन नसकेका अधिकांश जनकपुरवासी अन्तरगृह परिक्रमामा सहभागी हुन्छन्। परिक्रमा सम्पन्न भएको भोलिपल्ट मिथिलाञ्चलमा होली पर्व मनाइन्छ। यात्राका नियमहरू माथा पर मोटरी जयसिया राम, रामसीताको जयजयकारले गुञ्जिने परिक्रमा यात्रा सोचेजसो सहज छैन। दृढ संकल्प र मनमा भगवान्प्रतिको आस्थाले मात्रै यस कठिन यात्रालाई तय गर्न सघाउँछ। १५ दिनसम्म घरपरिवारबाट छुट्टिएर सात्विक भई नांगो खुट्टा यो यात्रा तय गरिन्छ। पहिला त बाटोहरू कच्ची थिए। चिसो माटोमा हिँड्दा खासै अप्ठ्यारो थिएन, ५२ वर्षीय परिक्रमा यात्री रामअशेष सहनी भन्छन्, अहिले बाटोहरू पक्की भएका छन्। रोडा पत्थरहरूको प्रयोग बढी छ। नांगो खुट्टा हिँड्दा साह्रै कष्ट हुन्छ। परिक्रमा यात्रामा निस्कने यात्रीले यात्रा अवधिभर सात्वक भोजन गर्नुपर्ने हुन्छ। यात्रीहरूले माछा, मासु, प्याज, लसुन, मुसुरोको दाललगायतका अशुद्ध मानिएका भोजन गर्दैनन्। खाना पनि विश्रामस्थलमा पुगेपछि मात्रै खान पाइन्छ। यात्रामा १५ दिनका लागि अन्न बोकेरै यात्री निस्कन्छन्। कतिपय मठमन्दिरको डोलासँग हिँड्नेहरूले खाने र पिउने सरसामान बयलगाडामा राखेर पैदल यात्रा गर्छन्। प्रत्येक पडावस्थलमा पुग्दा अस्थायी टहरा बनाएर भुइँमै ओछ्यान गरी बस्नुपर्ने हुन्छ। परिक्रमा यात्री विश्रामका लागि पडाव स्थलहरूमा पहिलादेखि नै ठाउँ निर्धारण हुन्छ। विश्रामस्थलमा भजनकीर्तन गरी यात्रीले रात काट्छन्। कोही भाकल त कोही श्रद्धाले आउँछन् महोत्तरीको परौल निवासी ५० वर्षीया कैलाशीदेवी गत वर्षदेखि माध्यमिकी परिक्रमामा सहभागी हुन थालेकी छन्। उनी यस वर्ष पनि परिक्रमा यात्रामा निस्केकी छन्। बिहीबार हनुमानगढीमा भेटिएकी कैलाशीले भाकल भगवान्ले पूरा गरेको बताइन्। सुनाउँछिन्, भगवान्ले गत वर्ष एउटा र यस वर्ष अर्को नाति दिएपछि परिक्रमा यात्रा गर्न आएको छु। ६० वर्षीय भोगिन्दर साह पहिलो पटक परिक्रमामा सहभागी भएका छन्। मेरो घरपरिवार, छिमेकीहरू पहिलादेखि नै परिक्रमामा आउँथे, एकडारा निवासी साह भन्छन्, म त अहिलेसम्म घरपरिवारमै अल्झेर बसेको थिएँ तर यसपालि सोचें यदि अब पनि धर्मकर्म गरिनँ भने जीवन बितेपछि के गर्ने ? त्यसैले धर्म गर्न आएको छु। महोत्तरी भोइलका करिब ५५ वर्षीय साधु सन्तोषी दास त्यागी पछिल्लो ४० वर्षदेखि परिक्रमामा निरन्तर सहभागी भइरहेको अनुभव सुनाए। सानैदेखि मठमा गएर साधु बनें। घरपरिवारबाट सन्न्यास लिएँ। मेरा गुरुसँगै परिक्रमामा सहभागी हुन थालें। जबसम्म बाँच्छु, तबसम्म परिक्रमा गर्छु, त्यागी निकै खुसी हुँदै सुनाउँछन्। व्यवस्थापनमा छैन सरकारको चासो यात्रालाई प्रवद्र्धन र व्यवस्थापन गर्नतर्फ तीनै तहको सरकारको उदासीनता देखिन्छ। हुन त परिक्रमा यात्रा जुन जुन गाउँ वा सहर भएर जान्छ, त्यहाँका स्थानीयले यात्रीलाई सक्दो स्वागत सत्कार गर्दै आएका छन्। तर, परिक्रमा विश्रामस्थलहरूलाई व्यवस्थित गर्न कतैबाट ठोस पहल भएको छैन। पर्यटन प्रवद्र्धनको नाममा लाखौं करोडौं खर्चने मधेस सरकारको आँखा यस यात्रामा पुग्न सकेको छैन, महन्थ नवलकिशोर साह भन्छन्, पहिला त संघीय सरकारले गरेन भनेर दुःखी हुन्थ्यौं। अहिले आफ्नै गाउँघरमा सरकार छ तैपनि यस यात्रालाई हेर्न सकेको छैन। परिक्रमा यात्रीहरूलाई खानेपानी, शौचालय र विश्रामस्थलहरूमा धर्मशालासमेतको बन्दोबस्त हुन नसक्दा यस ऐतिहासिक यात्राप्रति आकर्षण घट्दै गएको देखिन्छ। परिक्रमा रामायणको जीवन्तता मिथिला मध्यमा परिक्रमाले त्रेता युगमा रचित रामायणलाई वर्तमान समयसम्म जीवन्त पार्दै आएको जानकी मन्दिरका महन्थ रामतपेश्वर दास वैष्णव बताउँछन्। मिथिला माहात्म्यमा यसको वर्णन गरिएको छ। मिथिलापुरीमा मानवको रूपमा जन्म लिनु ठूलो सौभाग्य हो। यस भूमिको यात्रा गर्नाले अनन्त फल प्राप्त हुन्छ, महन्थ दास भन्छन्। हिन्दू धर्म, संस्कृति र परम्परामा यसको ठूलो महत्व छ। हिन्दू धर्मशास्त्रमा प्रदक्षिणाको महत्व निकै बढी छ। माध्यमिकी परिक्रमा रामायणकालीन सभ्यता  हिमांशु चौधरी, संस्कृतिविद् मूलतः यो एउटा आध्यात्मिक यात्रा हो। साधनाका विभिन्न माध्यम हुन्छन्। कसैले ध्यान गर्छ, कसैले योग गर्छ। कसैले भजनकीर्तन गर्छन् भने कसैले सात्वक यात्रा गर्छ। माध्यमिकी परिक्रमा पूर्णतः सात्वक यात्रा हो। हाम्रो धर्म संस्कृतिमा यो कुनै नयाँ प्रचलन पनि होइन। हिन्दू सभ्यतामा प्रदक्षिणाको पौराणिक परम्परा छ। तथापि कतै यसलाई साताव्यापी त कतै कम दिनको परिक्रमाका रूपमा गरिँदै आएको छ। यो परिक्रमा रामायणकालीन सभ्यतालाई उजागर गर्छ। यसको १५ वटा परिधि वा भनौं पडाव स्थलहरू रामायणकालीन सभ्यतासँग जोडिएको छ। कतै शिवको शिवालय छ। कतै रामको स्थल छ भने कतै सीतासँग जोडिएका स्थान छन्। यस यात्राको क्रममा व्यक्तिको आत्मामा भएको भगवान््प्रतिको आस्थालाई साधनाको रूपमा परिणत गरी इच्छा, आकांक्षा, सपना वा मनोरथ पूर्तिका लागि कामना गर्ने गर्छन्। अन्य व्रत वा पूजापाठ गर्दा धेरै कुरा वर्जित हुँदैन। तर, यस परिक्रमामा सहभागी हुनेले खुट्टामा चप्पलसमेत नलगाई पदयात्रा गर्ने गर्छन्। यो निकै अनुपम छ। अन्य यज्ञ वा धार्मिक अनुष्ठानहरूमा जनमानसलाई निम्तो दिइन्छ। अथवा, कोही आयोजक भएर सबैलाई सहभागिताका लागि आह्वान गर्छ। यस धार्मिक यात्रामा श्रद्धालुहरू स्वतःस्फूर्त रूपमा सहभागी हुन्छन्। यो आध्यात्मिकताको प्रगाढता हो। यसमा सहभागी हुनेहरूले न कसैसँग कुनै अपेक्षा राखेका हुन्छन् नत कसैप्रति निर्भरता हुन्छ। सहभागी आफ्नो यात्राको सम्पूर्ण बन्दोबस्त आफैं गर्छन्। मात्र भगवान्को नामको सहारामा कठिन यात्रा पूरा गर्छन्। समग्रमा भन्नुपर्दा, यो संसारकै दुर्लभ यात्रा हो। वर्तमान परिपेक्ष्यमा यस परिक्रमालाई केही परिष्कृत गर्नु आवश्यक छ। यात्राका पडाव स्थलहरूका आआफ्नै विशिष्टता छन्। ती विशिष्टतालाई ध्यानमा राखी तिनको विकास र पर्यटकीय प्रवद्र्धनसँग जोड्नु पनि आवश्यक छ। यसका पडाव स्थलहरूको व्यवस्थापन र परिक्रमा यात्रुहरूको सहजतालाई पनि ध्यान दिन्छन्। तीन तहका सरकारले यस धार्मिक यात्रालाई विश्वमाझ प्रस्तुत गर्न वातावरण निर्माण गर्नुपर्छ।"
लागूऔषध नदिँदा हत्या,"काठमाडौं : जुम्लाका मानबहादुर राउत शिवरात्रिको दिन बिहान मृत भेटिए। उनको टाउकोमा गहिरो चोट लागेको थियो । उनको शव काठमाडांैको बुढानीलकण्ठ५ को थाकचोकस्थित प्लटिङमा भेटिएको थियो। राउत टोखास्थित चण्डेश्वरी मन्दिरनजिकै परिवारसहित डेरा गरी बस्दै आएका थिए। ३२ वर्षीय राउत मजदुरी गरी परिवार पाल्दै आएका थिए। महानगरीय प्रहरी परिसरका प्रवक्ता दिनेशराज मैनालीका अनुसार उनको हत्यामा संलग्न भएको अभियोगमा विष्णुमती दुलाल गाउँ बस्ने २४ वर्षीय याकुभ चौधरी र लिबुकोट बस्ने १८ वर्षीय करण पासवान प्रक्राऊ परेका छन्। शंस्कास्पद रूपमा शव देखेपछि स्थानीयले प्रहरीलाई खबर गरेका थिए। तर, सनाखत हुन सकेको थिएन। प्रवक्ता मैनालीका अनुसार शव हेर्दा शंस्कास्पद र हत्या गरेर फालिएको जस्तो लागेपछि अनुसन्धानका लागि कुकुरसहितको प्रहरी टोली परिचालन गरिएको थियो। प्रहरीले राउतको शव पोस्टमार्टमका लागि त्रिवि शिक्षण अस्पताल महाराजगन्ज पठाएको थियो। घटनाको विस्तृत विवरण आउन बाँकी रहेको मैनालीले बताए। प्रारम्भिक अनुसन्धानबाट राउतको हत्याको कारण लागूऔषध भएको बुझिएको छ। प्रहरीका अनुसार राउत १६ गते साँझ घरबाट हिँडेका थिए। पक्राउ परेका चौधरी, पासवान र मृतक राउत पहिलेदेखिकै मिल्ने साथी हुन्। दुव्र्यसनीमा लागेका उनीहरू सँगै बसेर गाजा खाने, ड्रक्स लिने, रक्सी खाने गरेको प्रहरीले जनाएको छ। याकुभ चौधरी लागूऔषध सुधार केन्द्रमा समेत बसेका थिए। यसैक्रममा लागूऔषध र ड्रक्स ल्याइदिन चौधरीले मृतकलाई ३५ हजार रुपैयाँ दिएको देखिन्छ। राउतले पैसा फिर्ता नदिने र लागूऔषध पनि नल्याउने गरेपछि उनीहरूबीच विवाद आएको र १६ गते साँझ मृतक आफ्नो फुपुको छोरासँग टोखातिर गएर मापसे गरेको प्रारम्भिक अनुसन्धानबाट खुलेको छ। दुलाल गाउँको घले होटलमा मृतक राउत र आरोपितहरूको भेट भएको थियो। त्यहाँबाट उनीहरू एउटै मोटरसाइकलमा चौधरीको घरछेउमा पुगेका थिए। त्यहाँ पुगेर पासवानले गाजा भरेर तान्न थाले। चौधरी र राउतबीच विवाद भयो। अनुसन्धान संग्लन अधिकृतका अनुसार विवादले चर्को रूप लिँदा चौधरीले मृतकलाई मुक्का हानेका थिए। पासवानले पनि भुइँमा रहेको बाँसको भाटा टिपेर पछाडिबाट टाउकोमा २ पटक हाने। कुटाइबाट सिकिस्त भएका राउत ढल्मलिँदै त्यहाँबाट हिँडे। आरोपितहरू भागेर घर गए। प्रहरीले खोज्छ र अप्ठ्यारो पर्छ भनेर अर्को दिन चौधरीलाई पुनः सुधार केन्द्र पठाइएको थियो।"
माझी समुदायले मनाए नदी पूजा,"रामेछाप : सीमान्तकृत माझी समुदायले लदी पर्व धुमधामसँग मनाएका छन्। नदीलाई माझी भाषामा लदी भनिन्छ। सदियौंदेखि नदी किनारमा बस्दै आएका उनीहरूले कोशीलाई जीविकोपार्जनको माध्यम बनाएका छन्। भगवान् रामले माझीसँग मित लगाएको किंवदन्ती रहेको र भगवान् रामकै पालादेखि फागुनमा नदी पूजा गर्ने अगुवा शंकर माझी बताए। प्राचीन सभ्यता र संस्कृतिसँग माझी समुदायको नाता कोशीसँग नै जोडिएको छ। कोशी र माझीको अन्योन्यास्रित सम्बन्ध रहेको र माझी समुदायको साँस्कृतिक परम्परा र इतिहास जोगाउन पनि युवा पुस्ता लागिपरेको माझी युवा बताउँछन्। संस्कार र संस्कृति पछिल्लो पुस्ताले पनि अवलम्वन गरुन् भन्न युवा संस्कृति संरक्षणमा जुटेको कलाकार बाबुराम माझीले बताए। कोशी किनारमा बस्छौं, यसैलाई कर्मथलो बनाएका छौं, उनी भन्छन्, कुनै पनि दैविक प्रकोप नहोस् भनेर हाम्रा पुर्खाले नदी पूजा गर्दै आए। आफूहरू सधैं नदीमै काम गरेर दैनिकी बिताउने हुनाले कोशीले केही क्षति नपुर्याओस् भनेर पूजा गरिएको उनले बताए। पूजामा सबै जना एकैसाथ भेला भएर पूजा गर्ने गरेको बुद्धिजीवी बालकृष्ण माझीले बताए। सुनकोशी नदीले सुँगुरको भोग खाने र तामाकोशी नदीले पाठीको भोग खाने प्रचलन अनुसार सुनकोशी नदी किनारका माझी समुदायले सुँगुरको र तामाकोशी नदी किनारका माझी समुदायले पाठीको भोग दिएर नदी पूजा गर्दै आएको बालकृष्ण बताउँछन्। कोशी किनारका माझीहरूले माछा मार्ने र डुंगा चलाउने पुख्यौली पेशा अंगाल्दै आएका छन्।"
रानीतरहरा ६ लेन चैतभित्रै,"विराटनगर : कोसी लोकमार्गअन्तर्गत रानीतरहराखण्डको ६ लेन विस्तार डेढ महिनाभित्र पूरा हुने भएको छ। दुहवी बजार (२ किमि)लाई छाडेर ३२ किलोमिटर निर्माण सकिन लागेको हो। घरटहरा हटाउन समस्या भएपछि दुहवी बजार क्षेत्रमा काम अघि बढ्न सकेको छैन। दुहवी बजारभित्र पनि ७ सय मिटरमा बढी समस्या छ। घरलगायतका संरचना हटाउन सकिएको छैन, ६ लेन सडक आयोजनाका प्रमुख बद्रीप्रसाद शर्माले भने, बाँकी क्षेत्र खाली गरेर ठेक्का लगाउन राष्ट्रिय योजना आयोग र अर्थ मन्त्रालयमा स्वीकृतिका लागि पठाइएको छ। यो राष्ट्रिय प्राथमिकतामा परेको आयोजना हो। आयोजनाअन्तर्गत धरानको ५ किलोमिटर बजार क्षेत्रभित्र ठेक्का लगाउन सकिएको छैन। जग्गा खाली नहुँदा समस्या भएको उनले बताए। भने, यो समस्या स्थानीय स्तरबाट समाधान हुँदैन। सरकारले २०६९०७० देखि रानीधरान ४९ किलोमिटर सडक ६ लेन बनाउन थालेको थियो। ठेक्का लागेको ४२ किलोमिटर क्षेत्रमा १७ वटा प्याकेजमा काम भइरहेको छ। ३२ किलोमिटरभित्र कालोपत्रे भइसकेको र तरहराधरान १० किलोमिटरमा जारी छ। कालोपत्रे भइसकेको स्थानमा रेलिङ लगाउने, फुटपाथ हटाउने, लेन छुट्ट्याउने, बिग्रिएका ठाउँमा मर्मत भइरहेको शर्माले बताए। यसका लागि चैत अन्तिमसम्मको समयसीमा छ। कोसी लोकमार्ग नेपाल, भारत र चीन जोड्ने त्रिदेशीय मार्ग हो। प्रमुख शर्माका अनुसार दुहवीस्थित बूढीखोला पक्की पुलको पश्चिमतर्फको काम सकिन लागेको छ। पूर्वतर्फ निर्माण गर्ने तयारी छ। कोरोना महामारीलगायतका कारण आयोजना समयमा सम्पन्न हुन नसकेको कार्यालयले जनाएको छ। ८ अर्ब बजेटमध्ये ६ अर्ब खर्च भइसकेको छ। सडकको भारवहन क्षमता १० टनको हो। क्षमताभन्दा दोब्बर बढी वजन बोकेर सवारी चलाएपछि केही स्थानमा भासिएको थियो। रानीनेमुवाको सडकको पश्चिमी क्षेत्र ठाउँठाउँमा मर्मत गर्नुपर्ने अवस्था छ। सडक अव्यवस्थित र निर्माणमा ढिलाइ पटकपटक सर्वपक्षीय छलफलसमेत भएको थियो। निर्माण कम्पनीलाई समयमै जिम्मेवारी पूरा गराउनेतर्फ आयोजना केन्द्रित नहुँदा समस्या बढेको मोरङका प्रमुख जिल्ला अधिकारी काशीराज दाहाल बताउँछन्। सडकको डिजाइन त्रुटिपूर्ण भएको जनगुनासो पनि छ। निर्माणाधीन अवस्थामै भत्किन थालेपछि डिजाइनमै प्रश्न उठेको हो।"
"न सहुलियतपूर्ण कर्जा, न गोठको बिमा","ताप्लेजुङ : मिक्वाखोला५ पापुङका मिलनदोर्जी शेर्पाका २० वटा याक डढेलोमा परेर मरे। खर्कमा चराउन चाडेका याक गत वर्ष चैतको डढेलोमा जलेका थिए। ऋण काढेर खरिद गरेका २० लाख रुपैयाँ मूल्यका याक एकैदिन गुमाएँ, फुङलिङ बजारमा भेटिएका मिलनदोर्जी भन्छन्, यसको क्षतिपूर्ति दिन्छ भन्ने सुनेर आएको कसलाई भन्ने ? कहाँ पाइन्छ ? थाहा छैन। क्षतिपूर्ति त परको कुरा उनले राहतसम्म पाएका छैनन्। ग्रामीण भेगका किसानको दुःख कसैले नदेखेको उनले सुनाए। फुङलिङ११ फावाखोलाका गोपाल विष्टका १५ देखि २० भेडा बर्सेनि ब्वाँसोले खाइदिने गरेको छ। तर उनलाई पनि न बिमाको बारेमा थाहा छ न सहुलियतपूर्ण कर्जाको। सरकारले यसरी क्षति व्यहोरेका किसानलाई क्षतिपूर्ति र व्यवसाय सुरु गर्दा सहुलियतपूर्ण कर्जा दिने भनेको छ। तर, दूरदराजका किसान यसमा अनविज्ञ छन्। ब्याज अनुदानसम्बन्धी एकीकृत कार्यविधि, २०७५ (तेस्रो संशोधन) अनुसार विभिन्न व्यवसाय गर्नका लागि ब्याज अनुदान दिने प्रावधान छ। कृषि तथा पशुपन्छीजन्य व्यवसाय प्रवद्र्धन गरी उत्पादन एवं रोजगारी बढाउन चाहनेका लागि ५ करोड रुपैयाँसम्म कर्जा ब्याज अनुदान दिने भनिएको छ। तर, हिमाली क्षेत्रमा गोठ पेसा गर्ने किसान ब्याज अनुदानमा कर्जा पाउन वञ्चित भएका छन्। स्थानीय सरकारले किसानका समस्यामा चासो दिएका छैनन्। गोठ स्याहार्दै समय बित्छ, मिलनदोर्जी भन्छन्, राज्यले किसानलाई दिने सुविधा बिमा, ऋण केहीबारे जानकारी छैन। थाहा भएकाले पनि सहुलियतपूर्ण कर्जा पाउनु फलामको चिउरा चपाउनु जस्तै बनेको छ। झन्झटिलो प्रक्रियाका कारण समस्या भएको गोपाल बताउँछन्। वास्तविक किसान त हामी हौं नि। जाडोझरी नभनी देशमै पसिना बगाएका छौं, उनले भने, कर्जाका लागि बैंकमा जाँदा बजारको घडेरी वा घर धितो माग्छन्। बजारको धितो कहाँबाट ल्याउनु ? समयक्रमसँगै गोठ पेसा टिकाउन हम्मेहम्मे परेको किसानहरू बताउँछन्। सामुदायिक वनमा भेडा चराउन प्रतिबन्ध, अलैंची बगान विस्तार हुँदा चरन क्षेत्र अभाव, वन्यजन्तुको बिगबिगी, राज्यले दिने सहुलियतपूर्ण कर्जा, बिमाबाट वञ्चित हुँदा गोठ पेसा संकटमा छ। यी घुम्ती गोठमा आधारित छन्। एकै ठाउँमा राख्न घाँसले पुग्दैन। त्यही भएर चोक सारिरहनुपर्छ। हालसम्म ७८ जनाले यस्तो कर्जा उपभोग गरेको नेपाल बैंक ताप्लेजुङका प्रबन्धक विनोद गुरुङले बताए। अधिकांश सदरमुकाम आसपासकाले मात्रै कर्जा उपभोग गरेका छन्।"
माध्यमिक परिक्रमा : मटिहानीमा दिइयो सार्वजनिक विदा,"काठमाडौं : महोत्तरीस्थित मटिहानी नगरपालिकाले मिथिला माध्यमिक परिक्रमाको अवसरमा आईतबार सार्वजनिक बिदा दिएको छ। मिथिलाको १५ दिवसीय परिक्रमाले आईतबार मटिहानीमा विश्राम गर्ने हुँदा नगरभर सार्वजनिक विदा दिइएको हो। विदाका दिन विद्यालय र सार्वजनिक संघसंस्था नखुल्ने मटिहानीका मेयर हरिप्रसाद मण्डलले बताए। हिन्दुहरुको ऐतिहासिक, पौराणिक र धार्मिक पदयात्रामा खालि खुट्टा नेपाल र भारतको १ सय ३३ किलोमिटर तय गरिन्छ। १५ स्थानमा विश्राम लिने माध्यमिक परिक्रमाको एक विश्रामस्थल मटिहानी पर्छ।"
मधेस प्रदेशमा चार वर्षमा ५९ अर्ब ५४ करोड खर्च,"जनकपुरधाम : मधेस सरकारले कुनै वर्ष पनि पूर्ण बजेट खर्च गर्न सकेन। २०७५०७६ देखि २०७८०७९ सम्म कुल १ खर्ब ३५ अर्ब ८६ करोड ५० लाख १८ हजार बजेट ल्याएकामा चालू आवको ६ महिनासम्म कुल ५९ अर्ब ५४ करोड ७३ लाख ३० हजार मात्र खर्च गरेको छ। यस अवधिमा सरकारको आय आन्तरिक, राजस्व र नेपाल सरकारबाट गरी कुल ८९ अर्ब १५ करोड ३३ लाख ८१ हजार छ। पहिलो पटक २०७४०७५ चैत देखि असारसम्मका लागि संघबाट प्राप्त अनुदानलाई बजेटका रूपमा पेस गरिएको थियो। चार वर्षको उपलब्धि सार्वजनिक गर्ने क्रममा सरकारले संक्रमणकालका कारण पूर्ण बजेट खर्च गर्न नसकेको जनाएको छ। संघीय सरकारको अवरोध र कर्मचारी अभावले विकासमा बाधा गरेको मुख्यमन्त्री लालबाबु राउतले बताए। मधेस सरकारको सबैभन्दा ठूलो आम्दानीको स्रोत संघबाट प्राप्त अनुदान हो। २०७५०७६ देखि २०७८०७९ सम्म अनुदानबापत ५२ अर्ब ४३ करोड ४० लाख ३ हजार, राजस्व बाँडफाँटबाट २६ अर्ब ५० करोड ९२ लाख ९४ हजार र आन्तरिक आयबाट १० अर्ब २१ करोड ६३ हजार प्राप्त भएको छ।"
"दिनदिनै बरामद हुन्छ, खैरो हेरोइन","राजविराज : कैलाली धनगढीका मनोज जोशी ३ ग्राम ब्राउन सुगर (खैरो हेरोइन)सहित फागुन १२ गते पक्राउ परे। सोही दिन धनगढीका २६ वर्षीय दीपक विष्ट र ३१ वर्षीय गोपी विक छिमेकी जिल्ला कञ्चनपुरबाट समातिए। प्लास्टिकभित्र ब्राउन सुगर बेरेर मुखमा राखेको अवस्थामा उनीहरूलाई प्रहरीले नियन्त्रणमा लिएको थियो। झापाको बिर्तामोड नगरपालिका४ पश्चिम स्टेसनबाट फागुन ११ मा ५ ग्राम ब्राउनसुगरसहित दुई जना पक्राउ परे। झापा गाउँपालिका४ का १९ वर्षीय अब्दुल अन्सारी र बिर्तामोड नगरपालिका४ का १९ वर्षीय उत्तम बर्देवा पक्राउ परेका हुन्। अघिल्लो मंगलबार नै फरकफरक चार स्थानबाट खैरो हेरोइनसहित ६ जनालाई प्रहरीले नियन्त्रणमा लियो। मोरङको विराटनगर महानगरपालिका१२ स्थित एक होटलमा बसेका विराटनगर६ का २६ वर्षीय कुनाल सिंहलाई करिब ३२ ग्राम खैरो हेरोइन र डिजिटल तराजुसहित प्रहरीले नियन्त्रणमा लियो। पछिल्लो साता सीमावर्ती विभिन्न जिल्लाबाट खैरो हिरोइनसहित पक्राउ परेका घटनाको उदाहरण हुन् यी। केही समययता सीमावर्ती जिल्ला लागूऔषध खैरो हेरोइन (ब्राउनसुगर) को ट्रान्जिट प्वाइन्ट बनेको छ। प्रहरीका अनुसार खुला सीमाका कारण भारतीय बजारमा ब्राउन सुगरका कारोबारी र प्रयोगकर्ता बढेका छन्। सीमावर्ती भारतीय बजारमा ब्राउन सुगर सहजै पाइने भएकाले खुला सीमाको फाइदा उठाउँदै नेपाल भित्यारइने गरेको प्रहरी अधिकारीहरू बताउँछन्। दिनहुँ ब्राउन सुगरसहित पक्राउ पर्नेको संख्या उच्च रहेको केन्द्रीय प्रहरी प्रवक्ता एसएसपी विष्णुकुमार केसीको भनाइ छ। पछिल्लो समय झापा, मोरङ, सुनसरी, बाँके, कैलाली र रूपन्देही जिल्लाबाट सबैभन्दा बढी ब्राउनसुगर कारोबारी पक्राउ परेका छन्। सीमावर्ती जिल्लालाई केन्द्र बनाएर भारतीय बजारबाट ल्याउने र काठमाडौंसहित नेपालका विभिन्नमा अवैध कारोबार गर्ने गरेको प्रहरी अनुसन्धानले देखाउँछ। सात महिनामा ६ किलो बरामद आर्थिक वर्ष २०७८०७९ को ७ महिनामा नै नेपाल प्रहरीले ५ किलो ७ सय ९८ ग्राम ८ सय २५ मिलिग्राम ब्राउन सुगर बरामद गरेको छ। लागूऔषध नियन्त्रण ब्युरोबाट ८ सय ३० ग्राम ९ सय ६० मिलिग्राम तथा उपत्यकाबाट ४ सय ४५ ग्राम ११ मिलिग्राम ब्राउन सुगर बरामद भएको हो। प्रदेश १ मा १ किलो ७ सय १५ ग्राम ३ सय ७३ मिलिग्राम, मधेस प्रदेशमा १ सय ८ ग्राम १ सय ३१ मिलिग्राम, बागमती प्रदेशमा ४२ ग्राम ३ सय मिलिग्राम, गण्डकी प्रदेशमा ४५ ग्राम ८ सय ६८ मिलिग्राम एक सातामा बरामद भएको हो। यस्तै लुम्बिनी प्रदेशमा १ किलो ८ सय १५ ग्राम ७ सय ८७ मिलिग्राम, कर्णाली प्रदेशमा २ सय १५ ग्राम २ सय ९५ मिलिग्राम र सुदूरपश्चिम प्रदेशमा ५ सय ८० ग्राम १ सय मिलिग्राम ब्राउन सुगर बरामद भएको प्रहरीको तथ्यांक छ। गत वर्ष प्रहरीले ९ किलो २ सय ३६ ग्राम ३ सय ४६ मिलिग्राम, आर्थिक वर्ष २०७६०७७ मा ७ किलो ९ सय २९ ग्राम ३ सय ९८ मिलिग्राम र आर्थिक वर्ष ०७५०७६ मा ११ किलो ३ सय २० ग्राम ३ सय ६८ मिलिग्राम ब्राउन सुगर बरामद गरेको थियो। लागूऔषध नियन्त्रण ब्युरोका प्रमुख हृदय थापाका अनुसार पक्राउ परेका अधिकांशले भारतबाटै ल्याएको बताउने गरेका छन्। त्रिभुवन अन्तर्राष्ट्रिय विमानस्थल, नेपालगन्ज, भैरहवा तथा काँकडभिट्टा कारोबारीको मुख्य नाका भए पनि थापाका अनुसार भारतबाट सहजै तराई मधेसको सहरसम्म पुग्ने र त्यहाँबाट देशका विभिन्न सहरमा पुग्ने गरेको छ। एकातिर कडाइ भए लागू पदार्थ कारोबारीहरू अर्को नाकामा सक्रिय हुने गरेको प्रहरी अधिकारीहरू बताउँछन्। भारतको वित्त मन्त्रालयले मेडिकल र वैज्ञानिक प्रयोजनका लागि मध्यप्रदेश, राजस्थान र उत्तर प्रदेश राज्यका केही इलाकालाई सूचीकृत गर्दै अफिम खेतीको लाइसेन्स दिने गरेको छ। उत्तर प्रदेशको बाराबंकी अफिम खेतीका लागि प्रख्यात छ। बाराबंकीका औषधि उत्पादक कम्पनीले अफिमबाट औषधिसँगै ब्राउन सुगर उत्पादन गरेर बिक्री गरिरहेको प्रहरी अनुसन्धानले देखाएको छ। सप्तरीका एसपी अविनारायण काफ्ले भन्छन्, नेपालमा गाँजा, रक्सीका कारोबारी छन्, भारतमा सेवनकर्ता छन्। भारतमा ब्राउन सुगर, मनोद्वीपक लागूपदार्थका कारोबारी छन्, नेपालमा प्रयोगकर्ता छन्। खुला सीमाका कारण साझा समस्या बनेको लागूपदार्थ ओसारपसार दुवै देश मिलेर नै हल गर्नुपर्छ। लागूऔषधका अभियुक्तले भरिए हिरासत लागूपदार्थ ओसारपसारसँगै पक्राउको क्रम बढेपछि नेपालका अधिकांश प्रहरी हिरासत लागूऔषधकै अभियुक्तले भरिएका छन्। प्रहरी हिरासतमा गाँजा, चरेस, अफिम, कोकिन र मनोद्विपक लागूऔषधसँगै ब्राउन सुगरका आरोपीहरूको संख्या बढ्दै गएको छ। आर्थिक वर्ष २०७८०७९ को ७ महिनाको अवधिमै लागूऔषध कसुरमा ३ हजार २ सय ५८ जना पक्राउ परेका छन्। जसमा ८६ जना भारतीय र ५ जना अन्य मुलुकका छन्। १ सय ४७ महिलासहित ३ हजार १ सय ६७ जना नेपाली छन्। आर्थिक वर्ष २०७७०७८ मा लागूऔषध कसुरमा ४ हजार ६ सय २६ जना पक्राउ परेका थिए। जसमा १ सय ४० जना भारतीय, ७ अन्य मुलुकका र १ सय ९५ महिलासहित ४ हजार ४ सय ७९ जना नेपाली थिए। आर्थिक वर्ष २०७६०७७ मा लागूऔषध कसुरमा ४ हजार ५४६ जना पक्राउ परेका थिए। जसमा १ सय ३१ जना भारतीय, १८ जना अन्य मुलुकका र १ सय ९३ महिलासहित ४ हजार ३ सय ९७ जना नेपाली थिए। आर्थिक वर्ष २०७५०७६ मा लागूऔषध कसुरमा ५ हजार ५ सय ५८ जना पक्राउ परेका थिए। जसमा १ सय ८५ जना भारतीय, १६ जना अन्य मुलुकका र २ सय ३५ महिलासहित ५ हजार ३ सय ५७ जना नेपाली थिए। भारतबाट सहजै आउँछ ब्राउन सुगर लागूऔषध नियन्त्रण ब्युरोका प्रवक्ता एसपी जीवनकुमार श्रेष्ठ भन्छन्, नेपालमा ब्राउन सुगर उत्पादन नभए पनि भारतबाट तराईको सहर हुँदै चितवन हेटौंडा, पोखरा, काठमाडौं आउने गरेको छ । केन्द्रमा रहेको ब्युरोअन्तर्गत लागूऔषध नियन्त्रणमा लागि काकँडभिट्टा, विराटनगर, वीरगन्ज, भैरहवा, नेपालगन्ज, पोखरा, महेन्द्रनगर, नागढुंगा, विमानस्थलमा शाखा कार्यालय छन्। सबै प्रहरी कार्यालयले निगरानी, पक्राउ र बरामद गर्दै आएको तथा जनचेतनामूलक कार्यक्रमअन्तर्गत अन्तरक्रिया, समीक्षा, स्कुलसम्पर्क, शैक्षिक र कानुनी कक्षाहरू गर्दै आएको श्रेष्ठले बताए। नाकामा चौबिसैघण्टा ब्युरोको टोली बसे पनि लागूऔषध कारोबारीले ब्राउन सुगर पास गर्न विभिन्न उपायहरू अपनाइरहेका छन्। नाक, मुख, कान, भित्रीवस्त्र, गुदद्वार, पेटभित्र, साइकल, रिक्सा, मोटरसाइकलका विभिन्न ठाउँमा राखेर ब्राउन सुगर ल्याउने गरेको पाइएको छ। भारत गएर फर्किने व्यक्तिको हाउभाउका आधारमा अनुमान गरेर ब्युरोको टोलीले चेकजाँच गर्छ। लागूपदार्थ सेवनकर्ता र साना कारोबारी प्रायः दिनहुँ पक्राउ परे पनि मुख्य नाइके पक्राउ पर्दैनन्। कतिपयले सीमा पारि नै सेवन गरेर आउने तथा भारतबाट किनेर नेपाल ल्याउनेहरूले मुख्य कारोबारीलाई नचिन्ने हुँदा मुख्य नाइके पक्राउ नपर्ने गरेको प्रहरीको भनाइ छ। हाइप्रोफाइलदेखि स्कुले बालबालिकासम्म सेवनकर्ता बरामद ब्राउन सुगरको परिणामलाई आधार मान्दा यसका सेवनकर्ता ह्वात्तै बढेको अनुमान गर्न सकिने प्रहरी अधिकारी बताउँछन्। एक वर्षअघि तुलसीपुर उपमहानगरपालिका५ स्थित घरबाट उच्च अदालत, सुर्खेतका न्यायाधीशकी श्रीमती २ ग्राम २६ मिलिग्राम ब्राउनसुगरसहित पक्राउ परेको समाचार सार्वजनिक भएको थियो। ना १ ब ३५९५ नम्बरको सरकारी मोटरसाइकल चढेका पर्साको पकहाँ मैनपुर गाउँपालिकाका१ का वडाध्यक्ष अमिरिका सहनी वीरगन्ज महानगरपालिका १९ बाट ७९ ग्राम खैरो हेरोइनसहित गत साउनमा पक्राउ परेका थिए। यी उच्च पदमा रहेका कारोबारी रहेको प्रहरीले जनाएको छ। कपिलवस्तुको मायादेवी गाउँपालिका४ पिपराबाट चाकरचौडातर्फ जाँदै गरेको पिस ग्लोबल इङ्लिस बोर्डिङ स्कुलको बसबाट २०७६ साउनमा ४४ हजारबराबरको नक्कली नोटसहित १० पोका खैरो हेरोइन बरामद भएको थियो। हाइप्रोफाइलदेखि स्कुले बालबालिका पनि लागूऔषधको कुलतमा फस्दै गएकाले हरेक अभिभावकको चिन्ता लागूऔषध भएको छ। यसबाट बच्न बृहत् अभियान सञ्चालन गर्न जरुरी रहेको सामुदायिक सेवा केन्द्र सप्तरीका अध्यक्ष हितनारायण लाल दास बताउँछन्। कानुनी व्यवस्था लागूऔषध (नियन्त्रण) ऐन, २०३३ अनुसार लागूऔषध भन्नाले गाँजा, अफिम वा तयारी अफिम, औषधोपयोगी अफिम, कोकाको झारपात, अफिम वा कोकाको सार तत्व मिश्रण वा लवणसमेत मिलाई तयार गरिने पदार्थ र सरकारले तोकिदिएको प्राकृतिक तथा कृत्रिम लागूऔषध बुझिन्छ। नेपालको कानुनले लागूपदार्थको अवैध ओसारपसार, सञ्चय तथा प्रयोग गर्न बन्देज लगाएको छ। लागूऔषधको कारोबार वा प्रयोगका सम्बन्धमा सूचना दिनेलाई २० प्रतिशत पुरस्कार दिने व्यवस्थासमेत गरेको छ। त्यस्ता व्यक्तिको नाम भने गोप्य राखिन्छ। ऐनले अफिम, कोका वा सोबाट बनेको लागूऔषधको सेवन गर्नेलाई १ वर्ष कैद र १० हजार जरिबानाको व्यवस्था गरेको छ भने कारोबार गर्नेलाई कसुर अनुसार ५ वर्षदेखि जन्मकैदसम्म र २५ लाख रुपैयाँसम्म जरिबानाको व्यवस्था गरेको छ। ऐनको दफा १४ (१) को (छ) अनुसार अफिम, कोका वा सोबाट बनेको लागूऔषधको सेवन र खेती गर्ने कार्यबाहेक अन्य निषेधित कार्य गर्ने व्यक्तिलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबाना छ। ऐनमा २५ ग्रामसम्मको कारोबार गर्नेलाई पाँच वर्षदेखि १० वर्षसम्म कैद र पाँच हजार रुपैयाँदेखि २५ हजार रुपैयाँसम्म जरिबाना, २५ ग्रामदेखि एक सय ग्रामसम्मको कारोबार गर्नेलाई १० वर्षदेखि १५ वर्षसम्म कैद र ७५ हजार रुपैयाँदेखि दुई लाख रुपैयाँसम्म जरिबाना तथा एक सय ग्रामदेखि माथि जतिसुकै परिमाणको कारोबार गर्नेलाई १५ वर्षदेखि जन्मकैद र ५ लाख रुपैयाँदेखि २५ लाख रुपैयाँसम्म जरिबानाको व्यवस्था छ । पटके अभियुक्तका लागि प्रत्येक पटकको निमित्त तोकिएको सजायमा थप ५ वर्षसम्म कैद र १ लाख रुपियाँसम्म जरिबाना थपिन्छ। ऐनविपरीतको काम गरी आर्जन गरेको सम्पत्ति परिवार वा अन्य कसैको नाममा राखे पनि जफत हुने व्यवस्था ऐनमा छ।"
महोत्तरीमा पाँच वटा पसलमा आगलागी : डेढ करोडको क्षति,"महोत्तरी : महोत्तरी जिल्लाको मटिहानी नगरपालिका८ स्थित बजारमा शनिबार बिहान पाँच वटा पसलमा आगलागी हुँदा डेढ करोड बराबरको धनमाल क्षति भएको छ। स्थानीय जगदीशप्रसाद गुप्ताको दुईतल्ले घरमा मटिहानी नपा७ बस्ने भोलाकुमार महतोले सञ्चालन गरेको सीता किराना पसलमा आज बिहान ७ बजे विद्युत् सर्ट भइ आगलागी भएको थियो। आगलागीमा पसलभित्र रहेको २५ लाख मूल्य बराबरको मालबस्तु जलेर नष्ट भएको जिल्ला प्रहरी कार्यालयका प्रहरी नायब उपरीक्षक प्रकाश विष्टले बताए। सोही पसलसँगै टाँसिएर रहेको आरएन अडियो, नेपाल म्याक्स टेलर, समीर रेडिमेड र शत्रुधन ठाकुरले सञ्चालन गरेको नाम नखेलिएको सैलुन र दुईतले भवनको विभिन्न कोठामा पनि आगलागी भइ जम्मा डेढ करोड बराबरको धनमाल क्षति भएको उनको भनाइ थियो। मटिहानी नगरपालिकासँग बारुणयन्त्र नरहेको र छिमेकी जलेश्वर नगरपालिकाको बारुणयन्त्र हेटौँडा गएका कारण आगलागी नियन्त्रणमा समस्या भए पनि करिब दुई घण्टापछि स्थानीय बासिन्दा, सशस्त्र प्रहरी र नेपाल प्रहरीको सहयोगमा आगो नियन्त्रणमा लिइएको थियो। आगलागीमा कुनै प्रकारको मानवीय तथा पशुको क्षति नभएको प्रहरीले जनाएको छ। रासस"
निसास्सिएर आमाछोराको मृत्यु,"दैलेख : दैलेखमा निसास्सिएर आमाछोराको मृत्यु भएको छ। ठाटीकाँध गाउँपालिका१ ठाटीकाँध बजार छेउका ३५ वर्षीया हरिकला बादी र १९ वर्षीय रमेश बादीको मृत्यु भएको जिल्ला प्रहरी कार्यालय दैलेखका डीएसपी भुवनेश्वरप्रसाद साहले जानकारी दिए। घरभित्रै मृत अवस्थामा फेला परेका हुन्। शुक्रबार बिहान छिमेकी बालिका डोको माग्न पुग्दा ढोका बन्द भएको र घरभित्र धुवाँ मात्र देखेपछि स्थानीयलाई खबर गरेकी थिइन्। हरिकलाको खाटमा र रमेशको भुइँमा जलेको अवस्थामा शव फेला परेको डीएसपी साहले बताए। छोराले ओछ्याएको गुन्द्री र सिरक चुलोतिर पुगेर पनि आगो सल्किएको पाइयो, डीएसपी साहले भने, शरीरको अधिकांश भाग पोलिएको छ। जलेरभन्दा पनि धुवाँ धेरै भएर निस्सासिएर मृत्यु भएको जस्तो देखिन्छ। शव पोस्टमार्टमका लागि दुल्लु अस्पताल ल्याइएको छ।"
