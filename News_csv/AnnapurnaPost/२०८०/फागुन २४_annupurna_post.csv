शीर्षक,विवरण
"युके, दुबई र माल्दिभ्समा रोजगारीका लागि पठाइदिन्छु भन्दै रकम ठगी गर्ने ३ जना पक्राउ",काठमाडौं : विदेश पठाइदिन्छु भन्दै रकम ठगी गर्ने ३ जनालाई प्रहरीले पक्राउ गरेको छ। काठमाडौं उपत्यका अपराध अनुसन्धान कार्यालय मिनभवनका प्रहरी उपरीक्षक रविन्द्र रेग्मीका अनुसार विदेश पठाइदिन्छु भन्दै रकम ठगी गर्ने ३ जनालाई पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल पठाइएको हो। उनका अनुसार मोरङ उर्लाबारी नगरपालिका९ घर भई हाल जिल्ला ललितपुर महानगर२५ भैसेपाटी बस्ने ३४ वर्षीया लक्ष्मी लिम्बुले रविन सैजु समेत ४ जनालाई वैदेशिक रोजगारीको लागि युके पठाईदिने प्रलोभन देखाएर २९ लाख ठगी गरेको आरोपमा पक्राउ परेकी हुन्। उनले प्रतिव्यक्ति २३ लाख रुपैयाँ लाग्ने र मासिक ४ लाख बीस हजार रुपैयाँ तलब हुन्छ भनी पीडितहरुबाट पटक पटक गरी उक्त रकम लिइ फरार भएकी थिइन्। पीडितसँग सम्पर्क बिहीन भएपछि प्रहरीले उनलाई भैसेपाटीबाट पक्राउ गरेको रेग्मीको भनाई छ। यसैगरी दुबई पठाईदिन्छु भनी रकम ठगी गर्ने नवलपरासी कावासोती नगरपालिका १७ घर भई हाल जिल्ला काठमाण्डौं टोखा नगरपालिका६ ग्राण्डी बस्ने ४४ वर्षीया सुशिला राईलाई समेत पक्राउ गरेको छ। काठमाण्डौं उपत्यका अपराध अनुसन्धान कार्यालयका प्रवक्ता रेग्मीका अनुसार भिम बहादुर सिंहसमेत २ जनालाई वैदेशिक रोजगारीको लागि दुबई पठाईदिन्छु भन्दै पटक पटक गरी ५ लाख ७५ हजार रुपैयाँ रकम लिई फरार रहेकी राईलाई प्रहरीले पक्राउ गरेको हो। उनले मासिक १ लाख तलब हुने प्रलोभनमा पारेका थिइन्। उनलाई ग्राण्डीबाट पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल पठाइएको छ। यसैगरी माल्दिभ्स पठाईदिन्छु भनी रकम ठगी गर्ने म्याग्दी बेनी नगरपालिका  ४ घर भई हाल काठमाण्डौं टोखा नगरपालिका६ बस्ने ३८ वर्षीय सुनिल शाहीलाई प्रहरीले पक्राउ गरेको छ। रेग्मीका अनुसार शाही सुन बहादुर गोलेलाई वैदेशिक रोजगारीको लागि माल्दिभ्स पठाउने भन्दै पटक पटक गरी ३ लाख ५० हजार रुपैयाँ रकम लिई फरार भएका थिए। उनलाई अपराध अनुसन्धान कार्यालयको टोलीले सिनामंगलबाट पक्राउ गरेको हो।
नेपाललाई निरन्तर सहयोग : भारत,काठमाडौं : नवनियुक्त अर्थमन्त्री वर्षमान पुन अनन्तसँग नेपालका लागि भारतीय राजदूत नवीन श्रीवास्तवले भेटवार्ता गरेका छन्। बिहीबार बिहीबार सिंहदरबारस्थित मन्त्रालयमा भएको शिष्टाचार भेटमा भारतीय राजदूत नवीन श्रीवास्तवले प्रधानमन्त्री पुष्पकमल दाहाल प्रचण्डसँग डेढ वर्षदेखि जारी सहकार्य सन्तोषजनक रहेको बताएका हुन्। नवनियुक्त अर्थमन्त्री वर्षमान पुन अनन्तसँग राजदूत श्रीवास्तवले सत्ता समीकरणबाट भारतले नेपालप्रतिको धारणामा परिवर्तन नगर्ने स्पष्ट गरे। श्रीवास्तवले नेपालभारतबीच सम्बन्ध मौलिक रहेको चर्चा गरे। उनले सम्बन्ध विगतमा जस्तै असल रहने प्रतिबद्धता जनाउँदै आपसी विश्वासका साथ सहयोग र लगानीका निरन्तर काम गर्ने पनि दाबी गरे।
धादिङ बस दुर्घटना अपडेट : हराइरहेका दुई जनाको शव फेला,धादिङ : धादिङको गजुरी गाउँपालिका५ घाटबेँसीमा भएको यात्रु बस दुर्घटनामा हराइरहेका तीनमध्ये दुई जनाको शव फेला परेको छ। कपिलवस्तुको भैरहवाबाट काठमाडौँतर्फ आउँदै गरेको लु२ख २१२१ नम्बरको बस बुधबार बिहान त्रिशूली नदीमा खस्दा हराइरहेका स्याङ्जाको वालिङ नगरपालिका९ का विराज गैरे र रुपन्देहीको लुम्बिनी सांस्कृतिक नगरपालिका१२ का नर्मदा सुवेदीको शव आज फेला परेको हो। योसहित दुर्घटनामा मृत्यु हुनेको संख्या नौ पुगेको छ। गैरेको शव दुर्घटनास्थलभन्दा करिब दुई सय मिटर तल र सुवेदीको शव दुर्घटनास्थलबाट करिब एक किलोमिटर टाढा फेला परेको जिल्ला प्रहरी कार्यालय धादिङका प्रहरी नायब उपरीक्षक सन्तुलालप्रसाद जैसवारले जानकारी दिए। नेपाल प्रहरी र सशस्त्र प्रहरीको संयुक्त गोताखोर टोलीले खोजी गर्ने क्रममा दुवै जनाको शव फेला पारेको हो। बसमा सवार प्रकाश पाठक अझै हराइरहेका छन्। उनको खोजी कार्य जारी छ। सो दुर्घटनामा ३९ यात्रु घाइते भएका थिए।
कांग्रेसलाई धोका दिने वर्तमान सरकार लामो समय टिक्दैन : गगन थापा,"काठमाडौं : नेपाली कांग्रेसका महामन्त्री गगन थापाले वर्तमान सरकार लामो समय टिक्ने भरोषा कसैसँग पनि नरहेको बताएका छन्। बिहीबार संसद भवन बानेश्वरमा सञ्चारकर्मीसंग कुरा गर्दै थापाले प्रधानमन्त्री प्रचण्डले गठबन्धन परिवर्तन गर्न दलहरुलाई पटक पटक धोका दिने गरेको बताएका हुन्। उनले सरकार लामो समय टिक्ने भरोषा कसैसँग पनि नरहेको दाबी गरे । थापाले संसदमा एमाले अध्यक्ष केपी ओलीको हाउभाउ हेर्दा पनि आफूलाई धोका दिन सक्नेतर्फ सचेत देखिएको उल्लेख गरे । उनले प्रधानमन्त्रीले अहिले जनमतलाई समेत लत्याएको बताए । थापाले गठबन्धन परिवर्तन गर्दा कांग्रेसप्रति लगाएको आरोप ढाकछोप गर्ने बहानामात्रै रहेको टिप्पणी गरे । निर्वाचनअघि गठबन्धन गरेकाले इमान्दारीपूर्वक कांग्रेसले साथ दिइरहेको अवस्थामा प्रधानमन्त्रीले त्यसलाई भत्काएपछि विभिन्न ढोका खुल्ला भएको उनले बताए। उनले नेपालमा निर्वाचनअघि हुने गठबन्धनलाई संवैधानिक, राजनीतिक सबै तबरबाट सधैका लागि बन्द गर्नुपर्ने धारणा राखे।"
११४औं अन्तर्राष्ट्रिय नारी दिवस : सामाजिकआर्थिक योगदानमा नारी,"यत्र नार्यस्तु पूज्यन्ते रमन्ते तत्र देवताः, यत्रैतास्तु न पूज्यन्ते सर्वास्तत्राफलाः क्रियाः। अर्थात् जहाँ नारीको पूजा हुन्छ, त्यहाँ देवता निवास गर्दछन् र जहाँ नारीको पूजा हुँदैन, त्यहाँ गरिने समस्त श्रेष्ठ कर्म निष्फल हुन पुग्छ। शोचन्ति जामयो यत्र विनश्यत्याशु तत्कुलम्, न शोचन्ति तु यत्रैता वर्धते तद्धि सर्वदा। अर्थात् जुन कुल परिवारमा नारी कष्ट भोग्छन्, त्यो कुल परिवार शीघ्र नष्ट भएर जान्छ र जहाँ नारी प्रसन्न रहन्छन्, त्यो कुल परिवार सदैव उर्वर र समृद्ध रहन्छ। यी संस्कृतका श्लोकहरू मनुस्मृतिमा संग्रहित छन्। यी श्लोकहरू नारीप्रति समर्पित छन्। नारी अर्थात् प्रकृति, जगतको आधा अंग, देवी भगवती, आमा, दिदीबहिनी, पुत्री, वा अन्य कुनै पनि स्त्रीप्रति प्रत्येक व्यक्तिले समादरको भाव राख्नुपर्ने आदर्श र आचरणको महत्व यी श्लोकहरूमा वर्णित छ। जहाँ नारीको सम्मान हुँदैन अथवा जहाँ नारीको जीवन कष्टकर हुन्छ, त्यहाँ कुनै पनि कामना पूर्ण हुँदैन र त्यस परिवारको पतन अवश्यंभावी हुन्छ। नारीलाई परापूर्वकालदेखि नै परिवार र समाजमा महत्वपूर्ण स्थान दिइएको छ। यसको प्रमाण हाम्रा धार्मिक ग्रन्थहरूमा पनि पाइन्छ। प्राचीन ग्रन्थहरूमा नारीहरूलाई देवीजस्तै पूजनीय मानिएको छ। सनातन धर्मग्रन्थहरू श्रुति र स्मृति गरी २ वर्गमा वर्गीकृत गरिएका छन्। श्रुतिको शाब्दिक अर्थ सुनिएका कुराहरू। अर्थात् ईश्वरको वाणी, जो प्राचीन कालमा ऋषि मुनिद्वारा सुनिएको थियो। चारवटै वेद श्रुति ग्रन्थको वर्गमा पर्दछन्। ती बाहेक सम्पूर्ण धर्मग्रन्थ स्मृति ग्रन्थ हुन्। स्मृतिको शाब्दिक अर्थ स्मरण हो। रामायण, महाभारत, गीता, पुराणहरू स्मृतिमाथि आधारित छन्। स्मृतिहरूमा शिक्षाप्रद कथा र नैतिक शिक्षाहरू छन्। स्मृतिहरूमा मनुस्मृति सर्वश्रेष्ठ ग्रन्थ हो। मनुस्मृतिमा चारै वर्ण, चारै आश्रम, सोह्र संस्कार तथा सृष्टि उत्पत्तिका अतिरिक्त राज्यको व्यवस्था, राजाको कर्तव्य, धेरै प्रकारका वादविवादहरू, सेनाको प्रबन्ध आदि सबै विषयहरूको विवेचना गरिएको छ, जो कि मानव मात्रको जीवनमा घटित हुन्छन्। मनु आदिपुरुष थिए र उनको यो रचना आदि शास्त्र हो। मनुका समस्त मान्यताहरू सत्य हुनुका साथसाथ देश, काल तथा जाति बन्धनले रहित छन्। मनुस्मृति भन्छ कि जहाँ नारीको पूजा हुन्छ, त्यहाँ देवताको वास हुन्छ। प्रत्येक परिवारमा देवीदेवताको वासको चाहना हुन्छ। देवीदेवता शुभता, शान्ति, समृद्धिका प्रतीक हुन्। देवीदेवताको सामिप्यको चाहना राख्ने हरेक परिवारले नारी सदस्यलाई पुरुष जत्तिकै महत्व दिनुपर्छ। विद्याकी देवी सरस्वती, धनधान्य र समृद्धिकी देवी लक्ष्मी तथा शक्तिकी देवी महाकाली अखिल सनातन विश्वमा पुज्य छन्। स्वयं शिव जो सम्पूर्ण ब्रह्म हुन्, उनले पनि शक्तिको अनुपस्थितिमा शिव पनि शव मात्र हो भनेका छन्। शिवको अर्धनारीश्वर स्वरूपले हरेक मानिस चाहे पुरुष होस् या नारी होस् एक मानवभित्र नारी र पुरुष दुवैको आवश्यकता हुन्छ भन्ने कुरा प्रतिबिम्बित गरेको छ। शिव पुराणका अनुसार भृंगी ऋषिले नारी अस्तित्वलाई स्वीकार गर्दैन थिए। एकपटक महादेवको ज्ञानसभामा उनी उपस्थित भए। सभामा सप्तऋषिहरूले महादेव र पार्वतीको परिक्रमा गर्ने इच्छा व्यक्त गरे। महादेवको स्वीकृतिपछि उनीहरूले महादेव र पार्वती दुवैको परिक्रमा गरी आशीर्वाद प्राप्त गरे। तर ऋषि भृंगीले पार्वतीको परिक्रमा गर्न चाहेनन्, प्रभु ! तपाइँको मात्र परिक्रमा गर्ने भन्दै उनले महादेव र पार्वतीको मध्य बाटो बनाई महादेवको मात्र परिक्रमा गरे। दोस्रो खेपको परिक्रमा गर्नै लाग्दा महादेव र पार्वती संयुक्त भए। महादेव र पार्वती संयुक्त हुनासाथ ऋषि भृंगी पनि मनुष्यको रूप छाडी भृंगी किराको रूप लिएर महादेव र पार्वती संयुक्त भएको सान्ध्यस्थ हुँदै महादेवको परिक्रमा गरे। परिक्रमापश्चात आशीर्वाद प्राप्तिको क्रममा पार्वतीले ऋषिलाई तिम्रो शरीर तिम्रो विचार झैं परिवर्तित होओस् भनी आशीर्वाद दिईन्। पार्वतीले यति भन्नासाथ ऋषिको देह शक्तिरहित भएर गयो। ऋषि भृंगीलाई शारीरिक अशक्तताको आभाष हुनासाथ पुरुष र नारीको परिपुरकताको अनुभव गरे र उनले क्षमायाचना गरे। यसै घटनामा महादेव र पार्वतीको अर्धनारीश्वर स्वरूप प्रत्यक्ष भएको हो। शक्ति भनेकै नारी हो। नारी शक्तिका सहस्रनाम छन्। त्रिदेवी, नवदुर्गा, दस महाविद्या, अष्टलक्ष्मी, चौंसठ योगिनी, शोडष मातृका, सप्त मातृका आदि। नारी शक्ति वर्णनातीत छ। मनुस्मृतिको काल एवं प्रणेताको विषयमा अनेक मत प्रचलित छ। तर मेधातिथिले गरेको टीकाको रचनाकाल र समयको अनुमान काणे, बुहलर, र म्याक्समुलरले गरेका छन्। बुहलर र म्याक्समुलरले मेधातिथिको रचना ५७ विसं र स्थान काश्मीर क्षेत्र अनुमान गरेका छन्। प्रोफेसर काणेले भरुचिले गरेको मनुस्मृतिको टीकालाई सबैभन्दा पुरानो ठान्दछन्। ओलिवेली र डेरेटले यस टीकाको समय विसं ६००६५० अनुमान गरेका छन्। बुहलरले एक स्थानमा मनुस्मृतिको समय १५०० ईपू भएको अनुमान गरेका छन्। नारीप्रतिको स्मृतीय धारणाले परिवार र समाजमा नारीको उजागर गर्दछ। हिन्दू धर्ममा यशश्वी नारीको महान परम्परा रहेको छ। यहाँ जीवनको हरेक क्षेत्रमा वैदिक कालदेखि नै नारी पुरुषका समान अग्रणी रहेका छन्। उपनिषद् भन्दछ कि एउटै मूल तत्त्व द्विदल अन्नको दुबै दल झैं नारी र पुरुषको स्वरूपमा विभक्त भएका छन्। त्यसै सिद्धान्त उभेर दुबैलाई परस्पर अर्धांग मानिएको छ। महादेवको अर्धनारीश्वर स्वरूप पुजित हुनुको तात्पर्य नरनारी समान महत्वका हुन् भन्ने हो। जीवनको प्रत्येक क्षेत्रमा विदुषी, दक्ष, प्रसिद्ध तथा सफल नारीहरूको अनन्त शृंखला छ। कालक्रममा राजनीतिक व्यवस्थाहरूमा परिवर्तन आएसँगै एघारौं शताब्दीतिर नारी जगतको अस्तित्वमा पनि असर पर्यो। नारीको स्वतन्त्रता खोसियो, शिक्षा पाउने अधिकार पनि खोसियो। नारीलाई देश र समाजप्रतिको कर्तव्यबाट पनि वञ्चित गरियो। तर पछिल्लो स्वतन्त्रता आन्दोलनहरूको सफलतासँगै नारीको अस्तित्वमा पुनः सकारात्मक परिवर्तन भयो। सिंगो समाजसँगै नारीले पनि आफ्नो स्वरूपलाई चिने। नारी अस्तित्वको पुनःस्थापनाका लागि सबै तर्फ प्रयत्न सुरु भयो। आज नारीहरू शिक्षा प्रणाली, विज्ञान, सैनिक सेवा, चिकित्सा कला, राजनीति सबै क्षेत्रमा पुरुषसँग काँधमा काँध मिलाएर अघि बढिरहेका छन्। उनीहरू पुरुषसँग काँधमा काँध मिलाएर हिँड्न सक्षम भएका छन्। हुनत कतिपय सामाजिकआर्थिक कारणले हरेक क्षेत्रमा पुरुष अघि र नारी पछि परेका अवस्थाहरू पनि विद्यमान छन्। तर कतिपय क्षेत्रमा नारी पुरुषभन्दा अघि रहेको अवस्था पनि छ। संस्कृति, जाति, समुदाय वा परिवार जुनसुकै पृष्ठभूमिमा हेरियोस्, पुरुष र नारीप्रतिको दृष्टिकोणमा भने खासै अन्तर छैन। नारीलाई घरको चौहद्दीमा सीमित गरिएको, उसको लागि शिक्षाको द्वार बन्द गरिएको जस्ता तर्क अहिले पनि नगरिएको होइन, तर ती परिस्थितिजन्य कुराहरू मात्र हुन्, विभेदका विषय होइनन्। त्यसैले नारीलाई अघि बढ्ने सवाल जतिखेर पनि उठेको होस् पुरुषले त्यसको विरोध कहिल्यै गरेनन्, बल्कि होस्टेमा हैस्से गर्ने काम नै गरेका छन्। बेहुलीलाई सुसज्जित डोलीमा पुरुषहरूले काँधमा बोकेर भित्र्याउने चलन थियो। समय कालक्रममा डोलीको स्थान गाडीले लियो तर नारीप्रतिको सम्मान भावमा कुनै अन्तर आएको छैन। हिन्दू धर्ममा आरम्भदेखि नै पुरुषसमान नारीलाई पनि मोक्षको मार्ग प्रशस्त गरिएको छ, जुन अन्य कुनै पनि धर्ममा देखिएको छैन। भ्रूण हत्याको कुरा पनि उठाइन्छ तर अपराधविशेष घटनाको रूपमा, सामाजिक अवस्थाको रूपमा होइन। सामाजिक, सामुदायिक, सांस्कृतिक, धार्मिक दृष्टिकोणमा ती कुरा पहिले र अहिले पनि अवाञ्छित नै छ। मनुस्मृति आचारसंहिताको विश्वकोश हो, मनुस्मृतिमा बारह अध्याय तथा दुई हजार पाँच सय श्लोकहरू छन्, जसमा सृष्टिको उत्पत्ति, संस्कार, नित्य र नैमित्तिक कर्म, आश्रमधर्म, वर्णधर्म, राजधर्म तथा प्रायश्चित आदि विषयहरूको उल्लेख छ। जगतको उत्पत्ति, संस्कारविधि; व्रतचर्या, उपचार, स्नान, विवाहलक्षण, महायज्ञ, श्राद्धकल्प, वृत्तिलक्षण, स्नातक व्रत, भक्ष्याभक्ष्य, शौच, अशुद्धि, स्त्रीधर्म, वानप्रस्थ, मोक्ष, संन्यास, राजधर्म, कार्यविनिर्णय, साक्षिप्रश्नविधान, स्त्रीपुंसधर्म, विभाग धर्म, धूत, कंटकशोधन, वैश्यशूद्रोपचार, संकीर्णजाति, आपद्धर्म, प्रायश्चित्त, संसारगति, कर्म, कर्मगुणदोष, देशजाति, कुलधर्म, निश्रेयस अध्यायहरूमा उल्लेखित वाक्यहरू कालजयी छन्। यसरी जीवन र जगतका सम्पूर्ण विषयहरूमा आवश्यक र उपयुक्त आदर्श र आचरणको वर्णन गरिएको मनुस्मृतिमा वर्णित उपरोक्त कथन कि नारी सम्मानको पात्र हो, एक शाश्वत सत्य हो। मनुस्मृतिमात्र होइन, सारा धर्मग्रन्थ नारीको सम्मानमा समर्पित छ। देवीका नाममा स्वयं पनि देवी पुराणको रचना भएको छ। सनातनधर्मीले देवीलाई आराध्य मानेर उनको उपासनामा जीवन व्यतीत गर्दछन्। कालक्रममा अज्ञानताका कारण नारी विरुद्ध कतिपय विसंगतिहरू उत्पन्न भए तर ती विसंगतिहरू ज्ञानोदयका साथ धराशयी हुँदै गए तर नारीप्रतिको श्रद्धाको भाव समाजमा अटूट रूपमा रहँदै आएको छ। सनातन धर्मको अनुकरण अन्य धर्मग्रन्थमा पनि गरिएको छ। यद्यपि ती धर्मावलम्बीहरू अन्धविश्वास र अज्ञानताका कारण नारी विरोधी सामाजिक व्यवस्थाका सिकार पनि भएका देखिन्छन्। इस्लाम धर्ममा पनि नारीलाई उच्च स्थान प्रदान गरिएको छ। नारीलाई जीवनको हरेक क्षेत्रमा महत्व दिइएको छ। कुरआनमा स्पष्ट भनिएको छ कि आमाप्रति कृतज्ञ हुनुको मतलब अल्लाहप्रति कृतज्ञ हुनु हो। कुरआनमा भनिएको छ हामीले मानिसलाई उसको आमाबाबुको मामिलामा सतर्क गराएका छौं तिम्रो आमाले थकित भएर पनि तिमीलाई आफ्नो गर्भमा राख्यो। दुई वर्ष त तिमीलाई उसको दूध छोड्नमा नै लाग्यो। तिमी मप्रति कृतज्ञ होऊ र आफ्नो आमाबाबुप्रति पनि। किनभने अन्ततः तिमीलाई मतिर नै आउनु छ। कुरआनले यो पनि भनेको छ कि आमाबाबुसित राम्रो व्यवहार गर। उनीहरू वृद्ध हुँदा उनीहरूको उपेक्षा नगर, बल्कि उनीहरूका साथ शिष्टतापूर्वक व्यवहार गर भन्दै यसरी प्रार्थना गर्न भनिएको छ, मेरो खुदा ! जसरी उनीहरूले बालकालमा मेरो पालनपोषण गरे, तिमी पनि उनीहरूमाथि त्यसैगरी दया गर। हदीसमा लेखिएको छ कि मातापिताको अवज्ञाको मतलब अल्लाहको अवज्ञा गर्नु हो। हुनत इस्लाम समाज उसको धार्मिक व्यवस्थाले जे जसो भने पनि सामाजिक, आर्थिक, राजनीतिक व्यवहारमा नारीप्रति अनुदार नै देखिन्छ, जस्तै नारीलाई घरको चौहद्दीमा सीमित राख्नु, नारीलाई व्यक्तित्वहीन र पराधीन मान्नु, बच्चा पैदा गर्ने यन्त्र र भोग्या ठान्नु यस्ता सामग्रीको रूपमा हेरिन थालियो। तर ती सामाजिक अव्यवस्थाका खिलाफ इस्लामी मुलुकहरूमा तीन तलाक, हवाला, शिक्षा, खिजाब आदि जसले नारी अस्तित्वलाई संकुचित तुल्याउँछ, नारी आन्दोलन चर्किँदै आएको छ र ती आन्दोलन पुरुष जगतबाट समर्थन पाइरहेकै छ। क्रिश्चिएनिटीको जुन मान्यताहरूको विरोधमा युरोपीय नारी मुक्ति आन्दोलन वीरतापूर्वक खडा भयो, ती मान्यताहरू हिन्दू धर्म, बौद्ध धर्म तथा विश्वका सबै धर्ममा कुनै पनि समयमा थिएन। यहाँसम्म कि यहूदी र इस्लाममा पनि यस्तो मान्यता थिएन। यद्यपि नारीमाथि अनेक प्रतिबन्ध इस्लाममा छन् तर यस्तो भयंकर मान्यता त्यहाँ कहिले पनि भएन। क्रिश्चिएनिटीको मान्यता के छ भने पुरुष नै ईश्वरको प्रतिरूप हो। पुरुष नै समस्त सृष्टिको मालिक हो। पुरुषले नारीलाई दबाएर र आज्ञाकारिणी बनाएर राखोस् तथा उसबाट खूबै आनन्द प्राप्त गरोस्। ईश्वरले संसारमा पहिलो पुरुष एडम को एन्कल (खुट्टाको जोर्नी, गोलीगाँठो) बाट पहिलो स्त्री ईव बनायो, जो पुरुषको मनोरञ्जनका लागि बनाइयो। यस प्रकार स्त्री (ईव) पुरुषपछिको रचना हो। स्त्री पुरुषको केवल एक अंश हो, जो पुरुषको मनबहलाउनको लागि बनेको हो। नरनारीको परस्पर स्वैच्छिक र उल्लासपूर्ण मिलनलाई क्रिश्चिएनिटीले मूल पाप को संज्ञा दिएको छ। यस्तो पापको लागि पुरुषलाई शैतानको कथनमा स्त्रीले फकाएको मानिन्छ। त्यसैले स्त्री शैतानको छोरी हो भनिन्छ। नारीले पुरुषलाई सम्मोहित गरेर मूल पाप अर्थात कामभाव अर्थात शैतानियतको जालमा फसाउँछ भनी मानिन्छ। अर्थात स्त्री सम्मोहक (सेडयूसर) हो। मूल पाप गर्ने कार्यमा पुरुषलाई तत्पर गर्न स्त्रीले अनुचित आचरण गर्दछ, त्यस कारण ऊ एडल्टरेस हो, एडल्टरी को दोषी हो। पुरुषलाई सम्मोहित गर्ने अर्थमा ऊ जादूगरनी हो। पुरुषलाई सम्मोहित गर्नु खराब काम हो, त्यसैले ऊ खराब जादूगरनी हो। अतः डायन (बोक्सी) हो। स्त्रीलाई यातना दिनु पुण्य कार्य हो। शैतान ईश्वरको प्रतिस्पर्धी हो। ईश्वर र शैतानबीच निरन्तर युध्द चलिरहेको हुन्छ। जीससका पादरी (समूह) लगातार शैतानको साम्राज्यविरुद्ध संघर्षरत रहन्छ, ताकि अन्ततः ईश्वरको जीत होस्। शैतान ईश्वरको शत्रु हो। शैतानविरुद्ध युद्ध गर्नु र युद्धमा सबै प्रकारको उपाय अपनाउनु हरेक आस्थावान क्रिश्चिएनको कर्तव्य (रेलिजियस डयूटी) हो। नारीलाई, गैरइसाई सबै पुरुषलाई तथा यस धरतीलाई आफ्नो अधीन दबाएर राख्नु, आज्ञाकारी र वशवर्ती बनाएर राख्नु हरेक आस्थावान इसाई पुरुषको कर्तव्य हो र यो कर्तव्य उसले बुद्धि र बलले हर सम्भव तथा अधिकतम उपयोग गरेर गर्नुपर्छ। यस्ता मूलभूत मान्यताहरूको कारणले गर्दा क्रिश्चिएनिटीमा क्रिश्चियन स्त्रीलाई अनेकौं शताब्दिसम्म पुरुषको शत्रु र शैतानकी छोरी तथा शैतानको उपकरण मानियो। नरनारी मिलनलाई मूल पाप भनिएकै कारणले विवाह पनि त्यहाँं पाप नै मानियो। यद्यपि चर्चको नियन्त्रणमा वैवाहिक जीवन व्यतीत गर्दा भने अपेक्षाकृत न्यूनतम पाप मानियो। तापनि विवाहित स्त्रीलाई मूलतः अपवित्र नै मानियो। पवित्र स्त्री केवल नन लाई मानियो, जो पादरीहरूको आज्ञाकारिताको शपथ लिएर चर्चमा बस्दथे। ननहरूले हठयोगिनी झैं कठोर शारीरिक तप गर्नु पर्थ्यो। पादरी सेलिबेट अर्थात अविवाहित हुन्छन्, सेलिबेट पादरी नन्सका साथ उसको सम्मोहनको कारणले प्रायः काम सम्बन्ध बनाई रहन्थे तर त्यसको लागि दोषी भने सेडयूसर ननलाई नै मानिन्थ्यो। क्रिश्चिएनिटीको उपर्युक्त पाँचवटै मूल मान्यतासँगै जोडिएको एक महत्वपूर्ण छैटौं मान्यता यो थियो कि स्त्रीले यद्यपि पुरुषलाई फकाएर मूल पाप गर्न लगाउँछ, अतः ईश्वरले ईव लाई शापित गर्यो। यसै शापमा मासिक धर्म, प्रसव पीड़ा, गर्भ धारण तथा पुरुषको अधीनतामा वास जस्ता दण्ड समावेश छ। त्यहाँ कुल सातवटा शापद्वारा स्त्री शापित छ। कुनै पनि भूलका लागि उसलाई एक स्वस्थ पुरुषको अंगूष्ठाको मोटाई जत्तिको कोर्राले दसदेखि पचास कोर्रा हान्नु क्रिश्चियन पुरुषको सहज अधिकार र कर्तव्य हुन्थ्यो। अपराध गम्भीर भएमा सय वा त्यसभन्दा बढी कोर्राको मार पर्थ्यो। क्रिश्चिएनिटीमा मातृत्व पनि एक अभिशाप नै थियो। स्त्रीले गर्भधारण गर्नु ईश्वरद्वारा उसलाई दण्डित गरिएको परिणाम मानिन्थ्यो। सन्तान पनि मूल पाप को परिणाम भएकाले वस्तुतः धरतीमाथि पापकै प्रसार भएको मानिन्थ्यो। केवल चर्चलाई समर्पित गरेमा व्यक्ति त्यस पापको भारबाट यस कारणले मुक्त हुन सक्ने मानिन्थ्यो कि त्यसो गरेर ऊ उस जीससको शरणमा जान्छ, जसले सूलीमाथि चढेर एडम र ईव तथा उसको समस्त सन्तानहरूद्वारा गरिने मूल पापको प्रायश्चित पहिले नै सबैको तर्फबाट गरेका छन्। क्रिश्चिएनिटीका यी सातवटै धारणा एकल छन्। संसारको कुनै पनि अन्य सभ्यता वा धर्मले यीमध्ये एउटै पनि धारणा स्वीकार गर्दैन। यी केवल क्रिश्चिएनिटीमा मात्र मान्य आस्था हुन्। यस्ता मान्यताका कारण पाँच सय वर्षसम्म सदाचारिणी क्रिश्चियन नारीमाथि थिचोमिचो गरियो, मारियो, जलाइयो, बलपूर्वक डुबाइयो, तेलको कराहीमा उमालियो, घोडाको पुच्छरमा बाँधेर घिसारियो। क्रिश्चियन स्त्री माथिको त्यस्तो अत्याचार कुनै अशिक्षित वा असामाजिक तत्वले गरेका थिएनन्, अपितु सर्वाधिक शिक्षित, संगठित र प्रभुताशाली क्रिश्चियन भद्रजन भनाउँदाले गर्ने गरेका थिए। क्रिश्चिएन नारीमा पनि आत्मा हुन्छ, यो १७औं शताब्दीको आरम्भसम्म चर्चद्वारा मान्य थिएन। नारीको स्वतन्त्र व्यक्तित्व त २०औं शताब्दीमा मान्य भयो। सन् १९२९ मा इंग्लैंडको अदालतले मान्यो कि नारी पनि परसन हो। नारीमा पनि आत्मा हुन्छ, यो कुरा यूरोपका विभिन्न देशहरूमा २०औं शताब्दीमा आएर मान्य भयो। २०औं शताब्दीमा नारीलाई वयस्क मताधिकार त्यहाँ पहिलो पटक प्राप्त भएको हो। १८औं शताब्दीसम्म नारीलाई बाइबल पढ़ने अधिकारसम्म मान्य थिएन। नारीलाई डायन भनेर उनीहरूलाई लाखौंको संख्यामा १४औंदेखि १८औं शताब्दीसम्म जिउँदै जलाइयो र यातना दिएर मारियो। स्पेन, इटली, पुर्तगाल, हालैंड, इंग्लैंड, फ्रांस, जर्मनी, स्विट्जरल्यान्ड आदि सबै देशमा यस्तो कुकृत्य चलिरह्यो। अन्तर्राष्ट्रिय नारी दिवसको सन्दर्भमा यो आलेख कोर्दै गर्दा यी कुराहरूको उत्खनन किन गरिनु सान्दर्भिक लाग्यो भने यी नै सबै भयंकर मान्यताहरूको विरोधमा यूरोपमा नारी मुक्ति आन्दोलन चल्यो र आज त्यसैको परिणामस्वरूप विश्वले एक सय चौधौँ अन्तर्राष्ट्रिय नारी दिवस मनाउँदैछ। शताब्दिऔं पुरानो नारी विरोधी मान्यताका खिलाफ चलेको त्यो नारी आन्दोलनले नै उनीहरूलाई पुरुष समतुल्य मान्यो। आन्दोलनले आफूभित्र पुरुष झैं आत्मा र बुध्दिमानी रहेको र नन बन्नु भन्दा पत्नी, प्रेमिका र आमा बन्नु तथा स्वाधीन नारी बन्नुलाई बढी महत्व दियो। नारी आन्दोलनकै परिणाम हो कि मातृत्व स्वाधीन व्यक्तित्वमा बाधा प्रतीत भएकै कारणले स्त्रीत्वले बढी महत्व पायो। बाइबल पढ्न नपाउने समाजमा जागरुक नारी बौध्दिक र विदुषी बनेर प्रकट भए, विद्याको हरेक क्षेत्रमा अग्रणी बने। क्रिश्चियन स्त्रीलाई पुरुषलाई फकाउने भनिन्थ्यो, त्यसैले नारी मुक्तिको एक महत्वपूर्ण अंग शृंगारहीनता या सज्जाहीनता कायम भयो। कामलाई मूल पाप मानिने प्रतिक्रियामा काम सम्बन्धलाई स्वतन्त्र व्यक्तित्वको लक्षण मान्न थालियो। समलिंगी सम्बन्ध राष्ट्रिय निर्वाचनको मुद्दा बन्नुको पछाडि पनि यी नै कारण हुन्। समग्रमा भन्दा आन्दोलनकै परिणाम हो कि त्यसले नारीवादकै स्थापना गरी नारी अधिकारको व्याख्या गर्यो। नारीवाद, सामाजिकराजनैतिक आन्दोलनको एक किसिम हो, जो राजनीतिक, आर्थिक, व्यक्तिगत, सामाजिक र लैंगिक समानतालाई परिभाषित गर्ने, स्थापित गर्ने र प्राप्त गर्ने लक्ष्यलाई साझा गर्दछ। यसमा नारीको लागि पुरुष समान शैक्षिक र पेसागत अवसर स्थापित गर्नु पनि समावेश छ। नारीवादी सिद्धान्तको उद्देश्य लैंगिक असमानताको प्रकृति एवं कारण तथा त्यसको फलस्वरूप उत्पन्न हुने लैंगिक विभेदको राजनीति र शक्ति सन्तुलनको सिद्धान्तमाथि यसको असरको व्याख्या गर्नु हो। नारी विचारसम्बन्धी राजनैतिक प्रचारको जोड प्रजनन सम्बन्धी अधिकार, घरेलू हिंसा, मातृत्व अवकास, समान ज्याला सम्बन्धी अधिकार, यौन उत्पीडन, विभेद एवं यौन हिंसामाथि रहँदै आएको छ। नारी विचार सम्बन्धी आदर्शको मूल कथ्य यही रहन्छ कि कानूनी अधिकारको आधार लिंग नबनोस् भन्ने हो। आधुनिक नारीवादी विचारको मुख्य आलोचना सदैव यही रहेको छ कि यसको सिद्धान्त एवं दर्शन मुख्य रूपले पश्चिमी मान्यतामाथि आधारित छ। हुनत नारीवादी विचार हरेक देश एवं भौगोलिक सीमामा आफ्नै स्तरमा सक्रिय रहन्छ। हरेक क्षेत्रका नारीवादी विचारको आफ्नो खास समस्या हुन्छन्। नारीवादलाई अर्थपूर्ण बनाउन अन्तर्राष्ट्रिय नारी दिवस मनाइने प्रचलन प्रारम्भ भयो। संयुक्त राज्य अमेरिकाको सोशलिस्ट पार्टीले सन् १९०९ फरबरी २८ मा सर्वप्रथम नारी दिवसको आयोजना गर्यो। सन् १९१० मा सोशलिस्ट इन्टरनेशनलको कोपेनहेगन सम्मेलनले यसलाई अन्तर्राष्ट्रिय दर्जा प्रदान गर्यो। त्यस समय यसको प्रमुख ध्येय नारीहरूलाई मताअधिकार दिनु थियो, त्यस समय नारीहरूलाई मत दिने अधिकार कतिपय देशहरूमा थिएन। सन् १९१७ मा रसियाका नारीहरूले, नारी दिवसमा गास र कपासको लागि हडतालमा जाने निर्णय गरे। यो हडताल पनि ऐतिहासिक थियो। जारले सत्ता छोडे, अन्तरिम सरकारले नारीहरूलाई वोट दिने अधिकार दियो। त्यस समय रुसमा जुलियन क्यालेन्डरको प्रचलन थियो र बाँकी धेरै जसो देशमा ग्रेगेरियन क्यालेन्डरको प्रचलन थियो। यी दुई क्यालेण्डरमा केही फरक छ। जुलियन क्यालेन्डर अनुसार सन् १९१७ को फरबरीको अन्तिम आइतबार २३ फरबरीमा पर्थ्यो जब कि ग्रेगेरियन क्यालेन्डर अनुसार त्यस दिन ८ मार्च थियो। त्यस समय धेरै जसो देशमा ग्रेगेरियन क्यालेन्डर प्रचलित थियो। त्यसैले ८ मार्च नारी दिवसको रूपमा मनाइन थालियो। परापूर्वकालदेखि चलिआएको यो प्रचलनले प्रथाको रूप लिएको छ। भारतमा एकातिर नारीलाई सम्मान दिन देवीका रूपमा पूजा गर्ने चलन छ, तर यहाँ नारीको पूजा गरेर मात्रै देशको विकासको हरेक आवश्यकता पूरा हुन्छ भन्ने होइन। देशमा हरेक क्षेत्रमा नारीको योगदान महत्वपूर्ण छ। नारीलाई हरेक क्षेत्रमा सशक्त बनाउनुपर्छ। तब मात्र देशको विकासको सही आधार बन्नेछ। वर्तमान समयमा नारी अधिकार, नारी सशक्तीकरण र लैंगिक समानता नारी दिवसका विषयवस्तुहरू बनेका छन्। परिर्वतनको संघारमा रहेका समस्त नेपाली नारीलाई अन्तर्राष्ट्रिय नारी दिवसको अवसरमा शुभकामना। नारी दिवसजस्तै विश्वमा पुरुष दिवस पनि मनाइन्छ। नारी र पुरुष दिवसमा फरक के छ भने, यो नारी दिवस झैं लोकप्रिय छैन। हरेक वर्ष १९ नोभेम्बरमा मनाउने पुरुष दिवसको आशय नारीलाई सम्मान गर्नुको अर्थ पुरुषको अवहेलना गर्ने होइन भन्ने हो। पुरुष दिवस पुरुषको स्वास्थ्य कल्याणको क्षेत्रमा सुधार गर्न मानिसहरूलाई सक्षम पार्ने आवश्यकतामा केन्द्रित छ। विश्वभरी नै पुरुषको वर्चश्व कायम रहेको प्रतीत हुन्छ। यसको अर्थ पुरुष पनि पीडित छैनन् भन्ने होइन। पुरुषका पनि केही यस्ता समस्या छन्, जसमा पुरुषले जीवन पर्यन्त जुधिरहनुपर्छ। त्यसैले यी झमेला र पीडातर्फ सबैको ध्यान केन्द्रित गर्न पुरुष दिवस मनाउन जरुरी मानिएको हो। एक तथ्यांक अनुसार विश्वमा सय वटा आत्महत्या घटनामा पुरुषको संख्या ७६ देखिने गर्दछ। यस्तै घरबारबिहीन पुरुष र नारीमध्ये पुरुषको अनुपात ८२ छ। घरेलु हिंसा घटनामा पुरुष पीडितको अनुपात ४६ छ। त्यसैले नारी हिंसाका जस्तै पुरुषका समस्या उजागर गर्नका लागि नारी दिवससँगै विश्वमा पुरुष दिवस पनि मनाउन सुरु गरिएको हो। झा इतिहास, संस्कृति र समसामयिक विषयमा दखल राख्छन्।"
नेपाललाई पराजित गर्दै भारत साफ यू१६ महिला च्याम्पियनसिपको फाइनलमा,"काठमाडौं : भारत साफ यू१६ महिला च्याम्पियनसिपको फाइनलमा प्रवेश गरेको छ । बिहीबार एन्फा कम्प्लेक्स सातदोबाटोमा भएको खेलमा नेपाललाई १०० गोल अन्तरले पराजित गर्दै भारत फाइनल प्रवेश गरेको हो । नेपालमाथि एकतर्फी जित निकाल्दै भारतले उपाधिका लागि बंगलादेशसँगको भिडन्त पक्का गरेको छ । भारतका लागि पर्ल फर्नान्डेस र गुर्लिन करले २२ गोल तथा अनिता डुंगडुंग, अनुष्का कुमारी, बिनोफिलिया शुलाई, रेआना र गुर्नाज करले ११ गोल गरे । एक गोल आत्मघाती भयो । लिग चरणको अन्तिम खेल शुक्रबार भुटान र बंगलादेशबीच हुनेछ । प्रतियोगिताको फाइनल भने आइतबार हुनेछ ।"
शिवरात्रिको पूर्वसन्ध्यामा पशुपतिमा रौनक (फोटोफिचर),काठमाडौं : शिवरात्रिको पूर्वसन्ध्यामा पशुपतिमा रौनकता छाएको छ। शुक्रबार परेको महाशिवरात्रिका अवसरमा पशुपतिमा रौनकता छाएको हो। पशुपति क्षेत्र विकास कोषले सम्पूर्ण तयारी पूरा भएको जनाएको छ। महाशिवरात्रि नजिकिँदै गर्दा पशुपति क्षेत्र आसपासमा देश विदेशबाट आउने साधुहरूको संख्या बढ्दै छ। महाशिवरात्रिमा पशुपतिको दर्शन गर्नका लागि विभिन्न स्थानबाट साधुहरू आएका छन्। तस्बिर : अभिषेक महर्जन
"बुढासुब्बा गोल्डकपको तयारी पूरा, खेलतालिका सार्वजनिक","धरान : बुढासुब्बा गोल्डकपको २४ औँ संस्करणको तयारी पूरा भएको छ। यही फागुन २६ देखि चैत ३ गतेसम्म सञ्चालन हुने उक्त प्रतियोगिताको खेलतालिका पत्रकार सम्मेलनमार्फत सार्वजनिक गर्दै आयोजक धरान फुटबल क्लबले तयारी पूरा भएको जानकारी दिएको हो। प्रतियोगितामा आठ समूहले प्रतिस्पर्धा गर्नेछन्। फागुन २६ गतेको उद्घाटन खेल आयोजक धरान फुटबल क्लब र भारतको युकेएफसीबीच हुनेछ भने फागुन २७ मा एनआरटी र त्रिभुवन आर्मी क्लब भिड्ने छन्। फागुन २८ गते नेपाल पुलिस क्लब र मोरङ फुटबल क्लब र फागुन २९ गते काँकडभिट्टा फुटबल ट्रेनिङ सेन्टर र चर्च ब्वाईज युनियनबीच स्पर्धा हुनेछ। धरान फुटबल क्लबका अध्यक्ष प्रताप तामाङका अनुसार विजेता टिमले नगद १० लाख रुपैयाँ र उपविजेताले नगद पाँच लाखसहित पदक तथा पुरस्कार प्राप्त गर्नेछन्। त्यस्तै उत्कृष्ट खेलाडीले नगद एक लाख रुपैयाँ, प्रत्येक खेलको म्यान अफ द म्याचले १० हजार, उत्कृष्ट गोलरक्षक, उत्कृष्ट डिफेन्डर, उत्कृष्ट मिडफिल्डर, उत्कृष्ट स्ट्राइकरका साथै उत्कृष्ट प्रशिक्षकलाई जनही नगद २५ हजार र प्रतियोगितामा सर्वाधिक गोल गर्ने खेलाडीलाई नगद ३५ हजार प्रदान गरिनेछ। प्रतियोगिता सञ्चालनका लागि ७७ लाख ६० हजार आम्दानी र ६६ लाख ५५ हजार खर्च लाग्ने आयोजकको अनुमान छ।"
भन्सार छलेर ल्याएको सामग्री बरामद,"बुटवल : भारतीय सीमा नाकाबाट भन्सार छलेर ल्याएका सामग्री बरामद भएको छ। जिल्ला प्रहरी कार्यालय रुपन्देही मातहत खटिएको प्रहरी टोलीले जिल्लाको विभिन्न स्थानबाट भन्सार छलेर ल्याएका १२ लाख ८४ हजार ४ सय रुपैयाँ बराबरको सामान बरामद गरेको हो। बरामद गरिएका सामान सहितका व्यक्तिहरूलाई बिहीबार आवश्यक कारबाहीका लागि भैरहवा भन्सार कार्यालय बेलहियामा बुझाइएको छ। प्रहरीका अनुसार सम्मरीमाई गाउँपालिका७ हर्दिबाट पिकअप जीपमा ल्याउँदै गरेको सात वटा कार्टुन (१९० जोर), सिद्धार्थनगर नगरपालिका१ बाईपासबाट ५६ किलो तामाको तार, हर्बल न्युट्रेशन फार्मुला, ओमसतिया २ पडसरीबाट ७५ थान साडी, बुटवल उपमहानगरपालिका९ नयाँ बसपार्कबाट हुक्काको फेलेबर ८२३ पिस, मायादेवी गाउँपालिका५ लुथुवाबाट कपडा बरामद गरिएको छ।"
राप्रपा सत्ताकेन्द्रित चलखेलमा छैन तर गठबन्धनले खोज्नुपर्ने दिन नआओस् : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले वर्तमान गठबन्धनले राप्रपालाई खोज्ने दिन नआओस् भन्दै चेतावनी दिएका छन्। प्रतिनिधिसभाको आजको बैठकमा उनले मुलुकको वर्तमान समस्या समाधान गर्न नयाँ राष्ट्रिय सहमति आवश्यक भएको बताएका हुन्। उनले नयाँ समझदारीबाट मुलुकलाई अगाडि लैजान सबै पक्षलाई आह्वान गरे। उनले भने, राप्रपा यो सत्ताकेन्द्रित चलखेलमा सामेल छैन तर कतिपय साथीहरूले उत्साहका साथ भन्नुभयो हामीले राप्रपालाई नलिने भएका छौं भनेर। त्यसलाई राप्रपाले नोटिसमा राखेको छ, यो गठबन्धनले खोज्नुपर्ने दिन नआओस्। उनले मिटरव्याजी पीडित, लघुवित्त पीडित, दूग्ध उत्पादक किसानका समस्या समाधान गर्न सरकारले ठोस् कार्यक्रम ल्याउनुपर्ने धारणा राखे।"
नवनियुक्त परराष्ट्रमन्त्री श्रेष्ठसँग चीन र भारतका राजदूतले गरे छुट्टाछुट्टै भेटवार्ता,काठमाडौं : नवनियक्त उपप्रधान तथा परराष्ट्रमन्त्री नारायणकाजी श्रेष्ठसँग नेपालका लागि चिनियाँ र भारतीय राजदूतले छुट्टाछुट्टै भेटवार्ता गरेका छन्। बिहीबार बिहान भारतीय राजदूत नवीन श्रीवास्तले र दिउँसो नेपालका लागि चिनियाँ राजदूत छन् सोङले श्रेष्टसँग छुट्टाछुट्टै भेटवार्ता गरेका हुन्। परराष्ट्र मन्त्रालयमा अनुसार सिंहदरबारमा भएको दूतावासका अधिकारीसहित राजदूतसँगको भेटमा दुई देशबीचको सम्बन्ध र सहकार्यका विविध विषयमा छलफल भएको छ। भेटमा उनीहरुले नवनियुक्त मन्त्री श्रेष्ठलाई बधाई तथा सफल कार्यकालको शुभकामना समेत दिएका छन्। निवर्तमान गृहमन्त्री श्रेष्ठले बुधबार परराष्ट्र मन्त्रीको पदभार ग्रहण गरेका हुन्।
उपराष्ट्रपति यादव र अमेरिकी राजदूत थम्प्सनबीच शिष्टाचार भेट,"काठमाडौं : उपराष्ट्रपति रामसहायप्रसाद यादवसँग नेपालका लागि संयुक्त राज्य अमेरिकाका राजदूत डीन आर थम्प्सनले शिष्टाचार भेट गरेका छन्। लैनचौरस्थित उपराष्ट्रपतिको कार्यालयमा आज भएको भेटमा उनीहरूबीच शुभकामना आदानप्रदानपश्चात् दुई मुलुकबीचको सम्बन्ध, विकास सहायता, व्यापार र साझा चासोलगायत विषयमा छलफल भएको छ। उपराष्ट्रपति यादवले सन् १९४७ मा नेपाल र अमेरिकाबीच कूटनीतिक सम्बन्ध स्थापना भएयता सुमधुर सम्बन्ध रही आएको बताए। हाम्रो सम्बन्ध पारस्परिक सम्मान र सहयोगमा आधारित छ, उनले भने, लोकतन्त्र, मानवअधिकार, स्वतन्त्रता हामी दुई मुलुकका साझा मूल्यमान्यता हुन्। उनले सन् १९५१ देखि अमेरिकी सरकारले नेपाललाई विकास सहायता उपलब्ध गराउँदै आएको कुरा उल्लेखनीय रहेको बताए। नेपालको विकासमा अमेरिकी सहयोगको नेपालले उच्च कदर गर्दछ, उनले भने, अमेरिकासँगको सम्बन्धलाई नेपालले सदा उच्च महत्वका साथ हेर्ने गरेको छ। उपराष्ट्रपति यादवले नेपालको संसद्ले एमसिसी अनुमोदन गरेपछि नेपालको पूर्वाधार विकासमा अमेरिकी सहयोगको सुनिश्चितता अझ बढेको बताए। नेपाल अतिकम विकसित मुलुकबाट विकाशील मुलुकमा स्तरोन्नतिको प्रक्रियामा रहँदा अमेरिकीलगायतका विकास साझेदारबाट निरन्तर सहयोग प्राप्त हुनेमा हामी आशावादी छौँ, उनले भने, नेपालको व्यापार तथा वाणिज्य प्रवर्द्धनका लागि प्राप्त अमेरिकी सहयोगका लागि हार्दिक धन्यवाद दिन चाहन्छु। उपराष्ट्रपति यादवले नेपालको आर्थिकसामाजिक विकास तथा लोकतन्त्रको सुदृढीकरणमा अमेरिकाले गरेको सहयोगका लागि राजदूतमार्फत अमेरिकी सरकारलाई धन्यवाद व्यक्त गरे। अमेरिकाबाट प्राप्त विकास सहायताले स्वास्थ्य, शिक्षा, यातायात, सञ्चार, कृषि र वातावरणलगायत विभिन्न क्षेत्रमा योगदान पुर्याएको छ, उनले भने, अन्तर्राष्ट्रिय मञ्चहरूमा पनि अमेरिका र नेपालले मानवकल्याणसँग सम्बन्ध राख्ने साझा चासोका विषयमा सहकार्य गर्दै आएकामा खुसी लागेको छ। भेटमा नेपालका लागि संयुक्त राज्य अमेरिकाका राजदूत डीन आर थम्प्सनले अमेरिकाले नेपालसँग बलियो सम्बन्ध बनाउन चाहेको बताए। उनले संयुक्त राष्ट्रसंघको चार्टरलाई नेपालले समर्थन गर्नु सकारात्मक रहेको उल्लेख गर्दै नेपालमा एमसिसी परियोजना राम्रोसँग सञ्चालन भइरहेकामा खुसी व्यक्त गरे। नेपाल एउटा शान्तिप्रिय देश हो। नेपालले रक्षाका क्षेत्रमा संयुक्त राष्ट्रसंघ शान्ति मिसनमा सयौँ देशमा राम्रो नेतृत्व गरेकामा सराहना गर्न चाहन्छु, उनले भने।"
पाल्पामा दृष्टिविहीनहरूबीच कबड्डी प्रतियोगिता,तानसेन : पाल्पामा दृष्टिविहीनहरूबीच कबड्डी प्रतियोगिता सञ्चालन गरिएको छ। तानसेन९ दमकडामा रहेको दमकडा नमुना माध्यमिक विद्यालयमा दृष्टिविहीनहरू बीच पहिलो पटक कबड्डी प्रतियोगिता सञ्चालन गरिएको हो। प्रतियोगितामा विवश कुमालको निलो जर्सी र जगतबहादुर कुँवरको रातो जर्सीको नेतृत्वमा भएको खेलमा जगतबहादुर कुँवरको रातो जर्सीको समूह विजयी भएको छ। यसैगरी विवश कुमालको निलो जर्सीको समूह उपविजेता भएको छ। विजयी निलो जर्सीले २४ अंक र उपविजेता रातो जर्सीले २० अंक पाएको थियो।
पाठेघरको मुखको क्यान्सरको परीक्षण र रोकथामका लागि सचेतना अभियान,"काठमाडौं : पाठेघरको मुखको क्यान्सरको परीक्षण र रोकथामका लागि सचेतना अभियान घोषणा भएको छ। निजी दूरसञ्चार सेवा प्रदायक कम्पनी एनसेलसँगको साझेदारी र अष्ट्रेलियन सरकारको वैदेशिक मामिला तथा वाणिज्य विभागको सहयोगमा यौन तथा प्रजनन स्वास्थ्य सेवाको सेवा प्रदायक संस्था मेरी स्टोप्स इन्टरनेसनल नेपालले बिहीबार संयुक्त रूपमा पाठेघरको मुखको क्यान्सरको परीक्षण र रोकथामका लागि सचेतना अभियान घोषणा गरेको हो। यस अभियानको मुख्य उद्देश्य अभियान लागू हुने जिल्लाहरूमा पाठेघरको मुखको क्यान्सरको परीक्षण गर्ने र खोपको माध्यमबाट पाठेघरको मुखको क्यान्सर रोकथाम गर्न सघाउ पुर्याउने रहेको छ। पाठेघरको मुखको क्यान्सर नेपालमा महिलाहरूमा हुने क्यान्सरहरू मध्ये पहिलो स्थानमा पर्दछ। जसको कारण महिलाहरूले अकालमै ज्यान गुमाउनुपरेको तथ्यांकले देखाउँछ। सन् २०२२ मा मात्रै २ हजार १६९ जना महिलाहरूमा पाठेघरको मुखको क्यान्सर भएको पाइएको छ। यस रोगको कारण १ हजार ३१३ जनाले आफ्नो ज्यान गुमाएका छन्। यो अभियान सञ्चालनका लागि एनसेलको बृहत् नेटवर्क, सामाजिक सञ्जाल र मेरी स्टोप्स इन्टरनेशनल नेपालको समुदाय स्तरमा रहेको उपस्थितिको उपयोग गरिनेछ। यस बाहेक यस अभियानले पाठेघरको मुखको क्यान्सर रोकथाम र उपचारको बारेमा महत्त्वपूर्ण जानकारी फैलाउन विभिन्न सञ्चार माध्यमहरू प्रयोग गर्नेछ। यही महिना अर्थात मार्च २०२४ देखि सञ्चालन हुने यस सचेतना अभियान अन्तर्गत ९ देखि ४९ वर्ष उमेर समूहका किशोरी तथा महिलाहरूलाई लक्षित गरी विभिन्न क्रियाकलापहरू सञ्चालन गरिनेछन्। एनसेलको सेवा सञ्जालको पहुँचलाई उपयोग गर्दै यस अभियानका लागि पाठेघरको मुखको क्यान्सर रोकथाम र उपचारको बारेमा महत्वपूर्ण जानकारी प्रवाह गरिनेछन्। त्यसैगरी आमसञ्चार माध्यम, सामाजिक सञ्जाल र सामुदायिक संलग्नता लगायत विभिन्न सञ्चार माध्यमको प्रयोग गरिनेछन्। यस सचेतना अभियान अन्तर्गत सञ्चालन गरिने मुख्यमुख्य क्रियाकलापहरूमा आमसञ्चार माध्यमद्वारा सचेतनामूलक अभियान सञ्चालन गर्ने, पाठेघरको मुखको क्यान्सरको रोकथाम र उपचारसम्बन्धी जानकारीलाई लक्षित समूहसम्म प्रभावकारी ढंगले पुर्याउन विभिन्न सरकारी निकायहरू तथा संघसंस्थाहरूसँग सहकार्य तथा साझेदारी गर्ने, टेलिभिजन र रेडियोमा विशेष कार्यक्रम तथा विशेष कुराकानीमा आधारित कार्यक्रम (टक शो)हरू सञ्चालन गर्नुका साथै रेडियो स्टेशनहरूमा जनहितमा जारी सूचनाहरू सम्प्रेषण गर्ने, अभियानलाई प्रवर्द्धन गर्न र अभियानसम्बन्धी सचेतनामूलक संदेशहरू प्रवाह गर्न सोशल मिडिया इन्फ्लुएन्सरहरूसँग सहकार्य गर्ने, पाठेघरको मुखको क्यान्सर रोकथाम र खोपसम्बन्धी सचेतनामुलक दृश्य श्रव्य सामग्रीहरू तयार पारी प्रसारण गर्ने, एनसेलसँग सहकार्यमा पाठेघरको मुखको क्यान्सरबारे जनचेतना अभिवृद्धि गर्ने उद्देश्यले वाकाथन को आयोजना गर्ने, अभियानका संदेशलाई आउटबाउन्ड रिङटोन र एसएमएसमार्फत लक्षितवर्गसम्म पुर्याउने आदि जस्ता कार्यक्रमहरू रहेका छन्। यसबाहेक यस वर्षको अन्तर्राष्ट्रिय महिला दिवसका अवसरमा मेरी स्टोप्स इन्टरनेशनल नेपालले ५० जना सेवाग्राहीहरूलाई निःशुल्क स्क्रिनिङ सेवा प्रदान गर्नेछ।"
"महाशिवरात्रि : खटिए ४ हजार ९४ सुरक्षाकर्मी, मोबाइल गस्तीदेखि ड्रोनबाट निगरानी","काठमाडौं : महाशिवरात्री सुरक्षाको लागि ४ हजार ९४ प्रहरी कर्मचारी परिचालन हुने भएका छन्। उपत्यका प्रहरी कार्यालयका प्रवक्ता दिनेसराज मैनालीका अनुसार महाशिवरात्रीको अवसरमा शुक्रबार पशुपतिनाथ मन्दिर परिसरमा स्वदेशी विदेशी भक्तजनको अत्यधिक भीड लाग्ने भएकाले विशेष सुरक्षा योजना लागु गरिएको छ। पशुपतिनाथ मन्दिर परिसरमा शान्ति सुरक्षा तथा सवारी व्यवस्थापन गर्नका लागि एकिकृत सुरक्षा योजना अन्तर्गत प्रविधि र प्रहरीको परिचालन गरिएको हो। फागुन २४ गते देखि २६ गतेसम्म यहि योजनाअनुसार नै पशुपति क्षेत्रको निगरानी र सुरक्षा व्यवस्थामा कडाइ गरिएको छ। मेलामा कर्डन, पिकेट, मोबाइल गस्ती, पैदल गस्ती स्टाइकिङ मार्फत गस्ती गरिनेछ। भिडभाडमा हुन सक्ने अपराध, चोरी लुटपाट जस्ता कार्य रोक्नको लागी ड्रोन, सीसीटिभी क्यामेरा, बडी वर्न क्यामेराले निगरानी गरिने उनको भनाई छ। पशुपतिनाथको दर्शन गर्न आउने भक्तजनको स्वास्थ्यलाई ध्यान राख्दै नेपाल प्रहरी अस्पतालबाट चिकित्सकसहितको एम्बुलेन्स पशुपति परिसरमा तयारी अवस्थामा रहनेछ। आपत विपद् आई परेमा तालिम प्राप्त उद्धारकर्मीलाई रिजर्भमा राखिएको छ। मेलामा तीन सिफ्टमा ३ हजार ७२ जना सुरक्षाकर्मी परिचालन हुनेछन्। जसमा २ हजार १५७ जना पुरुष र ९१५ जना महिला सुरक्षाकर्मी खटाइएको छ। सादा पोसाक, सञ्चार, ड्रोन अपरेटर, ट्राफिक व्यवस्थापन गरी ४ हजार ९४ जना सुरक्षाकर्मी परिचालन भएका छन्। काठमाडौँ उपत्यका प्रहरी कार्यालय रानीपोखरीद्वारा मातहत काठमाडौँ उपत्यका ट्राफिक प्रहरी कार्यालय रामशाहपथ, काठमाडौँ उपत्यका अपराध अनुसन्धान कार्यालय, मिनभवन र जिल्ला प्रहरी परिसर काठमाडौँको सहकार्य रहेको छ। मन्दिर परिसरमा सुरक्षा प्रदान गरिनुका साथै सवारी व्यवस्थापनमा चुस्त र कडाइ गरिएको प्रवक्ता मैनालीले जानकारी दिए। मेला अवधिभर जिल्ला प्रहरी परिसर काठमाडौँका प्रवक्ता नवराज अधिकारीको कमान्डमा प्रहरी परिचालन गरिएको छ। उपत्यका प्रहरी कार्यालय रानीपोखरीका प्रमुख एआइजी दिपक थापाका अनुसार महाशिवरात्री पर्वलाई सुरक्षित र भव्य बनाउनका लागी सम्पूर्ण तयारी पुरा भएको छ। भीडभाडमा जादा महंगा र बहुमुल्य गरगहना प्रयोग नगर्न प्रहरीको अनुरोध छ। सवारी चापलाई व्यवस्थापन गर्नका लागी ५८३ ट्राफिक प्रहरी परिचालन गरिएको बताउँदै थापाले मेलामा अवान्छित गतिविधी नगर्नका लागी आग्रह गरे। थापाले भने, कुनैपनि अखाद्य खानेकुरा सेवन नगरौं, अपरिचित व्यक्तिले दिएको खानेकुरा प्रयोग नगरौं। शिव भगवानको प्रसादको नाममा गाजाँ भाङ जस्ता लागुऔषध प्रयोग नगर्न उनको सुझाव छ।"
ऋण लिने अनि तिर्दिनँ भन्नेलाई सरकारले नियन्त्रणमा लिन्छ : अर्थमन्त्री पुन,"काठमाडौं : नवनियुक्त अर्थमन्त्री वर्षमान पुन अनन्तले बैंक तथा वित्तीय संस्थाबाट ऋण लिने अनि तिर्दिनँ भन्नेलाई सरकारले नियन्त्रणमा लिने बताएका छन्। बिहीबार सिंहदरबारमा बैंकर्स संघका अधिकारीहरुसँग मन्त्री पुनले जनताको निक्षेपबाट दिइएको बैंकको ऋण तिर्दिन र तिर्नु हुन्न भन्ने प्रवृत्तिलाई सरकारले कडाईका साथ नियन्त्रण गर्ने बताएका हुन्। उनले बैंक तथा वित्तिय संस्थाबाट लिएको ऋण नर्तिन अभियान सञ्चालन गर्ने प्रवृत्तिलाई सरकारले छुट नदिने चेतावनी दिए। उनले बिहीबार बसेको मन्त्रिपरिषद बैठकमा प्रधानमन्त्री पुष्पकमल दाहाल प्रचण्डले बैंकको ऋण नर्तिन भडकाउँदै हिंड्नेहरुलाई नियन्त्रणमा लिएर कारबाही गर्न सम्बद्ध मन्त्रालय र निकायलाई निर्देशन दिएको जानकारी गराए। बैंक तथा वित्तिय संस्थाबाट लिएको ऋण तिर्दिन भन्ने र तिर्नु हुन्न भनेर अभियान चलाउने प्रवृत्तिलाई अब धेरै दिन छुट दिन सकिँदैन, पुनले भने, त्यो प्रवृत्तिलाई प्रोत्साहित गर्ने काम कसैले पनि गर्नु हुँदैन। पुनले निजी क्षेत्रको मनोबल घटाउने प्रवृत्तिले अर्थतन्त्र र मुलुकको समग्र समृद्धिको यात्रालाई अवरुद्ध पार्ने भएकाले सरकारले लगानीकर्ताको मनोबन गिर्न नदिने प्रतिबद्धता व्यक्त गरे। उनले मुलुकमा लगानीको वातावरण र लगानी सुरक्षाको ग्यारेण्टी गर्न सकिए मात्र बाह्य लगानी आकर्षित गर्न सकिनेमा सरकार स्पष्ट रहेको बताए। सरकारले लगानीको वातावरण बनाउँछ। सुरक्षाको प्रत्याभूति दिलाउँछ, पुनले भने, निजी क्षेत्र आत्तिने र डराउने वातावरणको सरकारले अन्त्य गर्छ। पुनले सरकारले नागरिकको व्यक्तिगत, पारिवारिक र सम्पत्तिको सुरक्षा दिने प्रतिबद्धता व्यक्त गरे। मन्त्री पुनले पूर्वनिर्धारित लगानी सम्मेलन प्रभावित नहुनेसमेत स्पष्ट गरे। भेटमा अध्यक्ष केसीसहित संघका प्रतिनिधिले बैंकिङ क्षेत्रको सुरक्षामा गम्भीर हुन सरकारको ध्यानाकर्षण गराएका थिए। ऋण उठाउन गएका बैंकका कर्मचारीमाथि अपमानजनक व्यवहारका साथै भौतिक आक्रमणका घटना बढेकामा गम्भीर हुन मन्त्री पुनसँग बैंकसंहरुले आग्रह गरेका थिए।"
११ लाख भेडाबाख्रामा पिपीआर विरुद्धको खोप,"बागमती : बागमती प्रदेश सरकारद्वारा बागमती प्रदेशको १३ जिल्लामा ११ लाख ४२ हजार तीन सय २७ भेडाबाख्रालाई पिपीआरविरुद्धको खोप लगाइएको छ। प्रदेश सरकारको कृषि तथा पशुपक्षी विकास मन्त्रालय हेटौँडाले पिपीआर रोग नियन्त्रण तथा रोकथामका लागि १६ गते फागुनदेखि २२ गतेसम्म सप्ताहव्यापी रुपमा खोप अभियान सञ्चालन गरी गरिएको थियो। मन्त्रालयका प्रवक्ता सुजन कँडेलका अनुसार मकवानपुरमा एक लाख ९१ हजार नौ सय एक, चितवनमा ८५ हजार १९, रामेछापमा एक लाख पाँच हजार चार सय, सिन्धुपाल्चोकमा ७५ हजार सात सय आठ, दोलखामा ९० हजार चार सय ४७, काठमाडौंमा २२ हजार १४, ललितपुरमा २४ हजार २५, भक्तपुरमा नौ हजार एक सय ८५ तथा काभ्रेमा एक लाख २७ हजार, नुवाकोटमा ७४ हजार सात सय १९, रसुवामा १९ हजार आठ सय ३८ र धादिङमा एक लाख ६० हजार छ सय ३६, सिन्धुलीमा ५१ हजार दुई सय भेडाबाख्रामा पिपीआर रोग विरुद्ध खोप लगाइएको जनाइएको छ। बागमती प्रदेशभरिका १५ लाख ८४ हजार भेडाबाख्रामा खोप लगाइने मन्त्रालयको योजना छ। गत वर्ष मन्त्रालयले यही अभियानअन्तर्गत नौ लाख ७९ हजार एक सय ८७ भेडाबाख्रालाई पिपीआर विरुद्धको खोप लगाएको थियो। मन्त्रालयले खोप अभियान सञ्चालनका लागि खोप केन्द्रविन्दुबाट सम्बन्धित वडा कार्यालय तथा पशुसेवा कार्यालयमा जानकारी गराइ खोप लगाउने कार्य सुरु गरेको थियो। सप्ताहव्यापी खोप कार्यक्रमअन्र्तगत पिपीआरविरुद्ध १३ लाख ५० हजार वटा खोप उपलब्ध गराइएको थियो। पिपीआर भेडाबाख्रामा विषाणुको कारण हुने महामारी रोग हो। यो रोग लागेमा बाख्रा वा भेडामा ज्वरो आउने, झोक्राउने, मुख सुक्खा हुने, घाँसपात नखाने उग्राउन छाड्ने लक्षण देखापर्नुका साथै मृत्यु हुने गरेको छ। कचेरा लाग्ने, नाकबाट बाक्लो सिँघान बग्ने, गिजा र मुखभित्र घाउ देखिने तथा एकैपटक धेरै बिरामी हुने लक्षण देखिने गरेको छ।"
"मकवानपुरको लज्जास्पद हार, आयोजक झापा गोल्डकपको सेमिफाइनलमा","झापा : आयोजक झापा ११ सँग लज्जास्पद हार व्यहोरिदै पाहुना टोली एन्फा मकवानपुर झापा गोल्डकपको क्वाटर फाइनलबाटै बाहिरिएको छ। बिर्तामोडस्थित डोमालाल राजवंशी रंगशालामा बिहीबार भएको अन्तिम क्वाटरफाइनल खेलमा मकवानपुरलाई ५१ को फराकिलो गोल अन्तरले पराजित गर्दै आयोजक सेमिफाइनलको यात्रा तय गरेको हो। फागुन २६ गते आयोजक झापा ११ फाइनल प्रवेशका लागि चर्च ब्वाइज युनाइटेडसँग भिड्ने पक्का भएको छ। झापाका खेलाडी मैदानमा गोल बर्षा गरेका थिए। झापाको जितमा आदित्य शाक्य, प्रदिप बुढाथोकी, बबिन बोहरा, आशिष चापागाईं र विदेशी खेलाडी मार्क जुयिनर ह्यारिसनले समान एकएक गोल गरेका थिए। मकवानपुरको लागि ओस्कारले सान्त्वना गोल फर्काए। झापाले पहिलो हाफमा पहिलो गोल गर्दा दोस्रो हाफमा थप चार गोल गरेको हो। खेलको २५औँ मिनेटमा आदित्यले पहिलो गोल गरेका हुन्। आशिष चापागाईंले निकालेको थ्रु बलमा आदित्यले चलाखीपूर्ण गोल गरे। खेलको ६६औँ मिनेटमा विदेशी खेलाडी ह्यारिसनले आयोजकको लागि दोस्रो गोल गरे। दिपेश आले मगरले मध्यभागबाट मिलाएको एयर बललाई नियन्त्रण लिँदै ह्यारिसनले सुन्दर गोल गरेका हुन्। मकवानपुरका ओस्कारले ६९औँ मिनेटमा एक गोल फर्काए। समिराज थोकरले दायाँ भागबाट मिलाएको बललाई बक्समा रहेका ओस्कारले वान टचमै गोल गर्न सफल भएका हुन्। उनले अग्रता छोट्याउने प्रयास गरे पनि झापा खेलमा हाबी भएको थियो। खेलको ८३औँ मिनेटमा प्रदिप बुढाथोकीले तेस्रो गोल गरे। ह्यारिसनको स्थानमा उनी मैदान प्रवेश गरेको पहिलो मिनेटमै गोल गर्न सफल भए। खेलको इन्ज्युरी समयमा झापाले दुई गोल गर्यो। बबिन बोहराले चौथो गोल गरेका हुन्। बक्सभित्र पाएको अवसरलाई उनले सहजै जाली चुमाए। अर्को गोल आशिषको नाममा रह्यो। आशिषले बक्सबाहिर पाएको बललाई अगाडि बढाउँदै सुन्दर गोल गरेका हुन्। खेलको १८औँ मिनेटमा झापा सुन्दर गोल गर्नबाट चुक्यो। अगाडि बढाउँदै दुई रक्षक र गोलकिपर बिट गरेका ह्यारिसन अन्तिममा भने चुके। उनले खाली पोस्टमा प्रहार गरे पनि कप्तान सुरज विष्ट गोललाइनबाट क्लियर गर्न सफल भएका थिए। ४४औँ मिनेटमा आदित्यको शक्तिशाली प्रहार गोलकिपर गोपीले पञ्च आउट गरे। ४८औँ मिनेटमा ह्यारिसनकै प्रहार गोपीले बचाउ गरे। खेलको ७३औँ मिनेटमा आशिष चापागाईंले बक्सभित्रबाट हानेको प्रहार बारमा लागेर फर्कियो। यो खेलसँगै क्वाटरफाइनल समीरकण पूरा भएको छ। खेलको प्लेयर अफ द म्याच विजेता टिम झापाका पहिलो गोलकर्ता आदित्य शाक्य घोषित भए। उनले नगद ११ हजार रुपैयाँ पुरस्कार पाए। शुक्रबार हुने पहिलो सेमिफाइनल दुवै विभागीय टोलीबीच हुनेछ। त्रिभुवन आर्मी र सशस्त्रको एपिएफ फाइनल प्रवेशका लागि भिड्ने छ। यसअघि आर्मीले चारपटक उपाधि जितिसकेको छ।"
"निर्वाचन आयोगले दिएन रेशम चौधरीलाई अध्यक्षको मान्यता, नाउपामा रञ्जिता श्रेष्ठकै कार्यसमिति","काठमाडौं : निर्वाचन आयोगले रेशमलाल चौधरीलाई नागरिक उन्मुक्ति पार्टीको अध्यक्षमा अवैधानिक ठहर गरेको छ। टीकापुर घटनाका मुख्य दोषी भइ सरकारबाट आममाफी पाएपछि पार्टीको प्रथम अधिवेशनले पार्टीका संरक्षक रहेका चौधरीलाई सर्वसम्मत चयन गरेको थियो। निर्वाचन आयोगका प्रवक्ता शालिग्राम शर्मा पौडेलले नागरिक उन्मुक्ति पार्टीले आयोगमा पेश गरेको कागजात अध्ययन गर्दा राजनीतिक दल सम्बन्धि ऐन बमोजिम मापदण्ड नपुगेकाले पुरानै कार्यसमितिले मान्यता पाएको जानकारी दिए। उनले अन्नपूर्णसँग भने,नागरिक उन्मुक्ति पार्टीले अधिवेशन गरेर अध्यक्षमा रेशम चौधरीसहित पदाधिकारी निर्वाचित गराएको भनेर आयोगमा नयाँ कार्यसमिति अध्यावधिक गर्न कागजात पेश गरेको थियो। उक्त कागजात अध्ययन गर्दा राजनीतिक ऐन विपरित रहेको र कानुनसम्मत ढंगले पदाधिकारी चयन नभएको देखियो। जसले गर्दा अधिवेशनबाट निर्वाचित भएका भनिएका पदाधिकारीहरु आयोगमा अध्यावधिक हुन सकेनन्। पछिल्लो विवरण अध्यावधिक नभएकाले राजनीतिक दल सम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने उनले जानकारी दिए। यसअघि चौधरीकी श्रीमती रञ्जिता श्रेष्ठ पार्टी अध्यक्ष रहेकी थिइन्। उनको कार्यसमितिलाई आयोगले मान्यता दिएको छ। तीनवटा अदालतले जन्मकैदको सजाय दिएका रेशमलाल चौधरी सरकारको सिफारिस र राष्ट्रपति रामचन्द्र पौडेलले गणतन्त्र दिवसमा आममाफी दिएपछि जेलमुक्त भएका थिए। चौधरीको रिहाई पश्चात पुन टीकापुर घटनामा हत्या गरिएका प्रहरी निरीक्षक केशव बोहराकी पत्नी शारदा कठायत बोहराले सर्वोच्चमा मुद्दा दायर गरेकी छन्।"
"सहकारी, मिटरब्याज र लघुवित्त पीडितका समस्याबारे प्रधानमन्त्री प्रचण्डले के भने ?","काठमाडौं : प्रधानमन्त्री पुष्पकमल दाहाल प्रचण्डले सहकारी, मिटरब्याज पीडित र लघुवित्त वित्तीय संस्थाका समस्या समाधान गर्न लागिपरेको बताएका छन्। आज प्रतिनिधि सभामा उठेका विषयको जवाफ दिँदै प्रधानमन्त्री प्रचण्डले सहकारीसँग जोडिएका समस्या समाधानका लागि राष्ट्रिय योजना आयोगका सदस्यको संयोजकत्वमा गठित कार्यदलले दिएका सुझाव कार्यान्वयन भइरहेको बताएका हुन्। सांसदहरुले लामो समयदेखि सहकारी, मिटरब्याज पीडित र लघुवित्त वित्तीय संस्थाका समस्या समाधान गर्न आन्दोलन भएको भन्दै सरकारले के गर्दैछ भन्ने प्रश्न गरेका थिए। उनले वित्तीय सहकारी संस्थाको नियमनका लागि दोस्रो तहको नियामक निकाय बनाउने कानुनको मस्यौदा अन्तिम चरणमा पुगेको जानकारी गराए। बचत तथा ऋणको मुख्य कारोबार गर्ने कुनै पनि प्रकृतिको सहकारी संघ, प्रदेश र स्थानीय तहबाट दर्ता, कार्यक्षेत्र विस्तार र सेवा केन्द्रको स्वीकृतिमा रोक लगाइएको छ। वित्तीय सहकारी संस्थाको नियमनका लागि दोस्रो तहको नियामक निकाय बनाउने कानुनको मस्यौदा अन्तिम चरणमा पुगेको छ।प्रधानमन्त्री प्रचण्डले सहकारी संघ संस्थाको सम्पत्ति र दायित्व लगायतको वित्तीय अवस्था देखिने स्वेतपत्र जारी गर्ने, सहकारीका सञ्चालक, लेखा सुपरीवेक्षण समितिका पदाधिकारी तथा व्यवस्थापकको सम्पत्ति विवरण पेश गर्ने र आगामी चैत्र मसान्तसम्म माग भएबमोजिमको बचत फिर्ता गर्ने गरी बचत फिर्ता कार्ययोजना विभागमा पेश गर्ने व्यवस्थाका लागि निर्देशन भइसकेको छ। उनले सहकारी बचत तथा कर्जा सुरक्षण कोष, कर्जा असुली न्यायाधीकरण र सहकारी कर्जा सूचना केन्द्रलगायतका संस्थागत संरचना स्थापना र सञ्चालनका लागि आवश्यक गृहकार्य भइरहेको जानकारी गराए। कार्य विस्तृतीकरण प्रतिवेदन संशोधनका लागि प्रस्ताव गरिएको छ। ठूला कारोबार गर्ने समस्याउन्मुख सहकारी संस्थाहरूको पहिचान गरी नेपाल राष्ट्र बैंकको समेत सहभागितामा सघन अनुगमन कार्य प्रारम्भ गरिएको छ। प्रचण्डले भने,हालसम्म १८ वटा सहकारी संस्थाहरूलाई सहकारी ऐन, २०७४ बमोजिम समस्याग्रस्त सहकारी संस्था घोषणा गरी सम्पत्ति र दायित्व फरफारक गर्न समस्याग्रस्त सहकारी व्यवस्थापन समितिमा पठाइएको छ। समस्याग्रस्त घोषणा गरिएका र समस्याउन्मुख देखिएका सहकारीका सञ्चालक र व्यवस्थापक एवं सम्बन्धित पदाधिकारीहरूबाट नागरिकको बचत रकम अपचलन र आर्थिक अनियमिततामा नेपाल प्रहरीको केन्द्रीय अनुसन्धान ब्यूरोबाट समेत अनुसन्धान भइरहेको छ। मिटरब्याजको अनुचित लेनदेनलाई फौजदारी कसुरका रूपमा कारवाही उनले सांसदहरुले मिटरब्याज पीडित जनताका समस्यामा सरकारको ध्यानाकर्षण भएको बताए। यो समस्यालाई बेलैमा बुझेर गत वर्षको चैत २० गते नै सरकारले अधिकारसम्पन्न उच्चस्तरीय जाँचबुझ आयोग गठन गरेको सम्मानित सदनलाई जानकारी नै छ। प्रचण्डले भने,आयोगको ८ महिने कार्यकालमा देशभर करिब २७ हजार उजुरी संकलन भएमध्ये ५ हजार भन्दा बढी फछ्र्यौट भएका छन् भने बाँकीका हकमा समाधान खोज्न यही ३ माघ, २०८० को मन्त्रिपरिषद् बैठकबाट नयाँ कार्यविधि स्वीकृत गरिएको छ। यसका साथै फौजदारी कार्यविधि संहिता, २०७४ मा संशोधन गरी मिटरब्याजको अनुचित लेनदेनलाई फौजदारी र सरकारवादी कसुरका रूपमा कारवाही अघि बढाउने व्यवस्था गरिएको छ। यही १६ फागुनसम्म दुई हजार नौ सय ९४ वटा उजुरी आपसी मेलमिलापबाट फछ्र्यौट भएका छन्। जिल्ला प्रहरी कार्यालयहरूमा दुवै पक्षको छलफलबाट मेलमिलाप गराउने र मेलमिलाप हुन नसके प्राप्त प्रमाणका आधारमा अदालतमा मुद्दा दर्ता गर्ने अहिलेको प्रयासबाट अब केही समयमै सबै उजुरी फछ्र्यौट हुने उनको भनाई छ। मिटरब्याजका लेनदेनलाई एकमुष्ट रूपमा बदर गर्नुपर्ने मागसहित संघर्षमा रहेका नागरिक समूहसँग संवाद र समस्या समाधानका लागि गृह मन्त्रालयका सहसचिवको संयोजकत्वमा वार्ता टोली गठन भएको छ। संघर्षरत पक्षसँग अहिले भइरहेको वार्ता छिटै तार्किक निष्कर्षमा पुग्ने मेरो विश्वास छउनले भने। लघुवित्त वित्तीय संस्थाहरूलाई छानविन गरी कारवाहीको दायरामा ल्याउन शुरु प्रधानमन्त्री प्रचण्डले प्रचलित कानुन तथा नेपाल राष्ट्र बैङ्कबाट दिइएको निर्देशन विपरीत कार्य गर्ने लघुवित्त वित्तीय संस्थाहरूलाई छानविन गरी कारवाहीको दायरामा ल्याउने कार्य शुरु भइसकेको जानकारी गराए। लघुवित्त वित्तीय संस्थाले आवश्यकता र औचित्यको आधारमा एक पटकको लागि असुल हुन बाँकी ब्याजको कम्तीमा ५ प्रतिशत रकम असुल गरी २०८० चैत्र मसान्तसम्म कर्जाको पुनर्तालिकीकरण वा पुनर्संरचना गर्न सक्ने र त्यस्तो कर्जालाई सक्रिय कर्जामा वर्गीकरण गर्ने व्यवस्था गरिएको छ। उनले भने, तोकेभन्दा बढी लिइएको सेवा शुल्क फिर्ता गरी सम्बन्धित ऋणीको खातामा जम्मा गर्न दिएको निर्देशन कार्यान्वयन भइरहेको छ। साथै, गुनासो सुनुवाइ र त्यसको समाधानका लागि लघुवित्त संस्था सुपरीवेक्षण विभागमा बेग्लै डेस्कको ब्यवस्था गरिएको छ। प्रधानमन्त्री प्रचण्डले दुग्ध किसानको भुक्तानी सहज बनाउन किसानले पाउनुपर्ने पौष मसान्तसम्मको बक्यौता चैत्र २१ गतेभित्र भुक्तानी गरिसक्ने र अन्य नियमित भुक्तानी जारी राख्ने सहमति भएको जानकारी गराए।"
आन्दोलनप्रति ऐक्यबद्धता जनाउँदै डा भट्टराईले भने  मिटरब्याज पीडितको समस्या समाधान हुनुपर्छ,"काठमाडौं : पूर्वप्रधानमन्त्री एवं नेपाल समाजवादी पार्टीका अध्यक्ष बाबुराम भट्टराईले मिटरब्याज पीडितको आन्दोलनमा ऐक्यबद्धता जनाएका छन्। बिहीबार काठमाडौंको भृकुटीमण्डपमा पुगेर भट्टराईले मिटरब्याज पीडितको आन्दोलनमा पूर्ण समर्थन रहेको बताएका हुन्। भृकुटीमण्डपबाट र्यालीसहित भद्रकाली पुगेका भट्टराईले गरिब निमुखाहरुलाई ऋण दिएर तीनगुना ज्यादा असुल गर्ने र नभए घर जग्गा कब्जा गर्ने क्रम रोकिनुपर्ने बताए। उनले आफ्नो समस्या समाधानका लागि काठमाडौं आएका मिटरब्याज पीडितको समस्या समाधान हुनुपर्ने जिकिर गरे। भट्टराईले माग पूरा हुन नसके मिटरब्याज पीडित लगायतले नयाँ विद्रोह गर्नुपर्ने अवस्था आउन सक्ने बताए। सामूहिक ऋण मिनाहा गर्नुपर्ने, आम गरिब किसानहरुलाई निशुल्क ऋण प्रदान गर्नुपर्ने, जुनसुकै तहमा हस्तान्तरण भएको सम्पत्ति फिर्ता हुनुपर्ने, अधिकारसम्पन्न न्यायिक आयोग गठन हुनुपर्ने लगायतका ६ बुँदे मागसहित उनीहरु काठमाडौं केन्द्रित आन्दोलनमा छन्। यो पनि पढ्नुहोस सहकारी, मिटरब्याज र लघुवित्त पीडितका समस्याबारे प्रधानमन्त्री प्रचण्डले के भने ?"
प्रहरी कल्याण कोषमा ८ अर्ब अनियमितता भएको भन्दै छानबिन गर्न माग,"तानसेन : नेपाल पूर्व प्रहरी संगठनले प्रहरी कल्याण कोषको सञ्चालक समितिबाट दुरुपयोग भएको भन्दै न्यायोचित रुपमा वितरण गर्न ३५ दिने अल्टिमेटम दिएको छ। प्रहरी कल्याणकारी कोषमा हालसम्म १७ अर्ब रुपैयाँको बैंक, नगद र सम्पत्ति हुनुपर्नेमा हाल नगद ४ अर्ब र सम्पत्ति ५ अर्ब मात्र देखिएकाले ८ अर्ब रुपैयाँ अनियमितता भएको भन्दै छानबिको माग गरेको छ। संगठनले ६ बुँदे माग प्रस्तुत गर्दै ३५ दिनभित्र पूरा नभएमा देशव्यापी रुपमा सडक तथा कानुनी उपचारका लागि आन्दोलनमा उत्रिने घोषणा गरेको छ। संगठनले २०४९ सालदेखि २०६९ सालसम्मको प्रहरी कल्याणकोषको आय व्ययको हिसाब किताब गर्न एक स्वतन्त्र छानबिन समिति गठन गर्नुपर्ने माग गरेको छ। कल्याण कोषको मुलधन वा ब्याजका आधारमा ४० प्रतिशत बहालवाला, ४० प्रतिशत पूर्व प्रहरी र २० प्रतिशत आयमुलक कार्यमा खर्च गर्ने नीतिगत व्यवस्था गर्नुपर्ने माग संगठनले गरेको छ। प्रहरी कल्याण कोषको सञ्चालक समितिमा ४० प्रतिशत प्रतिनिधित्व पूर्व प्रहरी संगठन वा प्रहरीबाट हुनुपर्ने, बहालवाला प्रहरीको काम शान्ति सुरक्षा दिने भएकोले व्यापार नगरी कल्याण कोषबाट गरिने व्यापारिक कार्यहरू पूर्व प्रहरी संगठन लाई दिनु पर्ने माग राखेको छ। प्रहरी कल्याण कोषको समन्वय तथा योजना गर्न प्रहरी प्रधान कार्यालयमा कोषको कार्यालयसहित दुई जना पूर्व प्रहरी र सबै प्रदेश कार्यालयमा एकएक जना पूर्व प्रहरीहरू राखि योग्यता अनुसारको सेवा सुविधासहित कार्यालय सञ्चालन गर्ने र निजहरूलाई सहयोग गर्न पूर्व प्रहरी कल्याण समन्वय शाखा स्थापना गर्नुपर्ने माग संगठनले गरेको छ। प्रहरीका अमर सहिद परिवारका सन्ततिका लागि १० प्रतिशत, प्रहरी परिचरदेखि बरिष्ट प्रहरी नायव निरीक्षक दर्जासम्मका पूर्व प्रहरीहरूको सन्ततिहरूलाई ५ प्रतिशत नयाँ भर्ना कोटा प्रदान गर्न संगठनले माग गरेको छ। संगठनका जिल्ला अध्यक्ष रमेश बोहोराले प्रहरी कल्याण कोषको न्यायोचित वितरणका लागि ६ बुँदे ज्ञापन माग जिल्ला प्रहरी कार्यालय पाल्पाका प्रहरी नायव उपरीक्षक सुगन्ध श्रेष्ठलाई बुझाएको छ। ज्ञापनपत्र बुझ्दै डीएसपी श्रेष्ठले प्रहरी प्रधान कार्यालयमा पठाउने जानकारी दिए। आफूहरूको माग पूरा नभए कानुनी, प्रशासनिक र दवावमुलक कार्यक्रम सञ्चालन गर्ने संगठनका जिल्ला अध्यक्ष बोहोराले चेतावनी दिए। संगठनले बढीज्ञान टोल, लहरेपिपल, सिल्खानटोल, मखनटोल हुँदै र्यालीसहित जिल्ला प्रहरी कार्यालय पाल्पामा ज्ञापनपत्र बुझाएको हो। ज्ञापनपत्र बुझाउने कार्यक्रममा करिब एक सय जनाभन्दा पूर्व प्रहरीहरूको सहभागिता रहेको थियो।"
जसपाले मन्त्री चयन गर्ने अधिकार उपेन्द्र यादवलाई दियो,काठमाडौं : जनता समाजवादी पार्टी (जसपा)ले सरकारमा सहभागी हुने मन्त्रीको चयन गर्ने अधिकार पार्टी अध्यक्ष उपेन्द्र यादवलाई दिएको छ । बिहीबार पार्टी कार्यालय बालकुमारीमा बसेको जसपा कार्यकारीणी बैठकले पार्टीका तर्फबाट सरकारमा सहभागी हुने निर्णय गर्दै मन्त्रीको चयन गर्ने अधिकार पार्टी अध्यक्ष दिएको प्रवक्ता मनिष सुमनले बताए। उनले नयाँ गठबन्धनको हस्ताक्षरकर्ता जसपा भएकाले गठबन्धनलाई पूर्ण रुपमा सहयोग र समर्थन रहने धारणा राखे। मधेश प्रदेश सरकारको सरक्षाको ग्यारेन्टी भएकाले सरकारमा मन्त्रीहरुको नाम पठाउने निर्णय भएको उनको भनाइ छ । प्रधानमन्त्रीसँग सल्लाह गरेर अध्यक्षले मन्त्रीको नाम पठाउने प्रवक्ता सुमनले जानकारी दिए।
"रेशम चौधरीले भने : पार्टी सिध्याउने खेल भयो, न्याय मरेपनि म मरेको छैन","काठमाडौं : नागरिक उन्मुक्ति पार्टीको अध्यक्षमा रेशम चौधरीलाई निर्वाचन आयोगले मान्यता नदिएपछि पार्टी सिध्याउने खेल भएको टिप्पणी गरेका छन्। नागरिक उन्मुक्ति पार्टीले निर्वाचन आयोगमा पेश गरेको कागजात अध्ययन गर्दा राजनीतिक दल सम्बन्धि ऐन विपरित भएको नयाँ कार्यसमितिलाई मान्यता नदिएपछि चौधरीले आफूलाई पार्टीको अध्यक्षको वैधानिकता नदिएको आपत्ति जनाएका हुन्। चौधरीले पटक पटक न्याय मरेपनि आफू नमरेको टिप्पणी गरे।नागरिक उन्मुक्ति पार्टी सिध्याउने खेल । हामी हरेश खान्नौँ । पटक पटक न्याय मरेपनि म मरेको छैन । उनले फेसबुकमार्फत प्रतिक्रिया दिँदै भनेका छन्, चाल बुझेको थिएँ, बाघचाल हो भन्ने थाहै भएन। बाघ बूढो भएपछि बस्तीमा पस्छ रे, बस्तीमा गोरु खान पल्केका सबै बाघ बनमै फर्किन्छन् भन्ने कुनै ग्यारेन्टी हुन्न । जय नागरिक अदालतबाट टीकापुर घटनाका मुख्य दोषी ठहर भएका चौधरी सरकारबाट आममाफी पाएपछि कैलालीको टिकापुरमा भएको पहिलो अधिवेशनबाट अध्यक्षमा सर्वसम्मत निर्वाचित भएका थिए । पछिल्लो विवरण अध्यावधिक नभएकाले राजनीतिक दल सम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने निर्वाचन आयोगले जनाएको छ। यसअघि चौधरीकी श्रीमती रञ्जिता श्रेष्ठ पार्टी अध्यक्ष रहेकी थिइन्। उनको कार्यसमितिलाई आयोगले मान्यता दिएको छ। यो पनि पढ्नुहोस निर्वाचन आयोगले दिएन रेशम चौधरीलाई अध्यक्षको मान्यता, नाउपामा रञ्जिता श्रेष्ठकै कार्यसमिति"
प्रधानमन्त्रीले सहज रुपमा सदनबाट विश्वासको मत पाउनुहुन्छ : किराँती,"काठमाडौं : निवर्तमान संस्कृति, पर्यटन तथा नागरिक उड्डयनमन्त्री सुदन किराँतीले अहिलेको जटिल परिस्थितिमा प्रधानमन्त्रीले अनुभवीहरुलाई मन्त्रिपरिषद्मा सामेल गरेको बताएका छन्। बिहीबार किराँतीले अहिले मुलुकमा जटिल अवस्था रहेको र जटिलतामा संकमोचनका लागि अनुभवी मन्त्री आवश्यक परेकाले आफु नयाँ टीममा पर्न नसकेको बताएका हुन्। उनले राजीनामा चित्त बुझाउनुपर्ने भन्दै चित्त नबुझाउनेले राजनीतिक गर्न नसक्ने जिकिर गरे। किराँतीले आफु मन्त्रालयमा रहँदा धेरै काम गरेको र जिम्मेवारी पूरा गरेको बताए। उनले प्रधानमन्त्रीले सहज रुपमा सदनबाट विश्वासको मत पाउने धारणा राखे। त्यस्तै उनले जुन ठाँउमा रहेपनि देशको सेवामा ध्यान केन्द्रित गर्ने उल्लेख गरे।"
इसेवाबाट जीवन बीमाको प्रिमियम तिर्दा ५० हजारसम्म फाइदा,काठमाडौं : सुरक्षित जीवन तथा परिवारको भविष्य सुनिश्चित गर्नका लागि जीवन बीमा अत्यवश्यक रहेको कारणले नेपालमा जीवन बीमाको बढ्दो संख्या बढ्दो क्रममा रहेको छ। साथै समय व्यस्तताका कारण घरायसी तथा व्यावसायिक भुक्तानीका लागि अनलाइनका माध्यमहरूको लोकप्रियता पनि बढिरहेको छ। यी दुवै कुराहरूलाई मध्यनजर गर्दै नेपालको अग्रणी भुक्तानी सेवा प्रदायक संस्था इसेवा प्रालिले एउटा विशेष अफर लिएर आएको छ। यस अफरअन्तर्गत इसेवा एप वा वेबबाट नेपालभरिमा कुनै एक जीवन बीमा कम्पनीको प्रिमियम तिर्ने एक भाग्यशाली विजेताले बम्परमा आफ्नो रोजाईको पुरस्कार पाउने छन्। पुरस्कार राशि नगद ५० हजार बराबरको हुनेछ। यस विशेष अफरको बम्पर पुरस्कार विजेताले नगद ५० हजार रुपैयाँ वा ५० हजार बराबरको ल्यापटप वा ५० हजार बराबरको स्मार्टफोन जित्न सक्ने छन्। ५ भाग्यशाली विजेताले स्मार्टवाच तथा थप ५ भाग्यशाली विजेताले एयरबड्स जित्न सक्नेछन्। यसका साथै इसेवा बाट पहिलो पटक जीवन बीमाको प्रिमियम तिर्ने सबै प्रयोगकर्ताहरूले १०० रुपैयाँ क्यासब्याक प्राप्त गर्न सक्ने छन्। क्यासब्याक पाउनको लागि इसेवाबाट प्रिमियम तिर्दा  प्रोमोकोडको प्रयोग गर्नुपर्नेछ। इसेवाबाट प्रिमियम तिर्ने सबै ग्राहक यो अफरका लागि स्वचालित रुपमा योग्य रहनेछन् भने पुरस्कार जित्नका लागि प्रयोगकर्ताहरूको केवाईसी भने प्रमाणित भएको हुनु पर्नेछ। बम्पर पुरस्कार पुरस्कार विजेताहरूले २५ राजस्व कर तथा अन्य कुनै पनि सरकारी कर तिर्नुपर्नेछ। फागुन २० देखि चैत्र १० सम्म चल्ने यस विशेष अफरको विजेता भने अफर अवधि सकिएपछि फेसबुक लाइफमार्फत गोलाप्रथाबाट छनौट गरिनेछ।
जिउँदोछँदै आफ्नै मृत्यु प्रमाण पत्र बनाउने एक जना पक्राउ,परासी : जिउँदै छँदै आफ्नै मृत्यु प्रमाण पत्र बनाउने एक जनालाई नवलपरासी प्रहरीले पक्राउ गरेको छ। वडा कार्यालय र जिल्ला प्रहरी कार्यालयको नक्कली लेटर प्याड र छाप प्रयोग गरी किर्ते मृत्यु प्रमाण पत्र बनाउने रुपन्देही जिल्ला रोहिणी गाउँपालिका४ छिपागढ घर भएका ४४ वर्षीय शिव नारायण सिंहलाई पक्राउ गरिएको जिल्ला प्रहरी कार्यालय नवलपरासीका सूचना अधिकारी इन्स्पेक्टर सुदर्शन पन्थीले बताए। उनले नवलपरासी बर्दघाट नगरपालिका१४ गंगाबस्तीस्थित गंगा मावि अगाडि क्यान्टिन सञ्चालन गर्दै आएका थिए। उनले आफ्नो २०६९ माघ ५ गते कालगतिले मृत्यु भएको किर्ते प्रमाण बनाएका हुन्। २०६९ माघ ५ गते शिव नारायण सिंहको असामयिक निधन भएकाले उक्त विवरण प्रमाणित गरिन्छ। रोहिणी गाउँपालिका४ का वडाध्यक्ष तारानाथ यादवको किर्ते हस्ताक्षर प्रयोग गरी बनाइएको नक्कली प्रमाण पत्रमा उल्लेख छ। त्यस्तै जिल्ला प्रहरी कार्यालय रुपन्देहीको नक्कली लेटर प्याड बनाएर आफ्नो मृत्यु भएको किर्ते सतगत पुर्जीसमेत बनाएको सूचना अधिकारी पन्थीले बताए। किर्ते कागजपत्र बनाएर राखेको भन्ने सूचनाको आधारमा उनी बसोबाससमेत गर्दै आएको क्यान्टिनमा खानतलासी गर्दा उक्त कागजात फेला परेको पन्थीले जानकारी दिए। प्रहरी अभिलेखअनुसार उनी २०६४ सालमा नवलपरासी जिल्लाबाट हातहतियार खरखजना मुद्दामा थुनामा परी सजाय काटेको देखिएको छ। लामो समयदेखि उनी भारतमा रोजगारी गरेर फर्केको प्रहरीले जनाएको छ। किर्ते मृत्यु प्रमाण पत्र बनाउनुको कारणबारे सिंहले प्रहरीसमक्ष केही बताएका छैनन्। भारतमा लामो समयदेखि काम गरेका कारण त्यहाँ कुनै अपराधिक क्रियाकलाप गरेको हुन सक्ने र भारतमा रहेको प्रमाणलाई नष्ट गराउने उद्देश्यले उक्त कागज बनाएको हुन सक्ने प्रहरीले अनुमान गरेको छ। पक्राउ परेका सिंहलाई लिखित सम्बन्धी कसुरमा मुद्दा प्रक्रिया अघि बढाइएको सूचना अधिकारी पन्थीले जानकारी दिए।
चिर्पटले हानेर एकको हत्या,बाँके : बाँकेमा गएराति चिर्पट प्रहार गरी एक जनाको हत्या गरिएको छ। बुधबार राति १ बजे बाँकेको खजुरा गाउँपालिका५ रुद्रपुर नयाँ बस्ती बस्ने ४० वर्षीय सन्तोष कठरियाको चिर्पट प्रहार गरी हत्या गरिएको प्रमुख जिल्ला अधिकारी श्रवणकुमार पोखरेलले बताए। पाँचछ जनाको अपरिचित समूहले मृतक कठरियालाई धारिलो चिर्पट दाउरा प्रहार गरी निर्घात घाइते बनाएको र घाइते कठरियाको उपचारका क्रममा नेपालगञ्ज नर्सिङहोममा राति नै मृत्यु भएको प्रजिअ पोखरेलले जानकारी दिए। उनका अनुसार अपरिचत समूह मृतकको घरमा लुटपाट गर्ने उद्देश्यले गएको र सोही क्रममा कठरियालाई चिर्पट प्रहार गरी घाइते बनाएर लुटपाट गरेर फरार भएको थियो। प्रहरीले घटनाको अनुसन्धान गरिरहेको प्रजिअ पोख्रेलले बताए।
नारी दिवसका अवसरमा पौडेल र सुनुवार सम्मानित,"काठमाडौं : माइती नेपाल र भारतीय दूतावासले नेपाली गायिका मेनुका पौडेल र शिक्षाप्रेमी रत्नकुमारी सुनुवारलाई बुधबार राजधानीमा सम्मान गरेको छ। भारतीय सांगीतिक कार्यक्रम इन्डियन आइडलमा सहभागी भई निकै लोकप्रियता कमाउन सफल गायिका पौडेल र ७९ वर्षको उमेरमा पनि पढेर १२ कक्षा पास गर्ने सुनुवारलाई माइती नेपालमा आयोजित एक कार्यक्रमबीच प्रमुख अतिथि बागमती प्रदेशकी पूर्वमुख्यमन्त्री अष्टलक्ष्मी शाक्य, संस्थाकी संस्थापक अध्यक्ष अनुराधा कोइराला र भारतीय दूतावासका डेपुटी चिफ अफ मिसन प्रसन्न श्रीवास्तवले दोसल्ला र प्रमाणपत्रसहित सम्मान गरे। ११४औं अन्तर्राष्ट्रिय नारी दिवसका अवसरमा आयोजित कार्यक्रममा श्रीवास्तबले सम्मानित व्यक्तिहरूको प्रशंसा गर्दै यस्ता कार्यक्रमले नेपाल र भारतलाई अझै नजिक्याउने बताए। उनले पौडेल र सुनुवार नेपाल र भारतका लागि मात्र नभएर पूरै विश्वका महिलाका लागि प्रेरणाको स्रोत रहेको जनाए। कार्यक्रममा आफू सम्मानित हुन पाउँदा निकै खुसी लागेको बताउँदै माइती नेपालले बिचल्लीमा परेका बालबालिकालाई शिक्षा दीक्षाको अवसर दिएकोमा प्रशंसा गर्दै ती बालबालिकाको भविष्य राम्रो होस् भन्दै सुनुवारले शुभकामना दिइन्। प्रमुख अतिथि एमाले नेत्री शाक्यले नारी दिवस भनेको महिलाका लागि एकता दिवस पनि भएको बताइन्। महिला नमिली देश विकास हुँदैन, न्याय हुँदैन र समाज रूपान्तरण हुँदैन भन्ने कुरा यो दिवसले सिकाउने उनको भनाइ छ। माइती नेपालकी संस्थापक अध्यक्ष अनुराधा कोइरालाको अध्यक्षतामा सम्पन्न कार्यक्रममा महिला सांगितिक समूहले प्रस्तुति दिएका थिए।"
कसरी बन्यो फेरि एमालेमाओवादीको सहकार्य ? को हो किङ मेकर ?,"काठमाडौं : नयाँ गठबन्धन एकाएक कसरी बन्यो रु कसले बनायो ? यो बन्न कति समय लाग्यो ? चासोका विषय हुन्। किनभने प्रधानमन्त्री पुष्पकमल दाहालसँग स्पष्ट बहुमत थियो, कांग्रेसको कसिलो साथ थियो। तर, प्रधानमन्त्री दाहालकै शब्द सापटी लिएर भन्नुपर्दाएकाएक राजनीतिक चमत्कार भयो। प्रधानमन्त्री दाहाल सत्य निरुपण विधेयक पारित गर्न बोलाइएको संसदीय समितिको बैठकमा कांग्रेसकै मन्त्री धनराज गुरुङको व्यवहारले झस्के। वाम सहकार्यका लागि ओकेभने। धेरैले थाहै नपाउने गरी एमालेसँग नयाँ गठबन्धनका लागि तयार भए। हुन् त, कांग्रेसको महासमिति बैठकको निर्णयप्रति नै दाहाल रुष्ट थिए। कांग्रेसले अबको निर्वाचन आफ्नै तागतमा लड्ने नीति महासमिति बैठकबाट लिएपछि दाहाल असन्तुष्ट थिए। त्यति मात्र होइन, सत्तागठबन्धनकै सहयात्री कांग्रेसको महासमितिमा १० वर्षे सशस्त्र द्वन्द्व को अपमान हुने गरी प्रतिवेदन पारित भएपछि दाहाल रिसाउनु स्वाभाविकै थियो। त्यसमाथि दाहाल विवादित मन्त्री हटाउन चाहन्थे। तर, कांग्रेसले मानेन। निवर्तमान अर्थमन्त्री डा प्रकाशशरण महतसँग त ठाकठुक परिरहेकै थियो। एक वर्षे कार्यकाल यस्तैभयो भनेका दाहालले दोस्रो वर्ष गति लिने घोषणा गरेका थिए। तर, कांग्रेसले कुनै न कुनै रूपमा अवरोध गरिरह्यो। कांग्रेसको खटपटले छटपटाएका प्रचण्डलाई एमालेसँग पुनः गठबन्धन गर्न पनि त्यति सहज थिएन। उता पार्टीको अस्तित्व रक्षाको लागि कांग्रेससँग गठबन्धन ल्याउनु माओवादीको घातक नै थियो। यता माओवादीले अघिल्लोपटक दिएको धोकाप्रति पनि एमाले सशंकित नै थियो। एमाले संस्थापन पक्ष माओवादी केन्द्रसँग पनि रुष्ट नै थियो। उपाध्यक्ष युवराज ज्ञवाली, उपमहासचिव पृथ्वीसुब्बा गुरुङलगायतका नेताहरू वाम एकताको कुरा गर्थे, तर संस्थापन पक्ष सहमत भइसकेको थिएन। माओवादी केन्द्रभन्दा उनीहरूको प्राथमिकता कांग्रेससँग सहकार्यका लागि थियो। एमालेले कांग्रेसको संस्थापन पक्षसँग प्रयास असफल भएपछि इतरपक्षसँग लागेर कोशी प्रदेशमा सरकार बनाउन सफल भएको थियो। एमालेले ८ सिट लिएर आएका डा शेखर कोइरालापक्षधर केदार कार्कीलाई समर्थन गरेर मुख्यमन्त्री बनायो। कांग्रेस सांसद सुनील शर्मालाई सरकारले पक्राउ गरेपछि त्यसको विरोधमा एमाले नै निस्कियो। तर, पछि इतर पक्षबाट मुख्यमन्त्री बनेका कार्की पनि एमालेको सहयोग बिर्सेर गठबन्धनतिर नै लागे। एमालेबाट लामै समयदेखि कांग्रेस माओवादीसहित गठबन्धन भत्काउने प्रयास भयो। साना पार्टीको धेरै बार्गेनिङ भयो, अब हामी ठूला पार्टी मिल्यौं भन्ने पटकपटक कांग्रेससँग संवाद पनि गरे। तर, कांग्रेसले टेरपुच्छर लगाएको थिएन। नारायणकाजी श्रेष्ठको क्रियाकलापबाट आजित रहेपनि कांग्रेस यो गठबन्धन नै बचाइराख्ने पक्षमा रह्यो। कांग्रेस सभापति शेरबहादुर देउवा गृहमन्त्री नारायणकाजीलाई हटाउन दबाब दिइरहन्थे, तर कांग्रेसका मन्त्री हटाउने विषयमा भने उनको असहमति हुन्थ्यो। तर, पनि देउवालाई प्रचण्डसँगको गठबन्धन कम्फटेबल नै थियो। कांग्रेससँग सहकार्य गर्न देउवा पत्नी एव् कांग्रेस नेतृ आरजु देउवासम्मको प्रयास पनि सफल भएन। एमालेको काम भनेको अर्कालाई बनाइदिने मात्रै भन्दै पार्टीभित्रै आलोचित हुनुपर्ने अवस्था आयो। तथापी गठबन्धन भत्काउन खोज्नु एमालेको प्रयास स्वाभाविक नै थियो। एमाले प्रतिपक्ष वा वेटिङ गभर्मेन्टथियो। उता प्रधानमन्त्री दाहाल नै छटपटाउँदै कांग्रेससँग गठबन्धन भत्काउन सहयोग गर्न अनुरोध गर्दै एमालेसँग पुगे। माओवादी केन्द्रका उपमहासचिव वर्षमान पुन यसका लागि भित्रभित्रै गृहकार्य गरिरहेका थिए। माओवादी केन्द्रका अन्य नेताभन्दा पुनप्रति एमाले नेतृत्व विश्वस्त थियो। अघिल्लो ०७९ पुस १० को एमालेमाओवादी गठबन्धन भत्किने बेला पनि पुनको अभाव महसुस गरिएको थियो। त्यतिबेला उपमहासचिव पुन बिरामी भएर चीनमा उपचार गराइरहेका थिए। उनी भएको भए त्यो बेलाको गठबन्धन नै जोगिन्थ्यो भन्ने पनि एकथरीको विश्लेषण छ। पुनले एमालेसँग सहकार्यको प्रस्ताव लगातार गरिरहेका थिए। माओवादी केन्द्रका पुनले एमाले महासचिव शंकर पोखरेलसँग भेटवार्ता गर्नसमेत गाह्रो भयो। हुन त एमालेमा पनि आफूले थालेका काममा कांग्रेस माओवादीसहितको सरकारले बेवारिसे पारेको र त्यसको अपजसजति सबै आफूले खेप्नु गरिरहेको कारणबाट बेचैनी नै भइसकेको थियो। रेल, पानीजहाज, सुरुङ, प्रत्येक स्थानीय तहमा निर्माणाधीन अस्पताल, भ्यू टावरलगायतका आफ्नो पालामा थालेका योजनाहरू अलपत्र पारेको भन्दै एमालेमा चिन्ता छाएको थियो। सरकारले डेलिभरी दिन नसकेको आरोप पनि एमालेले खेप्निुपरिरहेको थियो। उत्तर चीनको कम्युनिस्ट मिल्नु पर्ने दबाव पनि छदै थियो। यसकारण पनि एमालेलाई सत्तामा जाने हतारो थियो। माओवादी उपमहासचिव पुनको लगातारको प्रयासपछि एमाले नेतृत्वसँग संवाद सुरुवात भयो। पहिला पुन र पोखरेलबीच मन माझामाझ भयो। धेरैपटक महासचिव पोखरेलकै निवास कोटेश्वरमा दुई नेताबीच भेटवार्ता भयो। केही वार्ताहरू बाहिर गोप्यस्थानमा पनि गरिए। एमाले अध्यक्ष ओली र माओवादी अध्यक्ष प्रचण्डबीच मनमुटाव हटाउने काम गर्दै गए। पोखरेल र पुन एकअर्कामा विश्वस्त भएपछि ओली र प्रचण्ड दुवैलाई विश्वास लिने काम उनीहरूबाट भयो। ओली र प्रचण्डलाई मिलाउने काम पनि पोखरेल र पुनले गरे। पोखरेल र पुनले यो बीच भएका भेटवार्ता गोप्य नै राखे। संक्रमणकालीन न्यायसम्बन्धी विधेयकको निहुँमा एमाले अध्यक्ष ओली र प्रधानमन्त्री दाहालबीच बाक्लै भेटघाट भए। लगातार २२ दिनसम्मको दुई नेताको प्रयासले एमाले माओवादी केन्द्रको गठबन्धनले सार्थकता पायो। यो गठबन्धनका बनाउनेमध्ये पुनले सरकारमा अर्थमन्त्रीको जिम्मेवारी पाइसकेका छन्। महासचिव पोखरेल सांसद नभएका कारण सरकारमा जाने कुरा रहेन। एमालेले गठबन्धन जोगाउने आकर्षक र शक्तिशाली मन्त्रालय पनि अन्य दललाई थियो।आफूले कम आकर्षक मानिएका मन्त्रालयमा चित्त बुझायो। यो पनि पढ्नुहोस वामपन्थी एक ठाउँ, कहिलेसम्म रहलान् ?"
"प्रचण्डले गठबन्धन भत्काएर कांग्रेसको मात्रै नभइ, जनमतको पनि घोर अपमान गरे : प्रमुख सचेतक लेखक","काठमाडौं : नेपाली कांग्रेसले प्रधानमन्त्री पुष्पकमल दाहाल 'प्रचण्ड' ले गठबन्धनमा भएका सहमतिलाई तोडेर एकतर्फीरुपमा गठबन्धन तोडेको ठहर गरेको छ। मन्त्रिपरिषद् पुनर्गठनपछि बिहीबार बसेको प्रतिनिधिसभा बैठकमा बोल्दै नेपाली कांग्रेस प्रमुख सचेतक रमेश लेखकले मुलुकको दिगो शान्तिका लागि गरिएको गठबन्धन भत्काएर प्रधानमन्त्री दाहालले कांग्रेसको मात्रै नभइ लोकतान्त्रिक गणतान्त्रिक व्यवस्थाविरुद्ध कुठराघात गरेको आरोप लगाए। 'मुलुकमा दिगो शान्ति, सुशासन,संविधानको रक्षा विकास र समृद्धि प्राप्त गर्ने राजनीतिकलाई स्थिरता साथ अगाडि बढाउने हाम्राबीच सहमति भएका थिए। प्रचण्डजीले गठबन्धनको मूल्य र मान्यतालाई भत्काएर गठबन्धनमा भएका सहमतिलाई तोडेर एकतर्फीरुपले अविश्वासनीयरुपले गठबन्धन तोड्नुभयो। त्यो हाम्रो ठहर हो,'उनले भने,' निर्वाचनका समयमा नेपाली जनताका बीचमा बोलेका बाचाहरू, प्रतिज्ञाहरूलाई वेवास्ता गर्दा नेपाली कांग्रेसप्रति मात्रै विश्वासघात होइन यो संविधान संघीय लोकतान्त्रिक गणतान्त्रिक व्यवस्थाका विरुद्ध कुठराघात हो। यो जनमतको पनि घोर अपमान हो।' कांग्रेस नेता लेखकले गठबन्धनका नाममा प्रधानमन्त्री प्रचण्ड आफ्नो जिम्मेवारीबाट भाग्न खोजेको आरोप लगाए। उनले भने,'जनताको जनमतको अपमान गर्दै कपोकल्पित कथा बुनेर,सानातिना मुद्दा उठाएर आफ्नो जिम्मेवारीबाट भाग्ने, गठबन्धनलाई भत्काउने र अविश्वसनीय काम गरेकाले यसलाई हामीले भन्नैपर्छ राजनीतिक बेइमानी हो।' प्रधानमन्त्री दाहालले कांग्रेससँगको गठबन्धन भत्काएर एमाले नेतृत्वमा नयाँ गठबन्धन बनाएका छन्। प्रचण्डले गठबन्धन तोडेपछि कांग्रेसले समर्थन फिर्ता लिएको छ। आज बसेको संसदीय दलको बैठकले प्रचण्ड सरकारलाई दिएको समर्थन फिर्ता लिएको छ। गठबन्धन तोडेर प्रचण्डले राजनीतिक बेइमानी गरेको कांग्रेसको ठहर छ।"
"इतिहास सेलरोटीजस्तो घुम्दैन, स्प्रिङजस्तो घुम्छ : विष्णु पौडेल","काठमाडौं : नेकपा एमालेका उपाध्यक्ष विष्णुप्रसाद पौडेलले संसदमा कुनै पनि दलको बहुमत नभएको अवस्थामा दलहरू मिलेर सरकार बनाइनु स्वभाविक भएको बताएका छन्। बिहीबार प्रतिनिधिसभाको बैठकमा बोल्दै पौडेलले कुनै निश्चित दलसँग मात्रै सत्ता सहकार्य हुनुपर्छ भन्ने कहि कतै नभएको भन्दै संसदभित्र जुनसुकै दलका बीच पनि सहकार्य हुनु स्वभाविक प्रक्रिया भएको बताएका हुन्। बैठकमा कांग्रेस प्रमुख सचेतक रमेश लेखकले माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'ले सहमति र प्रतिवद्धताविपरीत गठबन्धन तोडेको आरोप लगाएपछि एमाले उपाध्यक्ष पौडेलले विगतका अनुभवबाट शिक्षा लिएर नै नयाँ सहायात्रा तय भएको स्पष्ट पारे। उनले विगतको गठबन्धनका समस्यालाई खुलस्तरुपमा राखेर सहज र संविधानसम्मतरुपमा विकल्प खोज्ने काम प्रधानमन्त्रीबाट भएकाले सबै दलले यसलाई सहज र स्वभाविकरुपमा लिनुपर्ने धारणा राखे। सधैं उही परिस्थिति र अवस्था नहरने भन्दै पूर्वअर्थमन्त्री पौडेलले कांग्रेसले हिजोको गठबन्धन ठिक थियो,नयाँ गर्नु हुँदैनथ्यो भनेर भन्नु ठिक नभएको जिकिर गरे। उनले इतिहास सेलरोटीजस्तो नघुम्ने भन्दै व्यंग्य समेत गरे। उनले भने,'इतिहास सेलरोटीजस्तो घुम्दैन। स्प्रिङजस्तो घुम्छ। सधै एकनासको हुँदैन।' उनले वर्तमान सरकार र गठबन्धनले संसद्को बाँकी कार्यकाल पूरा गर्ने विश्वास व्यक्ति गरे । पौडेलले मुलुकको सुशासन,समृद्धि र सामाजिक न्यायका लागि नयाँ गठबन्धन बनेको भन्दै यसलाई अविचलितरुपमा अघि बढाउनुपर्ने बताए। नेता पौडेलले अहिले भएको सहयात्रा जनता र राष्ट्रका समस्यालाई सम्बोधनमा केन्द्रित रहने पनि जिकिर गरे। 'सहयात्राले प्रतिनिधिसभाको यो कार्यकाल पूरा गर्नेछ। यो कुनै स्वार्थको लेनदेनमा आधारित सहयात्रा होइन। यो कुनै अवसरका लागि गरेको सहयात्रा होइन,'उनले भने,' यो सहयात्रा दुर्घटनामा पनि पर्दैन। आशंका नगरे हुन्छ। दुर्घटनामा परोस् भनेर कसैले अपेक्षा नगरे हुन्छ।'"
गुठी र बिर्ता समस्या समाधान गर्न प्रधानमन्त्रीलाई मागपत्र पेस,"रसुवा : जिल्ला भूमि अधिकारी मञ्च रसुवाद्वारा गुठी तथा बिर्ता पीडित किसानको माग सम्बोधन गर्दै जिल्ला प्रशासन कार्यालय रसुवामार्फत प्रधानमन्त्रीलाई मागपत्र बुझाएका छन्। जिल्लाको आमाछोदिङमो गाउँपालिकामा किसानको जोतभोग गर्दै आएको जग्गा पुरानो स्वयम्भू घ्याङ गुठीको नाममा रहेको कारण किसानले धेरै दुःख पाएको भन्दै जोतभोग गर्दै आएको जग्गा किसानकै नाममा दर्ता गरिदिन माग गरेका हुन्। प्रमुख जिल्ला अधिकारी वेदनिधि खनालमार्फत प्रधानमन्त्रीलाई जिल्ला भूमि अधिकार मञ्चका अध्यक्ष भवानी न्यौपानेले माग पत्र पेश गरे। जिल्लामा २०१६ सालमै उन्मुलन भएको बिर्ता समस्या कायम रहेको र उक्त समस्या समाधान गर्न समेत पटक पटक भूमि व्यवस्था, सहकारी तथा गरिबी निवारण मन्त्रालय तथा प्रधानमन्त्री कार्यालयमा माग राख्दै पत्र पेश गर्दै आएको जानकारी गरिएको थियो। जिल्लाको कालिका, उत्तरगया र नौकुण्ड गाउँपालिका भित्रका एक हजार ५ सय भन्दा बढी किसानले समस्या भोग्दै आएका छन्। रसुवाका किसानले पुस्तौँदेखि जोतभोग गर्दै आइरहेको जमिनको स्वामित्व नापी गरी भोगचलनका आधारमा तिनै किसानलाई दिँदा ठूलो न्याय हुने मागपत्रमा उल्लेख छ।"
डेढ अर्ब लगानीमा खुलेको होण्डाको एसेम्बलि प्लान्ट उद्घाटन,"काठमाडौं : होन्डाका दुईपांग्रे सवारीको एसेम्बली अब नेपालमै हुने भएको छ। होन्डा मोटरसाइकलको मुख्य बिजिनेस युनिटका भाइसप्रेसिडेन्ट मिनोरु कातोले भैरहवामा होन्डाको एसेम्बली प्लान्टको उद्घाटन गरे। औपचारिक कार्यक्रममा होन्डाका विभिन्न स्वदेशी तथा विदेशी प्रतिनिधिको उपस्थिति थियो। १ अर्ब ५० करोड रुपैयाँ लगानीमा २ लाख वर्गफुटको क्षेत्रफलमा रहेको प्लान्टले १ लाख वटा मोटरसाइकल र स्कुटर उत्पादनको क्षमता राख्छ। होन्डाले विगत ५५ वर्षभन्दा बढी समयदेखि नेपाली बजारमा उपस्थिति जनाउँदै आएको छ। ब्रान्ड नेपालमै सर्वाधिक बिक्री हुने दुईपांग्रे सवारी हो। होन्डाको नेपालका लागि अधिकृत विक्रेता स्याकार ट्रेडिङ कम्पनीका अनुसार नवस्थापित एसेम्बली प्लान्टसँगै आफ्नो सहायक कम्पनी हिमाल मोटोमार्फत उत्पादनको बिक्री वितरण, पाटपुर्जाको उपलब्धता र सर्भिसिङको सेवा झनै सहज र सुलभ हुनेछ।"
१०० किलो सुन काण्डका नाइके दावा छिरिङको नागरिकता सनाखत गर्ने तत्कालीन सुब्बा पक्राउ,काभ्रे : बागमती प्रदेश सभा सचिवालय हेटौंडा मकवानपुरमा कार्यरत अधिकृत रामचन्द्र अर्याललाई प्रहरीले पक्राउ गरेको छ। जिल्ला प्रहरी कार्यालय काभ्रेबाट खटिएको प्रहरीले अर्याललाई हेटौडाबाट पक्राउ गरेर काभ्रे ल्याएको जिल्ला प्रहरी कार्यालय काभ्रेका डीएसपी राजकुमार श्रेष्ठले जानकारी दिए। काभ्रेबाट दोहोरो नागरिकता लिएका हाल १०० किलो सुन काण्डमा जेलमा रहेका दावा छिरिङ (निमा) लामाको नागरिकता सनाखत गरेको उनीमाथि आरोप छ। लामालाई काभ्रेबाट दोहोरो नागरिकता दिने समयमा श्रेष्ठ जिल्ला प्रशासन कार्यालयमा सुब्बा थिए। दावा छिरिङले काभ्रेबाट के कसरी नागरिकता लिए भन्ने विषयमा अनुसन्धान जारी रहेको र थप अनुसन्धानका लागि उनलाई पक्राउ गरिएको डीएसपी श्रेष्ठले बताए । बुधबार हेटौडाबाट पक्राउ गरेर काभ्रे जिल्ला अदालतबाट म्याद थप गरी अनुसन्धन सुरू भएको डीएसपी श्रेष्ठले जानकारी दिए। सुन काण्डका नाइके लामाले जिल्ला प्रशासन कार्यालय काभ्रेबाट २०७४ साल पुस २० गते नेपाली नगरिकता लिएको देखिन्छ । ३००१७४११८६८ नम्बरको नगरिकता दावा छिरिङ लामाले काभ्रे जिल्ला नमोबुद्ध नगरपालिका ११ ठेगाना राखेर नगरिकता लिएको बुझिएको छ। बाबु पेमा तामाङको नाम राखेर बंशजको अधारमा नगरिकता लिएको डड्डामा सनाखत देखिन्छ । नगरिकता लिएको समयमा पेश गरिएको कुनैपनि कागजात जिल्ला प्रशासन कार्यालयमा छैन । दावाले काभ्रे जिल्ला बाट लिएको नागरिकताको अधारमा पासपोर्ट समेत लिएका थिए । जिल्ला प्रशासन कार्यालयमा दावा छिरिङको नागरिकता सनाखात गर्ने सुब्बा अर्याल ललितपुर महालक्ष्मी नगरपालिका ५ का स्थानीय हुन् । उनी हाल बागमती प्रदेश सभा सचिवालय हेटौंडा मकवानपुरमा अधिकृत छैठौंको रुपमा कार्यरत छन् ।
"प्रचण्डमा भ्यागुते प्रवृत्ति देखियो,कमसल नठान्नुहोला : सिके राउत","काठमाडौं : जनमत पार्टीका अध्यक्ष डासिके राउतले गठबन्धन परिवर्तनलाई 'भ्यागुते प्रवृत्ति' को संज्ञा दिएका छन्। बिहीबार प्रतिनिधिसभा बैठकमा बोल्दै अध्यक्ष राउतले विदेशीले धाप पार्ने वित्तिकै प्रधानमन्त्री पुष्पकमल दाहाल 'प्रचण्ड' मा गठबन्धन तोड्नेजोड्ने प्रवृत्ति देखिएको आरोप लगाएका हुन्। 'जुन प्रवृत्ति देखियो यसलाई भ्यागुते प्रवृत्ति भन्छु म। बरु भ्यागुतालाई समातेर जोख्न सकिन्छ। तर,अहिलेका सम्माननीय प्रधानमन्त्रीज्यूलाई त्यति कमसल नठान्नुहोला। कतिखेर कुन विदेशीले कतिबेला धाप मारिदिन्छ, कतातिर बुर्लुक्क उफ्रिदिनुहुन्छ। थाहै हुँदैन। यो उफ्राइले काठमाडौंमा मात्रै नभइ सातवटै प्रदेशका सरकार गल्याङगुलुङ ढलिदिन्छन्। जनता र देशले यातना खेप्नुपर्ने। देशले घाटा व्यहोर्नुपर्ने। उहाँ फेरि गर्वका साथ भन्नुहुन्छ म मिस्टर उथलपुथल हो। म बाँच्दासम्म यो मुलुकमा उथलपुथल भइरहन्छ। मानौं उहाँ शेषनाग हुनुहुन्छ यो धर्ती नेपाल उहाँको शीरमाथि अडिएको छ। उहाँले याद राख्नुपर्ने कुरा केछ भने हरेक शेषनागको लागि विष्णुको अवतार हुने पनि गर्छ।' नेता राउतले अहिलेको गठबन्धन सिद्धान्तको धरालतमा निर्माण भएको आफूले ठानेको तर प्रधानमन्त्रीको आजको सम्बोधन सुन्दा अचम्म लागेको बताए। 'रातारात के भएछ जसले गठबन्धन नै फेर्नुपर्ने,घटक दललाई नै फेर्नुपर्ने अवस्था आयो? मैले त गहिराइमै होला भन्ने ठानेको थिएँ। एक दुईवटा कुर्सी नमिलेर,राष्ट्रियसभामा भोट नआएर जस्ता प्रधानमन्त्रीको कुरा सुन्दा अत्यन्त हल्का लाग्यो। झन् धेरै क्रेडिट दिउँला सोचेको थिएँ। राजनीतिका लागि सकारात्मक रुपमा लिएको थिएँ। सैद्धान्तिक धरातलमा टेकेर वाम ध्रुवीकरण हुँदैछ। सिद्धान्तका आधारमा ध्रुवीकरण हुँदैछ। देश र जनताका लागि सुखद कुरा हो भन्ने सोचेको थिएँ, तर कुरो अर्कै रहेछ, 'उनले भने, 'तैपनि शुभकामना दिन चाहन्छु।' नेता राउतले जनमत प्रतिपक्षमा रहने जिकिर गरे।"
"संसद्मा महिला तथा सामाजिक मामिला समितिको प्रतिवेदन पेश, अर्को बैठक फागुन ३० मा","काठमाडौं : प्रतिनिधिसभाको बैठकमा महिला तथा सामाजिक समितिको वार्षिक प्रतिवेदन,२०७९र८० पेश भएको छ । सभाको आजको बैठकमा समितिका सभापति किरणकुमार साहले उक्त प्रतिवेदन पेश गरेका हुन्। त्यसअघि बैठकमा सभामुख देवराज घिमिरेले राष्ट्रपति कार्यालयबाट प्राप्त मन्त्रिपरिषद् गठनसम्बन्धी पत्रको व्यहोरा पढेर सुनेर पढाएका थिए। प्रतिनिधिसभाको अर्को बैठक यही फागुन ३० गते बिहान ११ बजे बस्नेछ ।"
कांग्रेसको राजनीतिक व्यवहारको कारण गठबन्धन परिवर्तन गर्नुपर्यो : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले कांग्रेसको राजनीतिक व्यवहारको कारण गठबन्धन परिवर्तन गर्नुपर्ने आवश्यकता रहेको बताएका छन्। आज प्रतिनिधि सभाको बैठकलाई सम्बोधन गर्दै उनले कांग्रेसले समर्थन फिर्ता लिएकाले आफूले विश्वासको मत लिने जानकारी गराएका हुन्। उनले भने,उनले ११ महिने सहकार्य लागिका लागि धन्यवाद छ। राजनीतिमा व्यक्तिगत सम्बन्धभन्दा माथि राजनीति माथि हुँदो रहेछ। उनले भने,कोसी प्रदेशमा कांग्रेसको एक समूहले विद्रोह गर्दा दण्ड हुनुपर्ने तर पुरस्कार पायो। राष्ट्रिय सभा निर्वाचनमा पनि उहि समूहले मत हालेन र माओवादी उम्मेद्वार हार्यो। महासमिति बैठकमा पनि सहयात्री दललाई अपमान गरेको थियो। कांग्रेसको राजनीतिक प्रतिवेदनमा माओवादी जनयुद्धको दानवीकरण नै गरियो उनले महासमिति बैठकमा धर्मका नाममा हस्ताक्षर गरेकोप्रति असन्तुष्ट व्यक्त गरे। निर्वाचन आउन चार वर्ष बाँकी छँदै गठबन्धनका साझेदारहरूमाथि अनावश्यक र बेसमयको मानमर्दन कतैबाट पनि विवेकपूर्ण र राजनीतिक थिएन। संघीय लोकतान्त्रिक गणतन्त्र स्थापनाका लागि विस्तृत शान्ति सम्झौतामा हस्ताक्षर गरेको अनि समावेशी, धर्मनिरपेक्ष र समाजवादउन्मुख संविधान निर्माणको मुख्य साझेदार रहेको नेपाली कांग्रेसको महासमिति बैठकमा स्टल नै राखेर जसरी धर्मका नाममा हस्ताक्षर अभियान चलाइयो, त्यसले कांग्रेसको संविधानप्रतिको प्रतिवद्धतामै आशंका जनाउन सक्ने जमिन तयार गर्यो। उनले भने, महासमितिमा पेश गरिएको राजनीतिक प्रतिवेदनमा माओवादी जनयुद्धको न्यूनीकरण मात्र होइन, दानवीकरण नै गरियो र ०४७ सालकै संविधान ठीक भएको आशयको प्रतिवेदन वितरण गरियो। यसरी हामीबीच हिजो मिलिसकेका सैद्धान्तिक र वैचारिक विषयमा समेत शंका र अविश्वासको वातावरण बन्यो। उनले व्यक्तिगतरुपमा माया गरेपनि परिवर्तन, समृद्धि राजनीतिक र सुशासन नारा बोक्दा जति साथ दिनुपर्ने त्यति नदिएको धारणा राखे। एक वर्ष कार्यकाल पुरा भएपछिको सम्बोधनमा त मैले कार्यक्षमता प्रमाणित नभए वा देशमा सकारात्मक परिवर्तन ल्याउन र आशा जगाउन नसके पद ओगटिनरहने घोषणा नै गरेको थिएँ। प्रचण्डले भने, मेरो यो तहको प्रतिवद्धतामा गठबन्धनका केही घटकबाट मैले अपेक्षित साथ पाइनँ। म संकेतमा केवल यत्ति भन्छु, साथीहरूले व्यक्तिका रूपमा त मलाई माया गर्नुभयो तर परिवर्तन, सुशासन र समृद्धिको तीब्र आकांक्षा बोकेको प्रधानमन्त्रीका रूपमा मलाई न्याय गर्नुभएन। नयाँ गठबन्धनको लक्ष्य सत्ता होइन, सुशासन र समृद्धि हुनेछ आफूले सरकारको गतिसँग असन्तुष्ट छु भनेर पटकपटक भनेको स्मरण गर्दै प्रधानमन्त्रीले आउँदा दिनमा सरकारका काम र परिणामबाट प्रमाणित हुने विश्वास व्यक्त गरे। मसँग दुई विकल्प थिए, औसत र तदर्थ सरकार चलाएर पदको रक्षा गरिरहने कि पदको जोखिम उठाएरै भएपनि आफ्नो राजनीतिक प्रतिबद्धताअनुसार, राष्ट्रनिर्माणमा लाग्ने ? मैले दोस्रो विकल्प रोजेँ,प्रचण्डले भने,त्यो कति जोखिमपूर्ण थियो र छ, पछिल्ला दुई दिनका घटनाक्रमले देखाइरहेका छन्। अब यो कति परिणामुखी हुन्छ, त्यो पनि विश्वासको मत लिने बेलासम्म प्रारम्भिक रूपमा प्रमाणित भइसक्ने मेरो विश्वास छ। उनले प्रचण्डले आफ्नो लक्ष्य सत्ता हुने नभई देशमा सुशासन, सामाजिक न्याय र समृद्धि कायम गर्ने रहेको बताए। प्रचण्डले गठबन्धनका सबै घटकका तर्फबाट आफू सुशासन कायम गर्ने कार्यमा प्रतिबद्ध रहेको बताए। मलाई विश्वास छ, हामीले एकै ठाउँमा उभिएर शासनका लक्ष्यहरू हासिल गर्नेछौँ, प्रधानमन्त्री प्रचण्डले भने, गठबन्धनका सबै घटकका तर्फबाट म सङ्कल्प गर्दछु, हाम्रो लक्ष्य सत्ता हुने छैन, सुशासन, सामाजिक न्याय र समृद्धि हुनेछ। उनले आफ्नो कदम अस्थिरता लाग्न सक्ने भएपनि कसैलाई गतिशीलता तर म देश र जनताको हित काम गर्ने बताए। म सरकारको गतिसँग असन्तुष्ट छु भनेर मैले पटकपटक भनिरहेकै हुँ। मसँग दुई विकल्प थिए, औसत र तदर्थ सरकार चलाएर पदको रक्षा गरिरहने कि पदको जोखिम उठाएरै भएपनि आफ्नो राजनीतिक प्रतिवद्धताअनुसार, राष्ट्रनिर्माणमा लाग्ने ? मैले दोस्रो विकल्प रोजेँ। उनले थपे, त्यो कति जोखिमपूर्ण थियो र छ, पछिल्ला दुई दिनका घटनाक्रमले देखाइरहेका छन्। अब यो कति परिणामुखी हुन्छ, त्यो पनि विश्वासको मत लिने बेलासम्म प्रारम्भिक रूपमा प्रमाणित भइसक्ने मेरो विश्वास छ। कसैलाई मेरो कदम अस्थिरता लाग्न सक्छ, कसैलाई गतिशीलता तर यसको केन्द्रमा म छैन, मेरो पद छैन, देश र जनताको हित छ। आउँदा दिनमा सरकारका काम र परिणामबाट म त्यो प्रमाणित गर्न प्रतिवद्ध छु। यो पनि पढ्नुहोस बालकुमारी घटनामा प्रधानमन्त्रीको जवाफ : सरकार पुनर्गठन भएसँगै केही हद माग सम्बोधन भयो"
"सामाजिक सञ्जालबाट चिनजान, बाराबाट पथरी आएर लिए ज्यान","विराटनगर : मोरङको पथरीशनिश्चरे नगरपालिकामा शौचालय गएकी १५ वर्षीया बालिकाको हत्या गरेको आरोपमा पक्राउ परेका एक जनालाई प्रहरीले सार्वजनिक गरेको छ। मंगलबार पत्रकार सम्मेलन गरेर मोरङ प्रहरीले ग्रामथान गाउँपालिका४ का ३८ वर्षीय धीरेनकुमार खाँ चौधरीलाई सार्वजनिक गरेको हो। सोमबार राति पथरीशनिश्चरे नगरपालिका७ लामा टोलीस्थित मामाको छोरा (दाजु) को घरमा बस्दै आएकी ज्ञानमति थुलुङ राईको निर्मम तरिकाले हत्या भएको थियो। धारिलो हतियार प्रयोगबाट हत्या गरिएकी ज्ञानमतिको घटनास्थलमै मृत्यु भएको थियो। हत्यापछि फरार रहेका धीरेनलाई घटना भएको चार घण्टाभित्रै प्रहरीले पक्राउ गरेको हो। मंगलबार बिहानै २ः३० बजेतिर उनलाई बेलबारीको भाउन्नेस्थित जंगलबाट पक्राउ गरिएको मोरङ प्रहरीका प्रहरी उपरीक्षक नवराज कार्कीले जानकारी दिए। एसपी कार्कीका अनुसार ज्ञानमति र धीरेनबीच सामाजिक सञ्जाल फेसबुक, इन्स्टाग्राम र इमोमार्फत चिनजान भएको थियो। बाराको जितपुर सिमरा उपमहानगरपालिकामा घर बनाएर आफ्नी आमासँग बस्दै आएका धीरेनले योजनाबद्ध तरिकाले ज्ञानमतिको हत्या गरेको खुलेको प्रहरीले जनाएको छ। हत्या गर्ने योजनाका साथ धीरेन केही दिनअघि मात्र बाराबाट मोरङ आएका थिए। प्रहरीका अनुसार धीरेन विवाहित पुरुष हुन्। उनकी एक श्रीमती र १४ वर्षीय छोरासमेत छन्। उनीहरू दुबईमा बस्दै आएको खुलेको छ। उनकी श्रीमती चार वर्षदेखि वैदेशिक रोजगारीमा गएकी छन्। श्रीमतीसँग राम्रो सम्बन्ध नभएपछि सामाजिक सञ्जालमार्फत किशोरीसँग चिनजान र नजिकिएको अनुसन्धानबाट खुलेको एसपी कार्कीले बताए। डेढ वर्षयता उनीहरू मायाप्रेममा रहेका थिए। असारमा उनीहरू बिहे गर्ने मनसायका साथ जोगबनी हुँदै भारत जाने तरखरमा रहेका थिए। तर, मानव बेचबिखनविरुद्ध सक्रिय एक संस्थाले उनीहरूलाई फेला पारी ज्ञानमतिलाई परिवारको जिम्मा लगाइदिएको थियो। ज्ञानमतीको परिवारले आफूसँग विवाह नगरिदिने बुझेपछि धीरेनले हत्या गरेको प्रारम्भिक अनुसन्धानबाट खुलेको एसपी कार्कीले बताए। खोटाङको ऐँसेलुखर्क गाउँपालिका६ सल्ले घर भएकी ज्ञानमति पथरीशनिश्चरे नगरपालिका७ लामा टोलीस्थित दाजु (मामाको छोरा) विनोद राईको घरमा २ वर्षदेखि बस्दै आएकी थिइन्। प्रहरीका अनुसार उनी पथरीशनिश्चरे१ मा रहेको पञ्चायत माध्यमिक विद्यालयको कक्षा ७ मा अध्ययनरत थिइन्। ज्ञानमतिका मामाका छोरा विनोदले आफ्नै घरमा सुम्निमा होटल नामको खाजा नास्ता पसल पनि सञ्चालन गरेका छन्। दुई वर्षअघि पहाडबाट झरेकी ज्ञानमति नास्ता पसलमा दाजुलाई सहयोग गर्दै उनकै घरमा बसेर पढ्ने गरेकी थिइन्। बुवा दानबहादुर राईको भने यसअघि नै निधन भइसकेको थियो। गए राति सुत्नुअघि शौचालय जाने क्रममा बसेकै घरको कम्पाउन्डमा राति १०ः३० बजेतिर चौधरीले धारिलो हतियार प्रहार गरेर बालिकाको वीभत्स तरिकाले हत्या गरेका हुन्। हतियार प्रहारबाट गर्धन, अनुहार र दाहिने पाखुरामा गहिरो चोट लागेको अवस्थामा ज्ञानमतिको शव फेला परेको थियो। बालिका चिच्याएको आवाज आएपछि हेर्दा ज्ञानमतिलाई उनका दाजु विनोदले गम्भीर अवस्थामा फेला पारेका थिए। लगत्तै उनको मृत्यु भएको प्रहरीले जनाएको छ। प्रहरीले घटनास्थलबाट उठाएर शवलाई पोस्टमार्टमका लागि बिपी कोइराला स्वास्थ्य विज्ञान प्रतिष्ठान धरान पुयाएको छ। पोस्टमार्टम रिपोर्ट प्राप्त भएपछि घटनाका बारेमा अनुसन्धान गर्न थप सहज हुने प्रहरीले जनाएको छ।"
बागमतीमा कांग्रेसका ६ मन्त्रीद्वारा राजीनामा,"हेटौंडा : केन्द्रमा सत्ता समीकरणको फेरबदलसँगै बागमती प्रदेशमा नेपाली कांग्रेसले सरकारलाई दिएको समर्थन फिर्तासहित ६ मन्त्रीले राजीनामा दिएका छन् । बुधबार प्रदेशका मुख्यमन्त्री शालिकराम जम्कट्टेललाई एकसाथ उनीहरूले सरकारलाई दिएको समर्थन फिर्तासहित राजीनामा पत्र बुझाएका हुन् । मुख्यमन्त्री जम्कट्टेल नेतृत्वको सरकारमा कांग्रेसका ६, एकीकृत माओवादीका ३ र एकीकृत समाजवादीका २ मन्त्री रहेका छन् । जसमध्ये कांग्रेसको तर्फबाट मन्त्री बनेका आर्थिक मामिला तथा योजनामन्त्री बहादुर सिंह लामा, वन तथा वातावरणमन्त्री मसिना खड्का, ऊर्जा खानेपानी तथा सिँचाइमन्त्री तीर्थबहादुर लामा, उद्योग वाणिज्य, भूमि तथा प्रशासनमन्त्री रामकृष्ण चित्रकार र संस्कृति पर्यटन तथा सहकारीमन्त्री पुकार महर्जन र स्वास्थ्यमन्त्री उत्तम जोशीले राजीनामा दिएका हुन् । कुल १ सय १० जना प्रदेशसभा सदस्य रहेको बागमतीमा कांग्रेसका ३७, एमालेका २७, माओवादी केन्द्रका २१, राप्रपाका १३, एकीकृत समाजवादीका ७, नेमकिपाका ३ र हाम्रो नेपाली पार्टीका २ जना सदस्य छन् । प्रदेशको मुख्यमन्त्री तथा मन्त्रिपरिषद्को कार्यालयमा राजीनामा पत्र हस्तातरण गर्दै कांग्रेस संसदीय दलका नेता बहादुर सिंह लामाले केन्द्रमा सत्तासमीकरणमा आएको परिवर्तनसँगै आएको फेरबदलले राजीनामा दिन परेको बताए। यो प्रजान्तत्रिक अभ्यास रहेकाले त्यसलाई मार्ग प्रदान गरी दिएका छौं, उनले भने, अब हामी नैतिकताको हिसाबले पनि सरकारमा बस्न मिल्दैन । हामीले सरकारलाई दिएको विश्वासको मत पनि फिर्ता लिएका छौं । अहिले प्रतिपक्ष दलको हिसाबले बाहिर बस्ने र सरकारले विश्वासको मत लिन नसकेको अवस्थामा संसद्मा ठूलो दलको हिसाबले संविधानका धाराहरू टेकेर अघि बढ्ने लामाले बताए ।"
लोकसेवा आयोगको राष्ट्रिय सम्मेलन सुर्खेतमा,"वीरेन्द्रनगर : लोकसेवा आयोगको चौथो राष्ट्रिय सम्मेलन कर्णाली प्रदेशको राजधानी सुर्खेतमा सुरु भएको छ। प्रत्येक वर्ष फागुन २३ र २४ गते आयोगहरूको राष्ट्रिय सम्मेलन हुने गरेको छ। यो वर्षको उक्त सम्मेलन सुर्खेतको वीरेन्द्रनगरमा बुधबारदेखि सुरु भएको हो। लोकसेवा आयोगको चौथो राष्ट्रिय सम्मेलनलाई उद्घाटन गर्दै संघीय लोकसेवा आयोगका अध्यक्ष माधवप्रसाद रेग्मीले लोकसेवा आयोगलाई कर्मचारी भर्नाको उत्कृष्ट केन्द्र बनाउनुपर्ने बताए। उनले संघीय लोकसेवा आयोगले बनाएको आफ्नो इमेज जस्तै प्रदेश लोकसेवा आयोगहरूले पनि आम सरोकारवालाहरूको विश्वास जित्नुपर्ने बताए। उनले भने, लोकसेवा आयोगहरूले सरकारी जागिर खान मेहनत गर्ने सबैंको भरोषाको केन्द्र बनाउनुपर्छ। यी संस्थाको गरिमालाई अझै बढोत्तरी गरी आयोगलाई कर्मचारी भर्नाको उत्कृष्ट केन्द्र बनाउनेतर्फ लोकसेवा आयोग र प्रदेश लोक सेवा आयोगबिच प्रभावकारी सहकार्य र समन्वय हुन जरुरी छ। योग्यता प्रणालीका आधारभूत मूल्य मान्यता, सिद्धान्त, मापदण्ड तथा विधि प्रविधिको पूर्ण अनुसरण र समयानुकूल परिष्कृत गर्दै लैजानु, राजनीतिक, सामाजिक र व्यक्तिगत सम्बन्धका आधारमा पर्न सक्ने प्रभाव, दबाब र आग्रहबाट मुक्त भई निष्पक्ष भर्ना र छनोटद्वारा राज्यको सेवामा वर्तमान र भावी चुनौतीको सामना गरी राज्यलाई निकास दिनसक्ने योग्य जनशक्ति प्रवेश गराउनु आयोगको मूल उद्देश्य रहेको छ। सम्मेलनमा सातवटै प्रदेशका प्रदेश लोकसेवा आयोगका अध्यक्षहरूले आयोगमा जनशक्ति अभाव रहेको, शून्य अवस्थाबाट काम गर्नुपरेको, संघीय निजामती सेवा ऐन नबन्दा काम गर्न नसकिएको, समावेशी आयोगले कार्य सम्पादनमा केही कठिनाइ आएको जस्ता समस्याहरू सुनाएका थिए। सुदूरपश्चिम प्रदेश योजना आयोगका अध्यक्ष यज्ञराज बोहरा, कर्णाली प्रदेश योजना आयोगका अध्यक्ष रामप्रसाद उपाध्याय, लुम्बिनी प्रदेश योजना आयोगका अध्यक्ष डिलाराम भट्टराई, गण्डकी प्रदेश योजना आयोगका अध्यक्ष विष्णुप्रसाद नेपाल, बागमती प्रदेश योजना आयोगका अध्यक्ष सुरेशमान श्रेष्ठ, कोशी प्रदेश योजना आयोगका सदस्य सजना दाहालले आआफ्नो प्रदेशमा भए गरेका कामहरूका बारेमा जानकारी गराएका थिए। सम्मेलनमा कर्णाली प्रदेशका प्रमुख सचिव चूडामणि पौडेलले लोकसेवा आयोगको गरिमा र साखलाई प्रदेश लोकसेवा आयोगले पनि बचाउन सफल भएको बताए।"
चिराइतो खेतीमा रमाउँदै रसुवाली किसान,"रसुवा : चिराइतो बहुमूल्य जडीबुटी हो। डेढ दशकअघिसम्म प्राकृतिक रूपमा रसुवाको वनमा मात्र पाइन्थ्यो। अहिले किसानहरू व्यावसायिक खेती गरेर आम्दानी लिन थालेका छन्। आयआर्जनको सम्भावना देखेपछि यहाँका कृषकले जडीबुटी खेती गरेर आम्दानी लिन थालेका हुन्। बहुऔषधीय गुण भएको चिराइतोनामक जडीबुटी नेपालका धेरै उच्च पहाडी क्षेत्रमा पाइन्छ। चीन तथा भारततर्फ निर्यात हुन थालेपछि यसको माग बढेको छ। भाउ पनि राम्रो पाउन थालेपछि २०६४ सालदेखि रसुवाको हिमाली भेगमा व्यावसायिक खेती गर्ने बढेको पाइन्छ। चिराइतो १ हजार ५ सयदेखि तीन हजार मिटरसम्मको उचाइमा पाइन्छ। यसको लागि २ हजार मिटर उचाइ उत्तम मानिन्छ। कालिका गाउँपालिकाको लोकिल, पलेप, राम्चे र ग्राङदेखि आमाछोदिङमो गाउँपालिकाको चिलिमे, टेताङचे, गोल्जुङ, गत्लाङ, गोसाइँकुण्ड गाउँपालिका५ को ठुलोस्याफ्रु, ब्राबल क्षेत्रमा यो जडीबुटी खेतीबाट किसानले राम्रो आम्दानी लिने गरेका छन्। यस क्षेत्रमा बोझो, सुगन्धवाल, चिराइतो, मझिठो, पदमचाल, सतुवाजस्ता जडीबुटीको व्यावसायिक खेतीको सम्भावना रहेको कृषक सोनाम तामाङ बताउँछन्। अहिले अन्य जडीबुटी पनि परीक्षण गरेका छौं, अब व्यावसायिक खेती गर्न थाल्नेछौं, तामाङले भने। जिल्लाको राम्चे, चिलिमे र स्याफ्रुमा व्यावसायिक जडीबुटी खेती भइरहेको छ। गाउँमै लाखौं आम्दानीको हुने भएपछि कृषकहरू त्यसतर्फ आकर्षित भएका छन्। गाउँमै जडीबुटी ठेकेदार आउँछन् र लैजान्छन् बजारको समस्या छैन बिउ र बिरुवा उत्पादन गरे टाढादेखि खोज्न आउँछन्। कृषक फुर्पा तामाङले भने, चिराइतो बिरुवाको नर्सरी गर्न भने कठिन छ। तापक्रम मिलाउन नसके सबै बिरुवा नर्सरीमै मर्छन्। जडीबुटी खेतीको सुरुवात भने संस्थाहरूको प्रयासमा भित्रिएको व्यावसायिक खेती सुरुवात गरेको कृषक बताउँछन्। आमाछोदिङमो गाउँपालिका५ का बहादुर लामाले भने, यहाँ न्याफ र मानेकोर भन्ने संस्थाले तालिम तथा बिउमा अनुदान दिने गरेपछि सीप सिकेर कृषकले जडीबुटी खेती गरेर आम्दानी गर्न थालेका हुन्। चिराइतोको बिरुवा र बिउ बिक्रीमा सहयोगी संस्था नेपाल कृषि वन प्रतिष्ठान (न्याफ)ले पनि सहयोग पुयाउने गरेको वयोवृद्ध कृषक ङवाङ नाम्ग्यालले बताए। राम्चे, ब्राबल र ठुलोस्याफ्रुमा कृषकहरूले नमुनाको रूपमा जडीबुटी खेतीबाट आम्दानी लिन सफल भएका छन्। स्याफ्रुको ब्राबल र ठुलो स्याफ्रुका कृषकहरूलाई लाङटाङ राष्ट्रिय निकुञ्ज मध्यवर्ती क्षेत्र सहयोग आयोजनाले पनि सहयोग गरेको छ। अहिले कृषकहरूले जडीबुटी खेती गरेर वार्षिक चार लाख रुपैयाँसम्म आम्दानी गर्न थालेपछि चीनतर्फ निर्यात गर्न सहज वातावरण भइदिए जडीबुटी व्यवसाय गर्न सकिने टेताङचे गाउँका कृषक सोनामधार्पो तामाङले बताए। आफूले चिराइतो खेतीबाट यस वर्ष तीन लाख रुपैयाँ आम्दानी गरेको उनले बताए। चिराइतोलाई स्थानीयले तामाङ भाषामा तिम्ता भन्छन्। तिम्ता खेतीबाट जीवन लखपति बन्ने सपना बोकेर उनी लागिपरेका छन्। बिउ प्रतिकिलो २५ हजार रुपैयाँ बिक्छ। चिराइतोको पात डाँठ र जरासमेत बिक्छ। जडीबुटीबाट मनग्य कमाउन सकिने स्थानीय कृषक लामासिंगी तामाङ बताउँछन्। यहाँका किसान आम्दानीको लागि चिराइतो मात्र होइन चिराइतो, बोझो, पदमचाल, सतुवा, सुगन्धवालको खेतीमा लागेका छन्।"
जीवनकला जगाउने पर्व महाशिवरात्रि,"पवित्र वाग्मती तटमा आराध्यदेव श्रीपशुपतिनाथको मन्दिर रहेको छ। प्रसिद्ध वाग्द्वारबाट प्रवाहमान भएकी वाग्मती नदी जब गुह्येश्वरी मन्दिर अगाडिपट्टि आइपुग्दा उत्तर दिशातर्फ मोडिन्छिन्, त्यहीँबाट पवित्र पाशुपत क्षेत्र आरम्भ हुन्छ। आर्यघाट पवित्र तीर्थमा ब्रह्मनाल छ। ब्रह्मनालमा देवाधिदेव महादेवको ज्योतिर्लिंगमा चढाइएको पञ्चामृत बगेर वाग्मती नदीमा मिसिन्छ। यसै स्थानमा गुह्येश्वरीमा बीचमा उभिएको जलसमेत आएर मिसिएको छ भनिन्छ । त्यसैगरी पवित्रघाटको ब्रह्मनाल वाग्द्वारबाट आएकी वाग्मती गुह्येश्वरीबाट आएको जल र मूल शिवलिंगमा चढाइएको पञ्चामृत मिसिने हुनाले त्रिवेणी तीर्र्थको रूपमा सुपरिचित रहेको छ। नौवटा घाटमध्ये जुनसुकै घाटमा मानवीय चोला विसर्जन गरे पनि त्रिवेणी तीर्थमा ब्रह्मनालमा लगी शवलाई स्नान गराउनुपर्ने शास्त्रीय एवं वैज्ञानिक विधिविधान रहेको हो। आर्यघाट तीर्थमा भित्तामा भगवान्ले भृगश्वर भगवान्को लिंगस्वरूप मन्दिर विरूपाक्षको मन्दिर र श्रीयन्त्रको मन्दिर रहेको छ। यसभन्दा माथि मूल प्रांगणमा महाज्योतिलिंगस्वरूप देवाधिदेव श्रीपशुपतिनाथको मन्दिर रहेको छ। श्रीपशुपतिनाथको मूल मन्दिर प्रांगणमा श्रीगणेश, नारायण, श्रीसूर्यनारायण, महामाया भगवती, श्रीमहात्रिपुरासुन्दरी र पाञ्चायन देवीदेवताका रूपमा समेत यसै प्रांगणमा रहेका छन्। यिनै पर्वहरूमध्ये श्रीपशुपतिनाथमा महाशिवरात्रि पर्व विशेषतः उत्सवमय रूपमा मनाइन्छ। महाशिवरात्रि शिवको रात्रि हो। यसै रात्रिको विशिष्ट महत्त्व भएकोले श्रद्धालुजन सबै यसै दिन प्राप्त भएका दर्शनलाई विशिष्ट मान्छन्। सबै शास्त्रहरूले महाशिवरात्रिको महŒवलाई विशेष रूपमा महिमागान गरेका छन्। ब्रह्मा, विष्णु र महेश त्रिमूर्ति जगत्विभूति हुन्। महेश शिव हुन्। प्रलयंकारी स्वरूप जब शिवमा देखिन्छ तब रौद्र रूप हुन्छ। संसारलाई रुवाउने रुद्रको रूप भएका देवता रुद्र हुन्। शिव र रुद्र एकै रूप हुन्। रुद्रले रौद्रताबाट संसार प्रक्रम चलाउनु भएको हुन्छ। प्रकृतिमा पुराना झर्ने र नयाँ अंकुरण प्रारम्भ हुने ऋतु, शिशिर ऋतु हो। वृक्षको पात झर्ने प्रक्रिया भगवान् शिवको रुद्रक्रियाको प्रभाव हो। जब पात झरेका रुखमा बीजपक्ष, सृष्टिपक्ष प्रारम्भ हुन्छ त्यहाँ शिवक्रिया प्रारम्भ हुन्छ। यी दुवै क्रियाहरू प्रकृतिमै प्रष्ट देखिने ऋतु शिशिर ऋतुमा महाशिवरात्रि पर्व पर्दछ। शिवरात्रि त्रयोदशीका रात्रिदेखि चतुर्दशीको रात्रिपर्यन्त मनाइन्छ। शिवरात्रि आमावश्या तिथिमा मनाइँदैन। आमावश्या तिथिमा चन्द्रमाको कला क्षीण भएको हुन्छ। क्षीण कलाले कुनै पनि आस र त्रास जमाउन सक्दैन। जब कलाक्षीण हुने समय हुन्छ त्यो त्रयोदशी तिथिदेखि चतुर्दशी तिथिपर्यन्त हो। त्यसैले यही समय महाशिवरात्रिको रूपमा शिवलाई प्रिय हुन्छ। मानिसको जीवनकला पनि एक दिन समाप्त हुन्छ। अन्तिम क्षणमा केही कला बाँकी रहन्छ। जीवनको अन्तिम कलाको समयमा औषधिको रूपमा प्रार्थना नै उत्तम हो। त्यसैले उत्तम प्रार्थना जीवनकला केही बाँकी रहँदै हुने भएकोले प्रार्थना आवश्यक हुने हो। त्यस्तै गरी, कृष्णपक्षको केही कला बाँकी रहने समय त्रयोदशीदेखि हुने भएकोले सृष्टि स्थिति र प्रलयको उपक्रममा कला बाँकी रहँदै रात्रिउत्सव मनाइन्छ। शिवरात्रि पर्व पनि आमावश्याको सट्टा चतुर्दशीमा मनाइन्छ। चतुर्दशीमा चन्द्रमाको केही कला बाँकी नै रहने भएको कारण चतुर्दशीमा शिवरात्रि मनाइएको हो। महाशिवरात्रि पर्व आधारात्रिमा मनाइन्छ। संसार निद्रामा विलीन हुने समयमा गरिने शिवको आराधनाको कारण पनि छ। मानिसहरू निराशाको बाक्लो अन्धकार सबैतिर फैलिएपछि भगवान्को संहारशाली कलास्वरूपलाई हेर्न थाल्दछन्। यस्तो कालोस्वरूप हेर्दा कतिपयको ईहलीला पनि समापन हुन्छ। निराशाको चल क्षणमा देहत्याग गर्ने कुनै प्रकारको गलत भावना मनमा आएमा त्यो भावना त्यागेर मृत्युञ्जय शिवको आराधना र पूजा गर्ने व्यवस्था शिवरात्रिको वैज्ञानिक एवं मनोवैज्ञानिक पक्ष हो। भगवान् शिवलाई तमोगुणका अधिष्ठाता मानिन्छ। रात्रि तमोमय हुन्छ। रात्रि संहारकालको प्रतिरूप हो। दिनमा प्राणीहरूले गरेका दैनिक क्रियाकलाप रात्रिमा संहार हुन्छ। निद्राको कारण संसारको चेतन शक्तिको पनि संहार हुने भएकोले संहारकार्यका अधिपति शिवलाई नैसर्गिक रूपमा रात्रि प्यारो हुनु स्वाभाविक हो। कृष्णपक्ष क्षयोन्मुख हुन्छ। शुक्लपक्ष उध्र्वन्मुख हुन्छ। कृष्णपक्षमा चन्द्रमा क्षयोन्मुख हुन्छ। शुक्लपक्षमा बर्धनोन्मुख हुन्छ। सोम अमृत हो। चन्द्रमाका किरणमा अमृत हुन्छ। चन्द्रकिरण अभाव हुँदै जान्छ। हरेक जीवको अन्तःकरणमा तामसी वृत्ति जागरुक हुन थाल्दछ। त्यसै कारण रात्रिको समयमा नैतिक र सामाजिक अपराधहरू बढ्ने गर्छन्। त्यस्तो अपराध बढ्ने समयलाई नियन्त्रणमा राख्नु भुताधिपति शिवको कर्तव्य हो। महाशिवरात्रिको रात्रि त्यसै नियन्त्रणको लागि गरिने प्रतीकात्मक कार्य रात्रि हो। यो रात्रिमा तामसी शक्तिमाथि विजय पाएर सात्विकी शक्तिको उदय गराउने कामना गर्नुपर्दछ। भगवान्लाई भूतनाथ पनि भनिन्छ। भूतनाथको आरधना पूजा र ध्यान गर्न मृत्युञ्जयको आराधना गर्ने समय रात्रि हो। ऋतु, महिना, पक्ष, तिथि, आधा रात र पूजा सामग्रीका आधारमा शिवरात्रि महोत्सव फाल्गुन कृष्णचतुर्दशी हुनु औचित्यपूर्ण मानिएको छ। शिवरात्रिमा केही पनि नखाई निराहार व्रत बस्ने गरिन्छ। यसरी व्रत बस्नुको औचित्य आधिभौतिक शक्तिलाई दुर्बल बनाई आध्यात्मिक शक्तिको ऊर्जा शरीर, मन र हृदयमा स्थापित गर्नु हो। कृष्णपक्षको अन्तिमा भाग चन्द्रकलाको समाप्तिको सूचक भएकोले पूर्णरूपमा कला समाप्ति नहुँदै ऊर्जा आह्वान गर्नुपर्ने हुँदा शिवरात्रि प्रतीकात्मक रूपमा संहारकला नसकाइकन पुनर्जीवित गरेर जैविक प्रपञ्च सञ्चात्वा गर्नुपर्ने निर्देशन भएको विशिष्ट पर्व हो। हाम्रा प्राचीन ऋषिमुनिहरूको सदुक्तिअनुसार पनि विषया विनिवर्तन्ते निहारास्य देहिनः भनिएको छ। व्रत र उपासनाको विधान गरेर आध्यात्मिक जागरणको मार्गदर्शन गरेमा विषयतृष्णामाथि मानिसले विजय हासिल गर्न सक्छ भन्ने स्पष्ट दिशाबोध शिवरात्रि पर्वको महŒवपूर्ण व्याख्याबाट पाइन्छ। शक्ति र शिवको संयुक्तस्वरूप अर्धनारीश्वर भगवान् शंकरको लीला अपरम्पार छ। यो लीलामा सबै कुराको समन्वय रहेको छ। गोरु र सिंह शिव र पार्वतीका वाहन हुन्। शिव दरबारमा गोरु र सिंह एउटै आँगनमा प्रेमपूर्वक बस्छन्। मयूर र सर्प शत्रुभाव बिर्सेर समता कायम गर्दछन्। अनेकतामा एकता विषयमताभित्रको समता शिव परिवार हो। शिवको मुख्यस्वरूप पशुपतिनाथ हो। जहाँ महाज्योतिलिंग, वाग्मती तटमा षड्मुखी लिंगको रूपमा विराजमान छ। महाशिवरात्रि पर्व भगवान् शिवको आराधनाको प्रमुख पर्व हो। यस्ता आदर्शमय देवाधिदेव महादेवका व्रत, उपासना, भजन, कीर्तन, गरी उपवास बसेर ब्राह्मणमा कल्याण तŒव जीवन्त गरिने पर्व महाशिवरात्रि पर्व कला जगाउने पर्व हो। आराधनाको माध्यमबाट संसार जगाउन महाशिवरात्रि पर्व वैदिक, तान्त्रिक एवं वैज्ञानिक रुद्रले जनजनका मनमनमा स्थापित पर्व हो। खतिवडा, पशुपति क्षेत्र विकास कोषका निवर्तमान कार्यकारी निर्देशक हुन्।"
"सुदूरपश्चिममा समाजवादीले समर्थन फिर्ता लिंदै, अल्पमतमा परे मुख्यमन्त्री शाह","धनगढी : सुदूरपश्चिममा नेकपा एकीकृत समाजवादी पार्टीले पनि मुख्यमन्त्री कमलबहादुर शाहलाई दिएको समर्थन फिर्ता लिने भएको छ। समाजवादीका ४ जना प्रदेश सभा सदस्य छन्। योसँगै मुख्यमन्त्री शाह अल्पमतमा परेका छन्। केन्द्रमा समाजवादी नयाँ सत्ता गठबन्धनमा सहभागी भएसँगै सुदूरपश्चिममा पनि मुख्यमन्त्री कमलबहादुर शाहलाई दिइएको समर्थन फिर्ता लिने निर्णयमा पुगेको हो। आज (बिहीबार) १० बजे संसदीय दलको बैठक बसेर सरकारलाई दिईएको समर्थन फिर्ता लिने तयारी भएको समाजवादी संसदीय दलको कार्यालय स्रोतले जनाएको छ। योसँगै सुदूरपश्चिमका मुख्यमन्त्री अल्पमतमा परेका छन्। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई समर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन्। उनी अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागी नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन्। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
पुनर्निर्माणको काम धेरै ढिला भइसक्यो,"जारकोटको रामीडाँडा केन्द्रविन्दु भएर गत कात्तिक १७ गते गएको भूकम्पमा भेरी नगरपालिकाले खोज, उद्धार र राहत वितरणमा निकै प्रभावकारी रूपमा छिटोछरितो काम गयौं। तर, पुनर्निर्माणको काममा भने निकै ढिला भएको छ। भूकम्प गएको चार महिना भइसक्यो। अहिलेसम्म स्थायी पुनर्निर्माणको प्रक्रिया थालिसक्नु पर्नेमा अस्थायी आवासको पहिलो किस्ता दिए पनि दोस्रो किस्ता दिन सकेका छैनौं। भूकम्पपीडितलाई अस्थायी आवासको दोस्रो किस्ताको रकम भुक्तानीका लागि राष्ट्रिय पुनर्निर्माण प्राधिकरणले विपद् पोर्टल सफ्टवेयरको व्यवस्था गरेको छ। उक्त पोर्टलमा भत्किएको घरको फोटो, नवनिर्मित अस्थायी टहराको फोटो अपलोडसहितको प्रक्रिया पूरा गरेपछि मात्र भुक्तानी दिन मिल्ने व्यवस्था मिलाएको छ। विपद् पोर्टलमा अस्थायी आवासको काम पूरा गरेका लाभग्राहीको विवरण बुझाउने काम भइरहेको छ। भेरी नगरपालिकामा ६ हजार ६ सय ३१ लाभग्राही कायम भएकामध्ये दोस्रो किस्ताका लागि २ हजार ४ सय परिवारको विपद् पोर्टलमा इन्ट्री गर्ने काम सकिएको छ। काम सकेका अन्य लाभग्राहीको पनि अपलोड गर्ने काम भइरहेको छ। यद्यपि स्थायी पुनर्निर्माणको काम अहिलेसम्म थालनी हुन नसक्दा पीडितहरूको निकै बिजोग अवस्था छ। जेनतेन चिसो छलेका भूकम्पपीडितलाई वर्षा छेक्न निकै मुस्किल पर्ने देखिन्छ। बाढी पहिरोको जोखिम पनि उत्तिकै छ। अन्य संक्रामक रोग फैलन सक्ने त्यत्तिकै खतरा छ। हजारौं निजी घर, दर्जनौं विद्यालय, सरकारी कार्यालय, प्राकृतिक सम्पदा, मन्दिर, ऐतिहासिक दरबारमा क्षति पुगेको छ। सडक, खानेपानी, सिञ्चाइलगायतका पूर्वाधार ध्वस्त भएका छन्। यी सबैको यथाशीघ्र पुनर्निर्माण गर्न सकेनौं भने अवस्था निकै जटिल हुन सक्नेछ। पुनर्निर्माणमा हामी निकैपछि परेका छौं। त्यसैले तत्काल पुनर्निर्माण थाल्नुको विकल्प छैन। सरकारले विपद् संकटग्रस्त क्षेत्र घोषणा गरे पनि अहिलेसम्म हामीले त्यसको विस्तृत मोडालिटी हेर्न पाएका छैनौं। त्यसैले भूकम्प प्रभावित क्षेत्रको पुनर्निर्माणमा संघीय सरकार गम्भीर हुनु जरुरी छ। (घर्ती, भेरी नगरपालिकाका प्रमुख हुन्।)"
मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिनुहुन्छ : मन्त्री शर्मा,काठमाडौं : प्रधानमन्त्री पुष्पकमल दाहाल 'प्रचण्ड' ले मन्त्रिपरिषदले पूर्णता पाएपछि मात्रै विश्वासको मत लिने भएका छन्। बिहीबार बिहान बसेको मन्त्रिपरिषद् बैठकका निर्णयहरू सार्वजनिक पछि पत्रकारसँग कुराकानी गर्दै सञ्चार तथा सूचना प्रविधि मन्त्री एवं सरकारका प्रवक्ता रेखा शर्माले मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिने जानकारी गराएकी हुन्। अहिले मन्त्रिपरिषद् २० सदस्यीय छ। नेपाली कांग्रेसले 'प्रचण्ड' सरकारबाट समर्थन फिर्ता लिएपछि प्रधानमन्त्री दाहालले विश्वासको मत लिनुपर्ने भएको हो। उनले एक महिनाभित्र संसदबाट विश्वासको मत लिनुपर्नेछ। कांग्रेसको आज बिहान बसेको संसदीय दलको बैठकले प्रचण्ड सरकारलाई दिएको समर्थन फिर्ता लिएको छ। प्रचण्डले राजनीतिक बेइमानी गरेको ठहर गर्दै समर्थन फिर्ता लिएको कांग्रेसले जनाएको छ।
"तरकारी बेच्दै, पढ्दै","विराटनगर : विराटनगर११ स्थित जनपथ माविको कक्षा १० मा अध्ययनरत शिवशंकर साह पढाइमा अब्बल छन्। पढ्नमा मेहेनती, जेहेन्दार र लगनशील रहेका उनी आफ्नो पढाइ खर्च तरकारी बेचेरै जुटाउँछन्। दैनिक बिहान सडक पेटीमा तरकारी बेचेर आफूसँगै दुई भाइलाई समेत उनले पढाउने गरेका छन्। आफू पढ्ने विद्यालयमा नै भाइहरूलाई पढाउने गरेका उनले आर्थिक अवस्था कमजोर भएका विद्यार्थीलाई समेत सहयोग गर्ने गरेका छन्। उनी भन्छन्, ५ वर्षको उमेरमा बुवा गुमाउँदाको पीडाले सानैदेखि काम गर्न प्रेरित गरेको छ। दैनिक खाजा खर्च कटाएर र अन्य साथीहरूसँग मिलेर चन्दा उठाएर आर्थिक अवस्था कमजोर भएका साथीहरूलाई स्कुल ड्रेस, कापी र किताब किन्ने काम आफूले गर्दै आएको उनले बताए। विराटनगर ६ निवासी साहले बिहान ५ बजेदेखि नै तरकारी बेच्ने गर्छन््। ठेलामा तरकारीको बजार लगाएर उनी ९ बजेसम्म व्यापार गर्छन्। आमा मिलु साह दीर्घरोगी भएकाले खाना पकाउने र भाइलाई पढ्न लगाएर आफू व्यापार गर्न जाने गरेको उनले सुनाए। बिहान तरकारी र स्कुलमा छुट्टी भएपछि बेलुका ४ बजेदेखि उनी वर्तनको थोक पसलमा काम गर्ने गरेका छन्। बुवा सञ्जित साहले गर्दै आएको काम बेलुका स्कुलबाट छुट्टी भएपछि गरेर घरव्यवहार चलाउने गरेको उनले बताए। पढाइमा अब्बल मानिने उनले तरकारीको व्यापारले पढाइ खर्च र भाडावर्तनको व्यापारले घर चल्ने बताए। स्कुल गएपछि आमाले थोक तरकारी बजारमा तरकारी किनेर घरमा राख्ने गरेको बताउँदै उनले भने, बेलुका ठेलामा लोड गरेर बिहानैदेखि बेच्ने गरेको छु। आर्थिक अभावले गर्दा उनले कहिले पनि ट्युसन पढेका छैनन्। दैनिक स्कुलमा भएको पढाइको गृहकार्य तरकारी बेच्दै उनी गरिसक्छन्। भविष्यमा व्यापार र समाजसेवा गर्ने सोच रहेको उनले बताए। तरकारी बेचेर दैनिक २ देखि ४ सयसम्म कमाइ हुने गरेको उनले सुनाए।"
"प्रतिनिधिसभा बैठक बस्दै,के छन् एजेण्डा ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। अहिले ११ बजे बस्ने बैठकमा सभामुख देवराज घिमिरेले राष्ट्रपति कार्यालयबाट प्राप्त मन्त्रिपरिषद् गठनसम्बन्धी पत्रहरुको व्यहोरा पढेर सुनाउने दैनिक कार्यसूची छ। महिला तथा सामाजिक मामिला समितिका सभापति किरण कुमार साहले महिला तथा सामाजिक मामिला समितिको प्रतिवेदन आर्थिक वर्ष (२०७९०८०) पेश गर्ने कार्यसूची रहेको संघीय संसदका महासचिव पद्मप्रसाद पाण्डेले जानकारी दिए।
बालकुमारी घटनामा प्रधानमन्त्रीको जवाफ : सरकार पुनर्गठन भएसँगै केही हद सम्बोधन भयो,"काठमाडौं : प्रधानमन्त्री पुष्पकमल दाहाल प्रचण्डले बालकुमारी घटनाको विषयमा मन्त्री हटेसँगै एक हदसम्म माग सम्बोधन भएको बताएका छन्। मन्त्रिपरिषद पुनर्गठन भएपछि बसेको पहिलो प्रतिनिधिसभा बैठकमा बोल्दै प्रधानमन्त्री दाहालले बालकुमारी घटनामा सरकार पुनर्गठन भएसँगै केही हद सम्बोधन भइसकेको जवाफ दिएका हुन्। प्रधानमन्त्रीले बाँकी के कस्तो कारवाही हुने भन्नेबारे केही बोलेनन्। प्रधानमन्त्री दाहालले भने,'बालकुमारी घटनामा भनिएका विषयहरू सरकारको पुनर्गठन भएसँगै एक हदसम्म सम्बोधित भइसकेको छ।'बालकुमारी घटनामा दोषी भनिएका तत्कालीन भौतिक तथा यातायात मन्त्री प्रकाश ज्वालाको राजीनामा माग गर्दै सांसदहरूले संसद अवरोध गरेका थिए। नेकपा एमाले,रास्वा,राप्रपालगायत राजनीतिक दलहरूले मन्त्री ज्वालाको राजीनामा माग गर्दै यस विषयमा सरकारको धारणा माग गरेका थिए। सभामुख देवराज घिमिरेले बालकुमारी घटनामा सांसदहरूले उठाएका प्रश्नको जवाफ दिन सरकारलाई रुलिङ गराएका थिए। सम्बोधनका क्रममा प्रधानमन्त्री दाहाले कतिपय सांसदहरूले सदनप्रति सरकार उत्तरदायी नभएको आरोप लगाएको भन्दै त्यो आरोप न्यायसम्मत नभएको उल्लेख गरे। प्रधानमन्त्री दाहालले भने,'सदनप्रति सरकार उत्तरदायी नभएको भन्ने केही माननीयज्यूहरूले आरोप लगाउनु भएको थियो । यो आरोप न्यायसम्मत छैन। माननीयहरूसँग नियमित सवालजवाफका लागि कार्यतालिका नै बनाएर प्रधानमन्त्रीसँग सांसद अभ्यास सुरू गरिएको हो। यो अभ्यासलाई निरन्तर अगाडि बढाएको छ। यस्तो अभ्यास सुरू गर्ने सरकार र प्रधानमन्त्रीलाई संसदलाई वेवास्ता गरेको आरोप लगाउनु न्याय संवत हुँदैन। मैले हरेक सांसदको प्रश्नको जवाफ दिने प्रयास गरेको छु।' उनले आगामी दिनमा संसदसँग अन्तरक्रिया र जवाफदेहिताको साथ प्रस्तुत हुने विश्वास दिलाए। प्रधानमन्त्री दाहालले संसदका दुवै सदनमा र संसदीय समितिका बैठकमा सरकारको नियमित उपस्थित हुँदै आएको दावी गरे।"
कांग्रेसले भन्यो  प्रचण्डले राजनीतिक बेइमानी गरे,"काठमाडौं : नेपाली कांग्रेस संसदीय दलको बैठकले सरकारलाई दिएको समर्थन फिर्ता लिने निर्णय गरेको छ। बिहीबार बिहान सिंहदरबारमा बसेको बैठकले प्रधानमन्त्री पुष्पकमल दाहाल 'प्रचण्ड'लाई दिएको समर्थन फिर्ता लिएको हो। प्रचण्डले बेइमानी गरेकाले समर्थन फिर्ता लिने निर्णय भएको मुख्य सचेतक रमेश लेखकले बताए। उनले मुलुकमा दिगो शान्ति,सुशासन, विकासको समृद्धि र स्थिरताका लागि माओवादीसँग गठबन्धन गरेको तर प्रचण्डले राजनीतिक बेइमानी गरेकाले समर्थन फिर्ता लिएको बताए। उनले प्रचण्डले कांग्रेससँगको गठबन्धन भत्काएर मुलु्कलाई अस्थिरता,अन्योल र अनिश्चितातर्फ लैजाने काम गरेको आरोप लगाए। यसअघि नै कांग्रेसको केन्द्रीय कार्यसम्पादन बैठकले यसअघि नै समर्थन फिर्ता लिने निर्णय गरेको थियो।"
प्रधानमन्त्रीले संसदमा सम्बोधन गर्दै,काठमाडौं : प्रधानमन्त्री पुष्पकमल दाहाल 'प्रचण्ड'ले संसदमा सम्बोधन गर्दैछन्। संसदमा सांसदहरूले उठाएका प्रश्नको जवाफ प्रधानमन्त्री दाहालले दिन लागेका हुन्। अहिले प्रतिनिधिसभा बैठक सुरू भएको छ। बैठक सुरू हुनेवित्तिकै राप्रपाका सांसद राजेन्द्र लिङदेनले बैठकमा प्रधानमन्त्रीको जवाफ माग गरेपछि सभामुख देवराज घिमिरेले बैठकको शून्य समयपछि प्रधानमन्त्रीले सम्बोधन गर्ने कार्यसूची रहेको जानकारी गराएका हुन्।
समर्थन फिर्ता लिनुअघि नै सुदुरपश्चिमका मुख्यमन्त्रीले गरे समाजवादीका मन्त्री बर्खास्त,"धनगढी : नेकपा एकीकृत समाजवादीले सरकारलाई दिएको समर्थन फिर्ता लिने तयारी गरिरहेका बेला मुख्यमन्त्री कमल बहादुर शाहले आर्थिक मामिला मन्त्री नरेश कुमार शाहीलाई बर्खास्त गरेका छन्। आज (बिहीबार) बिहान मुख्यन्त्री शाहले मन्त्री शाहलाई हटाएर प्रदेश प्रमुखबाट प्रमाणीकरणसमेत गराइसकेका छन्। शाही नेकपा एकीकृत समाजवादीको तर्फबाट प्रदेशको आर्थिक मामिला मन्त्री थिए। मंगलबार मात्रै मुख्यमन्त्री शाहले नेकपा माओवादी केन्द्रका २ जना मन्त्री र एक जना राज्यमन्त्रीलाई बर्खास्त गरेका थिए। नेकपा एकीकृत समाजवादी पार्टीले केहीबेरमा मुख्यमन्त्री कमल बहादुर शाहलाई दिएको समर्थन फिर्ता लिने तयारी गरेको छ। समाजवादीका ४ जना प्रदेश सभा सदस्य छन। समाजवादीले साढे १० बजेका लागि संसदीय दलको बैठक बोलाएको छ। आफ्नै क्याबिनेटका मन्त्री हटाएसँगै मुख्यमन्त्री शाह अल्पमतमा पर्ने निश्चित भएको छ। केन्द्रमा समाजवादी नयाँ सत्ता गठबन्धनमा सहभागि भएसँगै समाजवादीले सुदूरपश्चिममा पनि मुख्यमन्त्री कमल बहादुर शाहलाई दिईएको समर्थन फिर्ता लिने निर्णयमा पुगेको हो। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई सहर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन। उनले अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागि नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
कसरी जोगाउने हो देश ?,"राष्ट्रिय चिन्तनको क्षय भएपछि राज्यका अंगहरू मकाउन थाल्छन् जसरी जरा कुहिन थालेपछि रुखको गुभो पनि कुहिन्छ र धोद्रो हुन थाल्छ। धोद्रो रुख हावा लागेपछि लड्छ। राज्य व्यवस्था वा शासन प्रणालीमा यो बिम्ब प्रयोग गर्न सकिन्छ। नेपालको राज्य व्यवस्थाले भोगिरहेको जर्जर समस्या यही नै हो। नागरिकमा चरम निराशा छ। भुइँ तहमा अर्थतन्त्र विसर्जन भइसकेको अवस्था छ। काठमाडौंजस्तो राजधानी सहरमा हाते व्यापार गरेर जीवनयापन गर्ने गरिबहरू विस्थापित भइसकेका छन् र गरिब विरोधी कथ्यहरू निर्माण गरिएका छन्। उनीहरू श्रम गरेर आफ्ना छोराछोरीलाई पढाउँथे। विगतमा यस्तो व्यवसाय गरेर शिक्षामा पहुँच दिने बाबुआमाका छोराछोरीको संख्या कलेजमा १० प्रतिशतभन्दा माथि हुन्थ्यो। अनुसन्धानबाट अहिले लगभग एक प्रतिशतभन्दा तल देखियो। देशका शैक्षिक संस्थाहरू धराशायी भइरहेका छन्। मानिसका जग्गाजमिन, घर तथा अन्य जिन्सीको व्यापार ठप्प भएको अवस्था छ। त्यसैले आम जनतामा निराशा चरम बनेको छ। यस निराशालाई राष्ट्रिय मनोविज्ञानको क्षय भन्न सकिन्छ। यस समस्याले १२ कक्षा उत्तीर्ण गरेका विद्यार्थीको पलायन भयावह बनेको छ। यी विद्यार्थीलाई पलायन हुन सहयोग गर्ने एजेन्सीहरू छन् र ती एजेन्सीहरूमा राजनीतिक दलका ठूलासाना नेताहरू अदृश्य सेयरहोल्डरका रूपमा छन्। उनीहरू यी बालकअपरिपक्व दिमाग लाई भ्रमित बनाउँछन्, आफ्नो स्वार्थका लागि। उनीहरू भन्छन् यो देशको शिक्षा असक्षम र अयोग्य छ। देशका विद्यालयहरूमा पूर्णरूपमा राजनीतिक दलहरूको नियन्त्रण छ। स्कुल सञ्चालकहरूका संस्थाहरू पार्टीका भ्रातृसंस्थाका रूपमा सञ्चालन भइरहेका छन्। सामुदायिक विद्यालयका सञ्चालक समितिमा दलीय निर्वाचन हुने गर्दछ। अहिले स्थानीय तहमा विद्यालयहरूमा वडाध्यक्षहरूको शासन चल्छ। शिक्षकहरू राजनीतिक दलको आश्रय लिन बाध्य पारिएका छन्। राजनीतिक दलहरूलाई भ्रष्ट बनाउने कर्मचारीहरूको गिरोह छ। यस गिरोहले रचनात्मक शिक्षाका पक्षमा काम गर्ने देशभक्तलाई निषेध मात्र होइन, निराश पनि पार्छ। यस गिरोहका सन्तान विदेशमा छन्। जसरी एजेन्सीमा अदृश्य साझेदारहरू छन्, देशमा धनाढ्यहरूले खोलेका विदेशी स्कुल र कलेजमा यस गिरोहमा रहेका अधिकारीहरूको अदृश्य लगानी छ। यी स्कुलमा यिनका छोराछोरी निःशुल्क अध्ययन गर्छन्। एजेन्सी र गिरोह अनि शिक्षालाई व्यापारिक उद्योगमा परिणत गर्ने माफियाहरू राष्ट्रका चिरपरिचित संस्थाहरूको दोहोलो काढ्न व्यस्त छन्। धरानको बीपी स्वास्थ्य प्रतिष्ठान यसको ज्वलन्त उदाहरण हो। विगत पाँच वर्षदेखि यो संस्था अवरुद्ध छ। शिक्षक, चिकित्सक, नर्स तथा कर्मचारीहरू १५२० वर्षदेखि एउटै पदमा छन्। संस्थाको बैंक खाता कामुउपकुलपतिले सञ्चालन गर्दछन् र कामु उपकुलपति सेवानिवृत्त व्यक्ति छन्। लामो समयदेखि यो संस्था चरम भ्रष्टाचारको दलदलमा फसेको छ। डाक्टरहरूको आवास तथा विद्यार्थी आवासमा पानी छैन। यन्त्रहरू बिग्रिएर थन्किएका छन्। जबकि एक समय यो संस्था अनुसन्धानमा राष्ट्रिय तहमा मात्र होइन, अन्तर्राष्ट्रिय तहमा प्रख्यात थियो। विश्वविद्यालयहरूको हालत त्यस्तै छ। सामयिक पाठ्यक्रम छैन। सीप सिकाउने पाठ्यक्रम होइन, डिग्री झुन्ड्याउने शिक्षा नै विश्वविद्यालयको व्यवसाय भएको छ। सम्बन्धनलाई विश्वविद्यालय पदाधिकारीले व्यापार बनाएका छन्। कर्मचारीका संगठन छन्, र शासन उनीहरू चलाउँछन्। निजामतीमा सुब्बा र खरदारले सचिव नियुक्त गर्छन्। विश्वविद्यालयमा राजनीतिक दलका भित्रियाहरू छन्। उनीहरूको भनाइ पनि छैन, गराइ पनि छैन। तर थुप्रिने धन भने थुप्रै छ। उच्च शिक्षा सञ्चालनका लागि अहिले नयाँ ऐन प्रस्तावित गरिएको छ। यो ऐनले शिक्षालाई काठमाडौंमा केन्द्रित गरेको छ। केही विश्वविद्यालयहरूलाई केन्द्रीय विश्वविद्यालयको हैसियत प्रदान गरी २०७२ संविधान जारी भई प्रदेश ऐनले विश्वविद्यालय स्थापना गर्न अधिकार पाउनुपूर्व स्थापित पूर्वाञ्चल, पोखरा, मध्यपश्चिमाञ्चल र सुदूरपश्चिमाञ्चल विश्वविद्यालयलाई प्रादेशिक हैसियतमा झारी काठमाडौंका सभ्रान्तहरू बाहेक अन्य भूभागका जनताले आफ्नै ठाउँमा बसी केन्द्रीय विश्वविद्यालयमा अध्ययन गर्न नपाउने अवस्था सिर्जना हुँदैछ। संसद्को माथिल्लोतल्लो सदन काम गर्ने, कानुन बनाउने थलो होइन। यो एकले अर्कोलाई सराप्ने थलो भएको छ। जब स्वार्थ मिल्छ यसले नीति र कानुन बनाइदिएर भ्रष्टाचारलाई वैधानिकता प्रदान गर्दछ। कार्यपालिका राज्य दोहन गर्दछ। सुन काण्ड, शरणार्थी काण्ड, गिट्टी र बालुवा काण्ड, ललिता निवास काण्ड, गिरिबन्धु काण्डैकाण्ड। कार्यपालिका यस्ता काण्डमा एकाधलाई सजाय गरेर राजनीतिक शक्तिको प्रयोगबाट आम्दानी गर्ने निकाय भएको छ। अनेकौं चिकित्सकहरू मानिसको जीवनको व्यापार गर्छन्। तर जो चिकित्सा गर्छन् उनीहरूका हातपाउ बाँधिएका छन्। कालाकोटे न्यायको वध गर्दछन्। उनीहरू संस्था र न्याय मार्ने व्यक्तिका पक्षमा राष्ट्रका संस्थाहरू र व्यवसायको नैतिकताको वध गर्न रातोदिन तल्लीन हुन्छन्। तर वकिलहरू भने निरीह छन्। कानुन व्यवसाय कालाकोटे र वकिलमा विभाजित भएका छन्। देशको समग्र वित्तीय व्यवस्था आठ सय जना व्यापारीका हातमा छ। यी आठ सयमध्येका एक सय जनाले देशको समग्र वित्तलाई हाम्रो हातमा केन्द्रित गरेका छन्। यी एक सय जनामध्येका ११ जनाले देशको अर्थतन्त्र, बैंकिङ प्रणाली, बिमा, आयात निर्यात र सेयरमार्केट एवं देशको समग्र राजनीति माथि नियन्त्रण गरेका छन्। देशको उच्च शिक्षामा प्रतिवर्ष पुग्ने पाँच लाख विद्यार्थीमध्ये ८० प्रतिशत माथिल्लो २० प्रतिशत सभ्रान्तका सन्तान छन्, जो सबै विदेश जान्छन्। बाँकी २० प्रतिशत कोरिया र गल्फ जान्छन्। उनीहरूको रेमिट्यान्स ८० प्रतिशत बिदेसिँदा लैजाने विदेशी मुद्राबाट बाहिर जान्छ। वार्षिक एक खर्ब बढी विद्यार्थीले विदेश लान्छन्। पाँच खर्ब भारतीय कामदारले लान्छन्। खाद्यान्न, तरकारी, तेल, मासु, बिउ र कृषि सामग्रीबापत तीन खर्ब बिदेसिन्छ। विदेशी विश्वविद्यालयका कलेजले वर्षको ५० अर्ब विदेश पठाउँछन्। अहिले नेपालको अवस्था रसियामा राजा निकालाई बर्खास्त गरेपछि स्थापित सरकारको समयजस्तो छ। नागरिक भावनामा डुबेका निराश जत्था भएका छन्। बौद्धिक डरपोक छन्। उनीहरूको ठूलो संख्या स्वार्थी छ र बुद्धिजीवी बनेको छ। भद्र र निष्ठावान् पत्रकार पानीमा चोपेको बिरालोजस्ता भएका छन्। यी सबै प्रवृत्ति असफल संक्रमणका उपज हुन्। रसिया बाँच्यो त्यसबेला, किनकि उनीहरूका उत्पादन गर्ने उद्योगहरूले उत्पादन गरिरहे र अर्थतन्त्र डुब्न दिएनन्। विश्वविद्यालयहरू चलिरहे, किनकि विद्यार्थी र प्राध्यापक परिवर्तनका पक्षधर र देशभक्त थिए। तसर्थ, जर्मनी, बेलायत, फ्रान्स, अस्ट्रियाले भित्रबाट सिध्याउन खोजे पनि रसिया बाँच्यो। तर नेपालको उत्पादन, शिक्षा र संस्कृतिलाई सिध्याएर नेपाललाई भित्रबाट सिध्याउन खोजिँदैछ। कति उद्यमी, प्राध्यापक, चिकित्सक, इन्जिनियर, पत्रकार, विद्यार्थी देशभक्त र परिवर्तनका पक्षधर छन् ? थाहा लाग्न बाँकी छ। सडकको जमात त भावना र भ्रमले ग्रस्त छ, जसले जन्माउने अनैतिक अराजकता हो। देश व्यक्तिबाट होइन रचनात्मक राज्य व्यवस्थाबाट बन्छ र राज्य व्यवस्थाको चालक विचार हुन्छ। तर देशमा विचारको छलफल अहिले कोमामा छ। देशमा नागरिक समाजको विसर्जन भएको छ। वैचारिक मूल्यहरू पतन भएका छन्। विचारबिना रणनीति र रणनीतिबिना सुधारका कार्यक्रमहरू बन्दैनन्। भ्रमितहरूले विचारको बहस गर्न दिँदैनन्, रोगी कर्मचारीतन्त्रले परिवर्तनको प्रक्रियालाई तगारो लगाउँछ। राजनीति अराजक अनैतिक प्रवृत्तिको संक्रमणबाट ग्रस्त छ। यिनै तीन कारणले राज्य व्यवस्थामा विदेशीको हैकम कायम भएको छ। र, नेपालले राज्य व्यवस्थाको सञ्चालनमा आत्मनिर्णयको अधिकार गुमाएको छ। अर्कातिर राजनीतिक भ्रष्ट र भ्रष्ट व्यापारीको कलुषित जत्था निर्माण भइरहेको छ, जसले जनताको धन, मनोविज्ञान र जीवनको शोषण गरिरहेको छ। तसर्थ जनसमृद्धि र राष्ट्रिय स्वाभिमानका लागि विदेशी हस्तक्षेप र वित्तीय लुटतन्त्रका विरुद्ध जनताको देशभक्तिपूर्ण चेतना निर्माण गर्नु बौद्धिकहरूको जिम्मेवारी हो, जसले नागरिकको स्खलित राष्ट्रिय मनोविज्ञानको पुनर्जागरण गरी आम नागरिकलाई उत्पादनतर्फ आकर्षित गर्दछ। यसरी मात्र सामाजिक संरचनामा रहेका प्रादेशिक र जातीय भेदभावलाई पनि अन्त्य गर्न सकिन्छ। अतः अहिलेको आवश्यकता राज्यलाई आत्मनिर्णय अधिकार प्रयोग गर्दै, उत्पादनमा केन्द्रीय भूमिका खेल्न र राष्ट्रका संस्कृति र भाषाहरूको संवद्र्धनका लागि सिंजा, मगरात, नेवा, मिथिला, थारू र किराँत सभ्यताको संरक्षण गर्न दबाब निर्माण गर्नु बौद्धिक, वकिल, पत्रकार र निवृत्त कर्मचारी तथा युवा विद्यार्थीको दायित्व हो।"
सुनको मूल्य प्रतितोला १५ सयले बढ्यो,काठमाडौं : नेपाली बजारमा आज सुन र चाँदी दुवैको मूल्यमा वृद्धि भएको छ । नेपाल सुनचाँदी व्यवसायी महासङ्घका अनुसार आज छापावाल सुनको मूल्य प्रतितोला एक हजार ५०० ले वृद्धि भई प्रतितोला एक लाख २५ हजार कायम भएको छ । यसैगरी तेजाबी सुनको मूल्य पनि प्रतितोला एक हजार ५०० ले वृद्धि भई प्रतितोला एक लाख २४ हजार ४०० मा कारोबार भइरहेको छ । चाँदी प्रतितोला ३० ले वृद्धि भई प्रतितोला एक हजार ४७० मा कारोबार भइरहेको महासङ्घले जनाएको छ । अन्तर्राष्ट्रिय बजारमा सुन र चाँदीको मूल्य वृद्धि भएसँगै त्यसको असर नेपाली बजारमा पनि देखिएको हो ।
"वामपन्थी एक ठाउँ, कहिलेसम्म रहलान् ?","काठमाडौं : दुईतिहाइको बहुमत। केन्द्रदेखि प्रदेशसम्म एकछत्र राज। नेताहरू भन्थे अब १५२० वर्ष वामपन्थीकै सरकार। प्रतिपक्ष कांग्रेस बोल्न सक्ने अवस्थामै थिएन। ०७५ मा जे थियो वामपन्थीकै थियो। तर, तीन वर्ष नपुग्दै वामपन्थीहरू यसरी तितर वितर भए कि एकले अर्कोको अनुहार हेर्न पनि नचाहने अवस्थामा पुगे। शक्ति र सत्ताको झगडाले कोही कांग्रेससँग मिले, कसैले राप्रपासँग अप्राकृतिक गठबन्धन गरे। छुट्टाछुट्टै नाङ्गलो पसल थापे। एकापसमा शत्रुको व्यवहार गरे। यसैकारण, ०७९ को आमचुनावमा सबैले केही न केही गुमाए। राजनीतिले फेरि नयाँ मोड लिएको छ। एमाले, माओवादी केन्द्र र एकीकृत समाजवादीलाई एउटै गठबन्धनमा बाँधिएका छन्। हिजोका वामगठन्धनका सहयात्री तीनै दल एउटै छातामुनि गोलबन्द भएका छन्। विगतका तिक्तता र वैमनस्यता थाँती राखेर आपसी सम्वाद र सहकार्यका लागि तयार भएका छन्। अर्थात्, ०७४ को अवस्थामा वामपन्थीहरू एकठाउँ उभिएका छन्। माओवादी केन्द्रका अध्यक्ष पुष्पकमल दाहाल प्रचण्डले कांग्रेसको काँध फेरेपछि वामशक्तिहरू एक ठाउँ उभिएका हुन्। तर, शुभचिन्तक र कार्यकर्तामा भने अझै उत्साह छैन। भन्न त नेताहरूले सत्ता सहकार्य गर्दै पार्टी एकतासम्म गर्ने धारणा सार्वजनिक गरिरहेका छन्। तर, यसपटकको वाम सहकार्यको जग के कति बलियो छ भन्ने स्पष्ट छैन। सत्ता स्वार्थका कारण मात्रै एक ठाउँ उभिएका हुन वा एउटै कम्युस्टि पार्टी बनाउन पनि तयार भएका हुन् ? पार्टी र नेता खुलेका छैनन्। कसरी नजिकिए ? कम्युनिस्टहरू जुट्ने र फुट्ने कुरा नेपाली राजनीतिमा नौलो होइन। फेरि एक ठाउँ उभिएका छन्। कांग्रेसलाई विपक्षी मोर्चामा धकेलेका छन्। विचार सिद्धान्त नमिलेका कारण नै कांग्रेससँगको गठबन्धन भत्किएको नेताहरूकै विश्लेष्ण छ। धेरै विचार र सिद्धान्त मिल्ने भएकाले यो नयाँ गठबन्धन बनेको उनीहरूको तर्क छ। एमाले उपाध्यक्ष युवराज ज्ञवालीले धेरै जसो विचार सिद्धान्त मिल्ने भएकाले कम्युनिस्टहरू नजिकिएको बताए। कांग्रेसमाओवादीको गठबन्धन अप्राकृतिक भएका कारण नटिकेको उनको तर्क छ। विचार र सिद्धान्त नै नमिल्नेबीचको गठबन्धन अप्राकृतिक थियो, उपाध्यक्ष ज्ञवालीले भने, यही कारण लामो टिकेन। हुनतः विगतमा कम्युनिस्टहरूको लामो समय नटिकेको हो। तर, अहिलेका तीन दलका धेरै कुरा मिल्छन्, कतिपय कुरामा भिन्नता होलान, तर यो हिजोको भन्दा स्वाभाविक र प्राकृतिक छ। विगतको गठबन्धनको सरकारको तुलनामा यो गठबन्धनको सरकार चलाउन पनि सहज हुने उनको तर्क छ। यो सरकार चलाउन पनि सहज हुनेछ, उनले भने। उनले मुलुकले सरकार परिवर्तन मात्र नभएर अग्रगमन खोजेको बताए। मुलुकले परिवर्तन खोजेको हो, यो सरकार तुलनात्मक रूपमा अग्रगामी छ, तरिका पुयाएर चलाएमा उपलब्धि पनि हुन्छ, उनले भने। अग्रगामी काम गरेका कम्युनिस्ट आन्दोलन ठीक रूरुपमा अगाडि बढ्ने बताए। माओवादी केन्द्रका नेता सुरेन्द्रकुमार कार्की (राम)ले सरकारका नीति तथा कार्यक्रमले कम्युनिस्ट एकताका पक्षमा नेताहरू रहेकोनरहेको थाहा हुने बताए। न्यूनतम साझा कार्यक्रम मजदुर किसान, मजदुर किसानको पक्षमा हुनुपयो, कार्कीले भने, एक ठाउँ जम्मा हुने र झगडा गर्ने हो भने त काम छैन। कम्युनिस्ट बाहेकका अन्य दललाई दुस्मन बनाउने काम गर्ने परिस्थिति नरहेको उनको ठम्याइ छ। गैर कम्युनिस्टहरूलाई दक्षिणपन्थी र प्रतिक्रियाबादी बनाउन नहुने उनको भनाइ छ। कम्युनिस्टको मोर्चा बनेको छ, कांग्रेसले पनि लोकतान्त्रिक पक्षधरलाई मिलाउनुपर्ने उनले सुझाव दिए। चुनावमा जुटे, सत्ताका लागि फुटे ०७४ सालको निर्वाचनमा दुई ठूला कम्युनिस्ट पार्टीहरू एक ठाउँ आए। निर्वाचन लडे। २ सय ७५ सदस्यीय प्रतिनिधिसभामा एमालेले १ सय २१ र माओवादी केन्द्रले ५३ सिट गरी १ सय ७४ सिट आफ्नो पक्षमा ल्याए। झन्डै दुईतिहाइको अवस्थामा पार्टी पुग्यो । ०७५ साल जेठ ३ गतेमा कम्युनिस्ट एकता भएर नेकपा बन्यो। संघीय सरकारदेखि ६ प्रदेशमा नै कम्युनिस्ट सरकार स्थापित भयो। देशीविदेशी शक्तिले नेपालमा कम्युनिस्ट सत्ता आएको मन पराइरहेका थिएनन्। पार्टी एकतासँगै बिग्रह पनि सुरुवात भयो। नेकपाभित्रको चरम विवादका कारण ०७७ पुस ७ मा तत्कालीन प्रधानमन्त्री केपी शर्मा ओलीले प्रतिनिधिसभा नै विघटन गरिदिए। त्यसपछि विवादले उग्ररूप लियो। थालिएका विकास निर्माणका काम पनि प्रभावित भए। ०७७ फागुन २३ मा सर्वोच्चले नै नेकपा भंग गरी दियो। एमाले र माओवादी केन्द्र ब्युँतिए। तर, एमाले पनि एक भएर रहन सकेन। ०७८ असार २८ मा सर्वोच्च अदालतले नै एमाले अध्यक्ष केपी शर्मा ओलीको नेतृत्वको सरकारविरुद्ध परमादेश जारी गयो। सर्वोच्चले नै कांग्रेस सभापति शेरबहादुर देउवा प्रधानमन्त्री तोकिदियो। देउवा पक्षमा लागेका एमाले तत्कालीन नेता माधवकुमार नेपालले ०७८ भदौ २ मा नयाँ पार्टी एकीकृत समाजवादी बनाए। दुईतिहाइमा रहेको पार्टी छिन्नभिन्न भयो। ०७९ को निर्वाचनपछि पुनः कम्युनिस्टहरू एक बनाउने कोसिस भएको थियो। ०७९ पुस १० मा एमाले र माओवादी गठबन्धन गरेर माओवादी केन्द्रका अध्यक्ष दाहाललाई प्रधानमन्त्री बनाइएको थियो। यो गठबन्धनमा एकीकृत समाजवादीलाई समावेश गरिएको थिएन। त्यो पनि धेरै दिन टिक्न सकेन। राष्ट्रपति निर्वाचनमा त्यो गठबन्धन भंग भयो। एमालेसँग सहमति तोडेर दाहाल कांग्रेसतिर नै फर्किए। कांग्रेसका उम्मेदवार बनेका रामचन्द्र पौडेललाई प्रधानमन्त्री दाहालकै सहमतिमा राष्ट्रपति बनाइयो। कांग्रेस माओवादीसहितको यो गठबन्धनले करिब १ वर्ष सरकार चलायो। कम्युनिस्ट नमिल्दा के भयो ? कम्युनिस्टहरूको मत सबैभन्दा धेरै छ। तर, उनीहरू नमिल्दा अन्य शक्तिले फाइदा लिँदै आएका छन्। जसले गर्दा मुलुकको समृद्धि र विकासमा प्रभाव हुँदै आएको छ। विगतमा नेकपाको सरकार भत्किँदा मुलुकमा अस्थिरता, अराजकता सिर्जना भएको थियो। भ्रष्टाचार, विकृति विसंगतिले मुलुकलाई गाजेको छ। मुलुकको अर्थतन्त्र थिलथिलो बनाएको छ। दुईतिहाइको सरकारले थालेका काम अधुरा छन्। एमाले उपाध्यक्ष ज्ञवाली कम्युनिस्ट नमिल्दा मुलुकमा धेरै बेथिति बढेको बताउँछन्। वामपन्थी सहकार्य सहितको नयाँ गठबन्धनले देशका पक्षमा काम गरे विचार र सिद्धान्त मिल्ने शक्ति भएको कारण भविष्यमा चुनावी सहकार्य हुँदै पार्टी एकतासम्म हुन सक्ने देखिन्छ। एमाले उपाध्यक्ष ज्ञवाली यो गठबन्धन टिकेर मुलुकलाई केही दिन सके कम्युनिस्ट आन्दोलन ठीकै गतिमा अगाडि बढ्ने बताउँछन्। सुधार गरेर मात्रै हँुदैन, मुलुकमा आमूल परिवर्तन गर्नुपर्छ, कम्युनिस्ट सिद्धान्त नै आमूल परिवर्तन हो, उनले भने, अग्रगामी परिवर्तन गरे अघि बढेमा यो गठबन्धनले कम्युनिस्ट आन्दोनलाई बल पुयाउँछ। माओवादी केन्द्रका नेता देवेन्द्र पौडेल त यो गठबन्धन पार्टी एकतासम्मै पुयाउने उद्देश्यले भएको बताउँछन्। मन्त्री कोही फेरिए,कोही दोहोरिए प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। गठबन्धनको ठूलो दल एमालेले गठबन्धनलाई टिकाउने नाममा प्रभावशाली एवं आकर्षक मन्त्रालय छोडेको छ। माओवादी केन्द्र र राष्ट्रिय स्वतन्त्र पार्टी(रास्वपा)ले शक्तिशाली मन्त्रालय हात पारेका छन्। पार्टीको आन्तरिक विवादका कारण जनता समाजवादी पार्टी(जसपा) ले मन्त्रीका नाम पठाउन सकेन। जसपाका अध्यक्ष उपेन्द्र यादव नै सरकारमा जान चाहन्छन्। तर, पार्टीमा आन्तरिक विवाद र बाह्य प्रभावले समस्या भएको छ। सम्झौतामा हस्ताक्षर नगरेको नेकपा एकीकृत समाजवादी भने सरकारमा थपिएको छ। प्रतिनिधिसभामा ३२ सिट रहेको माओवादी केन्द्रको भागमा प्रधानमन्त्री, अर्थमन्त्री, परराष्ट्रमन्त्री जस्ता आकर्षक मन्त्रालय परेका छन्। ७८ सिट रहेको एमालेका भागमा भौतिक, कानुन, रक्षा जस्ता मन्त्रालय परेका छन्। २१ सिट भएको रास्वपाले गृह मन्त्रालय हात पारेको छ। एमालेबाट कोको ? एमालेले ८ वटा मन्त्रालय पाएको छ। रघुवीर महासेठ दोस्रो वरीयता सहित उपप्रधान एवं भौतिकमन्त्री बनेका छन्। त्यस्तै कानुन न्याय तथा संसदीय मामिला मन्त्रीमा पदम गिरी, रक्षामन्त्री हरि उप्रेती, महिलामन्त्री भगवती चौधरी, खानेपानी राजेन्द्रकुमार राई, उद्योगमा दामोदर भण्डारी, कृषिमा ज्वालाकुमारी साह, भूमिमा बलराम अधिकारी मन्त्री बनेका छन्। पुस १० मा प्रचण्ड प्रधानमन्त्री भएका बेला पनि महासेठ र अधिकारीबाहेक सबै मन्त्री भएका थिए। त्यो बेला गठबन्धन भत्किएपछि छोटो समयमा मात्रै उनीहरूले मन्त्रीको जिम्मेवारी पाएका थिए। माओवादीबाट कोको ? नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थमन्त्री वर्षमान पुन, सञ्चारमा रेखा शर्मा, ऊर्जामा शक्तिबहादुर बस्नेत, पर्यटनमा हितबहादुर तामाङ मन्त्री बनेका छन्। दोहोरिए माओवादीका तीन मन्त्री उपप्रधान तथा परराष्ट्रमन्त्री श्रेष्ठ, सञ्चारमन्त्री शर्मा र ऊर्जामन्त्री बस्नेत दोहोरिएका छन्। यसअघि श्रेष्ठ गृहमन्त्री थिए। शर्मा र बस्नेतलाई मन्त्रालय पुरानै दोहोयाइएको छ। रास्वपाको उपप्रधान एवं गृहसहित ४ मन्त्रालय राष्ट्रिय स्वतन्त्र पार्टीले उपप्रधान एवं गृह मन्त्रालयसहित ४ वटा मन्त्रालयको जिम्मेवारी पाएको छ। गृहमन्त्री पार्टी सभापति रवि लामिछाने बनेका छन्। श्रममा डोरप्रकाश (डीपी) अर्याल, खेलकुदमा विराजभक्त श्रेष्ठ र शिक्षामा सुमना श्रेष्ठ मन्त्री बनेका छन्। पुस १० गते बनेको प्रचण्ड नेतृत्वको सरकारमा पनि लामिछाने गृह र अर्याल श्रममन्त्री नै थिए। रास्वपाबाट मन्त्री बनेका विराज र सुमना नयाँ अनुहार हुन्। अघिल्लोपटक मन्त्री बनेका शिशिर खनाल र डा तोसिमा कार्की भने योपटक मन्त्रिपरिषद्मा परेनन्। खनाल शिक्षा र डा कार्की स्वास्थ्य राज्य मन्त्री थिइन्। एकीकृत समाजवादीबाट जोशी र बुढा एकीकृत समाजवादीबाट दुईजना मन्त्री बनेका छन्। संघीय मामिला तथा सामान्य प्रशासन मन्त्रीमा भानुभक्त जोशी र सहरी विकास मन्त्रीमा धनबहादुर बुढा छन्। नवनियुक्त मन्त्रीहरूलाई राष्ट्रपति रामचन्द्र पौडेलले शपथग्रहण गराएका छन्। राष्ट्रपति भवनमा आयोजित विशेष समारोहमा राष्ट्रपति पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिएकी छन्। शपथ ग्रहण समारोहमा उपराष्ट्रपति रामसहाय यादव, प्रधानमन्त्री प्रचण्ड, सभामुख देवराज घिमिरे सहभागी थिए। फागुन २१ मा नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको शपथ ग्रहण गरेका थिए।"
यो सरकारलाई असफल हुने छुट छैन : एमाले,"काठमाडौं : नेकपा एमालेका सांसद महेश बर्तौलाले यो सरकारलाई असफल हुने छुट नभएको बताएका छन्। मन्त्रिपरिषद पुनर्गठन पछि बसेको पहिलो प्रतिनिधिसभा बैठकको शून्य समयमा बोल्दै एमाले प्रमुख सचेतक बर्तौलाले नेकपा एमालेसहितको सहभागीतामा सरकार बनेको भन्दै देश र जनतालाई केन्द्रमा राखेर काम गर्नुपर्ने बताए। एमाले नेता तथा प्रमुख सचेतक पदम गिरी मन्त्री बनेपछि अध्यक्ष ओलीले बर्तौलालाई प्रमुख सचेतक बनाएका हुन्। उनी पहिले सचेतक थिए। उनले सरकार फेरिए पनि आफ्ना भूमिका र देशप्रतिको जवाफदेहीता नफेरिएको उल्लेख गरे। 'हाम्रा आसनहरू फेरिएका छन्। हाम्रा भूमिकाहरू फेरिएका छन्। देशप्रतिको जवाफदेहिता फेरिएको छैन। जनताप्रतिको कर्तव्य बदलाव आएको छैन। यसकारण यो सरकारले देश र जनतालाई केन्द्रमा राखेर काम गर्नुपर्छ। सरकारले विकास, समृद्धि, सुशासन र सामाजिक न्यायलाई ध्येय बनाएर काम गर्नुपर्छ,'उनले भने,' यो सरकारलाई लुलाउने छुट छैन। असफल हुने छुट छैन। कमजोर हुने छुट छैन । सरकारले समग्र देशको हितको पक्षमा काम गर्ने सामर्थ्य राख्नुपर्छ।' उनले थपे,'हिँड्दा हिँड्दै काँध गल्यो भने पनि काँध फेर्ने छुट यो सरकारलाई छैन। हिँड्दाहिँड्दै आफ्नै भारीले थिचिने अवस्थाको वातावरण बनाउने पनि सरकारलाई छुट छैन।'"
मन्त्रिपरिषद् बैठक : रेखा शर्मालाई नै दियो सरकारको प्रवक्ताको जिम्मेवारी,"काठमाडौं : सरकारले कमिसन अन द स्ट्याटस अफ वुमनको सम्मेलनमा भाग लिन महिला,बालबालिका तथा ज्येष्ठ नागरिक मन्त्रीलाई स्वीकृति दिने निर्णय गरेको छ । सिंहदरबारमा बिहीबार बसको पुर्नगठित मन्त्रिपरिषद्को पहिलो बैठकले संयुक्त राष्ट्रसंघको उक्त सम्मेलको ६८ औं सत्रमा भाग लिन महिला,बालबालिका तथा ज्येष्ठ नागरिक मन्त्रीलाई स्वीकृति दिने निर्णय गरेको हो । त्यस्तै बैठकले सञ्चार तथा सूचना प्रविधि मन्त्री रेखा शर्मालाई नेपाल सरकारको प्रवक्ता तोक्ने निर्णय गरेको छ । उनी यसअघि पनि सरकारको प्रवक्ताका नै थिइन् । बैठकपछि सरकारका प्रवक्ता शर्माले मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिने जानकारी दिइन्। गत सोमबार प्रधानमन्त्री प्रचण्डले मन्त्रिपरिषद् पुनर्गठन गरेका थिए भने बिहीबार मन्त्रीमण्डल विस्तार गरेका हुन्। अहिले मन्त्रिपरिषदमा २० जना सदस्य छन्।"
भुमरीमा पर्न लागेको अर्थतन्त्र,"अर्थतन्त्रको ब्यारोमिटर मानिने सेयर बजार खस्किएको छ । लगानीकर्ताको मनोबल गिरेको छ । पुँजी बजारको मात्रै नभएर कहीँ कतैका लगानीकर्ता पनि उत्साहित छैनन्, निराश छन्, हतोत्साही छन् । बाह्यबाहेक अर्थतन्त्रका सूचकमा सकारात्मक संकेत र सन्देश छैन । यहीबेला राजनीतिको रोटेपिङ बेतोडले मच्चिएको छ । सत्ताको म्युजिकल चियरको दौडमा दलहरू केन्द्रित छन् । युवा पलायन उकालिएकै बेला र अर्थतन्त्र ओरालो लागेको बेला सत्ता केन्द्रित राजनीतिको खेल झन् फोहोरी भइदिँदा कतै अर्थतन्त्र भुमरीमा पर्ने त होइन भन्ने शंका पैदा भएको छ । त्यतापट्टि भने दलहरूको ध्यान छैन, उनीहरू सत्ताको भागबन्डामा मात्रै व्यस्त छन् । अहिले सरकारसँग १६ खर्ब रुपैयाँबराबरको विदेशी विनियम सञ्चिति छ । हो, यस्तै यस्तै बृहत्तर अर्थतन्त्रका सूचकबाट सरकारमा बस्नेहरू मक्ख छन् । तर दैनिक जीवन गुजारा नै धौ धौ परेका सर्वसाधारण भने दिक्क । बजारमा व्यापार छैन, उद्योगहरूमा उत्पादन छैन । भएको उत्पादनको बिक्री छैन, त्यसैले उत्पादन घटाउन उद्यमी विवश छन् । कारोबार र व्यापार नभएर निरुत्साही उद्यमीमाथि राज्यले कुनै न कुनै बहानाको धरपकड गरेको छ र निराशामाथि निराशा थपेको छ । उद्योगलाई अत्यावश्यक ऊर्जा कटौती गर्ने वा बन्दै गर्नेसम्मका हर्कतका कारण निजी क्षेत्रले टाउको उठाउन पाएको छैन । तर, निजी क्षेत्रका कुनै पनि सुझाव र माग सरकारले सुनेन । प्रधानमन्त्री पुष्पकमल दाहालले अर्थतन्त्र उकास्न नसकेको अपजससहित सरकारमा हेराफेरी त गरेका छन्, तर अब उनले चाहेकै अर्थमन्त्रीले जिम्मेवारी पाउँदा के कसो गर्ने हुन् हेर्न बाँकी छ । राजस्व संकलनमा इतिहासमै कमजोर भएको सरकार भत्ता बाँड्नमात्रै उद्यत् बन्यो । योगदानमा आधारित सामाजिक सुरक्षाको कार्यक्रम सुरु गरे पनि त्यसलाई सबै क्षेत्रमा अनिवार्य गर्नपट्टि नलागी भत्तै बाँड्ने सजिलो काम गर्नु सस्तो लोकप्रियतामात्रै होइन अर्थतन्त्रलाई थप कमजोर बनाउनु अर्थात् भुमरीतिरै घचेट्नु हो । अबको अर्थमन्त्रीको पहिलो दायित्व भनेकै निजी क्षेत्रसहित सर्वसाधारणको मनोबल उकास्दै अर्थतन्त्रलाई उँधोबाट उँभो लगाउने हुनुपर्छ । अर्थतन्त्रकै सुधारबाट फेरिएको सरकारले आफ्नो काम सुरु गर्नुपर्छ । सुशासनका नाममा भएका अधकल्चा कामबाट जनतामा विश्वास जागेको छैन । जनतामा विश्वास उठाउन सक्नुपर्छ ।"
देशाटनमै अल्झियो सुदूरपश्चिम सरकारको १ वर्ष,"धनगढी : प्रचण्ड बहुमत भएको सुदूरपश्चिम प्रदेश सरकारको एक वर्ष अनुगमन र निरीक्षणमै बितेको छ। प्रदेश सरकारका मुख्यमन्त्रीदेखि मन्त्रीसम्मको दर्जनौं पटकको काठमाडौं भ्रमणबाहेक देखिने काम खासै भएन। ५३ जनाको प्रदेशसभामा ४० जना प्रदेशसभा सदस्य रहेको चार दलको गठबन्धनको सरकार छ। जसमा कांग्रेसको १९, नेकपा माओवादी केन्द्रको १० (सभामुखसहित), नागरिक उन्मुक्ति पार्टीको ७ र नेकपा एकीकृत समाजवादी पार्टीको ४ गरी ४० जनाको प्रचण्ड बहुमत छ। यो भनेको दुईतिहाइभन्दा बढी हो। यस्तो बहुमत भएको सरकारका मुख्यमन्त्री कमलबहादुर शाहले १० महिनाको अवधिमा २२ पटक राजधानीको भ्रमण गर्दा उनकै क्याबिनेटका आर्थिक मामिलामन्त्री नरेशकुमार शाहीले उनलाई उछिन्दै २३ पटक काठमाडौंको भ्रमण गरेका थिए। सोही क्याबिनेटका भौतिक पूर्वाधारमन्त्री प्रकाशबहादुर शाहले १५ पटक संघीय राजधानीको भ्रमण गर्दा २०८० जेठमा मात्रै नियुक्त भएका सामाजिक विकासमन्त्री झपट साउद र उद्योग, पर्यटन, वन तथा वातावरणमन्त्री रमेश धामीले ७७ पटक संघीय राजधानीको भ्रमण गरेका छन्। साउनमा मन्त्री भएका आन्तरिक मामिलामन्त्री शिवराज भट्टले ६ पटक काठमाडौंको भ्रमण गर्दा भूमि व्यवस्था कृषि तथा सहकारीमन्त्री रामेश्वर चौधरी पाँचपटक संघीय राजधानी पुगे। मन्त्री भएको ८ महिनामा प्रदेशका कृषिमन्त्रीले लुम्बिनी प्रदेशको तीनपटक भ्रमण गर्दा सुदूरपश्चिमको पहाडी ७ जिल्लाको एकपटक पनि भ्रमण गरेनन्। प्रदेश सरकार देशाटनमा लागेको छ। विकास निर्माण र प्रदेशको समृद्धिमा ध्यान दिएको छैन, प्रदेशसभा सदस्य डा तारादत्त जोशीले भने, पहिलो कार्यकालको सरकारभन्दा पनि धेरै पछाडि छ, अहिलेको सरकार। प्रदेश मुख्यमन्त्री कमलबहादुर शाहले आफूले एक वर्षमा गरेको उपलब्धि ५० पेजको पुस्तक नै सार्वजनिक गरेका छन्। तर, त्यो पुस्तकमा प्रदेशको समृद्धिको कुनै योजना छैन। यसअघिको प्रदेश सरकारले घोषणा गरेका नौवटा प्रदेश गौरवका योजना अलपत्र छन्। उनले सार्वजनिक गरेका पुस्तकमा प्रदेश गौरवका योजनाबारे उल्लेख नै गरिएको छैन। प्रदेश गौरवका योजनासहित विकास निर्माणका योजनाहरूको नियमित अनुगमन गरी तोकिएको समयमा निर्माण सम्पन्न गर्न निर्देशन दिइएको छ, मुख्यमन्त्रीले सार्वजनिक गरेका उपलब्धि पुस्तिकामा उल्लेख छ। एमालेका तर्फबाट मुख्यमन्त्री भएका राजेन्द्रसिंह रावलले विश्वासको मत नपाएपछि २०७९ साल माघ २७ गते कांग्रेस संसदीय दलका नेता कमलबहादुर शाह मुख्यमन्त्री भएका थिए। उनले मुख्यमन्त्री भएका दिन आर्थिक मामिलामन्त्री नरेशबहादुर शाह र भौतिक पूर्वाधारमन्त्री प्रकाशबहादुर देउवा नियुक्त भएका थिए। त्यसपछि गठबन्धनको किचलोका कारण उनले नेकपा माओवादी केन्द्रबाट सामाजिक विकासमन्त्रीमा झपट साउद र उद्योग, पर्यटन, वन तथा वातावरणमन्त्रीमा रमेशसिंह धामीलाई नियुक्त गरेका थिए। सत्ता गठबन्धनभित्रै रहे पनि भागबन्डा नमिलेको भन्दै सरकारमा सामेल नभएको नागरिक उन्मुक्ति पार्टीबाट २०८० साउनमा मात्रै भूमि व्यवस्था तथा कृषिमन्त्रीमा रामेश्वर चौधरी नियुक्त भएका थिए। मुख्यमन्त्री भएको ६ महिना सरकार विस्तारमै गुमाएका मुख्यमन्त्री शाहले खासै काम गर्न नसकेको भन्दै सत्ता गठबन्धनभित्रै पनि विरोध सुरु हुन थालेको छ। सत्ता गठबन्धनका प्रदेशसभा सदस्य ओमविक्रम भाटले प्रदेश सरकारलाई दिएको समर्थनबारे निर्णायक निर्णय गर्नुपर्ने बताए। सरकार कुहिरोको कागजस्तै भएको छ। कुहिरोको कागलाई गन्तव्य कता हो भन्ने थाहा हुँदैन। तर, पनि उडिरहन्छ। अहिलेको प्रदेश सरकार त्यस्तै भएको छ, भाटले भने, गठबन्धनबारे निर्णायक छलफलको आवश्यकता महसुस भएको छ। उनले माओवादी, नागरिक उन्मुक्ति र समाजवादी संसदीय दलका नेताहरूले सरकारको कार्यशैलीबारे साझा धारणा बनाएर अघि बढ्ने सल्लाह भएको बताए। गठबन्धनभित्रका तीन दलले साझा धारणा बनाएर अघि बढ्ने सल्लाह भएको छ। माओवादी संसदीय दलका नेता काठमाडौं गएका छन्। आउनेबित्तिकै बैठक बसेर सरकार बारे साझा धारणा बाहिर ल्याउने छौं, उनले भने। प्रदेश सरकारले सार्वजनिक गरेको एक वर्षको प्रगतिमा सत्ता गठबन्धनकै घटक दलको चित्त बुझेको छैन। सरकारको प्रगति विवरणमा संघ सरकारसँग सहकार्य र समन्वयका कुरा मात्रै उल्लेख गरिएका छन्। प्रदेशको राजधानीको टुंगो छैन। बिजनेस नपाएर संसद कामविहीन भएको छ। केही संशोधन विधेयकबाहेक सरकारले नयाँ विधेयक उत्पादन गर्न सकेको छैन। कांग्रेसले पेलेर लगिरहेको छ, प्रदेशसभा सदस्य भाटले भने। प्रदेश सरकारले एक वर्षका अवधिमा दुइटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेशसभामा पेस गरेको, २ वटा नियमावली र ८ वटा कार्यविधि निर्माण भएको विषयलाई महत्वपूर्ण उपलब्धिका रूपमा देखाएको छ। तर, प्रदेशसभा सरकारले विधेयक ल्याउन नसकेको भन्दै लामो समय कामविहीन बनेको छ। प्रदेशसभाको अधिवेशन चलेको दिन पनि आधा घण्टाभन्दा बढी चल्न सकेको छैन। प्रदेश सरकारले एकसे एक विधेयक ल्याउने हो। त्यसमा घनिभूत छलफल चलाउन पाए पो संसद व्यस्त रहन्छ। सरकारले विधेयक नै ल्याउन सकेको छैन। के गरी संसद् चलाउनु ?, सभामुख भीमबहादुर भण्डारीले भने। प्रदेश सरकारले विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आर्थिक वर्षकोभन्दा यस आर्थिक वर्षमा रकम बढाएको पनि प्रगति प्रतिवेदनमा समेटेको छ। प्रदेश सरकारले एक वर्षको अवधिमा देखिने कुराभन्दा पनि सैद्धान्तिक विषयलाई आफ्नो प्रगति मानेको छ। कृषि तथा पशुपन्छी विकासतर्फ उसले प्रधानमन्त्री कृषि आधुनिकीकरण परियोजना र मुख्यमन्त्री एकीकृत कृषि तथा पशुपन्छी विकास कार्यक्रममार्फत विभिन्न क्रियाकलाप गरी उत्पादन र उत्पादकत्व बढाएको दाबी गरेको छ। तर, पहिलाको उत्पादकत्व कति थियो, यसपालि कति बढ्यो भन्ने तथ्यांक प्रगतिमा समेटेको छैन। पूर्वाधारमा सरकारले साना योजना छनोटको प्रक्रिया रोक्ने कार्यलाई मुख्य प्रगति मानेको छ। स्थानीय तहको केन्द्रलाई राजमार्गसँग जोड्ने सडक बाह्रै महिना सञ्चालन हुने गरी स्तरोन्नती गर्ने कार्य अगाडि बढाइएको प्रगति विवरणमा उल्लेख भए पनि कुन पालिकाको कुन सडक बन्यो भन्ने उल्लेख छैन। धनगढीलाई आधुनिक सहर बनाउने काम अगाडि बढेको र अरू ८ जिल्लाका प्रमुख सहरलाई पनि आधुनिक सहर बनाउने विषय अगाडि बढाइने भनिए पनि कुन सहरलाई कहिलेदेखि अगाडि बढाउने भन्ने प्रगति विवरणमा उल्लेख गरिएको छैन। सामाजिक विकासतर्फ प्रदेश सरकारले खेलाडीलाई दिएको सम्मान रकम प्रमुख प्रगति मानेको छ। सेती प्रादेशिक अस्पतालको शय्या बढाउने निर्णय यसअघिकै सरकारका पालामा भए पनि त्यसमा दरबन्दी तोकिएको छैन। तर, अस्पतालमा सिटिस्क्यान, टेलिमेडिसिन सेवा र एमआरआई सेवा विस्तार गरिएको प्रगतिमा उल्लेख छ। ऊर्जातर्फ शून्य काम गरेको प्रदेश सरकारले संघीय सरकारको प्रगतिमा समेट्नुपर्ने पश्चिम सेती, एसआर६ र अन्तरदेशीय प्रसारण लाइनका विषय आफ्नो प्रगतिमा उल्लेख गरेको छ। उसले प्रदेशमा ३ हजार मेगावाट विद्युत् उत्पादन भइरहेको, लम्कीबरेली अन्तरदेशीय प्रसारण लाइनको प्रक्रिया अगाडि बढेको लगायतका विषय उल्लेख गरेको छ। प्रदेश सरकारले पश्चिम सेती, बेतन कर्णालीजस्ता योजनाका अनुगमन निरीक्षणलाई पनि वार्षिक प्रगतिमा देखाएको छ। इजरायल घटनाका मृतक परिवारलाई २ लाख दिएको, जाजरकोटको भूकम्पमा सहयोग गरेको, विकास साझेदारहरूसँग समन्वय, सहकार्य र बैठकहरू गरेको विषय पनि प्रदेश सरकारको प्रगतिमा परेका छन्। समग्रमा प्रदेश सरकारको काम कारवाही हेर्ने हो भने यो सरकार असफल सरकार हो। यसबाट जनताका आकांक्षा पूरा हुँदैनन्। यो सरकार भ्रमण गरेर मोजमस्तीमा उत्रिएको छ, प्रमुख प्रतिपक्षी दल नेकपा एमालेका संसदीय दलका नेता राजेन्द्रसिंह रावलले भने।"
मन जोड्दै न्यायिक समिति,"इलाम : नियमित जस्तो पर्ने अनुगमन, दैनिक जस्तो आउने नागरिकका समस्या माथिको छलफल र विषयगत समितिहरूको छलफलमै व्यस्थ हुन्छन् दुर्गाकुमार बराल। इलामको सूर्योदय नगरपालिकाका उपमेयर बरालको दैनिकी न्यायिक समितिमा आउने उजुरी र त्यसको समाधानमा बित्छ। दुवै पक्षको मन मिलाउने मेसोमा खट्नु पर्दा उनले पक्षहरूको गुनासो सुन्ने र निकास निकाल्ने काममा निकै समय बिताउनुपर्छ। दुई वर्षसम्मको कार्यकालमा उनले सबै विवादलाई मेलमिलापबाटै समाधान गर्न सफल छन्। उनी भन्छन्, समस्याको जरो पहिल्याएर समाधान गर्दा दुवै पक्षको मन मिल्दो रहेछ। आफू सेवक हो भन्ने सम्झेर काम गर्दा दुवै पक्षले न्यायको अनुभूति गर्न सकेका बरालको भनाइ छ। बरालको जस्तै अनुभव छ इलाम नगरपालिकाकी उपमेयर विष्णुकुमारी दाहाल लिम्बूको पनि। उनले भनिन्, अनुभव र समुदायमा गरेको कामको ज्ञानले पनि विवाद समाधानमा सहयोग गरिरहेको छ। इलामका १० स्थानीय तहमा न्यायिक समिति स्थापना भएपछि दर्ता भएका १ हजार २९६ मुद्दामध्ये ९८७ वटा मुद्दा मेलमिलाप भएको मानव अधिकार मञ्च इलामले गरेको पछिल्लो अध्ययनले देखाएको छ। मञ्चका कार्यकारी निर्देशक देवेन्द्र विश्वकर्माले इलामका न्यायिक समितिहरूले विवादका पक्षहरूलाई मिलाउने र दुवैले जितेको अनुभूति गराउने गरी काम गरेको पाइएको बताए। उपमेयर दाहाल भन्छिन्, अचेल श्रीमान्श्रीमतीका झगडादेखि घर जग्गाका विवाद प्रसस्त आउँछन्। धेरै छलफलबाटै समाधान गर्ने गरेका छौं। टोलटोलमा पुगेर न्याय सम्पादन गर्नेदेखि कानुनी साक्षरतासम्ममा उपप्रमुखहरूले मेहनतकासाथ ध्यान दिएको सन्दकपुर गाउँपालिकाका उपाध्यक्ष हरि लुङ्गेल बताउँछन्। उनी भन्छन्, प्रसस्त जटिलताकाबीच सकेसम्म राम्रो गर्ने प्रयासमा छौं। न्यायिक प्रक्रियामा जानुअघि मेलमिलापको बाटोमा जाने मुद्दालाई मेलमिलापकै आधारमा मिलाउने व्यवस्था स्थानीय सरकार सञ्चालन ऐनले गरेको छ। इलामका न्यायिक समितिले यसैलाई प्राथमिकतामा राखेर काम गरिरहेको उपमेयर दहालले बताइन् । उनले सुनाइन्, मेलमिलापको ढाचामा काम गरिरहेका छौं। संविधानको धारा २१७ ले व्यवस्था गरेको स्थानीय तहमा उपप्रमुख वा उपाध्यक्षको नेतृत्वमा रहने न्यायिक समितिले छिमेकीको झगडादेखि एक वर्ष कैद हुने फौजदारी मुद्दा समेत हेर्ने अधिकार छ। गाउँघरमा हुने झैंझगडा र असमझदारीलाई स्थानीय स्तरमै सुल्झाउन स्थानीय तहहरूले दुवै पक्षलाई भेला गराएर बहस गराउने गरेको छ। समितिले पानीघाटको बाँडफाँट, ज्याला नदिएको, वालबालिका र ज्येष्ठ नागरिकको हेरचाह नगरेको, कुटपिट, लुटपाटदेखि सम्बन्ध विच्छेदसम्मका मुद्दाहरू किनारा लगाउने अधिकार स्थानीय सरकार सञ्चालन ऐनले प्रदान गरेको छ। इलामका ४ नगरपालिका र ६ गाउँपालिका छन्। समितिका संयोजकहरूले पालिकाले पर्याप्त बजेट विनियोजन नगरेको कारण काम गर्न समस्या परेको गुनासो गरेका छन्। जटिलता फुकाउन साझा सहमति सीमित स्रोत साधनकाबीच स्थानीय स्तरमै विवाद समाधान गरिरहेका इलामस्थित स्थानीय तहका न्यायिक समितिका संयोजकहरूले अहिले भोगिरहेका जटिलता फुकाउन साझा सहमति गरेका छन्। जिल्लाका १० वटै न्यायिक समिति संयोजकको सूर्यदय नगरपालिकामा सम्पन्न दुई दिने जिल्ला सम्मेलनमा पालिकाका उपमेयर र उपाध्यक्षले सम्मेलनको दोस्रो दिन १४ बुँदे साझा प्रतिबद्धतामार्फत जटिलता फुकाउँदै न्याय सम्पादन सहज बनाउने प्रतिबद्धता पत्रमा हस्ताक्षर गरेका छन्। संयोजकहरूले समुदाय तहमा उत्पन्न हुने विवादहरूमा छिटो, छरितो, निष्पक्ष, मितव्ययी, प्रभावकारी र जनउत्तरदायी न्याय निरुपणका लागि क्रियाशिल रहने प्रतिबद्धतासमेत जनाए। कानुनी जटिलता र दुबिधाहरूको पहिचान गरी त्यसको अन्त्यका लागि संघीय सरकार, प्रदेश सरकार एवम् सम्बन्धित निकायहरूलाई ध्यानाकर्षण गराउने उनीहरूले उद्घोष गरे। घोषणा पत्रमा भनिएको छ न्यायिक समितिहरूबाट हुने न्याय सम्पादनलाई सक्षम र सुदृढ बनाउन दक्ष र सक्षम तथा विशिष्टीकृत जनशक्तिको व्यवस्था, नियमित क्षमता विकास, पारदर्शी, प्रभावकारी र गुणस्तरीय न्याय प्रणालीको विकास र सोको कार्यान्वयनका लागि आवश्यक पहल गर्ने। न्यायिक समितिहरूलाई आवश्यक बजेट, स्रोत र साधनहरूको उचित व्यवस्थापन गर्न कार्यपालिकासँग समन्वय गर्ने उनीहरूले जनाएका छन्। घोषणा पत्रमा विवादहरूको अभिलेख प्रणालीलाई व्यवस्थित र प्रविधिमैत्री बनाउँदै लैजाने उल्लेख छ। सुरक्षित आवास गृह स्थापना गर्ने घोषणा इलामका १० वटै स्थानीय तहका न्यायी समितिका संयोजकहरूले इलाम सदरमुकाममा जोखिममा परेका बालबालिका, हिंसा पीडित महिला, आर्थिक रूपले विपन्न र ज्येष्ठ नागरिकहरूको लागि जिल्ला सदरमुकाममा अस्थाई सुरक्षित आवास गृह निर्माण गरी सञ्चालनका लागि बजेट विनियोजन गर्न सबै पालिकाहरूमा अनुरोध गर्ने निर्णय गरेका छन्। उनीहरूले आवास गृहको निरन्तरताका लागि राहतकोष स्थापना गर्न आवश्यक पहल गर्ने समेत निर्णय गरेको उपमेयर बरालले बताए।"
भुमरीमा पर्न लागेको अर्थतन्त्र,"अर्थतन्त्रको ब्यारोमिटर मानिने सेयर बजार खस्किएको छ । लगानीकर्ताको मनोबल गिरेको छ । पुँजी बजारको मात्रै नभएर कहीँ कतैका लगानीकर्ता पनि उत्साहित छैनन्, निराश छन्, हतोत्साही छन् । बाह्यबाहेक अर्थतन्त्रका सूचकमा सकारात्मक संकेत र सन्देश छैन । यहीबेला राजनीतिको रोटेपिङ बेतोडले मच्चिएको छ । सत्ताको म्युजिकल चियरको दौडमा दलहरू केन्द्रित छन् । युवा पलायन उकालिएकै बेला र अर्थतन्त्र ओरालो लागेको बेला सत्ता केन्द्रित राजनीतिको खेल झन् फोहोरी भइदिँदा कतै अर्थतन्त्र भुमरीमा पर्ने त होइन भन्ने शंका पैदा भएको छ । त्यतापट्टि भने दलहरूको ध्यान छैन, उनीहरू सत्ताको भागबन्डामा मात्रै व्यस्त छन् । अहिले सरकारसँग १६ खर्ब रुपैयाँबराबरको विदेशी विनियम सञ्चिति छ । हो, यस्तै यस्तै बृहत्तर अर्थतन्त्रका सूचकबाट सरकारमा बस्नेहरू मक्ख छन् । तर दैनिक जीवन गुजारा नै धौ धौ परेका सर्वसाधारण भने दिक्क । बजारमा व्यापार छैन, उद्योगहरूमा उत्पादन छैन । भएको उत्पादनको बिक्री छैन, त्यसैले उत्पादन घटाउन उद्यमी विवश छन् । कारोबार र व्यापार नभएर निरुत्साही उद्यमीमाथि राज्यले कुनै न कुनै बहानाको धरपकड गरेको छ र निराशामाथि निराशा थपेको छ । उद्योगलाई अत्यावश्यक ऊर्जा कटौती गर्ने वा बन्दै गर्नेसम्मका हर्कतका कारण निजी क्षेत्रले टाउको उठाउन पाएको छैन । तर, निजी क्षेत्रका कुनै पनि सुझाव र माग सरकारले सुनेन । प्रधानमन्त्री पुष्पकमल दाहालले अर्थतन्त्र उकास्न नसकेको अपजससहित सरकारमा हेराफेरी त गरेका छन्, तर अब उनले चाहेकै अर्थमन्त्रीले जिम्मेवारी पाउँदा के कसो गर्ने हुन् हेर्न बाँकी छ । राजस्व संकलनमा इतिहासमै कमजोर भएको सरकार भत्ता बाँड्नमात्रै उद्यत् बन्यो । योगदानमा आधारित सामाजिक सुरक्षाको कार्यक्रम सुरु गरे पनि त्यसलाई सबै क्षेत्रमा अनिवार्य गर्नपट्टि नलागी भत्तै बाँड्ने सजिलो काम गर्नु सस्तो लोकप्रियतामात्रै होइन अर्थतन्त्रलाई थप कमजोर बनाउनु अर्थात् भुमरीतिरै घचेट्नु हो । अबको अर्थमन्त्रीको पहिलो दायित्व भनेकै निजी क्षेत्रसहित सर्वसाधारणको मनोबल उकास्दै अर्थतन्त्रलाई उँधोबाट उँभो लगाउने हुनुपर्छ । अर्थतन्त्रकै सुधारबाट फेरिएको सरकारले आफ्नो काम सुरु गर्नुपर्छ । सुशासनका नाममा भएका अधकल्चा कामबाट जनतामा विश्वास जागेको छैन । जनतामा विश्वास उठाउन सक्नुपर्छ ।"
देशाटनमै अल्झियो सुदूरपश्चिम सरकारको १ वर्ष,"धनगढी : प्रचण्ड बहुमत भएको सुदूरपश्चिम प्रदेश सरकारको एक वर्ष अनुगमन र निरीक्षणमै बितेको छ। प्रदेश सरकारका मुख्यमन्त्रीदेखि मन्त्रीसम्मको दर्जनौं पटकको काठमाडौं भ्रमणबाहेक देखिने काम खासै भएन। ५३ जनाको प्रदेशसभामा ४० जना प्रदेशसभा सदस्य रहेको चार दलको गठबन्धनको सरकार छ। जसमा कांग्रेसको १९, नेकपा माओवादी केन्द्रको १० (सभामुखसहित), नागरिक उन्मुक्ति पार्टीको ७ र नेकपा एकीकृत समाजवादी पार्टीको ४ गरी ४० जनाको प्रचण्ड बहुमत छ। यो भनेको दुईतिहाइभन्दा बढी हो। यस्तो बहुमत भएको सरकारका मुख्यमन्त्री कमलबहादुर शाहले १० महिनाको अवधिमा २२ पटक राजधानीको भ्रमण गर्दा उनकै क्याबिनेटका आर्थिक मामिलामन्त्री नरेशकुमार शाहीले उनलाई उछिन्दै २३ पटक काठमाडौंको भ्रमण गरेका थिए। सोही क्याबिनेटका भौतिक पूर्वाधारमन्त्री प्रकाशबहादुर शाहले १५ पटक संघीय राजधानीको भ्रमण गर्दा २०८० जेठमा मात्रै नियुक्त भएका सामाजिक विकासमन्त्री झपट साउद र उद्योग, पर्यटन, वन तथा वातावरणमन्त्री रमेश धामीले ७७ पटक संघीय राजधानीको भ्रमण गरेका छन्। साउनमा मन्त्री भएका आन्तरिक मामिलामन्त्री शिवराज भट्टले ६ पटक काठमाडौंको भ्रमण गर्दा भूमि व्यवस्था कृषि तथा सहकारीमन्त्री रामेश्वर चौधरी पाँचपटक संघीय राजधानी पुगे। मन्त्री भएको ८ महिनामा प्रदेशका कृषिमन्त्रीले लुम्बिनी प्रदेशको तीनपटक भ्रमण गर्दा सुदूरपश्चिमको पहाडी ७ जिल्लाको एकपटक पनि भ्रमण गरेनन्। प्रदेश सरकार देशाटनमा लागेको छ। विकास निर्माण र प्रदेशको समृद्धिमा ध्यान दिएको छैन, प्रदेशसभा सदस्य डा तारादत्त जोशीले भने, पहिलो कार्यकालको सरकारभन्दा पनि धेरै पछाडि छ, अहिलेको सरकार। प्रदेश मुख्यमन्त्री कमलबहादुर शाहले आफूले एक वर्षमा गरेको उपलब्धि ५० पेजको पुस्तक नै सार्वजनिक गरेका छन्। तर, त्यो पुस्तकमा प्रदेशको समृद्धिको कुनै योजना छैन। यसअघिको प्रदेश सरकारले घोषणा गरेका नौवटा प्रदेश गौरवका योजना अलपत्र छन्। उनले सार्वजनिक गरेका पुस्तकमा प्रदेश गौरवका योजनाबारे उल्लेख नै गरिएको छैन। प्रदेश गौरवका योजनासहित विकास निर्माणका योजनाहरूको नियमित अनुगमन गरी तोकिएको समयमा निर्माण सम्पन्न गर्न निर्देशन दिइएको छ, मुख्यमन्त्रीले सार्वजनिक गरेका उपलब्धि पुस्तिकामा उल्लेख छ। एमालेका तर्फबाट मुख्यमन्त्री भएका राजेन्द्रसिंह रावलले विश्वासको मत नपाएपछि २०७९ साल माघ २७ गते कांग्रेस संसदीय दलका नेता कमलबहादुर शाह मुख्यमन्त्री भएका थिए। उनले मुख्यमन्त्री भएका दिन आर्थिक मामिलामन्त्री नरेशबहादुर शाह र भौतिक पूर्वाधारमन्त्री प्रकाशबहादुर देउवा नियुक्त भएका थिए। त्यसपछि गठबन्धनको किचलोका कारण उनले नेकपा माओवादी केन्द्रबाट सामाजिक विकासमन्त्रीमा झपट साउद र उद्योग, पर्यटन, वन तथा वातावरणमन्त्रीमा रमेशसिंह धामीलाई नियुक्त गरेका थिए। सत्ता गठबन्धनभित्रै रहे पनि भागबन्डा नमिलेको भन्दै सरकारमा सामेल नभएको नागरिक उन्मुक्ति पार्टीबाट २०८० साउनमा मात्रै भूमि व्यवस्था तथा कृषिमन्त्रीमा रामेश्वर चौधरी नियुक्त भएका थिए। मुख्यमन्त्री भएको ६ महिना सरकार विस्तारमै गुमाएका मुख्यमन्त्री शाहले खासै काम गर्न नसकेको भन्दै सत्ता गठबन्धनभित्रै पनि विरोध सुरु हुन थालेको छ। सत्ता गठबन्धनका प्रदेशसभा सदस्य ओमविक्रम भाटले प्रदेश सरकारलाई दिएको समर्थनबारे निर्णायक निर्णय गर्नुपर्ने बताए। सरकार कुहिरोको कागजस्तै भएको छ। कुहिरोको कागलाई गन्तव्य कता हो भन्ने थाहा हुँदैन। तर, पनि उडिरहन्छ। अहिलेको प्रदेश सरकार त्यस्तै भएको छ, भाटले भने, गठबन्धनबारे निर्णायक छलफलको आवश्यकता महसुस भएको छ। उनले माओवादी, नागरिक उन्मुक्ति र समाजवादी संसदीय दलका नेताहरूले सरकारको कार्यशैलीबारे साझा धारणा बनाएर अघि बढ्ने सल्लाह भएको बताए। गठबन्धनभित्रका तीन दलले साझा धारणा बनाएर अघि बढ्ने सल्लाह भएको छ। माओवादी संसदीय दलका नेता काठमाडौं गएका छन्। आउनेबित्तिकै बैठक बसेर सरकार बारे साझा धारणा बाहिर ल्याउने छौं, उनले भने। प्रदेश सरकारले सार्वजनिक गरेको एक वर्षको प्रगतिमा सत्ता गठबन्धनकै घटक दलको चित्त बुझेको छैन। सरकारको प्रगति विवरणमा संघ सरकारसँग सहकार्य र समन्वयका कुरा मात्रै उल्लेख गरिएका छन्। प्रदेशको राजधानीको टुंगो छैन। बिजनेस नपाएर संसद कामविहीन भएको छ। केही संशोधन विधेयकबाहेक सरकारले नयाँ विधेयक उत्पादन गर्न सकेको छैन। कांग्रेसले पेलेर लगिरहेको छ, प्रदेशसभा सदस्य भाटले भने। प्रदेश सरकारले एक वर्षका अवधिमा दुइटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेशसभामा पेस गरेको, २ वटा नियमावली र ८ वटा कार्यविधि निर्माण भएको विषयलाई महत्वपूर्ण उपलब्धिका रूपमा देखाएको छ। तर, प्रदेशसभा सरकारले विधेयक ल्याउन नसकेको भन्दै लामो समय कामविहीन बनेको छ। प्रदेशसभाको अधिवेशन चलेको दिन पनि आधा घण्टाभन्दा बढी चल्न सकेको छैन। प्रदेश सरकारले एकसे एक विधेयक ल्याउने हो। त्यसमा घनिभूत छलफल चलाउन पाए पो संसद व्यस्त रहन्छ। सरकारले विधेयक नै ल्याउन सकेको छैन। के गरी संसद् चलाउनु ?, सभामुख भीमबहादुर भण्डारीले भने। प्रदेश सरकारले विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आर्थिक वर्षकोभन्दा यस आर्थिक वर्षमा रकम बढाएको पनि प्रगति प्रतिवेदनमा समेटेको छ। प्रदेश सरकारले एक वर्षको अवधिमा देखिने कुराभन्दा पनि सैद्धान्तिक विषयलाई आफ्नो प्रगति मानेको छ। कृषि तथा पशुपन्छी विकासतर्फ उसले प्रधानमन्त्री कृषि आधुनिकीकरण परियोजना र मुख्यमन्त्री एकीकृत कृषि तथा पशुपन्छी विकास कार्यक्रममार्फत विभिन्न क्रियाकलाप गरी उत्पादन र उत्पादकत्व बढाएको दाबी गरेको छ। तर, पहिलाको उत्पादकत्व कति थियो, यसपालि कति बढ्यो भन्ने तथ्यांक प्रगतिमा समेटेको छैन। पूर्वाधारमा सरकारले साना योजना छनोटको प्रक्रिया रोक्ने कार्यलाई मुख्य प्रगति मानेको छ। स्थानीय तहको केन्द्रलाई राजमार्गसँग जोड्ने सडक बाह्रै महिना सञ्चालन हुने गरी स्तरोन्नती गर्ने कार्य अगाडि बढाइएको प्रगति विवरणमा उल्लेख भए पनि कुन पालिकाको कुन सडक बन्यो भन्ने उल्लेख छैन। धनगढीलाई आधुनिक सहर बनाउने काम अगाडि बढेको र अरू ८ जिल्लाका प्रमुख सहरलाई पनि आधुनिक सहर बनाउने विषय अगाडि बढाइने भनिए पनि कुन सहरलाई कहिलेदेखि अगाडि बढाउने भन्ने प्रगति विवरणमा उल्लेख गरिएको छैन। सामाजिक विकासतर्फ प्रदेश सरकारले खेलाडीलाई दिएको सम्मान रकम प्रमुख प्रगति मानेको छ। सेती प्रादेशिक अस्पतालको शय्या बढाउने निर्णय यसअघिकै सरकारका पालामा भए पनि त्यसमा दरबन्दी तोकिएको छैन। तर, अस्पतालमा सिटिस्क्यान, टेलिमेडिसिन सेवा र एमआरआई सेवा विस्तार गरिएको प्रगतिमा उल्लेख छ। ऊर्जातर्फ शून्य काम गरेको प्रदेश सरकारले संघीय सरकारको प्रगतिमा समेट्नुपर्ने पश्चिम सेती, एसआर६ र अन्तरदेशीय प्रसारण लाइनका विषय आफ्नो प्रगतिमा उल्लेख गरेको छ। उसले प्रदेशमा ३ हजार मेगावाट विद्युत् उत्पादन भइरहेको, लम्कीबरेली अन्तरदेशीय प्रसारण लाइनको प्रक्रिया अगाडि बढेको लगायतका विषय उल्लेख गरेको छ। प्रदेश सरकारले पश्चिम सेती, बेतन कर्णालीजस्ता योजनाका अनुगमन निरीक्षणलाई पनि वार्षिक प्रगतिमा देखाएको छ। इजरायल घटनाका मृतक परिवारलाई २ लाख दिएको, जाजरकोटको भूकम्पमा सहयोग गरेको, विकास साझेदारहरूसँग समन्वय, सहकार्य र बैठकहरू गरेको विषय पनि प्रदेश सरकारको प्रगतिमा परेका छन्। समग्रमा प्रदेश सरकारको काम कारवाही हेर्ने हो भने यो सरकार असफल सरकार हो। यसबाट जनताका आकांक्षा पूरा हुँदैनन्। यो सरकार भ्रमण गरेर मोजमस्तीमा उत्रिएको छ, प्रमुख प्रतिपक्षी दल नेकपा एमालेका संसदीय दलका नेता राजेन्द्रसिंह रावलले भने।"
"सुदूरपश्चिममा समाजवादीले समर्थन फिर्ता लिंदै, अल्पमतमा परे मुख्यमन्त्री शाह","धनगढी : सुदूरपश्चिममा नेकपा एकीकृत समाजवादी पार्टीले पनि मुख्यमन्त्री कमलबहादुर शाहलाई दिएको समर्थन फिर्ता लिने भएको छ। समाजवादीका ४ जना प्रदेश सभा सदस्य छन्। योसँगै मुख्यमन्त्री शाह अल्पमतमा परेका छन्। केन्द्रमा समाजवादी नयाँ सत्ता गठबन्धनमा सहभागी भएसँगै सुदूरपश्चिममा पनि मुख्यमन्त्री कमलबहादुर शाहलाई दिइएको समर्थन फिर्ता लिने निर्णयमा पुगेको हो। आज (बिहीबार) १० बजे संसदीय दलको बैठक बसेर सरकारलाई दिईएको समर्थन फिर्ता लिने तयारी भएको समाजवादी संसदीय दलको कार्यालय स्रोतले जनाएको छ। योसँगै सुदूरपश्चिमका मुख्यमन्त्री अल्पमतमा परेका छन्। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई समर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन्। उनी अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागी नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन्। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
पुनर्निर्माणको काम धेरै ढिला भइसक्यो,"जारकोटको रामीडाँडा केन्द्रविन्दु भएर गत कात्तिक १७ गते गएको भूकम्पमा भेरी नगरपालिकाले खोज, उद्धार र राहत वितरणमा निकै प्रभावकारी रूपमा छिटोछरितो काम गयौं। तर, पुनर्निर्माणको काममा भने निकै ढिला भएको छ। भूकम्प गएको चार महिना भइसक्यो। अहिलेसम्म स्थायी पुनर्निर्माणको प्रक्रिया थालिसक्नु पर्नेमा अस्थायी आवासको पहिलो किस्ता दिए पनि दोस्रो किस्ता दिन सकेका छैनौं। भूकम्पपीडितलाई अस्थायी आवासको दोस्रो किस्ताको रकम भुक्तानीका लागि राष्ट्रिय पुनर्निर्माण प्राधिकरणले विपद् पोर्टल सफ्टवेयरको व्यवस्था गरेको छ। उक्त पोर्टलमा भत्किएको घरको फोटो, नवनिर्मित अस्थायी टहराको फोटो अपलोडसहितको प्रक्रिया पूरा गरेपछि मात्र भुक्तानी दिन मिल्ने व्यवस्था मिलाएको छ। विपद् पोर्टलमा अस्थायी आवासको काम पूरा गरेका लाभग्राहीको विवरण बुझाउने काम भइरहेको छ। भेरी नगरपालिकामा ६ हजार ६ सय ३१ लाभग्राही कायम भएकामध्ये दोस्रो किस्ताका लागि २ हजार ४ सय परिवारको विपद् पोर्टलमा इन्ट्री गर्ने काम सकिएको छ। काम सकेका अन्य लाभग्राहीको पनि अपलोड गर्ने काम भइरहेको छ। यद्यपि स्थायी पुनर्निर्माणको काम अहिलेसम्म थालनी हुन नसक्दा पीडितहरूको निकै बिजोग अवस्था छ। जेनतेन चिसो छलेका भूकम्पपीडितलाई वर्षा छेक्न निकै मुस्किल पर्ने देखिन्छ। बाढी पहिरोको जोखिम पनि उत्तिकै छ। अन्य संक्रामक रोग फैलन सक्ने त्यत्तिकै खतरा छ। हजारौं निजी घर, दर्जनौं विद्यालय, सरकारी कार्यालय, प्राकृतिक सम्पदा, मन्दिर, ऐतिहासिक दरबारमा क्षति पुगेको छ। सडक, खानेपानी, सिञ्चाइलगायतका पूर्वाधार ध्वस्त भएका छन्। यी सबैको यथाशीघ्र पुनर्निर्माण गर्न सकेनौं भने अवस्था निकै जटिल हुन सक्नेछ। पुनर्निर्माणमा हामी निकैपछि परेका छौं। त्यसैले तत्काल पुनर्निर्माण थाल्नुको विकल्प छैन। सरकारले विपद् संकटग्रस्त क्षेत्र घोषणा गरे पनि अहिलेसम्म हामीले त्यसको विस्तृत मोडालिटी हेर्न पाएका छैनौं। त्यसैले भूकम्प प्रभावित क्षेत्रको पुनर्निर्माणमा संघीय सरकार गम्भीर हुनु जरुरी छ। (घर्ती, भेरी नगरपालिकाका प्रमुख हुन्।)"
सुनको मूल्य प्रतितोला १५ सयले बढ्यो,काठमाडौं : नेपाली बजारमा आज सुन र चाँदी दुवैको मूल्यमा वृद्धि भएको छ । नेपाल सुनचाँदी व्यवसायी महासङ्घका अनुसार आज छापावाल सुनको मूल्य प्रतितोला एक हजार ५०० ले वृद्धि भई प्रतितोला एक लाख २५ हजार कायम भएको छ । यसैगरी तेजाबी सुनको मूल्य पनि प्रतितोला एक हजार ५०० ले वृद्धि भई प्रतितोला एक लाख २४ हजार ४०० मा कारोबार भइरहेको छ । चाँदी प्रतितोला ३० ले वृद्धि भई प्रतितोला एक हजार ४७० मा कारोबार भइरहेको महासङ्घले जनाएको छ । अन्तर्राष्ट्रिय बजारमा सुन र चाँदीको मूल्य वृद्धि भएसँगै त्यसको असर नेपाली बजारमा पनि देखिएको हो ।
बागमतीमा कांग्रेसका ६ मन्त्रीद्वारा राजीनामा,"हेटौंडा : केन्द्रमा सत्ता समीकरणको फेरबदलसँगै बागमती प्रदेशमा नेपाली कांग्रेसले सरकारलाई दिएको समर्थन फिर्तासहित ६ मन्त्रीले राजीनामा दिएका छन् । बुधबार प्रदेशका मुख्यमन्त्री शालिकराम जम्कट्टेललाई एकसाथ उनीहरूले सरकारलाई दिएको समर्थन फिर्तासहित राजीनामा पत्र बुझाएका हुन् । मुख्यमन्त्री जम्कट्टेल नेतृत्वको सरकारमा कांग्रेसका ६, एकीकृत माओवादीका ३ र एकीकृत समाजवादीका २ मन्त्री रहेका छन् । जसमध्ये कांग्रेसको तर्फबाट मन्त्री बनेका आर्थिक मामिला तथा योजनामन्त्री बहादुर सिंह लामा, वन तथा वातावरणमन्त्री मसिना खड्का, ऊर्जा खानेपानी तथा सिँचाइमन्त्री तीर्थबहादुर लामा, उद्योग वाणिज्य, भूमि तथा प्रशासनमन्त्री रामकृष्ण चित्रकार र संस्कृति पर्यटन तथा सहकारीमन्त्री पुकार महर्जन र स्वास्थ्यमन्त्री उत्तम जोशीले राजीनामा दिएका हुन् । कुल १ सय १० जना प्रदेशसभा सदस्य रहेको बागमतीमा कांग्रेसका ३७, एमालेका २७, माओवादी केन्द्रका २१, राप्रपाका १३, एकीकृत समाजवादीका ७, नेमकिपाका ३ र हाम्रो नेपाली पार्टीका २ जना सदस्य छन् । प्रदेशको मुख्यमन्त्री तथा मन्त्रिपरिषद्को कार्यालयमा राजीनामा पत्र हस्तातरण गर्दै कांग्रेस संसदीय दलका नेता बहादुर सिंह लामाले केन्द्रमा सत्तासमीकरणमा आएको परिवर्तनसँगै आएको फेरबदलले राजीनामा दिन परेको बताए। यो प्रजान्तत्रिक अभ्यास रहेकाले त्यसलाई मार्ग प्रदान गरी दिएका छौं, उनले भने, अब हामी नैतिकताको हिसाबले पनि सरकारमा बस्न मिल्दैन । हामीले सरकारलाई दिएको विश्वासको मत पनि फिर्ता लिएका छौं । अहिले प्रतिपक्ष दलको हिसाबले बाहिर बस्ने र सरकारले विश्वासको मत लिन नसकेको अवस्थामा संसद्मा ठूलो दलको हिसाबले संविधानका धाराहरू टेकेर अघि बढ्ने लामाले बताए ।"
"सुदूरपश्चिममा समाजवादीले समर्थन फिर्ता लिंदै, अल्पमतमा परे मुख्यमन्त्री शाह","धनगढी : सुदूरपश्चिममा नेकपा एकीकृत समाजवादी पार्टीले पनि मुख्यमन्त्री कमलबहादुर शाहलाई दिएको समर्थन फिर्ता लिने भएको छ। समाजवादीका ४ जना प्रदेश सभा सदस्य छन्। योसँगै मुख्यमन्त्री शाह अल्पमतमा परेका छन्। केन्द्रमा समाजवादी नयाँ सत्ता गठबन्धनमा सहभागी भएसँगै सुदूरपश्चिममा पनि मुख्यमन्त्री कमलबहादुर शाहलाई दिइएको समर्थन फिर्ता लिने निर्णयमा पुगेको हो। आज (बिहीबार) १० बजे संसदीय दलको बैठक बसेर सरकारलाई दिईएको समर्थन फिर्ता लिने तयारी भएको समाजवादी संसदीय दलको कार्यालय स्रोतले जनाएको छ। योसँगै सुदूरपश्चिमका मुख्यमन्त्री अल्पमतमा परेका छन्। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई समर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन्। उनी अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागी नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन्। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
देशाटनमै अल्झियो सुदूरपश्चिम सरकारको १ वर्ष,"धनगढी : प्रचण्ड बहुमत भएको सुदूरपश्चिम प्रदेश सरकारको एक वर्ष अनुगमन र निरीक्षणमै बितेको छ। प्रदेश सरकारका मुख्यमन्त्रीदेखि मन्त्रीसम्मको दर्जनौं पटकको काठमाडौं भ्रमणबाहेक देखिने काम खासै भएन। ५३ जनाको प्रदेशसभामा ४० जना प्रदेशसभा सदस्य रहेको चार दलको गठबन्धनको सरकार छ। जसमा कांग्रेसको १९, नेकपा माओवादी केन्द्रको १० (सभामुखसहित), नागरिक उन्मुक्ति पार्टीको ७ र नेकपा एकीकृत समाजवादी पार्टीको ४ गरी ४० जनाको प्रचण्ड बहुमत छ। यो भनेको दुईतिहाइभन्दा बढी हो। यस्तो बहुमत भएको सरकारका मुख्यमन्त्री कमलबहादुर शाहले १० महिनाको अवधिमा २२ पटक राजधानीको भ्रमण गर्दा उनकै क्याबिनेटका आर्थिक मामिलामन्त्री नरेशकुमार शाहीले उनलाई उछिन्दै २३ पटक काठमाडौंको भ्रमण गरेका थिए। सोही क्याबिनेटका भौतिक पूर्वाधारमन्त्री प्रकाशबहादुर शाहले १५ पटक संघीय राजधानीको भ्रमण गर्दा २०८० जेठमा मात्रै नियुक्त भएका सामाजिक विकासमन्त्री झपट साउद र उद्योग, पर्यटन, वन तथा वातावरणमन्त्री रमेश धामीले ७७ पटक संघीय राजधानीको भ्रमण गरेका छन्। साउनमा मन्त्री भएका आन्तरिक मामिलामन्त्री शिवराज भट्टले ६ पटक काठमाडौंको भ्रमण गर्दा भूमि व्यवस्था कृषि तथा सहकारीमन्त्री रामेश्वर चौधरी पाँचपटक संघीय राजधानी पुगे। मन्त्री भएको ८ महिनामा प्रदेशका कृषिमन्त्रीले लुम्बिनी प्रदेशको तीनपटक भ्रमण गर्दा सुदूरपश्चिमको पहाडी ७ जिल्लाको एकपटक पनि भ्रमण गरेनन्। प्रदेश सरकार देशाटनमा लागेको छ। विकास निर्माण र प्रदेशको समृद्धिमा ध्यान दिएको छैन, प्रदेशसभा सदस्य डा तारादत्त जोशीले भने, पहिलो कार्यकालको सरकारभन्दा पनि धेरै पछाडि छ, अहिलेको सरकार। प्रदेश मुख्यमन्त्री कमलबहादुर शाहले आफूले एक वर्षमा गरेको उपलब्धि ५० पेजको पुस्तक नै सार्वजनिक गरेका छन्। तर, त्यो पुस्तकमा प्रदेशको समृद्धिको कुनै योजना छैन। यसअघिको प्रदेश सरकारले घोषणा गरेका नौवटा प्रदेश गौरवका योजना अलपत्र छन्। उनले सार्वजनिक गरेका पुस्तकमा प्रदेश गौरवका योजनाबारे उल्लेख नै गरिएको छैन। प्रदेश गौरवका योजनासहित विकास निर्माणका योजनाहरूको नियमित अनुगमन गरी तोकिएको समयमा निर्माण सम्पन्न गर्न निर्देशन दिइएको छ, मुख्यमन्त्रीले सार्वजनिक गरेका उपलब्धि पुस्तिकामा उल्लेख छ। एमालेका तर्फबाट मुख्यमन्त्री भएका राजेन्द्रसिंह रावलले विश्वासको मत नपाएपछि २०७९ साल माघ २७ गते कांग्रेस संसदीय दलका नेता कमलबहादुर शाह मुख्यमन्त्री भएका थिए। उनले मुख्यमन्त्री भएका दिन आर्थिक मामिलामन्त्री नरेशबहादुर शाह र भौतिक पूर्वाधारमन्त्री प्रकाशबहादुर देउवा नियुक्त भएका थिए। त्यसपछि गठबन्धनको किचलोका कारण उनले नेकपा माओवादी केन्द्रबाट सामाजिक विकासमन्त्रीमा झपट साउद र उद्योग, पर्यटन, वन तथा वातावरणमन्त्रीमा रमेशसिंह धामीलाई नियुक्त गरेका थिए। सत्ता गठबन्धनभित्रै रहे पनि भागबन्डा नमिलेको भन्दै सरकारमा सामेल नभएको नागरिक उन्मुक्ति पार्टीबाट २०८० साउनमा मात्रै भूमि व्यवस्था तथा कृषिमन्त्रीमा रामेश्वर चौधरी नियुक्त भएका थिए। मुख्यमन्त्री भएको ६ महिना सरकार विस्तारमै गुमाएका मुख्यमन्त्री शाहले खासै काम गर्न नसकेको भन्दै सत्ता गठबन्धनभित्रै पनि विरोध सुरु हुन थालेको छ। सत्ता गठबन्धनका प्रदेशसभा सदस्य ओमविक्रम भाटले प्रदेश सरकारलाई दिएको समर्थनबारे निर्णायक निर्णय गर्नुपर्ने बताए। सरकार कुहिरोको कागजस्तै भएको छ। कुहिरोको कागलाई गन्तव्य कता हो भन्ने थाहा हुँदैन। तर, पनि उडिरहन्छ। अहिलेको प्रदेश सरकार त्यस्तै भएको छ, भाटले भने, गठबन्धनबारे निर्णायक छलफलको आवश्यकता महसुस भएको छ। उनले माओवादी, नागरिक उन्मुक्ति र समाजवादी संसदीय दलका नेताहरूले सरकारको कार्यशैलीबारे साझा धारणा बनाएर अघि बढ्ने सल्लाह भएको बताए। गठबन्धनभित्रका तीन दलले साझा धारणा बनाएर अघि बढ्ने सल्लाह भएको छ। माओवादी संसदीय दलका नेता काठमाडौं गएका छन्। आउनेबित्तिकै बैठक बसेर सरकार बारे साझा धारणा बाहिर ल्याउने छौं, उनले भने। प्रदेश सरकारले सार्वजनिक गरेको एक वर्षको प्रगतिमा सत्ता गठबन्धनकै घटक दलको चित्त बुझेको छैन। सरकारको प्रगति विवरणमा संघ सरकारसँग सहकार्य र समन्वयका कुरा मात्रै उल्लेख गरिएका छन्। प्रदेशको राजधानीको टुंगो छैन। बिजनेस नपाएर संसद कामविहीन भएको छ। केही संशोधन विधेयकबाहेक सरकारले नयाँ विधेयक उत्पादन गर्न सकेको छैन। कांग्रेसले पेलेर लगिरहेको छ, प्रदेशसभा सदस्य भाटले भने। प्रदेश सरकारले एक वर्षका अवधिमा दुइटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेशसभामा पेस गरेको, २ वटा नियमावली र ८ वटा कार्यविधि निर्माण भएको विषयलाई महत्वपूर्ण उपलब्धिका रूपमा देखाएको छ। तर, प्रदेशसभा सरकारले विधेयक ल्याउन नसकेको भन्दै लामो समय कामविहीन बनेको छ। प्रदेशसभाको अधिवेशन चलेको दिन पनि आधा घण्टाभन्दा बढी चल्न सकेको छैन। प्रदेश सरकारले एकसे एक विधेयक ल्याउने हो। त्यसमा घनिभूत छलफल चलाउन पाए पो संसद व्यस्त रहन्छ। सरकारले विधेयक नै ल्याउन सकेको छैन। के गरी संसद् चलाउनु ?, सभामुख भीमबहादुर भण्डारीले भने। प्रदेश सरकारले विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आर्थिक वर्षकोभन्दा यस आर्थिक वर्षमा रकम बढाएको पनि प्रगति प्रतिवेदनमा समेटेको छ। प्रदेश सरकारले एक वर्षको अवधिमा देखिने कुराभन्दा पनि सैद्धान्तिक विषयलाई आफ्नो प्रगति मानेको छ। कृषि तथा पशुपन्छी विकासतर्फ उसले प्रधानमन्त्री कृषि आधुनिकीकरण परियोजना र मुख्यमन्त्री एकीकृत कृषि तथा पशुपन्छी विकास कार्यक्रममार्फत विभिन्न क्रियाकलाप गरी उत्पादन र उत्पादकत्व बढाएको दाबी गरेको छ। तर, पहिलाको उत्पादकत्व कति थियो, यसपालि कति बढ्यो भन्ने तथ्यांक प्रगतिमा समेटेको छैन। पूर्वाधारमा सरकारले साना योजना छनोटको प्रक्रिया रोक्ने कार्यलाई मुख्य प्रगति मानेको छ। स्थानीय तहको केन्द्रलाई राजमार्गसँग जोड्ने सडक बाह्रै महिना सञ्चालन हुने गरी स्तरोन्नती गर्ने कार्य अगाडि बढाइएको प्रगति विवरणमा उल्लेख भए पनि कुन पालिकाको कुन सडक बन्यो भन्ने उल्लेख छैन। धनगढीलाई आधुनिक सहर बनाउने काम अगाडि बढेको र अरू ८ जिल्लाका प्रमुख सहरलाई पनि आधुनिक सहर बनाउने विषय अगाडि बढाइने भनिए पनि कुन सहरलाई कहिलेदेखि अगाडि बढाउने भन्ने प्रगति विवरणमा उल्लेख गरिएको छैन। सामाजिक विकासतर्फ प्रदेश सरकारले खेलाडीलाई दिएको सम्मान रकम प्रमुख प्रगति मानेको छ। सेती प्रादेशिक अस्पतालको शय्या बढाउने निर्णय यसअघिकै सरकारका पालामा भए पनि त्यसमा दरबन्दी तोकिएको छैन। तर, अस्पतालमा सिटिस्क्यान, टेलिमेडिसिन सेवा र एमआरआई सेवा विस्तार गरिएको प्रगतिमा उल्लेख छ। ऊर्जातर्फ शून्य काम गरेको प्रदेश सरकारले संघीय सरकारको प्रगतिमा समेट्नुपर्ने पश्चिम सेती, एसआर६ र अन्तरदेशीय प्रसारण लाइनका विषय आफ्नो प्रगतिमा उल्लेख गरेको छ। उसले प्रदेशमा ३ हजार मेगावाट विद्युत् उत्पादन भइरहेको, लम्कीबरेली अन्तरदेशीय प्रसारण लाइनको प्रक्रिया अगाडि बढेको लगायतका विषय उल्लेख गरेको छ। प्रदेश सरकारले पश्चिम सेती, बेतन कर्णालीजस्ता योजनाका अनुगमन निरीक्षणलाई पनि वार्षिक प्रगतिमा देखाएको छ। इजरायल घटनाका मृतक परिवारलाई २ लाख दिएको, जाजरकोटको भूकम्पमा सहयोग गरेको, विकास साझेदारहरूसँग समन्वय, सहकार्य र बैठकहरू गरेको विषय पनि प्रदेश सरकारको प्रगतिमा परेका छन्। समग्रमा प्रदेश सरकारको काम कारवाही हेर्ने हो भने यो सरकार असफल सरकार हो। यसबाट जनताका आकांक्षा पूरा हुँदैनन्। यो सरकार भ्रमण गरेर मोजमस्तीमा उत्रिएको छ, प्रमुख प्रतिपक्षी दल नेकपा एमालेका संसदीय दलका नेता राजेन्द्रसिंह रावलले भने।"
बागमतीमा कांग्रेसका ६ मन्त्रीद्वारा राजीनामा,"हेटौंडा : केन्द्रमा सत्ता समीकरणको फेरबदलसँगै बागमती प्रदेशमा नेपाली कांग्रेसले सरकारलाई दिएको समर्थन फिर्तासहित ६ मन्त्रीले राजीनामा दिएका छन् । बुधबार प्रदेशका मुख्यमन्त्री शालिकराम जम्कट्टेललाई एकसाथ उनीहरूले सरकारलाई दिएको समर्थन फिर्तासहित राजीनामा पत्र बुझाएका हुन् । मुख्यमन्त्री जम्कट्टेल नेतृत्वको सरकारमा कांग्रेसका ६, एकीकृत माओवादीका ३ र एकीकृत समाजवादीका २ मन्त्री रहेका छन् । जसमध्ये कांग्रेसको तर्फबाट मन्त्री बनेका आर्थिक मामिला तथा योजनामन्त्री बहादुर सिंह लामा, वन तथा वातावरणमन्त्री मसिना खड्का, ऊर्जा खानेपानी तथा सिँचाइमन्त्री तीर्थबहादुर लामा, उद्योग वाणिज्य, भूमि तथा प्रशासनमन्त्री रामकृष्ण चित्रकार र संस्कृति पर्यटन तथा सहकारीमन्त्री पुकार महर्जन र स्वास्थ्यमन्त्री उत्तम जोशीले राजीनामा दिएका हुन् । कुल १ सय १० जना प्रदेशसभा सदस्य रहेको बागमतीमा कांग्रेसका ३७, एमालेका २७, माओवादी केन्द्रका २१, राप्रपाका १३, एकीकृत समाजवादीका ७, नेमकिपाका ३ र हाम्रो नेपाली पार्टीका २ जना सदस्य छन् । प्रदेशको मुख्यमन्त्री तथा मन्त्रिपरिषद्को कार्यालयमा राजीनामा पत्र हस्तातरण गर्दै कांग्रेस संसदीय दलका नेता बहादुर सिंह लामाले केन्द्रमा सत्तासमीकरणमा आएको परिवर्तनसँगै आएको फेरबदलले राजीनामा दिन परेको बताए। यो प्रजान्तत्रिक अभ्यास रहेकाले त्यसलाई मार्ग प्रदान गरी दिएका छौं, उनले भने, अब हामी नैतिकताको हिसाबले पनि सरकारमा बस्न मिल्दैन । हामीले सरकारलाई दिएको विश्वासको मत पनि फिर्ता लिएका छौं । अहिले प्रतिपक्ष दलको हिसाबले बाहिर बस्ने र सरकारले विश्वासको मत लिन नसकेको अवस्थामा संसद्मा ठूलो दलको हिसाबले संविधानका धाराहरू टेकेर अघि बढ्ने लामाले बताए ।"
"तरकारी बेच्दै, पढ्दै","विराटनगर : विराटनगर११ स्थित जनपथ माविको कक्षा १० मा अध्ययनरत शिवशंकर साह पढाइमा अब्बल छन्। पढ्नमा मेहेनती, जेहेन्दार र लगनशील रहेका उनी आफ्नो पढाइ खर्च तरकारी बेचेरै जुटाउँछन्। दैनिक बिहान सडक पेटीमा तरकारी बेचेर आफूसँगै दुई भाइलाई समेत उनले पढाउने गरेका छन्। आफू पढ्ने विद्यालयमा नै भाइहरूलाई पढाउने गरेका उनले आर्थिक अवस्था कमजोर भएका विद्यार्थीलाई समेत सहयोग गर्ने गरेका छन्। उनी भन्छन्, ५ वर्षको उमेरमा बुवा गुमाउँदाको पीडाले सानैदेखि काम गर्न प्रेरित गरेको छ। दैनिक खाजा खर्च कटाएर र अन्य साथीहरूसँग मिलेर चन्दा उठाएर आर्थिक अवस्था कमजोर भएका साथीहरूलाई स्कुल ड्रेस, कापी र किताब किन्ने काम आफूले गर्दै आएको उनले बताए। विराटनगर ६ निवासी साहले बिहान ५ बजेदेखि नै तरकारी बेच्ने गर्छन््। ठेलामा तरकारीको बजार लगाएर उनी ९ बजेसम्म व्यापार गर्छन्। आमा मिलु साह दीर्घरोगी भएकाले खाना पकाउने र भाइलाई पढ्न लगाएर आफू व्यापार गर्न जाने गरेको उनले सुनाए। बिहान तरकारी र स्कुलमा छुट्टी भएपछि बेलुका ४ बजेदेखि उनी वर्तनको थोक पसलमा काम गर्ने गरेका छन्। बुवा सञ्जित साहले गर्दै आएको काम बेलुका स्कुलबाट छुट्टी भएपछि गरेर घरव्यवहार चलाउने गरेको उनले बताए। पढाइमा अब्बल मानिने उनले तरकारीको व्यापारले पढाइ खर्च र भाडावर्तनको व्यापारले घर चल्ने बताए। स्कुल गएपछि आमाले थोक तरकारी बजारमा तरकारी किनेर घरमा राख्ने गरेको बताउँदै उनले भने, बेलुका ठेलामा लोड गरेर बिहानैदेखि बेच्ने गरेको छु। आर्थिक अभावले गर्दा उनले कहिले पनि ट्युसन पढेका छैनन्। दैनिक स्कुलमा भएको पढाइको गृहकार्य तरकारी बेच्दै उनी गरिसक्छन्। भविष्यमा व्यापार र समाजसेवा गर्ने सोच रहेको उनले बताए। तरकारी बेचेर दैनिक २ देखि ४ सयसम्म कमाइ हुने गरेको उनले सुनाए।"
पुनर्निर्माणको काम धेरै ढिला भइसक्यो,"जारकोटको रामीडाँडा केन्द्रविन्दु भएर गत कात्तिक १७ गते गएको भूकम्पमा भेरी नगरपालिकाले खोज, उद्धार र राहत वितरणमा निकै प्रभावकारी रूपमा छिटोछरितो काम गयौं। तर, पुनर्निर्माणको काममा भने निकै ढिला भएको छ। भूकम्प गएको चार महिना भइसक्यो। अहिलेसम्म स्थायी पुनर्निर्माणको प्रक्रिया थालिसक्नु पर्नेमा अस्थायी आवासको पहिलो किस्ता दिए पनि दोस्रो किस्ता दिन सकेका छैनौं। भूकम्पपीडितलाई अस्थायी आवासको दोस्रो किस्ताको रकम भुक्तानीका लागि राष्ट्रिय पुनर्निर्माण प्राधिकरणले विपद् पोर्टल सफ्टवेयरको व्यवस्था गरेको छ। उक्त पोर्टलमा भत्किएको घरको फोटो, नवनिर्मित अस्थायी टहराको फोटो अपलोडसहितको प्रक्रिया पूरा गरेपछि मात्र भुक्तानी दिन मिल्ने व्यवस्था मिलाएको छ। विपद् पोर्टलमा अस्थायी आवासको काम पूरा गरेका लाभग्राहीको विवरण बुझाउने काम भइरहेको छ। भेरी नगरपालिकामा ६ हजार ६ सय ३१ लाभग्राही कायम भएकामध्ये दोस्रो किस्ताका लागि २ हजार ४ सय परिवारको विपद् पोर्टलमा इन्ट्री गर्ने काम सकिएको छ। काम सकेका अन्य लाभग्राहीको पनि अपलोड गर्ने काम भइरहेको छ। यद्यपि स्थायी पुनर्निर्माणको काम अहिलेसम्म थालनी हुन नसक्दा पीडितहरूको निकै बिजोग अवस्था छ। जेनतेन चिसो छलेका भूकम्पपीडितलाई वर्षा छेक्न निकै मुस्किल पर्ने देखिन्छ। बाढी पहिरोको जोखिम पनि उत्तिकै छ। अन्य संक्रामक रोग फैलन सक्ने त्यत्तिकै खतरा छ। हजारौं निजी घर, दर्जनौं विद्यालय, सरकारी कार्यालय, प्राकृतिक सम्पदा, मन्दिर, ऐतिहासिक दरबारमा क्षति पुगेको छ। सडक, खानेपानी, सिञ्चाइलगायतका पूर्वाधार ध्वस्त भएका छन्। यी सबैको यथाशीघ्र पुनर्निर्माण गर्न सकेनौं भने अवस्था निकै जटिल हुन सक्नेछ। पुनर्निर्माणमा हामी निकैपछि परेका छौं। त्यसैले तत्काल पुनर्निर्माण थाल्नुको विकल्प छैन। सरकारले विपद् संकटग्रस्त क्षेत्र घोषणा गरे पनि अहिलेसम्म हामीले त्यसको विस्तृत मोडालिटी हेर्न पाएका छैनौं। त्यसैले भूकम्प प्रभावित क्षेत्रको पुनर्निर्माणमा संघीय सरकार गम्भीर हुनु जरुरी छ। (घर्ती, भेरी नगरपालिकाका प्रमुख हुन्।)"
सुनको मूल्य प्रतितोला १५ सयले बढ्यो,काठमाडौं : नेपाली बजारमा आज सुन र चाँदी दुवैको मूल्यमा वृद्धि भएको छ । नेपाल सुनचाँदी व्यवसायी महासङ्घका अनुसार आज छापावाल सुनको मूल्य प्रतितोला एक हजार ५०० ले वृद्धि भई प्रतितोला एक लाख २५ हजार कायम भएको छ । यसैगरी तेजाबी सुनको मूल्य पनि प्रतितोला एक हजार ५०० ले वृद्धि भई प्रतितोला एक लाख २४ हजार ४०० मा कारोबार भइरहेको छ । चाँदी प्रतितोला ३० ले वृद्धि भई प्रतितोला एक हजार ४७० मा कारोबार भइरहेको महासङ्घले जनाएको छ । अन्तर्राष्ट्रिय बजारमा सुन र चाँदीको मूल्य वृद्धि भएसँगै त्यसको असर नेपाली बजारमा पनि देखिएको हो ।
समर्थन फिर्ता लिनुअघि नै सुदुरपश्चिमका मुख्यमन्त्रीले गरे समाजवादीका मन्त्री बर्खास्त,"धनगढी : नेकपा एकीकृत समाजवादीले सरकारलाई दिएको समर्थन फिर्ता लिने तयारी गरिरहेका बेला मुख्यमन्त्री कमल बहादुर शाहले आर्थिक मामिला मन्त्री नरेश कुमार शाहीलाई बर्खास्त गरेका छन्। आज (बिहीबार) बिहान मुख्यन्त्री शाहले मन्त्री शाहलाई हटाएर प्रदेश प्रमुखबाट प्रमाणीकरणसमेत गराइसकेका छन्। शाही नेकपा एकीकृत समाजवादीको तर्फबाट प्रदेशको आर्थिक मामिला मन्त्री थिए। मंगलबार मात्रै मुख्यमन्त्री शाहले नेकपा माओवादी केन्द्रका २ जना मन्त्री र एक जना राज्यमन्त्रीलाई बर्खास्त गरेका थिए। नेकपा एकीकृत समाजवादी पार्टीले केहीबेरमा मुख्यमन्त्री कमल बहादुर शाहलाई दिएको समर्थन फिर्ता लिने तयारी गरेको छ। समाजवादीका ४ जना प्रदेश सभा सदस्य छन। समाजवादीले साढे १० बजेका लागि संसदीय दलको बैठक बोलाएको छ। आफ्नै क्याबिनेटका मन्त्री हटाएसँगै मुख्यमन्त्री शाह अल्पमतमा पर्ने निश्चित भएको छ। केन्द्रमा समाजवादी नयाँ सत्ता गठबन्धनमा सहभागि भएसँगै समाजवादीले सुदूरपश्चिममा पनि मुख्यमन्त्री कमल बहादुर शाहलाई दिईएको समर्थन फिर्ता लिने निर्णयमा पुगेको हो। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई सहर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन। उनले अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागि नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
उपराष्ट्रपति यादव र अमेरिकी राजदूत थम्प्सनबीच शिष्टाचार भेट,"काठमाडौं : उपराष्ट्रपति रामसहायप्रसाद यादवसँग नेपालका लागि संयुक्त राज्य अमेरिकाका राजदूत डीन आर थम्प्सनले शिष्टाचार भेट गरेका छन्। लैनचौरस्थित उपराष्ट्रपतिको कार्यालयमा आज भएको भेटमा उनीहरूबीच शुभकामना आदानप्रदानपश्चात् दुई मुलुकबीचको सम्बन्ध, विकास सहायता, व्यापार र साझा चासोलगायत विषयमा छलफल भएको छ। उपराष्ट्रपति यादवले सन् १९४७ मा नेपाल र अमेरिकाबीच कूटनीतिक सम्बन्ध स्थापना भएयता सुमधुर सम्बन्ध रही आएको बताए। हाम्रो सम्बन्ध पारस्परिक सम्मान र सहयोगमा आधारित छ, उनले भने, लोकतन्त्र, मानवअधिकार, स्वतन्त्रता हामी दुई मुलुकका साझा मूल्यमान्यता हुन्। उनले सन् १९५१ देखि अमेरिकी सरकारले नेपाललाई विकास सहायता उपलब्ध गराउँदै आएको कुरा उल्लेखनीय रहेको बताए। नेपालको विकासमा अमेरिकी सहयोगको नेपालले उच्च कदर गर्दछ, उनले भने, अमेरिकासँगको सम्बन्धलाई नेपालले सदा उच्च महत्वका साथ हेर्ने गरेको छ। उपराष्ट्रपति यादवले नेपालको संसद्ले एमसिसी अनुमोदन गरेपछि नेपालको पूर्वाधार विकासमा अमेरिकी सहयोगको सुनिश्चितता अझ बढेको बताए। नेपाल अतिकम विकसित मुलुकबाट विकाशील मुलुकमा स्तरोन्नतिको प्रक्रियामा रहँदा अमेरिकीलगायतका विकास साझेदारबाट निरन्तर सहयोग प्राप्त हुनेमा हामी आशावादी छौँ, उनले भने, नेपालको व्यापार तथा वाणिज्य प्रवर्द्धनका लागि प्राप्त अमेरिकी सहयोगका लागि हार्दिक धन्यवाद दिन चाहन्छु। उपराष्ट्रपति यादवले नेपालको आर्थिकसामाजिक विकास तथा लोकतन्त्रको सुदृढीकरणमा अमेरिकाले गरेको सहयोगका लागि राजदूतमार्फत अमेरिकी सरकारलाई धन्यवाद व्यक्त गरे। अमेरिकाबाट प्राप्त विकास सहायताले स्वास्थ्य, शिक्षा, यातायात, सञ्चार, कृषि र वातावरणलगायत विभिन्न क्षेत्रमा योगदान पुर्याएको छ, उनले भने, अन्तर्राष्ट्रिय मञ्चहरूमा पनि अमेरिका र नेपालले मानवकल्याणसँग सम्बन्ध राख्ने साझा चासोका विषयमा सहकार्य गर्दै आएकामा खुसी लागेको छ। भेटमा नेपालका लागि संयुक्त राज्य अमेरिकाका राजदूत डीन आर थम्प्सनले अमेरिकाले नेपालसँग बलियो सम्बन्ध बनाउन चाहेको बताए। उनले संयुक्त राष्ट्रसंघको चार्टरलाई नेपालले समर्थन गर्नु सकारात्मक रहेको उल्लेख गर्दै नेपालमा एमसिसी परियोजना राम्रोसँग सञ्चालन भइरहेकामा खुसी व्यक्त गरे। नेपाल एउटा शान्तिप्रिय देश हो। नेपालले रक्षाका क्षेत्रमा संयुक्त राष्ट्रसंघ शान्ति मिसनमा सयौँ देशमा राम्रो नेतृत्व गरेकामा सराहना गर्न चाहन्छु, उनले भने।"
प्रधानमन्त्रीले सहज रुपमा सदनबाट विश्वासको मत पाउनुहुन्छ : किराँती,"काठमाडौं : निवर्तमान संस्कृति, पर्यटन तथा नागरिक उड्डयनमन्त्री सुदन किराँतीले अहिलेको जटिल परिस्थितिमा प्रधानमन्त्रीले अनुभवीहरुलाई मन्त्रिपरिषद्मा सामेल गरेको बताएका छन्। बिहीबार किराँतीले अहिले मुलुकमा जटिल अवस्था रहेको र जटिलतामा संकमोचनका लागि अनुभवी मन्त्री आवश्यक परेकाले आफु नयाँ टीममा पर्न नसकेको बताएका हुन्। उनले राजीनामा चित्त बुझाउनुपर्ने भन्दै चित्त नबुझाउनेले राजनीतिक गर्न नसक्ने जिकिर गरे। किराँतीले आफु मन्त्रालयमा रहँदा धेरै काम गरेको र जिम्मेवारी पूरा गरेको बताए। उनले प्रधानमन्त्रीले सहज रुपमा सदनबाट विश्वासको मत पाउने धारणा राखे। त्यस्तै उनले जुन ठाँउमा रहेपनि देशको सेवामा ध्यान केन्द्रित गर्ने उल्लेख गरे।"
राप्रपा सत्ताकेन्द्रित चलखेलमा छैन तर गठबन्धनले खोज्नुपर्ने दिन नआओस् : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले वर्तमान गठबन्धनले राप्रपालाई खोज्ने दिन नआओस् भन्दै चेतावनी दिएका छन्। प्रतिनिधिसभाको आजको बैठकमा उनले मुलुकको वर्तमान समस्या समाधान गर्न नयाँ राष्ट्रिय सहमति आवश्यक भएको बताएका हुन्। उनले नयाँ समझदारीबाट मुलुकलाई अगाडि लैजान सबै पक्षलाई आह्वान गरे। उनले भने, राप्रपा यो सत्ताकेन्द्रित चलखेलमा सामेल छैन तर कतिपय साथीहरूले उत्साहका साथ भन्नुभयो हामीले राप्रपालाई नलिने भएका छौं भनेर। त्यसलाई राप्रपाले नोटिसमा राखेको छ, यो गठबन्धनले खोज्नुपर्ने दिन नआओस्।"
आन्दोलनप्रति ऐक्यबद्धता जनाउँदै डा भट्टराईले भने  मिटरब्याज पीडितको समस्या समाधान हुनुपर्छ,"काठमाडौं : पूर्वप्रधानमन्त्री एवं नेपाल समाजवादी पार्टीका अध्यक्ष बाबुराम भट्टराईले मिटरब्याज पीडितको आन्दोलनमा ऐक्यबद्धता जनाएका छन्। बिहीबार काठमाडौंको भृकुटीमण्डपमा पुगेर भट्टराईले मिटरब्याज पीडितको आन्दोलनमा पूर्ण समर्थन रहेको बताएका हुन्। भृकुटीमण्डपबाट र्यालीसहित भद्रकाली पुगेका भट्टराईले गरिब निमुखाहरुलाई ऋण दिएर तीनगुना ज्यादा असुल गर्ने र नभए घर जग्गा कब्जा गर्ने क्रम रोकिनुपर्ने बताए। उनले आफ्नो समस्या समाधानका लागि काठमाडौं आएका मिटरब्याज पीडितको समस्या समाधान हुनुपर्ने जिकिर गरे। भट्टराईले माग पूरा हुन नसके मिटरब्याज पीडित लगायतले नयाँ विद्रोह गर्नुपर्ने अवस्था आउन सक्ने बताए। सामूहिक ऋण मिनाहा गर्नुपर्ने, आम गरिब किसानहरुलाई निशुल्क ऋण प्रदान गर्नुपर्ने, जुनसुकै तहमा हस्तान्तरण भएको सम्पत्ति फिर्ता हुनुपर्ने, अधिकारसम्पन्न न्यायिक आयोग गठन हुनुपर्ने लगायतका ६ बुँदे मागसहित उनीहरु काठमाडौं केन्द्रित आन्दोलनमा छन्।"
"प्रचण्डमा भ्यागुते प्रवृत्ति देखियो,कमसल नठान्नुहोला : सिके राउत","काठमाडौं : जनमत पार्टीका अध्यक्ष डासिके राउतले गठबन्धन परिवर्तनलाई 'भ्यागुते प्रवृत्ति' को संज्ञा दिएका छन्। बिहीबार प्रतिनिधिसभा बैठकमा बोल्दै अध्यक्ष राउतले विदेशीले धाप पार्ने वित्तिकै प्रधानमन्त्री पुष्पकमल दाहाल 'प्रचण्ड' मा गठबन्धन तोड्नेजोड्ने प्रवृत्ति देखिएको आरोप लगाएका हुन्। 'जुन प्रवृत्ति देखियो यसलाई भ्यागुते प्रवृत्ति भन्छु म। बरु भ्यागुतालाई समातेर जोख्न सकिन्छ। तर,अहिलेका सम्माननीय प्रधानमन्त्रीज्यूलाई त्यति कमसल नठान्नुहोला। कतिखेर कुन विदेशीले कतिबेला धाप मारिदिन्छ, कतातिर बुर्लुक्क उफ्रिदिनुहुन्छ। थाहै हुँदैन। यो उफ्राइले काठमाडौंमा मात्रै नभइ सातवटै प्रदेशका सरकार गल्याङगुलुङ ढलिदिन्छन्। जनता र देशले यातना खेप्नुपर्ने। देशले घाटा व्यहोर्नुपर्ने। उहाँ फेरि गर्वका साथ भन्नुहुन्छ म मिस्टर उथलपुथल हो। म बाँच्दासम्म यो मुलुकमा उथलपुथल भइरहन्छ। मानौं उहाँ शेषनाग हुनुहुन्छ यो धर्ती नेपाल उहाँको शीरमाथि अडिएको छ। उहाँले याद राख्नुपर्ने कुरा केछ भने हरेक शेषनागको लागि विष्णुको अवतार हुने पनि गर्छ।' नेता राउतले अहिलेको गठबन्धन सिद्धान्तको धरालतमा निर्माण भएको आफूले ठानेको तर प्रधानमन्त्रीको आजको सम्बोधन सुन्दा अचम्म लागेको बताए। 'रातारात के भएछ जसले गठबन्धन नै फेर्नुपर्ने,घटक दललाई नै फेर्नुपर्ने अवस्था आयो? मैले त गहिराइमै होला भन्ने ठानेको थिएँ। एक दुईवटा कुर्सी नमिलेर,राष्ट्रियसभामा भोट नआएर जस्ता प्रधानमन्त्रीको कुरा सुन्दा अत्यन्त हल्का लाग्यो। झन् धेरै क्रेडिट दिउँला सोचेको थिएँ। राजनीतिका लागि सकारात्मक रुपमा लिएको थिएँ। सैद्धान्तिक धरातलमा टेकेर वाम ध्रुवीकरण हुँदैछ। सिद्धान्तका आधारमा ध्रुवीकरण हुँदैछ। देश र जनताका लागि सुखद कुरा हो भन्ने सोचेको थिएँ, तर कुरो अर्कै रहेछ, 'उनले भने, 'तैपनि शुभकामना दिन चाहन्छु।' नेता राउतले जनमत प्रतिपक्षमा रहने जिकिर गरे।"
कसरी बन्यो फेरि एमालेमाओवादीको सहकार्य ? को हो किङ मेकर ?,"काठमाडौं : नयाँ गठबन्धन एकाएक कसरी बन्यो रु कसले बनायो ? यो बन्न कति समय लाग्यो ? चासोका विषय हुन्। किनभने प्रधानमन्त्री पुष्पकमल दाहालसँग स्पष्ट बहुमत थियो, कांग्रेसको कसिलो साथ थियो। तर, प्रधानमन्त्री दाहालकै शब्द सापटी लिएर भन्नुपर्दाएकाएक राजनीतिक चमत्कार भयो। प्रधानमन्त्री दाहाल सत्य निरुपण विधेयक पारित गर्न बोलाइएको संसदीय समितिको बैठकमा कांग्रेसकै मन्त्री धनराज गुरुङको व्यवहारले झस्के। वाम सहकार्यका लागि ओकेभने। धेरैले थाहै नपाउने गरी एमालेसँग नयाँ गठबन्धनका लागि तयार भए। हुन् त, कांग्रेसको महासमिति बैठकको निर्णयप्रति नै दाहाल रुष्ट थिए। कांग्रेसले अबको निर्वाचन आफ्नै तागतमा लड्ने नीति महासमिति बैठकबाट लिएपछि दाहाल असन्तुष्ट थिए। त्यति मात्र होइन, सत्तागठबन्धनकै सहयात्री कांग्रेसको महासमितिमा १० वर्षे सशस्त्र द्वन्द्व को अपमान हुने गरी प्रतिवेदन पारित भएपछि दाहाल रिसाउनु स्वाभाविकै थियो। त्यसमाथि दाहाल विवादित मन्त्री हटाउन चाहन्थे। तर, कांग्रेसले मानेन। निवर्तमान अर्थमन्त्री डा प्रकाशशरण महतसँग त ठाकठुक परिरहेकै थियो। एक वर्षे कार्यकाल यस्तैभयो भनेका दाहालले दोस्रो वर्ष गति लिने घोषणा गरेका थिए। तर, कांग्रेसले कुनै न कुनै रूपमा अवरोध गरिरह्यो। कांग्रेसको खटपटले छटपटाएका प्रचण्डलाई एमालेसँग पुनः गठबन्धन गर्न पनि त्यति सहज थिएन। उता पार्टीको अस्तित्व रक्षाको लागि कांग्रेससँग गठबन्धन ल्याउनु माओवादीको घातक नै थियो। यता माओवादीले अघिल्लोपटक दिएको धोकाप्रति पनि एमाले सशंकित नै थियो। एमाले संस्थापन पक्ष माओवादी केन्द्रसँग पनि रुष्ट नै थियो। उपाध्यक्ष युवराज ज्ञवाली, उपमहासचिव पृथ्वीसुब्बा गुरुङलगायतका नेताहरू वाम एकताको कुरा गर्थे, तर संस्थापन पक्ष सहमत भइसकेको थिएन। माओवादी केन्द्रभन्दा उनीहरूको प्राथमिकता कांग्रेससँग सहकार्यका लागि थियो। एमालेले कांग्रेसको संस्थापन पक्षसँग प्रयास असफल भएपछि इतरपक्षसँग लागेर कोशी प्रदेशमा सरकार बनाउन सफल भएको थियो। एमालेले ८ सिट लिएर आएका डा शेखर कोइरालापक्षधर केदार कार्कीलाई समर्थन गरेर मुख्यमन्त्री बनायो। कांग्रेस सांसद सुनील शर्मालाई सरकारले पक्राउ गरेपछि त्यसको विरोधमा एमाले नै निस्कियो। तर, पछि इतर पक्षबाट मुख्यमन्त्री बनेका कार्की पनि एमालेको सहयोग बिर्सेर गठबन्धनतिर नै लागे। एमालेबाट लामै समयदेखि कांग्रेस माओवादीसहित गठबन्धन भत्काउने प्रयास भयो। साना पार्टीको धेरै बार्गेनिङ भयो, अब हामी ठूला पार्टी मिल्यौं भन्ने पटकपटक कांग्रेससँग संवाद पनि गरे। तर, कांग्रेसले टेरपुच्छर लगाएको थिएन। नारायणकाजी श्रेष्ठको क्रियाकलापबाट आजित रहेपनि कांग्रेस यो गठबन्धन नै बचाइराख्ने पक्षमा रह्यो। कांग्रेस सभापति शेरबहादुर देउवा गृहमन्त्री नारायणकाजीलाई हटाउन दबाब दिइरहन्थे, तर कांग्रेसका मन्त्री हटाउने विषयमा भने उनको असहमति हुन्थ्यो। तर, पनि देउवालाई प्रचण्डसँगको गठबन्धन कम्फटेबल नै थियो। कांग्रेससँग सहकार्य गर्न देउवा पत्नी एव् कांग्रेस नेतृ आरजु देउवासम्मको प्रयास पनि सफल भएन। एमालेको काम भनेको अर्कालाई बनाइदिने मात्रै भन्दै पार्टीभित्रै आलोचित हुनुपर्ने अवस्था आयो। तथापी गठबन्धन भत्काउन खोज्नु एमालेको प्रयास स्वाभाविक नै थियो। एमाले प्रतिपक्ष वा वेटिङ गभर्मेन्टथियो। उता प्रधानमन्त्री दाहाल नै छटपटाउँदै कांग्रेससँग गठबन्धन भत्काउन सहयोग गर्न अनुरोध गर्दै एमालेसँग पुगे। माओवादी केन्द्रका उपमहासचिव वर्षमान पुन यसका लागि भित्रभित्रै गृहकार्य गरिरहेका थिए। माओवादी केन्द्रका अन्य नेताभन्दा पुनप्रति एमाले नेतृत्व विश्वस्त थियो। अघिल्लो ०७९ पुस १० को एमालेमाओवादी गठबन्धन भत्किने बेला पनि पुनको अभाव महसुस गरिएको थियो। त्यतिबेला उपमहासचिव पुन बिरामी भएर चीनमा उपचार गराइरहेका थिए। उनी भएको भए त्यो बेलाको गठबन्धन नै जोगिन्थ्यो भन्ने पनि एकथरीको विश्लेषण छ। पुनले एमालेसँग सहकार्यको प्रस्ताव लगातार गरिरहेका थिए। माओवादी केन्द्रका पुनले एमाले महासचिव शंकर पोखरेलसँग भेटवार्ता गर्नसमेत गाह्रो भयो। हुन त एमालेमा पनि आफूले थालेका काममा कांग्रेस माओवादीसहितको सरकारले बेवारिसे पारेको र त्यसको अपजसजति सबै आफूले खेप्नु गरिरहेको कारणबाट बेचैनी नै भइसकेको थियो। रेल, पानीजहाज, सुरुङ, प्रत्येक स्थानीय तहमा निर्माणाधीन अस्पताल, भ्यू टावरलगायतका आफ्नो पालामा थालेका योजनाहरू अलपत्र पारेको भन्दै एमालेमा चिन्ता छाएको थियो। सरकारले डेलिभरी दिन नसकेको आरोप पनि एमालेले खेप्निुपरिरहेको थियो। उत्तर चीनको कम्युनिस्ट मिल्नु पर्ने दबाव पनि छदै थियो। यसकारण पनि एमालेलाई सत्तामा जाने हतारो थियो। माओवादी उपमहासचिव पुनको लगातारको प्रयासपछि एमाले नेतृत्वसँग संवाद सुरुवात भयो। पहिला पुन र पोखरेलबीच मन माझामाझ भयो। धेरैपटक महासचिव पोखरेलकै निवास कोटेश्वरमा दुई नेताबीच भेटवार्ता भयो। केही वार्ताहरू बाहिर गोप्यस्थानमा पनि गरिए। एमाले अध्यक्ष ओली र माओवादी अध्यक्ष प्रचण्डबीच मनमुटाव हटाउने काम गर्दै गए। पोखरेल र पुन एकअर्कामा विश्वस्त भएपछि ओली र प्रचण्ड दुवैलाई विश्वास लिने काम उनीहरूबाट भयो। ओली र प्रचण्डलाई मिलाउने काम पनि पोखरेल र पुनले गरे। पोखरेल र पुनले यो बीच भएका भेटवार्ता गोप्य नै राखे। संक्रमणकालीन न्यायसम्बन्धी विधेयकको निहुँमा एमाले अध्यक्ष ओली र प्रधानमन्त्री दाहालबीच बाक्लै भेटघाट भए। लगातार २२ दिनसम्मको दुई नेताको प्रयासले एमाले माओवादी केन्द्रको गठबन्धनले सार्थकता पायो। यो गठबन्धनका बनाउनेमध्ये पुनले सरकारमा अर्थमन्त्रीको जिम्मेवारी पाइसकेका छन्। महासचिव पोखरेल सांसद नभएका कारण सरकारमा जाने कुरा रहेन। एमालेले गठबन्धन जोगाउने आकर्षक र शक्तिशाली मन्त्रालय पनि अन्य दललाई थियो।आफूले कम आकर्षक मानिएका मन्त्रालयमा चित्त बुझायो।"
"इतिहास सेलरोटीजस्तो घुम्दैन, स्प्रिङजस्तो घुम्छ : विष्णु पौडेल","काठमाडौं : नेकपा एमालेका उपाध्यक्ष विष्णुप्रसाद पौडेलले संसदमा कुनै पनि दलको बहुमत नभएको अवस्थामा दलहरू मिलेर सरकार बनाइनु स्वभाविक भएको बताएका छन्। बिहीबार प्रतिनिधिसभाको बैठकमा बोल्दै पौडेलले कुनै निश्चित दलसँग मात्रै सत्ता सहकार्य हुनुपर्छ भन्ने कहि कतै नभएको भन्दै संसदभित्र जुनसुकै दलका बीच पनि सहकार्य हुनु स्वभाविक प्रक्रिया भएको बताएका हुन्। बैठकमा कांग्रेस प्रमुख सचेतक रमेश लेखकले माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'ले सहमति र प्रतिवद्धताविपरीत गठबन्धन तोडेको आरोप लगाएपछि एमाले उपाध्यक्ष पौडेलले विगतका अनुभवबाट शिक्षा लिएर नै नयाँ सहायात्रा तय भएको स्पष्ट पारे। उनले विगतको गठबन्धनका समस्यालाई खुलस्तरुपमा राखेर सहज र संविधानसम्मतरुपमा विकल्प खोज्ने काम प्रधानमन्त्रीबाट भएकाले सबै दलले यसलाई सहज र स्वभाविकरुपमा लिनुपर्ने धारणा राखे। सधैं उही परिस्थिति र अवस्था नहरने भन्दै पूर्वअर्थमन्त्री पौडेलले कांग्रेसले हिजोको गठबन्धन ठिक थियो,नयाँ गर्नु हुँदैनथ्यो भनेर भन्नु ठिक नभएको जिकिर गरे। उनले इतिहास सेलरोटीजस्तो नघुम्ने भन्दै व्यंग्य समेत गरे। उनले भने,'इतिहास सेलरोटीजस्तो घुम्दैन। स्प्रिङजस्तो घुम्छ। सधै एकनासको हुँदैन।' उनले वर्तमान सरकार र गठबन्धनले संसद्को बाँकी कार्यकाल पूरा गर्ने विश्वास व्यक्ति गरे । पौडेलले मुलुकको सुशासन,समृद्धि र सामाजिक न्यायका लागि नयाँ गठबन्धन बनेको भन्दै यसलाई अविचलितरुपमा अघि बढाउनुपर्ने बताए। नेता पौडेलले अहिले भएको सहयात्रा जनता र राष्ट्रका समस्यालाई सम्बोधनमा केन्द्रित रहने पनि जिकिर गरे। 'सहयात्राले प्रतिनिधिसभाको यो कार्यकाल पूरा गर्नेछ। यो कुनै स्वार्थको लेनदेनमा आधारित सहयात्रा होइन। यो कुनै अवसरका लागि गरेको सहयात्रा होइन,'उनले भने,' यो सहयात्रा दुर्घटनामा पनि पर्दैन। आशंका नगरे हुन्छ। दुर्घटनामा परोस् भनेर कसैले अपेक्षा नगरे हुन्छ।'"
"संसद्मा महिला तथा सामाजिक मामिला समितिको प्रतिवेदन पेश, अर्को बैठक फागुन ३० मा","काठमाडौं : प्रतिनिधिसभाको बैठकमा महिला तथा सामाजिक समितिको वार्षिक प्रतिवेदन,२०७९र८० पेश भएको छ । सभाको आजको बैठकमा समितिका सभापति किरणकुमार साहले उक्त प्रतिवेदन पेश गरेका हुन्। त्यसअघि बैठकमा सभामुख देवराज घिमिरेले राष्ट्रपति कार्यालयबाट प्राप्त मन्त्रिपरिषद् गठनसम्बन्धी पत्रको व्यहोरा पढेर सुनेर पढाएका थिए। प्रतिनिधिसभाको अर्को बैठक यही फागुन ३० गते बिहान ११ बजे बस्नेछ ।"
नवनियुक्त परराष्ट्रमन्त्री श्रेष्ठसँग चीन र भारतका राजदूतले गरे छुट्टाछुट्टै भेटवार्ता,काठमाडौं : नवनियक्त उपप्रधान तथा परराष्ट्रमन्त्री नारायणकाजी श्रेष्ठसँग नेपालका लागि चिनियाँ र भारतीय राजदूतले छुट्टाछुट्टै भेटवार्ता गरेका छन्। बिहीबार बिहान भारतीय राजदूत नवीन श्रीवास्तले र दिउँसो नेपालका लागि चिनियाँ राजदूत छन् सोङले श्रेष्टसँग छुट्टाछुट्टै भेटवार्ता गरेका हुन्। परराष्ट्र मन्त्रालयमा अनुसार सिंहदरबारमा भएको दूतावासका अधिकारीसहित राजदूतसँगको भेटमा दुई देशबीचको सम्बन्ध र सहकार्यका विविध विषयमा छलफल भएको छ। भेटमा उनीहरुले नवनियुक्त मन्त्री श्रेष्ठलाई बधाई तथा सफल कार्यकालको शुभकामना समेत दिएका छन्। निवर्तमान गृहमन्त्री श्रेष्ठले बुधबार परराष्ट्र मन्त्रीको पदभार ग्रहण गरेका हुन्।
कांग्रेसलाई धोका दिने वर्तमान सरकार लामो समय टिक्दैन : गगन थापा,"काठमाडौं : नेपाली कांग्रेसका महामन्त्री गगन थापाले वर्तमान सरकार लामो समय टिक्ने भरोषा कसैसँग पनि नरहेको बताएका छन्। बिहीबार संसद भवन बानेश्वरमा सञ्चारकर्मीसंग कुरा गर्दै थापाले प्रधानमन्त्री प्रचण्डले गठबन्धन परिवर्तन गर्न दलहरुलाई पटक पटक धोका दिने गरेको बताएका हुन्। उनले सरकार लामो समय टिक्ने भरोषा कसैसँग पनि नरहेको दाबी गरे । थापाले संसदमा एमाले अध्यक्ष केपी ओलीको हाउभाउ हेर्दा पनि आफूलाई धोका दिन सक्नेतर्फ सचेत देखिएको उल्लेख गरे । उनले प्रधानमन्त्रीले अहिले जनमतलाई समेत लत्याएको बताए । थापाले गठबन्धन परिवर्तन गर्दा कांग्रेसप्रति लगाएको आरोप ढाकछोप गर्ने बहानामात्रै रहेको टिप्पणी गरे । निर्वाचनअघि गठबन्धन गरेकाले इमान्दारीपूर्वक कांग्रेसले साथ दिइरहेको अवस्थामा प्रधानमन्त्रीले त्यसलाई भत्काएपछि विभिन्न ढोका खुल्ला भएको उनले बताए। उनले नेपालमा निर्वाचनअघि हुने गठबन्धनलाई संवैधानिक, राजनीतिक सबै तबरबाट सधैका लागि बन्द गर्नुपर्ने धारणा राखे।"
"रेशम चौधरीले भने : पार्टी सिध्याउने खेल भयो, न्याय मरेपनि म मरेको छैन","काठमाडौं : नागरिक उन्मुक्ति पार्टीको अध्यक्षमा रेशम चौधरीलाई निर्वाचन आयोगले मान्यता नदिएपछि पार्टी सिध्याउने खेल भएको टिप्पणी गरेका छन्। नागरिक उन्मुक्ति पार्टीले निर्वाचन आयोगमा पेश गरेको कागजात अध्ययन गर्दा राजनीतिक दल सम्बन्धि ऐन विपरित भएको नयाँ कार्यसमितिलाई मान्यता नदिएपछि चौधरीले आफूलाई पार्टीको अध्यक्षको वैधानिकता नदिएको आपत्ति जनाएका हुन्। चौधरीले पटक पटक न्याय मरेपनि आफू नमरेको टिप्पणी गरे।नागरिक उन्मुक्ति पार्टी सिध्याउने खेल । हामी हरेश खान्नौँ । पटक पटक न्याय मरेपनि म मरेको छैन । उनले फेसबुकमार्फत प्रतिक्रिया दिँदै भनेका छन्, चाल बुझेको थिएँ, बाघचाल हो भन्ने थाहै भएन। बाघ बूढो भएपछि बस्तीमा पस्छ रे, बस्तीमा गोरु खान पल्केका सबै बाघ बनमै फर्किन्छन् भन्ने कुनै ग्यारेन्टी हुन्न । जय नागरिक अदालतबाट टीकापुर घटनाका मुख्य दोषी ठहर भएका चौधरी सरकारबाट आममाफी पाएपछि कैलालीको टिकापुरमा भएको पहिलो अधिवेशनबाट अध्यक्षमा सर्वसम्मत निर्वाचित भएका थिए । पछिल्लो विवरण अध्यावधिक नभएकाले राजनीतिक दल सम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने निर्वाचन आयोगले जनाएको छ। यसअघि चौधरीकी श्रीमती रञ्जिता श्रेष्ठ पार्टी अध्यक्ष रहेकी थिइन्। उनको कार्यसमितिलाई आयोगले मान्यता दिएको छ।"
"निर्वाचन आयोगले दिएन रेशम चौधरीलाई अध्यक्षको मान्यता, नाउपामा रञ्जिता श्रेष्ठकै कार्यसमिति","काठमाडौं : निर्वाचन आयोगले रेशमलाल चौधरीलाई नागरिक उन्मुक्ति पार्टीको अध्यक्षमा अवैधानिक ठहर गरेको छ। टीकापुर घटनाका मुख्य दोषी भइ सरकारबाट आममाफी पाएपछि पार्टीको प्रथम अधिवेशनले पार्टीका संरक्षक रहेका चौधरीलाई सर्वसम्मत चयन गरेको थियो। निर्वाचन आयोगका प्रवक्ता शालिग्राम शर्मा पौडेलले नागरिक उन्मुक्ति पार्टीले आयोगमा पेश गरेको कागजात अध्ययन गर्दा राजनीतिक दल सम्बन्धि ऐन बमोजिम मापदण्ड नपुगेकाले पुरानै कार्यसमितिले मान्यता पाएको जानकारी दिए। उनले अन्नपूर्णसँग भने,नागरिक उन्मुक्ति पार्टीले अधिवेशन गरेर अध्यक्षमा रेशम चौधरीसहित पदाधिकारी निर्वाचित गराएको भनेर आयोगमा नयाँ कार्यसमिति अध्यावधिक गर्न कागजात पेश गरेको थियो। उक्त कागजात अध्ययन गर्दा राजनीतिक ऐन विपरित रहेको र कानुनसम्मत ढंगले पदाधिकारी चयन नभएको देखियो। जसले गर्दा अधिवेशनबाट निर्वाचित भएका भनिएका पदाधिकारीहरु आयोगमा अध्यावधिक हुन सकेनन्। पछिल्लो विवरण अध्यावधिक नभएकाले राजनीतिक दल सम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने उनले जानकारी दिए। यसअघि चौधरीकी श्रीमती रञ्जिता श्रेष्ठ पार्टी अध्यक्ष रहेकी थिइन्। उनको कार्यसमितिलाई आयोगले मान्यता दिएको छ। तीनवटा अदालतले जन्मकैदको सजाय दिएका रेशमलाल चौधरी सरकारको सिफारिस र राष्ट्रपति रामचन्द्र पौडेलले गणतन्त्र दिवसमा आममाफी दिएपछि जेलमुक्त भएका थिए। चौधरीको रिहाई पश्चात पुन टीकापुर घटनामा हत्या गरिएका प्रहरी निरीक्षक केशव बोहराकी पत्नी शारदा कठायत बोहराले सर्वोच्चमा मुद्दा दायर गरेकी छन्।"
प्रधानमन्त्रीले संसदमा सम्बोधन गर्दै,काठमाडौं : प्रधानमन्त्री पुष्पकमल दाहाल 'प्रचण्ड'ले संसदमा सम्बोधन गर्दैछन्। संसदमा सांसदहरूले उठाएका प्रश्नको जवाफ प्रधानमन्त्री दाहालले दिन लागेका हुन्। अहिले प्रतिनिधिसभा बैठक सुरू भएको छ। बैठक सुरू हुनेवित्तिकै राप्रपाका सांसद राजेन्द्र लिङदेनले बैठकमा प्रधानमन्त्रीको जवाफ माग गरेपछि सभामुख देवराज घिमिरेले बैठकको शून्य समयपछि प्रधानमन्त्रीले सम्बोधन गर्ने कार्यसूची रहेको जानकारी गराएका हुन्।
मन्त्रिपरिषद् बैठक : रेखा शर्मालाई नै दियो सरकारको प्रवक्ताको जिम्मेवारी,"काठमाडौं : सरकारले कमिसन अन द स्ट्याटस अफ वुमनको सम्मेलनमा भाग लिन महिला,बालबालिका तथा ज्येष्ठ नागरिक मन्त्रीलाई स्वीकृति दिने निर्णय गरेको छ । सिंहदरबारमा बिहीबार बसको पुर्नगठित मन्त्रिपरिषद्को पहिलो बैठकले संयुक्त राष्ट्रसंघको उक्त सम्मेलको ६८ औं सत्रमा भाग लिन महिला,बालबालिका तथा ज्येष्ठ नागरिक मन्त्रीलाई स्वीकृति दिने निर्णय गरेको हो । त्यस्तै बैठकले सञ्चार तथा सूचना प्रविधि मन्त्री रेखा शर्मालाई नेपाल सरकारको प्रवक्ता तोक्ने निर्णय गरेको छ । उनी यसअघि पनि सरकारको प्रवक्ताका नै थिइन् । बैठकपछि सरकारका प्रवक्ता शर्माले मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिने जानकारी दिइन्। गत सोमबार प्रधानमन्त्री प्रचण्डले मन्त्रिपरिषद् पुनर्गठन गरेका थिए भने बिहीबार मन्त्रीमण्डल विस्तार गरेका हुन्। अहिले मन्त्रिपरिषदमा २० जना सदस्य छन्।"
बालकुमारी घटनामा प्रधानमन्त्रीको जवाफ : सरकार पुनर्गठन भएसँगै केही हद सम्बोधन भयो,"काठमाडौं : प्रधानमन्त्री पुष्पकमल दाहाल प्रचण्डले बालकुमारी घटनाको विषयमा मन्त्री हटेसँगै एक हदसम्म माग सम्बोधन भएको बताएका छन्। मन्त्रिपरिषद पुनर्गठन भएपछि बसेको पहिलो प्रतिनिधिसभा बैठकमा बोल्दै प्रधानमन्त्री दाहालले बालकुमारी घटनामा सरकार पुनर्गठन भएसँगै केही हद सम्बोधन भइसकेको जवाफ दिएका हुन्। प्रधानमन्त्रीले बाँकी के कस्तो कारवाही हुने भन्नेबारे केही बोलेनन्। प्रधानमन्त्री दाहालले भने,'बालकुमारी घटनामा भनिएका विषयहरू सरकारको पुनर्गठन भएसँगै एक हदसम्म सम्बोधित भइसकेको छ।'बालकुमारी घटनामा दोषी भनिएका तत्कालीन भौतिक तथा यातायात मन्त्री प्रकाश ज्वालाको राजीनामा माग गर्दै सांसदहरूले संसद अवरोध गरेका थिए। नेकपा एमाले,रास्वा,राप्रपालगायत राजनीतिक दलहरूले मन्त्री ज्वालाको राजीनामा माग गर्दै यस विषयमा सरकारको धारणा माग गरेका थिए। सभामुख देवराज घिमिरेले बालकुमारी घटनामा सांसदहरूले उठाएका प्रश्नको जवाफ दिन सरकारलाई रुलिङ गराएका थिए। सम्बोधनका क्रममा प्रधानमन्त्री दाहाले कतिपय सांसदहरूले सदनप्रति सरकार उत्तरदायी नभएको आरोप लगाएको भन्दै त्यो आरोप न्यायसम्मत नभएको उल्लेख गरे। प्रधानमन्त्री दाहालले भने,'सदनप्रति सरकार उत्तरदायी नभएको भन्ने केही माननीयज्यूहरूले आरोप लगाउनु भएको थियो । यो आरोप न्यायसम्मत छैन। माननीयहरूसँग नियमित सवालजवाफका लागि कार्यतालिका नै बनाएर प्रधानमन्त्रीसँग सांसद अभ्यास सुरू गरिएको हो। यो अभ्यासलाई निरन्तर अगाडि बढाएको छ। यस्तो अभ्यास सुरू गर्ने सरकार र प्रधानमन्त्रीलाई संसदलाई वेवास्ता गरेको आरोप लगाउनु न्याय संवत हुँदैन। मैले हरेक सांसदको प्रश्नको जवाफ दिने प्रयास गरेको छु।' उनले आगामी दिनमा संसदसँग अन्तरक्रिया र जवाफदेहिताको साथ प्रस्तुत हुने विश्वास दिलाए। प्रधानमन्त्री दाहालले संसदका दुवै सदनमा र संसदीय समितिका बैठकमा सरकारको नियमित उपस्थित हुँदै आएको दावी गरे।"
"प्रतिनिधिसभा बैठक बस्दै,के छन् एजेण्डा ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। अहिले ११ बजे बस्ने बैठकमा सभामुख देवराज घिमिरेले राष्ट्रपति कार्यालयबाट प्राप्त मन्त्रिपरिषद् गठनसम्बन्धी पत्रहरुको व्यहोरा पढेर सुनाउने दैनिक कार्यसूची छ। महिला तथा सामाजिक मामिला समितिका सभापति किरण कुमार साहले महिला तथा सामाजिक मामिला समितिको प्रतिवेदन आर्थिक वर्ष (२०७९०८०) पेश गर्ने कार्यसूची रहेको संघीय संसदका महासचिव पद्मप्रसाद पाण्डेले जानकारी दिए।
देशाटनमै अल्झियो सुदूरपश्चिम सरकारको १ वर्ष,"धनगढी : प्रचण्ड बहुमत भएको सुदूरपश्चिम प्रदेश सरकारको एक वर्ष अनुगमन र निरीक्षणमै बितेको छ। प्रदेश सरकारका मुख्यमन्त्रीदेखि मन्त्रीसम्मको दर्जनौं पटकको काठमाडौं भ्रमणबाहेक देखिने काम खासै भएन। ५३ जनाको प्रदेशसभामा ४० जना प्रदेशसभा सदस्य रहेको चार दलको गठबन्धनको सरकार छ। जसमा कांग्रेसको १९, नेकपा माओवादी केन्द्रको १० (सभामुखसहित), नागरिक उन्मुक्ति पार्टीको ७ र नेकपा एकीकृत समाजवादी पार्टीको ४ गरी ४० जनाको प्रचण्ड बहुमत छ। यो भनेको दुईतिहाइभन्दा बढी हो। यस्तो बहुमत भएको सरकारका मुख्यमन्त्री कमलबहादुर शाहले १० महिनाको अवधिमा २२ पटक राजधानीको भ्रमण गर्दा उनकै क्याबिनेटका आर्थिक मामिलामन्त्री नरेशकुमार शाहीले उनलाई उछिन्दै २३ पटक काठमाडौंको भ्रमण गरेका थिए। सोही क्याबिनेटका भौतिक पूर्वाधारमन्त्री प्रकाशबहादुर शाहले १५ पटक संघीय राजधानीको भ्रमण गर्दा २०८० जेठमा मात्रै नियुक्त भएका सामाजिक विकासमन्त्री झपट साउद र उद्योग, पर्यटन, वन तथा वातावरणमन्त्री रमेश धामीले ७७ पटक संघीय राजधानीको भ्रमण गरेका छन्। साउनमा मन्त्री भएका आन्तरिक मामिलामन्त्री शिवराज भट्टले ६ पटक काठमाडौंको भ्रमण गर्दा भूमि व्यवस्था कृषि तथा सहकारीमन्त्री रामेश्वर चौधरी पाँचपटक संघीय राजधानी पुगे। मन्त्री भएको ८ महिनामा प्रदेशका कृषिमन्त्रीले लुम्बिनी प्रदेशको तीनपटक भ्रमण गर्दा सुदूरपश्चिमको पहाडी ७ जिल्लाको एकपटक पनि भ्रमण गरेनन्। प्रदेश सरकार देशाटनमा लागेको छ। विकास निर्माण र प्रदेशको समृद्धिमा ध्यान दिएको छैन, प्रदेशसभा सदस्य डा तारादत्त जोशीले भने, पहिलो कार्यकालको सरकारभन्दा पनि धेरै पछाडि छ, अहिलेको सरकार। प्रदेश मुख्यमन्त्री कमलबहादुर शाहले आफूले एक वर्षमा गरेको उपलब्धि ५० पेजको पुस्तक नै सार्वजनिक गरेका छन्। तर, त्यो पुस्तकमा प्रदेशको समृद्धिको कुनै योजना छैन। यसअघिको प्रदेश सरकारले घोषणा गरेका नौवटा प्रदेश गौरवका योजना अलपत्र छन्। उनले सार्वजनिक गरेका पुस्तकमा प्रदेश गौरवका योजनाबारे उल्लेख नै गरिएको छैन। प्रदेश गौरवका योजनासहित विकास निर्माणका योजनाहरूको नियमित अनुगमन गरी तोकिएको समयमा निर्माण सम्पन्न गर्न निर्देशन दिइएको छ, मुख्यमन्त्रीले सार्वजनिक गरेका उपलब्धि पुस्तिकामा उल्लेख छ। एमालेका तर्फबाट मुख्यमन्त्री भएका राजेन्द्रसिंह रावलले विश्वासको मत नपाएपछि २०७९ साल माघ २७ गते कांग्रेस संसदीय दलका नेता कमलबहादुर शाह मुख्यमन्त्री भएका थिए। उनले मुख्यमन्त्री भएका दिन आर्थिक मामिलामन्त्री नरेशबहादुर शाह र भौतिक पूर्वाधारमन्त्री प्रकाशबहादुर देउवा नियुक्त भएका थिए। त्यसपछि गठबन्धनको किचलोका कारण उनले नेकपा माओवादी केन्द्रबाट सामाजिक विकासमन्त्रीमा झपट साउद र उद्योग, पर्यटन, वन तथा वातावरणमन्त्रीमा रमेशसिंह धामीलाई नियुक्त गरेका थिए। सत्ता गठबन्धनभित्रै रहे पनि भागबन्डा नमिलेको भन्दै सरकारमा सामेल नभएको नागरिक उन्मुक्ति पार्टीबाट २०८० साउनमा मात्रै भूमि व्यवस्था तथा कृषिमन्त्रीमा रामेश्वर चौधरी नियुक्त भएका थिए। मुख्यमन्त्री भएको ६ महिना सरकार विस्तारमै गुमाएका मुख्यमन्त्री शाहले खासै काम गर्न नसकेको भन्दै सत्ता गठबन्धनभित्रै पनि विरोध सुरु हुन थालेको छ। सत्ता गठबन्धनका प्रदेशसभा सदस्य ओमविक्रम भाटले प्रदेश सरकारलाई दिएको समर्थनबारे निर्णायक निर्णय गर्नुपर्ने बताए। सरकार कुहिरोको कागजस्तै भएको छ। कुहिरोको कागलाई गन्तव्य कता हो भन्ने थाहा हुँदैन। तर, पनि उडिरहन्छ। अहिलेको प्रदेश सरकार त्यस्तै भएको छ, भाटले भने, गठबन्धनबारे निर्णायक छलफलको आवश्यकता महसुस भएको छ। उनले माओवादी, नागरिक उन्मुक्ति र समाजवादी संसदीय दलका नेताहरूले सरकारको कार्यशैलीबारे साझा धारणा बनाएर अघि बढ्ने सल्लाह भएको बताए। गठबन्धनभित्रका तीन दलले साझा धारणा बनाएर अघि बढ्ने सल्लाह भएको छ। माओवादी संसदीय दलका नेता काठमाडौं गएका छन्। आउनेबित्तिकै बैठक बसेर सरकार बारे साझा धारणा बाहिर ल्याउने छौं, उनले भने। प्रदेश सरकारले सार्वजनिक गरेको एक वर्षको प्रगतिमा सत्ता गठबन्धनकै घटक दलको चित्त बुझेको छैन। सरकारको प्रगति विवरणमा संघ सरकारसँग सहकार्य र समन्वयका कुरा मात्रै उल्लेख गरिएका छन्। प्रदेशको राजधानीको टुंगो छैन। बिजनेस नपाएर संसद कामविहीन भएको छ। केही संशोधन विधेयकबाहेक सरकारले नयाँ विधेयक उत्पादन गर्न सकेको छैन। कांग्रेसले पेलेर लगिरहेको छ, प्रदेशसभा सदस्य भाटले भने। प्रदेश सरकारले एक वर्षका अवधिमा दुइटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेशसभामा पेस गरेको, २ वटा नियमावली र ८ वटा कार्यविधि निर्माण भएको विषयलाई महत्वपूर्ण उपलब्धिका रूपमा देखाएको छ। तर, प्रदेशसभा सरकारले विधेयक ल्याउन नसकेको भन्दै लामो समय कामविहीन बनेको छ। प्रदेशसभाको अधिवेशन चलेको दिन पनि आधा घण्टाभन्दा बढी चल्न सकेको छैन। प्रदेश सरकारले एकसे एक विधेयक ल्याउने हो। त्यसमा घनिभूत छलफल चलाउन पाए पो संसद व्यस्त रहन्छ। सरकारले विधेयक नै ल्याउन सकेको छैन। के गरी संसद् चलाउनु ?, सभामुख भीमबहादुर भण्डारीले भने। प्रदेश सरकारले विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आर्थिक वर्षकोभन्दा यस आर्थिक वर्षमा रकम बढाएको पनि प्रगति प्रतिवेदनमा समेटेको छ। प्रदेश सरकारले एक वर्षको अवधिमा देखिने कुराभन्दा पनि सैद्धान्तिक विषयलाई आफ्नो प्रगति मानेको छ। कृषि तथा पशुपन्छी विकासतर्फ उसले प्रधानमन्त्री कृषि आधुनिकीकरण परियोजना र मुख्यमन्त्री एकीकृत कृषि तथा पशुपन्छी विकास कार्यक्रममार्फत विभिन्न क्रियाकलाप गरी उत्पादन र उत्पादकत्व बढाएको दाबी गरेको छ। तर, पहिलाको उत्पादकत्व कति थियो, यसपालि कति बढ्यो भन्ने तथ्यांक प्रगतिमा समेटेको छैन। पूर्वाधारमा सरकारले साना योजना छनोटको प्रक्रिया रोक्ने कार्यलाई मुख्य प्रगति मानेको छ। स्थानीय तहको केन्द्रलाई राजमार्गसँग जोड्ने सडक बाह्रै महिना सञ्चालन हुने गरी स्तरोन्नती गर्ने कार्य अगाडि बढाइएको प्रगति विवरणमा उल्लेख भए पनि कुन पालिकाको कुन सडक बन्यो भन्ने उल्लेख छैन। धनगढीलाई आधुनिक सहर बनाउने काम अगाडि बढेको र अरू ८ जिल्लाका प्रमुख सहरलाई पनि आधुनिक सहर बनाउने विषय अगाडि बढाइने भनिए पनि कुन सहरलाई कहिलेदेखि अगाडि बढाउने भन्ने प्रगति विवरणमा उल्लेख गरिएको छैन। सामाजिक विकासतर्फ प्रदेश सरकारले खेलाडीलाई दिएको सम्मान रकम प्रमुख प्रगति मानेको छ। सेती प्रादेशिक अस्पतालको शय्या बढाउने निर्णय यसअघिकै सरकारका पालामा भए पनि त्यसमा दरबन्दी तोकिएको छैन। तर, अस्पतालमा सिटिस्क्यान, टेलिमेडिसिन सेवा र एमआरआई सेवा विस्तार गरिएको प्रगतिमा उल्लेख छ। ऊर्जातर्फ शून्य काम गरेको प्रदेश सरकारले संघीय सरकारको प्रगतिमा समेट्नुपर्ने पश्चिम सेती, एसआर६ र अन्तरदेशीय प्रसारण लाइनका विषय आफ्नो प्रगतिमा उल्लेख गरेको छ। उसले प्रदेशमा ३ हजार मेगावाट विद्युत् उत्पादन भइरहेको, लम्कीबरेली अन्तरदेशीय प्रसारण लाइनको प्रक्रिया अगाडि बढेको लगायतका विषय उल्लेख गरेको छ। प्रदेश सरकारले पश्चिम सेती, बेतन कर्णालीजस्ता योजनाका अनुगमन निरीक्षणलाई पनि वार्षिक प्रगतिमा देखाएको छ। इजरायल घटनाका मृतक परिवारलाई २ लाख दिएको, जाजरकोटको भूकम्पमा सहयोग गरेको, विकास साझेदारहरूसँग समन्वय, सहकार्य र बैठकहरू गरेको विषय पनि प्रदेश सरकारको प्रगतिमा परेका छन्। समग्रमा प्रदेश सरकारको काम कारवाही हेर्ने हो भने यो सरकार असफल सरकार हो। यसबाट जनताका आकांक्षा पूरा हुँदैनन्। यो सरकार भ्रमण गरेर मोजमस्तीमा उत्रिएको छ, प्रमुख प्रतिपक्षी दल नेकपा एमालेका संसदीय दलका नेता राजेन्द्रसिंह रावलले भने।"
मन जोड्दै न्यायिक समिति,"इलाम : नियमित जस्तो पर्ने अनुगमन, दैनिक जस्तो आउने नागरिकका समस्या माथिको छलफल र विषयगत समितिहरूको छलफलमै व्यस्थ हुन्छन् दुर्गाकुमार बराल। इलामको सूर्योदय नगरपालिकाका उपमेयर बरालको दैनिकी न्यायिक समितिमा आउने उजुरी र त्यसको समाधानमा बित्छ। आफू सेवक हो भन्ने सम्झेर काम गर्दा दुवै पक्षले न्यायको अनुभूति गर्न सकेका बरालको भनाइ छ। बरालको जस्तै अनुभव छ इलाम नगरपालिकाकी उपमेयर विष्णुकुमारी दाहाल लिम्बूको पनि। उनले भनिन्, अनुभव र समुदायमा गरेको कामको ज्ञानले पनि विवाद समाधानमा सहयोग गरिरहेको छ। इलामका १० स्थानीय तहमा न्यायिक समिति स्थापना भएपछि दर्ता भएका १ हजार २९६ मुद्दामध्ये ९८७ वटा मुद्दा मेलमिलाप भएको मानव अधिकार मञ्च इलामले गरेको पछिल्लो अध्ययनले देखाएको छ। मञ्चका कार्यकारी निर्देशक देवेन्द्र विश्वकर्माले इलामका न्यायिक समितिहरूले विवादका पक्षहरूलाई मिलाउने र दुवैले जितेको अनुभूति गराउने गरी काम गरेको पाइएको बताए। उपमेयर दाहाल भन्छिन्, अचेल श्रीमान्श्रीमतीका झगडादेखि घर जग्गाका विवाद प्रसस्त आउँछन्। धेरै छलफलबाटै समाधान गर्ने गरेका छौं। टोलटोलमा पुगेर न्याय सम्पादन गर्नेदेखि कानुनी साक्षरतासम्ममा उपप्रमुखहरूले मेहनतकासाथ ध्यान दिएको सन्दकपुर गाउँपालिकाका उपाध्यक्ष हरि लुङ्गेल बताउँछन्। उनी भन्छन्, प्रसस्त जटिलताकाबीच सकेसम्म राम्रो गर्ने प्रयासमा छौं। न्यायिक प्रक्रियामा जानुअघि मेलमिलापको बाटोमा जाने मुद्दालाई मेलमिलापकै आधारमा मिलाउने व्यवस्था स्थानीय सरकार सञ्चालन ऐनले गरेको छ। इलामका न्यायिक समितिले यसैलाई प्राथमिकतामा राखेर काम गरिरहेको उपमेयर दहालले बताइन् । उनले सुनाइन्, मेलमिलापको ढाचामा काम गरिरहेका छौं। संविधानको धारा २१७ ले व्यवस्था गरेको स्थानीय तहमा उपप्रमुख वा उपाध्यक्षको नेतृत्वमा रहने न्यायिक समितिले छिमेकीको झगडादेखि एक वर्ष कैद हुने फौजदारी मुद्दा समेत हेर्ने अधिकार छ। गाउँघरमा हुने झैंझगडा र असमझदारीलाई स्थानीय स्तरमै सुल्झाउन स्थानीय तहहरूले दुवै पक्षलाई भेला गराएर बहस गराउने गरेको छ। समितिले पानीघाटको बाँडफाँट, ज्याला नदिएको, वालबालिका र ज्येष्ठ नागरिकको हेरचाह नगरेको, कुटपिट, लुटपाटदेखि सम्बन्ध विच्छेदसम्मका मुद्दाहरू किनारा लगाउने अधिकार स्थानीय सरकार सञ्चालन ऐनले प्रदान गरेको छ। इलामका ४ नगरपालिका र ६ गाउँपालिका छन्। समितिका संयोजकहरूले पालिकाले पर्याप्त बजेट विनियोजन नगरेको कारण काम गर्न समस्या परेको गुनासो गरेका छन्। जटिलता फुकाउन साझा सहमति सीमित स्रोत साधनकाबीच स्थानीय स्तरमै विवाद समाधान गरिरहेका इलामस्थित स्थानीय तहका न्यायिक समितिका संयोजकहरूले अहिले भोगिरहेका जटिलता फुकाउन साझा सहमति गरेका छन्। जिल्लाका १० वटै न्यायिक समिति संयोजकको सूर्यदय नगरपालिकामा सम्पन्न दुई दिने जिल्ला सम्मेलनमा पालिकाका उपमेयर र उपाध्यक्षले सम्मेलनको दोस्रो दिन १४ बुँदे साझा प्रतिबद्धतामार्फत जटिलता फुकाउँदै न्याय सम्पादन सहज बनाउने प्रतिबद्धता पत्रमा हस्ताक्षर गरेका छन्। संयोजकहरूले समुदाय तहमा उत्पन्न हुने विवादहरूमा छिटो, छरितो, निष्पक्ष, मितव्ययी, प्रभावकारी र जनउत्तरदायी न्याय निरुपणका लागि क्रियाशिल रहने प्रतिबद्धतासमेत जनाए। कानुनी जटिलता र दुबिधाहरूको पहिचान गरी त्यसको अन्त्यका लागि संघीय सरकार, प्रदेश सरकार एवम् सम्बन्धित निकायहरूलाई ध्यानाकर्षण गराउने उनीहरूले उद्घोष गरे। घोषणा पत्रमा भनिएको छ न्यायिक समितिहरूबाट हुने न्याय सम्पादनलाई सक्षम र सुदृढ बनाउन दक्ष र सक्षम तथा विशिष्टीकृत जनशक्तिको व्यवस्था, नियमित क्षमता विकास, पारदर्शी, प्रभावकारी र गुणस्तरीय न्याय प्रणालीको विकास र सोको कार्यान्वयनका लागि आवश्यक पहल गर्ने। न्यायिक समितिहरूलाई आवश्यक बजेट, स्रोत र साधनहरूको उचित व्यवस्थापन गर्न कार्यपालिकासँग समन्वय गर्ने उनीहरूले जनाएका छन्। घोषणा पत्रमा विवादहरूको अभिलेख प्रणालीलाई व्यवस्थित र प्रविधिमैत्री बनाउँदै लैजाने उल्लेख छ। सुरक्षित आवास गृह स्थापना गर्ने घोषणा इलामका १० वटै स्थानीय तहका न्यायी समितिका संयोजकहरूले इलाम सदरमुकाममा जोखिममा परेका बालबालिका, हिंसा पीडित महिला, आर्थिक रूपले विपन्न र ज्येष्ठ नागरिकहरूको लागि जिल्ला सदरमुकाममा अस्थाई सुरक्षित आवास गृह निर्माण गरी सञ्चालनका लागि बजेट विनियोजन गर्न सबै पालिकाहरूमा अनुरोध गर्ने निर्णय गरेका छन्। उनीहरूले आवास गृहको निरन्तरताका लागि राहतकोष स्थापना गर्न आवश्यक पहल गर्ने समेत निर्णय गरेको उपमेयर बरालले बताए।"
"वामपन्थी एक ठाउँ, कहिलेसम्म रहलान् ?","काठमाडौं : दुईतिहाइको बहुमत। केन्द्रदेखि प्रदेशसम्म एकछत्र राज। नेताहरू भन्थे अब १५२० वर्ष वामपन्थीकै सरकार। प्रतिपक्ष कांग्रेस बोल्न सक्ने अवस्थामै थिएन। ०७५ मा जे थियो वामपन्थीकै थियो। तर, तीन वर्ष नपुग्दै वामपन्थीहरू यसरी तितर वितर भए कि एकले अर्कोको अनुहार हेर्न पनि नचाहने अवस्थामा पुगे। शक्ति र सत्ताको झगडाले कोही कांग्रेससँग मिले, कसैले राप्रपासँग अप्राकृतिक गठबन्धन गरे। छुट्टाछुट्टै नाङ्गलो पसल थापे। एकापसमा शत्रुको व्यवहार गरे। यसैकारण, ०७९ को आमचुनावमा सबैले केही न केही गुमाए। राजनीतिले फेरि नयाँ मोड लिएको छ। एमाले, माओवादी केन्द्र र एकीकृत समाजवादीलाई एउटै गठबन्धनमा बाँधिएका छन्। हिजोका वामगठन्धनका सहयात्री तीनै दल एउटै छातामुनि गोलबन्द भएका छन्। विगतका तिक्तता र वैमनस्यता थाँती राखेर आपसी सम्वाद र सहकार्यका लागि तयार भएका छन्। अर्थात्, ०७४ को अवस्थामा वामपन्थीहरू एकठाउँ उभिएका छन्। माओवादी केन्द्रका अध्यक्ष पुष्पकमल दाहाल प्रचण्डले कांग्रेसको काँध फेरेपछि वामशक्तिहरू एक ठाउँ उभिएका हुन्। तर, शुभचिन्तक र कार्यकर्तामा भने अझै उत्साह छैन। भन्न त नेताहरूले सत्ता सहकार्य गर्दै पार्टी एकतासम्म गर्ने धारणा सार्वजनिक गरिरहेका छन्। तर, यसपटकको वाम सहकार्यको जग के कति बलियो छ भन्ने स्पष्ट छैन। सत्ता स्वार्थका कारण मात्रै एक ठाउँ उभिएका हुन वा एउटै कम्युस्टि पार्टी बनाउन पनि तयार भएका हुन् ? पार्टी र नेता खुलेका छैनन्। कसरी नजिकिए ? कम्युनिस्टहरू जुट्ने र फुट्ने कुरा नेपाली राजनीतिमा नौलो होइन। फेरि एक ठाउँ उभिएका छन्। कांग्रेसलाई विपक्षी मोर्चामा धकेलेका छन्। विचार सिद्धान्त नमिलेका कारण नै कांग्रेससँगको गठबन्धन भत्किएको नेताहरूकै विश्लेष्ण छ। धेरै विचार र सिद्धान्त मिल्ने भएकाले यो नयाँ गठबन्धन बनेको उनीहरूको तर्क छ। एमाले उपाध्यक्ष युवराज ज्ञवालीले धेरै जसो विचार सिद्धान्त मिल्ने भएकाले कम्युनिस्टहरू नजिकिएको बताए। कांग्रेसमाओवादीको गठबन्धन अप्राकृतिक भएका कारण नटिकेको उनको तर्क छ। विचार र सिद्धान्त नै नमिल्नेबीचको गठबन्धन अप्राकृतिक थियो, उपाध्यक्ष ज्ञवालीले भने, यही कारण लामो टिकेन। हुनतः विगतमा कम्युनिस्टहरूको लामो समय नटिकेको हो। तर, अहिलेका तीन दलका धेरै कुरा मिल्छन्, कतिपय कुरामा भिन्नता होलान, तर यो हिजोको भन्दा स्वाभाविक र प्राकृतिक छ। विगतको गठबन्धनको सरकारको तुलनामा यो गठबन्धनको सरकार चलाउन पनि सहज हुने उनको तर्क छ। यो सरकार चलाउन पनि सहज हुनेछ, उनले भने। उनले मुलुकले सरकार परिवर्तन मात्र नभएर अग्रगमन खोजेको बताए। मुलुकले परिवर्तन खोजेको हो, यो सरकार तुलनात्मक रूपमा अग्रगामी छ, तरिका पुयाएर चलाएमा उपलब्धि पनि हुन्छ, उनले भने। अग्रगामी काम गरेका कम्युनिस्ट आन्दोलन ठीक रूरुपमा अगाडि बढ्ने बताए। माओवादी केन्द्रका नेता सुरेन्द्रकुमार कार्की (राम)ले सरकारका नीति तथा कार्यक्रमले कम्युनिस्ट एकताका पक्षमा नेताहरू रहेकोनरहेको थाहा हुने बताए। न्यूनतम साझा कार्यक्रम मजदुर किसान, मजदुर किसानको पक्षमा हुनुपयो, कार्कीले भने, एक ठाउँ जम्मा हुने र झगडा गर्ने हो भने त काम छैन। कम्युनिस्ट बाहेकका अन्य दललाई दुस्मन बनाउने काम गर्ने परिस्थिति नरहेको उनको ठम्याइ छ। गैर कम्युनिस्टहरूलाई दक्षिणपन्थी र प्रतिक्रियाबादी बनाउन नहुने उनको भनाइ छ। कम्युनिस्टको मोर्चा बनेको छ, कांग्रेसले पनि लोकतान्त्रिक पक्षधरलाई मिलाउनुपर्ने उनले सुझाव दिए। चुनावमा जुटे, सत्ताका लागि फुटे ०७४ सालको निर्वाचनमा दुई ठूला कम्युनिस्ट पार्टीहरू एक ठाउँ आए। निर्वाचन लडे। २ सय ७५ सदस्यीय प्रतिनिधिसभामा एमालेले १ सय २१ र माओवादी केन्द्रले ५३ सिट गरी १ सय ७४ सिट आफ्नो पक्षमा ल्याए। झन्डै दुईतिहाइको अवस्थामा पार्टी पुग्यो । ०७५ साल जेठ ३ गतेमा कम्युनिस्ट एकता भएर नेकपा बन्यो। संघीय सरकारदेखि ६ प्रदेशमा नै कम्युनिस्ट सरकार स्थापित भयो। देशीविदेशी शक्तिले नेपालमा कम्युनिस्ट सत्ता आएको मन पराइरहेका थिएनन्। पार्टी एकतासँगै बिग्रह पनि सुरुवात भयो। नेकपाभित्रको चरम विवादका कारण ०७७ पुस ७ मा तत्कालीन प्रधानमन्त्री केपी शर्मा ओलीले प्रतिनिधिसभा नै विघटन गरिदिए। त्यसपछि विवादले उग्ररूप लियो। थालिएका विकास निर्माणका काम पनि प्रभावित भए। ०७७ फागुन २३ मा सर्वोच्चले नै नेकपा भंग गरी दियो। एमाले र माओवादी केन्द्र ब्युँतिए। तर, एमाले पनि एक भएर रहन सकेन। ०७८ असार २८ मा सर्वोच्च अदालतले नै एमाले अध्यक्ष केपी शर्मा ओलीको नेतृत्वको सरकारविरुद्ध परमादेश जारी गयो। सर्वोच्चले नै कांग्रेस सभापति शेरबहादुर देउवा प्रधानमन्त्री तोकिदियो। देउवा पक्षमा लागेका एमाले तत्कालीन नेता माधवकुमार नेपालले ०७८ भदौ २ मा नयाँ पार्टी एकीकृत समाजवादी बनाए। दुईतिहाइमा रहेको पार्टी छिन्नभिन्न भयो। ०७९ को निर्वाचनपछि पुनः कम्युनिस्टहरू एक बनाउने कोसिस भएको थियो। ०७९ पुस १० मा एमाले र माओवादी गठबन्धन गरेर माओवादी केन्द्रका अध्यक्ष दाहाललाई प्रधानमन्त्री बनाइएको थियो। यो गठबन्धनमा एकीकृत समाजवादीलाई समावेश गरिएको थिएन। त्यो पनि धेरै दिन टिक्न सकेन। राष्ट्रपति निर्वाचनमा त्यो गठबन्धन भंग भयो। एमालेसँग सहमति तोडेर दाहाल कांग्रेसतिर नै फर्किए। कांग्रेसका उम्मेदवार बनेका रामचन्द्र पौडेललाई प्रधानमन्त्री दाहालकै सहमतिमा राष्ट्रपति बनाइयो। कांग्रेस माओवादीसहितको यो गठबन्धनले करिब १ वर्ष सरकार चलायो। कम्युनिस्ट नमिल्दा के भयो ? कम्युनिस्टहरूको मत सबैभन्दा धेरै छ। तर, उनीहरू नमिल्दा अन्य शक्तिले फाइदा लिँदै आएका छन्। जसले गर्दा मुलुकको समृद्धि र विकासमा प्रभाव हुँदै आएको छ। विगतमा नेकपाको सरकार भत्किँदा मुलुकमा अस्थिरता, अराजकता सिर्जना भएको थियो। भ्रष्टाचार, विकृति विसंगतिले मुलुकलाई गाजेको छ। मुलुकको अर्थतन्त्र थिलथिलो बनाएको छ। दुईतिहाइको सरकारले थालेका काम अधुरा छन्। एमाले उपाध्यक्ष ज्ञवाली कम्युनिस्ट नमिल्दा मुलुकमा धेरै बेथिति बढेको बताउँछन्। वामपन्थी सहकार्य सहितको नयाँ गठबन्धनले देशका पक्षमा काम गरे विचार र सिद्धान्त मिल्ने शक्ति भएको कारण भविष्यमा चुनावी सहकार्य हुँदै पार्टी एकतासम्म हुन सक्ने देखिन्छ। एमाले उपाध्यक्ष ज्ञवाली यो गठबन्धन टिकेर मुलुकलाई केही दिन सके कम्युनिस्ट आन्दोलन ठीकै गतिमा अगाडि बढ्ने बताउँछन्। सुधार गरेर मात्रै हँुदैन, मुलुकमा आमूल परिवर्तन गर्नुपर्छ, कम्युनिस्ट सिद्धान्त नै आमूल परिवर्तन हो, उनले भने, अग्रगामी परिवर्तन गरे अघि बढेमा यो गठबन्धनले कम्युनिस्ट आन्दोनलाई बल पुयाउँछ। माओवादी केन्द्रका नेता देवेन्द्र पौडेल त यो गठबन्धन पार्टी एकतासम्मै पुयाउने उद्देश्यले भएको बताउँछन्। मन्त्री कोही फेरिए,कोही दोहोरिए प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। गठबन्धनको ठूलो दल एमालेले गठबन्धनलाई टिकाउने नाममा प्रभावशाली एवं आकर्षक मन्त्रालय छोडेको छ। माओवादी केन्द्र र राष्ट्रिय स्वतन्त्र पार्टी(रास्वपा)ले शक्तिशाली मन्त्रालय हात पारेका छन्। पार्टीको आन्तरिक विवादका कारण जनता समाजवादी पार्टी(जसपा) ले मन्त्रीका नाम पठाउन सकेन। जसपाका अध्यक्ष उपेन्द्र यादव नै सरकारमा जान चाहन्छन्। तर, पार्टीमा आन्तरिक विवाद र बाह्य प्रभावले समस्या भएको छ। सम्झौतामा हस्ताक्षर नगरेको नेकपा एकीकृत समाजवादी भने सरकारमा थपिएको छ। प्रतिनिधिसभामा ३२ सिट रहेको माओवादी केन्द्रको भागमा प्रधानमन्त्री, अर्थमन्त्री, परराष्ट्रमन्त्री जस्ता आकर्षक मन्त्रालय परेका छन्। ७८ सिट रहेको एमालेका भागमा भौतिक, कानुन, रक्षा जस्ता मन्त्रालय परेका छन्। २१ सिट भएको रास्वपाले गृह मन्त्रालय हात पारेको छ। एमालेबाट कोको ? एमालेले ८ वटा मन्त्रालय पाएको छ। रघुवीर महासेठ दोस्रो वरीयता सहित उपप्रधान एवं भौतिकमन्त्री बनेका छन्। त्यस्तै कानुन न्याय तथा संसदीय मामिला मन्त्रीमा पदम गिरी, रक्षामन्त्री हरि उप्रेती, महिलामन्त्री भगवती चौधरी, खानेपानी राजेन्द्रकुमार राई, उद्योगमा दामोदर भण्डारी, कृषिमा ज्वालाकुमारी साह, भूमिमा बलराम अधिकारी मन्त्री बनेका छन्। पुस १० मा प्रचण्ड प्रधानमन्त्री भएका बेला पनि महासेठ र अधिकारीबाहेक सबै मन्त्री भएका थिए। त्यो बेला गठबन्धन भत्किएपछि छोटो समयमा मात्रै उनीहरूले मन्त्रीको जिम्मेवारी पाएका थिए। माओवादीबाट कोको ? नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थमन्त्री वर्षमान पुन, सञ्चारमा रेखा शर्मा, ऊर्जामा शक्तिबहादुर बस्नेत, पर्यटनमा हितबहादुर तामाङ मन्त्री बनेका छन्। दोहोरिए माओवादीका तीन मन्त्री उपप्रधान तथा परराष्ट्रमन्त्री श्रेष्ठ, सञ्चारमन्त्री शर्मा र ऊर्जामन्त्री बस्नेत दोहोरिएका छन्। यसअघि श्रेष्ठ गृहमन्त्री थिए। शर्मा र बस्नेतलाई मन्त्रालय पुरानै दोहोयाइएको छ। रास्वपाको उपप्रधान एवं गृहसहित ४ मन्त्रालय राष्ट्रिय स्वतन्त्र पार्टीले उपप्रधान एवं गृह मन्त्रालयसहित ४ वटा मन्त्रालयको जिम्मेवारी पाएको छ। गृहमन्त्री पार्टी सभापति रवि लामिछाने बनेका छन्। श्रममा डोरप्रकाश (डीपी) अर्याल, खेलकुदमा विराजभक्त श्रेष्ठ र शिक्षामा सुमना श्रेष्ठ मन्त्री बनेका छन्। पुस १० गते बनेको प्रचण्ड नेतृत्वको सरकारमा पनि लामिछाने गृह र अर्याल श्रममन्त्री नै थिए। रास्वपाबाट मन्त्री बनेका विराज र सुमना नयाँ अनुहार हुन्। अघिल्लोपटक मन्त्री बनेका शिशिर खनाल र डा तोसिमा कार्की भने योपटक मन्त्रिपरिषद्मा परेनन्। खनाल शिक्षा र डा कार्की स्वास्थ्य राज्य मन्त्री थिइन्। एकीकृत समाजवादीबाट जोशी र बुढा एकीकृत समाजवादीबाट दुईजना मन्त्री बनेका छन्। संघीय मामिला तथा सामान्य प्रशासन मन्त्रीमा भानुभक्त जोशी र सहरी विकास मन्त्रीमा धनबहादुर बुढा छन्। नवनियुक्त मन्त्रीहरूलाई राष्ट्रपति रामचन्द्र पौडेलले शपथग्रहण गराएका छन्। राष्ट्रपति भवनमा आयोजित विशेष समारोहमा राष्ट्रपति पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिएकी छन्। शपथ ग्रहण समारोहमा उपराष्ट्रपति रामसहाय यादव, प्रधानमन्त्री प्रचण्ड, सभामुख देवराज घिमिरे सहभागी थिए। फागुन २१ मा नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको शपथ ग्रहण गरेका थिए।"
जसपाले मन्त्री चयन गर्ने अधिकार उपेन्द्र यादवलाई दियो,काठमाडौं : जनता समाजवादी पार्टी (जसपा)ले सरकारमा सहभागी हुने मन्त्रीको चयन गर्ने अधिकार पार्टी अध्यक्ष उपेन्द्र यादवलाई दिएको छ । बिहीबार पार्टी कार्यालय बालकुमारीमा बसेको जसपा कार्यकारीणी बैठकले पार्टीका तर्फबाट सरकारमा सहभागी हुने निर्णय गर्दै मन्त्रीको चयन गर्ने अधिकार पार्टी अध्यक्ष दिएको प्रवक्ता मनिष सुमनले बताए। उनले नयाँ गठबन्धनको हस्ताक्षरकर्ता जसपा भएकाले गठबन्धनलाई पूर्ण रुपमा सहयोग र समर्थन रहने धारणा राखे। मधेश प्रदेश सरकारको सरक्षाको ग्यारेन्टी भएकाले सरकारमा मन्त्रीहरुको नाम पठाउने निर्णय भएको उनको भनाइ छ । प्रधानमन्त्रीसँग सल्लाह गरेर अध्यक्षले मन्त्रीको नाम पठाउने प्रवक्ता सुमनले जानकारी दिए।
बागमतीमा कांग्रेसका ६ मन्त्रीद्वारा राजीनामा,"हेटौंडा : केन्द्रमा सत्ता समीकरणको फेरबदलसँगै बागमती प्रदेशमा नेपाली कांग्रेसले सरकारलाई दिएको समर्थन फिर्तासहित ६ मन्त्रीले राजीनामा दिएका छन् । बुधबार प्रदेशका मुख्यमन्त्री शालिकराम जम्कट्टेललाई एकसाथ उनीहरूले सरकारलाई दिएको समर्थन फिर्तासहित राजीनामा पत्र बुझाएका हुन् । मुख्यमन्त्री जम्कट्टेल नेतृत्वको सरकारमा कांग्रेसका ६, एकीकृत माओवादीका ३ र एकीकृत समाजवादीका २ मन्त्री रहेका छन् । जसमध्ये कांग्रेसको तर्फबाट मन्त्री बनेका आर्थिक मामिला तथा योजनामन्त्री बहादुर सिंह लामा, वन तथा वातावरणमन्त्री मसिना खड्का, ऊर्जा खानेपानी तथा सिँचाइमन्त्री तीर्थबहादुर लामा, उद्योग वाणिज्य, भूमि तथा प्रशासनमन्त्री रामकृष्ण चित्रकार र संस्कृति पर्यटन तथा सहकारीमन्त्री पुकार महर्जन र स्वास्थ्यमन्त्री उत्तम जोशीले राजीनामा दिएका हुन् । कुल १ सय १० जना प्रदेशसभा सदस्य रहेको बागमतीमा कांग्रेसका ३७, एमालेका २७, माओवादी केन्द्रका २१, राप्रपाका १३, एकीकृत समाजवादीका ७, नेमकिपाका ३ र हाम्रो नेपाली पार्टीका २ जना सदस्य छन् । प्रदेशको मुख्यमन्त्री तथा मन्त्रिपरिषद्को कार्यालयमा राजीनामा पत्र हस्तातरण गर्दै कांग्रेस संसदीय दलका नेता बहादुर सिंह लामाले केन्द्रमा सत्तासमीकरणमा आएको परिवर्तनसँगै आएको फेरबदलले राजीनामा दिन परेको बताए। यो प्रजान्तत्रिक अभ्यास रहेकाले त्यसलाई मार्ग प्रदान गरी दिएका छौं, उनले भने, अब हामी नैतिकताको हिसाबले पनि सरकारमा बस्न मिल्दैन । हामीले सरकारलाई दिएको विश्वासको मत पनि फिर्ता लिएका छौं । अहिले प्रतिपक्ष दलको हिसाबले बाहिर बस्ने र सरकारले विश्वासको मत लिन नसकेको अवस्थामा संसद्मा ठूलो दलको हिसाबले संविधानका धाराहरू टेकेर अघि बढ्ने लामाले बताए ।"
समर्थन फिर्ता लिनुअघि नै सुदुरपश्चिमका मुख्यमन्त्रीले गरे समाजवादीका मन्त्री बर्खास्त,"धनगढी : नेकपा एकीकृत समाजवादीले सरकारलाई दिएको समर्थन फिर्ता लिने तयारी गरिरहेका बेला मुख्यमन्त्री कमल बहादुर शाहले आर्थिक मामिला मन्त्री नरेश कुमार शाहीलाई बर्खास्त गरेका छन्। आज (बिहीबार) बिहान मुख्यन्त्री शाहले मन्त्री शाहलाई हटाएर प्रदेश प्रमुखबाट प्रमाणीकरणसमेत गराइसकेका छन्। शाही नेकपा एकीकृत समाजवादीको तर्फबाट प्रदेशको आर्थिक मामिला मन्त्री थिए। मंगलबार मात्रै मुख्यमन्त्री शाहले नेकपा माओवादी केन्द्रका २ जना मन्त्री र एक जना राज्यमन्त्रीलाई बर्खास्त गरेका थिए। नेकपा एकीकृत समाजवादी पार्टीले केहीबेरमा मुख्यमन्त्री कमल बहादुर शाहलाई दिएको समर्थन फिर्ता लिने तयारी गरेको छ। समाजवादीका ४ जना प्रदेश सभा सदस्य छन। समाजवादीले साढे १० बजेका लागि संसदीय दलको बैठक बोलाएको छ। आफ्नै क्याबिनेटका मन्त्री हटाएसँगै मुख्यमन्त्री शाह अल्पमतमा पर्ने निश्चित भएको छ। केन्द्रमा समाजवादी नयाँ सत्ता गठबन्धनमा सहभागि भएसँगै समाजवादीले सुदूरपश्चिममा पनि मुख्यमन्त्री कमल बहादुर शाहलाई दिईएको समर्थन फिर्ता लिने निर्णयमा पुगेको हो। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई सहर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन। उनले अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागि नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिनुहुन्छ : मन्त्री शर्मा,काठमाडौं : प्रधानमन्त्री पुष्पकमल दाहाल 'प्रचण्ड' ले मन्त्रिपरिषदले पूर्णता पाएपछि मात्रै विश्वासको मत लिने भएका छन्। बिहीबार बिहान बसेको मन्त्रिपरिषद् बैठकका निर्णयहरू सार्वजनिक पछि पत्रकारसँग कुराकानी गर्दै सञ्चार तथा सूचना प्रविधि मन्त्री एवं सरकारका प्रवक्ता रेखा शर्माले मन्त्रिपरिषदले पूर्णता पाएपछि मात्रै प्रधानमन्त्रीले विश्वासको मत लिने जानकारी गराएकी हुन्। अहिले मन्त्रिपरिषद् २० सदस्यीय छ। नेपाली कांग्रेसले 'प्रचण्ड' सरकारबाट समर्थन फिर्ता लिएपछि प्रधानमन्त्री दाहालले विश्वासको मत लिनुपर्ने भएको हो। उनले एक महिनाभित्र संसदबाट विश्वासको मत लिनुपर्नेछ। कांग्रेसको आज बिहान बसेको संसदीय दलको बैठकले प्रचण्ड सरकारलाई दिएको समर्थन फिर्ता लिएको छ। प्रचण्डले राजनीतिक बेइमानी गरेको ठहर गर्दै समर्थन फिर्ता लिएको कांग्रेसले जनाएको छ।
यो सरकारलाई असफल हुने छुट छैन : एमाले,"काठमाडौं : नेकपा एमालेका सांसद महेश बर्तौलाले यो सरकारलाई असफल हुने छुट नभएको बताएका छन्। मन्त्रिपरिषद पुनर्गठन पछि बसेको पहिलो प्रतिनिधिसभा बैठकको शून्य समयमा बोल्दै एमाले प्रमुख सचेतक बर्तौलाले नेकपा एमालेसहितको सहभागीतामा सरकार बनेको भन्दै देश र जनतालाई केन्द्रमा राखेर काम गर्नुपर्ने बताए। एमाले नेता तथा प्रमुख सचेतक पदम गिरी मन्त्री बनेपछि अध्यक्ष ओलीले बर्तौलालाई प्रमुख सचेतक बनाएका हुन्। उनी पहिले सचेतक थिए। उनले सरकार फेरिए पनि आफ्ना भूमिका र देशप्रतिको जवाफदेहीता नफेरिएको उल्लेख गरे। 'हाम्रा आसनहरू फेरिएका छन्। हाम्रा भूमिकाहरू फेरिएका छन्। देशप्रतिको जवाफदेहिता फेरिएको छैन। जनताप्रतिको कर्तव्य बदलाव आएको छैन। यसकारण यो सरकारले देश र जनतालाई केन्द्रमा राखेर काम गर्नुपर्छ। सरकारले विकास, समृद्धि, सुशासन र सामाजिक न्यायलाई ध्येय बनाएर काम गर्नुपर्छ,'उनले भने,' यो सरकारलाई लुलाउने छुट छैन। असफल हुने छुट छैन। कमजोर हुने छुट छैन । सरकारले समग्र देशको हितको पक्षमा काम गर्ने सामर्थ्य राख्नुपर्छ।' उनले थपे,'हिँड्दा हिँड्दै काँध गल्यो भने पनि काँध फेर्ने छुट यो सरकारलाई छैन। हिँड्दाहिँड्दै आफ्नै भारीले थिचिने अवस्थाको वातावरण बनाउने पनि सरकारलाई छुट छैन।'"
पुनर्निर्माणको काम धेरै ढिला भइसक्यो,"जारकोटको रामीडाँडा केन्द्रविन्दु भएर गत कात्तिक १७ गते गएको भूकम्पमा भेरी नगरपालिकाले खोज, उद्धार र राहत वितरणमा निकै प्रभावकारी रूपमा छिटोछरितो काम गयौं। तर, पुनर्निर्माणको काममा भने निकै ढिला भएको छ। भूकम्प गएको चार महिना भइसक्यो। अहिलेसम्म स्थायी पुनर्निर्माणको प्रक्रिया थालिसक्नु पर्नेमा अस्थायी आवासको पहिलो किस्ता दिए पनि दोस्रो किस्ता दिन सकेका छैनौं। भूकम्पपीडितलाई अस्थायी आवासको दोस्रो किस्ताको रकम भुक्तानीका लागि राष्ट्रिय पुनर्निर्माण प्राधिकरणले विपद् पोर्टल सफ्टवेयरको व्यवस्था गरेको छ। उक्त पोर्टलमा भत्किएको घरको फोटो, नवनिर्मित अस्थायी टहराको फोटो अपलोडसहितको प्रक्रिया पूरा गरेपछि मात्र भुक्तानी दिन मिल्ने व्यवस्था मिलाएको छ। विपद् पोर्टलमा अस्थायी आवासको काम पूरा गरेका लाभग्राहीको विवरण बुझाउने काम भइरहेको छ। भेरी नगरपालिकामा ६ हजार ६ सय ३१ लाभग्राही कायम भएकामध्ये दोस्रो किस्ताका लागि २ हजार ४ सय परिवारको विपद् पोर्टलमा इन्ट्री गर्ने काम सकिएको छ। काम सकेका अन्य लाभग्राहीको पनि अपलोड गर्ने काम भइरहेको छ। यद्यपि स्थायी पुनर्निर्माणको काम अहिलेसम्म थालनी हुन नसक्दा पीडितहरूको निकै बिजोग अवस्था छ। जेनतेन चिसो छलेका भूकम्पपीडितलाई वर्षा छेक्न निकै मुस्किल पर्ने देखिन्छ। बाढी पहिरोको जोखिम पनि उत्तिकै छ। अन्य संक्रामक रोग फैलन सक्ने त्यत्तिकै खतरा छ। हजारौं निजी घर, दर्जनौं विद्यालय, सरकारी कार्यालय, प्राकृतिक सम्पदा, मन्दिर, ऐतिहासिक दरबारमा क्षति पुगेको छ। सडक, खानेपानी, सिञ्चाइलगायतका पूर्वाधार ध्वस्त भएका छन्। यी सबैको यथाशीघ्र पुनर्निर्माण गर्न सकेनौं भने अवस्था निकै जटिल हुन सक्नेछ। पुनर्निर्माणमा हामी निकैपछि परेका छौं। त्यसैले तत्काल पुनर्निर्माण थाल्नुको विकल्प छैन। सरकारले विपद् संकटग्रस्त क्षेत्र घोषणा गरे पनि अहिलेसम्म हामीले त्यसको विस्तृत मोडालिटी हेर्न पाएका छैनौं। त्यसैले भूकम्प प्रभावित क्षेत्रको पुनर्निर्माणमा संघीय सरकार गम्भीर हुनु जरुरी छ। (घर्ती, भेरी नगरपालिकाका प्रमुख हुन्।)"
"सहकारी, मिटरब्याज र लघुवित्त पीडितका समस्याबारे प्रधानमन्त्री प्रचण्डले के भने ?","काठमाडौं : प्रधानमन्त्री पुष्पकमल दाहाल प्रचण्डले सहकारी, मिटरब्याज पीडित र लघुवित्त वित्तीय संस्थाका समस्या समाधान गर्न लागिपरेको बताएका छन्। आज प्रतिनिधि सभामा उठेका विषयको जवाफ दिँदै प्रधानमन्त्री प्रचण्डले सहकारीसँग जोडिएका समस्या समाधानका लागि राष्ट्रिय योजना आयोगका सदस्यको संयोजकत्वमा गठित कार्यदलले दिएका सुझाव कार्यान्वयन भइरहेको बताएका हुन्। सांसदहरुले लामो समयदेखि सहकारी, मिटरब्याज पीडित र लघुवित्त वित्तीय संस्थाका समस्या समाधान गर्न आन्दोलन भएको भन्दै सरकारले के गर्दैछ भन्ने प्रश्न गरेका थिए। उनले वित्तीय सहकारी संस्थाको नियमनका लागि दोस्रो तहको नियामक निकाय बनाउने कानुनको मस्यौदा अन्तिम चरणमा पुगेको जानकारी गराए। बचत तथा ऋणको मुख्य कारोबार गर्ने कुनै पनि प्रकृतिको सहकारी संघ, प्रदेश र स्थानीय तहबाट दर्ता, कार्यक्षेत्र विस्तार र सेवा केन्द्रको स्वीकृतिमा रोक लगाइएको छ। वित्तीय सहकारी संस्थाको नियमनका लागि दोस्रो तहको नियामक निकाय बनाउने कानुनको मस्यौदा अन्तिम चरणमा पुगेको छ।प्रधानमन्त्री प्रचण्डले सहकारी संघ संस्थाको सम्पत्ति र दायित्व लगायतको वित्तीय अवस्था देखिने स्वेतपत्र जारी गर्ने, सहकारीका सञ्चालक, लेखा सुपरीवेक्षण समितिका पदाधिकारी तथा व्यवस्थापकको सम्पत्ति विवरण पेश गर्ने र आगामी चैत्र मसान्तसम्म माग भएबमोजिमको बचत फिर्ता गर्ने गरी बचत फिर्ता कार्ययोजना विभागमा पेश गर्ने व्यवस्थाका लागि निर्देशन भइसकेको छ। उनले सहकारी बचत तथा कर्जा सुरक्षण कोष, कर्जा असुली न्यायाधीकरण र सहकारी कर्जा सूचना केन्द्रलगायतका संस्थागत संरचना स्थापना र सञ्चालनका लागि आवश्यक गृहकार्य भइरहेको जानकारी गराए। कार्य विस्तृतीकरण प्रतिवेदन संशोधनका लागि प्रस्ताव गरिएको छ। ठूला कारोबार गर्ने समस्याउन्मुख सहकारी संस्थाहरूको पहिचान गरी नेपाल राष्ट्र बैंकको समेत सहभागितामा सघन अनुगमन कार्य प्रारम्भ गरिएको छ। प्रचण्डले भने,हालसम्म १८ वटा सहकारी संस्थाहरूलाई सहकारी ऐन, २०७४ बमोजिम समस्याग्रस्त सहकारी संस्था घोषणा गरी सम्पत्ति र दायित्व फरफारक गर्न समस्याग्रस्त सहकारी व्यवस्थापन समितिमा पठाइएको छ। समस्याग्रस्त घोषणा गरिएका र समस्याउन्मुख देखिएका सहकारीका सञ्चालक र व्यवस्थापक एवं सम्बन्धित पदाधिकारीहरूबाट नागरिकको बचत रकम अपचलन र आर्थिक अनियमिततामा नेपाल प्रहरीको केन्द्रीय अनुसन्धान ब्यूरोबाट समेत अनुसन्धान भइरहेको छ। मिटरब्याजको अनुचित लेनदेनलाई फौजदारी कसुरका रूपमा कारवाही उनले सांसदहरुले मिटरब्याज पीडित जनताका समस्यामा सरकारको ध्यानाकर्षण भएको बताए। यो समस्यालाई बेलैमा बुझेर गत वर्षको चैत २० गते नै सरकारले अधिकारसम्पन्न उच्चस्तरीय जाँचबुझ आयोग गठन गरेको सम्मानित सदनलाई जानकारी नै छ। प्रचण्डले भने,आयोगको ८ महिने कार्यकालमा देशभर करिब २७ हजार उजुरी संकलन भएमध्ये ५ हजार भन्दा बढी फछ्र्यौट भएका छन् भने बाँकीका हकमा समाधान खोज्न यही ३ माघ, २०८० को मन्त्रिपरिषद् बैठकबाट नयाँ कार्यविधि स्वीकृत गरिएको छ। यसका साथै फौजदारी कार्यविधि संहिता, २०७४ मा संशोधन गरी मिटरब्याजको अनुचित लेनदेनलाई फौजदारी र सरकारवादी कसुरका रूपमा कारवाही अघि बढाउने व्यवस्था गरिएको छ। यही १६ फागुनसम्म दुई हजार नौ सय ९४ वटा उजुरी आपसी मेलमिलापबाट फछ्र्यौट भएका छन्। जिल्ला प्रहरी कार्यालयहरूमा दुवै पक्षको छलफलबाट मेलमिलाप गराउने र मेलमिलाप हुन नसके प्राप्त प्रमाणका आधारमा अदालतमा मुद्दा दर्ता गर्ने अहिलेको प्रयासबाट अब केही समयमै सबै उजुरी फछ्र्यौट हुने उनको भनाई छ। मिटरब्याजका लेनदेनलाई एकमुष्ट रूपमा बदर गर्नुपर्ने मागसहित संघर्षमा रहेका नागरिक समूहसँग संवाद र समस्या समाधानका लागि गृह मन्त्रालयका सहसचिवको संयोजकत्वमा वार्ता टोली गठन भएको छ। संघर्षरत पक्षसँग अहिले भइरहेको वार्ता छिटै तार्किक निष्कर्षमा पुग्ने मेरो विश्वास छउनले भने। लघुवित्त वित्तीय संस्थाहरूलाई छानविन गरी कारवाहीको दायरामा ल्याउन शुरु प्रधानमन्त्री प्रचण्डले प्रचलित कानुन तथा नेपाल राष्ट्र बैङ्कबाट दिइएको निर्देशन विपरीत कार्य गर्ने लघुवित्त वित्तीय संस्थाहरूलाई छानविन गरी कारवाहीको दायरामा ल्याउने कार्य शुरु भइसकेको जानकारी गराए। लघुवित्त वित्तीय संस्थाले आवश्यकता र औचित्यको आधारमा एक पटकको लागि असुल हुन बाँकी ब्याजको कम्तीमा ५ प्रतिशत रकम असुल गरी २०८० चैत्र मसान्तसम्म कर्जाको पुनर्तालिकीकरण वा पुनर्संरचना गर्न सक्ने र त्यस्तो कर्जालाई सक्रिय कर्जामा वर्गीकरण गर्ने व्यवस्था गरिएको छ। उनले भने, तोकेभन्दा बढी लिइएको सेवा शुल्क फिर्ता गरी सम्बन्धित ऋणीको खातामा जम्मा गर्न दिएको निर्देशन कार्यान्वयन भइरहेको छ। साथै, गुनासो सुनुवाइ र त्यसको समाधानका लागि लघुवित्त संस्था सुपरीवेक्षण विभागमा बेग्लै डेस्कको ब्यवस्था गरिएको छ। प्रधानमन्त्री प्रचण्डले दुग्ध किसानको भुक्तानी सहज बनाउन किसानले पाउनुपर्ने पौष मसान्तसम्मको बक्यौता चैत्र २१ गतेभित्र भुक्तानी गरिसक्ने र अन्य नियमित भुक्तानी जारी राख्ने सहमति भएको जानकारी गराए।"
"प्रचण्डले गठबन्धन भत्काएर कांग्रेसको मात्रै नभइ, जनमतको पनि घोर अपमान गरे : प्रमुख सचेतक लेखक","काठमाडौं : नेपाली कांग्रेसले प्रधानमन्त्री पुष्पकमल दाहाल 'प्रचण्ड' ले गठबन्धनमा भएका सहमतिलाई तोडेर एकतर्फीरुपमा गठबन्धन तोडेको ठहर गरेको छ। मन्त्रिपरिषद् पुनर्गठनपछि बिहीबार बसेको प्रतिनिधिसभा बैठकमा बोल्दै नेपाली कांग्रेस प्रमुख सचेतक रमेश लेखकले मुलुकको दिगो शान्तिका लागि गरिएको गठबन्धन भत्काएर प्रधानमन्त्री दाहालले कांग्रेसको मात्रै नभइ लोकतान्त्रिक गणतान्त्रिक व्यवस्थाविरुद्ध कुठराघात गरेको आरोप लगाए। 'मुलुकमा दिगो शान्ति, सुशासन,संविधानको रक्षा विकास र समृद्धि प्राप्त गर्ने राजनीतिकलाई स्थिरता साथ अगाडि बढाउने हाम्राबीच सहमति भएका थिए। प्रचण्डजीले गठबन्धनको मूल्य र मान्यतालाई भत्काएर गठबन्धनमा भएका सहमतिलाई तोडेर एकतर्फीरुपले अविश्वासनीयरुपले गठबन्धन तोड्नुभयो। त्यो हाम्रो ठहर हो,'उनले भने,' निर्वाचनका समयमा नेपाली जनताका बीचमा बोलेका बाचाहरू, प्रतिज्ञाहरूलाई वेवास्ता गर्दा नेपाली कांग्रेसप्रति मात्रै विश्वासघात होइन यो संविधान संघीय लोकतान्त्रिक गणतान्त्रिक व्यवस्थाका विरुद्ध कुठराघात हो। यो जनमतको पनि घोर अपमान हो।' कांग्रेस नेता लेखकले गठबन्धनका नाममा प्रधानमन्त्री प्रचण्ड आफ्नो जिम्मेवारीबाट भाग्न खोजेको आरोप लगाए। उनले भने,'जनताको जनमतको अपमान गर्दै कपोकल्पित कथा बुनेर,सानातिना मुद्दा उठाएर आफ्नो जिम्मेवारीबाट भाग्ने, गठबन्धनलाई भत्काउने र अविश्वसनीय काम गरेकाले यसलाई हामीले भन्नैपर्छ राजनीतिक बेइमानी हो।' प्रधानमन्त्री दाहालले कांग्रेससँगको गठबन्धन भत्काएर एमाले नेतृत्वमा नयाँ गठबन्धन बनाएका छन्। प्रचण्डले गठबन्धन तोडेपछि कांग्रेसले समर्थन फिर्ता लिएको छ। आज बसेको संसदीय दलको बैठकले प्रचण्ड सरकारलाई दिएको समर्थन फिर्ता लिएको छ। गठबन्धन तोडेर प्रचण्डले राजनीतिक बेइमानी गरेको कांग्रेसको ठहर छ।"
"सुदूरपश्चिममा समाजवादीले समर्थन फिर्ता लिंदै, अल्पमतमा परे मुख्यमन्त्री शाह","धनगढी : सुदूरपश्चिममा नेकपा एकीकृत समाजवादी पार्टीले पनि मुख्यमन्त्री कमलबहादुर शाहलाई दिएको समर्थन फिर्ता लिने भएको छ। समाजवादीका ४ जना प्रदेश सभा सदस्य छन्। योसँगै मुख्यमन्त्री शाह अल्पमतमा परेका छन्। केन्द्रमा समाजवादी नयाँ सत्ता गठबन्धनमा सहभागी भएसँगै सुदूरपश्चिममा पनि मुख्यमन्त्री कमलबहादुर शाहलाई दिइएको समर्थन फिर्ता लिने निर्णयमा पुगेको हो। आज (बिहीबार) १० बजे संसदीय दलको बैठक बसेर सरकारलाई दिईएको समर्थन फिर्ता लिने तयारी भएको समाजवादी संसदीय दलको कार्यालय स्रोतले जनाएको छ। योसँगै सुदूरपश्चिमका मुख्यमन्त्री अल्पमतमा परेका छन्। बुधबार नेकपा माओवादी केन्द्रले पनि समर्थन फिर्ता लिएको थियो। समाजवादीले सरकारलाई दिएको समर्थन फिर्ता लिएपछि मुख्यमन्त्री शाहसँग अब २६ जनाको मात्रै समर्थन रहन्छ। नेपाली काँग्रेसका १८ जना, नागरिक उन्मुक्तिका ७ जना र स्वतन्त्र १ जना गरी २६ जनाको मात्रै मुख्यमन्त्री शाहलाई समर्थन रहने छ। स्तन्त्र सांसद डाक्टर तारादत्त जोशी भने अहिले पर्ख र हेरको अवस्थामा छन्। उनी अहिलेसम्म कुनै पनि निर्णयमा नपुगेको बताएका छन्। तर नागरिक उन्मुक्ति अझै सत्ता गठबन्धनमा सहभागी नभएकाले सुदूरपश्चिममा सरकार बनाउन नयाँ गठबन्धनलाई पनि बहुमत नपुग्ने देखिन्छ। समाजवादीले समर्थन फिर्ता लिएसँगै शाहसँग २६ र नयाँ गठबन्धनमा २५ जना भएका छन्। राप्रपाका एकजना प्रदेश सभा सदस्यले पुरानो गठबन्धनमा विपक्षमा भोट हालेका थिए।"
कांग्रेसले भन्यो  प्रचण्डले राजनीतिक बेइमानी गरे,"काठमाडौं : नेपाली कांग्रेस संसदीय दलको बैठकले सरकारलाई दिएको समर्थन फिर्ता लिने निर्णय गरेको छ। बिहीबार बिहान सिंहदरबारमा बसेको बैठकले प्रधानमन्त्री पुष्पकमल दाहाल 'प्रचण्ड'लाई दिएको समर्थन फिर्ता लिएको हो। प्रचण्डले बेइमानी गरेकाले समर्थन फिर्ता लिने निर्णय भएको मुख्य सचेतक रमेश लेखकले बताए। उनले मुलुकमा दिगो शान्ति,सुशासन, विकासको समृद्धि र स्थिरताका लागि माओवादीसँग गठबन्धन गरेको तर प्रचण्डले राजनीतिक बेइमानी गरेकाले समर्थन फिर्ता लिएको बताए। उनले प्रचण्डले कांग्रेससँगको गठबन्धन भत्काएर मुलु्कलाई अस्थिरता,अन्योल र अनिश्चितातर्फ लैजाने काम गरेको आरोप लगाए। यसअघि नै कांग्रेसको केन्द्रीय कार्यसम्पादन बैठकले यसअघि नै समर्थन फिर्ता लिने निर्णय गरेको थियो।"
कांग्रेसको राजनीतिक व्यवहारको कारण गठबन्धन परिवर्तन गर्नुपर्यो : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले कांग्रेसको राजनीतिक व्यवहारको कारण गठबन्धन परिवर्तन गर्नुपर्ने आवश्यकता रहेको बताएका छन्। आज प्रतिनिधि सभाको बैठकलाई सम्बोधन गर्दै उनले कांग्रेसले समर्थन फिर्ता लिएकाले आफूले विश्वासको मत लिने जानकारी गराएका हुन्। उनले भने,उनले ११ महिने सहकार्य लागिका लागि धन्यवाद छ। राजनीतिमा व्यक्तिगत सम्बन्धभन्दा माथि राजनीति माथि हुँदो रहेछ। उनले भने,कोसी प्रदेशमा कांग्रेसको एक समूहले विद्रोह गर्दा दण्ड हुनुपर्ने तर पुरस्कार पायो। राष्ट्रिय सभा निर्वाचनमा पनि उहि समूहले मत हालेन र माओवादी उम्मेद्वार हार्यो। महासमिति बैठकमा पनि सहयात्री दललाई अपमान गरेको थियो। कांग्रेसको राजनीतिक प्रतिवेदनमा माओवादी जनयुद्धको दानवीकरण नै गरियो उनले महासमिति बैठकमा धर्मका नाममा हस्ताक्षर गरेकोप्रति असन्तुष्ट व्यक्त गरे। निर्वाचन आउन चार वर्ष बाँकी छँदै गठबन्धनका साझेदारहरूमाथि अनावश्यक र बेसमयको मानमर्दन कतैबाट पनि विवेकपूर्ण र राजनीतिक थिएन। संघीय लोकतान्त्रिक गणतन्त्र स्थापनाका लागि विस्तृत शान्ति सम्झौतामा हस्ताक्षर गरेको अनि समावेशी, धर्मनिरपेक्ष र समाजवादउन्मुख संविधान निर्माणको मुख्य साझेदार रहेको नेपाली कांग्रेसको महासमिति बैठकमा स्टल नै राखेर जसरी धर्मका नाममा हस्ताक्षर अभियान चलाइयो, त्यसले कांग्रेसको संविधानप्रतिको प्रतिवद्धतामै आशंका जनाउन सक्ने जमिन तयार गर्यो। उनले भने, महासमितिमा पेश गरिएको राजनीतिक प्रतिवेदनमा माओवादी जनयुद्धको न्यूनीकरण मात्र होइन, दानवीकरण नै गरियो र ०४७ सालकै संविधान ठीक भएको आशयको प्रतिवेदन वितरण गरियो। यसरी हामीबीच हिजो मिलिसकेका सैद्धान्तिक र वैचारिक विषयमा समेत शंका र अविश्वासको वातावरण बन्यो। उनले व्यक्तिगतरुपमा माया गरेपनि परिवर्तन, समृद्धि राजनीतिक र सुशासन नारा बोक्दा जति साथ दिनुपर्ने त्यति नदिएको धारणा राखे। एक वर्ष कार्यकाल पुरा भएपछिको सम्बोधनमा त मैले कार्यक्षमता प्रमाणित नभए वा देशमा सकारात्मक परिवर्तन ल्याउन र आशा जगाउन नसके पद ओगटिनरहने घोषणा नै गरेको थिएँ। प्रचण्डले भने, मेरो यो तहको प्रतिवद्धतामा गठबन्धनका केही घटकबाट मैले अपेक्षित साथ पाइनँ। म संकेतमा केवल यत्ति भन्छु, साथीहरूले व्यक्तिका रूपमा त मलाई माया गर्नुभयो तर परिवर्तन, सुशासन र समृद्धिको तीब्र आकांक्षा बोकेको प्रधानमन्त्रीका रूपमा मलाई न्याय गर्नुभएन। नयाँ गठबन्धनको लक्ष्य सत्ता होइन, सुशासन र समृद्धि हुनेछ आफूले सरकारको गतिसँग असन्तुष्ट छु भनेर पटकपटक भनेको स्मरण गर्दै प्रधानमन्त्रीले आउँदा दिनमा सरकारका काम र परिणामबाट प्रमाणित हुने विश्वास व्यक्त गरे। मसँग दुई विकल्प थिए, औसत र तदर्थ सरकार चलाएर पदको रक्षा गरिरहने कि पदको जोखिम उठाएरै भएपनि आफ्नो राजनीतिक प्रतिबद्धताअनुसार, राष्ट्रनिर्माणमा लाग्ने ? मैले दोस्रो विकल्प रोजेँ,प्रचण्डले भने,त्यो कति जोखिमपूर्ण थियो र छ, पछिल्ला दुई दिनका घटनाक्रमले देखाइरहेका छन्। अब यो कति परिणामुखी हुन्छ, त्यो पनि विश्वासको मत लिने बेलासम्म प्रारम्भिक रूपमा प्रमाणित भइसक्ने मेरो विश्वास छ। उनले प्रचण्डले आफ्नो लक्ष्य सत्ता हुने नभई देशमा सुशासन, सामाजिक न्याय र समृद्धि कायम गर्ने रहेको बताए। प्रचण्डले गठबन्धनका सबै घटकका तर्फबाट आफू सुशासन कायम गर्ने कार्यमा प्रतिबद्ध रहेको बताए। मलाई विश्वास छ, हामीले एकै ठाउँमा उभिएर शासनका लक्ष्यहरू हासिल गर्नेछौँ, प्रधानमन्त्री प्रचण्डले भने, गठबन्धनका सबै घटकका तर्फबाट म सङ्कल्प गर्दछु, हाम्रो लक्ष्य सत्ता हुने छैन, सुशासन, सामाजिक न्याय र समृद्धि हुनेछ। उनले आफ्नो कदम अस्थिरता लाग्न सक्ने भएपनि कसैलाई गतिशीलता तर म देश र जनताको हित काम गर्ने बताए। म सरकारको गतिसँग असन्तुष्ट छु भनेर मैले पटकपटक भनिरहेकै हुँ। मसँग दुई विकल्प थिए, औसत र तदर्थ सरकार चलाएर पदको रक्षा गरिरहने कि पदको जोखिम उठाएरै भएपनि आफ्नो राजनीतिक प्रतिवद्धताअनुसार, राष्ट्रनिर्माणमा लाग्ने ? मैले दोस्रो विकल्प रोजेँ। उनले थपे, त्यो कति जोखिमपूर्ण थियो र छ, पछिल्ला दुई दिनका घटनाक्रमले देखाइरहेका छन्। अब यो कति परिणामुखी हुन्छ, त्यो पनि विश्वासको मत लिने बेलासम्म प्रारम्भिक रूपमा प्रमाणित भइसक्ने मेरो विश्वास छ। कसैलाई मेरो कदम अस्थिरता लाग्न सक्छ, कसैलाई गतिशीलता तर यसको केन्द्रमा म छैन, मेरो पद छैन, देश र जनताको हित छ। आउँदा दिनमा सरकारका काम र परिणामबाट म त्यो प्रमाणित गर्न प्रतिवद्ध छु।"
शिवरात्रिको पूर्वसन्ध्यामा पशुपतिमा रौनक (फोटोफिचर),काठमाडौं : शिवरात्रिको पूर्वसन्ध्यामा पशुपतिमा रौनकता छाएको छ। शुक्रबार परेको महाशिवरात्रिका अवसरमा पशुपतिमा रौनकता छाएको हो। पशुपति क्षेत्र विकास कोषले सम्पूर्ण तयारी पूरा भएको जनाएको छ। महाशिवरात्रि नजिकिँदै गर्दा पशुपति क्षेत्र आसपासमा देश विदेशबाट आउने साधुहरूको संख्या बढ्दै छ। महाशिवरात्रिमा पशुपतिको दर्शन गर्नका लागि विभिन्न स्थानबाट साधुहरू आएका छन्। तस्बिर : अभिषेक महर्जन
धादिङ बस दुर्घटना अपडेट : हराइरहेका दुई जनाको शव फेला,धादिङ : धादिङको गजुरी गाउँपालिका५ घाटबेँसीमा भएको यात्रु बस दुर्घटनामा हराइरहेका तीनमध्ये दुई जनाको शव फेला परेको छ। कपिलवस्तुको भैरहवाबाट काठमाडौँतर्फ आउँदै गरेको लु२ख २१२१ नम्बरको बस बुधबार बिहान त्रिशूली नदीमा खस्दा हराइरहेका स्याङ्जाको वालिङ नगरपालिका९ का विराज गैरे र रुपन्देहीको लुम्बिनी सांस्कृतिक नगरपालिका१२ का नर्मदा सुवेदीको शव आज फेला परेको हो। योसहित दुर्घटनामा मृत्यु हुनेको संख्या नौ पुगेको छ। गैरेको शव दुर्घटनास्थलभन्दा करिब दुई सय मिटर तल र सुवेदीको शव दुर्घटनास्थलबाट करिब एक किलोमिटर टाढा फेला परेको जिल्ला प्रहरी कार्यालय धादिङका प्रहरी नायब उपरीक्षक सन्तुलालप्रसाद जैसवारले जानकारी दिए। नेपाल प्रहरी र सशस्त्र प्रहरीको संयुक्त गोताखोर टोलीले खोजी गर्ने क्रममा दुवै जनाको शव फेला पारेको हो। बसमा सवार प्रकाश पाठक अझै हराइरहेका छन्। उनको खोजी कार्य जारी छ। सो दुर्घटनामा ३९ यात्रु घाइते भएका थिए।
भन्सार छलेर ल्याएको सामग्री बरामद,"बुटवल : भारतीय सीमा नाकाबाट भन्सार छलेर ल्याएका सामग्री बरामद भएको छ। जिल्ला प्रहरी कार्यालय रुपन्देही मातहत खटिएको प्रहरी टोलीले जिल्लाको विभिन्न स्थानबाट भन्सार छलेर ल्याएका १२ लाख ८४ हजार ४ सय रुपैयाँ बराबरको सामान बरामद गरेको हो। बरामद गरिएका सामान सहितका व्यक्तिहरूलाई बिहीबार आवश्यक कारबाहीका लागि भैरहवा भन्सार कार्यालय बेलहियामा बुझाइएको छ। प्रहरीका अनुसार सम्मरीमाई गाउँपालिका७ हर्दिबाट पिकअप जीपमा ल्याउँदै गरेको सात वटा कार्टुन (१९० जोर), सिद्धार्थनगर नगरपालिका१ बाईपासबाट ५६ किलो तामाको तार, हर्बल न्युट्रेशन फार्मुला, ओमसतिया २ पडसरीबाट ७५ थान साडी, बुटवल उपमहानगरपालिका९ नयाँ बसपार्कबाट हुक्काको फेलेबर ८२३ पिस, मायादेवी गाउँपालिका५ लुथुवाबाट कपडा बरामद गरिएको छ।"
"महाशिवरात्रि : खटिए ४ हजार ९४ सुरक्षाकर्मी, मोबाइल गस्तीदेखि ड्रोनबाट निगरानी","काठमाडौं : महाशिवरात्री सुरक्षाको लागि ४ हजार ९४ प्रहरी कर्मचारी परिचालन हुने भएका छन्। उपत्यका प्रहरी कार्यालयका प्रवक्ता दिनेसराज मैनालीका अनुसार महाशिवरात्रीको अवसरमा शुक्रबार पशुपतिनाथ मन्दिर परिसरमा स्वदेशी विदेशी भक्तजनको अत्यधिक भीड लाग्ने भएकाले विशेष सुरक्षा योजना लागु गरिएको छ। पशुपतिनाथ मन्दिर परिसरमा शान्ति सुरक्षा तथा सवारी व्यवस्थापन गर्नका लागि एकिकृत सुरक्षा योजना अन्तर्गत प्रविधि र प्रहरीको परिचालन गरिएको हो। फागुन २४ गते देखि २६ गतेसम्म यहि योजनाअनुसार नै पशुपति क्षेत्रको निगरानी र सुरक्षा व्यवस्थामा कडाइ गरिएको छ। मेलामा कर्डन, पिकेट, मोबाइल गस्ती, पैदल गस्ती स्टाइकिङ मार्फत गस्ती गरिनेछ। भिडभाडमा हुन सक्ने अपराध, चोरी लुटपाट जस्ता कार्य रोक्नको लागी ड्रोन, सीसीटिभी क्यामेरा, बडी वर्न क्यामेराले निगरानी गरिने उनको भनाई छ। पशुपतिनाथको दर्शन गर्न आउने भक्तजनको स्वास्थ्यलाई ध्यान राख्दै नेपाल प्रहरी अस्पतालबाट चिकित्सकसहितको एम्बुलेन्स पशुपति परिसरमा तयारी अवस्थामा रहनेछ। आपत विपद् आई परेमा तालिम प्राप्त उद्धारकर्मीलाई रिजर्भमा राखिएको छ। मेलामा तीन सिफ्टमा ३ हजार ७२ जना सुरक्षाकर्मी परिचालन हुनेछन्। जसमा २ हजार १५७ जना पुरुष र ९१५ जना महिला सुरक्षाकर्मी खटाइएको छ। सादा पोसाक, सञ्चार, ड्रोन अपरेटर, ट्राफिक व्यवस्थापन गरी ४ हजार ९४ जना सुरक्षाकर्मी परिचालन भएका छन्। काठमाडौँ उपत्यका प्रहरी कार्यालय रानीपोखरीद्वारा मातहत काठमाडौँ उपत्यका ट्राफिक प्रहरी कार्यालय रामशाहपथ, काठमाडौँ उपत्यका अपराध अनुसन्धान कार्यालय, मिनभवन र जिल्ला प्रहरी परिसर काठमाडौँको सहकार्य रहेको छ। मन्दिर परिसरमा सुरक्षा प्रदान गरिनुका साथै सवारी व्यवस्थापनमा चुस्त र कडाइ गरिएको प्रवक्ता मैनालीले जानकारी दिए। मेला अवधिभर जिल्ला प्रहरी परिसर काठमाडौँका प्रवक्ता नवराज अधिकारीको कमान्डमा प्रहरी परिचालन गरिएको छ। उपत्यका प्रहरी कार्यालय रानीपोखरीका प्रमुख एआइजी दिपक थापाका अनुसार महाशिवरात्री पर्वलाई सुरक्षित र भव्य बनाउनका लागी सम्पूर्ण तयारी पुरा भएको छ। भीडभाडमा जादा महंगा र बहुमुल्य गरगहना प्रयोग नगर्न प्रहरीको अनुरोध छ। सवारी चापलाई व्यवस्थापन गर्नका लागी ५८३ ट्राफिक प्रहरी परिचालन गरिएको बताउँदै थापाले मेलामा अवान्छित गतिविधी नगर्नका लागी आग्रह गरे। थापाले भने, कुनैपनि अखाद्य खानेकुरा सेवन नगरौं, अपरिचित व्यक्तिले दिएको खानेकुरा प्रयोग नगरौं। शिव भगवानको प्रसादको नाममा गाजाँ भाङ जस्ता लागुऔषध प्रयोग नगर्न उनको सुझाव छ।"
चिर्पटले हानेर एकको हत्या,बाँके : बाँकेमा गएराति चिर्पट प्रहार गरी एक जनाको हत्या गरिएको छ। बुधबार राति १ बजे बाँकेको खजुरा गाउँपालिका५ रुद्रपुर नयाँ बस्ती बस्ने ४० वर्षीय सन्तोष कठरियाको चिर्पट प्रहार गरी हत्या गरिएको प्रमुख जिल्ला अधिकारी श्रवणकुमार पोखरेलले बताए। पाँचछ जनाको अपरिचित समूहले मृतक कठरियालाई धारिलो चिर्पट दाउरा प्रहार गरी निर्घात घाइते बनाएको र घाइते कठरियाको उपचारका क्रममा नेपालगञ्ज नर्सिङहोममा राति नै मृत्यु भएको प्रजिअ पोखरेलले जानकारी दिए। उनका अनुसार अपरिचत समूह मृतकको घरमा लुटपाट गर्ने उद्देश्यले गएको र सोही क्रममा कठरियालाई चिर्पट प्रहार गरी घाइते बनाएर लुटपाट गरेर फरार भएको थियो। प्रहरीले घटनाको अनुसन्धान गरिरहेको प्रजिअ पोख्रेलले बताए।
"युके, दुबई र माल्दिभ्समा रोजगारीका लागि पठाइदिन्छु भन्दै रकम ठगी गर्ने ३ जना पक्राउ",काठमाडौं : विदेश पठाइदिन्छु भन्दै रकम ठगी गर्ने ३ जनालाई प्रहरीले पक्राउ गरेको छ। काठमाडौं उपत्यका अपराध अनुसन्धान कार्यालय मिनभवनका प्रहरी उपरीक्षक रविन्द्र रेग्मीका अनुसार विदेश पठाइदिन्छु भन्दै रकम ठगी गर्ने ३ जनालाई पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल पठाइएको हो। उनका अनुसार मोरङ उर्लाबारी नगरपालिका९ घर भई हाल जिल्ला ललितपुर महानगर२५ भैसेपाटी बस्ने ३४ वर्षीया लक्ष्मी लिम्बुले रविन सैजु समेत ४ जनालाई वैदेशिक रोजगारीको लागि युके पठाईदिने प्रलोभन देखाएर २९ लाख ठगी गरेको आरोपमा पक्राउ परेकी हुन्। उनले प्रतिव्यक्ति २३ लाख रुपैयाँ लाग्ने र मासिक ४ लाख बीस हजार रुपैयाँ तलब हुन्छ भनी पीडितहरुबाट पटक पटक गरी उक्त रकम लिइ फरार भएकी थिइन्। पीडितसँग सम्पर्क बिहीन भएपछि प्रहरीले उनलाई भैसेपाटीबाट पक्राउ गरेको रेग्मीको भनाई छ। यसैगरी दुबई पठाईदिन्छु भनी रकम ठगी गर्ने नवलपरासी कावासोती नगरपालिका १७ घर भई हाल जिल्ला काठमाण्डौं टोखा नगरपालिका६ ग्राण्डी बस्ने ४४ वर्षीया सुशिला राईलाई समेत पक्राउ गरेको छ। काठमाण्डौं उपत्यका अपराध अनुसन्धान कार्यालयका प्रवक्ता रेग्मीका अनुसार भिम बहादुर सिंहसमेत २ जनालाई वैदेशिक रोजगारीको लागि दुबई पठाईदिन्छु भन्दै पटक पटक गरी ५ लाख ७५ हजार रुपैयाँ रकम लिई फरार रहेकी राईलाई प्रहरीले पक्राउ गरेको हो। उनले मासिक १ लाख तलब हुने प्रलोभनमा पारेका थिइन्। उनलाई ग्राण्डीबाट पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल पठाइएको छ। यसैगरी माल्दिभ्स पठाईदिन्छु भनी रकम ठगी गर्ने म्याग्दी बेनी नगरपालिका  ४ घर भई हाल काठमाण्डौं टोखा नगरपालिका६ बस्ने ३८ वर्षीय सुनिल शाहीलाई प्रहरीले पक्राउ गरेको छ। रेग्मीका अनुसार शाही सुन बहादुर गोलेलाई वैदेशिक रोजगारीको लागि माल्दिभ्स पठाउने भन्दै पटक पटक गरी ३ लाख ५० हजार रुपैयाँ रकम लिई फरार भएका थिए। उनलाई अपराध अनुसन्धान कार्यालयको टोलीले सिनामंगलबाट पक्राउ गरेको हो।
११ लाख भेडाबाख्रामा पिपीआर विरुद्धको खोप,"बागमती : बागमती प्रदेश सरकारद्वारा बागमती प्रदेशको १३ जिल्लामा ११ लाख ४२ हजार तीन सय २७ भेडाबाख्रालाई पिपीआरविरुद्धको खोप लगाइएको छ। प्रदेश सरकारको कृषि तथा पशुपक्षी विकास मन्त्रालय हेटौँडाले पिपीआर रोग नियन्त्रण तथा रोकथामका लागि १६ गते फागुनदेखि २२ गतेसम्म सप्ताहव्यापी रुपमा खोप अभियान सञ्चालन गरी गरिएको थियो। मन्त्रालयका प्रवक्ता सुजन कँडेलका अनुसार मकवानपुरमा एक लाख ९१ हजार नौ सय एक, चितवनमा ८५ हजार १९, रामेछापमा एक लाख पाँच हजार चार सय, सिन्धुपाल्चोकमा ७५ हजार सात सय आठ, दोलखामा ९० हजार चार सय ४७, काठमाडौंमा २२ हजार १४, ललितपुरमा २४ हजार २५, भक्तपुरमा नौ हजार एक सय ८५ तथा काभ्रेमा एक लाख २७ हजार, नुवाकोटमा ७४ हजार सात सय १९, रसुवामा १९ हजार आठ सय ३८ र धादिङमा एक लाख ६० हजार छ सय ३६, सिन्धुलीमा ५१ हजार दुई सय भेडाबाख्रामा पिपीआर रोग विरुद्ध खोप लगाइएको जनाइएको छ। बागमती प्रदेशभरिका १५ लाख ८४ हजार भेडाबाख्रामा खोप लगाइने मन्त्रालयको योजना छ। गत वर्ष मन्त्रालयले यही अभियानअन्तर्गत नौ लाख ७९ हजार एक सय ८७ भेडाबाख्रालाई पिपीआर विरुद्धको खोप लगाएको थियो। मन्त्रालयले खोप अभियान सञ्चालनका लागि खोप केन्द्रविन्दुबाट सम्बन्धित वडा कार्यालय तथा पशुसेवा कार्यालयमा जानकारी गराइ खोप लगाउने कार्य सुरु गरेको थियो। सप्ताहव्यापी खोप कार्यक्रमअन्र्तगत पिपीआरविरुद्ध १३ लाख ५० हजार वटा खोप उपलब्ध गराइएको थियो। पिपीआर भेडाबाख्रामा विषाणुको कारण हुने महामारी रोग हो। यो रोग लागेमा बाख्रा वा भेडामा ज्वरो आउने, झोक्राउने, मुख सुक्खा हुने, घाँसपात नखाने उग्राउन छाड्ने लक्षण देखापर्नुका साथै मृत्यु हुने गरेको छ। कचेरा लाग्ने, नाकबाट बाक्लो सिँघान बग्ने, गिजा र मुखभित्र घाउ देखिने तथा एकैपटक धेरै बिरामी हुने लक्षण देखिने गरेको छ।"
१०० किलो सुन काण्डका नाइके दावा छिरिङको नागरिकता सनाखत गर्ने तत्कालीन सुब्बा पक्राउ,काभ्रे : बागमती प्रदेश सभा सचिवालय हेटौंडा मकवानपुरमा कार्यरत अधिकृत रामचन्द्र अर्याललाई प्रहरीले पक्राउ गरेको छ। जिल्ला प्रहरी कार्यालय काभ्रेबाट खटिएको प्रहरीले अर्याललाई हेटौडाबाट पक्राउ गरेर काभ्रे ल्याएको जिल्ला प्रहरी कार्यालय काभ्रेका डीएसपी राजकुमार श्रेष्ठले जानकारी दिए। काभ्रेबाट दोहोरो नागरिकता लिएका हाल १०० किलो सुन काण्डमा जेलमा रहेका दावा छिरिङ (निमा) लामाको नागरिकता सनाखत गरेको उनीमाथि आरोप छ। लामालाई काभ्रेबाट दोहोरो नागरिकता दिने समयमा श्रेष्ठ जिल्ला प्रशासन कार्यालयमा सुब्बा थिए। दावा छिरिङले काभ्रेबाट के कसरी नागरिकता लिए भन्ने विषयमा अनुसन्धान जारी रहेको र थप अनुसन्धानका लागि उनलाई पक्राउ गरिएको डीएसपी श्रेष्ठले बताए । बुधबार हेटौडाबाट पक्राउ गरेर काभ्रे जिल्ला अदालतबाट म्याद थप गरी अनुसन्धन सुरू भएको डीएसपी श्रेष्ठले जानकारी दिए। सुन काण्डका नाइके लामाले जिल्ला प्रशासन कार्यालय काभ्रेबाट २०७४ साल पुस २० गते नेपाली नगरिकता लिएको देखिन्छ । ३००१७४११८६८ नम्बरको नगरिकता दावा छिरिङ लामाले काभ्रे जिल्ला नमोबुद्ध नगरपालिका ११ ठेगाना राखेर नगरिकता लिएको बुझिएको छ। बाबु पेमा तामाङको नाम राखेर बंशजको अधारमा नगरिकता लिएको डड्डामा सनाखत देखिन्छ । नगरिकता लिएको समयमा पेश गरिएको कुनैपनि कागजात जिल्ला प्रशासन कार्यालयमा छैन । दावाले काभ्रे जिल्ला बाट लिएको नागरिकताको अधारमा पासपोर्ट समेत लिएका थिए । जिल्ला प्रशासन कार्यालयमा दावा छिरिङको नागरिकता सनाखात गर्ने सुब्बा अर्याल ललितपुर महालक्ष्मी नगरपालिका ५ का स्थानीय हुन् । उनी हाल बागमती प्रदेश सभा सचिवालय हेटौंडा मकवानपुरमा अधिकृत छैठौंको रुपमा कार्यरत छन् ।
प्रहरी कल्याण कोषमा ८ अर्ब अनियमितता भएको भन्दै छानबिन गर्न माग,"तानसेन : नेपाल पूर्व प्रहरी संगठनले प्रहरी कल्याण कोषको सञ्चालक समितिबाट दुरुपयोग भएको भन्दै न्यायोचित रुपमा वितरण गर्न ३५ दिने अल्टिमेटम दिएको छ। प्रहरी कल्याणकारी कोषमा हालसम्म १७ अर्ब रुपैयाँको बैंक, नगद र सम्पत्ति हुनुपर्नेमा हाल नगद ४ अर्ब र सम्पत्ति ५ अर्ब मात्र देखिएकाले ८ अर्ब रुपैयाँ अनियमितता भएको भन्दै छानबिको माग गरेको छ। संगठनले ६ बुँदे माग प्रस्तुत गर्दै ३५ दिनभित्र पूरा नभएमा देशव्यापी रुपमा सडक तथा कानुनी उपचारका लागि आन्दोलनमा उत्रिने घोषणा गरेको छ। संगठनले २०४९ सालदेखि २०६९ सालसम्मको प्रहरी कल्याणकोषको आय व्ययको हिसाब किताब गर्न एक स्वतन्त्र छानबिन समिति गठन गर्नुपर्ने माग गरेको छ। कल्याण कोषको मुलधन वा ब्याजका आधारमा ४० प्रतिशत बहालवाला, ४० प्रतिशत पूर्व प्रहरी र २० प्रतिशत आयमुलक कार्यमा खर्च गर्ने नीतिगत व्यवस्था गर्नुपर्ने माग संगठनले गरेको छ। प्रहरी कल्याण कोषको सञ्चालक समितिमा ४० प्रतिशत प्रतिनिधित्व पूर्व प्रहरी संगठन वा प्रहरीबाट हुनुपर्ने, बहालवाला प्रहरीको काम शान्ति सुरक्षा दिने भएकोले व्यापार नगरी कल्याण कोषबाट गरिने व्यापारिक कार्यहरू पूर्व प्रहरी संगठन लाई दिनु पर्ने माग राखेको छ। प्रहरी कल्याण कोषको समन्वय तथा योजना गर्न प्रहरी प्रधान कार्यालयमा कोषको कार्यालयसहित दुई जना पूर्व प्रहरी र सबै प्रदेश कार्यालयमा एकएक जना पूर्व प्रहरीहरू राखि योग्यता अनुसारको सेवा सुविधासहित कार्यालय सञ्चालन गर्ने र निजहरूलाई सहयोग गर्न पूर्व प्रहरी कल्याण समन्वय शाखा स्थापना गर्नुपर्ने माग संगठनले गरेको छ। प्रहरीका अमर सहिद परिवारका सन्ततिका लागि १० प्रतिशत, प्रहरी परिचरदेखि बरिष्ट प्रहरी नायव निरीक्षक दर्जासम्मका पूर्व प्रहरीहरूको सन्ततिहरूलाई ५ प्रतिशत नयाँ भर्ना कोटा प्रदान गर्न संगठनले माग गरेको छ। संगठनका जिल्ला अध्यक्ष रमेश बोहोराले प्रहरी कल्याण कोषको न्यायोचित वितरणका लागि ६ बुँदे ज्ञापन माग जिल्ला प्रहरी कार्यालय पाल्पाका प्रहरी नायव उपरीक्षक सुगन्ध श्रेष्ठलाई बुझाएको छ। ज्ञापनपत्र बुझ्दै डीएसपी श्रेष्ठले प्रहरी प्रधान कार्यालयमा पठाउने जानकारी दिए। आफूहरूको माग पूरा नभए कानुनी, प्रशासनिक र दवावमुलक कार्यक्रम सञ्चालन गर्ने संगठनका जिल्ला अध्यक्ष बोहोराले चेतावनी दिए। संगठनले बढीज्ञान टोल, लहरेपिपल, सिल्खानटोल, मखनटोल हुँदै र्यालीसहित जिल्ला प्रहरी कार्यालय पाल्पामा ज्ञापनपत्र बुझाएको हो। ज्ञापनपत्र बुझाउने कार्यक्रममा करिब एक सय जनाभन्दा पूर्व प्रहरीहरूको सहभागिता रहेको थियो।"
जिउँदोछँदै आफ्नै मृत्यु प्रमाण पत्र बनाउने एक जना पक्राउ,परासी : जिउँदै छँदै आफ्नै मृत्यु प्रमाण पत्र बनाउने एक जनालाई नवलपरासी प्रहरीले पक्राउ गरेको छ। वडा कार्यालय र जिल्ला प्रहरी कार्यालयको नक्कली लेटर प्याड र छाप प्रयोग गरी किर्ते मृत्यु प्रमाण पत्र बनाउने रुपन्देही जिल्ला रोहिणी गाउँपालिका४ छिपागढ घर भएका ४४ वर्षीय शिव नारायण सिंहलाई पक्राउ गरिएको जिल्ला प्रहरी कार्यालय नवलपरासीका सूचना अधिकारी इन्स्पेक्टर सुदर्शन पन्थीले बताए। उनले नवलपरासी बर्दघाट नगरपालिका१४ गंगाबस्तीस्थित गंगा मावि अगाडि क्यान्टिन सञ्चालन गर्दै आएका थिए। उनले आफ्नो २०६९ माघ ५ गते कालगतिले मृत्यु भएको किर्ते प्रमाण बनाएका हुन्। २०६९ माघ ५ गते शिव नारायण सिंहको असामयिक निधन भएकाले उक्त विवरण प्रमाणित गरिन्छ। रोहिणी गाउँपालिका४ का वडाध्यक्ष तारानाथ यादवको किर्ते हस्ताक्षर प्रयोग गरी बनाइएको नक्कली प्रमाण पत्रमा उल्लेख छ। त्यस्तै जिल्ला प्रहरी कार्यालय रुपन्देहीको नक्कली लेटर प्याड बनाएर आफ्नो मृत्यु भएको किर्ते सतगत पुर्जीसमेत बनाएको सूचना अधिकारी पन्थीले बताए। किर्ते कागजपत्र बनाएर राखेको भन्ने सूचनाको आधारमा उनी बसोबाससमेत गर्दै आएको क्यान्टिनमा खानतलासी गर्दा उक्त कागजात फेला परेको पन्थीले जानकारी दिए। प्रहरी अभिलेखअनुसार उनी २०६४ सालमा नवलपरासी जिल्लाबाट हातहतियार खरखजना मुद्दामा थुनामा परी सजाय काटेको देखिएको छ। लामो समयदेखि उनी भारतमा रोजगारी गरेर फर्केको प्रहरीले जनाएको छ। किर्ते मृत्यु प्रमाण पत्र बनाउनुको कारणबारे सिंहले प्रहरीसमक्ष केही बताएका छैनन्। भारतमा लामो समयदेखि काम गरेका कारण त्यहाँ कुनै अपराधिक क्रियाकलाप गरेको हुन सक्ने र भारतमा रहेको प्रमाणलाई नष्ट गराउने उद्देश्यले उक्त कागज बनाएको हुन सक्ने प्रहरीले अनुमान गरेको छ। पक्राउ परेका सिंहलाई लिखित सम्बन्धी कसुरमा मुद्दा प्रक्रिया अघि बढाइएको सूचना अधिकारी पन्थीले जानकारी दिए।
गुठी र बिर्ता समस्या समाधान गर्न प्रधानमन्त्रीलाई मागपत्र पेस,"रसुवा : जिल्ला भूमि अधिकारी मञ्च रसुवाद्वारा गुठी तथा बिर्ता पीडित किसानको माग सम्बोधन गर्दै जिल्ला प्रशासन कार्यालय रसुवामार्फत प्रधानमन्त्रीलाई मागपत्र बुझाएका छन्। जिल्लाको आमाछोदिङमो गाउँपालिकामा किसानको जोतभोग गर्दै आएको जग्गा पुरानो स्वयम्भू घ्याङ गुठीको नाममा रहेको कारण किसानले धेरै दुःख पाएको भन्दै जोतभोग गर्दै आएको जग्गा किसानकै नाममा दर्ता गरिदिन माग गरेका हुन्। प्रमुख जिल्ला अधिकारी वेदनिधि खनालमार्फत प्रधानमन्त्रीलाई जिल्ला भूमि अधिकार मञ्चका अध्यक्ष भवानी न्यौपानेले माग पत्र पेश गरे। जिल्लामा २०१६ सालमै उन्मुलन भएको बिर्ता समस्या कायम रहेको र उक्त समस्या समाधान गर्न समेत पटक पटक भूमि व्यवस्था, सहकारी तथा गरिबी निवारण मन्त्रालय तथा प्रधानमन्त्री कार्यालयमा माग राख्दै पत्र पेश गर्दै आएको जानकारी गरिएको थियो। जिल्लाको कालिका, उत्तरगया र नौकुण्ड गाउँपालिका भित्रका एक हजार ५ सय भन्दा बढी किसानले समस्या भोग्दै आएका छन्। रसुवाका किसानले पुस्तौँदेखि जोतभोग गर्दै आइरहेको जमिनको स्वामित्व नापी गरी भोगचलनका आधारमा तिनै किसानलाई दिँदा ठूलो न्याय हुने मागपत्रमा उल्लेख छ।"
लोकसेवा आयोगको राष्ट्रिय सम्मेलन सुर्खेतमा,"वीरेन्द्रनगर : लोकसेवा आयोगको चौथो राष्ट्रिय सम्मेलन कर्णाली प्रदेशको राजधानी सुर्खेतमा सुरु भएको छ। प्रत्येक वर्ष फागुन २३ र २४ गते आयोगहरूको राष्ट्रिय सम्मेलन हुने गरेको छ। यो वर्षको उक्त सम्मेलन सुर्खेतको वीरेन्द्रनगरमा बुधबारदेखि सुरु भएको हो। लोकसेवा आयोगको चौथो राष्ट्रिय सम्मेलनलाई उद्घाटन गर्दै संघीय लोकसेवा आयोगका अध्यक्ष माधवप्रसाद रेग्मीले लोकसेवा आयोगलाई कर्मचारी भर्नाको उत्कृष्ट केन्द्र बनाउनुपर्ने बताए। उनले संघीय लोकसेवा आयोगले बनाएको आफ्नो इमेज जस्तै प्रदेश लोकसेवा आयोगहरूले पनि आम सरोकारवालाहरूको विश्वास जित्नुपर्ने बताए। उनले भने, लोकसेवा आयोगहरूले सरकारी जागिर खान मेहनत गर्ने सबैंको भरोषाको केन्द्र बनाउनुपर्छ। यी संस्थाको गरिमालाई अझै बढोत्तरी गरी आयोगलाई कर्मचारी भर्नाको उत्कृष्ट केन्द्र बनाउनेतर्फ लोकसेवा आयोग र प्रदेश लोक सेवा आयोगबिच प्रभावकारी सहकार्य र समन्वय हुन जरुरी छ। योग्यता प्रणालीका आधारभूत मूल्य मान्यता, सिद्धान्त, मापदण्ड तथा विधि प्रविधिको पूर्ण अनुसरण र समयानुकूल परिष्कृत गर्दै लैजानु, राजनीतिक, सामाजिक र व्यक्तिगत सम्बन्धका आधारमा पर्न सक्ने प्रभाव, दबाब र आग्रहबाट मुक्त भई निष्पक्ष भर्ना र छनोटद्वारा राज्यको सेवामा वर्तमान र भावी चुनौतीको सामना गरी राज्यलाई निकास दिनसक्ने योग्य जनशक्ति प्रवेश गराउनु आयोगको मूल उद्देश्य रहेको छ। सम्मेलनमा सातवटै प्रदेशका प्रदेश लोकसेवा आयोगका अध्यक्षहरूले आयोगमा जनशक्ति अभाव रहेको, शून्य अवस्थाबाट काम गर्नुपरेको, संघीय निजामती सेवा ऐन नबन्दा काम गर्न नसकिएको, समावेशी आयोगले कार्य सम्पादनमा केही कठिनाइ आएको जस्ता समस्याहरू सुनाएका थिए। सुदूरपश्चिम प्रदेश योजना आयोगका अध्यक्ष यज्ञराज बोहरा, कर्णाली प्रदेश योजना आयोगका अध्यक्ष रामप्रसाद उपाध्याय, लुम्बिनी प्रदेश योजना आयोगका अध्यक्ष डिलाराम भट्टराई, गण्डकी प्रदेश योजना आयोगका अध्यक्ष विष्णुप्रसाद नेपाल, बागमती प्रदेश योजना आयोगका अध्यक्ष सुरेशमान श्रेष्ठ, कोशी प्रदेश योजना आयोगका सदस्य सजना दाहालले आआफ्नो प्रदेशमा भए गरेका कामहरूका बारेमा जानकारी गराएका थिए। सम्मेलनमा कर्णाली प्रदेशका प्रमुख सचिव चूडामणि पौडेलले लोकसेवा आयोगको गरिमा र साखलाई प्रदेश लोकसेवा आयोगले पनि बचाउन सफल भएको बताए।"
"सामाजिक सञ्जालबाट चिनजान, बाराबाट पथरी आएर लिए ज्यान","विराटनगर : मोरङको पथरीशनिश्चरे नगरपालिकामा शौचालय गएकी १५ वर्षीया बालिकाको हत्या गरेको आरोपमा पक्राउ परेका एक जनालाई प्रहरीले सार्वजनिक गरेको छ। मंगलबार पत्रकार सम्मेलन गरेर मोरङ प्रहरीले ग्रामथान गाउँपालिका४ का ३८ वर्षीय धीरेनकुमार खाँ चौधरीलाई सार्वजनिक गरेको हो। सोमबार राति पथरीशनिश्चरे नगरपालिका७ लामा टोलीस्थित मामाको छोरा (दाजु) को घरमा बस्दै आएकी ज्ञानमति थुलुङ राईको निर्मम तरिकाले हत्या भएको थियो। धारिलो हतियार प्रयोगबाट हत्या गरिएकी ज्ञानमतिको घटनास्थलमै मृत्यु भएको थियो। हत्यापछि फरार रहेका धीरेनलाई घटना भएको चार घण्टाभित्रै प्रहरीले पक्राउ गरेको हो। मंगलबार बिहानै २ः३० बजेतिर उनलाई बेलबारीको भाउन्नेस्थित जंगलबाट पक्राउ गरिएको मोरङ प्रहरीका प्रहरी उपरीक्षक नवराज कार्कीले जानकारी दिए। एसपी कार्कीका अनुसार ज्ञानमति र धीरेनबीच सामाजिक सञ्जाल फेसबुक, इन्स्टाग्राम र इमोमार्फत चिनजान भएको थियो। बाराको जितपुर सिमरा उपमहानगरपालिकामा घर बनाएर आफ्नी आमासँग बस्दै आएका धीरेनले योजनाबद्ध तरिकाले ज्ञानमतिको हत्या गरेको खुलेको प्रहरीले जनाएको छ। हत्या गर्ने योजनाका साथ धीरेन केही दिनअघि मात्र बाराबाट मोरङ आएका थिए। प्रहरीका अनुसार धीरेन विवाहित पुरुष हुन्। उनकी एक श्रीमती र १४ वर्षीय छोरासमेत छन्। उनीहरू दुबईमा बस्दै आएको खुलेको छ। उनकी श्रीमती चार वर्षदेखि वैदेशिक रोजगारीमा गएकी छन्। श्रीमतीसँग राम्रो सम्बन्ध नभएपछि सामाजिक सञ्जालमार्फत किशोरीसँग चिनजान र नजिकिएको अनुसन्धानबाट खुलेको एसपी कार्कीले बताए। डेढ वर्षयता उनीहरू मायाप्रेममा रहेका थिए। असारमा उनीहरू बिहे गर्ने मनसायका साथ जोगबनी हुँदै भारत जाने तरखरमा रहेका थिए। तर, मानव बेचबिखनविरुद्ध सक्रिय एक संस्थाले उनीहरूलाई फेला पारी ज्ञानमतिलाई परिवारको जिम्मा लगाइदिएको थियो। ज्ञानमतीको परिवारले आफूसँग विवाह नगरिदिने बुझेपछि धीरेनले हत्या गरेको प्रारम्भिक अनुसन्धानबाट खुलेको एसपी कार्कीले बताए। खोटाङको ऐँसेलुखर्क गाउँपालिका६ सल्ले घर भएकी ज्ञानमति पथरीशनिश्चरे नगरपालिका७ लामा टोलीस्थित दाजु (मामाको छोरा) विनोद राईको घरमा २ वर्षदेखि बस्दै आएकी थिइन्। प्रहरीका अनुसार उनी पथरीशनिश्चरे१ मा रहेको पञ्चायत माध्यमिक विद्यालयको कक्षा ७ मा अध्ययनरत थिइन्। ज्ञानमतिका मामाका छोरा विनोदले आफ्नै घरमा सुम्निमा होटल नामको खाजा नास्ता पसल पनि सञ्चालन गरेका छन्। दुई वर्षअघि पहाडबाट झरेकी ज्ञानमति नास्ता पसलमा दाजुलाई सहयोग गर्दै उनकै घरमा बसेर पढ्ने गरेकी थिइन्। बुवा दानबहादुर राईको भने यसअघि नै निधन भइसकेको थियो। गए राति सुत्नुअघि शौचालय जाने क्रममा बसेकै घरको कम्पाउन्डमा राति १०ः३० बजेतिर चौधरीले धारिलो हतियार प्रहार गरेर बालिकाको वीभत्स तरिकाले हत्या गरेका हुन्। हतियार प्रहारबाट गर्धन, अनुहार र दाहिने पाखुरामा गहिरो चोट लागेको अवस्थामा ज्ञानमतिको शव फेला परेको थियो। बालिका चिच्याएको आवाज आएपछि हेर्दा ज्ञानमतिलाई उनका दाजु विनोदले गम्भीर अवस्थामा फेला पारेका थिए। लगत्तै उनको मृत्यु भएको प्रहरीले जनाएको छ। प्रहरीले घटनास्थलबाट उठाएर शवलाई पोस्टमार्टमका लागि बिपी कोइराला स्वास्थ्य विज्ञान प्रतिष्ठान धरान पुयाएको छ। पोस्टमार्टम रिपोर्ट प्राप्त भएपछि घटनाका बारेमा अनुसन्धान गर्न थप सहज हुने प्रहरीले जनाएको छ।"
मिटरब्याज पीडितको आजपनि काठमाडौंमा प्रदर्शन (फोटोफिचर),"काठमाडौं : मिटरब्याज पीडितको आजपनि काठमाडौंमा आन्दोलन गरेका छन्। बिहीबार काठमाडौंको भृकुटीमण्डपबाट र्यालीसहित भद्रकाली पुगेर कोण सभामा परिणत भएको थियो। विभिन्न माग राखिएका प्ले कार्डसहित प्रदर्शन गर्नुका साथै ठटाएका थिए। सामूहिक ऋण मिनाहा गर्नुपर्ने, आम गरिब किसानहरुलाई निशुल्क ऋण प्रदान गर्नुपर्ने, जुनसुकै तहमा हस्तान्तरण भएको सम्पत्ति फिर्ता हुनुपर्ने, अधिकारसम्पन्न न्यायिक आयोग गठन हुनुपर्ने लगायतका ६ बुँदे मागसहित उनीहरु काठमाडौं केन्द्रित आन्दोलनमा छन्। कसरी चर्कियो मिटरब्याजविरुद्धको आन्दोलन ? २०७२ सालमा चर्चित मिटरब्याजी साहु श्याम परदेशीविरुद्ध सर्लाहीका पीडितहरूले चरणबद्ध आन्दोलन गरे। एक दशकको अवधिमा यो आन्दोलनले मिटरब्याजविरुद्धको कानुनमात्रै जन्माएनन्, धेरै साहुलाई कारागार पठायो। तर, पीडितहरूको सम्पूर्ण माग पूरा भएका छैनन्। २०७७ सालपछि पीडितहरूले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन आन्दोलन अहिले काठमाडौंमा चल्दैछ। २०७९ जेठदेखि असार १३ गतेसम्म १४ दिनसम्म नवलपरासीका पीडितले माइतीघर मण्डलामा धर्ना बसे। सरकारले आन्दोलनको दबाबबाट मिटरब्याजपीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। अनि फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैत्रमा पैदल मार्च गर्दै बर्दिबासबाट काठमाडौं पुगे। संघर्ष समितिसँग प्रचण्ड सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो।"
"तरकारी बेच्दै, पढ्दै","विराटनगर : विराटनगर११ स्थित जनपथ माविको कक्षा १० मा अध्ययनरत शिवशंकर साह पढाइमा अब्बल छन्। पढ्नमा मेहेनती, जेहेन्दार र लगनशील रहेका उनी आफ्नो पढाइ खर्च तरकारी बेचेरै जुटाउँछन्। दैनिक बिहान सडक पेटीमा तरकारी बेचेर आफूसँगै दुई भाइलाई समेत उनले पढाउने गरेका छन्। आफू पढ्ने विद्यालयमा नै भाइहरूलाई पढाउने गरेका उनले आर्थिक अवस्था कमजोर भएका विद्यार्थीलाई समेत सहयोग गर्ने गरेका छन्। उनी भन्छन्, ५ वर्षको उमेरमा बुवा गुमाउँदाको पीडाले सानैदेखि काम गर्न प्रेरित गरेको छ। दैनिक खाजा खर्च कटाएर र अन्य साथीहरूसँग मिलेर चन्दा उठाएर आर्थिक अवस्था कमजोर भएका साथीहरूलाई स्कुल ड्रेस, कापी र किताब किन्ने काम आफूले गर्दै आएको उनले बताए। विराटनगर ६ निवासी साहले बिहान ५ बजेदेखि नै तरकारी बेच्ने गर्छन््। ठेलामा तरकारीको बजार लगाएर उनी ९ बजेसम्म व्यापार गर्छन्। आमा मिलु साह दीर्घरोगी भएकाले खाना पकाउने र भाइलाई पढ्न लगाएर आफू व्यापार गर्न जाने गरेको उनले सुनाए। बिहान तरकारी र स्कुलमा छुट्टी भएपछि बेलुका ४ बजेदेखि उनी वर्तनको थोक पसलमा काम गर्ने गरेका छन्। बुवा सञ्जित साहले गर्दै आएको काम बेलुका स्कुलबाट छुट्टी भएपछि गरेर घरव्यवहार चलाउने गरेको उनले बताए। पढाइमा अब्बल मानिने उनले तरकारीको व्यापारले पढाइ खर्च र भाडावर्तनको व्यापारले घर चल्ने बताए। स्कुल गएपछि आमाले थोक तरकारी बजारमा तरकारी किनेर घरमा राख्ने गरेको बताउँदै उनले भने, बेलुका ठेलामा लोड गरेर बिहानैदेखि बेच्ने गरेको छु। आर्थिक अभावले गर्दा उनले कहिले पनि ट्युसन पढेका छैनन्। दैनिक स्कुलमा भएको पढाइको गृहकार्य तरकारी बेच्दै उनी गरिसक्छन्। भविष्यमा व्यापार र समाजसेवा गर्ने सोच रहेको उनले बताए। तरकारी बेचेर दैनिक २ देखि ४ सयसम्म कमाइ हुने गरेको उनले सुनाए।"
चिराइतो खेतीमा रमाउँदै रसुवाली किसान,"रसुवा : चिराइतो बहुमूल्य जडीबुटी हो। डेढ दशकअघिसम्म प्राकृतिक रूपमा रसुवाको वनमा मात्र पाइन्थ्यो। अहिले किसानहरू व्यावसायिक खेती गरेर आम्दानी लिन थालेका छन्। आयआर्जनको सम्भावना देखेपछि यहाँका कृषकले जडीबुटी खेती गरेर आम्दानी लिन थालेका हुन्। बहुऔषधीय गुण भएको चिराइतोनामक जडीबुटी नेपालका धेरै उच्च पहाडी क्षेत्रमा पाइन्छ। चीन तथा भारततर्फ निर्यात हुन थालेपछि यसको माग बढेको छ। भाउ पनि राम्रो पाउन थालेपछि २०६४ सालदेखि रसुवाको हिमाली भेगमा व्यावसायिक खेती गर्ने बढेको पाइन्छ। चिराइतो १ हजार ५ सयदेखि तीन हजार मिटरसम्मको उचाइमा पाइन्छ। यसको लागि २ हजार मिटर उचाइ उत्तम मानिन्छ। कालिका गाउँपालिकाको लोकिल, पलेप, राम्चे र ग्राङदेखि आमाछोदिङमो गाउँपालिकाको चिलिमे, टेताङचे, गोल्जुङ, गत्लाङ, गोसाइँकुण्ड गाउँपालिका५ को ठुलोस्याफ्रु, ब्राबल क्षेत्रमा यो जडीबुटी खेतीबाट किसानले राम्रो आम्दानी लिने गरेका छन्। यस क्षेत्रमा बोझो, सुगन्धवाल, चिराइतो, मझिठो, पदमचाल, सतुवाजस्ता जडीबुटीको व्यावसायिक खेतीको सम्भावना रहेको कृषक सोनाम तामाङ बताउँछन्। अहिले अन्य जडीबुटी पनि परीक्षण गरेका छौं, अब व्यावसायिक खेती गर्न थाल्नेछौं, तामाङले भने। जिल्लाको राम्चे, चिलिमे र स्याफ्रुमा व्यावसायिक जडीबुटी खेती भइरहेको छ। गाउँमै लाखौं आम्दानीको हुने भएपछि कृषकहरू त्यसतर्फ आकर्षित भएका छन्। गाउँमै जडीबुटी ठेकेदार आउँछन् र लैजान्छन् बजारको समस्या छैन बिउ र बिरुवा उत्पादन गरे टाढादेखि खोज्न आउँछन्। कृषक फुर्पा तामाङले भने, चिराइतो बिरुवाको नर्सरी गर्न भने कठिन छ। तापक्रम मिलाउन नसके सबै बिरुवा नर्सरीमै मर्छन्। जडीबुटी खेतीको सुरुवात भने संस्थाहरूको प्रयासमा भित्रिएको व्यावसायिक खेती सुरुवात गरेको कृषक बताउँछन्। आमाछोदिङमो गाउँपालिका५ का बहादुर लामाले भने, यहाँ न्याफ र मानेकोर भन्ने संस्थाले तालिम तथा बिउमा अनुदान दिने गरेपछि सीप सिकेर कृषकले जडीबुटी खेती गरेर आम्दानी गर्न थालेका हुन्। चिराइतोको बिरुवा र बिउ बिक्रीमा सहयोगी संस्था नेपाल कृषि वन प्रतिष्ठान (न्याफ)ले पनि सहयोग पुयाउने गरेको वयोवृद्ध कृषक ङवाङ नाम्ग्यालले बताए। राम्चे, ब्राबल र ठुलोस्याफ्रुमा कृषकहरूले नमुनाको रूपमा जडीबुटी खेतीबाट आम्दानी लिन सफल भएका छन्। स्याफ्रुको ब्राबल र ठुलो स्याफ्रुका कृषकहरूलाई लाङटाङ राष्ट्रिय निकुञ्ज मध्यवर्ती क्षेत्र सहयोग आयोजनाले पनि सहयोग गरेको छ। अहिले कृषकहरूले जडीबुटी खेती गरेर वार्षिक चार लाख रुपैयाँसम्म आम्दानी गर्न थालेपछि चीनतर्फ निर्यात गर्न सहज वातावरण भइदिए जडीबुटी व्यवसाय गर्न सकिने टेताङचे गाउँका कृषक सोनामधार्पो तामाङले बताए। आफूले चिराइतो खेतीबाट यस वर्ष तीन लाख रुपैयाँ आम्दानी गरेको उनले बताए। चिराइतोलाई स्थानीयले तामाङ भाषामा तिम्ता भन्छन्। तिम्ता खेतीबाट जीवन लखपति बन्ने सपना बोकेर उनी लागिपरेका छन्। बिउ प्रतिकिलो २५ हजार रुपैयाँ बिक्छ। चिराइतोको पात डाँठ र जरासमेत बिक्छ। जडीबुटीबाट मनग्य कमाउन सकिने स्थानीय कृषक लामासिंगी तामाङ बताउँछन्। यहाँका किसान आम्दानीको लागि चिराइतो मात्र होइन चिराइतो, बोझो, पदमचाल, सतुवा, सुगन्धवालको खेतीमा लागेका छन्।"
नारी दिवसका अवसरमा पौडेल र सुनुवार सम्मानित,"काठमाडौं : माइती नेपाल र भारतीय दूतावासले नेपाली गायिका मेनुका पौडेल र शिक्षाप्रेमी रत्नकुमारी सुनुवारलाई बुधबार राजधानीमा सम्मान गरेको छ। भारतीय सांगीतिक कार्यक्रम इन्डियन आइडलमा सहभागी भई निकै लोकप्रियता कमाउन सफल गायिका पौडेल र ७९ वर्षको उमेरमा पनि पढेर १२ कक्षा पास गर्ने सुनुवारलाई माइती नेपालमा आयोजित एक कार्यक्रमबीच प्रमुख अतिथि बागमती प्रदेशकी पूर्वमुख्यमन्त्री अष्टलक्ष्मी शाक्य, संस्थाकी संस्थापक अध्यक्ष अनुराधा कोइराला र भारतीय दूतावासका डेपुटी चिफ अफ मिसन प्रसन्न श्रीवास्तवले दोसल्ला र प्रमाणपत्रसहित सम्मान गरे। ११४औं अन्तर्राष्ट्रिय नारी दिवसका अवसरमा आयोजित कार्यक्रममा श्रीवास्तबले सम्मानित व्यक्तिहरूको प्रशंसा गर्दै यस्ता कार्यक्रमले नेपाल र भारतलाई अझै नजिक्याउने बताए। उनले पौडेल र सुनुवार नेपाल र भारतका लागि मात्र नभएर पूरै विश्वका महिलाका लागि प्रेरणाको स्रोत रहेको जनाए। कार्यक्रममा आफू सम्मानित हुन पाउँदा निकै खुसी लागेको बताउँदै माइती नेपालले बिचल्लीमा परेका बालबालिकालाई शिक्षा दीक्षाको अवसर दिएकोमा प्रशंसा गर्दै ती बालबालिकाको भविष्य राम्रो होस् भन्दै सुनुवारले शुभकामना दिइन्। प्रमुख अतिथि एमाले नेत्री शाक्यले नारी दिवस भनेको महिलाका लागि एकता दिवस पनि भएको बताइन्। महिला नमिली देश विकास हुँदैन, न्याय हुँदैन र समाज रूपान्तरण हुँदैन भन्ने कुरा यो दिवसले सिकाउने उनको भनाइ छ। माइती नेपालकी संस्थापक अध्यक्ष अनुराधा कोइरालाको अध्यक्षतामा सम्पन्न कार्यक्रममा महिला सांगितिक समूहले प्रस्तुति दिएका थिए।"
