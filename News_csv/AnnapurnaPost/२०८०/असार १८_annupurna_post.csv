शीर्षक,विवरण
आर्थिक अनुशासनमा रकमान्तरको तगारो,"खासमा काम गर्दै जाँदा कहिलेकाहीँ अनुमान गरेअनुसार बजेट अपुग भएमात्र रकमान्तर गर्नुपर्ने हो। तर, बजेट अपुग भएका योजनाहरू यत्तिकै अलपत्र पर्ने गरेका छन्। जो सरकारमा गए पनि आर्थिक वर्षको अन्त्यमा रकमान्तर गरेर चलखेल गर्ने प्रवृत्ति पुरानै हो। प्रदेश र संघ सरकारबाट असारे विकासको नाममा धमाधम रकमान्तर गरेका बजेटबाट हाल काम भइरहेका छन्। आवको अन्त्यमा रकमान्तर गरेर गरिने यस्तो कामको गुणस्तर र आवश्यकताबारे भने प्रत्येक वर्ष प्रश्न उठ्ने गरेको छ। तर, प्रश्नमात्र उठ्छ। प्रवृत्ति भने उही कायम रहन्छ। चालू आवको १० महिनामै सरकारले साढे ८८ अर्ब रुपैयाँ रकमान्तर गरेको तथ्यांक अर्थ मन्त्रालयको छ। वैशाख मसान्तसम्म अर्थ विविध उपशीर्षकबाट अन्य मन्त्रालय तथा निकायमा ५८ अर्ब ६५ करोड ८४ लाख रकमान्तर भएको छ। चालू आवमा सबैभन्दा बढी रकमान्तर चैतमा ३३ अर्ब २१ करोड रुपैयाँ भएको छ। आखिर कामै गर्ने हो भने किन आर्थिक वर्षको सुरुआतमै नगर्ने ? यो प्रश्न प्रतिपक्षमा हुँदामात्र राजनीतिक दलहरूले उठाउने गरेका छन्। सत्तामा हुँदा यो प्रवृत्तिलाई बढोत्तरी गर्नमै उद्धत देखिन्छन्। खर्चको आँकडा हेर्दा पनि आर्थिक वर्षको अन्त्यमा मात्र बढी खर्च हुने गलत अभ्यास कायमै छ। आव २०७७७८ मा कुल ११ खर्ब ९६ अर्ब ६७ करोड रुपैयाँ खर्च भएकोमा असारमा सो खर्चको २३३७ प्रतिशत र असार अन्तिम सातामा ५९८ प्रतिशत खर्च भएको अर्थ मन्त्रालयको तथ्यांक छ। यसरी आर्थिक वर्षको अन्त्यमा आफू अनुकूलको काम गर्न सरकारले अर्थ विविध शीर्षकमा ठूलो बजेट राख्ने गरेको छ। पछिल्लो समय सरकारले आकस्मिक खर्चका लागि अर्थ विविधमा अर्बांै रकम विनियोजन गर्ने गरेको छ। यसबाट खल्तीका योजना र नजिकका कार्यकर्तालाई काम दिन सहज हुन्छ। यो रोग संघदेखि प्रदेश सरकारसम्म कायमै छ। आवश्यक नभएको ठाउँमा पनि प्रभाव देखाउन पैसा लैजानेसम्म गरिएको छ। त्यो पनि असार महिनामा रकमान्तर धेरै हुने गरेको छ। खासमा काम गर्दै जाँदा कहिलेकाहीँ अनुमान गरेअनुसार बजेट अपुग भएमात्र रकमान्तर गर्नुपर्ने हो। तर, बजेट अपुग भएका योजनाहरू यत्तिकै अलपत्र पर्ने गरेका छन्। यथार्थमा, रकमान्तर गर्नु कानुन, दक्षता र अभ्यासका हिसाबले गलत हो। जे भए पनि सरकार सच्चिने मनस्थितिमा छैन। संसद्ले अनुमति दिएको भन्दा फरक ठाउँमा बजेट खर्च गर्नु कानुनी हिसाबले पनि गलत हो। जनताको माग र आवश्यकताभन्दा सरकारको पहुँचमा रहेकाहरूको इच्छा र स्वार्थमा रकमान्तर गरेर बजेट दुरुपयोग गर्ने प्रवृत्ति अन्त्य हुनैपर्छ। अन्यथा देशमा आर्थिक अनुशासन कायम हुन सक्दैन।"
ललिता निवासको जग्गा धितो राखेर साढे २ अर्ब ऋण,"पूर्वप्रधानमन्त्री माधवकुमार नेपाल र डा बाबुराम भट्टराईलाई अख्तियारले यो जग्गा प्रकरणमा संलग्न भएको पुष्टि गरे पनि क्षेत्राधिकार भन्दै मुद्दा चलाउनबाट पन्छिएको छ। उनीहरूलाई पनि मुद्दा चलाउन पर्छ भन्दै वरिष्ठ अधिवक्ता बालकृष्ण न्यौपाने सर्वोच्च अदालतमा मुद्दा हालेको छन्। यो मुद्दालाई पेसी चढाउन चाहँदा राजनीतिक दलहरूको घेराबन्दीमा परे तत्कालीन प्रधानन्यायाधीश चोलेन्द्रशमशेर। र, उनीमाथि महाअभियोग लाग्यो। महाभियान नटुंगिई उनको कार्यकाल सकियो। काठमाडौं : ललिता निवासको विवादास्पद जग्गा जजसले अनेक हर्कत गरेर आफ्नो बनाउने सम्भव तुल्याए, तीमध्ये अधिकांशले त्यसैलाई धितो राखेर ठूलो मात्रामा ऋण लिएको पाइएको छ। विभिन्न बैंक तथा वित्तीय संस्थाबाट २ अर्ब ४१ करोड ६९ लाख ३६ हजार ऋण लिइएको कागजात अन्नपूर्ण पोस्ट्लाई प्राप्त भएको छ। नेपाल बैंक, हिमालयन बैंक, यती डेभलपमेन्ट बैंक, ग्लोबल आईएमई बैंक, बैंक अफ एसिया नेपाल, काठमाण्डप डेभलपमेन्ट बैंक, एनआईडीसी डेभलपमेन्ट बैंक, नेपाल इन्भेस्टमेन्ट बैंक, नेपाल डेभलपमेन्ट एन्ड इमपलायमेन्ट प्रोमशन बैंक, प्राइम कमर्सियल बैंक, लक्ष्मी बैंक र किष्ट बैंकमा ललिता निवासको जग्गा धितो राखी ऋण लिएको पाइएको छ। यीमध्ये केही बैंक एकापसमा मर्जर भएर नाम पनि परिवर्तन भइसकेका छन्। यस्तै, आईएमई फाइनान्स इन्स्टिच्युट, युनिक फाइनान्स इन्स्टिच्युट, आर्या तारा बचत तथा ऋण सहकारी संस्था लिमिटेडलगायतबाट पनि उनीहरूले ऋण लिएका छन्। ललिता निवास प्रकरणका प्रमुख बिचौलिया शोभाकान्त ढकाल, राजकुमार सुवेदी र मीनबहादुर गुरुङ तथा उनीहरूका परिवारले पटकपटक यही जग्गा धितो राखेर विभिन्न बैंकबाट करोडौं रकम ऋण झिकेको देखिन्छ। एउटै व्यक्तिले ६३ करोडसम्म जग्गा धितोमार्फत ऋण लिएको पाइएको छ। पुरुषोत्तम पौडेलले नेपाल इन्भेस्टमेन्ट बैंकबाट दुई पटकमा ६३ करोड १० लाख रुपैयाँ ऋण लिएका थिए। उनले ०६३ माघ २३ मा २६ करोड र त्यसको १० वर्षपछि ०७२ असार २४ मा ४३ करोड १० लाख धितोबापत ऋण लिएका थिए। पौडेलले प्रहरीसँगको बयानमा इन्दु शर्माबाट ३० लाखमा जग्गा खरिद गरेको बताएका छन्। ३० लाखको जग्गामा उनले ६३ करोड ऋण लिएको देखिएको छ। पौडेललाई जग्गा बेच्ने इन्दु शर्माले पनि ६३ करोड १० लाख नेपाल इन्भेस्टमेन्ट बैंकबाट ऋण लिएकी छिन्। उनले ०६४ वैशाख २३ मा २६ करोड र ०७२ असोज १७ मा ४३ करोड १ लाख ऋण लिएकी थिइन्। उमाकुमारी ढकाल र माधवी सुवेदीले आईएमई फाइनाइन्स इन्स्टिच्युसनबाट एकै वर्ष दुईपटक जग्गा धितो राखेर बैंकबाट पैसा लिएको देखिन्छ। उमाकुमारी ललिता निवास प्रकरणका मुख्य बिचौलिया शोभाकान्त ढकालकी श्रीमती हुन्। माधवी अर्का बिचौलिया राजकुमार सुवेदीकी पत्नी हुन्। उमाकुमारी र माधवीले ०६७ फागुन ३ मा ७२ लाख ५८ हजार पैसा झिकेका थिए भने ०६७ असोज २५ मा सोही जग्गा धितो राखेर १ करोड ९० लाख रकम आईएई फाइनान्सबाट झिकेका थिए। सन्दीप ढकालले यती डेभलपमेन्टबाट ०७१ पुस ३ मा ४९ लाख ऋण लिएका थिए। ललिता निवासको जग्गा धितो राखेर तत्कालीन किष्ट बैंकबाट सरस्वती घले गुरुङ, सरला गुरुङले ०६८ मंसिर ६ मा १० करोड ऋण लिएका थिए। सन्ध्या शाक्यले प्राइम कमर्सियल बैंकबाट ०६६ माघ ११ मा ६० लाख र ०७१ जेठ ११ मा १८ करोड २० लाख ऋण लिएका थिए। नुतन श्रेष्ठले नेपाल डेभलपमेन्ट एन्ड इम्पलायमेन्ट प्रोमसन बैंकबाट ०६४ साउन १४ मा २० लाख झिकेकी थिइन्। त्यस्तै नितु गुरुङले काठमण्डप डेभलपमेन्ट बैंकबाट २०७० कात्तिक ११ गते १ करोड ४० लाख जग्गा धितो राखेर लिएको देखिन्छ। डीएलएफ डेभलपर्सले १५ करोड झिकेको देखिन्छ। यसका सञ्चालक हुन कैशाशचन्द्र गोयल। डीएलएफले एनआईडीसी डेभलपमेन्ट बैंकबाट ०७१ वैशाख २ गते उक्त रकम ऋणबाट झिकेको थियो। त्यस्तै विवेककुमार सुवेदीले २०६१ चैत २९ मा नेपाल इन्भेस्टमेन्ट बैंकबाट १० करोड ऋण लिएका थिए। उनी बिचौलिया राजकुमारका छोरा हुन्। २०६५ फागुन २८ मा प्रवीण ताम्राकारले बैंक अझ एसियाबाट ७५ लाख ७८ हजार १२५ ऋण झिकेका थिए। २०६६ असार २६ गते बद्रीलक्ष्मी श्रेष्ठले युनिक फाइनान्स इन्स्टिच्युसनलबाट १ करोड जग्गा राखेर लोन लिएका थिए। सहकारी संस्थाबाट ललिता निवासको जग्गा राखेर ठूलो रकम लिएको देखिन्छ। केशव तुलाधरले आर्या तारा बचत तथा ऋण सहकारी संस्थाबाट २०७३ असार १६ मा २ करोड लिएका थिए। २०७१ माघ १९ मा कल्याण गुरुङले लक्ष्मी बैंकबाट १४ करोड ३५ लाख ललिता निवासको जग्गा राखेर लिएका थिए। त्यस्तै कामना गुरुङले २०७१ माघ १९ मा नै १४ करोड ३५ लाख नै झिकेका थिए। लक्ष्मी बैंकबाटै सरला गुरुङले नि सोही दिन (२०७१ माघ १९ ) मा नै १८ करोड ३५ लाख ललिता निवासको जग्गा राखेर ऋण झिकेकी थिइन्। लक्ष्मी बैंकले एकैदिन ४७ करोड ५ लाख ऋण गुरुङ परिवारलाई दिएको थियो। उनीहरू मुख्य बिचौलिया एवं भाटभाटेनी सञ्चालक मीनबहादुर गुरुङका परिवार हुन्। कल्याण मीनबहादुर छोरा हुन् भने कामना छोरी हुन्। अर्का मुख्य बिचौलिया शोभाकान्त र उनकी पत्नी उमाकुमारीले ग्लोबल आइएमई बैंकबाट २०७० माघ ८ मा ३ करोड ७५ लाख ऋण लिएका थिए। संगीता कोठारी राखेचाले २०७३ असार १६ मा हिमालयन बैंकबाट ३ करोड ३१ लाख झिकेकी थिइन्। मन्ती गोर्खालीले युनिक फाइनाइन्स इन्स्टिच्युसनबाट २०६७ चैत २२ मा २ करोड झिकेका थिए। नवीन पौडेलले २०७० कात्तिक ४ मा ४९ लाख रुपैयाँ यती डेभलपमेन्ट बैंकबाट झिकेको देखिन्छ। भारती पाण्डेले नेपाल बैंकबाट २०७३ जेठ २६ मा १ करोड झिकेको देखिएको छ। प्रहरीको केन्द्रीय अनुसन्धान ब्युरोले १४३ रोपनी ६ आना जग्गा अतिक्रमण भएको बताएको छ। चार सयभन्दा बढी अनुसन्धान गरेको छ। २०२१ सालमा क्षतिपूर्ति र मुआब्जा दिएर राज्यले अधिग्रहण गरेको यही जग्गा सरकारी कर्मचारी, प्रशासक, राजनीतिक नेतृत्व, बिचौलिया मिलेर व्यक्तिको नाम दर्ता गराउने काम भएको थियो। ललिता निवासको जग्गा । तस्बिर : अभिषेक महर्जन भीमशमशेरको नाम १९८८ माघ २५ गते ललिता निवास क्याम्प क्षेत्रको २८७ रोपनी ५ आना २ पैसा साढे २ दाम जग्गा लालमोहर लागेको थियो। त्यही जग्गा २०१७ असार २९ गते सुवर्णशमशेरले पत्नी स्वेतप्रभादेवी राणालाई ५८ रोपनी र छोराहरू कनकशमशेर, कंचनशमशेर, रुक्मशमशेरलाई प्रतिव्यक्ति ५७ रोपनीका दरले वकसपत्र गरी दिएका थिए। तत्कालीन श्री ५ को सरकारले २०२१ मंसिर १५ मा ललिता निवासको यो जग्गासहित ६ वटा घर दरबारहरू सार्वजनिक प्र्रयोजनका लागि उचित क्षतिपूर्तिसमेत व्यवस्था गरी अधिग्रहण गरेको थियो। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १५४ रोपनी ४ आना २ पैसा, हरिहर भवन ललितपुरको २४० रोपनी १ आना २ पैसा, सीता भवन नक्सालको ११९ रोपनी १२ आना ३ पैसा, लक्ष्मी निवास महाराजगन्जको २५८ रोपनी १४ आना, बबर महल करिया गाउँको २५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्ठा गरी बाँकी २८४ रोपनी १४ आना ३ पैसा अधिग्रहण गरिएको थियो। २०२१ मंसिर १७ को नेपाल गजेटमा सूचना प्रक्रिया गरी अधिग्रहण गरियो। ललिता निवास क्षेत्रको स्वेतप्रभा, कनकशमशेर, रुक्मशमशेर, हेमनशमशेर र हाटकशमशेरसमेतका नामको २७२ रोपनी १५ आना २ पैसा साढे २ दाम हाल नापका आधारमा २८४ रोपनी १४ आना ३ पैसा जग्गा सरकारको नाममा कायम गरिएको थियो। जसमा सुर्वणशमशेर र कंचनशमशेरको सरकारले पहिले नै जफत गरिएको थियो। यो सुवर्णशमशेरको १४ रोपनी ११ आना बाहेकको २८४ रोपनी १४ आना ३ पैसा जग्गा क्षतिपूर्ति र मुब्जा दिएर अधिग्रहण गरिएको थियो। २०२२२३ सालमा उनीहरूले पाउने क्षतिपूर्ति, मुआब्जा सबै पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाम दर्ता गरियो। बाँकी २१२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। बहुदल आएपछि २०४७ सालमा कृष्णप्रसाद भट्टराईको नेतृत्वको अन्तरिम सरकारले राजनीतिक कारणले हरण भएका जग्गा फिर्ता दिने निर्णय गर्यो। त्यो गर्नुको कारण पनि थियो। पञ्चायतमा कतिपय राजनीतिक व्यक्तिको सर्वस्व हरण भएको थियो। त्यही भएर मन्त्रिपरिषद्ले २०१७ सालपछि प्रजातन्त्रको पुनःस्थापनाका लागि भएको संघर्षहरूमा संलग्न भएको कारणबाट विभिन्न व्यक्तिको हरण भएको सम्पत्तिको विषयमा गृह मन्त्रालयले गर्दै आएको छानबिनको प्रक्रियालाई अझ तदारुकताका साथ गर्न साथै सोही सिलसिलामा रोक्का रहेको विभिन्न व्यक्तिको सम्पत्ति फुकुवा गर्ने निर्णय गर्यो। २०४७ जेठ १४, साउन ८ र भदौ ३ मा तीनपटक निर्णय भयो। जफत भएको सम्पत्ति फिर्ता दिने निर्णयको क्रममा जग्गाको हकमा प्रचलित कानुनले दिएको हदसम्म मात्रै फिर्ता दिने गरी निर्णय भएको थियो। सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यका ५८ रोपनीभन्दा बढी जग्गा भएको देखिएमा व्यवस्था लागू हुने पनि निर्णय गरिएको देखिन्छ। हदबन्दी लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुने हुनाले राख्न पाउने हदसम्म राख्न दिने र हदभन्दा बढी जग्गाको मुआब्जा दिने निर्णय अन्तरिम सरकारले गरेको देखिन्छ। २९९ रोपनी ९ आना २ पैसामध्ये सुर्वणशमशेरको नामको १४ रोपनी ११ आना जग्गा मात्रै जफत भएको देखिन्छ। अरू २८४ रोपनी १४ आना ३ पैसा जग्गा प्रधानमन्त्री निवास र अन्य विशिष्ट पदाधिकारीको निवास र नेपाल राष्ट्र बैंकको केन्द्रीय कार्यालयका लागि अधिग्रहण गरिएको थियो। तर, त्यो निर्णय अपव्याख्या गर्दै त्यो जग्गा व्यक्तिको नाम चार चरणमा गरिएको देखिएको छ। अन्तरिम सरकारको निर्णय आधार बनाएर राणा परिवार जग्गा फिर्ता गर्ने प्रपन्चमा लागे। उनीहरूले मालपोत, भूमिसुधारका कर्मचारीलाई प्रलोभनमा पारेर जग्गा फिर्ता गराउन लागे। २०४९ सालमा १०२४ र १०२५ नम्बरको मिसिल नै गायब गरियो। सुर्वणशमशेरको हकवाला भन्दै शैलजा राणा, हेमनशमशेर, कटकशमशेर, सुनिती राणा, हेमाद्रीशमशेरलगायतले राज्यले अधिग्रहण गरिसकेको जग्गा फिर्ता गराए। यही मौका मालपोत, भूमिसुधारका कर्मचारीले राणाका नाम फिर्ता आएको जग्गा आफ्ना परिवारका सदस्य र नजिक नातेदारको नाममासमेत घुसवापत लिए। २२ रोपनी जग्गा कर्मचारीले आफ्ना परिवारका सदस्य र नजिकका नातेदारको नाम घुसबापत दिएको देखिएको छ। २०४९ सालमा ११२ रोपनी ४ आना १ पैसा जग्गा व्यक्तिको नाम दर्ता गरिएको थियो भने २०६२ सालमा छुट दर्ता भन्दै १२ आना २ पैसा राणा परिवारको नाम फिर्ता गरिएको थियो। त्यस्तै २०६६०६७ मा प्रधानमन्त्री, प्रधानन्यायाधीशलगायत विशिष्ठ व्यक्तिको निवाससहित राजकुलो, बाटोसमेत व्यक्तिको नाम दर्ता गराइएको थियो। २५ रोपनी ७ आना १ पैसा १ दाम जग्गा हिनामिना गरिएको थियो। २०६९ सालमा नक्कली गुठी कायम गरेर ४ रोपनी १४ आना ३ पैसा २ दाम जग्गा हडपिएको थियो। अख्तियारले पूर्वउपप्रधानमन्त्री विजयकुमार गच्छादरसहित १७५ जनाविरुद्ध मुद्दा दायर गरेको थियो भने १३६ रोपनीभन्दा बढी जग्गा अतिक्रमण भएको जनाएको थियो। यो प्रकरणमा गच्छदारसहित तत्कालीन भूमिसुधार मन्त्रीद्वय डम्बर श्रेष्ठ, चन्द्रदेव जोशी, सचिवहरू दिपकुमार बस्न्यात, छविलाल पन्त, दिनेशकुमार अधिकारी लगायत तत्कालीन भौतिक, भूमिसुधार तथा गुठी संस्थानका कर्मचारी, बिचौलिया शोभाकान्त ढकाल, राजकुमार सुवेदी र मीनबहादुर गुरुङलाई अख्तियारले विशेष अदालतमा मुद्दा नै दायर गरेको छ। त्यो मुद्दा अदालतमा विचाराधीन छ। हालै सीआईबीले पूर्वनिर्वाचन आयुक्त सुधीरकुमार साह, भाटभटेनीका सञ्चालक मीनबहादुर गुरुङ, मालपोत कार्यालय डिल्लीबजारका तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली र खरिदार गोपाल कार्की तथा भूमिसुधार मन्त्रालयका तत्कालीन उपसचिव हुपेन्द्रमणि केसी, भूमिसुधार तथा व्यवस्थापन विभागका शाखा अधिकृत धर्मप्रसाद गौतमलाई पक्राउ गरेको छ। सीआईबीले २०७८ साल माघमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा यो फाइल सीआईबी फिर्ता गरिएको थियो। यो प्रकरणमा पूर्वप्रधानमन्त्री माधवकुमार नेपाल र डा बाबुराम भट्टराईलाई अख्तियारले यो जग्गा प्रकरणमा संलग्न भएको पुष्टि गरे पनि क्षेत्राधिकार भन्दै मुद्दा चलाउनबाट पन्छिएको छ। उनीहरूलाई पनि मुद्दा चलाउन पर्छ भन्दै वरिष्ठ अधिवक्ता बालकृष्ण न्यौपाने सर्वोच्च अदालतमा मुद्दा हालेको छन्। यो मुद्दालाई पेसी चढाउन चाहँदा राजनीतिक दलहरूको घेराबन्दीमा परे तत्कालीन प्रधानन्यायाधीश चोलेन्द्रशमशेर। र, उनीमाथि महाअभियोग लाग्यो। महाभियान नटुंगिई उनको कार्यकाल सकियो। यस्तो छ बाबुरामका कुरा ललिता निवास प्रकरणमा पूर्वप्रधानमन्त्री डाबाबुराम भट्टराईको नाम मुछिएपछि आफ्नो कुनै व्यक्तिगत स्वार्थ नजोडिएको दाबी गरेका छन्। आइतबार सामाजिक सञ्जालमार्फत उनले ललिता निवास प्रकरणमा सरकारको नेतृत्व गर्दा मन्त्रिपरिषद्को निर्णय पनि जोडिन पुगेकाले वास्तविकता सार्वजनिक गरिदिन आग्रह गरेका हुन्। उनले अख्तियारको टोलीले केही वर्ष पहिले लिएको बयानमा समेत आफूले थाहा भएको कुरा जानकारी गराएको उल्लेख गरे। उनले दोषीलाई कडाभन्दा कडा कारबाही होस् भन्ने विषय आफूले निरन्तर वकालत गर्दै आएको बताए। भट्टराईले भनेका छन्, देशमा राज्यको सम्पत्ति निजी लाभको निम्ति दोहन गर्ने र शक्तिको दुरुपयोग गर्ने प्रवृत्ति भयंकर रूपले झागिएको स्थितिमा ललिता निवासलगायत सबै भ्रष्टाचारका काण्डहरूको निष्पक्ष छानबिन होस् र दोषीलाई कडाभन्दा कडा कारबाही होस् भन्ने कुरा मैले संसदमा र बाहिर पनि निरन्तर उठाउँदै आएको छु। त्यसमा म आजीवन प्रतिबद्ध रहनेछु। उनले कसैले आफ्नो दाग छोप्न अरूमाथि हिलो छ्याप्न नहुने बताए। भने, बरू यो र यस्ता प्रकरणको छिटो टुंगो लागोस् ताकि आम जनतालाई गुड र गोबर छुट्याउन सहज होस्, अनि कसैले आफ्नो दाग छोप्न अरूमाथि हिलो छ्याप्न नपाओस्।"
आर्थिक अनुशासनमा रकमान्तरको तगारो,"खासमा काम गर्दै जाँदा कहिलेकाहीँ अनुमान गरेअनुसार बजेट अपुग भएमात्र रकमान्तर गर्नुपर्ने हो। तर, बजेट अपुग भएका योजनाहरू यत्तिकै अलपत्र पर्ने गरेका छन्। जो सरकारमा गए पनि आर्थिक वर्षको अन्त्यमा रकमान्तर गरेर चलखेल गर्ने प्रवृत्ति पुरानै हो। प्रदेश र संघ सरकारबाट असारे विकासको नाममा धमाधम रकमान्तर गरेका बजेटबाट हाल काम भइरहेका छन्। आवको अन्त्यमा रकमान्तर गरेर गरिने यस्तो कामको गुणस्तर र आवश्यकताबारे भने प्रत्येक वर्ष प्रश्न उठ्ने गरेको छ। तर, प्रश्नमात्र उठ्छ। प्रवृत्ति भने उही कायम रहन्छ। चालू आवको १० महिनामै सरकारले साढे ८८ अर्ब रुपैयाँ रकमान्तर गरेको तथ्यांक अर्थ मन्त्रालयको छ। वैशाख मसान्तसम्म अर्थ विविध उपशीर्षकबाट अन्य मन्त्रालय तथा निकायमा ५८ अर्ब ६५ करोड ८४ लाख रकमान्तर भएको छ। चालू आवमा सबैभन्दा बढी रकमान्तर चैतमा ३३ अर्ब २१ करोड रुपैयाँ भएको छ। आखिर कामै गर्ने हो भने किन आर्थिक वर्षको सुरुआतमै नगर्ने ? यो प्रश्न प्रतिपक्षमा हुँदामात्र राजनीतिक दलहरूले उठाउने गरेका छन्। सत्तामा हुँदा यो प्रवृत्तिलाई बढोत्तरी गर्नमै उद्धत देखिन्छन्। खर्चको आँकडा हेर्दा पनि आर्थिक वर्षको अन्त्यमा मात्र बढी खर्च हुने गलत अभ्यास कायमै छ। आव २०७७७८ मा कुल ११ खर्ब ९६ अर्ब ६७ करोड रुपैयाँ खर्च भएकोमा असारमा सो खर्चको २३३७ प्रतिशत र असार अन्तिम सातामा ५९८ प्रतिशत खर्च भएको अर्थ मन्त्रालयको तथ्यांक छ। यसरी आर्थिक वर्षको अन्त्यमा आफू अनुकूलको काम गर्न सरकारले अर्थ विविध शीर्षकमा ठूलो बजेट राख्ने गरेको छ। पछिल्लो समय सरकारले आकस्मिक खर्चका लागि अर्थ विविधमा अर्बांै रकम विनियोजन गर्ने गरेको छ। यसबाट खल्तीका योजना र नजिकका कार्यकर्तालाई काम दिन सहज हुन्छ। यो रोग संघदेखि प्रदेश सरकारसम्म कायमै छ। आवश्यक नभएको ठाउँमा पनि प्रभाव देखाउन पैसा लैजानेसम्म गरिएको छ। त्यो पनि असार महिनामा रकमान्तर धेरै हुने गरेको छ। खासमा काम गर्दै जाँदा कहिलेकाहीँ अनुमान गरेअनुसार बजेट अपुग भएमात्र रकमान्तर गर्नुपर्ने हो। तर, बजेट अपुग भएका योजनाहरू यत्तिकै अलपत्र पर्ने गरेका छन्। यथार्थमा, रकमान्तर गर्नु कानुन, दक्षता र अभ्यासका हिसाबले गलत हो। जे भए पनि सरकार सच्चिने मनस्थितिमा छैन। संसद्ले अनुमति दिएको भन्दा फरक ठाउँमा बजेट खर्च गर्नु कानुनी हिसाबले पनि गलत हो। जनताको माग र आवश्यकताभन्दा सरकारको पहुँचमा रहेकाहरूको इच्छा र स्वार्थमा रकमान्तर गरेर बजेट दुरुपयोग गर्ने प्रवृत्ति अन्त्य हुनैपर्छ। अन्यथा देशमा आर्थिक अनुशासन कायम हुन सक्दैन।"
बाटो छेक्यो मुग्लिनमा पहिरो खसेर,"पहिरोले बिचल्लीमा परेका यात्रुको न खानको ठेगान, न यात्राको। त्यसमाथि जोखिमपूर्ण यात्राले हैरान थिए। दैनिकयात्रामा निस्कने चालक पनि उत्तिकै तनावमा देखिन्थे। चितवन : नेपालगन्जकी पुनम सुवेदी आइतबार बिहान पहिरो हटाउँदै गरेको मेसिनलाई एकनासले हेरिरहेकी थिइन्। बिरामी सासूलाई अस्पताल पुर्याउन हिँडेकी उनलाई कतिबेला पहिरो सफा होला र बाटो कटौला भन्ने चिन्ता थियो। नेपालगन्ज मेडिकल कलेजबाट रेफर गरिएकी सासू सीता अधिकारीलाई काठमाडौं पुर्याउन नसक्दा चिन्तित पुनम बाटोको अवस्थाले निकै आक्रोसित पनि थिइन्। घरी एम्बुलेन्सभित्र सासूलाई छोडेर पहिरो सफा गरेको ठाउँमा पुग्थिन् त घरी अत्तालिएर सासूतिरै जान्थिन्। उनीसँग बाटो खुलुनजेल कुर्नुको विकल्प थिएन। नारायणघाटमुग्लिन सडक खण्डको तुइना खोलाको पहिरोले उनीजस्तै हतारमा रहेका बिरामी, विद्यार्थी, कर्मचारी र अनेक कामले हिँडिरहेकालाई बाटोमै छेक्यो। बिहान ६ बजे त्यहाँ पुगेकी पुनम साँझ ६ बजेसम्म पनि यस्तै अवस्थामा देखिइन्। छिटो उपचार गर्न पाए हुन्थ्यो भनेको। बिरामीको अवस्था गम्भीर छ। खुला होला र काठमाडौं लैजाउला भनेको सकेका छैनांै, पुनमले दुखेसो पोखिन्। आइतबार पनि बिहानको रातिदेखि नै सडकमा बसेर बाटो खुल्ने प्रतीक्षामा हजारौं सवारी र यात्रु थिए। जरुरी कामले हिँडेकाहरू निराश देखिन्थे। बर्सेनि यहाँ झेल्नुपर्ने समस्या र दीर्घकालीन समाधान नहुँदा सरकार र नेतालाई गाली गर्थे। वैदेशिक रोजगारका लागि हिँडेका सर्लाही लक्ष्मीपुरका नजारुल मन्सुरको सडकमै बास थियो। नजारुलको सोमबार मलेसियाको उडान छ। उनी १७ घण्टा मुग्लिनको जाममा परे। जुगेडीमा रोकिएका नजारुलले निकै आत्तिँदै भने, भोलि बिहान फ्लाइट छ। क्यान्सिल भयो भने त बर्बाद हुन्छ। अहिलेसम्म यहीँ छु। कहिले पुग्ने ? कहिले जाने भन्ने तनाव भएको छ। रातभर धेरै दुःख पाइयो। पहिरोले बिचल्लीमा परेका यात्रुको न खानको ठेगान, न यात्राको। त्यसमाथि जोखिमपूर्ण यात्राले हैरान थिए। दैनिकयात्रामा निस्कने चालक पनि उत्तिकै तनावमा देखिन्थे। मालसामान ढुवानीका लागि हिँडेका चालकको बास कहाँ हुने हो, पत्तो थिएन। सामान ढुवानीका लागि भैरहवाबाट पोखरा हिँडेका ट्रक चालक सुजन चौधरीसहितको टोली ट्रकमुनि नै खाना खाँदै थिए। पहिरोले बाटो रोकिएपछि सडकमै उनीहरूले भान्छा बनाए। देख्नेका लागि नौलो भए पनि उनीहरूका लागि सामान्य थियो। अघिल्लो दिनदेखि उनीहरू जाममा थिए। गत बिहीबारबाट पहिरो खस्न सुरु भएको हो। शनिबार राति ११ बजे अवरुद्ध सडक १९ घण्टापछि आइतबार साँझ ६ बजेबाट सञ्चालनमा आएको छ। चारवटा मेसिनले दिनभर पहिरो सफा गरेको थियो। तर, पनि पहिरोको जोखिम हटेको छैन। छिनछिनमै पहिरो खस्ने गरेको छ। माथिबाट ढुंगा माटो खसिरहन्छ। पहिरो हटाएपछि कतिखेर रोकिन्छ भन्ने थाहै हुँदैन। कमजोर र खुकुलो भूवनावटका कारण तुइन खोलामा पहिरोको जोखिम हटेको छैन। नारायणघाटमुग्लिन सडकको यात्रा ढुक्क छैन। यसअघि पनि पटकपटक पहिरो जाँदा घन्टौं बाटो अवरुद्ध भएको थियो। शनिबार बिहानभरि बाटो अवरुद्ध भयो। बिहीबार दिउँसो गएको पहिरो सफा गरेर सवारी सञ्चालन हुन २८ घण्टा लाग्यो। जिल्ला प्रहरी कार्यालय चितवनका प्रमुख एसपी रामेश्वर कार्की दिनभर पहिरोग्रस्त क्षेत्रमा खटिएका थिए। अन्य ठाउँमा सामान्य छ। मुख्य समस्या यही ठाउँमा हो। अहिले पन्छाए पनि फेरि खस्ने खतरा छ, उनले भने, अहिले पहिरोको भर नै छैन। थोरै पानी परेपछि झरिहाल्छ। यात्रामा जोखिम अझै छ। उनले जानकारी लिएर मात्र यात्रा गर्न सुझाव दिए। वर्षासँगै पहिरो जाने क्रम बढेको छ। पहिरोका कारण घन्टौं सवारी जाम हुनाका साथै यात्रा पनि जोखिमपूर्ण बनेको छ। पानी परिरहेकाले पहिरो खसिरहन्छ। पहाडबाट ढुंगा खस्दा पहिरो हटाउन निकै जोखिम छ। छिनछिनमै पहिरो खस्ने हुँदा हटाउन निकै समय लागेको हो। माथि चट्टानै चट्टान छ। वर्षाको कारण माथिल्लो भाग सुक्खा पहिरोका रूपमा झरेको हो, सडक डिभिजनका इन्जिनियर सागर कार्की क्षेत्रीले भने, अहिलेको अवस्था हेर्ने हो भने माथिको एउटा थुप्रो अझै झर्न बाँकी छ। यसले केही दुःख देला जस्तो छ। हरेक वर्ष नयाँ ठाउँमा पहिरो नारायणघाटमुग्लिन सडकको स्तरोन्नति गर्दा पहाड कटान गरिएको थियो। त्यसपछि पहिरोको जोखिम बढेको हो। तुइन खोलामा पहिलोपटक पहिरो खसेको हो। पुल निर्माणका लागि पहुँच सडक बनाउन पहाड कटान गरिएको थियो। ब्रेकर लगाएर फुटाइएको पहाडको ५० मिटर पर पहिरो गएको हो। ब्रेकरको कम्पनबाट पहाड खुकुलो भएर पहिरो गएको अनुमान गरिएको छ। सडक डिभिजन कार्यालय भरतपुरका इन्जिनियर सागर कार्कीले भूगोलअनुसार जोखिम भएको बताए। नारायणघाटमुग्लिन सडक खण्डमा हरेक वर्ष नयाँ ठाउँमा पहिरो जाने गरेको छ। गत वर्ष मौरी पुलमा पहिरोले दुःख दिएको थियो। त्यसअघिको वर्षमा सेती दोभानमा दिनहुँजसो पहिरो गएको थियो। एक वर्ष चार किलोमा पहिरो जाँदा यात्रा सकसपूर्ण बनेको थियो। टोपेखोला, बिस किलो, पाँच किलोलगायतको क्षेत्रमा पनि पहिरोले दुःख दिएको थियो। सडक विभागले ३१ स्थानलाई पहिरोको जोखिमयुक्त क्षेत्र तोकेको थियो। पहिरो नियन्त्रणको काम गरेपछि ती स्थानमा पहिरो नियन्त्रण भएको छ। अहिले नयाँ स्थानमा पहिरो खस्न थालेको छ। अहिलेको पहिरो यही कारण भन्ने छैन। तुइन खोलामा पहुँच सडक बनाउन ब्रेकरले चट्टान फुटाउँदा त्यसको कम्पनले कमजोर भएको एउटा कारण हुनसक्ने अनुमान गरेका छौं, इन्जिनियर कार्कीले भने, गत वर्ष पहिरो खसेको ठाउँमा यस वर्ष आएको छैन। हरेक वर्ष नयाँ नयाँ ठाउँमा पहिरोले दुःख दिने गरेको छ । अहिले नयाँ ठाउँमा आको छ। नारायणघाटमुग्लिन सडक खण्डलाई मुलुकको लाइफ लाइनका रूपमा चिनिन्छ। दैनिक १५ हजार सवारी यो बाटोमा गुड्छन्। वर्षातको समयमा कहाँ कतिबेला पहिरो जान्छ भर छैन। यसको बैकल्पिक सडक नहुँदा यात्रुले सास्ति पाउने गरेका छन्। जोखिम मोलेरै यात्रा गर्न उनीहरू बाध्य छन्। नारायणगढमुग्लिन सडकको दूरी ३६ किलोमिटरको छ।"
सेप्टेम्बरमा हुने प्रधानमन्त्रीको चीन भ्रमण महत्त्वपूर्ण हुनेछ : परराष्ट्रमन्त्री,"कैलाली : परराष्ट्रमन्त्री एनपी साउदले प्रधानमन्त्री पुष्पकमल दाहाल 'प्रचण्ड' आगामी सेप्टेम्बरमा चीन भ्रमणमा जाने बताएका छन्। सोमबार कैलालीमा भएको एक कार्यक्रममा बोल्दै उनले प्रधानमन्त्रीको चीन भ्रमण फलदायी, महत्वपूर्ण र सार्थक हुने बताएका हुन्। उनले भने, प्रधानमन्त्री प्रचण्डको चीन भ्रमण महत्वपूर्ण र सार्थक हुने कुरा म तपाईंहरुलाई विश्वास दिलाउन चाहन्छु। यस अगाडि शनिबार प्रधानमन्त्री प्रचण्डले पनि आफू छिट्टै चीन भ्रमणमा जाने जानकारी दिएका थिए। प्रचण्डले भनेका थिए, राष्ट्र र जनताप्रति इमानदार भएर काम गरिरहेको छु। छिट्टै चीन भ्रमण हुँदैछ, त्यसको तयारी भएको छ। यसैगरी मन्त्री साउदले नेपाल कुनै पनि मुलुकको सैनिक गठबन्धनमा नभएको बताए। उनले सैनिक गठबन्धनमा नेपाल तटस्थ रहेकोसमेत स्पष्ट पारे। परराष्ट्रमन्त्री साउदले प्रधानमन्त्रीको भारत भ्रमणबाट मुलुकले ऐतिहासिक उपलब्धि हासिल गरेको उल्लेख गरे। साउदले आफू आज राति अजरबैजान जानेसमेत जानकारी दिए।"
कांग्रेस नेता उद्धव थापालाई कोसीको मुख्यमन्त्री बनाउने सत्ता गठबन्धनको निर्णय,काठमाडौं : सत्तारुढ गठबन्धनले कोसी प्रदेशको मुख्यमन्त्रीमा कांग्रेस कोशी प्रदेश संसदीय दलका नेता उद्धव थापालाई अघि सार्ने निर्णय गरेको छ। प्रधानमन्त्री निवास बालुवाटारमा सोमबार बसेको गठबन्धन बैठकले थापालाई कोसीको मुख्यमन्त्रीमा अघि सार्ने निर्णय गर्दै त्यही अनुसारको तयारी गर्न निर्देशन दिने निर्णय गरको नेकपा एसका नेता राजेन्द्र पाण्डले जानकारी दिए। उनले कोशी प्रदेशभित्र सबैभन्दा ठूलो संख्या कांग्रेसको रहेकाले बाँकी सिट संख्या पुराउने जिम्मा पनि कांग्रेसलाई नै दिइएको बताए। बैठकले बिभिन्न प्रदेशमा मन्त्रिमण्डलमा राख्नुपर्ने सदस्यहरूको पनि टुंगो लागेको उनले जानकारी दिए। त्यस्तै जनमत पार्टीलाई पनि सरकारमा सहभागी गराउने र मन्त्रालयका बारेमा उचित निष्कर्ष निकाल्ने सहमति भएको उनले बताए। बैठकमा बिभिन्न विश्वविद्यालयका पदहरूको व्यवस्थापन गर्ने विषयमा पनि छलफल भएको पाण्डेले बताए।
राष्ट्रिय सभामा विनियोजन विधेयक २०८० को पाँच वटा मन्त्रालयका छलफल सकियो,"काठमाडौंः राष्ट्रिय सभाको आज बसेको बैठकमा विनियोजन विधेयक, २०८० का विभिन्न शीर्षकहरूमध्ये पाँच वटा मन्त्रालयको छलफल सकिएको छ। सोमबार बसेको बैठकमा विनियोजन विधेयक, २०८० का विभिन्न शीर्षकहरूमध्ये वन तथा वातावरण, महिला, बालबालिका तथा ज्येष्ठ नागरिक, युवा तथा खेलकुद, सहरी विकास र उद्योग, वाणिज्य तथा आपूर्ति मन्त्रालयको छलफल सकिएको हो। त्यसैगरी आजको बैठकबाट नेपाल विश्वविद्यालय विधेयक, २०७९ पारित भएको छ। राष्ट्रिय सभाको अर्को बैठक २०८० असार १९ गते मंगलबार अपराह्न १:०१ बजे बस्नेछ। उक्त बैठकमा भूमि व्यवस्था, सहकारी तथा गरिबी निवारण, भौतिक पूर्वाधार तथा यातायात, संघीय मामिला तथा सामान्य प्रशासन र संस्कृति, पर्यटन तथा नागरिक उड्डयन मन्त्रालयको विनियोजन शीर्षकहरूमाथि छलफल हुनेछ।"
तेस्रोपटक समानुपातिक सांसद बन्न नपाइने,"काठमाडौं : तेस्रोपटक समानुपातिक सांसद बन्न नपाइने भएको छ। निर्वाचन आयोगको सोमबार बसेको बैठकले दुई पटक समानुपातिक सांसद बनिसकेकालाई तेस्रोपटक बन्न नपाइने प्रावधान प्रस्ताव गरेको हो। यो व्यवस्था लागू भएपछि प्रतिनिधिसभा एवं प्रदेशसभामा तेस्रोपटक समानुपातिक सांसद बन्न पाइने छैन। 'प्रतिनिधि सभा सदस्य वा प्रदेश सभा सदस्यमा समानुपातिक निर्वाचन प्रणालीबाट दुई पटक निर्वाचित भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने,' आयोगले विज्ञप्ति जारी गर्दै भनेको छ। निर्वाचन आयोगको बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन नेपालको संविधान, सम्मानित सर्वोच्च अदालतबाट भएका निर्देशनात्मक आदेश तथा अन्तर्राष्ट्रिय अभ्यास र विगतका अनुभव तथा पृष्ठ पोषण समेतका आधारमा साविकको निर्वाचन सम्बन्धी कानुनमा परिमार्जन गरी निर्वाचन सम्बन्धी कानुनलाई संशोधन र एकीकरण गर्न बनेको विधेयक नेपाल सरकार गृह मन्त्रालय मार्फत संसदमा पेश गर्ने निर्णय गरेको ।"
दलितमाथि विभेद् गर्नेलाई कारबाही गर्न सरकारलाई रुलिङ,"काठमाडौं : राष्ट्रियसभा उपाध्यक्ष उर्मिला अर्यालले दलितमाथि विभेद् गर्नेलाई कारबाहीको प्रक्रिया अघि बढाई जानकारी गराउन सरकारलाई निर्देशन दिएकी छन्। सोमबार राष्ट्रियसभाको बैठकको सुरुमै दलितमाथि हुने विभेद् बढ्दै गएको भन्दै सांसदहरूले उठेर विरोध जनाएपछि बैठकको अध्यक्षता गरेका राष्ट्रियसभा उपाध्यक्ष अर्यालले दलितमाथि विभेद् गर्नेलाई छानबिन गरी कारबाही प्रक्रिया अघि बढाउन सरकारलाई निर्देशन दिएकी हुन्। त्यसअघि बैठकमा राष्ट्रियसभा सदस्य राधेश्याम पासवानले सिराहाको भगवानपुरमा सामूहिक भोजमा दलितमाथि भएको विभेद्का विषयमा पटकपटक कुरा राख्दा पनि दोषीलाई कारबाही हुन नसकेको भन्दै आपत्ति जनाए। उनले दाङको तुलसीपुरमा दलित विद्यार्थीको जात थाहा पाएपछि घरबेटीले घर निकाला गरेको, सप्तरीमा अन्तरजातीय विवाह गर्दा मुद्दा चलाएको लगायतका घटनाले दलितमाथि अपमान भएको भन्दै उक्त घटनामा पनि दोषीलाई कारबाही हुन नसकेको गुनासो गरे। उनले दोषीलाई कारबाही नगर्ने र कानुनलाई पालना नगराउने प्रहरी र सिडिओलाई नै कारबाही गर्नुपर्ने माग गरे। यस विषयमा सांसदहरूले उठेर विरोध जनाएपछि राष्ट्रियसभा उपाध्यक्ष अर्यालले जवाफ दिन सरकारलाई रुलिङसमेत गरिन्।"
परराष्ट्रमन्त्री साउद आज राति अजरबैजान जाँदै,काठमाडौं : परराष्ट्रमन्त्री एनपी साउद मंगलबार अजरबैजान जाँदै छन् । असंलग्न राष्ट्रहरूका परराष्ट्रमन्त्रीहरूको सम्मेलनमा सहभागिता जनाउन उनी मंगलबार बिहान २ बजे अजरबैजानको बाकु जान लागेका हुन्। मन्त्री साउदले समेत कैलालीको एक कार्यक्रममा आफू आज राति अजरबैजान जान लागेको जानकारी गराए। सम्मेलन असार २० र २१ गते हुँदैछ। भ्रमणका क्रममा परराष्ट्रमन्त्रीले अजरबैजान सरकारका उच्च पदस्थ व्यक्तित्वसँग भेटघाट गर्नुका साथै विभिन्न देशका सहभागी प्रतिनिधिमण्डलका प्रमुखसँग साइडलाइन भेटघाट गर्ने कार्यक्रम परराष्ट्र मन्त्रालयले जनाएको छ। मन्त्री साउद उक्त सम्मेलनबाट असार २२ गते स्वदेश फर्किने परराष्ट्र मन्त्रालयले जनाएको छ ।
परराष्ट्रमन्त्री साउद मंगलबार अजरबैजान जाने,काठमाडौं : परराष्ट्रमन्त्री एनपी साउद अजरबैजानमा हुने असंलग्न आन्दोलनको समन्वय ब्युरोको मन्त्रिस्तरीय बैठकमा सहभागी हुन मंगलबार त्यसतर्फ प्रस्थान गर्ने भएका छन्। अजरबैजानको बाकुमा यही असार १८ देखि २१ गतेसम्म असंलग्न आन्दोलन : उदीयमान चुनौतीहरूको सामना गर्न एकताबद्ध र अटल भन्ने नाराका साथ हुन गइरहेको बैठकलाई उनले असार २० गते सम्बोधन गर्ने मन्त्रालयले जनाएको छ। भ्रमणका क्रममा परराष्ट्रमन्त्री साउदले अजरबैजान सरकारका उच्च पदस्थ अधिकारीसँग भेटघाट गर्नुका साथै विभिन्न देशका सहभागी प्रतिनिधिमण्डलका प्रमुखसँगसमेत भेटवार्ता गर्ने कार्यक्रम छ। उनी असार २३ गते स्वदेश फर्किनेछन्।
बालुवाटारमा सत्ता गठबन्धनको बैठक सुरू,"काठमाडौं : सत्ता गठबन्धनको बैठक सुरु भएको छ। प्रधानमन्त्री निवास बालुवाटारमा बैठक सुरू भएको हो। बैठकमा प्रधानमन्त्री पुष्पकमल दाहाल, नेपाली कांग्रेसका सभापति शेरबहादुर देउवा, उपसभापति पूर्णबहादुर खड्का, माओवादीका वरिष्ठ उपाध्यक्ष एवं गृहमन्त्री नारायणकाजी श्रेष्ठ, जनता समाजवादी पार्टीका अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर, नेकपा एकीकृत समाजवादीका उपाध्यक्ष राजेन्द्र पाण्डे र श्रममन्त्री शरतसिंह भण्डारी सहभागी छन्। बैठकमा समसमायिक विषयबस्तुमाथि छलफल हुने प्रधानमन्त्री सचिवालयले जनाएको छ।"
उद्योग मन्त्रालयले भन्यो वर्षायाममा खाद्यान्न अभाव हुँदैन,काठमाडौं : उद्योग वाणिज्य तथा आपूर्ति मन्त्रालयले यस वर्षको वर्षायाममा कहीँ कतै खाद्यान्न अभाव नहुने बताएको छ। देशभरको गोदाममा खाद्यान्न मौजाद रहेको र थप खाद्यान्न खरिद र ढुवानी प्रक्रिया जारी रहेको मन्त्रालयले जनाएको छ। खाद्य व्यवस्था तथा व्यापार कम्पनीका अनुसार हालः काठमाडौं उपत्यका तथा तराईका जिल्लाहरुमा ३६ हजार ३ सय ५६ क्वीन्टल खाद्यान्न मौजाद छ। त्यस्तै अति दुर्गम तथा दुर्गम जिल्लाहरूमा २५ हजार ५ सय ५ क्वीन्टल खाद्यान्द मौजाद रहेको खाद्य व्यवस्था तथा व्यापार कम्पनीको तथ्यांक छ। प्रतिस्पर्धाको माध्यमबाट खुला बजारबाट थप खाद्यान्न खरिद भइरहेको र थप चामल खरिदका लागि बोलपत्र आह्वान गर्ने प्रक्रिया पनि जारी रहेको छ। हालः २६ हजार ३ सय ७५ क्वीन्टल धान मौजाद छ। बझाङमा पनि १ हजार क्वीन्टल कोटा थप गरिएको छ। पूर्वी जिल्लामा पनि पर्याप्त खाद्यन्न मौजाद रहेको खाद्य व्यवस्था तथा व्यापार कम्पनीले स्पष्ट पारेको छ। पालिका स्तरमा भने खाद्यान्न सञ्चिती गर्ने गोदाम नभएकाले आवश्यक मात्रामा बिक्री केन्द्रहरुमा खाद्यान्न ढुवानी गरेर विरतण भइरहेको कम्पनीले जनाएको छ। चालु आर्थिक वर्षमा हालसम्म पालिका स्तरबाट माग भएका स्थानमा ४७ हजार ३ सय ३४ क्वीन्टल चामल वितरण भइसकेको छ। कतीपय स्थानमा भने माग नै नभएकाले आपूर्ति नगरिएको कम्पनीले जनाएको छ।
राष्ट्रियसभामा विनियोजन विधेयकअन्तर्गत मन्त्रालयगत शीर्षकमाथि छलफल,"काठमाडौं : प्रतिनिधिसभाबाट पारित भइसकेको विनियोजन विधेयक, २०८० माथि राष्ट्रियसभामा छलफल सुरु भएको छ। राष्ट्रियसभाको आजको बैठकमा विनियोजन विधेयक, २०८० का विभिन्न शीर्षकमध्ये वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकुद मन्त्रालय, सहरी विकास मन्त्रालय र उद्योग, वाणिज्य तथा आपूर्ति मन्त्रालयको बजेटमाथि छलफल गर्ने सम्भावित कार्यसूची छ। यी मन्त्रालयलाई आगामी आर्थिक वर्ष २०८०८१ का लागि विनियोजित बजेटमा सांसदहरू इन्दिरादेवी गौतम, भगवती न्यौपाने, सोनाम गेल्जेन शेर्पा, सुमित्रा बिसी र नरपति लुवारले खर्च कटौतीका प्रस्ताव पेस गरेका छन्। आजको बैठकमा सांसदहरूले दलितमाथि हुने विभेद्को विषय उठाएका थिए। दाङको तुलसीपुरमा दलित विद्यार्थीको जात थाहा पाएपछि घरबेटीले घर निकाला गरेको विषय राष्ट्रियसभामा उठेपछि यसबारे छानबिन गरी कारबाही प्रक्रिया अघि बढाउन सरकारलाई निर्देशन दिइएको छ। 'यस विषयमा के भएको हो आवश्यक कारबाही गरी सभालाई जानकारी गराउन सरकारको ध्यानाकर्षण गराउँछु। अवश्य पनि सरकारबाट जवाफ आउनेछ,' राष्ट्रियसभाको बैठक सञ्चालन गरेका उपाध्यक्ष उर्मिला अर्यालले राष्ट्रियसभा बैठकले बताए। त्यस्तै राष्ट्रिय सभाको आजको बैठकमा शिक्षा विज्ञान तथा प्रविधिमन्त्री अशोक कुमार राईले विधायन व्यवस्थापन समितिको प्रतिवेदनसहित नेपाल विश्वविद्यालय विधेयक, २०७९ माथि छलफल गरियोस् भन्ने प्रस्ताव पेस गर्ने कार्यतालिका छ। शिक्षामन्त्री राईले आजको बैठकमा नेपाल विश्वविद्यालय विधेयक, २०७९ पारित गरियोस् भन्ने प्रस्तावसमेत पेस गर्ने कार्यतालिका छ।"
कोसीमा नयाँ सरकार गठनको आह्वान: कांग्रेस र माओवादीबीच तीव्र विवाद,"विराटनगर : मुख्यमन्त्री हिक्मतकुमार कार्कीले प्रदेशसभाबाट विश्वास गुमाएपछि शुक्रबार कोसी प्रदेशमा नेकपा (एमाले) नेतृत्वको सरकार ढल्यो। सरकार अहिले कामचलाउमा परिणत भएको छ। प्रदेश प्रमुख पर्शुराम खापुङले असार २१ गते बिहीबार अपरान्ह ५ बजेसम्मको समय दिएर नयाँ सरकार गठनका लागि आइतबार साँझ आह्वान गरिसकेका छन्। उनले नेपालको संविधानको धारा १६८ को उपधारा २ बमोजिम सरकार गठनका लागि आह्वान गरे। कुनैपनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्नसक्ने प्रदेशसभाको सदस्यलाई प्रदेश प्रमुखले सरकारको मुख्यमन्त्री नियुक्त गर्ने व्यवस्था उपधारा २ मा छ। प्रदेश प्रमुखले दिएको समयसीमाभित्रै दलहरूले प्रदेशसभाका बहुमत सदस्यको समर्थनमा मुख्यमन्त्रीका लागि दाबी पेश गर्नुपर्ने हुन्छ। गत पुस २४ गते कार्की नेतृत्वको सरकार संविधानको यही व्यवस्था अनुसार बनेको थियो। सरकारलाई दिएको समर्थन सत्तासाझेदार जनता समाजवादी पार्टी (जसपा)ले जेठ १७ र नेकपा (माओवादी केन्द्र)ले जेठ २३ गते फिर्ता लिए। अल्पमतमा परेका मुख्यमन्त्रीले प्रदेशसभाबाट विश्वासको मत पाउन सकेनन्। विश्वासको मतको पक्षमा ४६ र विपक्षमा ४३ मत परेको थियो। ९३ सदस्यीय प्रदेशसभामा बहुमतका लागि ४७ मत आवश्यक पर्छ। प्रदेशसभामा एमालेका ४०, नेपाली कांग्रेसका २९, माओवादीका सभामुखसहित १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जसपाका १ सदस्य छन्। प्रदेश प्रमुखले आह्वान गरेसँगै कोसीमा नयाँ सरकार गठनको रस्साकस्सी चलेको छ। सरकार गठनलाई लिएर नेपाली कांग्रेस र नेकपा (माओवादी केन्द्र)बीच तीव्र विवाद देखिएको छ। नयाँ सरकारको नेतृत्व कसले लिने भन्ने विषयलाई दुवै दलले प्रतिष्ठानसँग जोडेर हेरेका छन्। गठबन्धनमा सरकार सञ्चालन आलोपालो गर्ने भनिए पनि पहिलो नेतृत्व कसले गर्ने भन्ने विषयमा दुवै दल विभाजित बनेका हुन्। दुवै दलबीचको विवाद राजनीतिक हिसाबले छताछुल्ल बन्दै छ। यद्यपि, गठबन्धनमा आवद्ध एकीकृत समाजवादी र जसपाले हालसम्म सरकारको नेतृत्वमा दाबी गरेका छैनन्। तर, कांग्रेस र माओवादीका नेताहरू भने सरकारको नेतृत्वका लागि दबाब दिन काठमाडौं पुगेका छन्। नेतृत्व लिन कस्सिएका कांग्रेस संसदीय दलका नेता उद्धव थापा तथा माओवादी संसदीय दलका नेता इन्द्रबहादुर आङ्बो यतिबेला काठमाडौंमा राजनीतिक भेटघाट र छलफलमा व्यस्त छन्। शीर्ष नेतासँग लबिङ गर्दै सरकारको नेतृत्वका लागि दौडधूप गरिरहेका छन्। यद्यपि, केन्द्रीय नेतृत्वको निर्णयभन्दा बाहिर जाने विकल्प उनीहरूमा छैन। कांग्रेस प्रदेश समितिका पदाधिकारीको बैठक आइतबार काठमाडौंमा बसेको थियो। बैठकले कांग्रेसकै नेतृत्वमा सरकार गठन गर्ने र दलका नेता उद्धव थापालाई मुख्यमन्त्री बनाउने निर्णय लिएको छ। कांग्रेस कोसी प्रदेश संसदीय दलका प्रमुख सचेतक भूपेन्द्रकुमार राईले पार्टी सभापति शेरबहादुर देउवा, नेता डा शेखर कोइराला, महामन्त्री विश्वप्रकाश शर्मा र नेता कृष्णप्रसाद सिटौलालाई भेटेर सोमबार बैठकको निर्णयका बारेमा जानकारी गराइएको बताए। भेटघाटमा बैठकको निर्णय सुनायौं। दलको निर्णय पनि यही हो भन्यौं। हाम्रो प्रदेशमा कांग्रेसकै नेतृत्वमा सरकार बन्नुपर्छ भनेर भनेका छौं, राईले भने, उहाँहरू गम्भीर हुनुहुन्छ। विश्वस्त हुनु भएको छ। उहाँहरूका कुरा सुन्दा हामी पनि विश्वस्त भएका छौं। तर, माओवादीले पनि सरकारको दाबी गर्नु अस्वाभाविक नहुने राई बताउँछन्। गठबन्धनभित्रको ठूलो र प्रदेशको दोस्रो ठूलो दल भएको नाताले सरकारको नेतृत्व कांग्रेसले गर्छ। यो अडान छाड्दैनौं, उनले भने, गठबन्धनभित्रका सबैले दाबी गर्नसक्छन्। माओवादीको दाबी स्वभाविक हो। कांग्रेसको नेतृत्वमा सरकार बन्दा वैज्ञानिक र प्राकृतिक हुनेतर्फ घच्घच्याउने काम भइरहेको उनी बताउँछन्। राईले नयाँ सरकारमा सुविधाजनक बहुमत पुर्याउन राप्रपासँग कुरा भइरहेको सुनाए। बहुमत पुर्याएर हामी सरकारको दाबी गर्छौं। राप्रपाले पनि गठबन्धनलाई साथ दिन्छ भन्ने विश्वास छ, उनी भन्छन्। तर, माओवादीको तर्क भने भिन्न छ। माओवादीका कोसी प्रदेश सचिव एवं प्रदेशसभा सदस्य गणेश उप्रेती सुशील नयाँ सरकारको दाबी गर्नुअघि मुख्यमन्त्री को बन्ने भन्नेमा सहमति हुनुपर्ने बताउँछन्। अर्कोतर्फ गठबन्धनलाई बहुमतका लागि राप्रपाको साथ अनिवार्य बनेको उनको भनाइ छ। गठबन्धनका कारण यसअघिको सरकार छाडेर माओवादी आएको हो। त्यही भएकाले सरकारको नेतृत्वको दाबी छाड्ने कुरा छैन, उप्रेतीले भने, कोसी सरकारको नेतृत्व गर्ने विषयलाई केन्द्रीय गठबन्धन र अन्य प्रदेशको भागबण्डासँग तुलना गरेर हुँदैन। यहाँको अवस्था विशिष्ट छ। कांग्रेसले नेतृत्वका लागि धेरै दबाब दिन नहुने उनी बताउँछन्। कांग्रेसले आफ्नै नेतृत्वमा सरकार गठन हुनुपर्छ भन्ने जिद्दी राख्यो भने सहमति जुट्दैन। कांग्रेसको दाबी हामीलाई स्वीकार्य हुँदैन, उप्रेती भन्छन्, मुख्यमन्त्री इन्द्र आङ्बो नै बन्ने हो। नत्र अरुपनि विकल्प खुला छन्। उनले पहिलो प्राथमिकता गठबन्धन, त्यसभित्र माओवादी र त्यसपछि राप्रपा तथा भएन भने मात्रै अरू विकल्पमा पार्टी तयार रहेको उल्लेख गरे। सरकार गठनको समय बाँकी नै रहेका कारण सबै सम्भावनामा माओवादीले छलफल गर्ने उप्रेतीको भनाइ छ। सभामुखको प्रयोगमा पनि विवाद सरकार गठनका लागि बहुमत पुर्याउन ४७ प्रदेशसभा सदस्य आवश्यक पर्छ। गठबन्धनभित्रकै जसपाले सरकार गठनमा साथ दिन्छ कि दिँदैन भन्ने यकिन भइसकेको छैन। प्रदेशको नाम कोसी राखिएको र पहिचानसहितको नराखिएको भन्दै जसपा असन्तुष्ट छ। मुख्यमन्त्रीले विश्वासको मत लिने दिनपनि जसपा प्रदेशसभामा उपस्थित भएन। पार्टीको प्रदेश कमिटीले विश्वासको मतको पक्ष र विपक्षी कतैपनि मत नदिने भनेर तटस्थ बस्ने निर्णय लिएको थियो। पहिचानको मुद्दालाई सम्बोधन गरेमात्रै अब बन्ने नयाँ सरकारलाई समर्थन गर्न सकिने जसपाकी प्रदेशसभा सदस्य निर्मला लिम्बू बताउँछिन्। नामकरणपछिको आन्दोलनमा कठोर बनेकाले यसअघि सरकारलाई दिएको समर्थन फिर्ता लिएको उनको भनाइ छ। मुख्यमन्त्रीको दाबी पेश गर्नका लागि ४७ प्रदेशसभा सदस्यको समर्थन जुटाउनुपर्छ। एमाले र राप्रपासँग पनि ४६ जना मात्रै छन्। १ मत नपुगेकैले एमाले नेतृत्वको सरकार ढलेको हो। नयाँ सरकारको दाबीका लागि बहुमत पुर्याउन एमालेले अझै पनि जसपालाई फकाउँदै छ। एमाले प्रदेशसभाको ठूलो दल हो। गठबन्धन दलसँग पनि सभामुखबाहेक ४६ प्रदेशसभा सदस्य छन्। सरकार गठनमा सभामुख बाबुराम गौतमलाई प्रयोग गर्ने कि नगर्नेभन्ने विषयमा तीव्र बहस छ। तर, दल त्यागेर तटस्थ भूमिकामा रहेका सभामुखलाई प्रयोग गर्नु कानुनविपरीत हुने संविधानविद्हरू बताउँछन्। सभामुखकै प्रयोगका विषयमा पनि कांग्रेस र माओवादीबीच भने तीव्र मतभेद छ। दुई दलको मत विभाजित बनेको छ। माओवादीका प्रदेशसभा सदस्य उप्रेती राप्रपाले समर्थन नगरे गठबन्धनभित्र बहुमत नपुग्ने बताउँछन्। सरकार गठनमा सभामुखको प्रयोग हुन सक्दैन। सभामुखलाई विवादमा ल्याउन हुँदैन, उनले भने, राप्रपाले साथ नदिएसम्म गठबन्धनको सरकार बन्दैन। बहुमतका लागि गठबन्धनलाई साथ दिन राप्रपा तयार हुनुपर्यो। को मुख्यमन्त्री बन्ने भनेर टुंगो लागेपछि राप्रपालाई गठबन्धनमा ल्याउने कसरत गरिनुपर्ने उप्रेती बताउँछन्। तर, सभामुखको प्रयोग भने कानुनविपरीत हुने र सम्मानित पद नै विवादित बन्ने उनले बताए। जसले मुख्यमन्त्रीमा दाबी पेश गरेपनि सभामुखलाई नजोडिकन गर्नुपर्छ। सभामुखबाहेक नै बहुमत पुर्याउन सक्नुपर्छ, उप्रेतीले भने। कांग्रेसका प्रमुख सचेतक राई भने प्रदेशसभाकै सदस्य भएको नाताले सभामुखको प्रयोगलाई अन्यथा मान्न नहुने तर्क गर्छन्। कुराकानी भइरहेकाले राप्रपा पनि हाम्रो गठबन्धनमा आउँछ भन्नेमा विश्वास छ। यदि उसले साथ नदिएमा सभामुखसहित गठबन्धनको ४७ सांसद पुर्याएर दाबी पेश गर्छौं, उनले भने, सभामुख पनि त्यही सभाभित्रको माननीय हुनुहुन्छ। कसलाई मतदान गर्नुहुन्छभन्ने चैँ उहाँको अधिकारको विषय हो। सरकार गठनमा सभामुखले सहयोग गर्न मिल्दैनभन्ने कुरा कानुनमा उल्लेख नभएको राईको तर्क छ। बहुमत नपुगे दाबी पेश गर्दैनौं : एमाले एमाले कोसी प्रदेश संसदीय दलका प्रमुख सचेतक रेवतीरमण भण्डारी पनि सरकार गठनमा सभामुखको प्रयोग संविधानविपरीत हुने बताउँछन्। प्रदेशसभाको सदस्य संख्याको गणीतलाई हेरेर विश्वासको मातलाई आधार बनाउँदा हाम्रो ४६ छ। विपक्षीको ४३ मत हो। विपक्षीका २ जना अनुपस्थित थिए। जसपा तटस्थ बसिदियो। सबै गरेर जोड्दा उनीहरूको ४६ मात्रै पुग्छ, भण्डारी भन्छन्, सबै जोड्दा पनि गठबन्धनको ४७ पुग्दैन। सभामुखको टाउको गनेर संख्या पुर्याउँछु भन्न पाइँदैन। त्यसलाई हिसाबमा राखेर मुख्यमन्त्री नियुक्ति हुँदा भोलिपल्टदेखि सभामुखले कुर्सी छाडेर दलको सदस्यको आशनमा आउनु पर्यो। सभामुखको मर्यादा, भूमिका र तटस्थतालाई बेवास्ता गरेर मुख्यमन्त्रीका लागि त्यो पदको दुरुपयोग गरियो भने व्यवस्थाकै दुर्भाग्य हुने उनले बताए। भने, प्रदेश प्रमुखले सभामुखलाई कुनै दलको सदस्य मानेर वा जोडेर संख्या पुगेको ठान्दै मुख्यमन्त्री नियुक्त गर्नुहोलाभन्ने हामीले ठानेका छैनौं। यस्तो भएमा उहाँकै भूमिकामाथि प्रश्न उठ्छ। सरकार गठनमा संवैधानिक र कानुनी व्यवस्था हेरिनुपर्छ। भण्डारीले बहुमत पुग्ने अवस्था नरहेमा एमालेले मुख्यमन्त्रीका लागि दाबी पेश नगर्ने बताए। बहुमत पुर्याउने कसरत हुन्छ। पुगेन भने दाबी पेश गर्दैनौं। उपधारा २ अनुसार गठन भएको सरकार बहुमत पुर्याउन नसक्दा नै ढलेको हो, उनले भने, तत्काल दाबी नगर्दा पनि उपधारा ३ अनुसार ठूलो दलको हैसियतमा मुख्यमन्त्री पाउने बाटो हाम्रा लागि खुला छ। अहिले मरिहत्ते गर्नुपर्ने छैन। संविधानको धारा १६८ को उपधारा २ बमोजिम सरकार गठन हुनसक्ने अवस्था नहुँदा उपधारा ३ मा प्रदेश प्रमुखले प्रदेशसभामा सबैभन्दा बढी सदस्यहरू भएको संसदीय दलको नेतालाई मुख्यमन्त्री नियुक्त गर्ने व्यवस्था छ। तर, उपधारा ४ अनुसार मुख्यमन्त्रीले ३० दिनभित्रमा प्रदेशसभाबाट विश्वासको मत लिनुपर्ने हुन्छ। भण्डारीले भने, प्रदेश प्रमुखले गरेको आह्वानको अवधिमा नयाँ सरकार गठन नभए यो कामचलाउ सरकारको निरन्तरताको अवधिमै १६८ (३) बमोजिमको सरकार बन्छ। सरकारको नेतृत्व एमालेले गर्न पाउँछ। एमालेको साथ छाड्दैनौं : राप्रपा राप्रपाले पनि सरकार गठनमा सभामुखलाई भोट हाल्ने अधिकार संविधानले नदिएको जनाएको छ। उसले एमालेको साथ छाडेर गठबन्धनतिर जाने अवस्था नरहेको स्पष्ट पारेको छ। गठबन्धनले अहिलेसम्म हामीसँग वार्ता र संवाद केही पनि गरेको छैन। अहिलेसम्म एमालेकै साथमा छौं, राप्रपाका प्रदेशसभा सदस्य अम्बरबहादुर विष्टले भने, गठबन्धनलाई साथ दिने विषयमा त हामीले सल्लाह गरेकै छैनौं। सोचेका पनि छैनौं। गठबन्धनभित्र मुख्यमन्त्रीमै किचलो रहेको अवस्थामा उसलाई साथ दिँदा राजनीतिक स्थायित्व प्राप्त नहुने उनले बताए। राप्रपा राजनीतिक स्थायित्वको खोजीमा छ। सरकारमा नगइकन राप्रपा प्रतिपक्षमा पनि बस्न सक्छ, विष्ट भन्छन्, हाम्रो माग नै प्रदेश खारेजीको हो। एजेन्डामा केन्द्रित छौं। राप्रपा मुख्यमन्त्री र मन्त्रीभन्दा पनि स्थायित्वको पक्षमा रहेको उनले बताए। तर, परिस्थिति अनुसार निर्णय लिनुपर्ने अवस्था आउँदा पछि नपर्ने उनको भनाइ छ। चुनाव देखिकै सहकार्यका कारण तत्काल एमालेको साथ छाड्ने अवस्था नरहेको जानकारी विष्टले दिए। राजनीतिमा विभिन्न सम्भावना हुनसक्छन्। गठबन्धन कसरी आउँछभन्ने पनि हेर्न बाँकी नै छ। तर, साथ दिने वातावरण बन्छजस्तो लाग्दैन, उनले भने, अहिलेको अवस्थामा एमालेको साथ छाड्नुपर्ने कारण छैन। त्यही भएर विश्वासको मत पनि एमाले नेतृत्वको सरकारलाई नै दिइएको हो। प्रदेश मध्यावधि निर्वाचनमा गयो भने त्यसका लागि तयार छौं। यद्यपि, सरकार गठनमा गठबन्धनलाई साथ दिने कि नदिनेभन्ने निर्णय लिने अधिकार राप्रपाले केन्द्रीय अध्यक्ष राजेन्द्र लिङ्देनलाई दिएको छ।"
'बौद्ध धर्मले नेपाल र भारतबीचको बन्धनलाई जोडेको छ',"काठमाडौं : आषाढ पूर्णिमाको अवसरमा काठमाडौंस्थित भारतीय राजदूतावासले अन्तर्राष्ट्रिय बौद्ध परिसंघको सहकार्यमा कार्यक्रम आयोजना गरेको छ। दूतावासस्थित स्वामी विवेकानन्द साँस्कृतिक केन्द्रमा सोमबार आयोजित कार्यक्रममा संस्कृति, पर्यटन तथा नागरिक उड्डयन राज्यमन्त्री सुशीला सिर्पाली ठकुरी सहभागी थिइन्। उनले बौद्ध धर्म भारत र नेपाललाई सदियौंदेखि जोड्ने बन्धनमध्येको एक भएको बताइन्। 'बौद्ध र अन्य धार्मिक सर्किटको निर्माणले आधुनिक समयमा भारत र नेपालबीचको सभ्यतागत सम्बन्धलाई सुदृढ बनाउन सहयोग गर्छ,' उनले भनिन्। त्यस्तै दूतावासका नियोग उपप्रमुख प्रसन्न श्रीवास्तवले भगवान बुद्धले दिएको शिक्षाको महत्वबारे चर्चा गर्दै भारत र नेपालमा रहेका बौद्ध धर्मका पवित्र स्थलहरूले दुई देशबीचको साझा सांस्कृतिक सम्पदालाई प्रतिबिम्बित गरेको बताए। कार्यक्रममा नेपालका विभिन्न बौद्ध सम्प्रदाय र गुम्बाका प्रतिनिधिका साथै लुम्बिनी विकास कोषका पदाधिकारीहरू सहभागिता थिए। कार्यक्रममा अन्तर्राष्ट्रिय बौद्ध परिसंघका सचिव खेन्पो छिमेद परिसंघ प्रतिनिधिको रूपमा उपस्थित थिए। बिहारको बोधगयामा बुद्धत्व प्राप्त गरेपछि भगवान बुद्धले उत्तर प्रदेशको सारनाथमा आफ्ना पहिलो पाँचजना तपस्वी चेलालाई दिएको पहिलो उपदेशलाई आषाढ पूर्णिमाको दिन विशेष स्मरण गरिन्छ। यसलाई धर्म चक्रको पहिलो फन्कोको रूपमा पनि चिनिन्छ। सो उपदेशमा भगवान बुद्धले चार आर्य सत्य र आर्य अष्टाङ्गिक मार्गबारे बताएका थिए। कार्यक्रममा महायाना संघ र थेरावडा संघले भगवान बुद्धको चार बौद्ध सूत्रको प्रार्थना गरेका थिए। अन्तर्राष्ट्रिय बौद्ध परिसंघका सचिव खेन्पो छिमेदले कार्यक्रममा उपस्थित अतिथिलाई स्वागत गर्नुका साथै कार्यक्रमको महत्वबारे प्रकास पारिएको थियो। कार्यक्रममा लुम्बिनी गुम्बाक्षेत्रमा निर्माण हुने भारत अन्तर्राष्ट्रिय बौद्ध संस्कृति तथा सम्पदा केन्द्रको डिजाइन तथा विशेषताबारे तयार पारिएको भिडियो पनि प्रस्तुत गरिएको थियो। सन् २०२२ को मे महिनामा बुद्ध पूर्णिमाको अवसरमा भएको भारतका प्रधानमन्त्री नरेन्द्र मोदीको लुम्बिनी भ्रमणका क्रममा प्रधानमन्त्री मोदी र नेपालका पूर्व प्रधानमन्त्री र बहादुर देउवाले संयुक्तरूपमा सो केन्द्रको शिलान्यास गरेका थिए।"
कुनै तहमा पराजित उम्मेदवार अर्को तहको निर्वाचनमा उठ्न नपाइने,"काठमाडौं : कुनै पनि तहको निर्वाचनमा पराजित उम्मेदवार अर्को तहको निर्वाचनमा उम्मेदवार बन्न नपाइने भएको छ। निर्वाचन आयोगको सोमबार बसेको बैठकले त्यस्ता पराजित उम्मेदवार पदको कार्यकाल पूरा नभएसम्म उम्मेदवार बन्न नपाइने व्यवस्था प्रस्ताव गरेको हो। उक्त व्यवस्था लागू भएपछि स्थानीय तह निर्वाचनमा पराजित उम्मेदवार प्रदेश र संघीय निर्वाचनमा उम्मेदवार बन्न पाउने छैनन्। प्रदेशमा पराजित उम्मेदवार पनि संघीय संसदका लागि उम्मेदवार बन्न पाउने छैनन्। 'संघीय संसद, प्रदेश सभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचन बाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने,' विज्ञप्तिमा भनिएको छ। निर्वाचन आयोगको बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन नेपालको संविधान, सम्मानित सर्वोच्च अदालतबाट भएका निर्देशनात्मक आदेश तथा अन्तर्राष्ट्रिय अभ्यास र विगतका अनुभव तथा पृष्ठ पोषण समेतका आधारमा साविकको निर्वाचन सम्बन्धी कानुनमा परिमार्जन गरी निर्वाचन सम्बन्धी कानुनलाई संशोधन र एकीकरण गर्न बनेको विधेयक नेपाल सरकार गृह मन्त्रालय मार्फत संसदमा पेश गर्ने निर्णय गरेको ।"
कर्णालीमा एमालेलाई एक नम्बर पार्टी बनाउँछु : एमाले सचिव भट्ट,"वीरेन्द्रनगर : एमाले सचिव एवं कर्णाली प्रदेश इञ्चार्ज लेखराज भट्टले एमालेलाई एक नम्बर पार्टी बनाउने संकल्पसहित आफू कर्णाली आएको बताएका छन्। जनवर्गीय संगठनको प्रदेशस्तरीय बैठकलाई सोमबार सम्बोधन गर्दै उनले आत्मकेन्द्रित सोच त्यागेर पार्टीलाई केन्द्रमा राखेर काम गर्नुपर्ने बताए। इञ्चार्ज भट्टले जनवर्गीय संगठन पार्टीको कच्चा पदार्थ भएको र परिपक्व बनाएर पार्टीमा पठाउने धारणा राखे। जनवर्गीय संगठनको बजार नै पार्टी हो, जनवर्गीय संगठन पार्टीको कारखाना हुन्, उनले भने, संगठनका सदस्यहरूले पनि आफूलाई केन्द्रमा नराखी पार्टी कसरी बनाउने भन्ने सोच्न जरुरी छ। पार्टी केन्द्रले पठाएका अन्तरपार्टी निर्देशन, दस्तावेजहरू जनवर्गीय संगठनका हरेक सदस्यले पढ्न जरुरी रहेको उनको भनाइ थियो। बैठकमा जनवर्गीय संगठन समन्वय संयन्त्रका संयोजक भानुभक्त ढकालले नेतृत्वको भर्त्सना गरेर मात्र नेता भइन्छ भन्ने सोच त्याग्न आग्रह गरे। कुण्ठा पोख्ने, अराजकता प्रर्दशन गर्ने शैलीबाट पार्टी नबन्ने भन्दै ढकालले भने, जनवर्गीय संगठनहरूले कार्यशालामार्फत आफ्नो संगठनका मुद्दाहरूको पहिचान गरी जनतासंग जोडिनुपर्छ, पार्टी नीति र नेतृत्वको सदैव रक्षा गर्नुपर्छ।' पार्टी केन्द्रीय सदस्य एवं स्कूल विभागको प्रदेश समन्वय इन्चार्ज विष्णु रिजालले पपुलिज्मले पार्टी र युवा पुस्तामा पारेको प्रभावलाई निस्तेज पार्नु अहिलेको मुख्य चुनौती रहेको औंल्याए। पार्टीले मिसन ग्रासरुटपछि जनसंगठन, पार्टी स्कूल र प्रचारको कामलाई व्यवस्थित गर्न विशेष कार्ययोजनाका साथ काम अघि बढाउने निर्देशन दिएको बताउनुका साथै उनले पार्टी स्कूल विभागले कर्णाली प्रदेशमा ४० जना प्रशिक्षक उत्पादन गरी पार्टी कार्यकर्तालाई सैद्धान्तिक र वैचारिक प्रशिक्षण दिने योजना रहेको सुनाए। अर्का केन्द्रीय सदस्य निरज आचार्यले पार्टी प्रचार संगठनलाई पालिका तहसम्म पुर्याउनुपर्ने बताए। प्रदेश प्रचार विभागको इन्चार्ज समेत रहेका उनले यही असार २८ गते प्रदेश प्रचारको कार्ययोजना बनाउन बैठक बस्ने र उक्त बैठकले पालिका तहसम्म पुगेर प्रचार विभाग गठन गरी प्रचारको काम गर्ने जानकारी दिए। बैठकमा कर्णाली प्रदेशमा क्रियाशील २० वटा जनवर्गीय संगठनका इञ्चार्जअध्यक्षहरू तथा संगठनका जिल्ला संयन्त्र संयोजकहरूले रिर्पोटिङ गरेका थिए। जनवर्गीय संयन्त्रको बैठकको अध्यक्षता एमाले प्रदेश कमिटी उपसचिव एवं संयन्त्रका संयोजक टेकराज पछाई, सञ्चालन अनेरास्ववियूका इञ्चार्ज रुद्र शाही र संयन्त्रका प्रदेश इञ्चार्ज गुलाबजंग शाहले बैठकका उद्देश्यमाथि प्रकाश पारेका थिए।"
माधव नेपाल श्रीलंका प्रस्थान,काठमाडौं : नेकपा (एकीकृत समाजवादी)का अध्यक्ष माधवकुमार नेपाल श्रीलंका प्रस्थान गरेका छन्। श्रीलंकन कम्युनिष्ट पार्टी स्थापनाको ८०औं वर्ष पूरा भएका सन्दर्भमा त्यहाँ आयोजना हुने सम्मेलनमा सहभागी हुन उनी सोमबार त्यसतर्फ प्रस्थान गरेका हुन्। पूर्वप्रधानमन्त्रीसमेत रहेका नेता नेपाल त्यहाँ आयोजित दक्षिण एशियाली कम्युनिष्ट पार्टी तथा वामपन्थी पार्टीहरुको बैठकमा सहभागी हुने कार्यक्रम रहेको पार्टीका पोलिटब्युरो सदस्य दिलु पन्तले जानकारी दिइन्। उनको अनुपस्थितिमा पार्टी कामको संयोजन गर्न पार्टीका उपाध्यक्ष राजेन्द्रप्रसाद पाण्डेलाई कार्यवाहक अध्यक्षको जिम्मेवारी प्रदान गरिएको पार्टीका उपमहासचिव तथा कार्यालय सचिव डा गंगालाल तुलाधरले जानकारी दिए।।
अरु पार्टीको चुनाव चिन्हबाट उम्मेदवार बन्नुअघि आबद्ध पार्टीबाट राजीनामा दिनुपर्ने,"काठमाडौं : अरु पार्टीको चुनाव चिन्हबाट चुनाव लड्न नपाउने भएको छ। निर्वाचन आयोगले अरु पार्टीको चुनाव चिन्हबाट उम्मेदवार बन्नुअघि आबद्ध रहेको पार्टीबाट राजीनामा दिनुपर्ने व्यवस्था प्रस्ताव गरेको छ। आयोगको सोमबार बसेको बैठकले त्यस्तो व्यवस्था गरेको प्रवक्ता शालिग्राम शर्मा पौडेलले जानकारी दिए। आयोगले जारी गरेको विज्ञप्तिमा भनिएको छ, 'कुनै एक राजनीतिक दलको सदस्य रहेको व्यक्ति त्यस्तो दलको सदस्य पद त्याग नगरी अर्को राजनीतिक दलको तर्फबाट उम्मेदवार हुन नसक्ने।' आयोगको बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन नेपालको संविधान, सम्मानित सर्वोच्च अदालतबाट भएका निर्देशनात्मक आदेश तथा अन्तर्राष्ट्रिय अभ्यास र विगतका अनुभव तथा पृष्ठ पोषण समेतका आधारमा साविकको निर्वाचन सम्बन्धी कानुनमा परिमार्जन गरी निर्वाचन सम्बन्धी कानुनलाई संशोधन र एकीकरण गर्न बनेको विधेयक नेपाल सरकार गृह मन्त्रालयमार्फत् संसदमा पेस गर्ने निर्णय गरेको छ ।"
सरकार भ्रष्टाचारविरोधी अभियानबाट पछि हट्दैन : महरा,काठमाडौं : नेकपा (माओवादी केन्द्र)का उपाध्यक्ष कृष्णबहादुर महराले वर्तमान सरकार सरकार भ्रष्टाचारविरोधी अभियानबाट पछि नहट्ने बताएका छन्। सोमबार काठमाडौंमा आयोजित एक कार्यक्रममा महराले नक्कली भुटानी शरणार्थीदेखि ललिता निवास प्रकरणसम्म पुग्दा सरकार अडिक भएर अघि बढेको भन्दै वर्तमान सरकार सरकार भ्रष्टाचार विरोधी अभियानबाट पछि नहट्ने बताएका हुन्। उनले सरकार विभिन्न समयमा भएका यस्ता काण्डहरूको एकपछि अर्को फाइल खोल्ने जिकिर गरे। अहिले सरकारका कामकारबाही सकारात्मक दिशामा अघि बढेको उनको भनाइ छ। महराले समयमा नै पाठ्यपुस्तक उपलव्ध गराउनेदेखि मिटरव्याजी समस्या समाधान लगाएतका धेरै राम्रा काम गरेको दाबी गरे। तुयस्तै महराले सूचना प्रविधिको क्षेत्रमा आफूले १६ वर्ष पहिले गरेको कल्पना गरेको भन्दा विकास र प्रयोग अझ अघि बढेको बताए। सरकारले सूचना प्रविधिलाई प्राथमिकतामा राखेर आफ्ना नीति तथा कार्यक्रममा समेटेको महराले बताए।
"कानुन व्यवसायी भन्छन् : अब आन्दोलन रोक्दैनौं, झुट्टा मुद्दा खारेज गरियोस्","काठमाडौं : कानुन व्यवसायीहरुले जिल्ला अदालत ललितपुरकी नायव सुब्बा प्रेमिका तामाङले राजीनामा दिनुपर्ने बताएका छन्। जिल्ला अदालत ललितपुरकी नासु तामाङ र अधिवक्ता अमिर लामिछानेबीचको विवादपछि हात हालहाल भएको घटनालाई लिएर कानुनी व्यवसायी आन्दोलनमा उत्रिएका हुन्। लामिछानेलाई प्रहरीले पक्राउ गरी थुनामा राखेपछि कानुन व्यवसायीले आपत्ति जनाउँदै आज ललितपुरमा विरोध सभा समेत गरेका छन्। नेपाल बार एशोसीयसनका पूर्व अध्यक्ष चण्डेश्वर श्रेष्ठले भ्रष्टाचारी कर्मचारी रहुञ्जेलसम्म सहमति हुन नसक्ने बताए। श्रेष्ठले भने, भ्रष्टाचारी कर्मचारी रहुञ्जेलसम्म सहमति हुन सक्दैन। ललितपुर बारमा केहि भ्रष्टाचार कर्मचारी छन्। कानुन व्यवसायीको समस्याको हल गर्ने जिम्मा न्याय प्रशासकको हो। प्रहरीमा ह्याण्ड ओभर गर्ने काम भएको छ। यो गलत कुरा हो। घटनाको छानविन समिति गठन गरेपछि मात्रै हामी वार्तामा बस्छौं। उनले बारविहीन न्यायपालिकाको परिकल्पना गर्न नसकिने बताए। गत असार १३ गते ललितपुर जिल्ला अदालतमा अदालतमा कार्यरत नायव सुब्वा तामाङ र अधिवक्ता लामीछानेबीच विवाद भएको थियो। अदालतको फाँटमा रहेको फाइल हेर्न नमिल्ने भन्दै प्रतिवाद गर्न खोज्दा आफूमाथि लामिछानेले आक्रमण गरेको भन्दै तामाङले प्रहरीमा जाहेरी दिएकी थिइन्। बारले भने कर्मचारीले घुस मागेको आरोप लगाएको छ। अधिवक्ता लामिछानेले घुस दिन अस्वीकार गरेपछि विवाद भएको बारको दाबी छ। सुरुमा देशभरका अदालतका कर्मचारीहरुले आन्दोलनस्वरुप आइतबार तीन घण्टा काम नगरी विरोध जनाएका थिए। आइतबार नै नेपाल बार एशोसिएसनले बन्दी प्रत्यक्षीकरण बाहेकका मुद्दामा सोमबार बहस पैरवी नगर्ने घोषणा गरेको थियो। कानुन व्यवसायीले लामिछानेमाथि लगाइएको झुटो मुद्दा फिर्ता हुनुपर्ने, घटनाको छानबिन हुनु पर्ने, दोषिलाई कारबाही गर्नु पर्ने माग राखेर प्रदर्शनमा छन्। कानुन व्यवसायी माथि झुट्टा मुद्दा लगाइएको र अदालतमा विकृति, विसंगति भएको भन्दै त्यसविरुद्ध आफूहरु आन्दोलनमा उत्रिएको बताए। कानुन व्यवसायी विष्णुप्रसाद सापकोटाले घटनालाई अतिरञ्जीत बनाइएको बताए। अदालतमा सक्कल आदेश हेर्न पाउने कानुन व्यवसायीको माग छ।"
भ्रष्टाचार नियन्त्रण गर्न अझै कडा तरिकाले प्रस्तुत हुन्छु : प्रधानमन्त्री,"काठमाडौं : प्रधानमन्त्री पुष्पकमल दाहालले सरकार भ्रष्टाचार नियन्त्रणका लागि अझै कडा तरिकाले प्रस्तुत हुने बताएका छन्। उनले त्यसलाई सुशासनको पक्षमा नयाँ ढंगको क्रान्तिको संज्ञा दिए। प्रधानमन्त्री निवास बालुवाटारमा वाईसीएलका पदाधिकारीसँगको छलफलमा प्रधानमन्त्री दाहालले सुशासनको पक्षमा आफूले कोही कसैसँग सम्झौता नगर्ने बताए। विगतका सबैजसो काण्डको छानबिन गरी दोषीलाई कानुनी दायरामा ल्याएरै छाड्ने उनको भनाइ छ। नक्कली शरणार्थी प्रकरणमा जस्तै बालुवाटार जग्गा प्रकरणमा संलग्न दोषीले कुनै पनि हालतमा उन्मुक्ति नपाउने स्पष्ट पार्दै उनले विगतमा सबैजसो ठूला काण्डका दोषीलाई पनि कानुनी दायरामा ल्याएरै छाड्ने बताएको वाईसिएलका इञ्चार्ज रामप्रसाद सापकोटाले बताए। भ्रष्टाचार नियन्त्रण र सुशासन कायम गर्ने सवालमा सरकारले कोही कसैसँग सम्झौता नगर्ने स्पष्ट पार्दै त्यसमा साथ र सहयोग दिन युवा नेतृत्वलाई प्रधानमन्त्री दाहालले आग्रह गरे। 'माओवादीको एजेण्डा अरुले खोस्नेजस्तो अवस्था देखा पर्यो। भ्रष्टाचारी नै भ्रष्टाचारविरोधी जस्ता देखा परे। नयाँ खालका भनिएकाको अवस्था पनि त्यस्तै देखियो। यतिबेला नयाँ तरिकाको क्रान्ति सुरु भएको छ। यसलाई सफल बनाउन नयाँ तरिकाले जानुको विकल्प छैन,' प्रधानमन्त्री दाहालको भनाइ उद्धृत गर्दै सापकोटाले भने। नयाँ तरिकाको क्रान्तिबाटै पार्टी पनि नयाँ आधारमा विस्तार हुने उनको भनाइ छ। सरकारको कामको प्रचारप्रसार गर्न र नकारात्मक कामको आलोचना गर्न प्रधानमन्त्री दाहालले वाईसीएललाई आग्रह गरेका थिए।"
राजनीतिक दलका कारण विश्वविद्यालय थला परे : गगन थापा,"काठमाडौं : नेपाली कांग्रेसका महामन्त्री गगनकुमार थापाले राजनीतिक दलका कारण विश्वविद्यालय थला परेको बताएका छन्। उनले विद्यालयलाई उच्च प्राथमिकतामा राखेर संघीय शिक्षा शिक्षा ऐन तत्काल पारित गर्न प्रधानमन्त्री समक्ष आग्रह गरे। उनले उनले शिक्षालाई व्यवस्थित गर्ने र शिक्षा ऐनको प्रारम्भ समेत नहुँदा नभएकाले विश्वविद्यालयहरु थला परेको उल्लेख गरे। उनले राजनीतिक दलका कारण विश्वविद्यालय धरासायी बनेको बताए। उनले संघीय व्यवस्थामा मुलुक गएपनि शिक्षामा प्राथमिकता पर्न नसकेको उल्लेख गरे। थापाले नागरिकहरुसँग गरेका बाचा सरकारले पूरा गर्न नसकेको बताए। उनले भने,नागरिकहरुसँग हामीले केहि बाचा गरेका थियौं। तिम्रो जीवनलाई हामी माथि उठाउँछौं, तिम्रो जीवनका अफ्ठ्याराहरुलाई हामी हल गर्छौं, सम्बोधन गर्छौं। तर यो गर्नबाट हामी चुकेका छौं। चुकिरहेका छौं यसलाई हामीले स्वीकार्नुपर्छ। उनले नेतृत्वको सुझबुझले नेपाल हिंसाको राजनीतिबाट बाहिर निस्किएको उल्लेख गरे। उनले यस वर्षमा पनि विद्यालय शिक्षामा बजेट कम छुट्याइएको भन्दै असन्तुष्ट व्यक्त गरे। विद्यालयमा आएको संकटलाई अझै सरकारले बुझ्न नसकेको भन्दै थापाले प्रधानमन्त्रीको ध्यानाकर्षण गराए। थापाले प्रचण्डलाई भ्रष्टाचारको विरुद्ध कुनै पार्टी नहेरी अगाडि बढ्न आग्रह गरे।"
प्रधानमन्त्री दाहालपुत्री रेनु र गंगा सुटुक्क दुबई प्रस्थान,काठमाडौं : चितवनको भरतपुर महानगरपालिकाकी मेयर रेनु दाहाल र प्रधानमन्त्रीकी स्वकीय सचिव गंगा दाहाल सुटुक्क दुबई प्रस्थान गरेका छन्। उनीहरु शनिबार राती फ्लाई दुबईको जहाजबाट दुबईतर्फ प्रस्थान गरेको विमानस्थल स्रोतले बताएको छ। उनीहरु दुबै प्रधानमन्त्री पुष्पकमल दाहालप्रचण्डका पुत्री हुन्। रेनु र गंगा दुबै जना सार्वजनिक पद धारण गरेका छन्। उनीहरुका साथमा आफन्त गोकुल भण्डारीसमेत दुबई गएका छन्। भण्डारी व्यवसायी हुन्। उनीहरुको दुबई भ्रमणको स्पष्ट उद्देश्य भने खुलेको छैन्। रेनु गत स्थानीय तहको निर्वाचनमा नेपाली कांग्रेसको समर्थनमा भरतपुर महानगरपालिकाकी मेयरमा निर्वाचित भएकी हुन्। अर्की छोरी गंगालाई आफू प्रधानमन्त्री भएपछि प्रचण्डले स्वकीय सचिवमा नियुक्त गरेका हुन्। प्रधानमन्त्री हुनुअघि समेत छोरी गंगाले सचिवालयमा रहेर प्रचण्डलाई राजनीतिक रुपमा सहयोग गर्दै आएकी थिइन्।
ललिता निवासको जग्गा धितो राखेर साढे २ अर्ब ऋण,"पूर्वप्रधानमन्त्री माधवकुमार नेपाल र डा बाबुराम भट्टराईलाई अख्तियारले यो जग्गा प्रकरणमा संलग्न भएको पुष्टि गरे पनि क्षेत्राधिकार भन्दै मुद्दा चलाउनबाट पन्छिएको छ। उनीहरूलाई पनि मुद्दा चलाउन पर्छ भन्दै वरिष्ठ अधिवक्ता बालकृष्ण न्यौपाने सर्वोच्च अदालतमा मुद्दा हालेको छन्। यो मुद्दालाई पेसी चढाउन चाहँदा राजनीतिक दलहरूको घेराबन्दीमा परे तत्कालीन प्रधानन्यायाधीश चोलेन्द्रशमशेर। र, उनीमाथि महाअभियोग लाग्यो। महाभियान नटुंगिई उनको कार्यकाल सकियो। काठमाडौं : ललिता निवासको विवादास्पद जग्गा जजसले अनेक हर्कत गरेर आफ्नो बनाउने सम्भव तुल्याए, तीमध्ये अधिकांशले त्यसैलाई धितो राखेर ठूलो मात्रामा ऋण लिएको पाइएको छ। विभिन्न बैंक तथा वित्तीय संस्थाबाट २ अर्ब ४१ करोड ६९ लाख ३६ हजार ऋण लिइएको कागजात अन्नपूर्ण पोस्ट्लाई प्राप्त भएको छ। नेपाल बैंक, हिमालयन बैंक, यती डेभलपमेन्ट बैंक, ग्लोबल आईएमई बैंक, बैंक अफ एसिया नेपाल, काठमाण्डप डेभलपमेन्ट बैंक, एनआईडीसी डेभलपमेन्ट बैंक, नेपाल इन्भेस्टमेन्ट बैंक, नेपाल डेभलपमेन्ट एन्ड इमपलायमेन्ट प्रोमशन बैंक, प्राइम कमर्सियल बैंक, लक्ष्मी बैंक र किष्ट बैंकमा ललिता निवासको जग्गा धितो राखी ऋण लिएको पाइएको छ। यीमध्ये केही बैंक एकापसमा मर्जर भएर नाम पनि परिवर्तन भइसकेका छन्। यस्तै, आईएमई फाइनान्स इन्स्टिच्युट, युनिक फाइनान्स इन्स्टिच्युट, आर्या तारा बचत तथा ऋण सहकारी संस्था लिमिटेडलगायतबाट पनि उनीहरूले ऋण लिएका छन्। ललिता निवास प्रकरणका प्रमुख बिचौलिया शोभाकान्त ढकाल, राजकुमार सुवेदी र मीनबहादुर गुरुङ तथा उनीहरूका परिवारले पटकपटक यही जग्गा धितो राखेर विभिन्न बैंकबाट करोडौं रकम ऋण झिकेको देखिन्छ। एउटै व्यक्तिले ६३ करोडसम्म जग्गा धितोमार्फत ऋण लिएको पाइएको छ। पुरुषोत्तम पौडेलले नेपाल इन्भेस्टमेन्ट बैंकबाट दुई पटकमा ६३ करोड १० लाख रुपैयाँ ऋण लिएका थिए। उनले ०६३ माघ २३ मा २६ करोड र त्यसको १० वर्षपछि ०७२ असार २४ मा ४३ करोड १० लाख धितोबापत ऋण लिएका थिए। पौडेलले प्रहरीसँगको बयानमा इन्दु शर्माबाट ३० लाखमा जग्गा खरिद गरेको बताएका छन्। ३० लाखको जग्गामा उनले ६३ करोड ऋण लिएको देखिएको छ। पौडेललाई जग्गा बेच्ने इन्दु शर्माले पनि ६३ करोड १० लाख नेपाल इन्भेस्टमेन्ट बैंकबाट ऋण लिएकी छिन्। उनले ०६४ वैशाख २३ मा २६ करोड र ०७२ असोज १७ मा ४३ करोड १ लाख ऋण लिएकी थिइन्। उमाकुमारी ढकाल र माधवी सुवेदीले आईएमई फाइनाइन्स इन्स्टिच्युसनबाट एकै वर्ष दुईपटक जग्गा धितो राखेर बैंकबाट पैसा लिएको देखिन्छ। उमाकुमारी ललिता निवास प्रकरणका मुख्य बिचौलिया शोभाकान्त ढकालकी श्रीमती हुन्। माधवी अर्का बिचौलिया राजकुमार सुवेदीकी पत्नी हुन्। उमाकुमारी र माधवीले ०६७ फागुन ३ मा ७२ लाख ५८ हजार पैसा झिकेका थिए भने ०६७ असोज २५ मा सोही जग्गा धितो राखेर १ करोड ९० लाख रकम आईएई फाइनान्सबाट झिकेका थिए। सन्दीप ढकालले यती डेभलपमेन्टबाट ०७१ पुस ३ मा ४९ लाख ऋण लिएका थिए। ललिता निवासको जग्गा धितो राखेर तत्कालीन किष्ट बैंकबाट सरस्वती घले गुरुङ, सरला गुरुङले ०६८ मंसिर ६ मा १० करोड ऋण लिएका थिए। सन्ध्या शाक्यले प्राइम कमर्सियल बैंकबाट ०६६ माघ ११ मा ६० लाख र ०७१ जेठ ११ मा १८ करोड २० लाख ऋण लिएका थिए। नुतन श्रेष्ठले नेपाल डेभलपमेन्ट एन्ड इम्पलायमेन्ट प्रोमसन बैंकबाट ०६४ साउन १४ मा २० लाख झिकेकी थिइन्। त्यस्तै नितु गुरुङले काठमण्डप डेभलपमेन्ट बैंकबाट २०७० कात्तिक ११ गते १ करोड ४० लाख जग्गा धितो राखेर लिएको देखिन्छ। डीएलएफ डेभलपर्सले १५ करोड झिकेको देखिन्छ। यसका सञ्चालक हुन कैशाशचन्द्र गोयल। डीएलएफले एनआईडीसी डेभलपमेन्ट बैंकबाट ०७१ वैशाख २ गते उक्त रकम ऋणबाट झिकेको थियो। त्यस्तै विवेककुमार सुवेदीले २०६१ चैत २९ मा नेपाल इन्भेस्टमेन्ट बैंकबाट १० करोड ऋण लिएका थिए। उनी बिचौलिया राजकुमारका छोरा हुन्। २०६५ फागुन २८ मा प्रवीण ताम्राकारले बैंक अझ एसियाबाट ७५ लाख ७८ हजार १२५ ऋण झिकेका थिए। २०६६ असार २६ गते बद्रीलक्ष्मी श्रेष्ठले युनिक फाइनान्स इन्स्टिच्युसनलबाट १ करोड जग्गा राखेर लोन लिएका थिए। सहकारी संस्थाबाट ललिता निवासको जग्गा राखेर ठूलो रकम लिएको देखिन्छ। केशव तुलाधरले आर्या तारा बचत तथा ऋण सहकारी संस्थाबाट २०७३ असार १६ मा २ करोड लिएका थिए। २०७१ माघ १९ मा कल्याण गुरुङले लक्ष्मी बैंकबाट १४ करोड ३५ लाख ललिता निवासको जग्गा राखेर लिएका थिए। त्यस्तै कामना गुरुङले २०७१ माघ १९ मा नै १४ करोड ३५ लाख नै झिकेका थिए। लक्ष्मी बैंकबाटै सरला गुरुङले नि सोही दिन (२०७१ माघ १९ ) मा नै १८ करोड ३५ लाख ललिता निवासको जग्गा राखेर ऋण झिकेकी थिइन्। लक्ष्मी बैंकले एकैदिन ४७ करोड ५ लाख ऋण गुरुङ परिवारलाई दिएको थियो। उनीहरू मुख्य बिचौलिया एवं भाटभाटेनी सञ्चालक मीनबहादुर गुरुङका परिवार हुन्। कल्याण मीनबहादुर छोरा हुन् भने कामना छोरी हुन्। अर्का मुख्य बिचौलिया शोभाकान्त र उनकी पत्नी उमाकुमारीले ग्लोबल आइएमई बैंकबाट २०७० माघ ८ मा ३ करोड ७५ लाख ऋण लिएका थिए। संगीता कोठारी राखेचाले २०७३ असार १६ मा हिमालयन बैंकबाट ३ करोड ३१ लाख झिकेकी थिइन्। मन्ती गोर्खालीले युनिक फाइनाइन्स इन्स्टिच्युसनबाट २०६७ चैत २२ मा २ करोड झिकेका थिए। नवीन पौडेलले २०७० कात्तिक ४ मा ४९ लाख रुपैयाँ यती डेभलपमेन्ट बैंकबाट झिकेको देखिन्छ। भारती पाण्डेले नेपाल बैंकबाट २०७३ जेठ २६ मा १ करोड झिकेको देखिएको छ। प्रहरीको केन्द्रीय अनुसन्धान ब्युरोले १४३ रोपनी ६ आना जग्गा अतिक्रमण भएको बताएको छ। चार सयभन्दा बढी अनुसन्धान गरेको छ। २०२१ सालमा क्षतिपूर्ति र मुआब्जा दिएर राज्यले अधिग्रहण गरेको यही जग्गा सरकारी कर्मचारी, प्रशासक, राजनीतिक नेतृत्व, बिचौलिया मिलेर व्यक्तिको नाम दर्ता गराउने काम भएको थियो। ललिता निवासको जग्गा । तस्बिर : अभिषेक महर्जन भीमशमशेरको नाम १९८८ माघ २५ गते ललिता निवास क्याम्प क्षेत्रको २८७ रोपनी ५ आना २ पैसा साढे २ दाम जग्गा लालमोहर लागेको थियो। त्यही जग्गा २०१७ असार २९ गते सुवर्णशमशेरले पत्नी स्वेतप्रभादेवी राणालाई ५८ रोपनी र छोराहरू कनकशमशेर, कंचनशमशेर, रुक्मशमशेरलाई प्रतिव्यक्ति ५७ रोपनीका दरले वकसपत्र गरी दिएका थिए। तत्कालीन श्री ५ को सरकारले २०२१ मंसिर १५ मा ललिता निवासको यो जग्गासहित ६ वटा घर दरबारहरू सार्वजनिक प्र्रयोजनका लागि उचित क्षतिपूर्तिसमेत व्यवस्था गरी अधिग्रहण गरेको थियो। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १५४ रोपनी ४ आना २ पैसा, हरिहर भवन ललितपुरको २४० रोपनी १ आना २ पैसा, सीता भवन नक्सालको ११९ रोपनी १२ आना ३ पैसा, लक्ष्मी निवास महाराजगन्जको २५८ रोपनी १४ आना, बबर महल करिया गाउँको २५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्ठा गरी बाँकी २८४ रोपनी १४ आना ३ पैसा अधिग्रहण गरिएको थियो। २०२१ मंसिर १७ को नेपाल गजेटमा सूचना प्रक्रिया गरी अधिग्रहण गरियो। ललिता निवास क्षेत्रको स्वेतप्रभा, कनकशमशेर, रुक्मशमशेर, हेमनशमशेर र हाटकशमशेरसमेतका नामको २७२ रोपनी १५ आना २ पैसा साढे २ दाम हाल नापका आधारमा २८४ रोपनी १४ आना ३ पैसा जग्गा सरकारको नाममा कायम गरिएको थियो। जसमा सुर्वणशमशेर र कंचनशमशेरको सरकारले पहिले नै जफत गरिएको थियो। यो सुवर्णशमशेरको १४ रोपनी ११ आना बाहेकको २८४ रोपनी १४ आना ३ पैसा जग्गा क्षतिपूर्ति र मुब्जा दिएर अधिग्रहण गरिएको थियो। २०२२२३ सालमा उनीहरूले पाउने क्षतिपूर्ति, मुआब्जा सबै पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाम दर्ता गरियो। बाँकी २१२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। बहुदल आएपछि २०४७ सालमा कृष्णप्रसाद भट्टराईको नेतृत्वको अन्तरिम सरकारले राजनीतिक कारणले हरण भएका जग्गा फिर्ता दिने निर्णय गर्यो। त्यो गर्नुको कारण पनि थियो। पञ्चायतमा कतिपय राजनीतिक व्यक्तिको सर्वस्व हरण भएको थियो। त्यही भएर मन्त्रिपरिषद्ले २०१७ सालपछि प्रजातन्त्रको पुनःस्थापनाका लागि भएको संघर्षहरूमा संलग्न भएको कारणबाट विभिन्न व्यक्तिको हरण भएको सम्पत्तिको विषयमा गृह मन्त्रालयले गर्दै आएको छानबिनको प्रक्रियालाई अझ तदारुकताका साथ गर्न साथै सोही सिलसिलामा रोक्का रहेको विभिन्न व्यक्तिको सम्पत्ति फुकुवा गर्ने निर्णय गर्यो। २०४७ जेठ १४, साउन ८ र भदौ ३ मा तीनपटक निर्णय भयो। जफत भएको सम्पत्ति फिर्ता दिने निर्णयको क्रममा जग्गाको हकमा प्रचलित कानुनले दिएको हदसम्म मात्रै फिर्ता दिने गरी निर्णय भएको थियो। सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यका ५८ रोपनीभन्दा बढी जग्गा भएको देखिएमा व्यवस्था लागू हुने पनि निर्णय गरिएको देखिन्छ। हदबन्दी लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुने हुनाले राख्न पाउने हदसम्म राख्न दिने र हदभन्दा बढी जग्गाको मुआब्जा दिने निर्णय अन्तरिम सरकारले गरेको देखिन्छ। २९९ रोपनी ९ आना २ पैसामध्ये सुर्वणशमशेरको नामको १४ रोपनी ११ आना जग्गा मात्रै जफत भएको देखिन्छ। अरू २८४ रोपनी १४ आना ३ पैसा जग्गा प्रधानमन्त्री निवास र अन्य विशिष्ट पदाधिकारीको निवास र नेपाल राष्ट्र बैंकको केन्द्रीय कार्यालयका लागि अधिग्रहण गरिएको थियो। तर, त्यो निर्णय अपव्याख्या गर्दै त्यो जग्गा व्यक्तिको नाम चार चरणमा गरिएको देखिएको छ। अन्तरिम सरकारको निर्णय आधार बनाएर राणा परिवार जग्गा फिर्ता गर्ने प्रपन्चमा लागे। उनीहरूले मालपोत, भूमिसुधारका कर्मचारीलाई प्रलोभनमा पारेर जग्गा फिर्ता गराउन लागे। २०४९ सालमा १०२४ र १०२५ नम्बरको मिसिल नै गायब गरियो। सुर्वणशमशेरको हकवाला भन्दै शैलजा राणा, हेमनशमशेर, कटकशमशेर, सुनिती राणा, हेमाद्रीशमशेरलगायतले राज्यले अधिग्रहण गरिसकेको जग्गा फिर्ता गराए। यही मौका मालपोत, भूमिसुधारका कर्मचारीले राणाका नाम फिर्ता आएको जग्गा आफ्ना परिवारका सदस्य र नजिक नातेदारको नाममासमेत घुसवापत लिए। २२ रोपनी जग्गा कर्मचारीले आफ्ना परिवारका सदस्य र नजिकका नातेदारको नाम घुसबापत दिएको देखिएको छ। २०४९ सालमा ११२ रोपनी ४ आना १ पैसा जग्गा व्यक्तिको नाम दर्ता गरिएको थियो भने २०६२ सालमा छुट दर्ता भन्दै १२ आना २ पैसा राणा परिवारको नाम फिर्ता गरिएको थियो। त्यस्तै २०६६०६७ मा प्रधानमन्त्री, प्रधानन्यायाधीशलगायत विशिष्ठ व्यक्तिको निवाससहित राजकुलो, बाटोसमेत व्यक्तिको नाम दर्ता गराइएको थियो। २५ रोपनी ७ आना १ पैसा १ दाम जग्गा हिनामिना गरिएको थियो। २०६९ सालमा नक्कली गुठी कायम गरेर ४ रोपनी १४ आना ३ पैसा २ दाम जग्गा हडपिएको थियो। अख्तियारले पूर्वउपप्रधानमन्त्री विजयकुमार गच्छादरसहित १७५ जनाविरुद्ध मुद्दा दायर गरेको थियो भने १३६ रोपनीभन्दा बढी जग्गा अतिक्रमण भएको जनाएको थियो। यो प्रकरणमा गच्छदारसहित तत्कालीन भूमिसुधार मन्त्रीद्वय डम्बर श्रेष्ठ, चन्द्रदेव जोशी, सचिवहरू दिपकुमार बस्न्यात, छविलाल पन्त, दिनेशकुमार अधिकारी लगायत तत्कालीन भौतिक, भूमिसुधार तथा गुठी संस्थानका कर्मचारी, बिचौलिया शोभाकान्त ढकाल, राजकुमार सुवेदी र मीनबहादुर गुरुङलाई अख्तियारले विशेष अदालतमा मुद्दा नै दायर गरेको छ। त्यो मुद्दा अदालतमा विचाराधीन छ। हालै सीआईबीले पूर्वनिर्वाचन आयुक्त सुधीरकुमार साह, भाटभटेनीका सञ्चालक मीनबहादुर गुरुङ, मालपोत कार्यालय डिल्लीबजारका तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली र खरिदार गोपाल कार्की तथा भूमिसुधार मन्त्रालयका तत्कालीन उपसचिव हुपेन्द्रमणि केसी, भूमिसुधार तथा व्यवस्थापन विभागका शाखा अधिकृत धर्मप्रसाद गौतमलाई पक्राउ गरेको छ। सीआईबीले २०७८ साल माघमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा यो फाइल सीआईबी फिर्ता गरिएको थियो। यो प्रकरणमा पूर्वप्रधानमन्त्री माधवकुमार नेपाल र डा बाबुराम भट्टराईलाई अख्तियारले यो जग्गा प्रकरणमा संलग्न भएको पुष्टि गरे पनि क्षेत्राधिकार भन्दै मुद्दा चलाउनबाट पन्छिएको छ। उनीहरूलाई पनि मुद्दा चलाउन पर्छ भन्दै वरिष्ठ अधिवक्ता बालकृष्ण न्यौपाने सर्वोच्च अदालतमा मुद्दा हालेको छन्। यो मुद्दालाई पेसी चढाउन चाहँदा राजनीतिक दलहरूको घेराबन्दीमा परे तत्कालीन प्रधानन्यायाधीश चोलेन्द्रशमशेर। र, उनीमाथि महाअभियोग लाग्यो। महाभियान नटुंगिई उनको कार्यकाल सकियो। यस्तो छ बाबुरामका कुरा ललिता निवास प्रकरणमा पूर्वप्रधानमन्त्री डाबाबुराम भट्टराईको नाम मुछिएपछि आफ्नो कुनै व्यक्तिगत स्वार्थ नजोडिएको दाबी गरेका छन्। आइतबार सामाजिक सञ्जालमार्फत उनले ललिता निवास प्रकरणमा सरकारको नेतृत्व गर्दा मन्त्रिपरिषद्को निर्णय पनि जोडिन पुगेकाले वास्तविकता सार्वजनिक गरिदिन आग्रह गरेका हुन्। उनले अख्तियारको टोलीले केही वर्ष पहिले लिएको बयानमा समेत आफूले थाहा भएको कुरा जानकारी गराएको उल्लेख गरे। उनले दोषीलाई कडाभन्दा कडा कारबाही होस् भन्ने विषय आफूले निरन्तर वकालत गर्दै आएको बताए। भट्टराईले भनेका छन्, देशमा राज्यको सम्पत्ति निजी लाभको निम्ति दोहन गर्ने र शक्तिको दुरुपयोग गर्ने प्रवृत्ति भयंकर रूपले झागिएको स्थितिमा ललिता निवासलगायत सबै भ्रष्टाचारका काण्डहरूको निष्पक्ष छानबिन होस् र दोषीलाई कडाभन्दा कडा कारबाही होस् भन्ने कुरा मैले संसदमा र बाहिर पनि निरन्तर उठाउँदै आएको छु। त्यसमा म आजीवन प्रतिबद्ध रहनेछु। उनले कसैले आफ्नो दाग छोप्न अरूमाथि हिलो छ्याप्न नहुने बताए। भने, बरू यो र यस्ता प्रकरणको छिटो टुंगो लागोस् ताकि आम जनतालाई गुड र गोबर छुट्याउन सहज होस्, अनि कसैले आफ्नो दाग छोप्न अरूमाथि हिलो छ्याप्न नपाओस्।"
बहस छाडेर कानुन व्यवसायी विरोध सभामा,"काठमाडौं : उच्च अदालत पाटनमा कार्यरत कर्मचारी र कानुन व्यवसायीबीचको विवादले सोमबार पनि मुलुकभरका उच्च र जिल्ला अदालतमा काम सम्पादन प्रभावित भएको छ। अदालतभित्रै कर्मचारी कुटेको आरोपमा कानुन व्यवसायीलाई पक्राउ गरिएको विरोधमा आज पनि कानुन व्यवसायी आन्दोलित भएका हुन्। उनीहरुले देशभर बन्दीप्रत्यक्षीकरण बाहेकका मुद्दामा बहस पैरवी नगर्ने उद्घोष गरेर आन्दोलनमा उत्रिएका छन्। कानुन व्यवसायीहरु मुद्दामा बहस पैरवी छाडेर ललितपुर बार एशोसिएसनको पहलमा जिल्ला अदालत ललितपुरमा आज विरोध सभा गरेका छन् । ललितपुर जिल्ला अदालतमा कार्यरत नायब सुब्बा प्रेमिका तामाङ र नेपाल बार एशोसिएशन पाटनका सदस्य अधिवक्ता अमीर लामिछानेबीचको विवादले न्याय सम्पादनमा प्रभावित भएको हो। आइतबार पनि बिहान दश बजेदेखि साढे तीन घण्टासम्म कर्मचारीले काम ठप्प पार्दै विरोधमा उत्रिएका थिए। कर्मचारीको आन्दोलनका कारण मुद्दाको पेशी, तारेख र मुद्दा सुनुवाईका लागि अदालत पुगेका सेवाग्राही मर्कामा परेका छन्। गत बुधबार अधिवक्ता लामिछानेले अध्ययनका लागि मिसिल माग्ने क्रममा नायव सुब्बा तामाङलाई कार्यकक्षमै अभद्र व्यवहार गर्दै कुटपीट गरेको दावी पीडितपक्षको छ। तामाङको मुखमा चोट लागेको छ। उनले आफूमाथि अभद्र व्यवहार भएको उल्लेख गर्दै प्रहरी कार्यालयमा जाहेरी दिएकी छिन्। अधिवक्ता लामिछानलाई प्रहरीले बिहीबार नै पक्राउ गरेको छ। कानुन व्यवसायीले भने नायब सुब्बा तामाङले 'घुस मागेको' आरोप लगाएका छन्। नेपाल बार एशोसिएशनकी महासचिव अधिवक्ता अन्जिता खनालले अदालतमा जडित सीसीटीभी क्यामेराको माध्यमबाट सत्यतथ्य अन्वेषण गरी दोषीउपर कारबाही प्रक्रिया अघि बढाउनु पर्नेमा सीसीटीभी फुटेज नै सार्वजनिक गर्न आनाकानी गरिएकोले संशय पैदा भएको बताइन्। ललितपुर जिल्ला अदालतले सीसीटीभी क्यामेरा रेकर्ड गर्न प्रयोग भएको हार्ड डिस्कमा समस्या देखिएको र मर्मतका लागि सर्वोच्च अदालतको सूचना प्रविधि महाशाखामा पठाइएको जनाएको छ। बार एशोसिएशनले अधिवक्ता लामिछानेमाथि कृत्रिम मुद्दा लगाइएको दावी गर्दै २४ घण्टाभित्र निःशर्त रिहाइ गर्न माग गरेको छ। सोमबारदेखि मुलुकभरका अदालतमा बन्दीप्रत्यक्षिकरणका मुद्दामा बाहेक बहस पैरवी नगर्न बार इकाई, वरिष्ठ अधिवक्ता र अधिवक्ताहरूलाई सूचित गरेको छ।"
बागमती प्रदेश सभा बैठक बस्दै,"हेटौंडा : बागमती प्रदेश सभाको बैठक आज बस्दैछ। आइतबार साँझ बस्ने भनिएको बैठक स्थगित भएर आज बिहान ११ बजे बस्न लागेको हो। आगामी आर्थिक वर्ष २०७९०८० को बजेटको सन्दर्भमा प्रतिपक्षी दलको विमतीसहित अवरोधका कारण बैठक स्थगित हुँदै आएको छ। आइतबार बैठक सुरु हुनासाथ प्रतिपक्ष दल नेपाल मजदुर किसान पार्टी (नेमकिपा) का संसदीय दलका नेता सुरेन्द्रराज गोरसाईँले आफ्नो भनाईहरु राखेसँगै प्रमुख प्रतिपक्षी दल एमालेसहित राप्रपाका सांसदहरूले नाराबाजी गर्दै बैठकमा अवरोध सिर्जना गरेका थिए। उनीहरूले प्रदेश सरकारले ल्याएको बजेट विभेदकारी र जनविरोधी भएको भन्दै नाराबाजी गरेपछि बैठक अवरुद्ध भएको थियो। बजेट वक्तव्यमा सत्तापक्षले प्रतिपक्षसँग सहमति जुटाउने सिलसिलामा आइतबार बसेको सर्वदलीय बैठकमा सहमति नजुटेपछि बैठक स्थगित भएको हो। प्रदेश सभा सचिवालयका प्रमुख सचिव कृष्णहरि खड्काका अनुसार आज पनि सहमतिको प्रयास हुनेछ। आज सहमति जुट्ने सम्भावना भएकाले बिहान ११ बजे बैठकको समय निर्धारण गरिएको उनले बताए। प्रतिपक्षी दल एमाले र राप्रपाले बजेटमा शिक्षा, स्वास्थ्य र कृषि उत्पादनलगायत विषयलाई प्राथमिकता नदिई सत्तारुढ दलका नेताहरुको आफ्नो जिल्लाको निर्वाचन क्षेत्रमा मात्रै प्रोत्साहित हुने गरी, राजनीतिक पूर्वाग्राही ढंगबाट बजेट ल्याएको आरोप लगाउँदै त्यसलाई संशोधन गर्नुपर्ने मागसहित संसद अवरुद्ध गर्दै आएको छ।"
सोसल मिडियामा गाली गरेकै भरमा राजनीतिक कोर्सलाई दायाँबायाँ गर्न खोज्ने प्रवृति बढ्यो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सोसल मिडियामा गाली गरेकै भरमा देशको राजनीतिक कोर्सलाई दायाँबायाँ गर्न खोज्ने प्रवृति बढेको बताएका छन्। गिरिजाप्रसाद कोइरालाको शतवार्षिक समारोहलाई सोमबार सम्बोधन गर्दै उनले देशभित्र अहिले अराजकता बढेको बताएका हुन्। बलिदानको बलमा प्राप्त भएको परिवर्तन अहिले विचारको आवश्यकताको महसुस नगर्ने र सिद्धान्त र राजनीतिक एजेण्डामा केन्द्रीत हुन पर्ने नपर्ने, सोसल मिडियामा गाली गरेकै भरमा देशको राजनीतिक कोर्सलाई दायाँबायाँ गर्न खोज्ने जुन प्रवृति देखिएको छ। प्रधानमन्त्री प्रचण्डले भने, हामीले आत्मसमीक्षा गरेर फेरि एउटा नयाँ इच्छाशक्तिसहित राष्ट्र र जनताको जीवन बदल्न हो पहल नगर्ने हो भने हेलचेक्याई गर्ने हो भने सिस्टम नै कोल्याप्स हुन्छ। उनले हाम्रोभन्दा राम्रो एजेण्डा र विचार लिएर जनताको जीवन परिवर्तन गर्न आउने हो भने ठाउँ छाड्न कुनै गाह्रो नभएपनि हजारौं पटक विचार गर्दा त्यस्तो स्थिति नभएको बताए। उनले भने,हामीले अरुलाई होइन आफैलाई हेर्दा चाहिँ हामीले व्यवस्था बदल्न जुन शाहस गर्यौं, हामीले जनताको र राष्ट्रको अवस्था बदल्न त्यति नै साहस र इच्छा शक्ति प्रदर्शन गर्न सकेनौं सबैभन्दा पहिला हामीले आत्मसमीक्षा गर्न जरुरी छ। हामी आत्मसमीक्षा गरेर व्यवस्थाका साथसाथै अवस्था बदल्न गुणात्मक ढंगले अगाडि बढ्नुपर्छ, काम गर्नुपर्छ। प्रधानमन्त्री प्रचण्डले शान्ति र गणतन्त्रको रक्षा गर्ने कुरामा आफ्नो जिम्मेवारी र दायित्त्व धेरै ठूलो छ भन्ने प्रेरणाको स्रोत गिरीजा प्रसाद कोइराला रहेको बताए। कोइरालाको पार्थिव शरिर अगाडि बसेको समयमा गरेको संकल्प छिट्टै बिर्सिएर पुरातनतिर जान खोज्ने सोच केहो भन्ने प्रश्न रहेको बताए।"
मोरङमा जन्मसिद्धका सन्तानलाई नागरिकता : एक सातामा ११ सय वितरण,"विराटनगर : मोरङमा एक सातामा जन्मसिद्धका सन्तान १ हजार १ सय जनाभन्दा बढीलाई नागरिकता वितरण गरिएको छ । जिल्ला प्रशासन कार्यालयले गत सोमबारदेखि जन्मसिद्धका सन्तानलाई वंशजको नागरिकता वितरण गर्न थालेको हो । जन्मसिद्धका सन्तानका लागि हालसम्म १ हजार १ सय ८७ वटा वंशजको नागरिकता जारी भएको जिल्ला प्रशासन कार्यालय मोरङका प्रवक्ता एवं सहायक प्रमुख जिल्ला अधिकारी शरदकुमार पोखरेलले बताए । उनका अनुसार आइतबार मात्रै २ सय ८७ वटा नागरिकता वितरण गरिएको छ । जिल्ला प्रशासन कार्यालय मोरङले १ सय ७० तथा इलाका प्रशासन कार्यालयहरु उर्लाबारीले ६० र रंगेलीले ५७ वटा नागरिकता जारी गरेर वितरण गरेको जानकारी पोखरेलले दिए । उनका अनुसार मोरङमा नागरिकता लिन जन्मसिद्धका सन्तानको भीड लाग्न थालेपछि शनिबारबाहेकका सार्वजनिक बिदाका दिन पनि नागरिकता वितरण गर्ने काम भइरहेको छ । पहिलो दिन अर्थात असार ११ गते सोमबार २ सय २८, मंगलबार १ सय ९५, बुधबार १ सय ४७, बिहीबार २ सय २२ र शुक्रबार २ सय ३ वटा नागरिकता वितरण गरिएको पोखरेलले बताए । उनका अनुसार जन्मसिद्धसँग जोडिएर नागरिकता लिनेको संख्या धेरै भएपछि वितरणमा टोकन प्रणाली लागू गरिएको छ । आगामी असोज दोस्रो सातासम्मका लागि टोकन वितरण गरिसकिएको प्रशासनले जनाएको छ । प्रशासनका अनुसार लगभग ४ हजार हाराहारीले टोकन प्राप्त गरिसकेका छन् । टोकन प्राप्त गरेकाहरुले प्रशासनले उपलब्ध गराएको समयमा आएर नागरिकता लिनसक्ने सहायक प्रजिअ एवं जिल्ला प्रशासन कार्यालय मोरङका सूचना अधिकारी प्रदीप साहले बताए । उनका अनुसार जन्मसिद्धसँग जोडिएकालाई नागरिकता दिन छुट्टै कोठाको व्यवस्था गरिएको छ । सेवाग्राहीले फेरि दुःख नपाउन् भनेर नागरिकताका लागि सिफारिस गरेर पठाउँदा सबै कुरामा ध्यान दिन सरोकारवालालाई आग्रह गरिएको साहको भनाइ छ । उनका अनुसार २०६३ सालको वितरण टोलीबाट मोरङमा करिब ३५ हजार जनाले जन्मका आधारमा नागरिकता लिएको र त्यसका आधारमा अब वंशजको नागरिकता लिनेको संख्या ८० हजार हाराहारी रहेको हुनसक्ने अनुमान गरिएको छ ।"
न्यूनतम पारिश्रमिक लागू गर्ने प्रतिबद्धता,"काठमाडौं : सञ्चार तथा सूचना प्रविधिमन्त्री रेखा शर्माले पत्रकारले सरकारले तोकिएको न्यूनतम पारिश्रमिक पाउनुपर्ने बताएकी छन्। यसका लागि सरोकारवालालाई सहजीकरण गर्न सरकार तयार रहेको उनले बताइन्। श्रमजीवी पत्रकारको न्यूनतम पारिश्रमिक निर्धारण समितिले गरेको सरोकारवालासँगको अन्तक्रियामा आइतबार मन्त्री शर्माले भनिन्, त्यसका साथै मिडिया क्षेत्रका समस्या सक्दो समाधान गरेर लैजानुपर्ने अवस्था छ। त्यसमा सरकार प्रतिबद्ध छ। श्रमजीवी पत्रकारले पाउने पारिश्रमिक सुनिश्चित गर्न सजिलो होस् भनेर नै सरकारले विज्ञापन बजारमा सुधार ल्याउन खोजेको शर्माको भनाइ छ। सरकारी विज्ञापनमा पारदर्शिताको अभाव रहेको र विज्ञापनको ठूलो परिमाण बिचमै हराउने समस्या बढ्न थालेको उल्लेख गर्दै उनले विज्ञापन नियमावली संशोधन गरेर सरकारी निकायले भुक्तानी गरेको विज्ञापन रकम मिडियाले पाउने गरी नियम बनाउन थालिएको स्पष्ट पारिन्। मिडिया हाउसले लिलामी गरेर विज्ञापन लिन्छन्, बीचमा सरकारी कर्मचारी र एजेन्सी मिलेर खान्छन् भन्ने पनि सुनिन्छ, उनले भनिन्। शर्माले श्रमजीवी पत्रकार ऐन कार्यान्वायनमा केही चुनौती देखिए पनि यो अनिवार्य भएको बताइन्। श्रमजीवी पत्रकार ऐनको समीक्षा गर्न सकिने तर कार्यान्वयान गर्न सकिँदैन भन्न नहुने उनको धारणा थियो। कानुन निर्माणका क्रममा छलफल गर्न पाइन्छ, बनेका कानुन सही छैनन् भने समीक्षा गर्न पनि तयार हुनुपर्छ। तर, भएको कानुन कार्यान्वायन गर्न सक्दैन भन्न चाहिँ पाइँदैन, उनले भनिन्। नेपाल पत्रकार महासंघका अध्यक्ष विपुल पोख्रेलले नेपालका सञ्चार संस्थालाई जोगाउनुपर्ने बताए। उनले भने, श्रमले मूल्य खोज्छ, त्यसका लागि सञ्चार संस्था पनि बचाउनुपर्छ। सरकारले छिटो परिणाम आउने गरी काम गर्नुपर्छ। विज्ञापन बोर्डका अध्यक्ष लक्ष्मण हुमागाईंले विज्ञापन बजारमा धेरै अपारदर्शी क्रियाकलाप हुने गरेको बताए। मिडियामा लगानीअनुसारको गुणस्तर हुन नसकेको उनको भनाइ छ। न्यूनतम पारिश्रमिक निर्धारण समितिका अध्यक्ष संगीता खड्काले ऐनका प्रावधान सकेसम्म छिटो कार्यान्वयन गर्न पहल गर्न आग्रह गरिन्। कार्यक्रममा प्रेस काउन्सिलका अध्यक्ष बालकृष्ण बस्नेतले मन्त्री शर्मालाई मिडिया र श्रमजीवी पत्रकारका समस्या बुझ्न आग्रह गरे।"
प्रचण्डको पश्चताप : गिरिजालाई गणतन्त्र नेपालको पहिलो राष्ट्रपति नबनाएर गल्ती गरेँ,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले गिरिजाप्रसाद कोइरालालाई गणतन्त्र नेपालको पहिलो राष्ट्रपतिमा आफूले प्रस्ताव नगरेर गल्ती गरेको बताएका छन्। सोमबार कोइरालाको शतवार्षिक समारोहलाई सम्बोधन गर्दै उनले कोइरालाई राष्ट्रपति नबनाएर आफूले गल्ती गरेको स्वीकार गरेका हुन। उनले कोइरालालाई शान्ति र संविधानको नायकको रुपमा भावविहोल भएर बिदाई गरेकोसमेत स्मरण गरे। पहिलो भेटदेखि अन्तिम भेटसम्म कोइरालामा कुनै द्विविधा, आशंका, अस्थिरता नदेखेको प्रचण्डले बताए। आज मैले भन्नुपर्छ, बरु मैले गल्ती गरेँ उहाँले गल्ती विल्कुल गर्नुभएन। मैले बरु उहाँसँग पहिलो भेटमा भनेका कुरा र लिएका प्रतिबद्धता सबै पूरा गर्न कतिपय सन्दर्भमा सकिन, तर मैले उहाँको विपरीत निर्णय गर्दा पनि मलाई विश्वास गर्न छाड्नुभएन। मलाई कुनै न कुनै रूपमा संरक्षण गर्ने, आफ्नो ऐतिहासिक दायित्वबाट बिल्कुल विचलित हुनुभएन । त्यगणतन्त्रको घोषणा गर्न ल्याइ पुर्याउन नेतृत्व गर्ने महानायकको छवि बन्यो गिरीजा कोइरालाको।प्रचण्डले थपे, गणतन्त्र घोषणा गरेसकेपछि म गणतन्त्र नेपालको पहिलो प्रधानमन्त्री हुँदै गर्दा मैले उहाँलाई पहिलो राष्ट्रपतिको प्रस्ताव गर्नुपर्थ्यो, मैले गर्न सकिन, मलाई पश्चताप छ। प्रचण्डले आफूले विश्वास दिलाएपछि १२ बुँदे समझदारी, विस्तृत शान्ति सम्झौता, संविधानसभा र संघीय लोकतान्त्रिक गणतन्त्र आएको उल्लेख गरे। गिरिजाले शान्ति प्रक्रियामा आउनुपर्यो तपाईँहरूको कुरा के छन् त्यसअनुसार सहमति गरौँ भनेको जानकारी गराउँदै प्रचण्डले भने, हामी शान्तिमा आउँछौँ। तपाईँले गणतन्त्र आइदिनुपर्यो भन्नुभयो उहाँले, पहिलो भेटमा गणतन्त्रमा आउँछु भन्नुभएन। तर, विश्वास दिलाउनुभएको थियो।"
अवैध उत्खनन रोक्न अनुगमनलाई अझ प्रभावकारी बनाउनुपर्छ : पूर्व वनमन्त्री यादव,"वीरगन्ज : पर्सा क्षेत्र नम्बर १ का प्रतिनिधिसभा सदस्य सांसद प्रदीप यादवले जिल्ला समन्वय समितिको कार्यक्षेत्रको दायरालाई फराकिलो बनाउनुपर्नेमा जोड दिएका छन्। सोमबार वीरगन्जमा जिल्ला समन्वय समिति पर्साको चौथो जिल्ला सभालाई सम्बोधन गर्दै पूर्व वनमन्त्री समेत रहेका यादवले जिल्ला समन्वय समिति पर्साको पछिल्लो कार्यकाल समग्रमा प्रभावकारी भएको पनि बताए। जिल्ला समन्वय समितिलाई अधिकार नदिएको गुनासोप्रति ध्यानाकर्षण भएको बताउँदै सांसद यादवले अधिकार सम्पन्न बनाउन पहल गर्ने प्रतिबद्धता व्यक्त गरे। यादवले अवैध रूपमा हुने नदीजन्य वस्तुको उत्खननलाई रोक्नका लागि जिल्ला समन्वय समितिको भूमिका प्रभावकारी हुनुपर्नेमा जोड दिए। उनले भने, 'जिल्ला समन्वय समितिले वातावरण संरक्षणका कामलाई पनि ध्यान दिन आवश्यक छ। पछिल्लो समय बढ्दै गएको जलवायु प्रदूषणको जोखिमलाई कम गर्नका लागि पनि समन्वय समितिको अहम भूमिका हुन्छ।' उद्योगहरूलाई वातावरणमैत्री बनाउनका लागि अनुगमनलाई तीव्रता दिन उनले जिल्ला समन्वय समितिलाई सुझाव पनि दिए। सांसद यादवले जिल्ला समन्वय समिति पर्साका प्रमुख निरन्जन साह सोनारले सबै स्थानीय तहसँग समन्वयकारी भूमिका निर्वाह गरेको पनि बताए।"
करोडौंका योजनाहरूको प्रगति शून्य,"गोरखा : गोरखाका पालिकाहरूले करोडौँ रुपैयाँ विनियोजन गरेका योजना तथा कार्यक्रममा प्रगति हुन सकेको छैन। हालै महालेखा नियन्त्रकको कार्यालयले सार्वजनिक गरेको ६० औँ प्रतिवेदनमा यहाँका ११ वटै पालिकाले करोडौँ रुपैयाँ विनियोजन गरेका योजना तथा कार्यक्रमहरू काम सुरु नै नगरी खेर फाल्ने गरेको पाइएको हो। तोकिएको सफलता हासिल गरी पालिकाले शतप्रतिशत प्रगति हासिल गर्नुपर्नेछ, तर गोरखाका पालिकाहरूले धेरै योजना तथा कार्यक्रमहरूमा शून्य प्रतिशत प्रगति हासिल गरेका छन्, प्रतिवेदनको सुझावमा भनिएको छ, कार्यान्वयन गर्न सकिने योजनाहरू मात्र छनौट गरी पास गर्नुपर्छ। लक्ष्यअनुसार प्रगति नहुने हो भने पालिकाको नीति तथा कार्यक्रमको कुनै औचित्य रहँदैन। पालिकाले योजना छनौटमा ध्यान पुर्याउनुपर्ने भनेर महालेखाले सुझाव दिएको छ। तर गोरखाका पालिकाहरूले भने बर्सेनि कत्ति पनि कार्यान्वयन गर्न नसक्ने दर्जनौँ योजना तथा कार्यक्रम छनौट गर्ने गरेका छन्। गोरखा नगरपालिकाले आर्थिक वर्ष २०७७०७८ मा ८९ वटा योजनामा शून्य प्रतिशत प्रगति गरेको थियो। पाँच करोड ४५ लाख रुपैयाँको सो योजनामा कति पनि प्रगति हात पार्न सकेन। त्यस लगत्तै अर्को आर्थिक वर्ष २०७८०७९ मा २४ वटा योजनामा शून्य प्रतिशत प्रगति भएको छ। ५ लाखदेखि ५० लाखसम्मका चार करोडभन्दा बढीका योजनामा प्रगति हुन नसकेको महालेखाले जनाएको छ। अरु १० वटा पालिकाले पनि करोडौँका योजनामा सुन्य प्रगति गरेका छन्। आर्थिक वर्ष २०७७०७८ मा २८ वटा योजनामा कत्ति पनि प्रगति नगरी बजेट खेर फालेको बारपाक सुलीकोट गाउँपालिकाले अर्को आर्थिक वर्ष २०७८०७९ मा पनि २९ वटा योजनामा शून्य प्रगति गरेको छ। दुई लाखदेखि एक करोड १६ लाखसम्मका गरी सो पालिकाले तीन करोड ४१ लाखका योजनामा शून्य प्रगति हात पारेको हो। आर्थिक वर्ष २०७८०८९ मा पालुङ्टार नगरपालिकाका ३५ वटा योजनाहरूमा शून्य प्रगति भएका छन्। यहाँ पनि तीन लाखदेखि ५० लाखसम्मका नौ करोड ६७ लाखका योजनाहरूको कत्तिपनि प्रगति नभई बजेट फिर्ता भएको हो। सिरानचोक गाउँपालिकाको पनि अवस्था उस्तै छ। सो पालिकाले गत आर्थिक वर्ष १३ लाखदेखि ९२ लाखसम्मका आठ करोड ८५ लाखका २६ वटा योजनामा प्रगति शून्य हात पारेको हो । सो आर्थिक वर्ष सहिदलखन गाउँपालिकाले पनि १४ वटा योजनामा कत्ति पनि प्रगति गर्न सकेन। एकलाखदेखि ७३ लाखसम्मका गरी दुई करोड १८ लाख रुपैयाको योजना कामै नगरी आर्थिक वर्ष सकिएको हो। गण्डकी गाउँपालिकामा पनि शून्य प्रगति भएका २२ वटा योजना छन्। पाँच करोड ४० लाख बराबरका ती योजनाको प्रगति शून्य भएको हो। धार्चे गाउँपालिकाको १५ वटा योजनामा पनि प्रगति शून्य छ। एकलाखदेखि १५ लाखसम्मका गरी ६६ लाखका योजना बिनाप्रगति वर्ष सकिएको हो। चुमनुब्री गाउँपालिकाका २२ वटा कार्यक्रम पनि कत्ति पनि प्रगति नभई आर्थिक वर्ष समाप्त भएको छ। पाँच लाखदेखि एक करोडसम्मका गरी कूल तीन करोड ४५ लाखका योजनामा शून्य प्रगति भएको हो। भीमसेन थापाको ३७ वटा योजनामा प्रगति शून्य छ। ५० हजारदेखि ९२ लाखसम्मका गरी कूल तीन करोड ५७ लाखका योजनाको प्रगति शून्य भएको हो। सो आर्थिक वर्ष अजीरकोट गाउँपालिकाको २८ वटा योजनामा शून्य प्रतिशत प्रगति छ। पाँच लाखदेखि एक करोडसम्मका गरी चार करोड ३९ लाखका योजनामा शून्य प्रगति भएको हो। आरुघाट गाउँपालिकाको २३ वटा योजनामा पनि कत्तिपनि प्रगति हुन सकेन। तीन लाखदेखि २९ लाखसम्मका गरी एक करोड ८८ लाख रुपैयाँका योजनाको काम कत्ति पनि नगरी आर्थिक वर्ष सकिएको हो। सम्भाव्यता अध्ययन नगरी पारिएका योजनाहरू कार्यान्वयन हुन नसक्ने अजीरकोट गाउँपालिकाका प्रमुख प्रशासकीय अधिकृत नवराज अवस्थीको टिप्पणी छ। विनासम्भाव्यता अध्ययन पारित भएका कार्यक्रम कार्यान्वयन हुँदैनन् त्यसैले प्रगति शून्य देखिएको हो, अवस्थी भन्छन्, कतिपय योजनाहरू प्राथमिकतामा नपरेर रकमान्तर भएका हुन्छन्। कतिपय योजना विवादका कारण पनि कार्यान्वयन हुन नसकेर प्रगति नदेखिएको हुनसक्ने उनको भनाइ छ।"
सोलुमा चौरीपालन व्यवसाय ९० प्रतिशतले घट्यो,"सोलुखुम्बु : सोलुखुम्बुमा चौरीपालक किसानहरू पेशाबाट पलायन हुने क्रम बढेको छ। पेशामा बढी कष्ट सहनुपर्ने र आम्दानी कम हुने भएपछि नयाँ पुस्ता पेशाबाटै पलायन हुने क्रम बढेको हो। विगत १० वर्षको तुलनामा चौरीपालन ९० प्रतिशतले घटेको चौरीपालन महासघंका अध्यक्ष नुरु शेर्पाले बताए। उनका अनुसार हाल सोलुखुम्बु जिल्लामा लगभग १ सय ५० कृषकले ५ हजार चौरी तथा याकपालन गर्दै आइरहेका छन्। आफ्नो पुर्ख्यौली पेशा चौरीपालन भएपछि विभिन्न कठिनाइका कारण चौरीपालन छाडेर छुर्पी दुर्खा, सेरग्याम, घिउ लगायतका अन्य दुग्धजन्य वस्तुको व्यापार गरिरहेको सोलुदूधकुण्ड नगरपालिका ४ फाप्लुका सार्की शेर्पाले बताए। चौरीपालनका लागि खर्क पुग्नुपर्ने, चरण क्षेत्रमा निषेध हुनु, बजारीकरणको समस्य हुन र गोठमा बस्ने कामदार नपाउने जस्ता कारणले व्यवसाय परिवर्तन गरेको शेर्पाको भनाइ छ। आम्दानी उस्तै भएपनि चौरीपालनभन्दा त्यसबाट बनेका दुग्धजन्य पदार्थ बेच्न सहज हुने उनको भनाइ छ। सोलुदूधकुण्ड नगरपालिकाकै अर्का चौरीपालक व्यवसायी रिञ्जी शेर्पाले आफनो पुर्खा देखिनै व्यवसाय गर्दै आएका छन्। उनका अनुसार विगतको तुलनामा चौरीपालन व्यवसायमा युवाहरूको त्यति धेरै आकर्षण देखिँदैन। चरिचरणका लागि जङ्गलमा छाडिएका चौरीलाई जङ्गली जनावरहरूले आक्रमण गर्दा निकै समस्या हुने गरेको उनको भनाइ छ। त्यस्तै १८ वर्षदेखि चौरीपालन गर्दै आएका सोलुखुम्बु टाक्टोरका व्यवसायी देण्डी शेर्पा भन्छन्, जङगली जनावरको आक्रमण त हुने नै भयो प्रत्येक १२, १५ दिनमा गोठ स्थानान्तरण गर्नमा निकै कठिनाइ हुने गर्छ। गोठमा बस्ने जनशक्तिको अभाव हुँदा गोठ सार्ने बेलामा मान्छे खोज्नुपर्ने र भनेको बेला मान्छे नपाउँदा गोठ स्थान्तरणमा कठिनाइ आउने गरेको उनी बताउँछन्। जिल्लाको ८ स्थानीय तहमध्ये थुलुङ दूधकोशी र नेचासल्यान गाउँपालिका बाहेकका अन्य पालिकाहरूमा धेरथोर चौरीपालन गर्ने कृषकहरू रहेको चौरीपालन व्यवसाय महासंघले जनाएको छ।"
स्याङ्जाको चापाकोटमा फलफूलका बिरुवा वितरण,"स्याङ्जा : जिल्लाको चापाकोट नगरपालिकामा यस वर्ष १६ हजार आँप र लिचीका बिरुवा वितरण गरेको छ। नगरको माटो सुहाउँदो फलफूल उत्पादनतर्फ आकर्षण बढाउन ती बिरुवा निःशुल्क उपलब्ध गराइएको नगरपालिकाले जनाएको छ। प्रधानमन्त्री कृषि आधुनिकीरण परियोजना कार्यान्वयन एकाई स्याङ्जा र चापाकोट नगरपालिकाको सहयोगमा यहाँ १० हजार वटा आँपका र ६ हजार लिचीका बिरुवा निःशुल्क उपलब्ध गराएको छ। बिरुवा हस्तान्तरण गर्दे चापाकोट नगरप्रमुख देवबहादुर खाँण (ईश्वर) ले पालिकालाई आँप र लिचिमा आत्मनिर्भर बनाई आर्थिकोपार्जन तर्फ लाग्न सुझाव दिए। उनले भने, यहाँका प्रत्येक घरमा कम्तिमा २० वटा लिची र १० आँप लगाउने अभियान सुरु गर्नेछौं।"
मुस्ताङी सांस्कृतिक राजाका छोरा धिण्डुपको बिहेको रौनक,लोमान्थाङ : मुस्ताङी सांस्कृतिक राजाका छोरा झिग्मे ढिण्डुप फुन्छोक बिष्टको विवाह उपल्लो मुस्ताङको धार्मिक सांस्कृतिक प्रचलन अनुसार औपचारिक कार्यक्रम सोमबार सकिएको छ। ताप्लेजुङ जिल्ला निवासी सुश्री सोनाम याङछेन उक्यापसँग बिहे सम्पन्न भएको हो। उपल्लो मुस्ताङमा तीन दिनसम्म जारी रहने विवाह उत्सवको दोस्रो र तेस्रो दिन बेहुला र बेहुलीलाई आशीर्वाद दिने कार्यक्रम रहेको छ। बिहेको पहिलो दिन मुस्ताङी राजासहित बेहुला पक्षका जन्तीहरू बेहुली लिन उपल्लो मुस्ताङको चराङ पुगेका थिए। त्यहाँबाट उपल्लो मुस्ताङको दुई गाउँपालिकाको सीमाना थुर्रलुङ फाँट करिव ३ भन्दा बढी घोडाका लस्करसहित बेहुलीलाई घोडामा चढाएर लोमान्थाङ ल्याइएको थियो। लोमान्थाङमा आइपुगेको बेहुलीसहितको जन्तीलाई उपल्लो मुस्ताङवासीले सांस्कृतिक भेषभुषाको पहिरनमा स्थानीय भाषामा गीत गाउँदै आर्शीवाद दिए। सयौंको संख्यामा उर्लिएको विवाहको लर्को अहिलेसम्मकै एतिहासिक सांस्कृतिक बिहे भएको स्थानीयको बुझाइ छ। चराङबाट बेहुली लिएर फर्किएको जन्तीको लस्करलाई लोमान्थाङ गाउँ र गुम्बा र माने परिक्रमा गराइएको थियो। त्यसपछि गाउँ परिक्रमा गरेको जन्तीसहितको लस्करलाई छोदे गुम्बाका लामा गुरुहरूले बुद्धिस धर्म परम्परा अनुसार स्वागत गरेका थिए। पल्लो मुस्ताङका २५ औं राजाको देहान्तपछि उनको उत्तराधिकारीका रूपमा हालका २६ औं पुस्ताका राजा झिग्मे सिंगे पलवर बिष्टलाई उपल्लो मुस्ताङीले राजाका रूपमा मान्दै आएका छन्। उपल्लो मुस्ताङी राजा झिग्मे सिंगे पलवर बिष्टको छोराको बिहेलाई लिएर लोमान्थाङ गाउँपालिकाले सोमबार एकदिन सार्वजनिक विदा दिएको थियो। पालिकाहरूले मुस्ताङी राजा सांस्कृतिक धरोहर रहेको र सांस्कृतिक रूपमा मनाई विवाह उत्सवलाई प्रवर्द्धन र संरक्षण गर्न स्थानीय तहको दायित्व रहेको भन्दै सार्वजनिक बिदा दिइएको थियो।
दुर्घटनामा घाइते प्राडा यादवको निधन,सप्तरी : दुर्घटनामा घाइते सप्तरीका प्राडा पञ्चदेव यादवको ६३ वर्षको उमेरमा आज निधन भएको छ। नेपाल राष्ट्रिय प्राध्यापक संघ मधेस प्रदेशका अध्यक्ष एवं महेन्द्र विन्देश्वरी बहुमुखी क्याम्पस राजविराजका प्राडा यादवको उपचारका क्रममा निधन भएको परिवारका सदस्यले बताएका छन्। प्राडा यादवको साढे एक महिनादेखि विराटनगरस्थित नोबेल अस्पतालमा उपचार भइरहेको थियो। यादव प्याब्सन सप्तरीको दुई कार्यकाल अध्यक्ष रही हालः प्याब्सन मधेस प्रदेशको प्राज्ञिक सल्लाहकार थिए। उनी सप्तरीमा क्रियाशील सामुदायिक सेवा केन्द्र र मैथिली साहित्य परिषद्को आजीवन सदस्यसमेत थिए। ज्ञानज्योति सेकेन्डरी स्कुल राजविराजका संस्थापकसमेत रहेका यादव गत जेठ ३ गते राजविराज नगरपालिका२ स्थित राजविराजहनुमाननगर सडकखण्डमा सवारी दुर्घटनामा परेका थिए। विराटनगरमा शव परीक्षण पश्चात आजै उनको जन्मस्थान राजविराज नगरपालिका१३ स्थित बिषहरियामा दाहसंस्कार हुने परिवारले जनाएको छ।
ललिता निवास प्रकरणमा थप दुई जना पक्राउ,"काठमाडौं : ललिता निवास प्रकरणमा थप दुई जना पक्राउ परेका छन्। केन्द्रीय अनुसन्धान व्युरोले रमेशकुमार पोखरेल र देवनारायण महर्जनलाई पक्राउ गरेको हो। पोखरेल समरजंग कम्पनीका पूर्वअधिकृत र महर्जन नक्कली मोही रहेको प्रहरीले जनाएको छ। व्युरोले आइतबार तीन जनालाई पक्राउ गरेको थियो। ललिता निवास जग्गा प्रकरणमा बाबुराजा महर्जन, घमनकुमार कार्की र शिवजी भट्टराईलाई पक्राउ परेका थिए। महर्जन नक्कली मोही, भट्टाराई कमनापा४ का तत्कालीन वडासचिव र कार्की २०६७ सालमा नापी कार्यालयका कर्मचारी रहेका व्युरोले जनाएको छ।"
मोटरपार्ट्स तथा मदिरासहित बोलेरो गाडी नियन्त्रणमा,"काठमाडौं : इलामको सुर्योदय नगरपालिका२ टासीगाउँ इलाकाबाट सशस्त्र प्रहरीले चोरीपैठारीको मोटरपार्ट्स तथा मदिरासहितको बोलेरो पिकअप गाडी नियन्त्रणमा लिएको छ। प्रदेश नं १०३००१ ज ००१९ नम्बरको सो गाडीमा राखी भारतबाट अवैध रूपले ल्याउँदै गरेको करीव ७ लाख ८२ हजार रुपैयाँ बराबरको मोटरपार्ट्स तथा मदिरा प्रस्तावित सीमा सुरक्षा गुल्म पशुपतिनगरले नियन्त्रणमा लिएको हो। सो गाडीभित्र डिजेल पाइप ८ थान, ब्याक लाइट कभर १० थान, इन्डिकेटर लाइट २० थान, पुस अटो स्विज २ प्याकेट, कार्वन १० थान, हेडलाइट १ थान, सिसाफ्रेम १० थान तथा हिट बियर ७२ कार्टुन र सिक्किमे रम ३८ कार्टुन फेला पारिएको हो। बरामद मोटरपार्ट्स तथा मदिरा गाडीसहित आवश्यक कारबाहीका लागि पशुपतिनगर भन्सार कार्यालय इलाममा बुझाइएको छ।"
भारतबाट अवैध रूपमा राँगा भित्र्याइँदै,"रूपन्देही : रूपन्देही जिल्लाको लुम्बिनी आसपासका भारतीय नाकाहरूबाट अवैध रूपमा रांगा तथा पाडाहरू नेपाल तर्फको बजारमा भित्रने क्रम बढेको छ। लुम्बिनी सांस्कृतिक नगरपालिका अन्तर्गत महजिदियामा लाग्ने भैसी बजारमा अधिकांश भारतबाट अवैध रूपमा ल्याइएका रांगा तथा पाडाहरूको बिक्री वितरण भइरहेको छ। मुख्य रूपमा नेपाल भारत सीमावर्ती नाकाहरू कर्मैली तरैनी, ठोठरी मुडिला, भुसौला करौता, डीहुली हड्वड्हवा र अन्य आसपासका ससाना नाकाहरूबाट रांगा तथा पाडाको तस्करी हुँदै आएको छ। सीमा क्षेत्रमा रहेका सुरक्षाकर्मीहरूसंगकै मिलोमतोमा यसरी खुलेयाम रूपमा भारतीय गाउँबाट नेपाली बजारमा रांगा पाडाहरू भित्रने गरेको छ। महजिदियाको यो भैसी बजारमा हरेक हप्ताको सोमवार करिब १ हजार बढी रांगा, पाडा तथा भैसीहरूको खरिद बिक्री हुने गरेको छ। स्थानीय कृषकहरूले पनि यस बजारमा आफ्नो घरको भैसी, रांगा, पाडा ल्याउने गरेका छन्। तर ठुलो संख्यामा भारतीय सीमावर्ती गाउँहरूबाट आउने रांगा पाडाहरूको भरमा यो बजार टिकेको स्थानीय हकिकुल्ला मुसलमानले बताए। सीमावर्ती भारतीय गाउँबाट पाडाहरू खरिद गरिन्छ। यस्ता पाडाहरूलाई डोर्याएर लैजान पाडा व्यापारीहरूले दर्जन बढी व्यक्तिहरूलाई मासिक १० हजार देखि १५ हजार रुपैयाँ सम्ममा काममा लगाएका छन्। नेपाल भित्र्याए पछि नेपालको वा भारतको भनेर चिन्न नसकिने भएका कारण पनि भारतबाट ल्याइएका पाडाहरूलाई नेपाली गाउँबाट खरिद गरेको देखाएर बिक्री वितरण गरिँदै आइएको छ। खुला सीमानाको फाइदा उठाउँदै सीमा क्षेत्रबाट भित्रने यस्ता रांगा पाडाहरूबाट मासिक रूपमा लाखौं रुपैयाँको भन्सार राजश्व समेत गुमेको छ। नेपाल प्रहरी, सशस्त्र प्रहरीका सादा पोशाकका प्रहरीहरू मार्फत् बजार सञ्चालक र पाडा व्यवसायीहरूबाट रकम असुल गर्ने गरिएको छ। त्यसवापत सीमा क्षेत्रका सुरक्षाकर्मीहरूले पनि यसरी हुने पाडा तस्करी प्रति मौनता देखाएका छन्। भैसी बजार सञ्चालकहरूले स्थानीय प्रहरी, प्रशासन तथा सरोकारवाला निकायलाई आफ्नो प्रभावमा पारेरका छन्। खुलेयामा रूपमा तस्करीबाट नै बजार मौलाउँदै गरे पनि सरोकारवाला निकायहरू सबै मौन बसेका छन्।"
खुकुरी प्रहारबाट पत्नी गम्भीर घाइते,"विराटनगर : मोरङको बूढीगंगा गाउँपालिका३ मा एक जना युवाले आफ्नै श्रीमतीमाथि सोमबार बिहान खुकुरी प्रहार गरेका छन् । मोरङ प्रहरीका प्रवक्ता डीएसपी रन्जनकुमार दाहालका अनुसार ३७ वर्षीय भवेन्द्र डेकाले पत्नी २५ वर्षीया रेखा भगतलाई बूढीगंगा३ स्थित दुर्गाचन्द्र राइस मिलअगाडि बिहान ६:३५ बजेतिर खुकुरीले हानेका हुन् । भारतको आसाम घर भएका भवेन्द्र पत्नीसँगै सुनसरीको दुहवी नगरपालिका७ भलुवास्थित ससुराली घरमा बस्दै आएका थिए । पतिको खुकुरी प्रहारबाट रेखा गम्भीर घाइते भएकी छन् । गम्भीर अवस्थाकी उनलाई उपचारका लागि मोरङको बूढीगंगा गाउँपालिकास्थित विराट शिक्षण अस्पतालमा भर्ना गरिएको डीएसपी दाहालले बताए । उनका अनुसार खुकुरी प्रहारबाट रेखाको दाहिने नाडी र हातका २ वटा औंलामा गहिरो चोट लागेको छ । दाहिने नाडी र दुवै औंला छिन्न लागेको अवस्थामा फेला पारेर प्रहरीले उद्धार गरी रेखालाई उपचारका लागि अस्पताल पुर्याएको हो । घटनामा संलग्न भवेन्द्रलाई इलाका प्रहरी कार्यालय नेमुवाको टोलीले खुकुरीसहित पक्राउ गरेको छ । सामान्य पारिवारिक विवादमा उनले पत्नीमाथि खुकुरी प्रहार गरेको प्रहरीको भनाइ छ । यद्यपि, प्रहरीले पतिपत्नीबीचमा भएको विवादको विस्तृत जानकारी गराइसकेको छैन ।"
पूजा गर्न घर बाहिर निस्किएकी वृद्धाको जंगली हात्तीको आक्रमणबाट मृत्यु,"झापा : झापामा जङ्गली हात्तीको आक्रमणबाट एक वृद्धाको मृत्यु भएको छ । हात्तीको आक्रमणबाट मेचीनगर नगरपालिका१० महानन्द टोलकी ८० वर्षीया पन्नादेवी साहको मृत्यु भएको जिल्ला प्रहरी कार्यालय झापाले जनाएको छ । भारत सिलिगुडी घर भई हाल उनी मेचीनगरमा ज्वाइँ बैजनाथ साहसँगै बस्दै आएकी थिइन् । सोमबार बिहान सवा ५ बजे वृद्धा साह पूजा गर्न घर बाहिर निस्केको बेलामा मागुरमाडी जङ्गलबाट निस्केको हात्तीले उनलाई आक्रमण गरेको हो । आक्रमणबाट उनको घटनास्थलमै मृत्यु भएको प्रहरीले जनाएको छ । शवको कानुनी प्रक्रिया पूरा गरी पोस्टमार्टमको लागि भद्रपुरस्थित प्रादेशिक अस्पताल पठाउने प्रहरीले जनाएको छ । त्यस्तै, हात्तीको आक्रमणबाट बुद्वशान्ति गाउँपालिका५ धिमाल गाउँकी ३८ वर्षीया कमला धिमाल घाइते भएकी छन् । उनलाई उपचारको लागि बिर्तामोडस्थित बिर्तासिटी अस्पतालमा लगिएको छ । साहलाई आक्रमण गरेपछि सोही हात्ती आक्रामक भई उत्तरतिर लागेको र सोही क्रममा चिया श्रमिक धिमालमाथि जाइलागेको प्रहरीले जनाएको छ। मेचीनगर ९ बस्ने हेमन्त प्रसाईँको बुद्धशान्ति ५ स्थित चिया बगानमा काम गर्न जाने क्रममा धिमाललाई बाटोमै जङ्गली हात्तीले सुँडले हानी घाइते बनाएको हो । घाइतेको अवस्था मध्यम रहेको जिल्ला प्रहरी कार्यालयले जनाएको छ ।"
गाउँमै मिल्छन् जातीय छुवाछूतका मुद्दा,"वीरेन्द्रनगर : जुम्लामा अन्तरजातीय विवाह गरेको निहुँमा दुलाहाको घरमा माइती पक्षले आगो लगाइदिएका छन्। दलित समुदायको केटाले गिरीकी छोरी भगाएर विवाह गरेपछि केटी पक्षका आफन्तले केटाको घरमा आइतबार आगो लगाई दिएका हुन्। जुम्लाको तातोपानी गाउँपालिकाका नेपाली थरका केटाले स्थानीय गिरी थरकी केटीसँग भागेर गत साता विवाह गरेका थिए। उनीहरूले प्रेम विवाह गरेका हुन्। हाल उनीहरू बाँकेमा रहेको केटीले आफन्तलाई फोनमा भनेकी थिइन्। दलित केटासँग विवाह गरी भागेको भन्दै केटीका दाइले केटाको घरमा आगो लगाएको पीडित परिवारले बताएका छन्। भाइले अन्तरजातीय विवाह गरेको र त्यसैको झोंकमा केटीपक्षका आफन्तले घरमा आगो लगाइदिएको केटाका दाइले बताए। आगलागीका कारण घरमा रहेको सबै सम्पत्ति जलेर नष्ट भएको छ। उनले भने, यो काम केटीका दाइले गराएको भनी किटानी दिने तयारी गरेका छौं। भाइले केटी भगाएर भाग्यो। यहाँ हाम्रो घर जल्यो। जुम्लाको तातोपानी गाउँपालिका४ गिडीखोलामा छोरी भगाएका कारण माइतीपक्षले आगो लगाएर नष्ट भएको घर। पीडित परिवारको तीन तलाको घर जलेर पूरै नष्ट भएको हाँकु प्रहरी चौकीका इन्चार्ज राजेन्द्र गिरीले बताए। घर आगलागी भएको कुरा थाहा पाएपछि हामी त्यहाँ पुगेका हौं। क्षतिको विवरण निकाल्दैछौं। घटनाका विषयमा थप अनुसन्धान भइरहेको छ, उनले भने। जिल्ला प्रहरी कार्यालय जुम्लाका प्रमुख डीएसपी प्रल्हाद कार्कीले केटाको घरमा आगलागी गराएको आशंकामा केटीका दाइलाई पक्राउ गरिएको बताए। उनले प्रहरी समक्ष आफैंले आगो लगाएको स्वीकार गरेका छन्। यस विषयमा थप अनुसन्धान गरिरहेका छौं, उनले भने। गाउँमै मिल्छन् जातीय छुवाछूतका मुद्दा जातिय छुवाछूतका मुद्दाहरू गाउँमै मिल्ने गरेका छन्। प्राय : न्यायमा पहुँच नहुनु र दलित समुदायका मानिसमा सचेतनाको अभावका कारण विभेदका घटनाहरू गाउँमै समाधान गरिन्छ। कर्णालीमा विगत चार आर्थिक वर्षमा २० वटा मात्र जातीय विभेदका मुद्दा प्रहरीमा दर्ता भएका छन्। प्रदेश प्रहरी कार्यालयका प्रवक्ता एवं एसएसपी गोपालचन्द्र भट्टराईले आर्थिक वर्ष २०७६०७७, ०७७०७८, ०७८०७९ र ०७९०८० गरी चार आर्थिक वर्षमा कर्णालीका ७ वटा जिल्लामा २० वटा मुद्दा दर्ता भएको बताए। अनका अनुसार चार आर्थिक वर्षमा गरी सुर्खेतमा ६, जाजरकोटमा ३, सल्यानमा २, जुम्लामा २, हुम्लामा ३, मुगुमा १, कालिकोटमा ३ वटा जातीय विभेदका मुद्दा दर्ता भएका छन्। दैलेख, रुकुम र डोल्पा तीन जिल्लामा एउटा पनि जातीय विभेदको मुद्दा दर्ता भएको छैन। जिल्ला प्रहरी कार्यालय कालिकोटका प्रमुख डीएसपी जयस्वर रिमालले जातीय छुवाछूतका मुद्दाहरू प्रहरीकहाँ आउनै नदिइ गाउँमै मिल्ने गरेको बताए। उनले भने, उजुरी नै आउँदैनन् प्रहरीमा। प्रहरीमा उजुरी नै नआएपछि विभेदमा परेका नागरिकहरूलाई हामीले कसरी न्याय दिने। आएका मुद्दाहरू पनि कतिपय प्रमाणहरू पर्याप्त हुँदैनन्। कति ठाडा निवेदन दिन्छन्, केही दिनपछि जाहेर नल्याएर मिलापत्र गर्न आउँछन्। पीडित नागरिकहरूले कानुनी प्रक्रियामा आउनुपर्छ। दलित समुदाय आर्थिक, सामाजिक, सांस्कृतिकलगायतका हिसावले पछाडि छन्। स्वरूप बदलियो, विभेद उस्तै गत साता मात्र कालिकोट जिल्लाको सान्नीत्रिवेणी गाउँपालिका१ का वडा सदस्य एवं गाउँ कार्यपालिका सदस्यमाथि कुटपिट भयो। गाउँ कार्यपालिकाको बैठक चलिरहेका बेला गाउँपालिकाले गरेको अनियमितताको कुरा उठाउँदा वडाध्यक्षलगायत ६ जनाले कार्यपालिका सदस्य भरत विकमाथि दलितले ठूला कुरा गर्ने भन्दै अपमानजनक शब्दहरू प्रयोग गर्दै कुटपिट गरे। गाउँपालिकाले गरेका अनियमितता र आफन्तलाई गाउँपालिकामा भर्ती गरेको विषयमा आफूले कुरा उठाउँदा वडा नम्बर १ का अध्यक्ष बैकुन्ठ गिरी, वडा नम्बर २ का अध्यक्ष बसन्त बुढा, लेखापाल परेक बुढा, शिक्षा शाखा प्रमुख महनवीर धामी, प्रशासन शाखा प्रमुख धीरेन्द धामी, खेल शिक्षक खेमराज गिरीलगायतले कुटपिट गरेको भन्दै पीडित भरत विकले प्रहरीमा उजुरी गरे। तर, पछि उनीहरूले माफी मागेर घटना मिलापत्र गरियो। गत वर्षको भदौ २६ गते जिल्लाको पलाँता गाउँपालिका९ ठुकेस्थित दलित बस्तीमा रहेको भवानी धल्पुराको थानमा पुरानो संस्कार नमानेको भन्दै दलितहरूको पूजा नै रोकियो। पलाँता गाउँपालिका९ ठुकेस्थित दानबहादुर विकको घरमा भवानी धल्पुराको पूजा थियो। दलित बस्तीको पूजामा बमका धामी काँप्न (पतुर्न) का लागि दलितका धामीले मुखमा घाँस र पछाडि गोबर च्यापेर बमका धामीका दौराको तुना फुकाल्न लगाइयो। त्यहाँका दलित समुदायहरूले उक्त कुसंस्कार मानेनन्। त्यो प्रथा नमान्दा दलित समुदायका धामीहरूले पनि काँप्न पाएनन्। अन्ततः पूजा नै रोकियो। गत वर्ष पूजाकै बेला जिल्लाको शुभकालिका गाउँपालिका८ निवासी पदम कामीको २२ वर्षीय छोरा पंख विकलाई जातीय विभेद गरी कुटपिट गरियो। शुभकालिका गाउँपालिका७ मच्चेबारीमा रहेको मस्टो धवलपुराको मन्दिरमा साउन २६ गते पूजा थियो। उक्त पूजामा दर्शन गर्न जाँदा बीच बाटोमा दलित भएर देवताको दर्शन गर्न जाने भनेर स्थानीय ठकुरीहरूले दूव्र्यवहार गरी कुटपिट गरे। दुई वर्ष अगाडि जिल्लाको सान्नीत्रिवेणी गाउँपालिका६ का वडाध्यक्ष रंगराज सार्की नै जातीय विभेदको शिकार भए। उनलाई वडा सचिवले नै दूव्र्यवहार गरे। विगतमा भएका पञ्चायत विरोधी आन्दोलन हुन् वा तत्कालीन माओवादीद्वारा सञ्चालित १० वर्षे सशस्त्र विद्रोह होस् वा ०६२०६३ को जनआन्दोलनमा किन नहोस्। सबै परिवर्तनमा दलित समूदायको भूमिका अन्य कुनैभन्दा कम थिएन। अझभन्दा १० वर्षे सशस्त्र विद्रोहमा कर्णाली प्रदेशबाट ज्यान गुमाउनेको संख्या ७ हजारभन्दा माथि छ। जसमा करिब १ हजार ९ सय दलित समुदाय छन्। यति मात्र होइन विगतको सशस्त्र विद्रोहको अग्रमोर्चामा लड्ने समुदाय पनि दलित नै थिए।"
बालेनको उद्घोष : निजी विद्यालयमा छात्रवृत्तिका लागि महानगरले परीक्षा लिन्छ,"काठमाडौं: काठमाडौं महानगरपालिका भित्र सञ्चालित निजी विद्यालयबाट उपलब्ध गराइने छात्रवृत्तिका लागि कामपा आफैँले परीक्षा लिने भएको छ। कामपाका प्रमुख बालेन्द्र साह (बालेन) ले नियमले तोकेको सिमाभित्र रहेर उक्त परीक्षा कामपाले नै सञ्चालन गर्ने बताएका हुन्। कामपा शिक्षा ऐन २०७५ तथा शिक्षा नियमावली २०७४ मा व्यवस्था भएबमोजिम महानगरपालिकाअन्तर्गतका निजी विद्यालयले कक्षा ११ का विद्यार्थीका लागि वितरण गर्ने छात्रवृत्तिका लागि विद्यार्र्थी छनोटसम्बन्धी परीक्षा शैक्षिक सत्र २०८०८१ देखि कामपा आफैले सञ्चालन गर्ने तयारी गरेको कामपा शिक्षा विभाग प्रमुख सीताराम कोइरालाले जानकारी दिए। उनकाअनुसार उक्त परीक्षा सामुदायिक विद्यालयमा अध्ययन गर्ने गरिब, जेहेन्दार तथा पिछडिएको क्षेत्र र आदिवासी जनजातिलगायत क्षेत्रबाट भएको छनोटका आधारमा योग्यताक्रम अनुसार छात्रवृत्तिको परीक्षा लिने र छनोटमा परेकालाई वितरण गरिने छ। यो छात्रवृत्ति कक्षा ११ का लागि मात्रै हो, कक्षा १ देखि माध्यमिक तहसम्मका लागि पनि कामपा आफैले परीक्षा सञ्चालन गरेर योग्य विद्यार्थी छनोट गर्ने तयारीमा छ। छात्रवृत्ति दिँदा अब हरेक विद्यालयलाई कोटा निर्धारण गरिने र त्यसका लागि विद्यार्थीसँग आवेदन आह्वान गरिनेछ। कामपाले नै प्रवेश परीक्षा सञ्चालन गरी सिफारिस गरेका विद्यार्थीलाई छात्रवृत्ति दिने व्यवस्था लागू गर्ने तयारी गरेको छ। कामपाको पटकपटकको ताकेतापछि पछिल्लो समय निजी विद्यालयले छात्रवृत्ति दिएको विवरण पेस गर्न थालेका छन्। हाल कामपामा ५०४ निजी विद्यालय सञ्चालनमा रहेकामा तीमध्ये ९० प्रतिशत विद्यालयले छात्राबृत्तिका लागि विद्यार्थीको नाम पेस गरिसकेका छन्। प्रत्येक विद्यालयले जम्मा विद्यार्थी सङ्ख्याको १० प्रतिशत छात्रवृत्ति उपलब्ध गराउनुपर्ने हुन्छ। कामपाले चालु शैक्षिक सत्रको गत जेठ २८ गतेभित्र १० प्रतिशतलाई छात्रवृत्ति उपलब्ध गराएको विवरण पेस नगरे विद्यालयको सम्बन्धन खारेज गर्ने र विद्यालयमा ताला लगाउने चेतावनी दिएको थियो। कामपा विद्यालय शिक्षा व्यवस्थापन नियमावली, २०७४ को नियम ५८ र ५९ एवं कामपाको शिक्षा ऐन, २०७५ को दफा ५० मा भएको व्यवस्थाअनुरूप छात्रवृत्ति वितरणको विवरण पेस गर्नुपर्ने हुन्छ। जम्मा विद्यार्थीमध्ये १० प्रतिशतलाई छात्रवृत्ति दिनुपर्ने व्यवस्था हुँदाहुँदै महानगरमा सञ्चालित झण्डै ७० प्रतिशत विद्यालयले विवरण पेस नगरेपछि कामपाले नियमअनुसार छात्रवृत्ति उपलब्ध नगराउने विद्यालयको नाम नै सार्वजनिक गरेपछि निजी विद्यालय विवरण लिएर आएका हुन्। हाल कामपामा ५०४ निजी तथा ८९ सामुदायिक विद्यालय सञ्चालनमा छ।  रासस"
एसइई नतिजा प्रकाशनको अन्तिम तयारीमा राष्ट्रिय परीक्षा बोर्ड,"एसइई नतिजा प्रकाशन लेटर ग्रेडिङ निर्देशिका, २०७२ बाट गर्ने कि २०७८ अनुसार गर्ने भन्नेबारेमा अझै टुङ्गो लागेको छैन। नतिजा कुन पद्धतिमा गर्ने भन्ने विषयमा निर्णय गर्न राष्ट्रिय परीक्षा बोर्डको बैठक आज बस्ने भएको छ। काठमाडौं : राष्ट्रिय परीक्षा बोर्डले शैक्षिक सत्र २०७९ मा सञ्चालित माध्यमिक शिक्षा परीक्षा (एसइई)को नतिजा सार्वजनिक गर्ने अन्तिम तयारी सुरु गरेको छ। नतिजा प्रकाशनका लागि उत्तरपुस्तिकका परीक्षण, सम्परीक्षण, रुजु गर्ने काम सकेर हाल नतिजा कम्प्युटरमा प्रविष्ट गर्ने काम भइरहेको बोर्डका अध्यक्ष डा महाश्रम शर्माले जानकारी दिए। असारको तेस्रो साताभित्र नतिजा प्रकाशन गर्ने कार्यतालिका अनुसार काम भइरहेको छ , उनले भने, उत्तरपुस्तिका परीक्षणको काम सकिए पनि प्राविधिक काम बाँकी छ। हतारमा नतिजा प्रकाशित गर्दा धेरै त्रुटी हुने सम्भावना भएकाले सकेसम्म त्रुटी नहुने गरी गरी नतिजा प्रकाशन गरिने उनको भनाइ छ। जटिल प्राविधिक समस्या नआए असार २१ गतेभित्र नतिजा सार्वजनिक गर्छौ , उनले भने। परीक्षा नियन्त्रण कार्यालय कक्षा १० का परीक्षा नियन्त्रक विष्णुनारायण श्रेष्ठले पनि परीक्षाफल असार तेस्रो साताभित्रै सार्वजनिक गर्ने गरी काम भइरहेको बताए। एसईई परीक्षा गत चैत १७ गतेदेखि सुरु भएको थियो। परीक्षामा देशभरका दुई हजार ३७ परीक्षाकेन्द्रमा सामुदायिक र निजी विद्यालयका गरी १२ हजार ८३ विद्यालयका चार लाख ८५ हजार तीन सय ९६ विद्यार्थी सहभागी थिए। जसमा छात्रा दुई लाख ४२ हजार सात सय १२ र छात्र दुई लाख ४२ हजार छ सय ७४ जना थिए। कक्षा ९ देखि प्राविधिक धारसमेत पठनपाठन गराउँदै आएका विद्यालयबाट १५ हजार चार सय ६१ जना परीक्षार्थी एसइईमा सहभागी भएका थिए। परीक्षा नियन्त्रणका कार्यालयले जिल्ला सदरमुकाममा केन्द्र तोकेर उत्तरपुस्तिका परीक्षण गराएको थियो। नतिजा पद्धतिमा अन्योल एसइई नतिजा प्रकाशन लेटर ग्रेडिङ निर्देशिका, २०७२ बाट गर्ने कि २०७८ अनुसार गर्ने भन्नेबारेमा अझै टुङ्गो लागेको छैन। निजी विद्यालयको छाता संस्था एन प्याब्सन भक्तपुरका अध्यक्ष सञ्जय खड्काले नतिजा प्रकाशन पुरानै लेटर ग्रेडिङ निर्देशिकाबाट गर्ने कि २०७८ को नयाँ पद्धतिबाट गर्ने विषयमा टुङ्गो नलाग्दा अन्योल भएको बताए। बोर्डले गतवर्ष लेटर ग्रेडिङ निर्देशिका २०७८ कार्यविधि लागू गरेपनि नतिजा भने २०७२ को पद्धति अनुसार नै गरेको थियो। पुरानो पाठ्यक्रमबाट एसइई दिने अन्तिम ब्याच भएकाले पुरानो निर्देशिका (२०७२) अनुसार नै नतिजा प्रकाशन हुनुपर्ने हाम्रो माग छ , अध्यक्ष खड्काले भने, नयाँ निर्देशिका २०७८ अनुसार नतिजा प्रकाशित भए अनुत्तीर्ण हुने विद्यार्थीको भविष्य अन्योल बन्छ। आगामी वर्षको नयाँ पाठ्यक्रममा आधारित भइ प्रश्नपत्र आउने र यसले पुराना पाठ्यक्रम अध्ययन गर्ने विद्यार्थीलाई निकै मर्का पर्न उनको भनाइ छ। विसं २०७२ मा सैद्धान्तिक र प्रयोगात्मकको अङ्क जोडेर ३५ प्रतिशत अङ्क ल्याए पनि विद्यार्थी उत्तीर्ण हुने व्यवस्था थियो। विसं २०७२ को पद्धतिअनुसार नतिजा प्रकाशित भए ९० देखि १०० ल्याउनेलाई ए प्लस, ८० देखि ९० भन्दा कम ल्याउनेलाई ए, ७० देखि ८० भन्दा कम ल्याउनेलाई बी प्लस, ६० देखि ७० भन्दा कम ल्याउनेलाई बी, ५० देखि ६० भन्दा कम ल्याउनेलाई सी प्लस, ४० देखि ५० भन्दा कम ल्याउनेलाई सी, ३० देखि ४० भन्दा कम ल्याउनेलाई डी प्लस, २० देखि ३० भन्दा कम ल्याउनेलाई डी र २० भन्दा कम ल्याउनेलाई ई ग्रेड प्रदान गर्ने व्यवस्था छ। नयाँ निर्देशिका २०७८ अनुसार सैद्धान्तिक विषयमा विद्यार्थीले अनिवार्य ३५ प्रतिशत अङ्क ल्याउनुपर्ने व्यवस्था छ। नयाँ पद्धतिअनुसार सबै विषयमा ३५ प्रतिशतभन्दा कम अङ्क ल्याउनेलाई नन ग्रेडेडमा राख्ने व्यवस्था छ। दुई विषयसम्म नन ग्रेडिङमा परे तत्कालै ग्रेडवृद्धि परीक्षा दिन पाइने व्यवस्था छ भने त्यसभन्दा धेरै विषयमा नन ग्रेडिङमा परे अर्को वर्ष ती विषयको परीक्षा दिन पाइने व्यवस्था गरिएको छ। यसअघि दुईभन्दा धेरै विषयमा ननग्रेडिङ आए सबै विषयको परीक्षा दिनुपर्ने बाध्यता थियो। बोर्ड बैठक आज एसइईको नतिजा कुन पद्धतिमा गर्ने भन्ने विषयमा निर्णय गर्न राष्ट्रिय परीक्षा बोर्डको बैठक आज बस्ने भएको छ। बोर्डका अध्यक्ष डा शर्माले भने, एसइईको नतिजा कुन पद्धतिमा हुन्छ भनेर अन्योलमा पर्नुपर्ने अवस्था छैन, यसबारेमा निर्णय लिन आज बोर्ड बैठक बस्दैछ, सम्भवतः आजकै बैठकले यसबारेमा निर्णय लिनेछ।"
"नारायणगढमुग्लिन सडक फेरि बन्द, पहिरोले पल्टायो ट्रक",चितवन : नारायणगढमुग्लिन सडक अवरुद्ध भएको छ। चितवनको इच्छाकामना गाउँपालिका५ स्थित तीन नम्बर पुलमा आज बिहान पहिरो खसेपछि सडक दुईतर्फी नै अवरुद्ध बनेको हो। पहिरोले एउटा ट्रक पल्टिएको छ भने पहिरो हटाउन सुरु गरिएको छ। अहिले सडक दुईतर्फी नै ठप्प भएको इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए। पहिरो गएको स्थानमा ना६ख ७१० नम्बरको ट्रक पल्टिएको हो। ट्रकका चालक सामान्य घाइते भएका छन्। अहिले पहिरो पन्छाउने र ट्रकलाई उठाउने तयारी भइरहेको प्रहरी निरीक्षक तामाङले जानकारी दिए। उक्त स्थानमा पटकपटक पहिरो खसेको छ। आइतबार झण्डै १८ घण्टा अवरुद्ध भएको यो सडक साँझबाट सञ्चालन भएको थियो। यसको केही समयमा फेरि पहिरो खसेकोमा पहिरो पन्छाएर सडक सञ्चालन गरिएको थियो। यो सडक हुँदै दैनिक हजारौँ सवारीसाधन आउजाउ गर्ने गर्दछन्। पटकपटक सडक बन्द हुँदा पूर्व र पश्चिम हुँदै काठमाडौं ओहोरदोहोर गर्ने यात्रु बढी मर्कामा परेका छन्। जिल्ला प्रशासन कार्यालय चितवनले अत्यावश्यक बाहेक यो सडकखण्ड प्रयोग नगर्न अनुरोध गरेको छ।  रासस
व्यवसायीको संलग्नता भेटिएपछि बुटवलका दुई सुन पसलमा सिलबन्दी,"लुम्बिनी : रुपन्देहीको कालिदह नाका हुँदै भारत लैजाँदै गर्दा बरामद भएको साढे दुई केजी सुनको अनुसन्धानका क्रममा बुटवलका सुन व्यवसायीको संलग्नता भेटिएको छ। नाका हुँदै यही असार १० गते भारततर्फ लैजाँदै गर्दा सशस्त्र प्रहरीले इँटाजस्तै रङ र आकारको झण्डै साढे दुई किलोको शङ्कास्पद वस्तु बरामद गरेको थियो। अनुसन्धान गर्दा इँटाजस्तो उक्त वस्तु एक केजी ९६५३ ग्राम तौलको सुन प्रमाणित भएको थियो। रुपन्देहीको लुम्बिनी सांस्कृतिक नगरपालिका१३ कालीदह नाका हुँदै असार १० गते भारततर्फ सीमा पार गर्न लागेको बा१२च ३८२० नम्बरको मारुती सुजुकी कार सशस्त्र प्रहरीको सीमा सुरक्षा गुल्म, डण्डाको टोलीले चेकजाँच गर्दा इँटा आकारका दुई थान सुन शङ्कास्पद वस्तु बरामद गरेको थियो। बरामद सुन र कार भैरहवा भन्सार कार्यालयमा बुझाइ थप अनुसन्धान उक्त वस्तु एक केजी ९६५३ ग्राम तौलको सुन प्रमाणित भएको थियो। उक्त सुन प्रकरणमा बुटवल अमरपथस्थित बालाजी सुनचाँदी पसल र लक्ष्मीपति सुनचाँदी पसलका सञ्चालकको संलग्नता देखिएपछि ती पसल सिल गरेर अनुसन्धान अगाडि बढाएको छ। सुन बरामद गर्दा पक्राउ परेका व्यक्तिका बयानका आधारमा बुटवलको अमरपथमा रहेको बालाजी र लक्ष्मीपति सुनचाँदी पसलको पनि संलग्नता रहेको प्रारम्भिक अनुसन्धानबाट खुलेकाले दुवै पसलमा सिल गरी थप अनुसन्धान अघि बढाइएको भैरहवा भन्सार कार्यालयका प्रवक्ता युवराज भट्टराईले बताए। सुन बरामदका विषयमा को कसरको संलग्नताका विषयमा अनुसन्धान जारी छ। यसबारेमा सबै कुरा अहिलै भन्न सकिँदैन, उनले भने, पसललाई शिल गरी अनुसन्धान भइरहेको छ, पछि यसबारे जानकारी आउँछ।, कालीदह नाकामा सुनसहित पक्राउ परेका दाङ घोराही उपमहानगरपालिका १० का हुमानन्द गिरीलाई अहिले जिल्ला अदालतबाट म्याद थप गरी अनुसन्धान सुरु गरिएको र गिरीको बयानका आधारमा अनुसन्धान गर्दा बालाजी सुनचाँदी पसल पनि संलग्नता देखिएपछि पसल सिल गरेको हो। करिब रु दुई करोड मूल्यको सुन बरामद प्रकरणमा जिल्ला अदालतमा मुद्दा चलाउनुपर्ने कानुनी व्यवस्थाअनुसार अदालतबाट म्याद लिएर अनुसन्धान सुरु गरिएको हो।  रासस"
सुनचाँदीको गरगहना डकैती गरी फरार दुई जना प्रहरीको नियन्त्रणमा,महोत्तरी : महोत्तरी प्रहरीले डकैती गरि फरार भएका दुई जनालाई सुनचाँदीको गरगरहनासहित नियन्त्रणमा लिएको छ । प्रहरीले रौतहट फतुवा बिजयपुर नगरपालिका११ का अर्जुन चौधरी र साविर देवानलाई लाखौं मूल्य बराबरको सुनको गरगहनासहित नियन्त्रणमा लिएको हो । गत असार १० गते रातिको समयमा बर्दिबास नगरपालिका१ मा संचालित श्री हरी ज्वेलर्स सुन चाँदी पसलबाट लुटिएको १५ लाख २० हजार र सोही नगरपालिका१४ मा संचालित न्यू ओम साई ज्वेलर्सबाट ३७ लाख ३६ हजार मूल्य बराबरको गरगहनासहित उनीहरुलाई पक्राउ गरिएको जिल्ला प्रहरी कार्यालय महोत्तरीले जनाएको छ । प्रहरी स्रोतका अनुसार उनीहरुले सोही राति पसलको सटरको ताल्चा फुटाई सुन चाँदीका गरगहना राखेको लकर (सेफ भल्ट) चोरेर लगिएको थियो । ज्वेलर्सहरुभित्र तथा पसल वरपरि जडान भएको सीसी क्यामेराको फुटेजको आधारमा उनीहरुलाई पहिचान गरि प्रहरीले सुक्ष्म अनुसन्धान गरेको थियो।असार १२ गतेका दिन उनीहरु सवार सेतो रंगको बोलेरो गाडीलाई चेकजाँच गर्ने क्रममा सो तथ्य फेला परेको हो । रौतहट प्रहरीले चन्द्रनिगाहपुरमा चेकजाँच गर्दा उनीहरु सवार बोलेरोको अगाडि वी आर ०१ पीडी ८१५८ उल्लेख भएको नम्बर प्लेट राखिएको थियो भने सोही पछाडितर्फ वीआर ०१ पीडी ८१५ नम्बर उल्लेख रहेको थियो । पक्राउ परेकाहरूले दिएको बयानअनुसार प्रहरीले खोजतलास गर्ने क्रममा रौतहटको गुजरा नगरपालिकामा पर्ने चोचा जंगलभित्र जमिनमुनि गाडिएको अवस्थामा सो फलामको सेफ (भल्ट) बरामद भएको महोत्तरीका प्रहरी प्रवक्ता डीएसपी दिलिपकुमार गिरीले जानकारी दिए। सवारीसहित प्रहरीको नियन्त्रणमा रहेको उनीहरुमाथि जिल्ला प्रहरी कार्यालयले अनुसन्धान प्रक्रिया अगाडि बढाएको डीएसपी गिरीले बताए । उनीहरुमाथि डांका चोरी मुद्दामा महोत्तरी जिल्ला अदालतबाट पहिलो पटक ५ दिनको म्याद थप गरि थप अनुसन्धान कार्य भइरहेको र वारदातमा संलग्न अन्य व्यक्तिहरूको खोजतलास भइरहेको जिल्ला प्रहरी कार्यालय महोत्तरीले जनाएको छ ।
कोसी अस्पतालमा साढे ४ महिनामै फेरिए मेसु,"विराटनगर : विराटनगरको कोसी अस्पतालमा साढे ४ महिनामै मेडिकल सुपरिटेन्डेन्ट (मेसु) फेरिएका छन्। यो अस्पताल कोसी प्रदेशकै सबैभन्दा ठूलो सरकारी स्वास्थ्य संस्था हो। स्वास्थ्य तथा जनसंख्या मन्त्रालयले अस्पतालको नयाँ प्रमुखका रूपमा वरिष्ठ कन्सलटेन्ट चर्म, यौन तथा कुष्ठ रोग विशेषज्ञ डा चन्द्रभाल झालाई नियुक्त गरेको छ। कोसीमा ४ वर्षदेखि कार्यरत प्रमुख कन्सलटेन्ट झा ११ औं तहका चिकित्सक हुन्। उनी कोसीका चर्म, यौन तथा कुष्ठ रोग विभागका प्रमुख पनि हुन्। कोसीमा सरुवा हुनुअघि झाले मेची अञ्चल अस्पताल भद्रपुरमा ७ वर्ष सेवा गरेका थिए। कोसी अस्पतालमा मेसुको दरबन्दी ११ औं तहको छ। अस्पतालमा झासहित वरिष्ठ कन्सलटेन्ट फिजिसियन डा दीपक सिग्देल र वरिष्ठ कन्सलटेन्ट बाल रोग विशेषज्ञ डा रामनारायण चौधरी ११ औं तहका चिकित्सक छन्। तर, यसअघि अस्पतालमा मेसुको जिम्मेवारी १० औं तहका चिकित्सकले पाउँदै आएका थिए। वरिष्ठ कन्सलटेन्ट सर्जन डा रविनराज सिंह गत फागुन २ गते निमित्त मेसु बनेका थिए। १० औं तहका चिकित्सक सिंहको पालामा अस्पताल सुधारका धेरै कामहरु भएको बताइन्छ। मन्त्रालयले झालाई आइतबार नयाँ मेसु नियुक्त गरेपछि सिंह पुरानै जिम्मेवारीमा फर्किएका छन्। काठमाडौंमा रहेका झा विराटनगर फर्किएपछि कार्यभार सम्हाल्ने तयारीमा छन्। राजनीतिक खिचातानीका कारण तहसनहस बन्दै गएको सरकारी अस्पताललाई माथि उठाउने जिम्मेवारी उनको काँधमा आइपुगेको हो। ११ औं तहका चिकित्सकलाई जिम्मेवारी दिएसँगै दल र नेताको स्वार्थ अनुसार छोटो अवधिमै कोसीको मेसु परिवर्तन भइरहने खेल अब बन्द हुने अपेक्षा गरिएको छ। अन्नपूर्णसँग कुरा गर्दै नवनियुक्त मेसु झाले अस्पतालको सेवा सुविधालाई सुधार गर्ने प्रतिबद्धता जनाएका छन्। सेवा प्रवाहमा सुधार गर्दै अस्पताललाई माथि उठाउने प्रयत्न गर्ने छु,उनले भने, त्यसका लागि सबै पक्षले सहयोग गरिदिनु पर्छ। पारिवारिक आर्थिक अवस्था कमजोर भएकाहरु सरकारी अस्पताल आउने हुँदा सबै बिरामीले सहज उपचार पाउने वातावरण बनाउने डा झाको भनाइ छ। कोसीमा डेढ वर्ष नपुग्दै ४ मेसु कोसी अस्पतालमा डेढ वर्ष नपुग्दै ४ जना मेसु परिवर्तन भएका छन्। २०७८ फागुन ५ मा वरिष्ठ हाडजोर्नी तथा नशा रोग विशेषज्ञ डा यज्ञराज खरेललाई निमित्त मेसुको जिम्मेवारी दिइयो। उनलाई हटाएर २०७९ भदौ १६ गते वरिष्ठ फिजिसियन डा लक्ष्मीनारायण यादवलाई स्वास्थ्य मन्त्रालयले निमित्तको जिम्मेवारी दियो। यादवका ठाउँमा गत फागुन २ गते डा रविनराज सिंहले जिम्मेवारी पाए। खरेल, यादव र सिंह १० औँ तहका चिकित्सक हुन्। यद्यपि, उनीहरुले अस्पताल सुधारमा उल्लेख्य काम गरेको बताइन्छ। तर, कोसीमा ११ औँ तहका चिकित्सकको दरबन्दी छ। मेसुको नियुक्ति पाएका झा ११ औं तहकै हुन्। २०६१ सालयता अस्पतालमा १८ जना मेसु परिवर्तन भइसकेका छन्। सरकार परिवर्तनको प्रभाव सबैभन्दा बढी पर्नेमध्ये कोसी अस्पताल पनि एउटा हो। सरकार परिवर्तन हुनासाथ आफू अनुकूलका व्यक्तिलाई मेसु नियुक्त गरेर फाइदा लिने प्रचलन दल र नेताहरुमा बढ्दो छ। त्यही भएका कारण छोटो अवधिमै मेसु परिवर्तनको खेल भइरहने गरेको हो। राजनीतिक स्वार्थको कोपभाजनमा पर्दा अस्पताल धराशायी बनिरहेको छ। सरकारी स्वास्थ्य संस्था थिलथिलो र लथालिंग बनिरहेको छ। कोसी अस्पतालमा ३ सय ५० बेड सञ्चालनमा छ। दैनिक उपचार र स्वास्थ्य परीक्षणका लागि १ हजार ५ सय जनाभन्दा बढी आउने गरेका छन्। लगभग २ सय जना आकस्मिक विभागमा भर्ना हुन्छन्। विभिन्न वार्डमा भर्ना हुनेको संख्या दैनिक ३ सय हाराहारी रहेको अस्पतालले जनाएको छ। १ सय ३२ वर्ष पुरानो अस्पतालले कोसीसहित मधेस प्रदेश र भारतका बिरामीलाई सेवा दिइरहेको छ। अस्पतालमा सरकारी दरबन्दीका ८० र विकास समितिका २५ चिकित्सक तथा सरकारी दरबन्दीका ७६ र समितिका ६५ स्टाफ नर्स कार्यरत छन्। तर, स्वास्थ्यकर्मी र कर्मचारी अपुग हुँदा सेवा प्रवाहमा समस्या भाइरहेको अस्पताल प्रशासनले जनाएको छ।"
बाटो छेक्यो मुग्लिनमा पहिरो खसेर,"पहिरोले बिचल्लीमा परेका यात्रुको न खानको ठेगान, न यात्राको। त्यसमाथि जोखिमपूर्ण यात्राले हैरान थिए। दैनिकयात्रामा निस्कने चालक पनि उत्तिकै तनावमा देखिन्थे। चितवन : नेपालगन्जकी पुनम सुवेदी आइतबार बिहान पहिरो हटाउँदै गरेको मेसिनलाई एकनासले हेरिरहेकी थिइन्। बिरामी सासूलाई अस्पताल पुर्याउन हिँडेकी उनलाई कतिबेला पहिरो सफा होला र बाटो कटौला भन्ने चिन्ता थियो। नेपालगन्ज मेडिकल कलेजबाट रेफर गरिएकी सासू सीता अधिकारीलाई काठमाडौं पुर्याउन नसक्दा चिन्तित पुनम बाटोको अवस्थाले निकै आक्रोसित पनि थिइन्। घरी एम्बुलेन्सभित्र सासूलाई छोडेर पहिरो सफा गरेको ठाउँमा पुग्थिन् त घरी अत्तालिएर सासूतिरै जान्थिन्। उनीसँग बाटो खुलुनजेल कुर्नुको विकल्प थिएन। नारायणघाटमुग्लिन सडक खण्डको तुइना खोलाको पहिरोले उनीजस्तै हतारमा रहेका बिरामी, विद्यार्थी, कर्मचारी र अनेक कामले हिँडिरहेकालाई बाटोमै छेक्यो। बिहान ६ बजे त्यहाँ पुगेकी पुनम साँझ ६ बजेसम्म पनि यस्तै अवस्थामा देखिइन्। छिटो उपचार गर्न पाए हुन्थ्यो भनेको। बिरामीको अवस्था गम्भीर छ। खुला होला र काठमाडौं लैजाउला भनेको सकेका छैनांै, पुनमले दुखेसो पोखिन्। आइतबार पनि बिहानको रातिदेखि नै सडकमा बसेर बाटो खुल्ने प्रतीक्षामा हजारौं सवारी र यात्रु थिए। जरुरी कामले हिँडेकाहरू निराश देखिन्थे। बर्सेनि यहाँ झेल्नुपर्ने समस्या र दीर्घकालीन समाधान नहुँदा सरकार र नेतालाई गाली गर्थे। वैदेशिक रोजगारका लागि हिँडेका सर्लाही लक्ष्मीपुरका नजारुल मन्सुरको सडकमै बास थियो। नजारुलको सोमबार मलेसियाको उडान छ। उनी १७ घण्टा मुग्लिनको जाममा परे। जुगेडीमा रोकिएका नजारुलले निकै आत्तिँदै भने, भोलि बिहान फ्लाइट छ। क्यान्सिल भयो भने त बर्बाद हुन्छ। अहिलेसम्म यहीँ छु। कहिले पुग्ने ? कहिले जाने भन्ने तनाव भएको छ। रातभर धेरै दुःख पाइयो। पहिरोले बिचल्लीमा परेका यात्रुको न खानको ठेगान, न यात्राको। त्यसमाथि जोखिमपूर्ण यात्राले हैरान थिए। दैनिकयात्रामा निस्कने चालक पनि उत्तिकै तनावमा देखिन्थे। मालसामान ढुवानीका लागि हिँडेका चालकको बास कहाँ हुने हो, पत्तो थिएन। सामान ढुवानीका लागि भैरहवाबाट पोखरा हिँडेका ट्रक चालक सुजन चौधरीसहितको टोली ट्रकमुनि नै खाना खाँदै थिए। पहिरोले बाटो रोकिएपछि सडकमै उनीहरूले भान्छा बनाए। देख्नेका लागि नौलो भए पनि उनीहरूका लागि सामान्य थियो। अघिल्लो दिनदेखि उनीहरू जाममा थिए। पहिरो खस्दा १७ घण्टासम्म सडक अवरुद्ध बिरामी, विद्यार्थी र विदेश हिँडेका समयमा पुगेनन् गन्तव्य सडक खन्दा थर्किएको भीर कुन समय खस्छ टुंगै हुँदैन पहिरोको समस्या पुरानै, भएन दीर्घकालीन समाधान गत बिहीबारबाट पहिरो खस्न सुरु भएको हो। शनिबार राति ११ बजे अवरुद्ध सडक १९ घण्टापछि आइतबार साँझ ६ बजेबाट सञ्चालनमा आएको छ। चारवटा मेसिनले दिनभर पहिरो सफा गरेको थियो। तर, पनि पहिरोको जोखिम हटेको छैन। छिनछिनमै पहिरो खस्ने गरेको छ। माथिबाट ढुंगा माटो खसिरहन्छ। पहिरो हटाएपछि कतिखेर रोकिन्छ भन्ने थाहै हुँदैन। कमजोर र खुकुलो भूवनावटका कारण तुइन खोलामा पहिरोको जोखिम हटेको छैन। नारायणघाटमुग्लिन सडकको यात्रा ढुक्क छैन। यसअघि पनि पटकपटक पहिरो जाँदा घन्टौं बाटो अवरुद्ध भएको थियो। शनिबार बिहानभरि बाटो अवरुद्ध भयो। बिहीबार दिउँसो गएको पहिरो सफा गरेर सवारी सञ्चालन हुन २८ घण्टा लाग्यो। जिल्ला प्रहरी कार्यालय चितवनका प्रमुख एसपी रामेश्वर कार्की दिनभर पहिरोग्रस्त क्षेत्रमा खटिएका थिए। अन्य ठाउँमा सामान्य छ। मुख्य समस्या यही ठाउँमा हो। अहिले पन्छाए पनि फेरि खस्ने खतरा छ, उनले भने, अहिले पहिरोको भर नै छैन। थोरै पानी परेपछि झरिहाल्छ। यात्रामा जोखिम अझै छ। उनले जानकारी लिएर मात्र यात्रा गर्न सुझाव दिए। वर्षासँगै पहिरो जाने क्रम बढेको छ। पहिरोका कारण घन्टौं सवारी जाम हुनाका साथै यात्रा पनि जोखिमपूर्ण बनेको छ। पानी परिरहेकाले पहिरो खसिरहन्छ। पहाडबाट ढुंगा खस्दा पहिरो हटाउन निकै जोखिम छ। छिनछिनमै पहिरो खस्ने हुँदा हटाउन निकै समय लागेको हो। माथि चट्टानै चट्टान छ। वर्षाको कारण माथिल्लो भाग सुक्खा पहिरोका रूपमा झरेको हो, सडक डिभिजनका इन्जिनियर सागर कार्की क्षेत्रीले भने, अहिलेको अवस्था हेर्ने हो भने माथिको एउटा थुप्रो अझै झर्न बाँकी छ। यसले केही दुःख देला जस्तो छ। हरेक वर्ष नयाँ ठाउँमा पहिरो नारायणघाटमुग्लिन सडकको स्तरोन्नति गर्दा पहाड कटान गरिएको थियो। त्यसपछि पहिरोको जोखिम बढेको हो। तुइन खोलामा पहिलोपटक पहिरो खसेको हो। पुल निर्माणका लागि पहुँच सडक बनाउन पहाड कटान गरिएको थियो। ब्रेकर लगाएर फुटाइएको पहाडको ५० मिटर पर पहिरो गएको हो। ब्रेकरको कम्पनबाट पहाड खुकुलो भएर पहिरो गएको अनुमान गरिएको छ। सडक डिभिजन कार्यालय भरतपुरका इन्जिनियर सागर कार्कीले भूगोलअनुसार जोखिम भएको बताए। नारायणघाटमुग्लिन सडक खण्डमा हरेक वर्ष नयाँ ठाउँमा पहिरो जाने गरेको छ। गत वर्ष मौरी पुलमा पहिरोले दुःख दिएको थियो। त्यसअघिको वर्षमा सेती दोभानमा दिनहुँजसो पहिरो गएको थियो। एक वर्ष चार किलोमा पहिरो जाँदा यात्रा सकसपूर्ण बनेको थियो। टोपेखोला, बिस किलो, पाँच किलोलगायतको क्षेत्रमा पनि पहिरोले दुःख दिएको थियो। सडक विभागले ३१ स्थानलाई पहिरोको जोखिमयुक्त क्षेत्र तोकेको थियो। पहिरो नियन्त्रणको काम गरेपछि ती स्थानमा पहिरो नियन्त्रण भएको छ। अहिले नयाँ स्थानमा पहिरो खस्न थालेको छ। अहिलेको पहिरो यही कारण भन्ने छैन। तुइन खोलामा पहुँच सडक बनाउन ब्रेकरले चट्टान फुटाउँदा त्यसको कम्पनले कमजोर भएको एउटा कारण हुनसक्ने अनुमान गरेका छौं, इन्जिनियर कार्कीले भने, गत वर्ष पहिरो खसेको ठाउँमा यस वर्ष आएको छैन। हरेक वर्ष नयाँ नयाँ ठाउँमा पहिरोले दुःख दिने गरेको छ । अहिले नयाँ ठाउँमा आको छ। नारायणघाटमुग्लिन सडक खण्डलाई मुलुकको लाइफ लाइनका रूपमा चिनिन्छ। दैनिक १५ हजार सवारी यो बाटोमा गुड्छन्। वर्षातको समयमा कहाँ कतिबेला पहिरो जान्छ भर छैन। यसको बैकल्पिक सडक नहुँदा यात्रुले सास्ति पाउने गरेका छन्। जोखिम मोलेरै यात्रा गर्न उनीहरू बाध्य छन्। नारायणगढमुग्लिन सडकको दूरी ३६ किलोमिटरको छ।"
बाढी आयो खेत खण्डहर बनायो,"पाँचथर : धान दिवसको दिन फालेलुङ गाँउपालिका ३ सास्टार पुग्दा उराठलाग्दो दृश्य देखियो। यहाँको फाँटिलो खेतमा अघिल्लो साल जस्तो रोपाईको उमंग थिएन। गत साल गाउँपालिकाले धुमधामका साथ धान दिवस मनाएको यो खेत खण्डहर बनेको छ। खेतको कुनै निसोपत्तो छैन। बगरले आफ्नो आकार बढाएर खेत खर्लप्प निलेको छ। खेतको नाममा बगरभन्दा अलि माथि दुईचार फोक्टा मात्र बाँकी छन्। फोक्टाको आलीमा तीन जना किसान झोक्राएर बसेका थिए। उनीहरू गडगडाइरहेको हेंवा खोलालाई धारे हात लगाएर गाली गरिरहेका थिए। अलच्छिनी बाढीले गर्नुगयो, उनीहरूको आक्रोश दैवप्रति थियो किसानको मर्म दैवले बुझेन। बगरको बीचमा फालेलुङ५ लुम्मादिनका दीपेन्द्र केरुङ झोक्राएर ढुंगामा बसेका थिए। ३० मूरी धान फल्ने खेत बाढीले एकै छाक बनायो, बगर देखाउँदै केरुङले कहानी सुनाए, सारै राम्रो धान फल्ने खेत थियो। असार २ गते रातिको बाढीले सबै सखाप पारिदियो। बाढीले खेत बगाएपछि जिउने आधार नै हराएको उनले सुनाए। फालेलुङमा अन्नभण्डारको रूपमा चिनिएको घुमाउनेटार ढुंगाभण्डार जस्तो थियो। यहाँको फाँटिलो खेत र गोरु बाँध्ने ग्वालीहरू केही पनि देखिएनन्। धान उत्पादन हुने मलिलो फाँटमा ढुंगा, बालुवा र रोडा थुप्रिएको थियो। हिलो आलि सकेर रोप्न ठिक्क पारेको खेत बाढीले बगायो, मच्छेबुङकी देवकुमारी गिरीले भनिन्, १० रोपनी खेत बगरमा परिणत भयो। एक गाबो धान रोप्ने ठाँउ रहेन। यो साल धानको नुवागी गर्न पनि नपाइने भो। गिरीको परिवारले असार ५ गते धान रोप्ने तयारी गरेको थियो। बाउसे, रोपार, बियाडे, हली र गोरुको बन्दोबस्त भइसकेको थियो। असार २ गते रातिको बाढीले खेतमा बितण्डा मच्चाएपछि गिरी परिवार बिछिप्त छ। बाढी आएपछि हेंवा खोला आसपासका मलिला खेतहरू बगरमा परिणत भएका छन्। सिँचाइका लागि निर्माण गरिएका कुलोहरू भत्किएपछि बाँकी खेतहरूमा धान रोप्न सकिएको छैन। खेत खोलाले बगाएपछि किसानले असारे भाकामा धान रोप्न पाएका छैनन्। खोला आसपासका सबै खेतहरू बगरमा परिणत भएका छन्, थोकपनका प्रकाश केरुङले भने, बाढीले कुलोहरू भत्काएपछि बाँकी रहेका खेतहरूमा पनि धान रोप्न सकिएको छैन। आधा असार बितिसक्दा पनि धान रोप्न नपाएपछि फालेलुङका किसानहरू झोक्राएर बस्न बाध्य छन्। बाढीपहिरोका कारण फालेलुङमा मात्रै कृषि क्षेत्रमा ४ करोड ९७ लाख ७५ हजार मूल्य बराबरको क्षति पुगेको गाउँपालिका अध्यक्ष बिरबिक्रम थाम्सुहाङले जानकारी दिए। गाउँपालिकाले तयार गरेको तथ्यांकअनुसार बाढीले ३ करोड २० लाख बराबरको आठवटा कुलो भत्किएका छन्। १ करोड ६० लाख बारबरको ८ सय रोपनी खेत र अलैँचीबारीमा क्षति पुगेको छ। १७ लाख ७६ हजार मूल्य बराबरका पशु चौपायहरू बाढीपहिरोमा परी मरेका छन्।"
