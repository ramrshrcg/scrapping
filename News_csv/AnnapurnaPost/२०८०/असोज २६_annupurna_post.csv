शीर्षक,विवरण
प्रदेश पसेको अस्थिर राजनीति,"त्यसपछि माओवादीलगायतको सत्तारूढ गठबन्धनको तर्फबाट नेपाली कांग्रेसका उद्धव थापा मुख्यमन्त्री भए। उनको पहिलो सरकारलाई अभिलेखमा पनि दर्ज नहुने गरी सर्वोच्च अदालतले बर्खास्त गरिदियो। राज्यका तीन तह छन्। संघ, प्रदेश र स्थानीय तह। तीन तहमा पछिल्लो समयमा सबैभन्दा अस्थिरता प्रदेशमा देखिएको छ। संघीयताको प्रमुख आधार प्रदेशमा भए पनि त्यहाँ अस्थिरताले औचित्यमै प्रश्न खडा गरेको छ। प्रदेशमा भूमिकाले संघीयतामाथि नै प्रश्न चिह्न तेर्सिएको छ। २०७९ को मंसिरमा भएको निर्वाचनपछिको एक वर्षमा कोसी प्रदेशमा चार पटक त सरकार परिवर्तन भइसकेको छ। सुरुआतमा २०७९ पुस २५ मा माओवादी केन्द्रको समर्थनमा एमाले नेता हिक्मतकुमार कार्की मुख्यमन्त्री भए। तर संघमा एमाले र माओवादी केन्द्रको सहकार्य टुटेपछि प्रदेश सरकार पनि ढल्यो। त्यसपछि माओवादीलगायतको सत्तारूढ गठबन्धनको तर्फबाट नेपाली कांग्रेसका उद्धव थापा मुख्यमन्त्री भए। उनको पहिलो सरकारलाई अभिलेखमा पनि दर्ज नहुने गरी सर्वोच्च अदालतले बर्खास्त गरिदियो। कोसी बहुमत जुटाउन असंवैधानिक बाटोसमेत रोजियो। सभामुखलाई राजीनामा गराएर मत हाल्न लगाइयो। जसलाई अदालतले समेत असंवैधानिक भनिदियो। पछिल्लो समयमा कार्कीकै नेतृत्वमा अल्पमतको सरकार बन्यो, त्यसले पनि विश्वासको मत पाएन। त्यसपछि यतिबेला कांग्रेस नै दुई धारमा पुगेको छ। संस्थापन धार माओवादी नेता इन्द्रबहादुर आङ्बोलाई मुख्यमन्त्री बनाउन लागेको छ। शेखर कोइराला धार कांग्रेसकै नेता केदार कार्कीको पक्षमा लागेको छ। कार्कीलाई एमालेको समर्थन छ। यसले कांग्रेसमै विवादको बीजारोपण गरेको छ। अहिले आएर संविधान १६८ धारा ५ को प्रयोग गर्ने अवस्थामा पुगेका छन् जुन विकल्प अन्तिम हो। यसले काम नगरे मध्यावधिमा जाने संवैधानिक व्यवस्था छ। मधेस र सुदूरपश्चिम बाहेकका प्रदेशमा अघिल्लो पटक पनि पटकपटक सरकार परिवर्तन भए। यसले कोसी प्रदेशमा मात्रै होइन, सबैजसो प्रदेश सरकार अस्थिर छन् भन्ने पुष्टि गर्छ। बाँकी ६ वटै प्रदेश सरकार दुई पटक परिवर्तन भइसकेका छन्। परिवर्तन भएका ती सरकारले अहिलेसम्म पनि धेरैले पूर्णतासमेत पाएका छैनन्। ती सरकारमा किचलो पनि त्यस्तै छ। आर्थिक भारको कुरा त छँदैछ तर राजनीतिक दल विकृत बनाउने काम पनि भएको छ। प्रदेशले विश्वनीयता गुमाउँदै छन्। यस प्रतिकूल परिस्थितिमा सजगताका अघि बढ्नु आजको आवश्यकता हो। जनताका विषयभन्दा पनि दुनो सोझ्याउनेतिर नेताहरू लागेको भन्दै जनता अविश्वास जागेको हो। प्रदेशमा भएका यस्ता क्रियाकलापले संघीयतामा संघ र स्थानीय तह नै काफी हुने रहेछ भन्ने जनताको मानसिकतालाई मलजल गर्ने काम अब नेताहरूले गर्नुहुन्न। प्रदेशहरू आफैं सच्चिनु पयो। विकल्प खोज्ने बाटो अरूलाई दिन भएन। प्रदेश नेता पाल्ने, मुलुकमा अस्थिरता जन्माउने थलोको रूपमा विकास हुनु भएन।"
पटिहानीका होटल कोठा सोल्ड आउट,"चितवन : पर्यटकीय नगरी पटिहानीका होटल हिजोआज पर्यटकले खचाखच छन्। होटलमा कोठा खोज्दा नपाउने अवस्था छ। हरेक होटल ९० प्रतिशत भरिएका छन्। नयाँ बर्षका लागि विदेशी पर्यटकले धमाधम बुकिङ गर्न थालेका छन्। होटल व्यवसायीका अनुसार जनवरीसम्मका लागि बुकिङ सुरु भएको छ। पश्चिम चितवनका ठूला होटलमा पर्यटक आउन थालेपछि व्यवसायी पनि उत्साहित भएका छन्। स्पेन, अमेरिका, चाइना, भारतीय, सिंगापुरका पर्यटक आउन थालेका छन्। पटिहानी र जगतपुर क्षेत्रमा सात ठूला स्तरीय होटलका तीन सय कोठा यसै साता सबै भरिएका छन्। अक्टोबर लागेपछि पटिहानीमा विदेशी पर्यटकको आगमन बढेको छ, पर्यटन व्यवसायी विष्णुराज महतोले भने, विगतको निराशालाई आशा जगाएको छ। पर्यटन क्षेत्रले समृद्धिको आशा जगाउँछ भन्ने विश्वास लिएका छौ। एक सातादेखि पर्यटक ओइरिएका छन्। पटिहानीका ठुला होटलमा कोठा धमाधम बुकिङ पनि बढेको छ। अक्टोबर सुरु भएलगत्तै विदेशी पाहुनाको आगमन बढेको हो। पटिहानीमा रहेको सोल्टी वेस्टन रिसोर्ट पाहुनाले भरिएका छन्। जनवरीसम्म होटल धमाधम बुकिङ हुन थालेका छन्। सोल्टी वेस्टेडका अप्रेसन म्यानेजर केशव ढकालले एक सातादेखि पर्यटकीय गतिविधि बढेको बताए। भएका जति होटल सोल्ड आउटको अवस्थामा छन्, उनले भने, पर्यटनको सिजन सुरु भएकाले अब जनवरीसम्म बुकिङ हुन थालेको छ। अहिले पनि भन्नेबित्तिकै कोठा पाहुन गाह्रो छ। सबै कोठामा पाहुना छन्। आगमनले पटिहानीमा चहलपहल बढेको छ। लामो समयदेखि सुस्ताएको पर्यटनमा आशा पलाएको व्यवसायीले बताए। होटल जंगल भिल्लाका सञ्चालक गणेशप्रसाद पौडेल पर्यटकको आगमनले उत्साह जागेको बताए। पर्यटनमा धेरै कुराले असर गर्दा सुस्त जस्तै थियो। अहिले होटलमा पाहुना आएको देख्दा आशा जागेको छ, उनले भने, हामीले वातावरण बनाउन सक्ने हो भने पर्यटकको खडेरी कहिल्यै लाग्दैन। राप्ती नदीमा डुंगा सयर गर्न पर्यटकको ताँती नै लागेको छ। निकुञ्जमा जिप सफारी, स्थानीयकला संस्कृतिमा पर्यटक रमाउने गर्छन्। पछिल्लो वर्ष पश्चिम चितवनको पटिहानी, जगतपुर, मेघौलीमा स्तरीय पर्यटकको आगमन बढ्दो छ। शान्त वातावरण भएकोले पश्चिम चितवनमा पर्यटक लोभिने गरेका छन्। राप्ती नदीमा डुंगा सयर गर्दै चरा अवलोकन गर्छन्। साँझपख सूर्यास्तको मनमोहक दृश्यले पर्यटक आकर्षित गरेको छ। थारू संस्कृतिलाई प्राथमिकतामा राखेर प्याकेज राखिएको छ।"
"बढ्दैछ डेंगुको डर : ७६ जिल्लामा ३८,०५९ संक्रमित, २० जनाको मृत्यु","काठमाडौं : ज्वरो आउने र वान्ता हुने लगायतका समस्याले च्यापेपछि उपराष्ट्रपति रामसहाय यादवको उपचारका लागि दौडधुप भयो। बुधबार रातारात सरकारी अस्पताल भर्ना गरियो। रगत जाँच गर्दा डेंगु पुष्टि भयो। उपचाररत यादवको स्वास्थ्य अवस्था सुधारोन्मुख छ। निजामती अस्पतालको भीआईपी क्याबिनमा उपराष्ट्रपति यादवको उपचार भइरहेको छ। अस्पतालका निर्देशक प्राडा विधाननिधि पौडेलका अनुसार, यादवलाई ज्वरो थामिएको छ। वान्ता पनि रोकिएको छ। जटिलता नदेखिएमा तीनचारदिनमा डिस्चार्ज गर्छौं, डा पौडेलले भने। निर्देशक डा पौडेलका अनुसार, अन्य जनरल बेडमा १६१७ जना डेंगु संक्रमित सर्वसाधारणको उपचार भइरहेको अस्पतालले जनाएको छ। उच्च ज्वरो, वान्ता हुने र जीउ बेस्सरी दुखेको समस्या सुनाउँदै उपचारका लागि दिनहुँ आउने बिरामीको संख्या बढ्दो छ। लक्षण देखिनेबित्तिकै बिरामी उपचार गर्न नआउँदा जटिलता थपिने गरेको डा पौडेल बताउँछन्। उपत्यकाका सरकारी अस्पतालमा दिनहुँ दर्जनौं संक्रमित भर्ना भइरहेका छन्। त्रिभुवन विश्वविद्यालय शिक्षण अस्पताल महाराजगञ्जका कार्यकारी निर्देशक डा दिनेश काफ्लेका अनुसार, २० जना डेंगु संक्रमितलाई झुलभित्र राखेर उपचार भइरहेको छ। उपचारका लागि संक्रमित आउने क्रम जारी छ, डा काफ्ले भन्छन्, संक्रमित लामखुट्टेले अर्कालाई टोकेर संक्रमण नफैलाओस् भनेर भर्ना भएका बिरामीलाई झुलभित्र राखेर उपचार गरिरहेका छौं। स्वास्थ्य तथा जनसंख्या मन्त्रालयका अनुसार पछिल्लो ८ महिनायता काठमाडौं जिल्लामा मात्रै ८ सय २ जनामा डेंगु संक्रमण पुष्टि भएको छ। त्यस्तै भक्तपुरमा २ सय ६४ र ललितपुरमा २ सय ६० जनामा संक्रमण भइसकेको छ। तीनै तहका सरकारबीच इमान्दारीपूर्वक समन्वय गर्ने हो भने जस्तोसुकै महामारी पनि नियन्त्रण गर्न सकिन्छ। डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय कोसी प्रदेश बढी प्रभावित यस वर्ष डेंगुबाट सबैभन्दा बढी कोसी प्रदेश प्रभावित भएको छ। कुल संक्रमणको झन्डै ४२ दशमलव ३ प्रतिशत संक्रमित सुनसरिका रहेको स्वास्थ्य तथा जनसंख्या मन्त्रालयले जनाएको छ। विगत ९ महिनाको अवधिमा कोसी प्रदेशमा १६ हजार ९६ जना डेंगुको पुष्टि भइसकेको छ। कोसी प्रदेशमा सबैभन्दा बढी सुनसरीका बासिन्दाहरू डेंगुबाट संक्रमित भएको पाइएको छ। माघ महिनादेखि सुनसरीमा डेंगु संक्रमणको सुरुवात भएको थियो। तर, असार महिनादेखि डेंगु संक्रमणले उचाइ लिन थालेको हो। कोसी प्रदेशको सुनसरीपछि दोस्रोमा झापा जिल्लामा संक्रमण उच्च देखिएको छ। झापामा ३ हजार ५ सय ८१ जनामा संक्रमण पुष्टि भएको छ। झापापछि बढी संक्रमित तेस्रो जिल्लामा मोरङ देखिएको छ। मोरङ जिल्लामा यस वर्ष २ हजार २ सय ७४ जनामा संक्रमण पुष्टि भएको छ। कोसी प्रदेशका पाँचवटा जिल्ला डेंगु संक्रमणको टप फाइभभित्र परेका छन्। लक्षण देखिनेबित्तिकै उपचार गर्दा एकसाताभित्रै निको हुन्छ। ढिलो उपचारले जटिलता निम्तने जोखिम हुन्छ। डा विधाननिधि पौडेल, निर्देशक, निजामती अस्पताल चार प्रदेशका जिल्ला टप टेनमा स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, पछिल्लो ९ महिनामा कोसी, गण्डकी, बागमती र सुदूरपश्चिम प्रदेश बढी प्रभावित भएका छन्। यी चारवटा प्रदेशका १० वटा जिल्लामा सबैभन्दा बढी संक्रमित पाइएका छन्। कोसी प्रदेशको सुनसरी जिल्लामा मात्रै १६ हजार ९६ जनामा संक्रमण पुष्टि भएको छ। दोस्रोमा गण्डकी प्रदेशको तनहुँ जिल्ला रहेको छ। तनहुँमा ४ हजार ६ सय ५१ जनामा संक्रमण देखिएको छ। तेस्रो बढी संक्रमित जिल्लामा कोसी प्रदेशकै झापा पाइएको छ। झापामा ३ हजार ५ सय ८१ जनामा संक्रमण पुष्टि भएको छ। चौथोमा बागमती प्रदेशको धादिङ जिल्लामा संक्रमण उच्च पाइएको छ। धादिङमा ३ हजार १ सय ३० जनामा संक्रमण पुष्टि भएको छ। कोसी प्रदेशकै मोरङ जिल्ला टप फाइभभित्र परेको छ। मोरङमा २ हजार २ सय ७४ जनामा संक्रमण पुष्टि भएको छ। छैटौंमा गण्डकी प्रदेशको कास्की जिल्ला परेको छ। कास्कीमा १ हजार ४ सय ८१ जना संक्रमित भएका छन्। सातौंमा बागमती प्रदेशको काठमाडौंमा ८ सय २ जनामा संक्रमण पुष्टि भइसकेको छ। आठौं र नवौंमा कोसी प्रदेशका दुई जिल्लाहरू छन्। धनकुटा र संखुवासभामा ६ सय २ र ५ सय ३० जनामा संक्रमित भएका छन्। दसौंमा सुदूरपश्चिमको कैलाली जिल्ला परेको छ। यस जिल्लामा ४ सय ८२ जनामा संक्रमण पुष्टि भएको छ। डेंगु संक्रमण अघि नै पूर्वसचेतना एवं तयारी प्रभावकारी हुन सकेको छैन। तीनै तहका सरकार चुकेकै कारण नागरिकले ज्यान गुमाउनु परिरहेको छ। डा  बाबुराम मरासिनी, वरिष्ठ जनस्वास्थ्यविद् हरेक तीनचारवर्षमा संक्रमण दर उच्च एडिस एजेप्टाई जातको लामखुट्टेको टोकाईबाट हुने डेंगुले हरेक तीन वर्षमा संक्रमणको उचाइ लिने गरेको छ। १९ वर्षअघि नेपालमा पहिलोपटक डेंगु संक्रमण पुष्टि भएको थियो। सन् २००४ मा एक जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। सन् २००५ मा भने संक्रमणको अवस्था शून्य रह्यो। सन् २००६ मा ३२ जनामा संक्रमण पुष्टि भयो। त्यसपछिका तीन वर्षमा वर्षमा पनि संक्रमण सामान्य नै रह्यो। संक्रमितको संख्या ३२ भन्दा तल नै रह्यो। तर, २०१० मा डेंगु संक्रमण ह्वात्तै बढ्यो। ९ सय १७ जनामा संक्रमण पुष्टि भयो। २०११ मा ७९ जनामा संक्रमण भयो। २०१२ मा १ सय ८३ जनामा संक्रमण पुष्टि भयो। २०१३ मा संक्रमण तेब्बरले बढ्यो। यस वर्ष ६ सय ८६ जनामा संक्रमण भयो। त्यसपछि एकैचोटी २०१६ मा संक्रमण पुनः ह्वात्तै वृद्धि भयो। यस वर्ष १ हजार ५ सय २७ जनामा संक्रमण पुष्टि भयो। २०१६ को चार वर्षपछि डेंगु संक्रमणले पुनः उचाइ लियो। सन् २०१९ मा १७ हजार ९ सय ९२ जनामा संक्रमण भयो। त्यसको तीन वर्ष पनि डेंगुको संक्रमण उकालो लाग्यो। सन् २०२२ मा ५४ हजार ७ सय ८४ जनामा संक्रमण पुष्टि भयो। सन् २०२३ को मंगलबारसम्म ३८ हजार ५९ जनामा संक्रमण पुष्टि भइसकेको छ। स्वास्थ्य सेवा विभाग, इपिडिमिलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार डेंगु संक्रमणको जोखिम टरिसकेको छैन। वरिष्ठ जनस्वास्थ्यविद् डा मरासिनी भन्छन्, हरेक तीनचार वर्षको फरकमा डेंगु संक्रमणले उचाइ लिन्छ। यस्तो अवस्थामा पनि सचेतना एवं पूर्वतयारी फितलो हुने गरेको छ। नागरिकले ज्यान गुमाउनु परिरहेको छ। सम्पूर्ण स्वास्थ्यकर्मीलाई परिचालन गर्नुपर्छ। आवश्यक परे संविधानकानुन संशोधन गर्नुपर्छ। नागरिकको स्वास्थ्य अधिकार सुनिश्चित हुनुपर्छ।डा सुशीलनाथ प्याकुरेल, पूर्वप्रमुख विशेषज्ञ, स्वास्थ्य तथा जनसंख्या मन्त्रालय कहाँ चुक्यो सरकार ? सुनसरीबाट फैलिएको डेंगुको संक्रमण अहिले ७६ जिल्लामा पुगिसकेको छ। हुम्ला जिल्लाबाहेक सबै जिल्लामा संक्रमित पुष्टि भइसकेका छन्। डेंगु संक्रमणबाट २० जनाको ज्यान गइसक्दा पनि मुलुकका तीन तहका सरकारबीचको समन्वय प्रभावकारी हुन् सकेको छैन। सरकारले हरेक परिवारलाई हरेक शनिबार १० बजे १० मिनेट समय छुट्याएर आफ्नो घरभित्र र बाहिर लामखुट्टेको फुल पार्ने ठाउँलाई खोजौं र नष्ट गरौं अभियान सञ्चालन गर्न अनुरोध मात्र गरेको छ। स्वास्थ्य तथा जनसंख्या मन्त्रालयले ७ वटै प्रदेश र ७ सय ५३ वटै स्थानीय तहलाई संघीय मन्त्रालयमार्फत मार्गदर्शन गर्न तथा डेंगुबाट बच्न तथा जोखिम कम गर्न कर्मचारीलाई कार्यस्थल वरिपरि निरन्तर सफा राख्न र कार्यालय समयमा पूरा बाहुला भएको पोसाक अनिवार्य लगाउन अपिल गरिरहेको छ। त्यस्तै आम सर्वसाधारण, निजी क्षेत्र, सरोकारवाला सबै व्यक्ति तथा निकायहरूले आआफ्नो स्थानमा सहभागिता, सहजीकरण एवं समन्वय जनाई डेंगुविरुद्धको अभियान सफल पार्न आग्रह गरेको थियो। तर, सरकारको आग्रह कार्यान्वयन हुन नसकेको उपराष्ट्रपति यादवलाई भएको डेंगु संक्रमणले नै पुष्टि गर्छ। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार, स्वास्थ्य क्षेत्रमा स्थानीय तहदेखि केन्द्रसम्मको चेन अफ कमान्ड नहुँदा समन्वय हुन नसकेको बताउँछन्। स्वास्थ्यकर्मीहरू स्थानीय, प्रदेश र संघमा रहे। वडा तहदेखिको संरचना एवं चेन अफ कमान्ड भत्कियो, डा प्याकुरेल भन्छन्, संघ, प्रदेश र स्थानीय तहबीच समन्वय हुन सकेन। स्वास्थ्यकर्मीहरू तीन तहमा बाँडिए। स्वास्थ्यकर्मी व्यवस्थापनमा ध्यान दिनुपर्छ। डेंगु संक्रमणविरुद्ध स्थानीय सरकार नै बढी परिचालित हुनुपर्छ। वरिष्ठ जनस्वास्थ्यविद् डा बाबुराम मरासिनीका अनुसार, तीनै तहका सरकार डेंगु नियन्त्रणमा चुक्दै गएका छन्। विगतमा तराईमा मात्र सताउने डेंगु विस्तारै पहाडी र हिमाली जिल्लामा समेत पुगिसक्यो। डेंगुविरुद्ध जनचेतनासमेत जगाउन सकेनन्, डा मरासिनी भन्छन्, डेंगु नियन्त्रणमा तीनै तहका सरकारले चुकेकै कारण नागरिकले ज्यान गुमाउनु परिरहेको छ। स्वास्थ्य मन्त्रालयका प्रवक्ता डा प्रकाश बुढाथोकी संघले आवश्यक नीति नियम र गाईडलाइन बनाए पनि कार्यान्वयन हुन नसकेको स्वीकार गर्छन्। डा बुढाथोकी भन्छन्, तीनै तहका सरकारबीच इमानदारीपूर्वक समन्वय गर्ने हो भने जस्तोसुकै महामारी पनि नियन्त्रण गर्न सकिन्छ। विगतबाट पाठ सिक्न सकेका छैनौं। डेंगु संक्रमणको जोखिम कायमै छ। संक्रमणको दोस्रो लहर देखिन सक्छ। डा शेरबहादुर पुन, संयोजक, क्लिनिकल रिसर्च युनिट, शुक्रराज ट्रपिकल स्वास्थ्य मन्त्रालयका पूर्वप्रमुख विशेषज्ञ डा प्याकुरेलका अनुसार कतिपय स्थानीय तहमा जनचेतना लगायतका कामहरू गर्न बजेट अभाव हुन सक्ने बताउँछन्। ढुंगा, गिट्टी निकासी गर्ने स्थानीय तहमा त राजस्व उठेको होला। अन्य कतिपय स्थानीय तहमा बजेट अभाव हुन सक्छ, डा प्याकुरेल भन्छन्, स्थानीय तहमा आधारभूत दरबन्दी सिर्जना गर्नुपर्छ। संक्रमणको बेलामा सम्पूर्ण स्वास्थ्यकर्मीलाई संघअन्तर्गत राखेर पनि परिचालन गर्नुपर्छ। जनताको जीउधनको रक्षार्थ आवश्यक परे संविधानकानुन संशोधन पनि गर्नुपर्छ। जनशक्ति र बजेटको अभाव भएका स्थानीय तहलाई प्रदेश र संघबाट सहयोग गर्नुपर्छ। जोखिम कायमै संक्रमण नफैलोस् भनेर भर्ना भएका बिरामीलाई झुलभित्र राखेर उपचार गरिरहेका छौं। डा दिनेश काफ्ले, निर्देशक, शिक्षण अस्पताल, महाराजगञ्ज मनसुन बाहिरिएको छैन। आकाशबाट पानी परिरहने र जमेको पानीमा लामखुट्टेले फुल पार्ने र लार्भा हुर्काउने अनुकूल वातावरण बन्छ। शुक्रराज ट्रपिकल तथा सरुवा रोग अस्पताल टेकुका रिसर्च युनिट संयोजक डा शेरबहादुर पुन पानी जम्ने खाल्डाखुल्डी पुर्ने, भाँडा वा टायरमा पानी जम्न नदिने लगायतका उपायहरू अपनाउने प्रवृत्तिले गर्दा डेंगु संक्रमणको जोखिम कायमै रहेको बताउँछन्। घनाबस्ती भएका सहरहरूमा लामखुट्टेको जीवनचक्र यथावत् छ। संक्रमणको जोखिम उच्च छ, डा पुन भन्छन्, डेंगु संक्रमणको अवस्था हेर्दा अझैं मंसिरपुसम्म जोखिम नै छ। नेपालमा डेंगुका चारवटा सेरोटाइपहरू पाइएको डा पुन बताउँछन्। क्लासिक डेंगु सामान्य प्रकारको भएको चिकित्सकहरूको भनाइ छ। स्वास्थ्य मन्त्रालयका प्रवक्ता डा बुढाथोकी कतिपय संक्रमितलाई डेंगु आफैं निको हुने बताउँछन्। डेंगु विषाणुको संक्रमणबाट हुने रोग भएकाले रामवाण वा जादुको छडी झै तुरुन्तै ठीक पार्ने औषधि हुदैन, डा बुढाथोकी भन्छन्, डेंगुको उपचार लक्षणको आधारमा गरिन्छ। एस्प्रिन र बु्रफिन जस्ता औÈधि सेवन गर्नुहुँदैन। ज्वरो र दुखाइ नियन्त्रण गर्न प्यारासिटामोल खान सकिन्छ। यदि डेंगु हेमोरेजिक ज्वरो वा डेंगु शक सिन्ड्रोम भएमा उचित उपचार नगरे मृत्यु हुन्छ। डा बुढाथोकीका अनुसार, हरेक २० जना संक्रमितमध्ये १ जनालाई जटिलता हुनसक्ने र मृत्यृदर १ देखि २ प्रतिशत देखिन्छ। गर्भवती, साना बच्चाहरू र दोहोरिएर भएको संक्रमणमा जटिल समस्या आउनसक्छ। वरिष्ठ जनस्वास्थ्यविद् डा बाबुराम मरासिनीका अनुसार डेंगु सार्ने प्रमुख कारण संक्रमित लामखुट्टेको टोकाइ भएकाले त्यसबाट जोगिनु र लामखुट्टेको निर्मूल गर्र्नुनै रोकथामको प्रभावकारी उपाय हो। डेंगु भाइरसबाट संक्रमित एडिस जातको लामखुट्टेको टोकाइबाट डेंगु रोग लाग्छ। एडिस जातको लामखुट्टे पानी जम्मा भएको जुनसुकै भाँडोमा हुर्कन सक्छ। त्यसैले लामखुट्टेको वृद्धि विकास रोक्न लामखुट्टेले फुल पार्न सक्ने ठाउँ पत्ता लगाउनुपर्छ। ती ठाउँहरूलाई नष्ट गर्नुपर्छ। एक अध्ययनअनुसार ६० प्रतिशत डेंगु वृद्धि हुनुको मुख्य कारण टायरभित्र संकलित जमेको पानीलाई लिइएको छ। विशेषगरी हिरी क्षेत्रमा टायरलाई चाङ लगाएर राख्ने गरिएको छ। लामखुट्टेलाई फुल पार्ने र लार्भा हुर्कनका लागि टायर उपयुक्त वातावरण बनेको छ। त्यसैले घर वरिवरि टायर, गमला, ड्रम, बाल्टिन वा अन्य कुनै पनि खुला भाँडामा पानी जम्न दिनुहुँदैन, वरिष्ठ जनस्वास्थ्यविद् डा मरासिनी भन्छन्, सधैं झुल टाँगेर सुत्ने बानी बसाल्नुपर्छ। खेतबारीमा काम गर्न जाँदा लामो बाहुला भएको लुगा लगाउँदा पनि लामखुट्टेको टोकाइबाट जोगिन सकिन्छ। घरको झ्यालढोकामा जाली हाल्नुपर्छ। सम्भव भएसम्म लामखुट्टे भगाउने धुप वा मल्हमको पनि प्रयोग गर्न सकिन्छ। चिकित्सकहरूका अनुसार, डेंगु संक्रमण हुँदा उच्च ज्वरो आउँछ। टाउको दुख्ने, जीउ कटकट खाने किसिमको हुन्छ। विशेषगरी जोर्नी, मांसपेशी बेस्सरी दुख्छ। शरीरमा राता बिमिराहरू देखा पर्न सक्छ। त्यस्तै वाकवाकी लाग्ने र बान्ता हुनेलगायतका लक्षणहरू देखा पर्छन्। स्वास्थ्य मन्त्रालयका प्रवक्ता डा बुढाथोकीका अनुसार, संक्रमण भइहाले पनि प्रशस्त मात्रामा तरल र झोलिलो कुरा खान र छिट्टै उपचार गर्दा रोगका जटिलता कम हुने र मृत्युलाई १० प्रतिशतभन्दा कम गर्न सकिन्छ। सरुवा रोग विशेषज्ञ डा पुन भन्छन्, यो शताब्दीमा डेंगु चुनौती बन्दै गएको छ। हरेक दुईतीन वर्षमा संक्रमण उच्च भइरहेको छ। तर पनि विगतबाट पाठ सिक्न सकेका छैनौं।"
प्रदेश पसेको अस्थिर राजनीति,"त्यसपछि माओवादीलगायतको सत्तारूढ गठबन्धनको तर्फबाट नेपाली कांग्रेसका उद्धव थापा मुख्यमन्त्री भए। उनको पहिलो सरकारलाई अभिलेखमा पनि दर्ज नहुने गरी सर्वोच्च अदालतले बर्खास्त गरिदियो। राज्यका तीन तह छन्। संघ, प्रदेश र स्थानीय तह। तीन तहमा पछिल्लो समयमा सबैभन्दा अस्थिरता प्रदेशमा देखिएको छ। संघीयताको प्रमुख आधार प्रदेशमा भए पनि त्यहाँ अस्थिरताले औचित्यमै प्रश्न खडा गरेको छ। प्रदेशमा भूमिकाले संघीयतामाथि नै प्रश्न चिह्न तेर्सिएको छ। २०७९ को मंसिरमा भएको निर्वाचनपछिको एक वर्षमा कोसी प्रदेशमा चार पटक त सरकार परिवर्तन भइसकेको छ। सुरुआतमा २०७९ पुस २५ मा माओवादी केन्द्रको समर्थनमा एमाले नेता हिक्मतकुमार कार्की मुख्यमन्त्री भए। तर संघमा एमाले र माओवादी केन्द्रको सहकार्य टुटेपछि प्रदेश सरकार पनि ढल्यो। त्यसपछि माओवादीलगायतको सत्तारूढ गठबन्धनको तर्फबाट नेपाली कांग्रेसका उद्धव थापा मुख्यमन्त्री भए। उनको पहिलो सरकारलाई अभिलेखमा पनि दर्ज नहुने गरी सर्वोच्च अदालतले बर्खास्त गरिदियो। कोसी बहुमत जुटाउन असंवैधानिक बाटोसमेत रोजियो। सभामुखलाई राजीनामा गराएर मत हाल्न लगाइयो। जसलाई अदालतले समेत असंवैधानिक भनिदियो। पछिल्लो समयमा कार्कीकै नेतृत्वमा अल्पमतको सरकार बन्यो, त्यसले पनि विश्वासको मत पाएन। त्यसपछि यतिबेला कांग्रेस नै दुई धारमा पुगेको छ। संस्थापन धार माओवादी नेता इन्द्रबहादुर आङ्बोलाई मुख्यमन्त्री बनाउन लागेको छ। शेखर कोइराला धार कांग्रेसकै नेता केदार कार्कीको पक्षमा लागेको छ। कार्कीलाई एमालेको समर्थन छ। यसले कांग्रेसमै विवादको बीजारोपण गरेको छ। अहिले आएर संविधान १६८ धारा ५ को प्रयोग गर्ने अवस्थामा पुगेका छन् जुन विकल्प अन्तिम हो। यसले काम नगरे मध्यावधिमा जाने संवैधानिक व्यवस्था छ। मधेस र सुदूरपश्चिम बाहेकका प्रदेशमा अघिल्लो पटक पनि पटकपटक सरकार परिवर्तन भए। यसले कोसी प्रदेशमा मात्रै होइन, सबैजसो प्रदेश सरकार अस्थिर छन् भन्ने पुष्टि गर्छ। बाँकी ६ वटै प्रदेश सरकार दुई पटक परिवर्तन भइसकेका छन्। परिवर्तन भएका ती सरकारले अहिलेसम्म पनि धेरैले पूर्णतासमेत पाएका छैनन्। ती सरकारमा किचलो पनि त्यस्तै छ। आर्थिक भारको कुरा त छँदैछ तर राजनीतिक दल विकृत बनाउने काम पनि भएको छ। प्रदेशले विश्वनीयता गुमाउँदै छन्। यस प्रतिकूल परिस्थितिमा सजगताका अघि बढ्नु आजको आवश्यकता हो। जनताका विषयभन्दा पनि दुनो सोझ्याउनेतिर नेताहरू लागेको भन्दै जनता अविश्वास जागेको हो। प्रदेशमा भएका यस्ता क्रियाकलापले संघीयतामा संघ र स्थानीय तह नै काफी हुने रहेछ भन्ने जनताको मानसिकतालाई मलजल गर्ने काम अब नेताहरूले गर्नुहुन्न। प्रदेशहरू आफैं सच्चिनु पयो। विकल्प खोज्ने बाटो अरूलाई दिन भएन। प्रदेश नेता पाल्ने, मुलुकमा अस्थिरता जन्माउने थलोको रूपमा विकास हुनु भएन।"
गोली हानी लुटेरा पक्राउ,"काठमाडौं : हतियारसहित लुटपाट गर्ने समूह र प्रहरीबीच गोली हानाहान भएको छ। गोकर्णेश्वर नगरपालिका३ को जगडोलमा बिहीबार दिउँसो भएको झडपमा प्रहरीले गोली चलाएको छ। ३ वटा मोटरसाइकलमा ५ जनाको समूह बौद्ध एरियामा लुटपाट गर्न जाँदै थिए। चेकजाँचका क्रममा लुटेरा समूहले प्रहरीमाथि आक्रमण गरेको थियो। नेपाल प्रहरीका प्रवक्ता कुवेर कडायतका अनुसार प्रहरीलार्ई आक्रमण गर्ने तीनजना पक्राउ परेका छन्। दुईजना फरार रहेका छन्। पक्राउ पर्नेमा सिन्धुलीका ३६ वर्षीय अमर घलान, सर्लाहीका सन्त लामा, सिन्धुपाल्चोकका जितेन लामा छन्। उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार प्रहरीको गोली लागेर अमर घलान घाइते भएका छन्। उनलाई दाहिने घुँडामुनि१ र तीघ्रामा१ गरी २ गोली लागेको छ। घाइते घलानको जोरपाटीस्थित नेसनल मेडिकल कलेजमा उपचार भइरहेको छ। उनी कर्तव्य ज्यान मुद्दामा फरार रहेका अभियुक्त हुन्। सिन्धुलीमा उनीविरुद्ध कर्तव्य ज्यान मुद्दा दर्ता भएको छ। यस्तै सन्त लामा र जितेन लामाको पृष्ठभूमि पनि राम्रो छैन। उनीहरूविरुद्ध सार्वजनिक मुद्दा तथा अभद्र व्यवहारको मुद्दा दर्ता रहेको छ। प्रवक्ता रेग्मी भन्छन्, यो समूह राजधानीमा सुन तस्करी र लुटपाटमा संलग्न भएको प्रमाण प्रहरीले फेला पारेको छ। लामो समयदेखि प्रहरीले यो लुटेरा समूहको निगरानी र खोजी गरिरहेको थियो। यसैक्रममा बिहीबार चेकजाँचका क्रममा प्रहरीलार्ई आक्रमण गरेको थियो। विदेशबाट गैरकानुनी रूपमा आएको सुन तस्करी र लुटपाट गर्ने कार्यमा घलानको समूह सक्रिय रहेको प्रहरीको दाबी छ। गोकर्णेश्वर नगरपालिका३ को जगडोलमा ३ वटा मोटरसाइकलमा आएका लुटेरा समूहलाई पछ्याउँदै गएको काठमाडौं उपत्यका अपराध अनुसन्धानको टोलीमाथि गोली प्रहार गरेका थिए । प्रहरीमाथि गोली प्रहार भएपछि अपराध अनुसन्धानको टोलीले जवाफी कारबाही गरेको थियो। उपत्यका अपराध अनुसन्धान कार्यालयका प्रमुख सोमेन्द्र सिंह राठौरले लुटेरा समूहलार्ई नियन्त्रण लिने क्रममा प्रहरीमाथि पेस्तोल प्रहार गरेको बताए। प्रहरीले आत्मरक्षाका लागि दुई राउन्ड गोली चलाएको उनले जानकारी दिए। गोली लागेका घलानको साथबाट सात राउण्ड गोली र एक नाल पेस्तोल बरामद गरिएको प्रहरीले जनाएको छ। प्रहरीका अनुसार उनीहरू वौद्ध एरियामा सक्रिय रहेको सूचना प्रहरीले पाएको थियो। नियन्त्रणका लागि गएको प्रहरीमाथि नै आक्रमण गरेपछि गोली चलाएको प्रहरीको दाबी छ।"
इजरायलबाट फर्किए २५४ नेपाली,काठमाडौं : युद्धग्रस्त बनेको इजरायलबाट २५४ जना नेपाली स्वदेश फर्किएका छन् । नेपाल वायु सेवा निगमको विमानबाट उनीहरू बिहीबार राति फर्किएका हुन् । विद्यार्थी लिन र इजरायलमा रहेका घाइते नेपाली र अन्यलाई भेट्न पुगेका परराष्ट्रमन्त्री एनपी साउदलगायत सरकारी अधिकारी सवार विमान स्थानीय समयअनुसार २ बजेर ३२ मिनेट (नेपाली समय ५ बजेर १७ मिनेट) मा नेपालका लागि उडेको थियो । उद्धारका लागि बिहीबार बिहान ३ बजे नेपाल एयरलाइन्सको विमान तेलअबिबस्थित बेन गुरियन अन्तर्राष्ट्रिय विमानस्थलमा पुगेकोे थियो । हमास समूहको आक्रमणमा परेर १० नेपाली विद्यार्थीको मृत्यु भएको थियो भने एक जना विद्यार्थी अझै सम्पर्कविहीन छन् । आक्रमण सुरु भएपछि उनीहरूलाई त्यहाँबाट सुरक्षित ठाउँमा स्थानान्तरण गर्नसमेत समस्या परेको थियो । नेपाली विद्यार्थीले आफू असुरक्षित रहेको भन्दै सुरक्षित स्थानमा सार्न आग्रह गरेको करिब चार दिनपछि मात्रै उनीहरूलाई पूर्णरूपमा उद्धार गरिएको थियो । सरकारले स्वदेश फिर्ता हुन चाहनेका लागि लिन नेपाल एयरलाइन्सको जहाज सरकारले पठाएको हो ।
खान अन्नपूर्णको एकदिने सीईओ,"काठमाडौं : १८ वर्षीया रहिमत जहा खान एमवीवीएसको तयारी गर्दैछिन्। नेपालगञ्जबाट उच्च शिक्षाका लागि काठमाडौंं आएकी खान बिहीबार एक दिनका लागि अन्नपूर्ण पोस्ट दैनिकको प्रमुख कार्यकारी अधिकृत (सीईओ) बनिन्। दैनिक पत्रिकाको सञ्चालन र व्यवस्थापनबारे जानकारी हासिल गरिन्। गजबको अनुभव भयो, खानले भनिन्, दैनिक पत्रिकाको सञ्चालन, व्यवस्थापन, समाचार संकलन र सम्पादनबारे जानकारी लिन पाउँदा निकै खुसी छु। यो त फरक खालको क्षेत्र रहेछ। ११ अक्टोबर अन्तर्राष्ट्रिय बालिका दिवसका अवसरमा प्लान इन्टरनेसनलको संयोजनमा खानलार्ई एकदिने सीईओ बनाइएको थियो। अन्नपूर्ण के हो र कसरी सञ्चालन हुन्छ भन्ने थाहा पाएँ, उनले भनिन्, मैले सोचेको भन्दा फरक रहेछ। अनौठो पनि लाग्यो, ज्ञान पनि हासिल भयो। महिलाहरू पनि सीईओलगायतका प्रमुख पदमा पुग्नुपर्ने उनले बताइन्। महिलाले पनि सीईओ बनेर अफिस सञ्चालन गर्न सक्छन् भन्ने विश्वास ममा पलाएको छ, खानले भनिन्। प्लान इन्टरनेसनलकी अभियान विशेषज्ञ सिर्जना बज्राचार्यले बालिकाका लागि एक दिन छुटयाउनु पर्छ भन्ने मान्यताअनुसार खानलार्ई सीईओ बनाएर अनुभव बटुल्न लगाइएको बताइन्। हाम्रा संरचना र विकासका क्षेत्रहरू बालिका र किशोरीमैत्री हुनुपर्छ भन्ने मान्यता हो, बज्राचार्यले भनिन्, किशोरीहरू डाक्टर, इञ्जिनियर मात्र नभइ सञ्चार संस्थाको सीईओ पनि बन्न सक्छन् भन्ने आत्मविश्वासका साथ सन्देश दिन चाहेका हौं। यसअघि किशोरीहरूलार्ई एकदिने मेयरउपमेयर बन्न लगाएर अनुभव हासिल गर्न लगाइएको बज्राचार्यले बताइन्।"
रिगलको आममाफीविरुद्ध रिटको सुनुवाइ कात्तिक १४ मा,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललार्ई राष्ट्रपतिले आममाफी दिएकोविरुद्ध परेको रिटमा बिहीबार सुनुवाइ हुन सकेन। पूर्ण इजलासमा रहेका प्रधानन्यायाधीश श्रेष्ठसहित तीनैजनाले आफूरहितको पूर्ण इजलासमा पठाउन आदेश दिएपछि सुनुवाइ नभएको सर्वोच्च अदालतका प्रवक्ता भद्रकाली पोखरेलले जानकारी दिए। उनका अनुसार अर्को पेसी कात्तिक १४ गतेलार्ई तोकिएको छ। अब यो रिटमाथि अर्को न्यायाधीशको पूर्ण इजलासमा अन्तिम सुनुवाइ हुनेछ । बिहीबार बिहान सर्वोच्च अदालतको पूर्ण इजलासमा रिटको सुनुवाइ सुरू भएको थियो। पूर्ण इजलासमा प्रधानन्यायाधीश विश्वम्भरप्रसाद श्रेष्ठ,न्यायाधीशद्वय डाआनन्दमोहन भट्टराई र कुमार रेग्मी रहेका थिए।"
"लोक सेवामा आकर्षण, १ वर्षमा ५ लाखको दरखास्त","काठमाडौं : लोक सेवा आयोगका परीक्षाप्रतिको आकर्षण बढ्दै छ। आयोगप्रतिको विश्वसनीयताको आधारमा नै दरखास्त दिनेको संख्या बढी छ। आर्थिक वर्ष ०७९८० मा करिब पाँच लाखले लोक सेवाका लागि दरखास्त दिएका छन्। अघिल्ला वर्षमा भन्दा दरखास्त दिनेको संख्या बढेको छ। आयोगले राष्ट्रपति रामचन्द्र पौडेल समक्ष पेस गरेको ०७९०८० को वार्षिक प्रतिवेदनमा लोक सेवाका परीक्षाप्रति आकर्षण बढ्दै गएको देखिएको हो। लोक सेवाले जारी गरेका विभिन्न आन्तरिक तथा खुला प्रतियोगितात्मक विज्ञापनमा ४ लाख ८३ हजार २ सय ३ दरखास्त परेका थिए। यस्तै आर्थिक वर्ष ०७८७९ मा लोकसेवाले लिएका विभिन्न परिक्षाका लागि ३ लाख ६५ हजार ४ सय ३४ दरखास्त परेका थिए। ७७ वटै जिल्लाबाट दरखास्त आर्थिक वर्ष ०७९८० मा लोक सेवाले लिएका विभिन्न परीक्षामा ७७ वटै जिल्लाबाट परीक्षार्थी सहभागी भएका थिए। सर्लाही, बारा, रौतहट, महोत्तरी र धनुषा जिल्लाका धेरै परीक्षार्थीले लोकसेवामा भाग लिएका थिए। ती पाँच जिल्लाबाट ८१ हजार ४ सय ३ अर्थात १७ प्रतिशत दरखास्त परेका थिए। सबैभन्दा कम मनाङ, मुस्ताङ, रसुवा, म्याग्दी र डोल्पा जिल्लाबाट आवेदन परेका थिए। ती जिल्लाबाट ३ हजार ७३ अर्थात् ०६३ प्रतिशत मात्रै लोक सेवाका विभिन्न परीक्षामा दरखास्त परेको आयोगको प्रतिवेदनमा उल्लेख छ। यस अवधिमा आयोगबाट निजामती सेवातर्फ सञ्चालित विभिन्न लिखित परीक्षाहरूमा ४५ हजार ७ सय १५ महिला र ८४ हजार ७ सय ६ पुरुष गरी कुल १ लाख ३० हजार ४ सय २१ उम्मेदवार सम्मिलित भएका थिए। परीक्षामा अनियमितता गर्ने १९ महिला र २४ पुरुष गरी ४३ जना कारबाहीमा परेका थिए। १ हजार ६ सय १६ विज्ञापन माग लोक सेवाले बढुवातर्फ ९ सय ९०, आन्तरिकतर्फ २ सय ८१, खुला प्रतियोगितातर्फ १ हजार ८० तथा महिला, आदिवासीजनजाति, मधेसी, दलित, अपांग र पिछडिएको क्षेत्रका समावेशी समूहतर्फ १ हजार ६ गरी ३ हजार ३ सय ५७ पदका लागि १ हजार ६ सय १६ वटा विज्ञापन तथा बढुवा सूचना प्रकाशन गरी दरखास्त माग गरेको थियो। साढे तीन हजारको स्थायी नियुक्ति आर्थिक वर्ष ०७९८० मा निजामती सेवातर्फ १ हजार ९९ महिला र २ हजार ५ सय ७६ पुरुष गरी ३ हजार ६ सय ७५ उम्मेदवार स्थायी नियुक्तिका लागि सिफारिस भएका थिए। वार्षिक प्रतिवेदनअनुसार सबैभन्दा बढी उम्मेदवार सिफारिस हुने पाँच जिल्लामा गुल्मी, स्याङजा, सर्लाही, जुम्ला र धनुषा छन्। मनाङ र मुस्ताङ जिल्लाका कुनै पनि उम्मेदवार सिफारिस हुन सकेनन्। मधेश प्रदेशबाट सबैभन्दा बढी ६ सय ८४ र सुदूरपश्चिम प्रदेशबाट सबैभन्दा कम ३ सय ९१ उम्मेदवार सिफारिस भएका छन्।"
बाँदर धपाउन प्रहरी !,"सिन्धुपाल्चोक : सिन्धुपाल्चोकको चौतारा साँगाचोकगढी नगरपालिका११ मा बाँदरलगायतका वन्यजन्तु धपाउन प्रहरी परिचालन गरिएको छ। वडा कार्यालयले गाउँमा पसेका बाँदरलगायतका वन्यजन्तु धपाउन प्रहरीलाई अनुरोध गरेपछि प्रहरीले चासो दिएको हो। प्रहरीले वडामा स्थानीयसँग मिलेर गस्ती सुरु गरेको छ। चारैतिरबाट वनजंगलले घेरिएको वडा नं ११ का तल्लो भेगका बस्ती तथा जंगलमा इलाका प्रहरी कार्यालय बन्देउबाट सशस्त्र प्रहरी र प्रहरी चौकी साँगाचोकका जनपथ गरी ३५ जना प्रहरीको टोली वन्यजन्तु लुकेका सम्भावित स्थलको खोजीमा जुटेका छन्। वडाका तल्लो भेगका महादेवटार, एक्ले, जामुने, कटुञ्जेपानी, देउराली, फँलाटे, पानीचौर, काभ्रेलगायतका जंगल तथा झाडीक्षेत्रमा गस्ती गरेको प्रहरीले जनाएका छ। बाँदरले खेतबारीमा काम गर्ने महिला तथा विद्यालय जाने बालबालिकालाई आक्रमण गरी घाइते बनाउनुको साथै खेतबारीमा लगाएको अन्नबाली, फलफूल र घरभित्र पकाएर राखेको खानासमेत बाँदरले खाने गरेको छ। बाँदरको उपद्रो बढ्दो छ। एक घण्टा मात्र बालीमा पस्न पायो भने वर्षभरि खाने अन्न खाइदिन्छ, स्थानीय कृषक श्रीकृष्ण माझीले भने, बाँदरकै कारण खेतबारी बाँझो छाडेर किनेर खानुपर्ने अवस्था छ। बाँदरका कारण किसानले भोग्नुपरेको क्षतिबारे सरकारले ध्यान दिनुपर्ने उनले बताए। बाँदरलाई निर्मूल पार्नुपर्छ भन्ने होइन तर यसलाई कसरी व्यवस्थित गर्न सकिन्छ त्यसतर्फ सरकारले ध्यान दिई किसानलाई मर्कामा पर्न दिनु हुँदैन, उनले भने। बाँदरले खेतबारीका अन्न, फलफूल मात्रै होइन, घरभित्रको सामानसमेत उठाएपछि बसिनसक्नु भएको स्थानीयको भनाइ छ। बाँदरकै कारण धेरैले गाउँ छाडेका छन्। गाउँमै बसिरहेकाहरू गरिखानु न मरिजानुको अवस्थामा रहेको अर्का स्थानीय दीपक अर्यालले बताए। पहिले खेतबारीको बाली नचलाउने बाँदरले अहिले घरभित्रको पनि बाँकी राख्दैन, उनले भने, पाकेको खाना लुटिदिने, पानीको भाँडो घोप्ट्याइदिने गर्न थालेपछि बसिसक्नु छैन। खेतबारीमा छरेको बीउसमेत बाँकी राख्दैन, मान्छे नहुँदा घरको ढोकै फोरेर विध्वंस मच्चाउन थालेका छन्। बाँदरले खेतबालीमा दुःख दिइरहेको र बाघले दिनहुँ बस्ती पसेर घरपालुवा जनावर मार्न थालेको जनगुनासो बढ्न थालेपछि सो वडामा प्रहरीले स्थानीयसँग मिलेर वडामा गस्ती गरेको हो। वडाका गाउँ बस्तीहरूमा बाँदर, बाघलगायतका वन्यजन्तुले ज्यादै दुःख दिन थालेपछि प्रहरीको सहयोग मागिएको वडा अध्यक्ष रोशनराज गिरीले बताए। बाँदर, बँदेल, मृग लगायतका वन्यजन्तुले पहिलेदेखि वडाका किसानको बालीनाली सखाप पारेर सास्ती भोगिरहेका थिए, पछिल्लो समयमा बाघ नै गाउँमा पस्न थालेपछि प्रहरीसँग सहयोगका मागिएको हो, वडाध्यक्ष गिरीले भने। बन्यजन्तु लुक्ने सम्भावित क्षेत्रमा खोजी गर्दा बाँदर, दुम्सी, कालिज, मृगजस्ता वन्यजन्तु भेटिए पनि बाघ भने नभेटिएको प्रहरीको भनाई छ। वडाअध्यक्ष गिरीका अनुसार बाघले खाएर छोडेका बाख्राहरूका शरीरका केही भाग भने ठाउँ ठाउँमा भेटिएको थियो। घरपालुवा जनावर खाने बाघले दिउँसै मान्छेलाई समेत झम्टिन थालेपछि प्रहरीको सहयोगमा वडाअध्यक्ष र स्थानीयले बाघ खोज्दै गाउँ बस्ती घुम्ने गरेका छन्। प्रहरी, स्थानीय र जनप्रतिनिधिको टोलीले किसानहरूलाई दुःख दिने वन्यजन्तुहरूको खोजी गरिरहेका छौं। केही वन्यजन्तुहरू भेटिए पनि बाघ भने फेला पार्न सकेका छैनौं, अध्यक्ष गिरीले भने।"
डेंगुविरुद्ध खोप ल्याउने प्रयासमा छौं,"डेंगु विषाणुको संक्रमणबाट हुने रोग हो। क्लासिक डेंगु सामान्य प्रकारको हो। आफैं निको हुन्छ। मृत्युको सम्भावना न्यून हुन्छ। यदि डेंगु हेमोरेजिक ज्वरो वा डेंगु शक सिन्ड्रोम भएमा उचित उपचार नगरे मृत्युको जोखिम हुन्छ। डेंगुको लक्षणको आधारमा उपचार हुन्छ। ज्वरो र दुखाइ नियन्त्रण गर्न प्यारासिटामोल खान सकिन्छ। संक्रमितलाई प्रशस्त मात्रामा तरल र झोलिलो कुरा खान दिनुपर्छ। छिट्टै उपचार गर्दा लक्षणमा कमी आउनुका साथै रोगका जटिलता कम हुन्छ। र, मृत्युलाई १० प्रतिशतभन्दा कम गर्न सकिन्छ। डेंगु नियन्त्रणका लागि सरकार, निजी क्षेत्र, नागरिक समाज, सञ्चारमाध्यम लगायत सबै क्षेत्रबीच समन्वय र सहकार्य आवश्यक पर्छ। १ विकसित मुलुकमा डेंगुविरुद्ध खोप उपलब्ध छ। नेपाल सरकार पनि खोप ल्याउने प्रयासमा छ। खोपले डेंगुको जटिलता ९० प्रतिशतले कम गर्छ। अस्पताल भर्ना ८० प्रतिशतले कम र लक्षण ५० प्रतिशतले कम हुने देखिएको छ। २ डेंगु फैलाउने लामखुट्टेको लार्भा र प्युपा नष्ट गर्ने औषधि पनि छ। विश्व स्वास्थ्य संगठन (डब्ल्यूएचओ ) र सीडिसी अमेरिकाले मान्यता दिएको छ। बायोडेट एम किटनाशक औषधि नेपाल भित्रिएको पनि छ। हरेक १५ दिनमा छर्किन सकिन्छ। ३ डेंगुका बारेमा भ्रमहरू पनि रहेका छन्। संक्रमितले अनाबश्यक औषधि, मेवाको पात खाइदिँदा पनि स्वास्थ्य जटिलता देखिने गरेको छ। ४ लामखुट्टेले फुल पार्ने ठाउँलाई खोजौ र नष्ट गरौ अभियान सञ्चालन गर्न ७ वटै प्रदेश र ७ सय ५३ वटै स्थानीय तहलाई अनुरोध छ। डेंगुबाट बच्न तथा जोखिम कम गर्न कर्मचारीलाई कार्यस्थल वरिपरि निरन्तर सफा राख्न र कार्यालय समयमा पूरा बाहुला भएको पोसाक अनिवार्य लगाउन विशेष अनुरोध छ। ५ डेंगु सार्ने प्रमुख कारण संक्रमित लामखुट्टेको टोकाइ भएकाले, त्यसबाट जोगिनु र लामखुट्टेको निर्मूल गर्र्नुनै रोकथाम हो। (डा बुढाथोकी, स्वास्थ्य तथा जनसंख्या मन्त्रालयका प्रवक्ता हुन् )"
महिला आयोगले राष्ट्रपतिलाई बुझायो वार्षिक प्रतिवेदन,काठमाडौं : राष्ट्रिय महिला आयोगले राष्ट्रपति रामचन्द्र पौडेललाई आर्थिक वर्ष २०७९०८० को वार्षिक प्रतिवेदन बुझाएको छ। शुक्रबार शीतलनिवासमा आयोजित कार्यक्रममा महिला आयोगको अध्यक्ष कमला पराजुलीले राष्ट्रपतिसमक्ष आयोगको प्रतिवेदन बुझाएकी हुन्। यसैगरी राष्ट्रपति पौडेलसमक्ष मधेशी आयोग र राष्ट्रिय समावेशी आयोगको वार्षिक प्रतिवेदन पनि बुझाइएको छ।
"कोसीका प्रदेश प्रमुखले गरेनन् मुख्यमन्त्री नियुक्ति, समर्थन गर्ने सांसदको सनाखत भोलि","विराटनगर : कोसी प्रदेशका प्रमुख पर्शुराम खापुङ आफैंले दिएको समयसीमा सकिएपछि पनि मुख्यमन्त्री नियुक्ति नगरिकन त्यत्तिकै टारिदिएका छन्। केदार कार्कीलाई मुख्यमन्त्री नियुक्त गर्नुपर्ने माग राख्दै उनलाई समर्थन गरेका सांसदहरु प्रदेश प्रमुखको कार्यालयमा पुगेका थिए। तर, खापुङले सांसदहरूको सनाखत शनिबार गर्ने बताए। मुख्यमन्त्री नियुक्तिमा ढिलाइ भएपछि कार्की र उनलाई समर्थन गरेको दल एमाले संसदीय दलका नेता हिक्मतकुमार कार्कीसँग प्रदेश प्रमुखले छलफल गरेका थिए। कार्कीद्वयसँगको भेटमा खापुङले समर्थन गरेका सांसदको हस्ताक्षरको सनाखत गर्ने आश्वासन दिए। उनले त्यसका लागि शनिबार दिउँसो २ बजेको समय दिएका छन्। प्रदेश प्रमुखको आश्वासनमा कार्कीद्वय पनि सकारात्मक बनेपछि दबाब दिन पुगेका सांसदहरु फर्किएका छन्। कोसी प्रदेशको मुख्यमन्त्रीमा एमालेको सार्थनमा कांग्रेसको संस्थापनइतरका केदार कार्की र गठबन्धनबाट माओवादीको प्रदेश संसदीय दलका नेता इन्द्रबहादुर आङ्बोको दाबी हिजै पेस भइसकेको छ। कार्कीले संवैधानिक व्यवस्थान अनुसार आधिकारिक हिसाबले मुख्यमन्त्री दाबी गरेका छन्। तर, प्रदेश प्रमुखको हस्ताक्षर सनाखतको नाममा नियुक्ति नै गरेनन्। खापुङमाथि गठबन्धनबाट ग्रसित भएको आरोप लाग्ने गरेको छ। कांग्रेसको संस्थापनइतरका ८ र एमालेका ३९ जना सांसदको समर्थनमा बहुमत पुर्याउँदै कार्कीले मुख्यमन्त्री दाबी गरेका थिए। आङ्बोले पनि कांग्रेसका २९, माओवादीका १३, एकीकृत समाजवादी ४ र जसपाका १ सांसदको हस्ताक्षर बुझाएर मुख्यमन्त्री दाबी गरेका हुन्। कार्कीलाई साथ दिएका सांसदको हस्ताक्षर दुरुपयोग गरेका आङ्बोको दाबी आधिकारिक हुन नसक्ने कानुनका विज्ञहरु बताउँछन्। त्यसो हुँदा बहुमत पुर्याएर मुख्यमन्त्री दाबी गरेका कार्कीलाई प्रदेश प्रमुखले नियुक्त गर्नुपर्ने हो। कार्कीलाई मुख्यमन्त्री नियुक्त गर्नुपर्ने माग राख्दै उनलाई समर्थन गरेका सांसदहरु प्रदेश प्रमुखको कार्यालयमा पुगेर बसेका थिए । सांसदहरु आफूहरुको नाम र हस्ताक्षरसहित सशरीर उपस्थित थिए। प्रदेशमा ६ जना सांसद रहेको राष्ट्रिय प्रजातन्त्र पार्टी (राप्रपा) भने नयाँ सरकार गठनका विषयलाई लिएर तटस्थ बसेको छ।"
कांग्रेसको नेतृत्वमा राष्ट्रिय सरकार गठन गर्न सांसद सञ्जय गौतमको माग,"काठमाडौं : नेपाली कांग्रेसका सांसद सञ्जयकुमार गौतमले कांग्रेसको नेतृत्वमा राष्ट्रिय सरकार गठन गर्नुपर्ने बताएका छन्। प्रतिनिधिसभाको शुक्रबारको बैठकको विशेष समयमा बोल्दै गौतमले वर्तमान सरकारले मुलुकको विभिन्न समस्या समाधान गर्न नसकेको भन्दै कांग्रेसको नेतृत्वमा राष्ट्रिय सरकार गठन गर्नुपर्ने बताएका हुन् । उनले वर्तमान सरकारप्रति आशा भरोषा गरेपनि अहिले आम जनतामा देखिएको निराशालाई चिर्न नसकेको बताए । उनले भने,' यो सरकारबाट नेपाली जनताले धेरै अपेक्षा गरेका छन्। जुन अपेक्षा छ त्यो अनुसारको काम भइरहेको छैन्। देशको विकास निर्माणको कार्य पनि ठप्प छ। बाटाघाटा बिग्रिएका छन्। बजारमा कालोबजारीले घेरेको छ। यो दसैं आएको हो कि दशा आएको हो थाहा छैन।' सामान्य जनजिविकाका विषयमा पनि सरकारले कुनै चासो नदेखाएको उनको आरोप छ।"
नेपाली नागरिकतासहित भारतको पानीटंकीबाट चिनियाँ नागरिक पक्राउ,झापा : काँकडभिट्टा नाकाबाट नेपाली नागरिकतासहित भारत प्रवेश गरेका एक चिनियाँ नागरिक पक्राउ परेका छन्। चिनिया नागरिकलाई सहयोग गरेको आरोपमा भारतीय एसएसबीले दुई जना नेपाली नागरिकलाई समेत पक्राउ गरेको छ। नेपालभारतको सीमा नाका काँकडभिट्टा हुँदै भारतको पानीटंकी बजार पुगेका चिनियाँ नागरिक ली शियाकाङ र उनलाई सहयोग गर्ने सञ्जीव सुयाल र चित्र गुप्ता अधिकारी पक्राउ परेका हुन्। उनीहरू गाडी चढेर शुक्रबार दिउँसो भारत गएका थिए। सीमामा तैनाथ एसएसबी ४१औँ बटालियनका टोलीले आवश्यक कागजपत्र माग्दा चिनिया नागरिक शियाकाङले नेपाली नागरिकताको फोटो कपी देखाएका थिए। तर उनले कसको नागरिकताको फोटोकपी देखाएको भन्ने कुरा खुलेको छैन। एसएसबीका जवानलाई उनीमाथि शंका लागेर नियन्त्रणमा लिएर थप सोधपुछ गर्दा चीनबाट नेपाल आएको थाहा पाए। त्यसपछि चिनियाँ नागरिकसहित तीनै जनालाई पक्राउ गरी खोरीबारी प्रहरीलाई जिम्मा लगाएका थिए। प्रहरीले तीनै जनालाई सिलिगुडी अदालतमा पेस गर्नुका साथै घटनाबारे थप अनुसन्धान गरिरहेको भारतीय प्रहरीले जनाएको छ।
अपाङ्गता भएका व्यक्तिको अधिकार कार्यान्वयनसम्बन्धी सङ्कल्प प्रस्ताव स्वीकृत,"काठमाडौं : राष्ट्रियसभाको आजको बैठकमा सांसद प्रकाश पन्थले अपाङ्गता भएका व्यक्तिको अधिकार कार्यान्वयनसम्बन्धी सङ्कल्प प्रस्ताव स्वीकृत भएको छ । सांसद पन्थले सङ्कल्प प्रस्ताव पेस गर्दै त्यसको औचित्य र कारणबारे जानकारी गराएका थिए। उनले कानुनमा अपाङ्गता भएका व्यक्तिप्रति विभेद हुने व्यवस्थाको अध्ययन गर्नुपर्नेमा जोड दिए । उनले उक्त व्यवस्था यथाशीघ्र खारेज, संशोधन वा नयाँ निर्माण गर्ने प्रक्रिया अगाडि बढाउन सम्बन्धित मन्त्रालयहरूलाई निर्देशन दिन आग्रह गरेका छन्। सांसद पन्थले अपाङ्गता भएका व्यक्तिको लागि अवरोधमुक्त तथा मर्यादित जीवनयापनका लागि संविधान तथा कानुनप्रदत्त मौलिक हक तथा नेपाल पक्ष रहेको अपाङ्गता अधिकारसम्बन्धी महासन्धिले सुनिश्चित गरेका अधिकारहरूको प्रभावकारी कार्यान्वयन गर्नु राज्यका सबै निकायको दायित्व भएको बताए। प्रस्तावमा अपाङ्गता भएका व्यक्तिको सशक्तिकरण, विकास र अधिकारको कार्यान्वयनको अनुगमन, अध्ययन तथा अनुसन्धान, योजना तथा नीतिनिर्माणमा सहयोग, अपाङ्गताका सवालमा काम गर्न सबै किसिमका अपाङ्गता समूहको प्रतिनिधित्व हुनेगरी अधिकार सम्पन्न अपाङ्गता अधिकार प्रवद्र्धन प्रतिष्ठान वा आयोग स्थापना गर्न माग गरिएको छ । प्रस्तुत प्रस्तावका समर्थक शारदादेवी भट्ट, सिंहबहादुर विश्वकर्मा, तुलप्रसाद विश्वकर्मा, भगवती न्यौपाने, खिमलाल देवकोटा, गङ्गाकुमारी वेल्वासे, रमेशजङ्ग रायमाझी, बामदेव गौतम, विमल घिमिरे, दिलकुमारी रावल थापा (पार्वती), विना पोखरेल, देवेन्द्र दाहाल, महेशकुमार महरा, समित्रा विसी, तुलसाकुमारी दाहाल, डा विमला राई पौडेलले प्रस्तावका विविध पक्षबारे आफ्ना धारणा व्यक्त गरेका थिए। यसैगरी,बैठकले राष्ट्रियसभा नियमावली संशोधन मस्यौदा समिति गठनसम्बन्धी प्रस्ताव पारित गरेको छ । सांसद रमेशजङ्ग रायमाझीले प्रस्तुत गरेको राष्ट्रियसभा नियमावली,२०७५ संशोधन मस्यौदा समिति गठनसम्बन्धी प्रस्ताव बैठकले सर्वसम्मतिले पारित गरिएको हो । बैठकमा राष्ट्रिय सरोकार तथा समन्वय समितिका सभापति दिलकुमारी रावल थापा (पार्वती)ले राष्ट्रिय सरोकार तथा समन्वय समितिको आर्थिक वर्ष २०७९८० को वार्षिक प्रतिवेदन पेस गरेका थिए।"
लेखा समितिको निर्देशन : टेरामक्स प्रविधि खरिद प्रक्रियाका कागजात सात दिनभित्र पेश गर्नू,"काठमाडौं : प्रतिनिधिसभाअन्तर्गको सार्वजनिक लेखा समितिले टेरामक्स प्रविधि खरिद प्रक्रियाका सम्बन्धमा अहिलेकासम्मका काजगात पेश गर्न सरकारलाई निर्देशन दिएको छ । सिंहदरबारमा शुक्रबार बसेको समिति बैठकले टेरामक्स प्रविधि खरिद प्रक्रियाका सम्बन्धमा विस्तृत अध्ययन गर्नुपर्ने भएकाले अहिलेकासम्मका कागजात र निर्णयहरुको प्रमाणीत प्रतिलिपी सात दिनभित्र समितिमा पेश गर्न दूरसञ्चार प्राधिकरणलाई निर्देशन दिएको हो । बैठकले दुरसञ्चार सेवा प्रदायहरुले तिर्न बाँकी कर, राजस्व र दायित्व तीन महिनाभित्र असुल उपर गर्न सञ्चार मन्त्रालय र दूरसञ्चार प्राधिकरणलाई निर्देशन दिएको छ। निर्धारित समयभित्र राजस्व नतिर्ने सेवा प्रदायकहरुलाई कारवाहीको दायरामा ल्याइ त्यसको जानकारी समितिमा उपलव्ध गराउन निर्देशन दिइएको समिति सभापति ऋषिकेश पोखरेलले जानकारी दिए। बैठकले ग्रामिण दुरसञ्चार कोष अन्तर्गतका योजनाहरु सुस्त रहेको पाइएको र सूचना राजमार्गमा अप्टिकल फाइबर बिच्छाउने कार्यले अपेक्षित गति लिन नसकेको भन्दै शिघ्र उक्त कार्य सम्पन्न गर्न पनि निर्देशन दिइएको उनले बताए। बैठकले प्रतिष्पर्धाका कारण विश्व दुरसञ्चार सेवामा शुल्क घटेपनि नेपालमा घट्न नसकेकाले गुणस्तरीय सेवा न्यून शुल्कमा उपलब्ध गराउन पनि बैठकले निर्देशन दिएको पोखरेलले बताए। त्यस्तै समितिले बैठकले स्मार्ट टेलिकमको लाइसेन्स बिक्रीको कार्य गैरकानुनी तवरले भइरहेको जानकारी आएका हाललाई उक्त कम्पनीको लाइसेन्स बिक्री कार्यलाई स्थगित राख्न र यससम्बन्धी कागजात समितिलाई उपलब्ध गराउन पनि सञ्चार मन्त्रालय र दूरसञ्चार प्राधिकरणलाई निर्देशन दिएको छ ।"
'टिट फर ट्याट' गर्न बाध्य नपार्न मुख्यमन्त्री पाण्डेद्वारा माओवादीलाई चेतावनी,गोरखा : गण्डकी प्रदेशका मुख्यमन्त्री सुरेन्द्रराज पाण्डेले टिट फर ट्याट गर्न आफूहरुलाई बाध्य नपार्न गठबन्धन दल माओवादीलाई चेतावनी दिएका छन्। शुक्रबार गोरखामा आयोजित कांग्रेसको जिल्ला भेलामा बोल्दै पाण्डेले माओवादीका जनप्रतिनिधिबाट कांग्रेसप्रति असह्य व्यवहार भएकोले जस्तालाई तस्तै व्यवहार गर्न आफूहरु बाध्य हुने अवस्था आएको बताए।
"कोसी घटनालाई कांग्रेसले सामान्यरूपमा नलिने, शेखर नआएपछि देउवाले बोलाएको बैठक स्थगित","काठमाडौं : शेखर कोइराला उपस्थित नभएपछि नेपाली कांग्रेसको कार्यसम्पादन बैठक स्थगित भएको छ। सभापति शेरबहादुर देउवाले धुम्बाराहीमा बोलाएको बैठकमा कोइराला अनुपस्थित भएका हुन्। ३ बजे बोलाइएको बैठकमा ५ बजेसम्म पनि कोइराला उपस्थिति हुने नदेखिएपछि बैठक स्थगित भएको कांग्रेस नेता मीन विश्वकर्माले जानकारी दिए। बैठक शनिबार पनि बस्ने उनले बताए। बैठकमा २०५१ सालको घटना दोहोरिएको शीर्ष नेतृत्व तहको निष्कर्ष रहेको उनको भनाइ छ। 'पार्टीभित्र २०५१ सालको घटना दोहोरियो भन्ने निष्कर्ष छ। तर हामी कोसी प्रदेशको घटनालाई खुला छलफलबाट समाधान गर्ने प्रयास गर्नेछौं,' उनले भने। कोसीमा गठबन्धनकै सरकार बन्ने भन्दै उनले कांग्रेसले त्यस घटनालाई गम्भीरताका साथ लिएको बताए। 'कोसीको कुरालाई गम्भीरताका साथ लिएका छौं। ठबन्धनभित्रैबाट सरकार बनाउने कुराको पहल जारी छ,' उनले भने। उनले कोसीमा विद्रोहभन्दा पनि असन्तुष्टि रहेको बुझिएको बताए। विद्रोह हो भने त्यसलाई कांग्रेसले सामान्यरूपमा निलिने उनको भनाइ छ। 'कोसीमा विद्रोहभन्दा पनि उहाँले (शेखर कोइराला) असन्तुष्टि जाहेर गरेको कुरा आएको छ। यदि विद्रोह वा पार्टीको सिद्धान्तलाई उल्लंघन गरेको हो भने त्यसलाई सामान्य रूपमा लिन मिल्दैन। विद्रोहलाई स्थापित गर्दै जाने हो भने पार्टीको एउटा स्वरुप रहँदैन,' उनले भने। कोसीको विषयमा गठबन्धनभित्र निरन्तर छलफल भइरहेको उनले बताए। 'गठबन्धनलाई निरन्तरता पनि दिनु छ। कोसीमा सरकार पनि बनाउनु छ। नेतृत्वले खुला ढंगबाट छलफल गर्न जरुरी छ,' उनले भने।"
प्रतिनिधिसभा बैठक अब दसैंपछि मात्रै बस्ने,"काठमाडौं : प्रतिनिधिसभा बैठक कार्त्तिक १२ गतेसम्मका लागि स्थगित भएको छ। शुक्रबार बसेको बैठकपछि सभामुख देवराज घिमिरेले कार्त्तिक १२ गते दिउँसो १ बजेसम्मका लागि बैठक स्थगित भएको जानकारी दिए। बैठकमा सांसदहरूले चाडपर्वको मुखमा बढ्दै गएको कालोबजारी नियन्त्रणलगायत इजरायलमा फसेका स्वदेश फर्कन चाहने नेपालीहरूको तत्काल उद्धार गर्न सरकारको ध्यानाकर्षण गराएका थिए। यस्तै सांसदहरूले शिक्षकका समस्या, स्वास्थ्यकर्मीका समस्या सम्बोधन गर्न र डेङ्गु सङ्क्रमण रोक्न समयमै ठोस प्रयत्न गर्न सरकारसँग आग्रह गरेका थिए।"
"केदार कार्कीलाई मुख्यमन्त्री नियुक्त गर्न दबाब, ४८ सांसद पुगे प्रदेश प्रमुख कार्यालय","विराटनगर : कोसी प्रदेशको मुख्यमन्त्री केदार कार्कीलाई नियुक्त गर्न प्रदेश प्रमुखलाई दबाब बढेको छ। कार्कीले संविधान र सर्वोच्चको फैसला बमोजिम संवैधानिक प्रक्रिया पूरा गरेर मुख्यमन्त्रीमा दाबी गरेका छन्। कार्कीलाई मुख्यमन्त्री बनाउनुपर्ने मागसहित दबाब दिन ४८ जना सांसद प्रदेश प्रमुखको कार्यालय पुगेका छन्। प्रदेश प्रमुख पर्शुराम खापुङसमक्ष सशरीर उपस्थित भएर उनीहरूले मुख्यमन्त्री नियुक्तिका लागि दबाब दिन लागेका हुन्। कार्की र नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बोले मुख्यमन्त्रीका लागि दाबी पेस गरेका छन्। आङ्बोले पनि कार्कीसहित कांग्रेसका २९, माओवादीका १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसदको हस्ताक्षर प्रदेश प्रमुखलाई बुझाएर मुख्यमन्त्रीको दाबी गरेका हुन्। प्रदेशमा ६ जना सांसद रहेको राष्ट्रिय प्रजातन्त्र पार्टी (राप्रपा) भने नयाँ सरकार गठनका विषयलाई लिएर तटस्थ बसेको छ। मुख्यमन्त्री दाबी गरेका आङ्बोले कार्कीलाई समर्थन गरेका सांसदको पनि हस्ताक्षर बुझाएका छन्। त्यसो हुँदा मुख्यमन्त्री नियुक्तिमा अलमल हुनसक्ने देखेर कार्कीलाई समर्थन गरेका सांसदहरु दबाब दिन प्रदेश प्रमुखको कार्यालयतर्फ जाँदैछन्। प्रदेश प्रमुख खापुङले नियुक्तिको प्रक्रिया ५ बजेपछि सुरु गर्ने बताएका छन्। एमाले कोसी प्रदेश संसदीय दलका प्रमुख सचेतक रेवतीरमण भण्डारी मुख्यमन्त्री नियुक्तिका लागि दबाब दिन प्रदेश प्रमुखको कार्यालयतर्फ लागिएको बताउँछन्। सबै जना सशरीर उपस्थित भएर दबाब दिने छौं, उनले भने, कार्कीलाई मुख्यमन्त्री नियुक्त गर्नुपर्ने मागसहित प्रमाणका रूपमा उपस्थित हुन सबै सांसद प्रदेश प्रमुखकोमा पुग्दैछौं। प्रदेश प्रमुखले संविधानको धारा १६८ को उपधारा ५ बमोजिम नयाँ सरकार गठनका लागि मुख्यमन्त्रीमा दाबी पेस गर्न आज साँझ ५ बजेसम्मको समय दिएका छन्। समय सकिनै लाग्दा पनि प्रदेश प्रमुखको कार्यालयले नयाँ मुख्यमन्त्री नियुक्तिको प्रक्रिया अघि बढाएको छैन।"
सरकार अर्थतन्त्रलाई लयमा फर्काउन तत्पर छ : प्रधानमन्त्री,"काठमाडौं : प्रधानमन्त्री पुष्पकमल दाहालले वर्तमान सरकार सामाजिक न्याय, सुशासन र समृद्धिलाई प्रमुख प्राथमिकताका साथ सूचीकृत गर्दै चुनौतीपूर्ण परिस्थितिको सामाना गर्ने संकल्पसहित अर्थतन्त्रलाई लयमा फर्काउन तथा देशमा नयाँ रक्तसञ्चार गर्न प्रतिबद्ध रहेको बताएका छन्। काठमाडौंमा आयोजित एक कार्यक्रममा उनले भने, 'सरकारकोतर्फबाट मैले पटकपटक भन्दै आएको छु, खेलकुद, साहित्य र कलाको क्षेत्र सामाजिक क्षेत्र राष्ट्रिय एकताका सबैभन्दा महत्वपूर्ण आयाम हुन्, यिनीहरुका माध्यमबाट सिंगो देशलाई एकताबद्ध गर्न सकिन्छ।' प्रधानमन्त्री दाहालले आफू पहिलो पटक प्रधानमन्त्री हुँदा सामाजिक, सांस्कृतिक र खेलकुद क्षेत्रलाई राष्ट्रिय एकता प्रवद्र्धन गर्ने क्षेत्रका रूपमा विकास गरेको उल्लेख गर्दै अहिले पनि सो क्षेत्रको विकासका निम्ति महत्वपूर्ण भूमिका निर्वाह गर्दै आएको बताए। सांस्कृतिक क्षेत्र मानिसलाई भावनात्मकरूपले सांस्कृतिकरुपले राष्ट्रलाई एकताबद्धरुपमा उत्प्रेरित गर्ने क्षेत्र भएको उनको भनाइ छ। सिजन मिडियाले व्यावसायिक, शैक्षिक, सामाजिक, सांस्कृतिक तथा राजनीतिक क्षेत्रमा क्रियाशील विभिन्न व्यक्तित्व र संस्थालाई सम्मान तथा अवार्ड वितरण गर्दै आएको जानकारी पाउँदा प्रधानमन्त्री दाहालले खुसी व्यक्त गरे। 'यस्ता कार्यक्रमले सामाजिक जीवनका विभिन्न क्षेत्रमा क्रियाशील व्यक्तिलाई उत्प्रेरित प्रदान गर्ने र देशभित्र व्यावसायिक वातावरण निर्माण गर्न, देशको पर्यटन प्रवर्द्धन गर्न तथा सामाजिक हितका पक्षमा अग्रसर हुन महत्वपूर्ण योगदान गर्ने मैले विश्वास लिएको छु,' उनले भने।"
"कोसी प्रदेश : सांसदको स्वतन्त्रतामा हस्तक्षेपको प्रयास, केदार कार्कीलाई दाबी फिर्ता गर्न लगाउने निर्णय","विराटनगर : नेपाली कांग्रेस कोसी प्रदेश कार्यसम्पादन समितिले मुख्यमन्त्रीमा व्यक्तिगत हिसाबले समर्थन गर्न पाउने सांसदको संवैधानिक स्वतन्त्रतामा हस्तक्षेपको प्रयास गरेको छ । समितिले केदार कार्कीलाई मुख्यमन्त्रीको दाबी फिर्ता गर्न लगाउने निर्णय लिएको छ । समितिको शुक्रबार विराटनगरमा बसेको बैठकले कार्कीसहित उनलाई समर्थन गर्ने ७ जना सांसदलाई दाबी फिर्ताका लागि आग्रह गर्ने निर्णय गरेको हो । समितिले केन्द्रीय गठबन्धनले गरेको निर्णय कार्यान्वयनका लागि संसदीय दललाई अनुरोध गरेको छ । केन्द्रीय गठबन्धनले नेकपा (माओवादी केन्द्र) कोसी प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय लिएको थियो । तर,कांग्रेसको संस्थापनइतर अर्थात डाशेखर कोइराला पक्षधर कार्कीले विद्रोह गरेर आफू पक्षीयसहित एमालेका सांसदको समर्थनमा बहुमत पुर्याएर मुख्यमन्त्रीमा दाबी गरेका छन् । उनको दाबीसँगै आङ्बोलाई मुख्यमन्त्री बन्न अवरोध पुगेको छ । आङ्बोले मुख्यमन्त्रीका लागि सांसदको हस्ताक्षर दुरुपयोगसमेत गरेका छन् । कार्की र उनका पक्षले दाबी फिर्ता नगर्दा आङ्बो मुख्यमन्त्री बन्न पाउँदैनन् । कार्की प्रदेशको मुख्यमन्त्री बन्नेछन् । प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्तिका लागि दिएको समयसीमा आज अपरान्ह ५ बजे सकिँदै छ । यो उपधारा बमोजिम जुनसुकै दलको भएपनि बहुमत पुर्याउनसक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने व्यवस्था छ । सांसदलाई दलको ह्वीप लाग्दैन । कारबाही पनि हुँदैन । पद सुरक्षित रहने भएकाले संविधान अनुसार सांसदले विवेक प्रयोग गरेर आफूले चाहेकालाई मुख्यमन्त्रीमा समर्थन गर्न सक्ने छन् । तर, दल र गठबन्धनको निर्णय तथा पार्टी अनुशासनका नाममा संविधानले सांसदलाई दिएको स्वतन्त्रताको अधिकार हरण गर्ने प्रयास भइरहेको छ । कार्कीलाई साथ दिएका सांसदलाई समर्थन फिर्ता गराउन अनेक दबाब सिर्जना गरिएको छ । कारबाही गर्नेसम्मको धम्की दिने काम भइरहेको छ । सांसदको स्वतन्त्रताको अधिकार एवं उनीहरुले प्रयोग गर्ने विवेकमाथि हस्तक्षेप गर्नु संविधानविपरीत हुने कानुनका विज्ञहरु बताउँछन् । तर,सत्ता स्वार्थका लागि गठबन्धन र कांग्रेसका नाममा अनेक चालबाजी भइरहेको छ । केन्द्रबाट गठबन्धनका शीर्ष नेताको आशीर्वाद लिएर मुख्यमन्त्री सुरक्षित बनाउन खोजेका आङ्बोलाई साथ दिन कांग्रेसको संस्थापन पक्ष सक्रिय छ । स्रोतका अनुसार संवैधानिक र कानुनी दृष्टिकोणले सही हिसाबबाट दाबी पेस गरेका कार्कीलाई पछि हट्ने वातावरण तयार पार्न केन्द्रबाट कांग्रेसका केही नेता विराटनगरसमेत आउँदैछन् । विराटनगर आउने नेताको नाम भने स्रोतले खुलाउन चाहेन । कार्की पक्षीय एक सांसदले गठबन्धनका नाममा दबाब र प्रभावमा पार्ने तथा सांसदको स्वविवेकीय अधिकारमाथि हस्तक्षेप गर्ने काम भइरहेको बताए । त्यस्तै,कांग्रेसको कार्यसम्पादन समितिको बैठकले पार्टीलाई एकतावद्ध बनाउन कोसी संसदीय दललाई अनुरोध गर्ने निर्णय पनि गरेको छ । केन्द्रले थप केही निर्देशन दिए त्यसको निर्णय गर्ने अधिकार कांग्रेस प्रदेश पदाधिकारीलाई दिने निर्णय बैठकले लिएको छ ।"
पार्टीमा बसेर संगठनलाई मान्दिनँ भन्न पाइँदैन : केपी ओली,"काठमाडौं : नेकपा एमालेका अध्यक्ष केपी शर्मा ओलीले पार्टीमा बसेर संगठनलाई मान्दिनँ भन्न नपाउने बताएका छन्। शुक्रबार ललितपुरमा पार्टीको स्कुल विभागले पार्टी विभागले आयोजना गरेको कार्यक्रममा ओलीले पार्टीमा बसेर महासचिव, उपमहासचिव मान्दिनँ भन्नु संगठन विपरित भएको भन्दै अनुशासनहीन र अराजकताले पार्टी अगाडि बढ्न नसक्ने बताए। पार्टीको अनुशासन नमान्ने व्यक्ति पार्टीको कार्यकर्ता हुन नसक्ने उनको भनाइ छ। ओलीले पार्टी सञ्चालन गर्न जनवादी केन्द्रीयता आवश्यकता रहको धारणा राखे। उनले पार्टीको संरचना स्वीकार गर्न नसकिए विधि र नीतिहरूको पालना हुन नसक्ने जिकिर गरे। उनले पार्टीबाट प्रशिक्षित भएका व्यक्ति चेतनाको दियो भएर उभिन सक्नुपर्ने बताए।"
देशलाई पार लगाउने जिम्मा कांग्रेसको काँधमा : उपप्रधानमन्त्री खड्का,"जाजरकोट : नेपाल सरकारका उपप्रधान तथा रक्षामन्त्री पूर्णबहादुर खड्काले देशको संकट समाधानको जिम्मा नेपाली कांग्रेसको काँधमा आएको बताएका छन्। नेपाली कांग्रेस जाजरकोटको शुक्रबार जिल्ला सम्मलेनको उद्घाटन गर्दै उनले मुलुकको बिग्रेको अर्थतन्त्रलाई सुधार्ने र सम्हाल्ने जिम्मा कांग्रेसकै भएको बताए। मुलुकको अर्थतन्त्र चुनौतिपूर्ण छ। कोरोनाका कारण बिग्रेको अर्थतन्त्र उकास्ने चुनौति रहेकाले अर्थतन्त्रलाई चलायमान बनाई सुदृढ अर्थतन्त्र बनाउने जिम्मा पनि कांग्रेसकै रहेको खड्काले बताए। अस्थिरतातर्फ धकेल्न र सामाजिक सद्भाव खल्बल्याउन केही तत्व सक्रिय रहेको बताउँदै मुलुकको हरेक अफ्ठ्यारो परिस्थितिको सामना कांग्रेसले गर्दै आएको उनको भनाइ छ। 'मुलुकका हरेक परिवर्तनको नेतृत्व गर्ने कांग्रेसले अब आर्थिक समृद्धिको नेतृत्व पनि गर्छ । सबै दल र पार्टीलाई विश्वासमा लिएर कांग्रेस अघि बढ्नुपर्छ,' उनले भने, नेपाली जनतालाई विश्वास दिलाउनका लागि कांग्रेस एक हुनुपर्छ। कांग्रेस एकढिक्का भयो भने मात्र देश र जनताका पक्षमा काम गर्न सकिन्छ। त्यसका लागि लोभ र मोह त्याग्नुपर्छ। उनले कार्यकर्तालाई विचलित नहुन र जनताको पक्षमा काम गर्न निर्देशनसमेत दिए। उनले त्यस्ता नेता कार्यकर्ताको उचित मूल्यांकन गर्ने भन्दै कसैलाई पनि काखा र पाखा नगर्ने दाबीसमेत गरे।"
कोसीको मुख्यमन्त्री नियुक्तिमा प्रदेश प्रमुखको आनाकानी,"विराटनगर : कोसी प्रदेशका प्रमुख पर्शुराम खापुङले मुख्यमन्त्री नियुक्तिमा आनाकानी गरेका छन्। उनले संविधानको धारा १६८ को उपधारा ५ बमोजिम नयाँ सरकार गठनका लागि मुख्यमन्त्रीमा दाबी पेस गर्न आज साँझ ५ बजेसम्मको समय दिए थिए। समय घर्किदा पनि उनले मुख्यमन्त्री नियुक्ति प्रक्रियालाई अघि बढाएका छैनन्। प्रतिक्रियाविहीन बनेर आफ्नै कार्यकक्षमा बसिरहेका छन्। कोसी प्रदेशको मुख्यमन्त्रीमा एमालेको सार्थनमा कांग्रेसको संस्थापनइतरका केदार कार्की र गठबन्धनबाट माओवादीको प्रदेश संसदीय दलका नेता इन्द्रबहादुर आङ्बोको दाबी हिजै पेस भइसकेको छ। कार्कीले संवैधानिक व्यवस्थाअनुसार आधिकारिक हिसाबले मुख्यमन्त्री दाबी गरेपनि प्रदेश प्रमुखले नियुक्तिमा अलमल गरिरहेका हुन्। समय सकिँदा पनि मुख्यमन्त्री नियुक्त नगरेपछि प्रदेश प्रमुख खापुङलाई गठबन्धनबाट ग्रसित भएको आरोप लाग्न थालेको छ। कांग्रेसको संस्थापनइतरका ८ र एमालेका ३९ जना सांसदको समर्थनमा बहुमत पुर्याउँदै कार्कीले मुख्यमन्त्री दाबी गरेका थिए। आङ्बोले पनि कांग्रेसका २९, माओवादीका १३, एकीकृत समाजवादी ४ र जसपाका १ सांसदको हस्ताक्षर बुझाएर मुख्यमन्त्री दाबी गरेका हुन्। कार्कीलाई साथ दिएका सांसदको हस्ताक्षर दुरुपयोग गरेका आङ्बोको दाबी आधिकारिक हुन नसक्ने कानुनका विज्ञहरू बताउँछन्। त्यसो हुँदा बहुमत पुर्याएर मुख्यमन्त्री दाबी गरेका कार्कीलाई प्रदेश प्रमुखले नियुक्त गर्नुपर्ने हो। कार्कीलाई मुख्यमन्त्री नियुक्त गर्नुपर्ने माग राख्दै उनलाई समर्थन गरेका सांसदहरु प्रदेश प्रमुखको कार्यालयमा पुगेको पौने घण्टा भइसकेको छ। कार्की समर्थक सांसद प्रदेश प्रमुखको कार्यालयमा नियुक्तिको प्रतीक्षा गरेर बसिरहे पनि प्रदेश प्रमुखले आनाकानी गरिरहेका हुन्। नियुक्तिको विषयलाई लिएर उनले केही भनेका पनि छैनन्। यसअघि उनले ५ बजेपछि नियुक्तिको प्रक्रिया अघि बढ्ने बताएका थिए। कार्की समर्थक सांसदहरू आफूहरूको नाम र हस्ताक्षरसहित सशरीर उपस्थित छन्। उनीहरूले तत्काल मुख्यमन्त्री नियुक्तिको माग गर्दै दबाब बढाइरहेका छन्। उनीहरू प्रदेश प्रमुखको व्यवहारप्रति रुष्ट छन्। संविधान र सर्वोच्चको फैसलाबमोजिम संवैधानिक प्रक्रिया पूरा गरेर दाबी गरिएका कारण कार्कीलाई मुख्यमन्त्री नियुक्त गरिनुपर्ने एमाले प्रदेश संसदीय दलका प्रमुख सचेतक रेवतीरमण भण्डारीको भनाइ छ। समय सकिँदा पनि मुख्यमन्त्री नियुक्तिको प्रक्रिया अघि नबढाएपछि सांसदहरू सशंकित हुनुपर्ने अवस्था आएको उनले बताए। कार्कीलाई समर्थन गर्ने सबै जना सशरीर उपस्थित हुँदा पनि प्रदेश प्रमुखले ढिलाइ गरेको भण्डारीले बताए। भने, हुन त नियुक्तिको तयारी हुँदैछ होला। प्रक्रिया पूरा गर्न केही समय लागेको हुनसक्छ। प्रदेशमा ६ जना सांसद रहेको राष्ट्रिय प्रजातन्त्र पार्टी (राप्रपा) भने नयाँ सरकार गठनका विषयलाई लिएर तटस्थ बसेको छ। मुख्यमन्त्री नियुक्तिमा ढिलाइ गरेपछि एमाले प्रदेश संसदीय दलका नेता हिक्मतकुमार कार्की र मुख्यमन्त्रीमा दाबी गरेका केदार कार्कीलगायत प्रदेश प्रमुखसँग छलफलमा बसेका छन्। छलफल भर्खर सुरु भएको छ।"
मुलुकमा देखिएका समस्या समाधानका लागि सबै दल एकजुट हुनुपर्छ : हितराज पाण्डे,"काठमाडौं : नेकपा माओवादी केन्द्रका सांसद हितराज पाण्डेले मुलुकमा देखिएका समस्या समाधानका लागि सबै एकजुट भएर लाग्नुपर्ने बताएका छन्। शुक्रबार प्रतिनिधिसभाको विशेष समयमा बोल्दै प्रमुख सचेतक पाण्डेले मुलुकमा देखिएका समस्या समाधानका लागि सबै एकीकृत भएर लाग्नुपर्नेमा जोड दिएका हुन्। उनले संविधानमा उल्लेख विषयहरूलाई कार्यान्वयन गर्दै देशलाई अघि बढाउनुपर्ने बताए । अहिले राष्ट्रिय सरकारको विषयमा चर्चा गर्ने बेला नभएको उनको भनाइ छ। पाण्डेले भने,'सदनमा राष्ट्रिय सरकारको विषयमा कुरा उठेको छ। हामी देशलाई अगाडि बढाउने कुरा गरिरहेका छौं। फेरि नयाँ विषयवस्तु थप्नु राम्रो हुँदैन। संविधानलाई दृढताका साथ कार्यान्वयनमा ल्याउन लाग्नुपर्छ।' यसअघि बैठकमा कांग्रेस सांसद सञ्जय गौतमले वर्तमान सरकारले मुलुकको विभिन्न समस्या समाधान गर्न नसकेको भन्दै कांग्रेसको नेतृत्वमा राष्ट्रिय सरकार गठन गर्नुपर्ने बताएका हुन् । सांसद पाण्डेले संघीयतालाई बलियो बनाउन तीनवटै तहको सरकारबीच समन्वयन र सहकार्य आवश्यक रहेको धारणा व्यक्त गरे। यसका लागि संघीय सरकारको भूमिका अहम हुने उनको भनाइ छ।"
इजरायलबाट फर्केका विद्यार्थी भन्छन् सेकेण्ड सेकेण्डमा बम आक्रमणपछिको अवस्था वर्णन गर्न सकिदैन,काठमाडौं : इजरायलमा रहेका २५४ नेपाली नागरिकलाई नेपाल सरकारले शुक्रबार बिहान स्वदेश ल्याएको छ । स्वदेश आएपछि उनीहरुले खुसी व्यक्त गर्दै सरकारलाई धन्यवाद दिएका छन् । नेपाली विद्यार्थीले इजरायलको द्वन्द्व क्षेत्रमा निकै खतरा रहेकाले अन्य नेपालीहरूलाई पनि छिटो नेपाल ल्याउनुपर्ने बताएका छन् । आफूहरू इजरायलमा बस्दा बाँच्ने सम्भावना नै नदेखिएको उनीहरूको भनाइ छ । इजरायलका केहि ठाउँमा बंकर समेत नहुँदा आफूहरु त्रसित हुने गरेको विद्यार्थीहरूले भावुक हुँदै सुनाएका थिए । खाना र पानी सकिएपछि आफूहरुको अवस्था झन नाजुक बन्दै गएपछि दूतावासलाई पटकपटक मेल गरको उनीहरुले बताए । सेकेण्ड सेकण्डमा भएको बम आक्रमणपछिको अवस्था वर्णन नै गर्न नसक्ने उनीहरुको भनाइ छ । नेपाल एयरलाइन्सको वाइडवडी विमानबाट उनीहरूलाई नेपाल ल्याइएको हो । इजरायलमा फसेका नेपालीको उद्धारका लागि परराष्ट्रमन्त्री नारायणप्रकाश साउदसहित सरकारी अधिकारीहरू इजरायल गएका थिए। परराष्ट्रमन्त्री साउदले इजरायलबाट नेपाल फर्कन चाहना राखेका पाँच सय तीन जनामध्ये दुई सय ५४ जनालाई नेपाल ल्याइएको र अन्यलाई पनि छिट्टै नेपाल ल्याइने जानकारी दिएका छन्।
"प्रतिनिधिसभा बैठक बस्दै, सभामा प्रस्तुत गर्न बाँकी रहेका प्रश्नहरूको जवाफ सम्बन्धित मन्त्रीले टेबुल गर्ने","काठमाडौं : संघीय संसद्अन्तर्गत प्रतिनिधिसभा बैठक बस्दैछ। बैठक दिउँसो २ बजेका लागि बोलाइएको छ। सभामा प्रस्तुत हुन नसकेका मौखिम तथा लिखित प्रश्नहरूको उत्तर सम्बन्धित मन्त्रीहरूबाट टेबुल गरिने संभावित कार्यसूची छ। प्रधानमन्त्री पुष्पकमल दाहाल 'प्रचण्ड'ले राष्ट्रिय दलित आयोगको दोस्रो वार्षिक प्रतिवेदन आर्थिक वर्ष २०७८७९ र २०७९८० पेश गर्ने कार्यसूची छ। यसैगरी प्रधानमन्त्री दाहालले अख्तियार दुरूपयोग अनुसन्धान आयोगको तेत्तिसौं वार्षिक प्रतिवेदन आर्थिक वर्ष २०७९८० पेश गर्ने संभावित कार्यसूचीमा उल्लेख छ। ऊर्जा,जनस्रोत तथा सिचाई मन्त्री शक्तिबहादुर बस्नेतले विद्युत विधेयक २०८०लाई दफावार छलफलका लागि सम्बन्धित समितिमा पठाइयोस भनी प्रस्ताव प्रस्तुत गर्नेछन्। बैठकमा सभामुख देवराज घिमिरेले प्रतिनिधिसभा नियमावली २०७९ को नियम २१३ को उपनियम (१) बमोजिम १० वा सोभन्दा बढी बैठकमा अनुपस्थित सदस्यहरूको अनुपस्थितिको सूचनाहरू सभाको स्वीकृतिको लागि पेश गर्ने संभावित कार्यसूचीमा उल्लेख छ।"
अपांगता वा फरक क्षमता भएका व्यक्तिको अधिकार संरक्षणका लागि सरकार कटिवद्ध : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले अपांगता वा फरक क्षमता भएका व्यक्तिहरूको मानवअधिकारको रक्षा, उनीहरूको सशक्तिकरण तथा विकासका लागि सरकारको सैद्धान्तिक, राजनैतिक र व्यवहारिक प्रतिवद्धता रहेको बताएका छन्। शुक्रबार राष्ट्रियसभा बैठकमा अपांगता सम्बन्धी संकल्प प्रस्तावमाथि छलफलका क्रममा उठेका प्रश्नको जवाफ दिने क्रममा प्रधानमन्त्री दाहालले अपांगता वा फरक क्षमता भएका व्यक्तिको अधिकार संरक्षणका लागि सरकार लागिपरेको बताएका हुन्। प्रधानमन्त्री दाहालले अपांगतासम्बन्धी संकल्प प्रस्तावमा सांसदहरूले सुझाव दिएअनुसारको अधिकार प्राप्त प्रतिष्ठान वा आयोग गठन गर्न सरकार सकारात्मक रहेको बताए। उनले भने,'अपाङ्गता वा फरक क्षमता भएका व्यक्तिहरूको मानव अधिकारको रक्षा, सशक्तिकरण तथा विकासका लागि सरकार प्रतिवद्ध छ। सर्वप्रथम, संकल्प प्रस्तवामा माननीय सदस्यहरूले राख्नु भएबमोजिम अधिकारसम्पन्न प्रतिष्ठान वा आयोग गठन गर्न सरकार सकारात्मक रहेको कुरा यस सम्मानित सभामा जानकारी गराउन चाहन्छु।' प्रधानमन्त्री दाहालले संघ, प्रदेश र स्थानीय सरकारका वार्षिक नीति कार्यक्रम तथा बाजेटमार्फत अपांगता तथा फकर क्षमताको भएका व्यक्तिहरुको अधिकार संरक्षण, परिचयपत्र वितरण, तथ्यांक संकलनलगायत लक्षित कार्यक्रम सञ्चालन भइरहेको जानकारी गराए। यसलाई थप प्रभावकारी बनाइ अपांगता भएका व्यक्तिहरूको सम्मानजनक मर्यादित र स्वतन्त्र जीवन यापनका लागि सरकार प्रतिवद्ध रहेको उनको भनाइ छ। उनले अपांगता भएका व्यक्तिहरूका लागि संघ, प्रदेश र स्थानीय तहमा वार्षिकरुपमा विनियोजन हुने बजेटमार्फत् थप लक्षित कार्यक्रमहरू सञ्चालन गर्न सरकारले महशुस गरेको बताए। सार्वजनिक सेवा प्रभावहमा सुशासन कायम राख्दै सेवाप्रदायक सबै निकायहरूमा अपांगमैत्री,प्रविधिमैत्री र पूर्वाधारको प्रत्याभूतिमार्फत् सामाजिक न्याय कायम गर्ने दिशामा सरकार रहेको उनले बताए। प्रधानमन्त्री दाहालले सबै सेवा प्रदायक निकायमा अपांगता सहायता कक्षाको स्थापना गर्न आवश्यक व्यवस्था मिलाउन लागिएको जानकारी दिए। अपांगता भएका व्यक्तिहरूको हक अधिकार प्रचलनमा सम्मानित सर्वोच्च अदालतबाट विभिन्न मितिमा भएका आदेशहरूको कार्यान्वयन गर्न सरकार प्रतिवद्ध रहेको उनको भनाइ छ। प्रधानमन्त्री दाहालले अभिभावक वा संरक्षक नभएको वा भएर पनि संरक्षण गर्न नसक्ने व्यक्तिको संरक्षणको जिम्मा सरकारले लिने व्यवस्था मिलाइने बताए।"
पूर्वाधार विकास परियोजना सुरक्षित र प्रकोपमैत्री बनाउन आवश्यक,"काठमाडौं : उपप्रधान एवं गृहमन्त्री नारायणकाजी श्रेष्ठले विपद् व्यवस्थापनको क्षेत्रमा धेरै काम गर्न बाँकी रहेको बताएका छन्। जोखिम न्यूनिकरणसम्बन्धी शुक्रबार काठमाडौंमा आयोजित कार्यक्रममा गृहमन्त्री श्रेष्ठले हालैको बाजुरा भूकम्प,मेलम्चीको बाढी,जुरे पहिरो लगायतबाट भएका क्षतिले विपद् व्यवस्थापनको क्षेत्रमा धेरै काम गर्न बाँकी रहेको भन्दै विज्ञहरूको सुझावका आधारमा नीति कार्ययोजना बनाउने बताएका हुन्। पूर्वाधार विकास परियोजना सुरक्षित र प्रकोपमैत्री बनाउन आवश्यक रहेको उनको भनाइ छ। विपद व्यवस्थापन केवल विपद् घटाउने कुरामा मात्रै नरहेको र देश विकासको जगसँग सम्बन्धित विषय पनि रहेको उनले बताए । उनले संसारभर नै पूर्वविपद सूचना प्रणाली विकसित भएको अवस्थामा नेपालमा पनि पहिरो र भूकम्पको पूर्वसूचनासम्बन्धी विषय महत्वपूर्ण रहेको जिकिर गरे। उनले विपद्बाट हुने जनधनको क्षतिलाई कम गर्नका लागि त्यही अनुसारको संरचना निर्माणको आवश्यकता देखिएको धारणा राखे।"
"कोसीमा गठबन्धनको जालझेल, सांसदको हस्ताक्षर दुरुपयोग गरेर मुख्यमन्त्रीमा आङ्बोको दाबी","विराटनगर : कोसी प्रदेशमा गठबन्धनले जालझेलपूर्ण तरिकाले सत्ता हत्याउने प्रयास गरिरहेको पाइएको छ। सत्ता स्वार्थमा केन्द्रित गठबन्धनले मुख्यमन्त्री उम्किन नदिन अनेक तिकडम लगाइरहेको हो। प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्तिका लागि दिएको समयसीमा आज अपरान्ह ५ बजे सकिँदै छ। समयभित्रै मुख्यमन्त्री नियुक्त गरिसक्नुपर्ने हुन्छ। कोसीमा यसअघि संविधानका सबै उपधाराको प्रयोग गरेर सरकार गठन भइसकेको छ। संविधानको अन्तिम विकल्प प्रयोग गरेर कोसी प्रदेशमा मुख्यमन्त्री नियुक्त गरिँदै छ। संविधानको उपधारा ५ अनुसार जुनसुकै दलको भए पनि बहुमत पुर्याउनसक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने व्यवस्था छ। मुख्यमन्त्रीमा समर्थन गर्दा र विश्वासको मत दिँदा दलको ह्वीप लाग्दैन। कारबाही पनि हुँदैन। पद सुरक्षित रहने भएकाले संविधान अनुसार सांसदले विवेक प्रयोग गर्न पाउँछन्। प्रदेशको मुख्यमन्त्रीमा नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बो र नेपाली कांग्रेसको संस्थापनइतर अर्थात डा शेखर कोइराला पक्षीय प्रदेशसभा सदस्य केदार कार्कीले बिहीबार दाबी पेस गरेका छन्। गठबन्धनले आङ्बोलाई मुख्यमन्त्री बनाउने निर्णय गरेको थियो। गठबन्धनको निर्णयविपरीत कांग्रेसको इतर र नेकपा (एमाले)का प्रदेशसभा सदस्यको समर्थनमा कार्कीले मुख्यमन्त्री दाबी गरेका हुन्। यसलाई डा शेखर कोइराला पक्षले पार्टी एवं गठबन्धनभित्रै गरेको विद्रोहका रूपमा लिइएको छ। कोसीको ९३ सदस्यीय प्रदेशसभामा मुख्यमन्त्रीका लागि दाबी गर्नलाई बहुमत पुर्याउन ४७ प्रदेशसभा सदस्य चाहिन्छ। कार्कीको समर्थनमा एमालेका ३९ र कांग्रेसका ९ जना गरेर ४८ जना प्रदेशसभा सदस्य देखिएका छन्। संविधान र सर्वोच्चको फैसला अनुसार कार्की मुख्यमन्त्री बन्ने पक्का भएको छ। तर, आङ्बाले पनि गठबन्धनका ४७ जना प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। उनले कांग्रेसका २९, माओवादीका १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना प्रदेशसभाको हस्ताक्षर प्रदेश प्रमुखलाई बुझाएका हुन्। मुख्यमन्त्रीका लागि प्रदेश प्रमुखसमक्ष पेस गरेको दाबी पत्रले भने गठबन्धनको सत्ता स्वार्थको चालबाजीलाई छरपस्ट पारिदिएको छ। गठबन्धनको स्वार्थ उदांगिएको छ। प्रदेशमा ६ जना सांसद रहेको राप्रपाले भने मुख्यमन्त्रीमा दुवैतर्फ सहयोग नगर्ने भएको छ। गठबन्धनका नाममा सांसद (प्रदेशसभा सदस्य)को हस्ताक्षर दुरुपयोग गरेर माओवादी नेता आङ्बोले मुख्यमन्त्रीमा दाबी गरेका हुन्। गठबन्धनबाट अप्रत्यासितरूपमा विद्रोह गरेको कांग्रेसको इतर पक्षका ८ जना सांसदको हस्ताक्षर दुरुपयोग भएको छ। आफू मुख्यमन्त्री बन्नका लागि आङ्बोले केदार कार्कीकै हस्ताक्षर पनि पेस गरेका छन्। जबकि कार्कीले गठबन्धनबाट विद्रोह गरेर एमालेसँगको सहकार्यमा आफ्नो मजवुत आधार तयार पार्दै मुख्यमन्त्रीको अलग्गै दाबी पेस गरेका छन्। कांग्रेसका विद्रोही सांसदहरुले सशरीर प्रदेश प्रमुखसमक्ष उपस्थित भएर आफूहरुको हस्ताक्षर सनाखत गराएका छन्। उनीहरुले आङ्बोले आफूहरुको हस्ताक्षर दुरुपयोग गरेर मुख्यमन्त्रीमा दाबी पेस गरेको बताए। आफूहरुको समर्थन कार्कीलाई रहेको उनीहरुले स्पष्ट पारिसकेका छन्। कांग्रेस प्रदेश संसदीय दलको उपनेताबाट राजीनामा दिएका हिमाल कार्कीसमेत पछिल्लो समय कार्कीकै पक्षमा खुलेका छन्। उनलाई त्यसअघि कांग्रेसको संस्थापनइतरका ८ र एमालेका ३९ जना सांसदले साथ दिएका थिए। हिमाल खुल्दा समर्थन गर्ने सांसद ४८ पुगेका छन्। उनको पक्षमा अझै कांग्रेसका केही सांसद खुल्ने बताइएको छ। प्रदेश प्रमुखकोमा हस्ताक्षर बुझाउँदा कार्कीलाई कांग्रेसका शमशेर राई, रामकुमार खत्री, लीलाकुमारी राई, गोविन्द गिरी, इन्दिरा थापा, मानबहादुर लिम्बू र सुनीताकुमारी गुरुङले साथ दिएका थिए। कार्कीलाई साथ दिएका यी ८ जना नै सांसदको हस्ताक्षर प्रदेश प्रमुखसमक्ष बुझाएपछि आङ्बोको तीव्र आलोचना भइरहेको छ। आङ्बो विगतमा पनि आलोचनारहित नेता हैनन्। यसअघि कांग्रेस संसदीय दलका नेता उद्धव थापालाई मुख्यमन्त्री बनाउने बेला गरेको हस्ताक्षर लगेर आङ्बोले मुख्यमन्त्रीमा दाबी पेस गरेको बताइएको छ। यद्यपि, पछिल्लो समय आङ्बोको राजनीति ओरालोतिर लाग्दै गएको विश्लेषण गरिएको छ। माओवादीभित्रै आङ्बोलाई मन नपाउनेको सांसदको संख्या पनि बढ्दैछ। यसअघि पनि उनले मुख्यमन्त्री पदका लागि मरिहत्ते गरेका थिए। तर, दुईपटक नै गठबन्धनले कांग्रेसका थापालाई मुख्यमन्त्री बनाउने निर्णय लियो। त्यतिबेला उनी गठबन्धनभित्र योग्य ठहरिएनन्। त्यसपछि उनी जिल्लिए। थापा नेतृत्वको सरकारलाई भने दुवैपटक सर्वोच्च अदालतले ब्रेक लगाइदियो। अहिले केन्द्रबाट गठबन्धनका शीर्ष नेताको आशीर्वाद लिएर मुख्यमन्त्री सुरक्षित भएको ठान्दै दाबी पेस गरेका आङ्बोलाई कांग्रेसको इतर पक्षले सांसदको स्वतन्त्रताको उपयोग गर्दै गतिलो जवाफ फर्काइदिएको छ। मुख्यमन्त्रीको दाबीले गठबन्धनभित्रै विवाद बढाएको छ। कांग्रेसको संस्थापन पक्षले दलको अनुशासन सांसदले नमानेको बताइरहेको छ। संस्थापन पक्षले कारबाहीका अनेक झमेला देखाउँदै मुख्यमन्त्रीमा कार्कीलाई समर्थन गरेका सांसदलाई हस्ताक्षर फिर्ता लिन दबाब दिइरहेको एक जना प्रदेशसभा सदस्यले बताए। कार्कीलाई समर्थन गरेका कांग्रेस सांसद रामकुमार खत्रीले भने कसैको दबाब र प्रभावमा पर्न आवश्यक नरहेको बताए। हामीले हस्ताक्षर फिर्ता लिने कुरै छैन। बरु आङ्बोलाई समर्थन गरेका हाम्रा पार्टीका केही सांसद कार्कीको पक्षमा तान्छौं, उनले भने, अब केदार कार्कीलाई मुख्यमन्त्री बनाउनुको विकल्प छैन। संवैधानिक र कानुनी दृष्टिकोणले प्रदेश प्रमुखबाट अर्को निर्णय हुनै सक्दैन। कार्कीको पक्षमा खुल्ने गरी संस्थापन पक्षका केही सांसदहरु सम्पर्कमा आएको खत्रीको दाबी छ। माओवादी सांसद गणेश उप्रेतीले मुख्यमन्त्रीमा आङ्बोको दाबी नै आधिकारिक रहेको बताए। हिजो उद्धव थापालाई मुख्यमन्त्री बनाउँदा माओवादीको सिंगो पार्टीले सहयोग गरेको थियो, उनले भने, त्यसो हुँदा कांग्रेसका सांसदले केदार कार्कीको समूहलाई दिएको समर्थन फिर्ता लिएर आङ्बोलाई सहयोग गर्नुपर्छ। कांग्रेस गठबन्धनप्रति इमान्दार हुनुपर्ने र केदार कार्कीको समूहको गलत निर्णयलाई सच्याउनुपर्ने उप्रेती बताउँछन्। मुख्यमन्त्रीमा कार्कीको दाबी कांग्रेसभित्रको समस्या हो। हामीले कांग्रेससँग गठबन्धन गरेको हो। शेखर समूहसँग हैन, उनले भने, मुख्यमन्त्रीमा आङ्बोको दाबी आधिकारिक हो। कांग्रेसले सहयोग नगरे गठबन्धनका बारेमा सोच्नुपर्ने बेला आयो। कांग्रेसका विद्रोहीलाई दलले कारबाही गर्न सक्नुपर्छ। गठबन्धन दल माओवादीको दबाबमा कांग्रेसको संस्थापन पक्ष कार्कीको समर्थन फिर्ता गराउन कम्मर कसेर लागेको छ। बैधानिक रूपमा कार्कीले गरेको दाबीलाई अस्वीकृत गराएर हस्ताक्षरको दुरुपयोग गरेका आङ्बोलाई मुख्यमन्त्री बनाउनेसम्मको खेलमा कांग्रेसको संस्थापन पक्ष लागेको स्रोतले बतायो। कार्कीलाई समर्थन गरेका सांसदलाई फिर्ता हुन दबाब दिने काम भइरहेको छ, स्रोतले भन्यो, इतर पक्षमाथि कारबाहीको अनेक डण्डा चलाउने धम्की आइरहेको छ। स्रोतका अनुसार कांग्रेस सभापति शेरबहादुर देउवालगायतका नेताले कार्कीलाई समर्थन गरेका समानुपातिक सांसदहरु इन्दिरा थापा, लीलाकुमारी राई र सुनीताकुमारी गुरुङलगायतलाई हस्ताक्षर फिर्ता गर्न दबाब दिइरहेका छन्। तर, उनीहरु टसमस गर्ने पक्षमा छैनन्। इतर पक्षले चालेको कदमविरुद्ध निर्णय गर्न कांग्रेसको प्रदेश कार्यसम्पादन समितिको बैठक बोलाइएको छ। दलका नेता थापाले बैठक बोलाएका हुन्। तर, संविधान अनुसार मुख्यमन्त्रीमा समर्थन गरेकै आधारमा दलले सांसदलाई कारबाही गर्न मिल्दैन। संस्थापनइतरले कोसीमा गरेको विद्रोहले गठबन्धनभित्र नैतिक संकट उत्पन्न गराएको छ। गठबन्धनको भविष्य अन्योलमा पारेको छ। राजनीतिक विश्लेषक गिरिश भट्टराई आङ्बोको दाबीलाई राजनीतिक बेइमानी भनेर अर्थ लगाउँछन्। यसअघि मुख्यमन्त्रीमा आङ्बोको चर्चा थियो। तर, उनको दाबी त कानुनसंवत देखिएन नी, भट्टराई भन्छन्, संविधानको उपधाराले नै सांसदलाई खुला छाडिदिएको छ। यहाँ त गठबन्धनको कुरै भएन। कांग्रेसको इतर पक्षको विद्रोहबाट प्रदेश स्वायत्त हुनुपर्छ र गठबन्धन तथा केन्द्रको इशाराले प्रदेश चल्दैनभन्ने सन्देश प्रवाह भएको उनले बताए। अर्कोतर्फ गठबन्धनमा हलचल ल्याउन विपक्षी एमालेको ठूलो भूमिका रहेको भट्टराईले बताए। भने, सरकारको नेतृत्व नपाएपनि प्रदेशको राजनीति त एमालेले नै होल्ड गरिरहेको देखियो। गठबन्धन फुटाउने खेलमा एमालेले जित्यो। बल एमालेकै कोर्टमा छ। चुनावदेखिको गठबन्धन फुटाउनु नै एमालेको ठूलो सफलता हो। सरकार गठनका लागि गरिएको प्रयासले प्रदेशमा नयाँ राजनीतिक अभ्यास सुरु भएको भट्टराईको विश्लेषण छ। हिजोका दिनसम्म जे थियो त्यो इतिहास भयो। अब प्रदेश नयाँ शिराबाट अघि बढ्ने देखिन्छ। प्रदेशले नयाँ राजनीतिक बाटो समात्यो, उनले भने, तर, मुख्यमन्त्रीमा दाबी गर्दा सांसदको हस्ताक्षर दुरुपयोग गरेर गठबन्धनका नाममा बदमासी भयो। इन्द्र आङ्बोले राजनीतिक झेल गरे। पदमा पुग्नलाई सांसदको विश्वास जित्नुपर्नेमा त्यसो गर्न सकेनन्। संविधानले नै सांसदलाई स्वतन्त्र छाडेको विषयमा दलका नेताबाट ह्वीप लगाउँछु भनेजसरी आङ्बो अगाडि बढ्दा यस्तो अवस्था आएको उनले बताए। भने, सांसदसांसदको मन जित्न सक्नुपर्ने थियो। तर, पदमा पुग्न हस्ताक्षर दुरुपयोग गरे। सांसदमाथि विश्वासघात गरे। संविधानको अन्तिम प्रावधानमा पुग्दा कोसीको राजनीति रोचक मोडमा पुगेको राजनीतिक विश्लेषक भट्टराईको भनाइ छ। संविधानको अन्तिम प्रवाधानले दलवादलाई चिन्दैन। व्यक्तिवादलाई चिन्छ। आङ्बोले दलबाद समात्न खोज्नु उनका लागि प्रत्युत्पादक भइदियो, भट्टराई भन्छन्, गठबन्धनभित्रकै सांसदला एक्लै अघि बढ्न संविधानको धारा १६८ को ५ ले खोलिएको बाटो समात्दै उनलाई अस्वीकार गरिदिए। त्यहाँ सांसदको गल्ती छैन। तर, सांसदमाथि अनेक दबाब सिर्जना गर्नु चैं राजनीतिक बेइमानी हो। दल नभइकन बहुमत पुर्याउनसक्नेले मुख्यमन्त्री बन्न पाउने बाटो संविधानले खोलिदिएपछि दलको निर्णय सांसदमाथि हाबी गराउनु गलत हुने उनले बताए। संवैधानिक र कानुनी दृष्टिकोणले मुख्यमन्त्रीमा कार्कीको दाबी सही रहेको उनको भनाइ छ। जसले जे भनेपनि कोसीको पछिल्लो राजनीतिक परिस्थितिले सबै सत्ता र स्वार्थमा केन्द्रित छन् भन्ने कुरा थप पुष्टि गरेको भट्टराई बताउँछन्। कोसीले प्रदेशसभाको दोस्रो कार्यकालको छोटो अवधिमै पाँचौं मुख्यमन्त्री पाउँदै छ। नियुक्त हुने नयाँ मुख्यमन्त्रीले ३० दिनभित्र प्रदेशसभाबाट विश्वासको मत प्राप्त गर्न नसके प्रदेश मध्यावधि निर्वाचनमा जाने छ। तर, दलहरु मध्यावधिमा जान तयार छैनन्।"
कोसीमा आज मुख्यमन्त्री नियुक्त गरिँदै,"विराटनगर : संविधानको अन्तिम विकल्प प्रयोग गरेर कोसी प्रदेशमा आज (शुक्रबार) मुख्यमन्त्री नियुक्त गरिँदै छ। प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम मुख्यमन्त्री नियुक्तिका लागि दिएको समयसीमा अपरान्ह ५ बजे सकिँदै छ। दिएको समयभित्र नै मुख्यमन्त्री नियुक्त गरिसक्नुपर्ने हुन्छ। कोसीमा यसअघि संविधानका सबै उपधाराको प्रयोग गरेर सरकार गठन भइसकेको छ। प्रदेश प्रमुखको कार्यालयका निमित्त सचिव एवं प्रवक्ता नरेन्द्र श्रेष्ठले मुख्यन्त्रीमा दुई जनाको दाबी पेस भएको बताए। दाबी पेस गर्नेमध्ये प्रचलित कानुनलाई आधार बनाएर प्रदेश प्रमुखले एक जनालाई मुख्यमन्त्री नियुक्त गर्ने उनको भनाइ छ। कोसीको ९३ सदस्यीय प्रदेशसभामा मुख्यमन्त्रीका लागि दाबी गर्न ४७ प्रदेशसभा सदस्य चाहिन्छ। कार्कीको समर्थनमा एमालेका ३९ र कांग्रेसका ९ जना गरेर ४८ जना प्रदेशसभा सदस्य देखिएका छन्। संविधान र सर्वोच्चको फैसला अनुसार कार्की मुख्यमन्त्री बन्ने देखिन्छ। आङ्बाले पनि गठबन्धनका ४७ जना प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। उनले कांग्रेसका २९, माओवादीका १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना प्रदेशसभाको हस्ताक्षर प्रदेश प्रमुखलाई बुझाएका हुन्। तर, कांग्रेसको संस्थापनइतरका प्रदेशसभा सदस्यहरुले सशरीर प्रदेश प्रमुखसमक्ष उपस्थित भएर आफूहरुको हस्ताक्षर सनाखत गराएका छन्। उनीहरुले आङ्बोले आफूहरुको हस्ताक्षर दुरुपयोग गरेर मुख्यमन्त्रीमा दाबी पेस गरेको बताए। आफूहरुको समर्थन कार्कीलाई रहेको उनीहरुले स्पष्ट पारिसकेका छन्। कोसीले प्रदेशसभाको दोस्रो कार्यकालको छोटो अवधिमै पाँचौं मुख्यमन्त्री पाउँदै छ। नियुक्त हुने मुख्यमन्त्रीले ३० दिनभित्र प्रदेशसभाबाट विश्वासको मत प्राप्त गर्न नसके प्रदेश मध्यावधि निर्वाचनमा जाने छ। तर, दलहरु प्रदेशलाई मध्यावधिमा लैजान तयार छैनन्। प्रदेशसभाको दोस्रो कार्यकालको पहिलो मुख्यमन्त्री एमाले प्रदेश संसदीय दलका नेता हिक्मतकुमार कार्की भएका थिए। संविधानको धारा १६८ को उपधारा २ बमोजिम दुई वा दुईभन्दा बढी दलको समर्थनमा २०७९ पुस २४ गते उनी मुख्यमन्त्री बनेका हुन्। तर, सत्तारुढ जसपा र माओवादीले सरकारलाई दिएको समर्थन गत जेठमा फिर्ता लिएसँगै प्रदेशसभाबाट विश्वास गुमाएपछि कार्कीको नेतृत्वमा रहेको एमाले सरकार गत असार १५ गते ढल्यो। गठबन्धनबाट कांग्रेस प्रदेश संसदीय दलका नेता उद्धव थापा संविधानविपरीत असार २१ गते मुख्यमन्त्री नियुक्त भए। तत्कालीन सभामुख बाबुराम गौतमसमेतको समर्थनमा बहुमत दाबी गरेर मुख्यमन्त्री बनेका उनको नियुक्तिलाई साउन ११ गते सर्वोच्च अदालतले खारेज गरिदियो। त्यसपछि सभामुखलाई राजीनामा गर्न लगाएर पुनः साउन १६ गते थापा मुख्यमन्त्री नियुक्त भए। उनले भदौ ४ गते विश्वासको मत लिँदा पनि संविधानको उल्लंघन गरे। थापालाई सभाको अध्यक्षता गरेका प्रदेशसभा सदस्य इस्राइल मन्सुरीले समेत मत दिएका थिए। त्यसपछि सर्वोच्चले भदौ २१ गते थापालाई पदमुक्त गर्दै एमाले नेता कार्कीलाई मुख्यमन्त्री नियुक्त गर्न परमादेश जारी गरेको थियो। त्यही परमादेशबाट संविधानको धारा १६८ को उपधारा ३ बमोजिम प्रदेशसभाको सबैभन्दा ठूलो दलको नेताको हैसियतमा कार्की पुनः भदौ २२ गते प्रदेशको चौथो मुख्यमन्त्री नियुक्त भएका थिए। प्रदेशसभाबाट विश्वासको मत प्राप्त गर्नसक्ने आधार नबनेपछि असोज २० गते उनले राजीनामा दिएसँगै प्रदेशमा उपधारा ५ बमोजिम नयाँ सरकार गठनको बाटो खुलेको थियो। यो उपधारा अनुसार जुनसुकै दलको भएपनि बहुमत पुयाउनसक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्न सक्ने व्यवस्था छ।"
कोशी सरकार गठनमा राप्रपाले तत्काल कसैलाई समर्थन नगर्ने,"काठमाडौं : राष्ट्रिय प्रजातन्त्र पार्टीले कोसी सरकार गठनमा कसैलाई समर्थन नगर्ने भएको छ। शुक्रबार बिहान बसेको पदाधिकारी बैठकले कोसी प्रदेश सरकारको गठन प्रक्रियामा हाललाई कसैलाई समर्थन नदिने निर्णय गरेको हो। राप्रपाका प्रवक्ता मोहन श्रेष्ठले पछिल्लो विकसित स्थितिलाई नियाल्ने र उपयुक्त समयमा निर्णय लिने जानकारी दिए। प्रदेश प्रमुखले कोसी सरकार गठनमा शुक्रबार साँझ पाँच बजेसम्मलाई समय दिएका छन्। प्रदेशको मुख्यमन्त्रीमा नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बो र नेपाली कांग्रेसका प्रदेशसभा सदस्य केदार कार्कीले बिहीबार दाबी पेस गरेका छन्। कोसीको ९३ सदस्यीय प्रदेशसभामा मुख्यमन्त्रीका लागि दाबी गर्न ४७ प्रदेशसभा सदस्य चाहिन्छ। कार्कीको समर्थनमा एमालेका ३९ र कांग्रेसका ९ जना गरेर ४८ जना प्रदेशसभा सदस्य देखिएका छन्। संविधान र सर्वोच्चको फैसला अनुसार कार्की मुख्यमन्त्री बन्ने देखिन्छ। आङ्बाले पनि गठबन्धनका ४७ जना प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। उनले कांग्रेसका २९, माओवादीका १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना प्रदेशसभाको हस्ताक्षर प्रदेश प्रमुखलाई बुझाएका हुन्। तर, कांग्रेसको संस्थापनइतरका प्रदेशसभा सदस्यहरुले सशरीर प्रदेश प्रमुखसमक्ष उपस्थित भएर आफूहरुको हस्ताक्षर सनाखत गराएका छन्। उनीहरुले आङ्बोले आफूहरुको हस्ताक्षर दुरुपयोग गरेर मुख्यमन्त्रीमा दाबी पेस गरेको बताए। आफूहरुको समर्थन कार्कीलाई रहेको उनीहरुले स्पष्ट पारिसकेका छन्। कोसीमा राप्रपाका ६ सांसद छन्। नेपाली कांग्रेसहित गठबन्धनबाट नेकपा माओवादी केन्द्र,एकीकृत समाजवादी र जनता समाजवादी पार्टीका ४७ सांसद छन्।"
कोसी सरकारबारे निर्णय गर्न राप्रपाको पदाधिकारी बैठक जारी,"काठमाडौं : राष्ट्रिय प्रजातन्त्र पार्टीको पदाधिकारी बैठक जारी छ। कोशी प्रदेशमा नयाँ विकसित राजनीतिक परिस्थितिबारे समीक्षासहित आवश्यक निर्णय लिन राप्रपाको पदाधिकारीको बैठक बसेको हो। पार्टीको मुख्यालय धुम्वाराहीमा बसिरहेको बैठकमा कोसीको मुख्यमन्त्रीमा कसलाई साथ दिनेनदिनेबारे निर्णय हुने जनाइएको छ। साथै बैठकमा मुलुकको समग्र राजनीतिक अवस्थाबारे पनि छलफल हुने प्रचार विभाग प्रमुख एवं प्रवक्ता मोहनकुमार श्रेष्ठले जानकारी दिए। कोसीमा नयाँ सरकार गठनका लागि शुक्रबार साँझ बजेसम्मका लागि प्रदेश प्रमुखले समय दिएका छन्। प्रदेशको मुख्यमन्त्रीमा नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बो र नेपाली कांग्रेसका प्रदेशसभा सदस्य केदार कार्कीले बिहीबार दाबी पेस गरेका छन्। कोसीको ९३ सदस्यीय प्रदेशसभामा मुख्यमन्त्रीका लागि दाबी गर्न ४७ प्रदेशसभा सदस्य चाहिन्छ। कार्कीको समर्थनमा एमालेका ३९ र कांग्रेसका ९ जना गरेर ४८ जना प्रदेशसभा सदस्य देखिएका छन्। संविधान र सर्वोच्चको फैसला अनुसार कार्की मुख्यमन्त्री बन्ने देखिन्छ। कोसीमा राप्रपाका ६ सांसद छन्। नेपाली कांग्रेसहित गठबन्धनबाट नेकपा माओवादी केन्द्र,एकीकृत समाजवादी र जनता समाजवादी पार्टीका ४७ सांसद छन्।"
'सभापतिजीलाई सुनाइदिनुहोस् शेखर कोसीबाट पछि हट्दैन',"कोसी प्रदेशको सरकार गठनमा राष्ट्रपतिले चासो राखेको प्रति कांग्रेसका केही नेताहरूले असन्तुष्टि व्यक्त गरेका छन्। कांग्रेसका एक नेताले अन्नपूर्णसँग भने,'राष्ट्रपतिको गरिमा पौडेलले कायम राख्न सकेनन्। उनी प्रत्यक्ष राजनीतिमा संलग्न हुनुहुँदैनथ्यो। ' काठमाडौं : कांग्रेस सभापति शेरबहादुर देउवालगायत कांग्रेस नेताहरूले नेता शेखर कोइरालालाई कोशी प्रदेशको सरकार गठन प्रक्रियामा सत्ता गठबन्धनको निर्णय मान्न आग्रह गरेका छन्। बिहीबार बिहान बालुवाटारमा सत्ता गठबन्धनले कोसी प्रदेशमा माओवादीका तर्फबाट इन्द्रबहादुर आङ्बोलाई मुख्यमन्त्री बनाउने सहमति गरेको थियो। तर,त्यसलाई इन्कार गर्दै एमालेको समर्थनमा कांग्रेस नेता कोइरालाले केदार कार्कीलाई मुख्यमन्त्रीमा अघि सारेका छन् । कार्कीले एमालेसहित आफू पक्षीय सांसदहरूको हस्ताक्षर पेश गरी मुख्यमन्त्रीमा दावी गरेका छन्। गठबन्धनको तर्फबाट आङ्बोले समेत मु्ख्यमन्त्रीमा दावी गरेका छन्। गठबन्धनभित्रै फुट आएपछि कोसी प्रदेशको सरकार गठन प्रक्रिया पेचिलो बनेको छ। आफ्नो निर्णयबाट कांग्रेस नेता कोइराला पछि नहट्ने बताएका छन्। कोसी प्रदेशमा मुख्यमन्त्रीको दावी गर्दै गठबन्धनको तर्फबाट माओवादीका आङ्बोलाई उठाएको छ भने कोइराला पक्षीय कांग्रेसले आफ्ना ८ सहित एमाले सांसदको समर्थनमा कार्कीलाई अघि सारेको छ। कोसीको विषयमा यसअघि पनि नेता कोइरालाले पटकपटक पार्टी सभापति देउवालाई भेटेरै उद्धव थापाको स्थानमा अर्को कोही व्यक्तिलाई उठाउन प्रस्ताव गरेका थिए । उक्त विषयलाई सभापतिले नजर अन्दाज गरेपछि कांग्रेसमा अस्तित्व जोगाउने भन्दै कोइराला अघि बढेका छन्। कार्कीले नेकपा एमालेका ३९ र कांग्रेसका ८ गरी कूल ४७ सांसदको हस्ताक्षरसहित मुख्यमन्त्रीमा दाबी पेश गरिसकेका छन् । कांग्रेससहित माओवादी, एकीकृत समाजवादी, जसपालगायतले माओवादी संसदीय दलका नेता आङ्बोलाई समर्थन गरेका छन्। बिहीबार प्रदेश प्रमुख परशुराम खापुङ्गलाई भेटेर कार्की र आङ्बोले मुख्यमन्त्रीमा दाबी पेश गरेका हुन् । नेता कोइरालालाई पछि सर्न भन्दै राष्ट्रपति रामचन्द्र पौडेल, प्रधानमन्त्री पुष्पकमल दाहाल 'प्रचण्ड' र कांग्रेस नेता ज्ञानेन्द्र कार्कीले फोनमा कुरा गरेको स्रोतले बताएको छ। तर, कोइरालाले आफू कुनै पनि हालतमा पछि नहट्ने जवाफ दिएका छन्। कोसी प्रदेशको सरकार गठनमा राष्ट्रपति पौडेलले चासो राखेकोप्रति कांग्रेसका केही नेताहरूले असन्तुष्टि व्यक्त गरेका छन्। कांग्रेसका एक नेताले अन्नपूर्णसँग भने,'राष्ट्रपतिको गरिमा पौडेलले कायम राख्न सकेनन्। उनी प्रत्यक्ष राजनीतिमा संलग्न हुनुहुँदैनथ्यो। ' कोइराला निकट कांग्रेसकै एक केन्द्रीय सदस्यका अनुसार शुक्रबार बिहान राष्ट्रपति पौडेलले शेखरलाई फोन गरेर कोसीमा मिलेर र मिलाएर जान सुझाव दिएका थिए । पौडेललाई जवाफ दिँदै कोइरालाले भने, सुर्वणशमशेर,गणेशमान सिंह र वीपी कोइरालाको पार्टीलाई धरापमा पार्ने स्थिति ल्याउने काम नेतृत्वबाट भयो । मैले खेलेको भूमिका पार्टी बचाउनका लागि हो । म यो कदमबाट पछाडि हट्दिन । पार्टी सभापति,उपसभापति, महामन्त्रीसँगै अन्य पदाधिकारी र अरु शीर्ष नेताले पनि यो विषय बुझ्नुपर्छ । कोइरालाको भनाइ उदृत गर्दै स्रोतले भन्यो, सभापति, महामन्त्रीहरू र नेता कृष्ण सिटौलालगायतले माओवादीका आङ्बोलाई मुख्यमन्त्री छाड्न तयार हुनु भएको कुरा मैले प्रचण्डको मुखबाट सुन्नुपर्यो, कस्तो पार्टी बनायौं हामीले ? राष्ट्रपतिपछि ज्ञानेन्द्रबहादुर कार्कीले समेत कोइरालालाई फोन गरेका थिए। कार्कीले कोइरालालाई मिलेन जान सुझाव दिएका थिए। तर, कोइरालाले जवाफमा भने,' तपाईंहरूले संविधान पढ्नुभएको छ ? कसरी कोसीका सांसदलाई कारबाही गर्न र फिर्ता बोलाउन मिल्छ ? सभापति देउवाजीलाई भनिदिनू कोशीमा शेखर ब्याक हुँदैन । 'तपाईंहरुले आफ्नो समूहको व्यक्ति बाहेक अर्को व्यक्ति उभ्याउन खोज्नु भएन । यसमा पार्टीका पदाधिकारी र सिनियर नेता सबै एकजुट हुनुभयो । तपाईहरु कांग्रेसको अस्तित्व नै मेटाउन लागि पर्नुभयो,' कोइरालाले कार्कीलाई जवाफ दिए।' प्रधानमन्त्री दाहालले फोन गर्दा समेत कोइरालाले आङ्बोलाई पछि सार्नुहोस्, केदारजी पछि हट्नुहुन्न भन्ने जवाफ दिएको स्रोतले बताएको छ। कोइरालाले कोसी सरकार गठनको प्रक्रियामा महामन्त्रीद्वय विश्वप्रकाश शर्मा र गगन थापा मौन रहनुले आफू आश्चर्यचकित भएको समेत निकटवर्तिलाई बताएका छन्।"
देशमा अनियमितता बढ्यो : नेता केसी,"नुवाकोट : नेपाली कांग्रेसका नेता तथा प्रतिनिधि सभा सदस्य अर्जुननरसिंह केसीले देशमा व्यापक अनियमितता बढेको दावी गरेका छन्। भ्रष्टाचारले देश समस्यामा परेको अवस्थामा समेत गठबन्धन सरकारले देशलाई सन्तुलनमा राख्न नसकेको नेता केसीले बताए। नुवाकोटको पिपलटारमा शुक्रबार आयोजित कार्यक्रममा नेता केसीले देश भ्रष्टाचारले चुर्लुम डुबेको दावी गरे। सरकारले देशलाई सन्तुलनमा राख्न नसकेको उल्लेख गर्दै नेता केसीले मिलेर खानकै लागि गठबन्धन बनेको र यो असफलतातर्फ गएको आरोप लगाएका छन्। नेता केसीले दलहरू मिलेर ३० वर्षे पञ्चायत, १०४ वर्षे राणा शासन, २३८ वर्षे राजतन्त्र अन्त्यका लागि गरेको आन्दोलन र संघर्षको मर्मलाई अहिले भ्रष्टाचारले छोपेको गुनासो गरे। उनले भ्रष्टाचार र तस्करीमा राज्यका संयन्त्र लागेको बताउँदै अहिले नेपाल र नेपाली जनतामाथि दलीय डकैती भइरहेको पनि आरोप लगाए। उनले देशमा प्रणाली परिवर्तन गरी जनताको पक्षमा कार्य गर्नुपर्ने बताए। केसीले देश वैदेशिक ऋणको भारीले थिचिएको कारण अर्थतन्त्र जटिलतामा पुगेको बताए। ५० प्रतिशत वैदेशिक ऋण पुग्नुले कहालीलाग्दो स्थिति भएको समेत उनको भनाइ छ। उनले देशमा सरकारले यतिखेर बेइमानी गरेको, अव्यवस्थालाई प्रश्रय दिएको, विधि र विधि विधान मिचेको, देशको लक्ष्यलाई भुलेको र सबैलाई मिलाएर लैजान नसकेको आरोप लगाए। उनले आफ्नै दल नेपाली कांग्रेसको नेतृत्वप्रति असहमति जनाउँदै विधि, प्रक्रिया र लोकतन्त्रको मर्मलाई भुलेको आरोप लगाएका छन्।"
पर्यटनको सेतु पाटेबाघ,"गुलरिया : बर्दिया राष्ट्रिय निकुञ्जमा विश्वकै लोपोन्मुख वन्यजन्तु पाटेबाघ हेर्नका लागि जाने स्वदेशी तथा विदेशी पर्यटकको संख्या बढ्दै गएको छ। संख्या वृद्धिसँगै पाटेबाघ पर्यटनको सेतु बनेको छ। पर्यटन व्यवसाय गर्ने होटल व्यवसायी, पर्यटक घुमाउने एजेन्सीहरू भनौं वा प्रकृति पथ प्रर्दशकहरू अचेल पाहुनाहरूलाई बाघ देखाएरै व्यवसाय बढाउन प्रयत्नशील छन्। बर्दियामा मात्र होइन काठमाडौंका ट्रेकिङ एजेन्सीहरू पनि पछिल्लो समय बाघपर्यटनकै प्रचार प्रसारमा छन्। अक्टुबरमा बाघ हेर्नकै लागि विदेशी पाहुनाहरूले होटलहरूको बुकिङ सुरु गरिसकेको टाइगर ट्रयाक नेपाल बर्दियाका सञ्चालक हेमन्त आचार्यले बताए। दर्जनौ पाहुनाहरूले होटल बुक गरिसकेका छन् यो क्रम बढ्दो छ। उनका अनुसार कोरोना महामारीपछि धेरै कुरा सहज भएकाले पनि पर्यटकहरू आउन थालेका हुन्। बर्दिया निकुञ्ज भित्र धेरै झाडी छैन। धेरै टाढासम्म खुला आँखाले देखिन्छ। पानी पोखरी, घाँसे मैदान लगायत राजमार्गमा पनि सजिलै बाघ देख्न पाइन्छ। आचार्यले थपे 'अन्यत्र गन्तव्यहरूमा बाघ नदेखेका पर्यटकहरूले पनि बर्दियामा बाघ देख्छन्। विदेशी पर्यटकहरूले भारतमा भन्दा जैविक विविधता अवलोकन गर्न नेपाल मन पराउने गरेका छन्।' पछिल्लो समय पर्यटन व्यवसायीहरूले बाघकै नाम जोडेर प्रचार गर्छन्। बाघका नाममा धेरै पर्यटकहरू भित्रिने गरेका छन्। बर्दियामा विगतका वर्षभन्दा पर्यटकको संख्या उल्लेख्य मात्रामा बृद्धि भएको बर्दिया राष्ट्रिय निकुञ्जका प्रमुख संरक्षण अधिकृत अशोक भण्डारी बताउँछन्। आर्थिक वर्ष ०७७७८ मा २१ हजार पर्यटक बर्दिया भित्रिएकोमा ०७८७९ मा साढे २४ हजार पर्यटकले निकुञ्ज अवलोकन गरे। विशेषगरी स्वदेशी तथा विदेशी पर्यटकहरू आउने क्रम बढेको छ। सार्क मुलुकका पर्यटकहरू साविककै बराबरीमा छन्। उनले भने गत आथिक वर्षमा पर्यापर्यटनबाट निकुञ्जले २ करोड भन्दा बढी राजस्व संकलन गरेको छ। पछिल्लो गणना अनुसार नेपालमा ३५५ वटा पाटेबाघ छन्। जसमध्ये चितवनमा १२८, बर्दिया १२५, पर्सा ४१, शुक्ला ३६ र बाँके राष्ट्रिय निकुञ्जमा २५ वटा पाटेबाघ रहेको सरकारी तथ्यांक छ। निकुञ्जमा घाँसे मैदान, बासस्थान व्यवस्थापनसँगै चोरीशिकार नियन्त्रण भएकोले बाघको संख्या बढेको अधिकृत भण्डारीको भनाइ छ। गत वर्ष बर्दियामा उल्लेख्य पर्यटकहरू आए। स्वदेशी र विदेशी दुवै पर्यटक बर्दिया आउँछन्। गैंडा क्याम्पका सञ्चालक रामजी थापाले भने सबैभन्दा बढी पर्यटक बाघ हेर्नकै लागि आउँछन्। जंगल सफारी र बाघ हेर्ने अधिकांस पर्यटकको चाहाना हुन्छ। गत वर्ष ९५ प्रतिशतभन्दा बढी पर्यटकले जंगलमा बाघ देखेको पर्यटन व्यवसायी थापाको दाबी छ। निकुञ्जमा बाघ देखेर घर फर्केका पर्यटकले साथीभाइलाई सुनाएपछि थप पर्यटकहरू बर्दिया आउन प्रेरणा बन्ने गरेको पाइन्छ।"
बहुमूल्य सामान देखाएर ठगी गर्ने ६ जना पक्राउ,"काठमाडौं : बहुमूल्य सामान देखाएर विभिन्न प्रलोभनमा पारेर ठगी गर्ने ६ जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले झापाका अनिल गदाइली, ललितपुरका रमेश नापित, मकवानपुरका सत्यनारायण कपाली, काभ्रेपलाञ्चोकका विकास श्रेष्ठ, ओखलढुंगाका लालबहादुर सुनुवार र मकवानपुरकै मुरली न्यौपानेलाई पक्राउ गरेको हो। गदाईलीको साथबाट प्राचीन पुरातात्विक सामान अन्दाजी दुई करोड मूल्यमा खरिद बिक्री गर्ने भनी बाहाना बनाई झुक्याएर ठगी गर्ने व्यक्तिको साथबाट त्रिभुजआकारको अटोफायर र क्रिष्टल मालासहित ठगी गर्ने कार्यमा संलग्न रहेका उनीहरूलाई काठमाडौंको कागेश्वरीबाट पक्राउ गरिएको प्रहरी उपीक्षक रविन्द्र रेग्मीले बताए।"
शान्ति सेनामा कार्यरत एक नेपाली सैनिकको मृत्यु,काठमाडौं : शान्ति सेनामा कार्यरत एक नेपाली सैनिकको मृत्यु भएको छ। शान्ति स्थापना कार्यका लागि कंगोमा रहेका भुपजित राईको मृत्यु भएको नेपाली सेनाले जानकारी दिएको छ। नरसिंहदल गणको उनान्तीसौँ डफ्फामा कार्यरत राईको शुक्रबार निधन भएको हो। खोटाङको फक्टाङ्ग गाउँपालिका८ का राई केही समयदेखि बिरामी रहेको नेपाली सेनाले जनाएको छ। थप उपचारका लागि कंगोको बुनियास्थित मोरोक्कान लेभल दुई अस्पताल लगिए पनि उनको उपचारकै क्रममा मृत्यु भएको थियो। राईको पार्थिव शरीर स्वदेश ल्याउन आवश्यक समन्वय भइरहेको नेपाली सेनाले जनाएको छ।
कोसी प्रदेशमा प्रहरीको रक्तदान,"विराटनगर : कोसी प्रदेशमा नेपाल प्रहरीले शुक्रबार खुला रक्तदान कार्यक्रमको आयोजना गरेको छ। रगतको अभाव हुन नदिन ६८ औं प्रहरी दिवसका अवसरमा रक्तदान गरिएको हो। प्रहरी प्रमुख प्रमुख डीआईजी राजेशनाथ बास्तोलाले प्रदेशका १४ वटै जिल्लाका विभिन्न स्थानमा रक्तदानको आयोजना गरिएको जानकारी दिए। उनका अनुसार पायक पर्ने स्थानमा प्रहरी कार्यालयहरुले रक्तदान कार्यक्रम सञ्चालन गरेका हुन्। प्रदेश राजधानी विराटनगरमा पनि रक्तदान गरिएको छ। विराटनगर महानगरपालिकाकी उपमेयर शिल्पा निराला कार्कीको प्रमुख आतिथ्य तथा नेपाल प्रहरी अस्पताल बेलबारी र नेपाल रेडक्रस सोसाइटीको प्राविधिक सहयोगमा विराटनगरको ट्राफिक चोकमा रक्तदानको आयोजना गरिएको हो। कार्कीले कोसी प्रदेश प्रहरी तालिम केन्द्र विराटनगरका समादेश एसएसपी राजन अधिकारीलाई ब्लड ब्याग हस्तान्तरण गरेर कार्यक्रमको उद्घाटन गरिन्। कार्यक्रममा नेपाल प्रहरीका ५९, सशस्त्रका १३, नेपाली सेनाका ४ र सर्वसाधारण ३० गरेर १ सय ६ जनाले रक्तदान गरेका छन्। संकलित १ सय ६ पिन्ट रगत रक्तसञ्चार केन्द्रलाई हस्तान्तरण गरिएको छ। कार्यक्रममा डीआईजी बास्तोलासहित नेपाल प्रहरी श्रीमती संघकी कोसी प्रदेश अध्यक्ष अजिता देवकोटा बास्तोला, कोसी प्रदेश प्रहरी कार्यालय विराटनगरका एसएसपी जयराज सापकोटा, मोरङ प्रहरी प्रमुख एसपी दीपक पोखरेलसमेतका अधिकारी, प्रहरी कर्मचारी, नेपाली सेनालगायत उपस्थित थिए।"
गैरव्यावसायिक क्रियाकलापमा संलग्न एक सय ७७ फर्म माथि कारबाही,"काठमाडौं : उपभोक्ता हित संरक्षण तथा स्वच्छ बजार कायम गर्न वाणिज्य, आपूर्ति तथा उपभोक्ता संरक्षण विभागले बजार अनुगनमलाई तीव्र बनाएको छ। विभागले चाडपर्व लक्षित बजार अनुगमन कार्ययोजनाअनुसार सरोकार भएका निकायको समन्वयमा १० वटा विषयगत र दुई वटा विशेष निगरानी टोली खटाएर बजार अनुगमन गरिरहेको छ। यही असोज १ देखि २५ गतेसम्म विभागले काठमाडौं उपत्यकाभित्रका दैनिक उपभोग्य खाद्यान्न, माछामासु, औषधि तथा तरकारीजन्य छ सय ७९ व्यावसायिक फर्मको अनुगमन गरी एक सय ७७ फर्मलाई विभिन्न कसुरमा कारबाही गरेको छ। विभागले गैरव्यावसायिक क्रियाकलाप गर्ने ती फर्ममाथि कारबाही गरी रु ५४ लाख ६७ हजार जरिवाना तिराएको छ। यस्तै एक सय ८५ फर्मसँग थप कागजात माग तथा दुई सय ९३ फर्मलाई व्यावसायिक सुधारका लागि निर्देशन दिएको विभागका महानिर्देशक तीर्थराज चिलुवालले जानकारी दिए। विभागले अनुगमनका क्रममा कुलेश्वरबाट जफत गरेको ७० हजार मेट्रिकन चिनी साल्ट ट्रेडिङ कर्पोरेशनले सहुलियत दरमा बिक्री गरिरहेको छ। उक्त चिनी साल्ट ट्रेडिङले प्रतिकिलो एक सय एक रुपैयाँ ५० पैसामा खरिद गरी सुपथ मूल्य पसलमार्फत प्रतिकिलो ९७ मा बिक्री गरेको हो। बजारमा देखिएको चिनीको अभावलाई न्यूनीकरण गरी आपूर्ति प्रणाली सहज गर्न स्वदेशी उद्योगले अन्य औद्योगिक प्रयोजनका लागि अग्रीम बिक्री सम्झौता गरिसकेको एक हजार मेट्रिक टन चिनी उपभोक्ताको सहज पहुँच पुग्ने गरी बजारमा पठाउने तयारी गरिएको विभागका महानिर्देशक चिलुवालले जानकारी दिए। चिनी सञ्चय गर्ने तथा अस्वाभाविक मूल्य वृद्धि गर्ने व्यवसायीको गोदामस्थल पहिचान गरी कारबाही गर्ने तथा सञ्चय गरेको चिनीलाई सहज र वास्तविक मूल्यमा बजारमा आपूर्ति गराउन निरन्तर लागि परेको विभागले जनाएको छ। जीराको अस्वाभाविक मूल्यवृद्धि भइरहेका सन्दर्भमा विभागले सूक्ष्म अनुगमन गरिरहेको महानिर्देशक चिलुवालको भनाइ छ। चोभारस्थित एक गोदामस्थलबाट २५ हजार किलो जीरा सञ्चय भएको पाइएको र उक्त जीरा तुरुन्त बजारमा प्रवाह गर्नेगरी काम अगाडि बढाइएको विभागले जनाएको छ। विभागबाट खटिएको अनुगमन टोलीले जीरा, चिनी, पिउने पानीलगायत काठमाडौं उपत्यकाका नौ वटा खाद्यजन्य वस्तु सञ्चय गर्ने व्यवसायीको गोदाम र व्यापारिकस्थल सिलबन्दी गरी अनुसन्धानको प्रक्रिया अगाडि बढाएको छ। नियमित रुपमा बजार अनुगमन मार्फत स्वच्छ र प्रतिस्पर्धी बजार कायम गरी उपभोक्ताको हित संरक्षण कार्यमा विभाग क्रियाशील रहेको महानिर्देशक चिलुवालको भनाइ छ। बजारमा देखिने गैरव्यावसायिक क्रियाकलाप, उपभोक्ता ठगी, अनुचित व्यापारिक क्रियाकलाप, बिलबिजक जारी नगर्ने, न्यून गुणस्तरीय वस्तुको बिक्री वितरणलगायतक्रियाकलापलाई न्यूनीकरण गर्न तथा स्वच्छ बजार कायम गरी उपभोक्ताको अधिकार संरक्षण गर्न विभाग निरन्तर रुपमा क्रियाशील रहेको छ। विभागको नेतृत्वमा खाद्य प्रविधि तथा गुण नियन्त्रण, औषधि व्यवस्था, आन्तरिक राजस्व, नेपाल गुणस्तर तथा नापतौल, पशुसेवा र जिल्ला प्रशासन कार्यालय, काठमाडौंको सहभागितामा संयुक्त बजार अनुगमन भइरहेको छ।"
राहुल महरालाई पुर्पक्षका लागि थुनामा पठाउने आदेश,"काठमाडौं : काठमाडौं जिल्ला अदालतले राहुल महरालाई पुर्पक्षका लागि थुनामा पठाउने आदेश दिएको छ। न्यायाधीश डण्डपाणि शर्माको इजलासले सुन तस्करी प्रकरणमा पक्राउ परेका महरालाई थुनामा पठाउने आदेश भएको स्रेस्तेदार रामु शर्माले बताए। भेपभित्र सुन लुकाएर ल्याएको आरोपमा उनलाई प्रहरीको केन्द्रीय अनुसन्धान व्युरोले पक्राउ गरेको थियो। उनीमाथि आपराधिक विश्वासघात, भन्सार चोरी तथा संगठित अपराध सम्बन्धी कसूरमा मुद्दा चलाउन माग गरिएको छ।"
लागूऔषधसहित मेडिकल सञ्चालक पक्राउ,"उदयपुर : मेडिकल सञ्चालकहरूबाटै लागूऔषधको कारोबार हुन थालेपछि प्रहरीले छापा मार्न थालेको छ। यसअघि जिल्लाका बोर्डर क्षेत्रमा मात्र केन्द्रित भएको प्रहरीले पछिल्लो पटक सेवनकर्ता पक्राउका क्रममा मेडिकल सञ्चालकले बिक्री गर्ने गरेको सूचना दिएसँगै नयाँ तथ्य खुलेको हो। केही दिनअघि चौदण्डीगढी नगरपालिका केन्द्र बेलटारस्थित मेडिकल सञ्चालक लागूऔषधसहित पक्राउ परेसँगै मेडिकल सञ्चालकहरूप्रति निगरानी बढाउँदै गएको प्रहरीले अर्को मेडिकल सञ्चालकलाई पक्राउ गरेको छ। जिल्ला प्रहरी कार्यालयका प्रमुख एसपी रमेश थापाका अनुसार सदरमुकाम गाईघाटबाटै २ हजार ५० ट्याब्लेट लागू औषधसहित मेडिकल व्यवसायी पक्राउ परेका हुन्। पक्राउ पर्नेमा त्रियुगा नगरपालिका ११ डिएमगेटस्थित काल्स फार्मेसीका सञ्चालक ३० वर्षीया सरिता चौधरी रहेको उनले बताए। मेडिकलबाट प्रतिबन्धित औषधि बिक्री वितरण भइरहेको भन्ने विशेष सूचनाका आधारमा विशेष टोलीले फार्मेसीमा खानतलासी गर्दा प्रतिवन्धित औषधि फेला परेको एसपी थापाले बताए। चौधरीको फार्मेसीबाट स्पासपेन १ हजार ९६० ट्याब्लेट र बेगाबेलेन ८ पत्ताको ८० ट्याब्लेट बरामद गरिएको उनले बताए। उनका अनुसार बरामद औषधिसहित प्रहरी कार्यालयमा राखिएकी चौधरीलाई थप अनुसन्धान गर्न विराटनगरस्थित औषधि व्यवस्था विभाग पठाइएको छ। यसैबीच जिल्लामा लागूऔषध कारोबार र प्रयोगकर्ताको गतिविधि निस्तेज पार्न मिसन ड्रग इन्टरसेप्ट (एमडीआई) सञ्चालन गरेको प्रहरीले दुई जनालाई नियन्त्रणमा लिएको छ। सिराहको कदमाह हुँदै उदयपुर आउँदै गरेका ३५ वर्षीय विकास भनिने चन्द्रशेखर राई र ३० वर्षीय विगेश राईको साथबाट ठूलो मात्रामा प्रतिबन्धित लागूऔषध बरामद भएको प्रहरीले जनाएको छ। विशेष सूत्रबाट प्राप्त जानकारीका आधारमा शंकास्पद देखिएपछि त्रियुगा नगरपालिका६ लालपत्तास्थित प्रहरी चौकीको टोलीले चेकजाँच गर्दा जम्मा ७५ एम्पुल लागूऔषध फेला परेको डीएसपी तथा सूचना अधिकारी हरिनन्दन चौधरीले बताए। घटनामा प्रयोग गरिएको स६प ८५४२ नम्बरको स्कुटर चालक चन्द्रशेखर त्रिनपा १० बोक्सेका स्थानीय हुन्। त्यस्तै सोही स्कुटरको पछाडि सवार (लागूऔषध बोक्ने)बिगेशको घर भने त्रिनपा११ शिवालयटोल हो। डीएसपी चौधरीका अनुसार स्कुटर सवार उनीहरूको साथबाट फेनार्गन २५ एम्पुल, ब्रुपिनोर्फिन २५ एम्पुल, डाइजेपाम २५ एम्पुल बरामद भएको छ। दुवैलाई हिरासतमा राखी थप अनुसन्धान सुरु गरिएको उनले बताए।"
श्रीमतीको हत्या गरेर दुर्घटनाको नाटक गर्ने मुखिया पक्राउ,"राजविराज : दुर्घटनामा मृत्यु भएकी भनिएको महिलाको सडक दुर्घटनामा नभई टाउकोमा ढुंगा प्रहार गरी हत्या गरेको आरोपमा उनकै श्रीमान पक्राउ परेका छन्। प्रहरीले प्रमाणहरू संकलन गरेपछि घटनाको करिब एक महिनापछि रूपनी गाउँपालिका३ हर्दियाका हरेराम मुखियालाई हत्या आरोपमा कारबाही थालिएको सप्तरीका डीएसपी ढुण्डीराज नेउपानेले बताए। गत भदौ २८ गते राति पौने ११ बजे रूपनी गाउँपालिका१ स्थित विद्युत कार्यालय नजिक राजविराज रूपनी सडक खण्डमा स४प ५७६० नम्बरको मोटरसाइकल दुर्घटनाग्रस्त अवस्थामा फेला परेको थियो। घटनामा मोटरसाइकल पछाडि सवार रूपनी गाउँपालिका३ हर्दियाकी ३७ वर्षीया शिलावती मुखिया मृत अवस्थामा फेला परेकी थिइन्। मोटरसाइकल चालक उनका श्रीमान ३८ वर्षीय हरेराम मुखिया भने सडकमा लडेको अवस्थामा भेटिएका थिए। मोटरसाइकल र मोटरसाइकलमा बाँधिएका घरायसी सामानहरूमा कुनै क्षति पुगेको थिएन। दुर्घटना भएको खबर सुनेर हेर्न जाने स्थानीयवासीले उतिबेलै घटना शंकास्पद रहेको बताएका थिए। दुर्घटना भनिएको सवारी साधन र मोटरसाइकलमा बाँधिएको सामानमा क्षति नपुगेको, चालकलाई चोट नलागेको, मोटरसाइकल लडेको बलौटे ठाउँमा गम्भीर चोट लाग्ने अवस्था नरहेको, मृतकभन्दा २० फिट टाढा रहेको ढुंगामा रगत लागेको घटनास्थल हेर्नेहरूले हत्या भएको बताए। कतिपयले उतिबेलै घटनास्थलबाट फेसबुकमा शंकास्पद दुर्घटना भनेर लेखे। मुखिया दम्पति हर्दियास्थित घर जानका लागि सहज बाटो नगएर घुमाउरो बाटो लागेकोमा पनि गाउँलेहरूको शंका थियो। जिल्ला प्रहरी कार्यालयले तत्काल प्रेस विज्ञप्ति जारी गरेर दुर्घटनामा महिलाको मृत्यु र उनका श्रीमान घाइते भनेर जनाएको थियो। महिलाको दुर्घटनामा नभई हत्या भएको आशंका गर्दै मृतकका माइती पक्षले उजुरी दियो। मृतककी आमा सिरहाको लहानकी देबसुनैर मलाहाले हरेरामले पछिल्लो समय घरेलु हिंसा गर्ने गरेको र झगडाका विषयमा पटकपटक प्रहरी कार्यालयमा छलफल भएको जानकारी दिइन्। श्रीमती काली, नराम्री भई भनेर झगडा गरिरहने हरेरामले आफन्तमै साली नाता पर्ने युवतीसँग विवाह गर्न चाहेको रहस्य पनि उनले खोलिन्। चोटपटक नलागे पनि अस्पताल भर्ना भएका हरेराम घाइते नरहेको भन्दै चिकित्सकहरूले पनि आशंका गरे। त्यसदिन बिहान मुखिया दम्पति घरायसी सामान किनमेल गर्न सीमावर्ती भारतको भीमनगर गएका थिए। भिमनगरबाट रूपनी पुग्न मुखियाले ५ घण्टा लगाएका थिए। जानकारहरूका अनुसार मोटरसाइकलमा भिमनगरदेखि रूपनी पुग्न एक घण्टा समय मात्र लाग्छ। सप्तरीभन्दा बाहिरै बाटोमा मार्न धेरै ठाउँमा मोटरसाइकल रोकेको तर प्रयास सफल नभएपछि रूपनी नजिक आएर सुनसान रातको समयमा घटना गरेको प्रहरी अनुसन्धानले देखाएको छ। पोलिग्राफ परीक्षणमा ८० प्रतिशत नेगेटिभ बयान दिएका मुखियाले सिम्राहास्थित होटलमा श्रीमतीलाई समेत मादक पदार्थ खुवाएको रहस्यबारे प्रहरी खोजीमा जुटेको छ। अभद्र व्यवहारमा मुद्दा चलाएर अनुसन्धान गरिरहेको प्रहरीले हत्या गरी नाटक मञ्चन गरेर हत्या दबाउने प्रपञ्च भएको आरोपमा उजुरी दर्ता गरी अनुसन्धान थालेको अनुसन्धान अधिकृत प्रमोद खडकाले बताए।"
डोल्पामा तीनवटा पक्की पुल निर्माण,"डोल्पा : हिमाली जिल्ला डोल्पामा दुई करोड १२ लाख लागतमा तीनवटा पक्की पुल निर्माण गरिएको छ। जिल्लाको त्रिपुरासुन्दरी नगरपालिकाले प्रधानमन्त्री रोजगारको १ करोड ५२ लाख र नगरपालिकाको ६० लाख खर्च गरेर तीनवटा पक्की मोटरेवल पुल निर्माण गरिएको हो। नगरपालिकाको वडा नम्बर १ स्थित गल्लीगार्ड,वडा नम्बर ९ मा पर्ने चुँ गार्ड र वडा नम्बर ७ मा पर्ने तामेगार्ड खोलामा पुल निर्माण गरिएको नगरप्रमुख जनचन्द्र रोकायले जानकारी दिए। विगतका वर्षहरूमा प्रधानमन्त्री रोजगारको कार्यक्रम प्रभावकारी हुन नसक्दा राज्यको करोडौँ रकम खेर जाने भएकाले अघिल्लो आर्थिक वर्षको प्रधानमन्त्री रोजगारको सम्पूर्ण बजेट पक्की पुल निर्माणमा खर्च गरिएको नगरप्रमुख रोकायले बताए। बर्खाको समयमा खोलामा पानीको बहाव बढ्दा सर्वसाधारण र सवारीसाधन जोखिम मोलेर वारपार गर्न बाध्य भएपछि कार्यपालिकाको निर्णय गरेर प्रधानमन्त्री रोजगारको बजेट पुल निर्माणमा लगाइएको उनले प्रष्ट पारे। यता प्रधानमन्त्री रोजगार कार्यक्रमको कार्यविधिमा भने गाउँघरका बेरोजगार घरधुरीले नै काम गरेर पारिश्रमिक लिने व्यवस्था छ। तर, नगरपालिकाले कार्यविधिविपरीत जनताले काम गरेर खाने पैसा पक्की पुलमा लगाएको भन्दै अख्तियार दुरुपयोग अनुसन्धान आयोगमा मुद्दा समेत परेको छ। विगतका वर्षहरूमा प्रधानमन्त्री रोजगार कार्यक्रम कार्यान्वयन गर्दा उपलब्धी नदेखिएपछि ठोस योजना खर्च गरिएको र पक्की पुल निर्माणका लागि सरोकारवाला निकायले धन्यवाद समेत दिएका प्रमुख प्रशासकीय अधिकृत जगदिशचन्द्र नेपालीले बताए। यो आर्थिक वर्षमा पनि प्रधानमन्त्री रोजगारको रकम ठोस योजनामा लगानी गर्ने वा के गर्ने भनेर कार्यपालिकाको बैठकबाट छलफल गरेर टुंग्याउने उनको भनाइ छ। अघिल्लो आर्थिक वर्षमा निर्माण गरिएको पक्की पुलको तामझामका साथ शुक्रबार उद्घाटन समेत गरिएको छ। नगरप्रमुख रोकायले तीनवटै पुलको रिबन काटेर उद्घाटन गरेका थिए।"
यात्रुवाहक सवारीमा आजदेखि रुट परमिट खुला,काठमाडौं : सरकारले नेपालीहरुको महान् पर्व बडा दसैंमा यात्रुलाई आवतजावतका लागि सहज होस् भन्ने उद्देश्यले आजदेखि सार्वजनिक सवारीलाई रुट परमिट खुला गरेको छ। यातायात व्यवस्था विभागका महानिर्देशक उद्धवप्रसाद रिजालको संयोजकत्वमा गत असोज २३ गते बसेको यातायात व्यवस्थापन समितिको बैठकको निर्णयअनुसार आजदेखि सार्वजनिक सवारीलाई रुट परमिट खुला गरेको हो। रुट परमिट खुला आगामी कात्तिक १० गतेसम्म जारी रहने बताइएको छ। रुट परमिट खुला गरेसंगै अब सार्वजनिक सवारी यात्रु लिएर देशका विभिन्न भागमा निर्बाधरुपमा जान पाउने भएका छन्। सोही बैठकको निर्णयअनुसार आजदेखि खाद्यान्नलगायत अत्यावश्यक वस्तुहरु ढुवानी गर्ने बाहेकका ट्रेलरलगायत ठूला सवारी काठमाडौं उपत्यका प्रवेशमा रोक लगाइएको छ। दसैंका लागि घर जाने यात्रुलाई सहज होस् भन्ने उद्देश्यले सरकारले गत असोज २२ गतेदेखि नै अग्रीम टिकट बुकिङ खुला गरिसकेको छ। प्रत्येक वर्ष काठमाडौंबाट दसैं मनाउनका लागि २० लाखभन्दा बढी व्यक्ति आफ्नो जन्मस्थल जाने गरेका छन्।
शनिबार देशका यी स्थानमा हुने छ वर्षा,"काठमाडौं : शनिबार देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार कोशी, बागमती, गण्डकी र कर्णाली प्रदेशका थोरै स्थानहरूमा तथा बाँकी प्रदेशका एक दुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। शनिबार राति देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। कोसी, गण्डकी र कर्णाली प्रदेशका पहाडी भूभागका एक दुई स्थानमा मेघ गर्जनचट्याङसहित हल्का वर्षाको सम्भावना रहेको छ।"
रुपन्देहीमा चाडपर्व सुरक्षाका लागि एक हजार बढी प्रहरी परिचालन,"भैरहवा : जिल्ला प्रहरी कार्यालय रुपन्देहीले दसैं, तिहार र छठ पर्वलाई मध्यनजर गर्दै जिल्लामा सुरक्षा योजना लागू गरेको छ। शान्ति, सुरक्षाको जिम्मेवारी पाएको प्रहरीले जिल्लामा कुनै पनि प्रकारको आपराधिक क्रियाकलाप नहुन दिन र सर्वसाधारणलाई शान्तिपूर्ण रूपमा उल्लासपूर्वक चाडपर्व मनाउनका लागि सुरक्षा योजना लागु गरेको जनाएको छ। सर्वसाधारणले उल्लासपूर्वक चाडपर्व मनाइरहेको अवस्थामा आपराधिक मनोवृति भएका व्यक्तिहरू सल्बलाउन खोज्छन्, शुक्रबार आयोजित पत्रकार सम्मेलनमा रुपन्देहीका एसपी भरत बहादुर विकले सुरक्षा योजना सार्वजनिक गर्दै भने, त्यसलाई निस्तेज पार्नका लागि जिल्लामा सुरक्षा योजना लागू गरेका हौँ। चाडपर्वमा कसैलाई कुनै समस्या प्रहरीलाई सम्पर्क गर्न आग्रह गरे। चाडपर्वमा जिल्लामा चोरी, लुटपाट, ठगि, झैझगडा, तस्करी लगायत आपराधिक क्रियाकलाप बढी हुने गर्छ। जसलाई नियन्त्रण गर्नका लागि प्रहरी उपरीक्षकको कमाण्डमा कमाण्ड पोष्ट स्थापना गरी जिल्लाभर एक हजार २९ जना प्रहरी परिचालन गरिएको जिल्ला प्रहरी कार्यालय रुपन्देहीका डीएसपी एवं प्रवक्ता मनोहरप्रसाद भट्टले जानकारी दिए। उनका अनुसार सुरक्षा योजनाअन्तर्गत जिल्लाको विभिन्न ४३ स्थानमा पिकेट, २४ घण्टा १८ वटा पैदल गस्ती, ५० वटा मोटरसाइकल गस्ती, १७ वटा क्विक रेस्पोन्स टिम (क्युआरटी)गाडी मोबाइल, १० वटा सवारी साधनबाट क्रस पेट्रोलिङ र विशेष चेकिङ, एउटा आरएससीसी चेकिङ, १९ स्थानमा ट्राफिक प्रहरीसहित संयुक्त चेकजाँच, १७ स्थानमा एम्बुस, चोरी तस्करी नियन्त्रणका लागि सीमा क्षेत्रका सबै युनिटहरू २४ स्थानमा लगायत परिचालन गरिनेछ। प्रहरीले जिल्लाको बेलहिया, भैरहवा बसपार्क, बुटवल, कालिदह र लुम्बिनीको पर्सा चोकमा नागरिकको सहजताका लागि नागरिक साहयता कक्ष समेत स्थापना गरेको छ। चाडपर्वको बेला कसैलाई कुनै समस्या परे जिल्ला प्रहरी कार्यालय रुपन्देहीको कन्ट्रोल रुमको १०० वा ९८५७०९०६२२ नम्बरमा सम्पर्क गर्न प्रहरीले आग्रह समेत गरेको छ।"
चाडपर्वमा दुर्घटना न्यूनीकरण गर्न गुल्मीमा नमुना अभ्यास,"गुल्मी : दसैं र तिहार लगायतका पर्वलाई लक्षित गरेर चाडपर्वमा हुन सक्ने सम्भावित दुर्घटना न्यूनीकरण गर्न गुल्मीमा कृत्रिम अभ्यास गरिएको छ। जिल्ला विपद् व्यवस्थापन समिति गुल्मीको आयोजनामा सम्भावित दुर्घटनालाई न्यूनीकरण गर्न तीनै तहका सुरक्षा निकायले कृत्रिम पूर्व अभ्यास गरेका हुन्। चाडपर्वको समयमा सडकमा हुने सवारी चाप र दुर्घटनालाई केन्द्रित गरेर शुक्रबार रेसुगां नगरपालिका८ गर्जुरामा काल्पनिक नमुना अभ्यास गरिएको हो। नमुना अभ्यासमा सदरमुकाम तम्घासदेखि रेसुंगा जाने सडकमा सवारी दुर्घटना र यात्रु घाइते भएको देखाइएको थियो। अभ्यासमा खटिएका सुरक्षाकर्मी कति घाइते थिए भने केही डाक्टरको भएको अभिनय मार्फत प्रदर्शन गरेको दृष्य देखाएका थिए। विपद भइसकेपछि उद्धारका लागि गाउँबासीलाई उनीहरूले गुहार गरे। सुरक्षाकर्मी सवारी दुर्घटनास्थलमा पुगेर घाइेतहरूलाई स्टेचर मार्फत सुरक्षित स्थानतर्फ लगेका थिए। सुरक्षा तयारीका साथ खटिएका सुरक्षाकर्मी घाइतेहरूलाई ओसार्न र प्राथमिक उपचार गर्न तल्लिन देखिन्थे। विपत् र चाडपर्वको समयमा हुन सक्ने दुर्घटनालाई केन्द्रित गरी नमुना प्रदर्शन गरिएको जिल्ला प्रहरी कार्यालय गुल्मी प्रहरी उपरीक्षक नवीन किशोर प्रधानले जानकारी दिए। आर्थिक वर्ष २०७९०८० मा ६ वटा सवारी साधन दुर्घटनामा १० जनाले ज्यान गुमाएका थिए। त्यस्तै आर्थिक वर्ष २०७८०७९ मा २७ सवारी साधन दुर्घटना हुँदा १७ जनाले ज्यान गुमाएको प्रहरीको तथ्यांकमा उल्लेख छ। पछिल्लो तथ्यांक हेर्दा सवारी दुर्घटनामा केही कमी आएको छ। चाडपर्वको समयमा सडक दुर्घटनामा कमी,चालक तथा यात्रुलाई शिक्षा प्रदान गर्न नमुनाा अभ्यास गरिएको हो। नेपालीका चाडपर्वको समयमा कुनै पनि दुर्घटना नहोस् भन्ने प्रशासनले अपेक्षा राखेको प्रमुख जिल्ला अधिकारी टेकबहादुर केसीले बताए। नमुना अभ्यासमा गुल्मी जिल्लाका सुरक्षा निकायका प्रमुखहरू, रेडक्रस लगायत सुरक्षाकर्मीको सहभागिता रहेको थियो।"
दसैंका लागि मूर्ति बनाउने हतारो,"बुटवल : दसैं नजिकिँदै गर्दा मूर्ति बनाउने मूर्तिकारहरूमा हतारो बढेको छ। रुपन्देहीका दर्जनौ स्थानमा दुर्गा भगवतीको मूर्ति निर्माण भइरहेका छन्। लुम्बिनी सांस्कृतिक नगरपालिकाको पर्सा चोकमा मूर्ति बनाइरहेका मूर्तिकार गौरीशंकर गुप्ताले मूर्ति निर्माणको काम अन्तिम चरणमा पुगेको बताए। उनले लुम्बिनी क्षेत्रकै तीन स्थानमा करिब डेढ सय मूर्ति बनाइरहेका छन्। गत जेठबाट मूर्ति निर्माण सुरु गरेका उनले लुम्बिनीको पर्सा चोकमा ५० वटा तयार पारेका छन्। तराईमा नवरात्रको सुरु हुँदाको अघिल्लो दिन मूर्ति ढुवानी गरिन्छ। दुर्गाको मूर्ति स्थापनामा मेला नै लाग्ने गरेको उनले बताए। मूर्तिको आकार हेरेर मूल्य निर्धारण गरिन्छ। अहिले प्रतिमूर्ति २५ हजारदेखि ५० हजारसम्म तोकिएको छ। मूर्ति निर्माणमा माटो, बाँस, घाँस र रंगहरूको प्रयोग गरिन्छ। सजावटका लागि कपडा लगाइदिने काम मूर्तिकारहरूले सकेका छन्। गुप्ताले हरेक वर्ष मूर्ति बनाएर बेच्दै आएका छन्। केही वर्षअघिसम्म यस्ता मूर्तिहरू भारतबाट भित्रिदै आएका थिए। पछिल्लो समय भने नेपालमै मूर्ति निर्माण गरी बिक्री हुन थालेको हो। यस्ता मूर्तिहरू टोल तथा गाउँ मिलेर दुर्गा स्थापनाका लागि लगिने गरिएको मूर्तिकार गुप्ताले बताए।"
आर्थिक वृद्धिदर प्राप्त गर्न कठिन छ : उद्योगमन्त्री रिजाल,"काठमाडौं : उद्योग, वाणिज्य तथा आपूर्ति मन्त्री रमेश रिजालले आर्थिक वृद्धिदर प्राप्त गर्न कठिन भएको बताएका छन्। सरकारका विभिन्न प्रयासका बाबजुद पनि कोभिड१९, राष्ट्रिय तथा अन्तर्राष्ट्रिय उतारचढावका कारण देशभित्रका आर्थिक गतिविधि सुस्त हुँदा राजश्व संकलन र पुँजीगत खर्चमा कमी आएको बताए। यसको कारण सरकारले राखेको आर्थिक वृद्धिदर प्राप्त गर्न कठिन हुँदै आएको उनले उल्लेख गरे। बैंक तथा वित्तीय संस्था परिसंघ नेपाल (सिविफिन), नेपाल बिजनेस इन्स्टिच्युट (एनबीआई) ले शुक्रबार आयोजना गरेको नेपाल बिजनेस सम्मेलन २०२३ को प्रतिवेदन सार्वजनिक र लेख प्रतिस्पर्धाको पुरस्कार वितरण कार्यक्रममा उद्योग मन्त्री रिजालले यस्तो बताएका हुन्। यससँगै उनले देशभित्रका उत्पादनशील क्रियाकलाप खुम्चिएर गएका छन्। अतिआवश्यक वस्तु तथा सेवाको आयात बढेको स्वीकार गरे। उनले चिन्ता व्यक्त गर्दै भने, रोजगारी सिर्जनाका अवसरहरू न्यून हुँदा वैदेशिक रोजगारीमा जानेको संख्या बढेको छ। विदेशिएकाबाट प्राप्त रेमिट्यान्स बढी उपभोगमै खर्च भएको छ। सहरी क्षेत्रमा अव्यवस्थित बसाइँसराइको तीव्रता, विप्रेषणको प्रभावबाट ग्रामीण गरिबी केही घटे पनि सहरी गरिबीका रूपमा रूपान्तरण बढ्दै गएको छ। विद्यालयहरूमा व्यावसायिक शिक्षा सञ्चालन र कृषिमा आधुनिकीकरण कार्यक्रममा सरकारले प्राथमिकता दिएको उनले जानकारी दिए। यसका साथै सरकारले पूर्वाधार, पर्यटन, निर्माणको क्षेत्रमा समेत लगानी बढाउँदै लगेको उनको दाबी छ। राष्ट्रिय योजना आयोगका सदस्य डा रमेशचन्द्र पौडेलले अर्थतन्त्रमा चुनौती भए पनि विगतको भन्दा सुधारोन्मुख रहेको बताए। राजश्व लक्ष्यमा चुके पनि अर्थतन्त्रका केही सूचक सकारात्मक बन्दै गएकाले गतवर्ष जस्तो ठूलो चुनौती नभएको उनको तर्क छ। यसैगरी, बैँक तथा वित्तीय परिसंघ नेपाल (सिविफिन)का अध्यक्ष पवन गोल्यान आर्थिक क्रियाकलापका लागि चाहिने आधारभूत पूर्वाधार जस्तै विद्यूत, यातायात, सञ्चार र स्वास्थ्य सेवालाई गुणस्तरीय बनाई लगानीलाई सरकारले उत्प्रेरित गर्नु पर्ने आवश्यक रहेको ध्यानाकर्षण गरे। उनका अनुसार परम्परागत रोजगारी मात्र नभई स्वरोजगार तथा प्रविधिमैत्री विकास गरी वैकल्पिक रोजगारीका लागि अबका आर्थिक नीतिहरू लक्षित हुनुपर्ने देखिन्छ। उनले भने, प्रत्यक्ष वैदेशिक लगानीलाई आकर्षित गर्ने, सिपयुक्त जनशक्ति तयार गर्ने, प्राकृतिक प्रकोपलाई व्यवस्थापन गर्ने, व्यापार सहजीकरण गर्ने तथा ग्रामीण क्षेत्रमा स्थापना हुने साना र मझौला उद्यमहरूलाई पुँजी प्रवाह गर्ने चुनौतीलाई कम गरी नयाँ रोजगारी एवं स्वरोजगार सिर्जना गर्ने वातावरणलाई विस्तार गर्ने तर्फ राज्यका सबै निकायले केन्द्रित हुनपर्ने देखिन्छ। सिविफिनका उपाध्यक्ष राजेश उपाध्यायले मुलुक रेमिट्यान्सको सहारामा रहेको बताउँदै यो एउटा खुट्टाले टेकेर मात्रै अर्थतन्त्र चलायमान नहुने बताए। अर्थतन्त्रलाई दौडाउन दुवै खुट्टाले टेक्नुपर्ने भन्दै रेमिट्यान्सको मात्रै भर नपरि आन्तरीक उत्पादनलाई जोड दिन जरुरी भएको उनले औंल्याए। नेपाल बिजनेस इन्स्टिच्यूटका अध्यक्ष विशाल गैरेले नेपाल बिजनेस सम्मेलनबाट प्राप्त निष्कर्ष र २९ बुँदे घोषणापत्र सार्वजनिक गरेकाले यसलाई सरकारले अगाडि लैजाने विश्वास व्यक्त गरे। यस्तै त्रिभुवन विश्वविद्यालय, मानविकी संकायकी डिन प्राडा कुशुम शाक्यले देशको अर्थतन्त्रलाई सबल बनाउन हरेक क्षेत्रको सहकार्य र सहयोग अनिवार्य रहेको बताइन्। लेख प्रतिस्पर्धामा १५ जना पुरस्कृत वर्तमान आर्थिक परिदृश्य र समृद्धिको मार्गचित्र शीर्षक अन्तर्गत देशभरका पत्रपत्रिका, रेडियो, टेलिभिजन र अनलाइन सञ्चारमाध्यममा कार्यरत पत्रकारहरूबीचको प्रतिष्पर्धामा उत्कृष्ट १५ जनालाई पुरस्कृत गरिएको छ। समिटको पूर्वसन्ध्यामा बैंक तथा वित्तीय संस्था परिसंघ नेपाल (सिबिफिन)को प्रायोजन तथा नेपाल पत्रकार महासंघ एवं नेपाल बिजनेश इन्ष्टिच्युटको सहकार्यमा आयोजित लेख लेखन प्रतियोगितामा उत्कृष्ट १५औँ स्थानभित्र पर्न सफल लेखका सर्जकलाई उद्योग मन्त्रीबाट नगद तथा प्रमाणपत्रसहित पुरस्कृत गरिएको हो। प्रतियोगी पत्रकार गौतम रानाभाट, यम विरही, दुर्गाप्रसाद अर्याल, खेम बोलाखे र नवराज अधिकारीका लेखहरूले क्रमशः प्रथम, द्वितीय, तृतीय, चौथो र पाँचौँ स्थान प्राप्त गर्दै क्रमशः नगद एक लाख, ७५ हजार, ५० हजार, २५ हजार र १५ हजार रुपैयाँसहित प्रमाणपत्र प्राप्त गर्न सफल भएका छन्। यससँगै थप १० उत्कृष्ट लेखका सर्जक तथा पत्रकारहरू अन्नपूर्ण पोस्ट्की ममता थापा, कमलबहादुर कठायत, अमृता बजगाईं, रूपनारायण ढकाल, अनिष मिजार, दधिराम खतिवडा, लोकबहादुर चापागाई, एलन अधिकारी, हिक्मतबहादुर नेपाली र वेणुप्रसाद अधिकारीले प्रोत्साहनस्वरूप नगद १० हजार र प्रमाणपत्र प्रदान गरिएको छ।"
कुमाल समुदायको पेसा संरक्षणमा गुल्मीका पदम मुखिया,"गुल्मी : पछिल्लो समय बजारमा प्लाष्टिक तथा आधुनिक प्रविधिका भाडा भित्रिन थालेपछि कुमाल समुदायको पेसा संकटमा पर्दै जान थालेको छ। पेसा छोडेर विदेश जाने र पुर्ख्यौली पेसाको संरक्षणमा युवा पुस्ताको चासो नहुँदा गाउँ सहरमा माटाका भाडा लोभ हुँदै गएको पाइन्छ। तर, स्वदेशमै आत्मनिर्भर बन्ने लक्ष्यसहित गुल्मीका एक युवाले पुर्ख्यौली पेसा संरक्षण गरिरहेका छन्। जिल्लाको इस्मा गाउँपालिका६ अंमरपूर बुल्मका पदम मुखियाले विगतका वर्षदेखि माटाका भाडा निर्माण तथा त्यसको बजारीकरण गरिरहेका छन्। यतिबेला चाडपर्वको समय भएकाले पदमलाई काममा भ्याइनभ्याइ छ। उनी भाडा निर्माणका लागि बिहानदेखि बेलुकासम्म कामदारसहित उद्योगमा भटिन्छन्। २०७१ सालमा सञ्चालनमा आएको बुल्म प्रगतिशील सेरामिक्स उद्योग समूहबाट मुखियाले लिजमा लिएर चलाइ रहेका छन्। सेरामिक्स उद्योगमा ३४ जना स्थानीयले रोजगारी पाएका छन्। सेरामिक्स उद्योगमा दसैँ तिहार पर्व लक्षित गरेर पानस, फिल्टर, क्यान्डिल, हाडी, घैटा, मटुला, गमला, डल्लु , चौरा, कप, पिलेट, गिलास, भगवानका मूर्ति तथा सजावटका सामग्री बनिरहेका छन्। 'ठूलो सपना देखेर विभिन्न पेसा व्यवसाय छोडेर विदेश जानेको संख्या बढ्दो छ', उनले भने 'म आफ्नै देशमा केही गर्ने उद्देश्यले माटोमा खेलिरहेको छु।' सेरामिक्समा निर्माण गरिएका माटाका भाँडाहरू जिल्लाको सदरमुकाम तम्घास, सिमलटारी, वामीटक्सार हुँदै बाग्लुङ,प्युठान, अर्घाखाँची, पाल्पा, स्याङ्जा, बुटवल लगायतका बजारमा खपत हुने गर्छ। उनले जिल्ला र बाहिर हुने मेला महोत्सवका स्टलमा आफ्नो सिप र भाडाको प्रदर्शनी गर्दै आएका छन्। उद्योगबाट वार्षिक लाखौंको कारोबार हुन्छ। उनले उद्योग सञ्चालन खर्च कटाएर कारबार यसैबाट घरखर्च चलाएका छन्। 'बजारमा पाइने प्लाष्टिक र आधुनिक प्रविधिका भाडाले बजारीकरण र माटोमा समस्या देखिएको छ,' उनले भने, 'हामीले उत्पादन गरेका वस्तुको बिक्री र माटोको व्यवस्थापन सम्बन्धी निकायले जोड पर्छ। कुमाल समुदायको पहिचान र सिप देश विदेशमा चिनाउन चाहान्छौं।' सेरामिक्स उद्योगलाई स्थानीय र प्रदेश सरकारले सहयोग गरेको छ। नीति तथा कार्यक्रममा सेरामिक्सलाई समावेश गरेर गाउँपालिकाले सञ्चालन गर्ने हरेक कार्यक्रममा मायाको चिनो स्वरूप बुद्धको मूर्तिको चलनचल्तीमा ल्याउने इस्मा गाउँपालिका अध्यक्ष भगसिंह खड्काले बताए। बुल्ममा रहेको सेरामिक्स गाउँपालिका मात्र नभई जिल्लाकै चिनारी हो। अध्यक्ष खड्काले भने यसको संरक्षण र सञ्चालनमा हामी सबैको दायित्व हुन्छ। प्रदेश सरकारले चालु आर्थिक वर्षमा सेरामिक्समा तालिम, प्रविधिमा सहयोग गर्न बजेट विनियोजन घरेलु तथा साना उद्योग कार्यालय गुल्मीका प्रमुख सुरेन्द्र भण्डारीले जानकारी दिए। माटोबाट निर्मित भाडाको बजारीकरण तथा मूर्तिलाई प्रत्येक कार्यालयमा राखेर प्रचारप्रसार गर्ने तयारी रहेको कार्यालय प्रमुख भण्डारीले बताए।"
कर्मचारी हटाएपछि वीरगन्जको सरसफाई प्रभावित,"वीरगन्ज : वीरगन्ज महानगरपालिकाका वडाध्यक्षहरूले कर्मचारी अभावमा वडाहरूमा सरसफाई अभियान प्रभावित भएको गुनासो गरेका छन्। एक महिना पहिले महानगरपालिकाले ३२ वटै वडा कार्यालयका साथै महानगरपालिकाको विभिन्न महाशाखा र शाखामा दैनिक ज्यालादारी र डोर हाजिरीमा कार्यरत सरसफाइकर्मी, ट्रयाक्टर चालक, कम्प्युटर अपरेटर, नगर प्रहरीलगायत ४ सय ५० भन्दा बढी कर्मचारीलाई सेवाबाट हटाएको थियो। दैनिक ज्यालादारी र र डोर हाजिरीमा कार्यरत कर्मचारीहरू हटाइदिँदा अहिले वडामा सरसफाई कार्य नै प्रभावित भएको र वडावासीबाट दिनहुँ दुर्व्यवहार खेप्नु परिरहेको वडाध्यक्षहरूको गुनासो छ। उनीहरूले कर्मचारीको अभावमा सेवा दिन नसक्दा वडावासीबाट व्यक्त भइरहेको आक्रोस थेग्न नसकिएकाले अब आफूहरूले नै वडा कार्यालयमा ताल्चा लगाएर महानगरपालिकाको कार्यालयमा धर्नामा बस्न बाध्य हुने चेतावनी दिएका छन्। शुक्रबार बिहान गुनासो लिएर मेयर राजेशमान सिंहको कार्यकक्षमा पुगेका वडाध्यक्षहरूले हटाइएका सरसफाइकर्मी सहितका आवश्यक कर्मचारीको तत्काल व्यवस्थापन गर्न माग गरे। २०७९ जेठमा बसेको महानगरपालिकाको चौथो बोर्ड बैठक र परिषदले नै हरेक वडामा थप पाँच जना सरफाइकर्मी, एक जना ट्रयाक्टर चालक, एक जना कम्प्युटर अपरेटर दैनिक ज्यालादारी र डोर हाजिरीमा नियुक्त गर्ने निर्णय गरेको थियो। त्यही निर्णय अनुसार हरेक वडामा दैनिक ज्यालादारी र र डोर हाजिरीमा आवश्यक कर्मचारी नियुक्त गरेको र त्यसले सरसफाईसहित वडा कार्यालयको सेवा सहज भएको अनुभूति नगरवासीले गरिरहेकोमा अहिले अचानक ती कर्मचारी हटाउँदा वडा कार्यालयको सेवा प्रवाह नै अस्तव्यस्त बनेको वडाध्यक्षहरूको भनाइ छ। वडा नम्बर २५ का वडाध्यक्ष आशुतोष चर्तुवेदीले भने, कर्मचारी नहुँदा वडामा सरसफाइको काम ठप्प जस्तै छ। ट्रयाक्टर छ तर ड्राइभर छैन। हप्तौसम्म फोहोर उठ्दैन। जनता घरमा आएर अनेकथरी कुरा सुनाएर जान्छन्। जनताको आक्रोश थेग्न सक्ने अवस्थामा अब छैनौं। कि त महानगरले कर्मचारी देओस् कि हामी वडाको तालाचाबी महानगरमा ल्याएर बुझाइदिन्छौं।' वडा नम्बर ५ का वडाध्यक्ष प्रदीप चौरसियाले अधिकांश वडामा कम्प्युटर अपरेटर पनि हटाइएका कारण जन्मदर्ता, मृत्यु दर्ता, चौहदी सिफारिस लगायतका सेवाका लागि महानगरपालिका कार्यालयमा सिफारिस गरेर पठाउनु परेकोले सेवाग्राहीलाई सास्ती भइरहेको र उनीहरूले त्यसको आक्रोश आफूहरूमाथि पोख्ने गरेको गुनासो गरे। बोर्ड बैठक र परिषदको निर्णय अनुसार नै दैनिक ज्यालादारी र डोरहाजिरीमा कर्मचारी नियुक्त गरिएको भएपनि प्रमुख प्रशासकीय अधिकृत लक्ष्मीप्रसाद पौडेलले सनकमा आएर ४ सय ५० भन्दा बढी कर्मचारी हटाइदिएको उनले बताए। वडा नम्बर १२ का वडाध्यक्ष सुरेश गुप्ताले भने, महानगरमा नयाँ नेतृत्व आएपछि सहरको सरसफाई र सौन्दइकरणलाई पहिलो प्राथमिकतामा राखेर काम गर्यो, बाहिरबाट आउने मानिसहरू पनि सहरको सरसफाईमा आएको आमुल परिवर्तन दखेर आश्चर्य मान्थे। मुक्तकण्ठले प्रशंसा गर्थे। तर अचानक वडाहरूमा नियुक्त दैनिक ज्यालादारीका कर्मचारी हटाइदिँदा वीरगन्ज सहरको सरसफाइको पहिलेको जस्तै दुरावस्था हुने हो कि भन्ने चिन्ता छ।' वडाध्यक्षहरूको गुनासो सुनेपछि मेयर सिंहले कर्मचारीको अभावमा महानगरपालिका कार्यालयको पनि सेवा प्रवाहमा समस्या भएको स्वीकारे। उनले कर्मचारीको व्यवस्थापनका लागि आफूले प्रयास गरिरहेको भन्दै अहिले उपलब्ध जनशक्तिकै भरपुर उपयोग गरेर काम गर्न वडाध्यक्षहरूलाई आग्रह गरे। शुक्रबार बिहान मेयर सिंहसामु गुनासो लिएर पुगेको टोलीमा वडा नम्बर ४ का वडाध्यक्ष जगत साह कानु, वडा नम्बर ५ का वडाध्यक्ष प्रदप चौरसिया, वडा नम्बर ६ का वडाध्यक्ष जयप्रकाश अग्रवाल, वडा नम्बर १२ वडाध्यक्ष सुरेश गुप्ता, वडा नम्बर १५ का वडाध्यक्ष रमेश यादव, वडा नम्बर १७ का वडाध्यक्ष सन्जु छत्कुली, वडा नम्बर २५ का वडाध्यक्ष आशुतोष चर्तुवेदी, वडा नम्बर २६ का वडाध्यक्ष शम्भु मिश्रा सहभागी थिए। गत भदौ २४ गते प्रमुख प्रशासकीय अधिकृत पौडेलले एक सूचना जारी गरेर भदौ २६ गतेदेखि लागू हुने गरी दैनिक ज्यालादारी र र डोर हाजिरीमा कार्यरत कर्मचारीहरू नियमविपरीत भर्ना गरिएको भन्दै उनीहरूलाई जागिरबाट हटाएको जानकारी गराएका थिए। उक्त सूचना अनुसार, महानगरपालिकाको वडा कार्यालयमा कार्यरत सफाइकर्मी, ट्रयाक्टर चालक , कम्प्युटर अपरेटर, स्वास्थ्य चौकी , नगर प्रहरी गरी ४ सय ५० भन्दा बढी कर्मचारी जागीरबाट बर्खास्त भएका थिए।"
बाघको अवस्था बुझ्न वनमा क्यामेरा ट्यापिङ सुरु,"निकुञ्जका सूचना अधिकारी गणेशप्रसाद तिवारीका अनुसार आगामी कात्तिक २५ गतेसम्म क्यामेरा ट्यापिङको विधिबाट बाघको अवस्थाबारे जानकारी लिइने छ । चितवन : चितवन राष्ट्रिय निकुञ्जले माडी क्षेत्रमा पर्ने सामुदायिक वनहरूमा बाघको अवस्था बुझ्न क्यामेरा ट्यापिङ सुरु गरेको छ । निकुञ्जको आयोजना र तराई भूपरिधि कार्यक्रम (ताल)को सहयोगमा बिहीबारदेखि माडी र ठोरीको मध्यवर्ती सामुदायिक वन क्षेत्रमा बाघको इकोलोजिकल मोनिटरिङ गर्न क्यामेरा ट्यापिङ गरिएको हो । निकुञ्जका सूचना अधिकारी गणेशप्रसाद तिवारीका अनुसार आगामी कात्तिक २५ गतेसम्म क्यामेरा ट्यापिङको विधिबाट बाघको अवस्थाबारे जानकारी लिइने छ । माडीको सोमेश्वर क्षेत्रबाट क्यामेरा ट्यापिङको काम सुरु गरिएको छ । यसका लागि ६२ वटा क्यामेरा दुई वर्गकिलोमिटरको फरकमा जडान गरिएको छ । तीनवटा ब्लकमा विभाजन गरी क्यामेरा ट्यापिङको काम गर्न लागिएको हो । एउटा ब्लकमा १७ देखि २१ वटा ग्रिड निर्माण गरी क्यामरा जडान गरिने छ । एउटा ग्रिडमा एक जोडी क्यामेरा जडान गरिने उनले बताए। बाघको सम्भावित क्षेत्रको अध्ययन गरी ग्रिड निर्माण गरिने छ । टाइगर इकोलोजिकल मोनिटरिङ अफ सोमेश्वर हिल कार्यक्रमअन्तर्गत बाघको बासस्थान र अवस्थाबारे अध्ययन गर्न लागिएको हो । उनका अनुसार सन् २०१८ मा सो क्षेत्रमा तीनवटा बाघ रहेको र सन् २०२२ मा यो सङ्ख्या बढेर आठ पुगेको छ । सोमेश्वर पर्वतमाला र भारतको वाल्मिकी टाइगर रिजर्भ क्षेत्र पर्ने भएकाले यहाँ बाघको बासस्थान, आहारा र अवस्था कस्तो रहन्छ भन्ने विषयमा अध्ययन गर्न लागिएको हो । संरक्षणसम्बन्धी योजना निर्माणका लागि सहयोग पुग्ने उद्देश्यका साथ ट्यापिङ गरिएको सूचना अधिकारी तिवारीले जानकारी दिए। क्यामेरा ट्यापिङका लागि निकुञ्ज र तालका १५ कर्मचारी परिचालन गरिने छ । ती कर्मचारीबाहेक अन्य अनुगमनको काम भने निकुञ्ज प्रशासनले गर्ने गरी काम गर्न लागिएको हो । रासस"
कर्णालीमा लागूऔषधविरुद्ध लालटिन अभियान,"वीरेन्द्रनगर : कणाली प्रदेश प्रहरी कार्यालयले लागूऔषध विरुद्ध लालटिन अभियान सुरु गरेको छ। पछिल्लो समय कर्णालीमा बढ्दै गएको लागूऔषध दुर्व्यसनलाई न्यूनीकरण गर्न यो अभियान सुरु गरिएको हो। कर्णाली प्रहरीले सुरुवात गरेको सुरक्षित कर्णाली विशेष अभियानअन्तर्गत कर्णालीलाई लागूऔषध दुर्व्यसनमुक्त प्रदेश बनाउन प्रहरीले लालटिन अभियान सुरु गरेको कर्णाली प्रदेश प्रहरी प्रमुख भीम ढकालले बताए। उनले भने, 'नेपालमा लागूऔषधको प्रभाव दिनदिनै विकराल बन्दै गइरहेको छ। यसबाट कर्णाली प्रदेश पनि प्रभावित छ। यसले विशेषत: समाजमा युवा वर्गलाई शारीरिक र मानसिक रूपमै बिक्रित तुल्याएर देशको विकास र समृद्धिका लागि परिचालित हुनुपर्ने ऊर्जा शक्ति कमजोर बनाउँदै लगेको छ।' तथ्यांकहरू विश्लेषण गर्दा विगत तीन वर्षमा लागूऔषध सम्बन्धी अपराधहरू बढिरहेको छ। कर्णाली प्रदेशमा आर्थिक वर्ष २०७७०७८ मा ७०, २०७८०७९ मा ९५, २०७९०८० मा १ सय १४ वटा मुद्दा दर्ता भएका छन्। प्रत्यक वर्ष १ सय ३३, १ सय ७२ र २ सय १५ जना मानिस पक्राउ परी कानुनी दायरामा ल्याइएका छन्। लागूऔषधमा लागेको उमेर समूह हेर्दा सबैभन्दा धेरै १६२६ वर्ष भित्रका युवाहरू छन्। त्यसैगरी विगत वर्षहरूलाई हेर्दा कर्णालीमा लागूऔषध प्रयोगकर्ता १ हजार ७ सय ६८ पुरूष र ४३ महिला छन्। प्रहरीले नियमित रूपमा धेरै मात्रामा गाँजा, चरेश, अफिम , हेरोइन, ब्राउन सुगर, ट्याबलेट, कोनिन, कोरेक्स लगायतका लागूऔषधहरू बरामद पनि गरिरहेको छ। आव ०७९०८० मा मात्र १ हजार ५ सय ८५ रोपनी गाँजा र ५ सय ३० रोपनी अफिम खेती नष्ट गरिएको छ। कर्णाली प्रदेशमा प्रत्येक वर्ष लागूऔषध समस्या बढिरहेको छ। कर्णाली प्रदेशमा विशेष गरी सुर्खेतको वीरेन्द्रनगर र भेरीगंगा, दैलेखको नारायणणी र दुल्लु, सल्यानको शारदानगर, जाजरकोटको भेरी, रुकुमको मुसिकोट र चौरजहारी, कालिकोटको खाँडाचक्र र तिलागुफा, जुम्लाको चन्दनाथ, मुगुको छाँयानाथ रारा नगरपालिकाहरूमा लागूऔषध कारोबार र प्रयोग बढी भएको अवस्था छ। यस अभियानको सफल कार्यान्वयनका लागि कार्ययोजना पनि बनाइएको छ। कर्णालीका दश वटै जिल्लामा जिल्ला प्रहरी प्रमुखको संयोजकत्वमा, सदरमुकाम स्थित स्थानिय सरोकारवालाहरू सदस्य रहने गरी जिल्ला लालटिन समन्वय डेस्क, स्थानीय तहका प्रमुखको संयोजकत्वमा स्थानीय तहका सरोकारवालाहरू सदस्य रहने गरी पालिकास्तरीय लालटिन समूह गठन, सम्बन्धित वडाका वडा अध्यक्षको संयोजकत्वमा वडा स्तरीय लालटिन समूह गठन गर्ने प्रहरीले जनाएको छ। जसले जिल्ला, पालिका र वडा हुँदै टोलसम्मलाई लागूऔषध मुक्त बनाउने पहल लिनेछ।"
बागलुङमा करेन्ट लागेर एक मजदुरको मृत्यु,बागलुङ : ग्रील उद्योगमा काम गर्ने क्रममा बागलुङमा एक मजदुरको करेन्ट लागेर मृत्यु भएको छ। बागलुङको गलकोट नगरपालिका३ स्थित गलकोट ग्रील उद्योगमा काम गर्ने सुर्खेत घर भएका ४३ वर्षीय प्रेम कामीको शुक्रबार दिउँसो मृत्यु भएको हो। ग्रील उद्योगमा इलेक्ट्रिक ड्रिल मेशिनले सटर प्वाल पार्ने क्रममा करेन्ट लागेर अचेत अवस्थामा रहेका कामीको गलकोट३ मा रहेको इमरजेन्सी पोलिक्लिनिक हटियामा उपचारका क्रममा मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक (प्रनाउ) मदन केसीले जानकारी दिए। प्रनाउ केसीले घटनाको जानकारी पछि प्रहरी चौकी हटिया बागलुङ र इलाका प्रहरी चौकी गलकोट बागलुङको टोली घटनास्थल पुगेर थप अनुसन्धान गरिरहेको बताए।
खाँचिकोट दरबारको उत्खनन सुरु,"अर्घाखाँची : बाइसे, चौबिसे राज्यअन्तर्गत पर्ने खाँचिकोट दरबार तथा खाँचिकोट भगवती मन्दिरमा पुरातत्व विभागले उत्खनन सुरु गरेको छ। पृथ्वीनारायण शाहलाई राज्य सञ्चालन तथा एकीकरणका लागि युद्ध कला सिकाउने चन्द्रप्रभावती यसै खाँची राज्यकी राजकुमारी थिइन्। सन्धिखर्क नगरपालिका७ खाँचिकोटमा रहेको यो दरबार तथा मन्दिर ऐतिहासिक शक्ति पीठका रुपमा रहेको छ। पुरातत्व विभाग काठमाडौं रामशाह पथले गत सोमबारदेखि उत्खनन सुरु गरेको प्रमुख पुरातत्व अधिकृत भाष्कर ज्ञवालीले बताए। ज्ञवालीसहित पाँच सदस्यीय टोलीले ऐतिहासिक दरबारको उत्खनन शुरु गरेको हो। उत्खननका क्रममा दरबारको भग्नावशेष प्राप्त भएको छ। प्राचीन इँटा, झिङ्गटी, चुराका टुक्रा, आधुनिक सिक्का, त्रिशूल, माला लगायतका प्राचीन वस्तुहरु फेला परेको प्रमुख पुरातत्व अधिकृत ज्ञवालीले जानकारी दिए। उनले प्राचीन दरबारमा रहेको पर्खाल भत्काएर नयाँ संरचना बन्न थालेपछि उक्त निर्माण प्रक्रिया रोकेर उत्खनन सुरु गरिएको जानकारी दिए। प्रमुख पुरातत्व अधिकृतसहित पाँच सदस्यीय टोलीमा पुरातत्व अधिकृत हरिप्रसाद भुसाल, विशेषज्ञ जगत कटुवाल, सहायक फोटोग्राफर रामचन्द्र श्रेष्ठ रहेका छन्। खाँची राज्य नेपाल एकीकरणको समयमा पाल्पा राज्यसँगै एकीकरण भएको थियो। तत्कालीन राज्य रहँदा निर्माण गरिएको इनार अहिले पनि रहेको छ। पृथ्वीनारायण शाहलाई नेपालको एकीकरण गर्न, राज दरबार सञ्चालन गर्न तथा युद्ध कौशलता सिकाउने चन्द्रप्रभावती खाँची राज्यका तेह्रौं राजा दलजित शाह र रानी सुभद्रावतीकी छोरी हुन्। नेपालको एकीकरण गर्न, राजदरबार सञ्चालन गर्न तथा युद्ध कौशलता सिकाउने उनै चन्द्रप्रभावतीको हात रहेको इतिहासमा उल्लेख छ। उनको जन्म १७५९ सालमा खाँचीमा भएको थियो। उनको विवाह तत्कालीन गोरखा राज्यका राजा नरभुपाल शाहसँग भएको थियो। गोरखाका राजा नरभुपाल शाह जन्ती लिएर खाँचीमा आई विवाह गरेर गोरखा दरबारमा भित्र्याइएको इतिहास चन्द्रप्रभा माविका शिक्षक तीर्थराज आचार्यले बताए। चन्द्रप्रभावतीबाट सन्तान नभएपछि नरभुपाल शाहले दोस्री श्रीमती पाल्पादेखि विवाह गरेर लगेका बताइन्छ। तिनै पाल्पाली राजकुमारी कौशल्याबतीबाट नेपालको एकीकरणकर्ता पृथ्वीनारायण शाहको जन्म भएको थियो। पृथ्वीनारायण शाहको जन्मैदेखि स्याहार सुसार र संरक्षण यिनै चन्द्रप्रभावतीले गरेको इतिहासकारहरु बताउँछन्।"
"लोक सेवामा आकर्षण, १ वर्षमा ५ लाखको दरखास्त","काठमाडौं : लोक सेवा आयोगका परीक्षाप्रतिको आकर्षण बढ्दै छ। आयोगप्रतिको विश्वसनीयताको आधारमा नै दरखास्त दिनेको संख्या बढी छ। आर्थिक वर्ष ०७९८० मा करिब पाँच लाखले लोक सेवाका लागि दरखास्त दिएका छन्। अघिल्ला वर्षमा भन्दा दरखास्त दिनेको संख्या बढेको छ। आयोगले राष्ट्रपति रामचन्द्र पौडेल समक्ष पेस गरेको ०७९०८० को वार्षिक प्रतिवेदनमा लोक सेवाका परीक्षाप्रति आकर्षण बढ्दै गएको देखिएको हो। लोक सेवाले जारी गरेका विभिन्न आन्तरिक तथा खुला प्रतियोगितात्मक विज्ञापनमा ४ लाख ८३ हजार २ सय ३ दरखास्त परेका थिए। यस्तै आर्थिक वर्ष ०७८७९ मा लोकसेवाले लिएका विभिन्न परिक्षाका लागि ३ लाख ६५ हजार ४ सय ३४ दरखास्त परेका थिए। ७७ वटै जिल्लाबाट दरखास्त आर्थिक वर्ष ०७९८० मा लोक सेवाले लिएका विभिन्न परीक्षामा ७७ वटै जिल्लाबाट परीक्षार्थी सहभागी भएका थिए। सर्लाही, बारा, रौतहट, महोत्तरी र धनुषा जिल्लाका धेरै परीक्षार्थीले लोकसेवामा भाग लिएका थिए। ती पाँच जिल्लाबाट ८१ हजार ४ सय ३ अर्थात १७ प्रतिशत दरखास्त परेका थिए। सबैभन्दा कम मनाङ, मुस्ताङ, रसुवा, म्याग्दी र डोल्पा जिल्लाबाट आवेदन परेका थिए। ती जिल्लाबाट ३ हजार ७३ अर्थात् ०६३ प्रतिशत मात्रै लोक सेवाका विभिन्न परीक्षामा दरखास्त परेको आयोगको प्रतिवेदनमा उल्लेख छ। यस अवधिमा आयोगबाट निजामती सेवातर्फ सञ्चालित विभिन्न लिखित परीक्षाहरूमा ४५ हजार ७ सय १५ महिला र ८४ हजार ७ सय ६ पुरुष गरी कुल १ लाख ३० हजार ४ सय २१ उम्मेदवार सम्मिलित भएका थिए। परीक्षामा अनियमितता गर्ने १९ महिला र २४ पुरुष गरी ४३ जना कारबाहीमा परेका थिए। १ हजार ६ सय १६ विज्ञापन माग लोक सेवाले बढुवातर्फ ९ सय ९०, आन्तरिकतर्फ २ सय ८१, खुला प्रतियोगितातर्फ १ हजार ८० तथा महिला, आदिवासीजनजाति, मधेसी, दलित, अपांग र पिछडिएको क्षेत्रका समावेशी समूहतर्फ १ हजार ६ गरी ३ हजार ३ सय ५७ पदका लागि १ हजार ६ सय १६ वटा विज्ञापन तथा बढुवा सूचना प्रकाशन गरी दरखास्त माग गरेको थियो। साढे तीन हजारको स्थायी नियुक्ति आर्थिक वर्ष ०७९८० मा निजामती सेवातर्फ १ हजार ९९ महिला र २ हजार ५ सय ७६ पुरुष गरी ३ हजार ६ सय ७५ उम्मेदवार स्थायी नियुक्तिका लागि सिफारिस भएका थिए। वार्षिक प्रतिवेदनअनुसार सबैभन्दा बढी उम्मेदवार सिफारिस हुने पाँच जिल्लामा गुल्मी, स्याङजा, सर्लाही, जुम्ला र धनुषा छन्। मनाङ र मुस्ताङ जिल्लाका कुनै पनि उम्मेदवार सिफारिस हुन सकेनन्। मधेश प्रदेशबाट सबैभन्दा बढी ६ सय ८४ र सुदूरपश्चिम प्रदेशबाट सबैभन्दा कम ३ सय ९१ उम्मेदवार सिफारिस भएका छन्।"
ट्रकको ठक्करबाट पैदल यात्रीको मृत्यु,बिर्तामोड नगरपालिका१ स्थित पूर्वपश्चिम राजमार्गमा पश्चिमबाट पूर्वतर्फ आउँदै गरेको ना ४ ख २०८३ नम्बरको ट्रकले पैदल यात्री थामीलाई ठक्कर दिएको थियो। झापा : झापाको बिर्तामोडमा ट्रकको ठक्करबाट एक महिला पैदल यात्रीको मृत्यु भएको छ। मृत्यु हुनेमा पैदल यात्री दोलखा कालिन्चोकका ५१ वर्षीया देविमाया थामी रहेको जिल्ला प्रहरी कार्यालय झापाले जनाएको छ। बिर्तामोड नगरपालिका१ स्थित पूर्वपश्चिम राजमार्गमा पश्चिमबाट पूर्वतर्फ आउँदै गरेको ना ४ ख २०८३ नम्बरको ट्रकले पैदल यात्री थामीलाई ठक्कर दिएको थियो। घाइते भएकी थामीको उपचारको क्रममा बीएण्डसी अस्पताल बिर्तामोडमा मृत्यु भएको हो। यता घटनामा संलग्न ट्रक र चालक सुनसरी गढी गाउँपालिका४ का ३९ वर्षीय रमेश चौधरीलाई ईलाका प्रहरी कार्यालय अनारमनीले नियन्त्रणमा लिएको छ।
"नेपालगञ्जको वीपीचोकमा आगलागी, सात पसलमा क्षति","विद्युत् चुहावट भइ आगलागी हुँदा आलिया ट्रेडर्स, शादिया फर्निचर, शरीके फर्निचरलगायतका पसलमा सामान जलेर नष्ट भएको जिल्ला प्रहरी कार्यालय, बाँकेले जनाएको छ। नेपालगञ्ज : बाँकेको नेपालगञ्ज उपमहानगरपालिकास्थित वीपीचोकमा आज बिहान आगलागी हुँदा सात पसलमा क्षति भएको छ। विद्युत् चुहावट भइ आगलागी हुँदा आलिया ट्रेडर्स, शादिया फर्निचर, शरीके फर्निचरलगायतका पसलमा सामान जलेर नष्ट भएको जिल्ला प्रहरी कार्यालय, बाँकेले जनाएको छ। जिल्ला प्रहरी कार्यालय, बाँकेका प्रहरी नायब उपरीक्षक नारायण डाँगीले भने, 'सामान अधिकांश जलेर नष्ट भएको छ, क्षतिको विवरण सङ्कलन हुँदैछ।' नेपालगञ्ज उपमहानगरपालिकाको दमकल शाखा प्रमुख झइनबहादुर खडकाले नियन्त्रणमा ल्याउन दुई घण्टा लागेको बताए। आगो निभाउन उपमहानगरपालिकाको तीन र कोहलपुर नगरपालिकाको एउटा दमकल प्रयोग गरिएको थियो ।"
बाँदर धपाउन प्रहरी !,"सिन्धुपाल्चोक : सिन्धुपाल्चोकको चौतारा साँगाचोकगढी नगरपालिका११ मा बाँदरलगायतका वन्यजन्तु धपाउन प्रहरी परिचालन गरिएको छ। वडा कार्यालयले गाउँमा पसेका बाँदरलगायतका वन्यजन्तु धपाउन प्रहरीलाई अनुरोध गरेपछि प्रहरीले चासो दिएको हो। प्रहरीले वडामा स्थानीयसँग मिलेर गस्ती सुरु गरेको छ। चारैतिरबाट वनजंगलले घेरिएको वडा नं ११ का तल्लो भेगका बस्ती तथा जंगलमा इलाका प्रहरी कार्यालय बन्देउबाट सशस्त्र प्रहरी र प्रहरी चौकी साँगाचोकका जनपथ गरी ३५ जना प्रहरीको टोली वन्यजन्तु लुकेका सम्भावित स्थलको खोजीमा जुटेका छन्। वडाका तल्लो भेगका महादेवटार, एक्ले, जामुने, कटुञ्जेपानी, देउराली, फँलाटे, पानीचौर, काभ्रेलगायतका जंगल तथा झाडीक्षेत्रमा गस्ती गरेको प्रहरीले जनाएका छ। बाँदरले खेतबारीमा काम गर्ने महिला तथा विद्यालय जाने बालबालिकालाई आक्रमण गरी घाइते बनाउनुको साथै खेतबारीमा लगाएको अन्नबाली, फलफूल र घरभित्र पकाएर राखेको खानासमेत बाँदरले खाने गरेको छ। बाँदरको उपद्रो बढ्दो छ। एक घण्टा मात्र बालीमा पस्न पायो भने वर्षभरि खाने अन्न खाइदिन्छ, स्थानीय कृषक श्रीकृष्ण माझीले भने, बाँदरकै कारण खेतबारी बाँझो छाडेर किनेर खानुपर्ने अवस्था छ। बाँदरका कारण किसानले भोग्नुपरेको क्षतिबारे सरकारले ध्यान दिनुपर्ने उनले बताए। बाँदरलाई निर्मूल पार्नुपर्छ भन्ने होइन तर यसलाई कसरी व्यवस्थित गर्न सकिन्छ त्यसतर्फ सरकारले ध्यान दिई किसानलाई मर्कामा पर्न दिनु हुँदैन, उनले भने। बाँदरले खेतबारीका अन्न, फलफूल मात्रै होइन, घरभित्रको सामानसमेत उठाएपछि बसिनसक्नु भएको स्थानीयको भनाइ छ। बाँदरकै कारण धेरैले गाउँ छाडेका छन्। गाउँमै बसिरहेकाहरू गरिखानु न मरिजानुको अवस्थामा रहेको अर्का स्थानीय दीपक अर्यालले बताए। पहिले खेतबारीको बाली नचलाउने बाँदरले अहिले घरभित्रको पनि बाँकी राख्दैन, उनले भने, पाकेको खाना लुटिदिने, पानीको भाँडो घोप्ट्याइदिने गर्न थालेपछि बसिसक्नु छैन। खेतबारीमा छरेको बीउसमेत बाँकी राख्दैन, मान्छे नहुँदा घरको ढोकै फोरेर विध्वंस मच्चाउन थालेका छन्। बाँदरले खेतबालीमा दुःख दिइरहेको र बाघले दिनहुँ बस्ती पसेर घरपालुवा जनावर मार्न थालेको जनगुनासो बढ्न थालेपछि सो वडामा प्रहरीले स्थानीयसँग मिलेर वडामा गस्ती गरेको हो। वडाका गाउँ बस्तीहरूमा बाँदर, बाघलगायतका वन्यजन्तुले ज्यादै दुःख दिन थालेपछि प्रहरीको सहयोग मागिएको वडा अध्यक्ष रोशनराज गिरीले बताए। बाँदर, बँदेल, मृग लगायतका वन्यजन्तुले पहिलेदेखि वडाका किसानको बालीनाली सखाप पारेर सास्ती भोगिरहेका थिए, पछिल्लो समयमा बाघ नै गाउँमा पस्न थालेपछि प्रहरीसँग सहयोगका मागिएको हो, वडाध्यक्ष गिरीले भने। बन्यजन्तु लुक्ने सम्भावित क्षेत्रमा खोजी गर्दा बाँदर, दुम्सी, कालिज, मृगजस्ता वन्यजन्तु भेटिए पनि बाघ भने नभेटिएको प्रहरीको भनाई छ। वडाअध्यक्ष गिरीका अनुसार बाघले खाएर छोडेका बाख्राहरूका शरीरका केही भाग भने ठाउँ ठाउँमा भेटिएको थियो। घरपालुवा जनावर खाने बाघले दिउँसै मान्छेलाई समेत झम्टिन थालेपछि प्रहरीको सहयोगमा वडाअध्यक्ष र स्थानीयले बाघ खोज्दै गाउँ बस्ती घुम्ने गरेका छन्। प्रहरी, स्थानीय र जनप्रतिनिधिको टोलीले किसानहरूलाई दुःख दिने वन्यजन्तुहरूको खोजी गरिरहेका छौं। केही वन्यजन्तुहरू भेटिए पनि बाघ भने फेला पार्न सकेका छैनौं, अध्यक्ष गिरीले भने।"
डडेल्धुरा सदरमुकामका घर टहरा हटाइने,"डडेल्धुरा : डडेल्धुरा सदरमुकामका घर टहरा हटाइने भएको छ। सरकारी तथा ऐलानी जग्गा कब्जा गरेर निर्माण गरिएको घर तथा टहरा हटाउन डोजर चलाउन लागिएको हो। अन्तर्राष्ट्रिय विपद जोखिमून्युनीकरण दिवसका अवसरमा सदरमुकाममा आयोजित कार्यक्रममा अमरगढी गरपालिकाका मेयर डिल्लीराज जोशीले दसैं लगत्तै घर टहरा हटाउने बताए। अनधिकृत रूपमा निर्माण गरिएका घरटहरा र कब्जा गरिएको जमिन व्यक्तिगत स्वामित्वबाट मुक्त गराउन डोजर चलाउन नगरपालिका बाध्य भएको नगरप्रमुख जोशीको भनाइ छ। 'नगरपालिकाले मौखिक र सूचना जारी गरेर सदरमुकामवासीलाई पटकपटक अनुरोध गर्दा पनि हटाउनु भएन। अब बाध्य भएर कानुन अनुसार डोजर चलाउन लागिएको छ', उनले भने।"
घर फिर्तीको खुसियाली (फोटो फिचर),काठमाडौं : इजरायलबाट २५४ जना नेपाली नागरिक आज बिहान त्रिभुवन अन्तर्राष्ट्रिय विमानस्थल आइपुगेका छन्। उनीहरुलाई नेपाल एयरलाइन्सको वाइडवडी विमानबाट नेपाल ल्याइएको हो । उनीहरुलाई लिन परराष्ट्रमन्त्री नारायणप्रकाश साउदसहित सरकारी अधिकारीहरु इजरायल गएका थिए। उद्धारपछि विमानस्थलमा कुरा गर्दै परराष्ट्रमन्त्री साउदले इजरायलबाट नेपाल फर्कन चाहना खेका पाँच सय तीन जनामध्ये दुई सय ५४ जनालाई नेपाल ल्याइएको र अन्यलाई पनि छिट्टै नेपाल ल्याइने बताए । इजरायलबाट फर्किएका मानिस विमानस्थलमा आफन्तसँग रमाउँदैगरेका देखिन्थे।
चितवनमा घाँस काट्ने क्रममा करेन्ट लागेर एक जनाको मृत्यु,चितवन : जनावरलाई छेक्न जडान गरिएको सौर्य उर्जाको करेन्ट लागेर माडीमा एक जनाको मृत्यु भएको छ । बिहीबार साँझ साढे ६ बजे करेन्ट लागि माडी नगरपालिका ९ कृष्णनगरका २८ वर्षीय विकल्प सुवेदिको मृत्यु भएको हो । आफ्नै घर नजिकै रहेको बारीमा घाँस काटने क्रममा जनावरलाई छेक्नको लागि लगाएको सोलारबाट जडान गरिएको एल्मोनियम तारबाट करेन्ट लागेको चितवन प्रहरी प्रवक्ता डिएसपी विजय पण्डितले बताए । करेन्ट लागेपछि अचेत भएको र उपचारको लागि लगिएको बघौडा अस्पताल लगिएको थियो। सोही अस्पतालमा नै उनको मृत्यु भएको हो ।
डेङ्गुबाट छ वर्षीय बालकको मृत्यु,"दमौलीस्थित कन्काई ग्लोबल एकेडेमीमा अध्ययनरत उनको निधनमा विद्यालयले आज शोक बिदा दिएको छ । व्यास नगरपालिकाका स्वास्थ्य शाखाप्रमुख प्रमोद सोतीले बालकको मृत्युबारे औपचारिक जानकार प्राप्त नभएको बताए। दमौली : डेङ्गु सङ्क्रमणबाट तनहुँको व्यास नगरपालिका४ शितलचोकका छ वर्षीय बालकको आज गण्डकी मेडिकल कलेजमा उपचारका क्रममा मृत्यु भएको छ । दमौलीस्थित कन्काई ग्लोबल एकेडेमीमा अध्ययनरत उनको निधनमा विद्यालयले आज शोक बिदा दिएको छ । व्यास नगरपालिकाका स्वास्थ्य शाखाप्रमुख प्रमोद सोतीले बालकको मृत्युबारे औपचारिक जानकार प्राप्त नभएको बताए। छ वर्षीय बालकको निधनसँगै व्यास नगरपालिकामा डेङ्गुबाट मृत्यु हुनेको सङ्ख्या पाँच पुगेको छ । डेङ्गु सङ्क्रमणबाट गत असार १६ गते व्यास नगरपालिका१० निवासी ३५ वर्षीय युवा, असोज २ गते व्यास नगरपालिका११ निवासी १५ वर्षीय किशोर, असोज ८ गते व्यास नगरपालिका२ निवासी १३ वर्षीया बालिका र असोज २० गते व्यास नगरपालिका२ निवासी ३४ वर्षीया महिलाको मृत्यु भएको स्वास्थ्य कार्यालयले जनाएको छ ।"
गोली हानी लुटेरा पक्राउ,"काठमाडौं : हतियारसहित लुटपाट गर्ने समूह र प्रहरीबीच गोली हानाहान भएको छ। गोकर्णेश्वर नगरपालिका३ को जगडोलमा बिहीबार दिउँसो भएको झडपमा प्रहरीले गोली चलाएको छ। ३ वटा मोटरसाइकलमा ५ जनाको समूह बौद्ध एरियामा लुटपाट गर्न जाँदै थिए। चेकजाँचका क्रममा लुटेरा समूहले प्रहरीमाथि आक्रमण गरेको थियो। नेपाल प्रहरीका प्रवक्ता कुवेर कडायतका अनुसार प्रहरीलार्ई आक्रमण गर्ने तीनजना पक्राउ परेका छन्। दुईजना फरार रहेका छन्। पक्राउ पर्नेमा सिन्धुलीका ३६ वर्षीय अमर घलान, सर्लाहीका सन्त लामा, सिन्धुपाल्चोकका जितेन लामा छन्। उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार प्रहरीको गोली लागेर अमर घलान घाइते भएका छन्। उनलाई दाहिने घुँडामुनि१ र तीघ्रामा१ गरी २ गोली लागेको छ। घाइते घलानको जोरपाटीस्थित नेसनल मेडिकल कलेजमा उपचार भइरहेको छ। उनी कर्तव्य ज्यान मुद्दामा फरार रहेका अभियुक्त हुन्। सिन्धुलीमा उनीविरुद्ध कर्तव्य ज्यान मुद्दा दर्ता भएको छ। यस्तै सन्त लामा र जितेन लामाको पृष्ठभूमि पनि राम्रो छैन। उनीहरूविरुद्ध सार्वजनिक मुद्दा तथा अभद्र व्यवहारको मुद्दा दर्ता रहेको छ। प्रवक्ता रेग्मी भन्छन्, यो समूह राजधानीमा सुन तस्करी र लुटपाटमा संलग्न भएको प्रमाण प्रहरीले फेला पारेको छ। लामो समयदेखि प्रहरीले यो लुटेरा समूहको निगरानी र खोजी गरिरहेको थियो। यसैक्रममा बिहीबार चेकजाँचका क्रममा प्रहरीलार्ई आक्रमण गरेको थियो। विदेशबाट गैरकानुनी रूपमा आएको सुन तस्करी र लुटपाट गर्ने कार्यमा घलानको समूह सक्रिय रहेको प्रहरीको दाबी छ। गोकर्णेश्वर नगरपालिका३ को जगडोलमा ३ वटा मोटरसाइकलमा आएका लुटेरा समूहलाई पछ्याउँदै गएको काठमाडौं उपत्यका अपराध अनुसन्धानको टोलीमाथि गोली प्रहार गरेका थिए । प्रहरीमाथि गोली प्रहार भएपछि अपराध अनुसन्धानको टोलीले जवाफी कारबाही गरेको थियो। उपत्यका अपराध अनुसन्धान कार्यालयका प्रमुख सोमेन्द्र सिंह राठौरले लुटेरा समूहलार्ई नियन्त्रण लिने क्रममा प्रहरीमाथि पेस्तोल प्रहार गरेको बताए। प्रहरीले आत्मरक्षाका लागि दुई राउन्ड गोली चलाएको उनले जानकारी दिए। गोली लागेका घलानको साथबाट सात राउण्ड गोली र एक नाल पेस्तोल बरामद गरिएको प्रहरीले जनाएको छ। प्रहरीका अनुसार उनीहरू वौद्ध एरियामा सक्रिय रहेको सूचना प्रहरीले पाएको थियो। नियन्त्रणका लागि गएको प्रहरीमाथि नै आक्रमण गरेपछि गोली चलाएको प्रहरीको दाबी छ।"
"मानव अधिकारकर्मीको प्रदर्शनमा प्रहरी हस्तक्षेप,कृष्ण पहाडीसहित १६ जना पक्राउ","काठमाडौं : मानवअधिकार तथा शान्ति समाजको प्रदर्शनमा प्रहरीले हस्तक्षेप गरेको छ। विभिन्न माग राखी विरोधमा उत्रिएकाहरूमाथि प्रहरीले हस्तक्षेप गरेको हो। सिंहदरबारको दक्षिण गेटमा प्रर्दशन गरिरहेका १६ जनालाई प्रहरीले नियन्त्रणमा लिएको छ । शुक्रबार प्रधानमन्त्री कार्यालय सिंहदरबार दक्षिण गेटअगाडि विरोध प्रदर्शन गर्ने क्रममा मानवअधिकारवादी कृष्ण पहाडी, रामकृष्ण बराल,उत्तम पुडासैनीसहित १६ जना पक्राउ परेका हुन् । अधिकारकर्मी विकास थापा, सानु लामा, रीता अधिकारी, ईश्वर पुडासैनी, तुलसीराम भण्डारी, नानीकाजी गिरी, मनबहादुर थापा, नरेन्द्रमान श्रेष्ठ, मधु पुडासैनी, कल्याण बुढाथोक, धर्मराज न्यौपाने पनि प्रहरी नियन्त्रणमा छन् । जिल्ला प्रहरी परिसर काठमाडौका प्रवक्ता कुमोध ढुंगेलका अनुसार निषेधित क्षेत्रमा प्रदर्शन गर्ने क्रममा प्रहरीले उनीहरूलाई नियन्त्रणमा लिएको हो । अधिकारकर्मीहरूले हातहातमा प्लेकार्ड बोकेर नाराबाजी गरेका थिए । प्लेकार्डमाशान्ति सम्झौताको मर्मअनुरूप पीडितलाई न्याय र पीडकलाई सजाय सुनिश्चित गर,संक्रमणकालीन न्याय प्रक्रियासम्बन्धी संसदमा प्रस्तुत संशोधन विधेयक मानव अधिकारमैत्री बनाऊलगायतका नारा लेखिएका थिए। प्रदर्शनकारीले जनयुद्ध दिवसका नाममा राष्ट्रिय विदा दिने निर्णय गलत भएको बताएका छन्। उनीहरुले कैद सजाय माफी गर्नसक्ने अधिकारको दुरूपयोग बन्द गर्न सरकारसमक्ष आग्रह गरेका छन्। अधिकारकर्मीले हत्याहिंसा महिमामण्डन गर्न पाइदैन, कैद माफी मिनाहाको नाममा राज्यबाट भइरहेको अपराधको पर्दाफास गरौं, पीडकलाई आममाफी दिने नियतले भइरहेको चलखेल बन्द गर, हिंसा र आपराधीकरणलाई बढावा दिने काम बन्द गर, महंगीले ढाड भाँच्यो, नागरिकलाई राहत खोइ? लगायतका नारा लगाएका थिए ।"
११ ट्याक्टर प्रहरी नियन्त्रणमा,"स्याङ्जा : वालिङ नगरपालिका१३ स्थित आँधीखोला किनारबाट ११ वटा ट्याक्टर प्रहरीले नियन्त्रणमा लिएको छ। आँधीखोलास्थित गाहाखोलाबाट बिहीबार साँझ नदीजन्य पदार्थ बालुवा उत्खनन गरी ओसारपसारमा संलग्न रहेको जनाउँदै ती ट्याक्टरहरू नियन्त्रणमा लिएको प्रहरी नायब उपरीक्षक रवीन्द्र खनालले जानकारी दिए। कानुन विपरीत नदीजन्य पदार्थ बालुवा उत्खनन् तथा ओसारपसारमा संलग्न रहेको जनाउँदै प्रहरीको टोलीले ९ वटा भरिएका र २ वटा खाली अवस्थाका ट्याक्टरहरूलाई आफ्नो नियन्त्रणमा लिएको प्रनाउ खनालको भनाइ छ। प्रहरी नियन्त्रणमा ग १ त ५९५१, ग १त ५९४३, ग १ त ५९२४, खु १ त ७१५६, लु ४ त ६८७९ भरी, लु ४ त ४२६०, लु ४ त ६८८६, लु ३ त ५३०८, ग १ त ३३६९ ढुंगागिटी, बालुवा भरिएको र ग १ त ५१०५ ग १ त ६११० खाली ट्याक्टर हुन।"
खान अन्नपूर्णको एकदिने सीईओ,"काठमाडौं : १८ वर्षीया रहिमत जहा खान एमवीवीएसको तयारी गर्दैछिन्। नेपालगञ्जबाट उच्च शिक्षाका लागि काठमाडौंं आएकी खान बिहीबार एक दिनका लागि अन्नपूर्ण पोस्ट दैनिकको प्रमुख कार्यकारी अधिकृत (सीईओ) बनिन्। दैनिक पत्रिकाको सञ्चालन र व्यवस्थापनबारे जानकारी हासिल गरिन्। गजबको अनुभव भयो, खानले भनिन्, दैनिक पत्रिकाको सञ्चालन, व्यवस्थापन, समाचार संकलन र सम्पादनबारे जानकारी लिन पाउँदा निकै खुसी छु। यो त फरक खालको क्षेत्र रहेछ। ११ अक्टोबर अन्तर्राष्ट्रिय बालिका दिवसका अवसरमा प्लान इन्टरनेसनलको संयोजनमा खानलार्ई एकदिने सीईओ बनाइएको थियो। अन्नपूर्ण के हो र कसरी सञ्चालन हुन्छ भन्ने थाहा पाएँ, उनले भनिन्, मैले सोचेको भन्दा फरक रहेछ। अनौठो पनि लाग्यो, ज्ञान पनि हासिल भयो। महिलाहरू पनि सीईओलगायतका प्रमुख पदमा पुग्नुपर्ने उनले बताइन्। महिलाले पनि सीईओ बनेर अफिस सञ्चालन गर्न सक्छन् भन्ने विश्वास ममा पलाएको छ, खानले भनिन्। प्लान इन्टरनेसनलकी अभियान विशेषज्ञ सिर्जना बज्राचार्यले बालिकाका लागि एक दिन छुटयाउनु पर्छ भन्ने मान्यताअनुसार खानलार्ई सीईओ बनाएर अनुभव बटुल्न लगाइएको बताइन्। हाम्रा संरचना र विकासका क्षेत्रहरू बालिका र किशोरीमैत्री हुनुपर्छ भन्ने मान्यता हो, बज्राचार्यले भनिन्, किशोरीहरू डाक्टर, इञ्जिनियर मात्र नभइ सञ्चार संस्थाको सीईओ पनि बन्न सक्छन् भन्ने आत्मविश्वासका साथ सन्देश दिन चाहेका हौं। यसअघि किशोरीहरूलार्ई एकदिने मेयरउपमेयर बन्न लगाएर अनुभव हासिल गर्न लगाइएको बज्राचार्यले बताइन्।"
रिगलको आममाफीविरुद्ध रिटको सुनुवाइ कात्तिक १४ मा,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललार्ई राष्ट्रपतिले आममाफी दिएकोविरुद्ध परेको रिटमा बिहीबार सुनुवाइ हुन सकेन। पूर्ण इजलासमा रहेका प्रधानन्यायाधीश श्रेष्ठसहित तीनैजनाले आफूरहितको पूर्ण इजलासमा पठाउन आदेश दिएपछि सुनुवाइ नभएको सर्वोच्च अदालतका प्रवक्ता भद्रकाली पोखरेलले जानकारी दिए। उनका अनुसार अर्को पेसी कात्तिक १४ गतेलार्ई तोकिएको छ। अब यो रिटमाथि अर्को न्यायाधीशको पूर्ण इजलासमा अन्तिम सुनुवाइ हुनेछ । बिहीबार बिहान सर्वोच्च अदालतको पूर्ण इजलासमा रिटको सुनुवाइ सुरू भएको थियो। पूर्ण इजलासमा प्रधानन्यायाधीश विश्वम्भरप्रसाद श्रेष्ठ,न्यायाधीशद्वय डाआनन्दमोहन भट्टराई र कुमार रेग्मी रहेका थिए।"
मुस्ताङमा दुईवटा कोल्ड स्टोर निर्माण,"जोमसोम : मुस्ताङमा ठूलो क्षमताका दुईवटा स्याउ भण्डारका लागि कोल्ड स्टोर निर्माण गरिएको छ। गण्डकी प्रदेशको कृषि विकास निर्देशानालयको स्याउ विकास कार्यक्रमअन्तर्गत मुस्ताङको घरपझोङ२ मार्फा र थासाङ१ टुकुचेमा सयसय टन क्षमताका कोल्ड स्टोर (चिस्यान केन्द्र) निर्माण गरिएको हो। आर्थिक वर्ष २०७९०८० मा ८५ प्रतिशत अनुदान र सम्बन्धित फार्म, सहकारी र समूहको १५ प्रतिशत साझेदारी रहने गरी करोड भन्दा बढी लागतका दुईवटा कोल्ड स्टोर निर्माणको योजना छनौट भएको थियो। जसअन्तर्गत मुस्ताङको घरपझोङ२ मार्फाको मार्फा कृषि सहकारी संस्था र थासाङ१ टुकुचेको स्यालम बहुउद्देश्य सहकारी संस्थालाई निर्देशानालयको कोल्ड स्टोर निर्माण गर्न छनौट गरिएको थियो। मार्फा र टुकुचेमा निर्माण गरिएका स्याउ भण्डारण कोल्ड स्टोर २ करोड ८२ लाख लागतमा निर्माण भएको कृषि ज्ञान केन्द्र प्रमुख प्रकाश बस्ताकोटीले बताए। दुवै कोल्ड स्टोर गत आर्थिक वर्षको असारमा सम्पन्न भएको प्रमुख बस्ताकोटीले जानकारी दिए। मुस्ताङी स्याउलाई सिजनेबल समय जस्तै बेमौसम पनि साबिक जस्तै ताजा राख्न कोल्ड स्टोर निर्माण गरिएको हो। मार्फा र टुकुचेमा निर्माण गरिएको दुवै कोल्ड स्टोरको शुक्रबार गण्डकी प्रदेशका कृषि तथा भूमि व्यवस्था मन्त्री महेन्द्र ध्वज जिसीले अलगअलग उद्घाटन गरे।"
