शीर्षक,विवरण
जनप्रदर्शनलाई रोक्न सरकारले निषेधाज्ञा जारी गरे राप्रपाले प्रतिकार गर्छ : लिङ्देन,"लिङ्देनले आफ्नो पार्टीको प्रदर्शन शान्तिपूर्ण हुने भन्दै सुरक्षाको उचित प्रबन्ध गर्न सरकारको ध्यानाकर्षण गराए। काठमाडौं : राष्ट्रिय प्रजातन्त्र पार्टीले चैत्र २७ गतेको जनप्रदर्शनमा ५० हजारभन्दा बढीको सहभागिता हुने दाबी गरेको छ। जनप्रदर्शनको तयारीका बारेमा जानकारी दिन आइतबार पार्टी कार्यालय धुम्वाराहीमा पत्रकार सम्मेलन गर्दै राप्रपा अध्यक्ष राजेन्द्र लिङ्देनले प्रदर्शनको सबै तयारी पूरा भएको र ५० हजारभन्दा बढीको सहभागीता हुने दावी गरेका हुन्। उनले आफ्नो पार्टीको प्रदर्शन शान्तिपूर्ण हुने भन्दै सुरक्षाको उचित प्रबन्ध गर्न सरकारको ध्यानाकर्षण गराए। आफूहरुको प्रदर्शनलाई रोक्न सरकारले निषेधाज्ञा जारी गरे राप्रपाले त्यसको प्रतिकार गर्ने उनले बताए। पछिल्लो दिनमा विरोध प्रदर्शन गर्न पाउने अधिकारलाई कुण्ठित गर्न निषेधाज्ञा जारी गर्ने, लाठिचार्ज गर्ने काम भएको भन्दै उनले निन्दा र भत्र्सना गरे। उनले भृकुटीमण्डपबाट सुरु हुने जनप्रदर्शनले शहरका विभिन्न स्थानको परिक्रमा गरेर सभामा परिणत हुने जानकारी दिए। अध्यक्ष लिङ्देनले आफूहरुको एजेण्डमा सहमत जनाउनेहरुलाई पनि प्रदर्शनमा सहभागी हुन अपिल गरे। राप्रपाले विभिन्न माग राख्दै प्रधानमन्त्रीलाई ४० बुँदे मागपत्र समेत बुझाएको थियो। जसमा अभिभावकीय भूमिकामा संवैधानिक राजसंस्था हुनुपर्ने, सर्वधर्म समभाव, पूर्ण धार्मिक स्वतन्त्रतासहितको वैदिक सनातन धर्मसापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छलकपटपूर्ण धर्मान्तरणमा तत्काल रोक्नु्पर्ने, प्रदेश संरचनाको खारेजी र दुई तहको सरकार केन्द्र र अधिकारप्राप्त स्थानीय तह बनाउनुपर्ने लगाएतका रहेका छन्।"
आयरल्यान्ड ए सँग नेपाल ए ६९ रनले पराजित,"काठमाडौं : आयरल्यान्ड एसँग नेपाल ए ६९ रनले पराजित भएको छ। त्रिवि क्रिकेट मैदानमा पहिला ब्याटिङ गरेको आयरल्यान्डले निर्धारित ५० ओभरमा ९ विकेट गुमाएर २८४ रन बनाएको थियो। लक्ष्य पछ्याउने क्रममा नेपालले ३९४ ओभरमा सबै विकेट गुमाउँदै २१५ रन मात्र बनाएको हो। नेपालका लागि अर्जुन कुमालले सतक प्रहार गरे। उनले ११८ बलमा १४ चौकासहित १०२ रनको योगदान गरे। त्यसैगरी अर्जुन साउदले ३६ रन बनाए भने अन्य खेलाडीले उल्लेख्य रन जोड्न सकेनन्। आयरल्यान्डका लागि वेन ह्वाइटले सर्वाधिक ५ विकेट लिए। त्यसैगरी गाभिन होइले ४ विकेट र फियोन ह्यान्डले १ विकेट लिए। त्यस अगाडि नेपालविरुद्ध आयरल्यान्ड ए का स्टेफन डोहेनीले शतक प्रहार गरेकाथिए। उनले १२९ बलमा २ छक्का र ८ चौकासहित १०७ रनको योगदान गरे। त्यसैगरी पिटर मुरले ४४ रन,म्याथ्यू हम्फ्रेजले २३ रन, मोरगन टोपिङले २१,फियोन ह्यान्डले २० रन,वेन ह्वाइट १९ रन र गाभिन होइ १४ रन बनाएर पेभेलियन फर्के। नेपालका रिजन ढकाल र रन्जित कुमारले ३३ विकेट,विकाश आग्री र साहब आलमले ११ विकेट लिएका थिए।"
"नवनियुक्त १० जिल्ला न्यायाधीशको पदस्थापन, कोकहाँ ?","काठमाडौं : न्यायपरिषद्ले नवनियुक्त १० जिल्ला न्यायाधीशहरूको पदस्थापन गरेको छ। न्यायपरिषद्ले आइतबार अर्जुनप्रसाद कोइराला, नरेन्द्रबहादुर बुढा, जीवनकुमार भण्डारी, मुकुन्द आचार्य, विमला रेग्मी, पुष्पराज पाण्डे, शिवबहादुर थापा, महेन्द्र बहादुर कार्की, दीपक घिमिरे र फणेश्वरी घिमिरेलाई पदस्थापन गरेको हो। पहिलो नम्बरमा सिफारिस भएका कोइरालालाई जिल्ला अदालत धनुषामा , बुढालाई जिल्ला अदालत बारा, भण्डारीलाई जिल्ला अदालत सर्लाही, आचार्य जिल्ला अदालत पर्सा, रेग्मी जिल्ला अदालत रौतहटमा पदस्थापन गरिएको छ। त्यसैगरी पाण्डेलाई जिल्ला अदालत सिराहा, थापालाई जिल्ला अदालत कपिलवस्तु,कार्कीलाई काठमाडौं जिल्ला अदालत, दीपकलाई बाँके जिल्ला अदालत र फणेश्वरीलाई महोत्तरी जिल्ला अदालतमा पदस्थापन गरिएको छ। गत चैत्र २२ गते बसेको परिषद्को बैठकले जिल्ला न्यायाधीशहरुलाई नियुक्तिका लागि सिफारिस गरेको थियो।"
जिल्ला न्यायाधीशका लागि लिइने परीक्षामा न्यूनतम उत्तिर्ण अंक ४० प्रतिशत,"काठमाडौं : प्रतिनिधिसभाअन्तर्गतको कानुन, न्याय तथा मानव अधिकार समितिमा न्याय सेवा आयोगले जिल्ला न्यायाधीशका लागि लिइने परीक्षामा न्यूनतम उत्तीर्ण अंक ४० प्रतिशत कायम गर्ने सहमति भएको छ। आइतबार समितिमा केही नेपाल ऐनलाई संशोधन गर्न बनेको विधेयकमाथि भएको छलफलका क्रममा जिल्ला न्यायाधीशका लागि न्यूनतम ५० प्रतिशत अङ्क ल्याउनुपर्ने प्रावधानलाई संशोधन गर्दै ४० प्रतिशत कायम गर्ने सहमति भएको हो। यसअघिको प्रावधानमा धेरै अनुत्तीर्ण भएको हुँदा केही परिमार्जन गेर जानुपर्ने विषय सांसदहरुबीच एकमत रहेको हो। बैठकमा कानुन, न्याय तथा संसदीय ममिलामन्त्री पदम गिरीले विधेयकमा रहेका बिषयहरुमा गहन छलफल गरेर थप विषयमा निष्कर्षमा पुग्न सकिने बताए। उनले अरु निकाय र जिल्ला न्यायाधीशका लागि फरक फरक व्यवस्था गर्नुभन्दा पनि समान न्यूनतम उत्तीर्ण अङ्क ४० प्रतिशत कायम गर्ने नीति लिनुपर्ने बताए। बैठकमा अधिकांश सांसदहरुले जिल्ला न्यायाधीशको परिक्षामा एक जनामात्रै पास भएकाले फेल भएकालाई पनि न्यायाधीश बनाउनुपर्ने अवस्था आउन नदिन न्यूनतम उत्तीर्ण अङ्क ४० प्रतिशत कायम गर्नुपर्ने सुझाव दिएका थिए।"
एसएमएस फ्रेन्डसिप कप : गुजरातलाई १८ रनले पराजित गर्दै नेपालले जित्यो उपाधि,"काठमाडौं : गुजरातविरुद्धको एसएमएस फ्रेन्डसिप कप त्रिकोणात्मक सिरिजमा नेपाल १८ रनले विजयी भएको छ। टस जितेर ब्याटिङ गरेको नेपालले कप्तान रोहित पौडेलको अर्धसतकको मद्दतमा निर्धारित २० ओभरमा ४ विकेटको क्षतिमा १७६ रनको योगफल बनाएको थियो। जवाफि ब्याटिङमा उत्रिएको गुजरातले निर्धारित ओभरमा ८ विकेट गुमाउँदै १५८ रन मात्र बनाएसँगै नेपालले उपाधि जितेको हो। त्यस अगाडि गुजरातको वापीस्थित साई मेघपान स्पोर्टस् लाइफ मैदानमा भिडन्तमा कप्तान पौडेलले सर्वाधिक ७४ रन बनाए। उनले ४७ बलमा ५ चौका र ४ छक्का प्रहार गर्दै ७४ रन बनाएका भए। ओपनर आशिफ शेख ३४ रन, कुशल मल्ल ३१ रन, कुशल भुर्तेल १९ रन बनाए। अन्य खेलाडीले उल्लेख्य रन जोड्न सकेनन्। गुजरातका लागि जयमित पटेल, शेन पटेल, तेजस पटेल र जला युवराजसिंहले समान एकएक विकेट लिए। नेपाली क्रिकेट टोली प्रिमियर कप खेल्न भारतबाट अब सिधै ओमानतर्फ प्रस्थान गर्नेछ। प्रिमियर कपमा नेपाल रहेको समूहमा मलेसिया, हंगकंग, साउदी अरेबिया र कतार रहेका छन् ।"
बेनीजोमसोम सडक ५ घण्टापछि खुल्यो,"जोमसोम : उत्तरदक्षिण जोड्ने राष्ट्रिय गौरवको बेनीजोमसोम ७६ किमी सडकअन्तर्गत जोमसोममा भासिएको अवरुद्ध सडक ५ घण्टापछि साँझ खुलेको छ। सडक आइतबार बिहान भासिएको थियो। जोमसोमको मुख्य राजमार्ग सडकको एक सय मिटर जमिन भासिएको थियो। सडक भासिँदा जोमसोममुक्तिनाथ र उपल्लो मुस्ताङ जाने सयौं सवारी साधन जोमसोममा अलपत्र परेका थिए। गौरवको सडक अन्तर्गत बेनीजोमसोम ७६ किमी सडकको चौथो खण्ड खन्तीदेखि जोमसोम पक्की पुलसम्मको दुरीमा पर्ने घरपझोङ४ जोमसोमको मुस्ताङ अस्पताल नजिकको सडक यसअघि पनि भासिने गरेको थियो। जिल्ला प्रशासन कार्यालय मुस्ताङका प्रमुख जिल्ला अधिकारी जनकराज पन्त, प्रहरी, जनप्रतिनिधि र निर्माण व्यवसायीको पहलमा अवरुद्ध जोमसोम सडक खुलाइएको हो।"
लुकीछिपी बसेका १० बंगलादेशी नागरिक पक्राउ,"काठमाडौं : नेपालमा गैरकानुनी रूपमा बसिरहेका १० जना बंगलादेशी नागरिक पक्राउ परेका छन्। विभिन्न समयमा नेपाली प्रवेश गरेका उनीहरू भिसा अवधि सकिएपछि पनि गैरकानुनी रूपले बसेको पाइएपछि काठमाडौं उपत्यका अपराध अनुसन्धान कार्यालयको टोलीले उनीहरूलाई पक्राउ गरेको हो। पक्राउ पर्नेमा बंगलादेशी नागरिक ३३ वर्षीय अनिसुर रहमान, २३ वर्षीय अब्दुल्ला, २१ वर्षीय इमामुल हुसेन, २६ वर्षीय हफिजुर रहमान, २० वर्षीय सोजिब हुसेन, २४ वर्षीय सैफुल इस्लाम, ४१ वर्षीय बिलाल हुसेन, ४२ वर्षीय सलिम, २७ वर्षीय नासिर उद्दीन र ४० वर्षीय इसिन खान रहेका छन्। काठमाडौको सोह्रखुट्टे तथा ठमेल एरियाबाट भिषा अवधि समाप्तपश्चात गैर कानुनी तवरले बसिरहेका बंगलादेशी नागरीकहरूलाई पक्राउ गरिएको प्रवक्ता एवं सूचना अधिकृत रविन्द्र रेग्मीले बताए। उनका अनुसार पक्राउ परेका उनीहरूलाई आवश्यक अनुसन्धान तथा कारबाहीका लागि अध्यागमन विभाग पठाइएको छ।"
वैदेशिक रोजगारमा जानेलाई एक घण्टाभित्रै श्रम स्वीकृति,"एक जना श्रमिकले सबै कागजात पूरा बुझाएको अवस्थामा दुई मिनेट ४४ सेकेण्डमा श्रम स्वीकृति पाउन सक्ने गरि काम गरेको र प्रविधिलाई मध्यनजर गर्दै एक घण्टा भित्र नै श्रम स्वीकृति प्रदान गरिने भनिएको उनको भनाई छ। काठमाडौं : वैदेशिक रोजगारीमा जाने श्रमिकलाई एक घण्टा भित्र नै श्रम स्वीकृति प्रदान गरिने भएको छ। वैदेशिक रोजगार कार्यालय ताहाचलले आइतबार काठमाडौंमा पत्रकार सम्मेलन गर्दै वैदेशिक रोजगारीमा जाने श्रमिकलाई एक घण्टा भित्र नै श्रम स्वीकृति प्रदान गर्न सफल भएको जनाएको छ। पत्रकार सम्मेलनमा श्रम, रोजगार तथा सामाजिक सुरक्षा मन्त्री डोलप्रसाद अर्यालले नयाँ सफ्टवेयरको प्रयोगबाट एक घण्टा भित्र नै श्रम स्वीकृति प्रदान हुने जानकारी दिए। उनले विभागमा हुने काम कारवाहीलाई एकलेयर प्रणालीबाट गर्न सक्ने गरि नीतिगत सुधार गरिएको बताए। एक जना श्रमिकले सबै कागजात पूरा बुझाएको अवस्थामा दुई मिनेट ४४ सेकेण्डमा श्रम स्वीकृति पाउन सक्ने गरि काम गरेको र प्रविधिलाई मध्यनजर गर्दै एक घण्टा भित्र नै श्रम स्वीकृति प्रदान गरिने भनिएको उनको भनाई छ। अर्यालले अब सबै कागजात अपलोड गरेको एक घण्टामा मोबाइलमा नै श्रम स्वीकृति प्राप्त गर्न सक्ने दाबी गरे। मन्त्री अर्यालले वैदेशिक रोजगार कार्यालयलाई थप सुधार गर्न अध्ययन भइरहेका जानकारी गराए।"
मौसमी फ्लुका बिरामीले स्वास्थ्य संस्था भरिए,"हुम्ला : हुम्लाको दक्षिणी भेगमा रहेको अदानचुली गाउँपालिकामा गएको शनिबारदेखि मौसमी फ्लुका बिरामीको सङ्ख्या बढेको छ। अदानचुली५ र ६ मा मौसमी फ्लुका बिरामीको चाप बढेपछि स्वास्थ्य संस्था भरिएको स्वास्थ्यकर्मीको भनाइ छ। अदानचुली६ मा पर्ने लमही गाउँबाट फैलिएको मौसमी फ्लुको प्रकोप रोक्न लौठी स्वास्थ्यचौकीले शिविर सञ्चालन गरेको थियो। शिविर सञ्चालन गरेपछि सामान्य रुपमा नियन्त्रणमा आए पनि सोही वडाकै पाल्स, काँखे बारीगाउँ र करगहीमा नयाँ बिरामी देखा परेको लौठी स्वास्थ्यचौकीका प्रमुख नवराज भण्डारीले बताए। स्वास्थ्य शिविरमा एक सय ४९ जना बिरामीको उपचार गरेको उनले जानकारी दिए। लमहीमा फ्लुका बिरामी नियन्त्रणमा आए पनि अन्य बस्तीमा फैलिँदै गएको इन्चार्ज भण्डारीले बताए। बिरामीले स्वास्थ्य संस्था भरिएपछि बहिरंग सेवाबाट उपचार गरिरहेको उनको भनाइ छ। अदानचुली गाउँपालिकाको केन्द्र रहेको श्रीनगर स्वास्थ्यचौकीमा पनि केही दिनयतादेखि बिरामीको चाप बढदो छ। तर एक जना मात्र स्वास्थ्यकर्मीले सेवा दिइरहेका छन्। अन्य स्वास्थ्यकर्मी तालिमका लागि स्वास्थ्य संस्था बाहिर रहेको श्रीनगर स्वास्थ्यचौकीका निमित्त इन्चार्ज प्रयोगलाल जैसीले बताए। एक दिनमा ५० देखि ८० जना बिरामी उपचारका लागि आउने गरेको स्वास्थ्यचौकीका निमित्त इन्चार्ज जैसीले बताए। श्रीनगर स्वास्थ्यचौकीमा उपचारका लागि आउने बिरामीको भीडबाट अरूलाई रोग सर्न सक्छ भनेर नियमित मास्क प्रयोग गर्न स्वास्थ्यकर्मीले जोड दिएका छन्।"
सोमबार देशका यी स्थानमा हुने छ वर्षा,"काठमाडौं : सोमबार कोशी प्रदेश र मधेश प्रदेश लगायत देशको पहाडी भूभागमा आंशिक बदली तथा बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार देशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार राति कोशी प्रदेश र मधेश प्रदेश लगायत देशको पहाडी भूभागमा आंशिक बदली रहि बाँकी भूभागमा मौसम मुख्यतया सफा रहने छ। कोशी प्रदेश र गण्डकी देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका पकदुई स्थानमा हल्का हिमपातको सम्भावना रहेको महाशाखाले जनाएको छ।"
नारायणी रंगशालाको जीर्णोद्धारका लागि बजेट माग,"वीरगन्ज : वीरगन्जस्थित नारायणी रंगशालाको जीर्णोद्धार र पुनर्निर्माणका लागि बजेट माग गरिएको छ। आइतबार बिहान रंगशालाको निरीक्षणमा पुगेका युवा तथा खेलकुद मन्त्री विराजभक्त श्रेष्ठसँग बजेट माग गरिएको हो। पर्सा क्रिकेट संघका अध्यक्ष मनिष सिंह लगायतले वीरगन्जबासीका तर्फबाट मन्त्री श्रेष्ठलाई ज्ञापनपत्र बुझाएका छन्। २०४२ सालमा वीरगन्जवासीकै अग्रसरतामा १८ बिगाह क्षेत्रफलमा निर्माण गरिएको नारायणी रंगशाला मर्मत सम्भारको अभावमा वर्षौदेखि जीर्ण बन्दै गइरहेको छ। झण्डै ३५ हजार दर्शक अटाउन सक्ने क्षमताको रंगशालाका प्याराफिटहरू ठाउँ ठाउँमा भत्किएका छन् भने पर्खालहरू पनि जीर्ण अवस्थामा छन्। चार वर्ष पहिले राष्ट्रिय खेलकुद परिषदले रंगशालाको जीर्णोद्धार र पुनर्निर्माणका लागि डीपीआर बनाएको थियो। त्यसमा २ अर्ब ६४ करोड रुपैयाँ लागत लाग्ने उल्लेख थियो। त्यसपछि सरकारले रंगशालाको पुनर्निर्माणका लागि ७ करोड रुपैयाँ मात्र विनियोजन गरेको थियो। उक्त रकमबाट पुनर्निर्माणको काम सुरु गरिए पनि रकम अभावले दुई बर्षदेखि त्यो काम रोकिएर अलपत्र अवस्थामा छ। आइतबार वीरगन्जवासीले मन्त्री श्रेष्ठलाई बुझाएको ज्ञापनपत्रमा अलपत्र रहेको रंगशाला पुनर्निर्माणको काम पुन सुरु गर्नका लागि आवश्यक रकम सरकारको आगामी आर्थिक बर्षको बजेटमा विनियोजन गरिदिन आग्रह गरिएको छ। मन्त्री श्रेष्ठलाई ज्ञापनपत्र बुझाउँदै क्रिकेट संघ पर्साका अध्यक्ष सिंहले भने,यो रंगशाला वीरगन्जको मात्रै नभई समग्र मधेस प्रदेशको धरोहर हो। त्यसका कारण सरकारको थोरै मात्र नजर यसमा पर्यो भने पनि यसले फेरि नयाँ जीवन पाउन सक्छ। त्यसका लागि सम्पूर्ण वीरगन्जवासीको तर्फबाट आग्रह छ। ज्ञापनपत्र बुझ्दै मन्त्री श्रेष्ठले यसका लागि आफूले स्थानीय सरकारसँग छलफल गरेर आगामी बजेटमा नारायणी रंगशालाको पुनर्निर्माणका लागि आवश्यक रकम विनियोजन गर्ने प्रतिबद्धता जनाए।"
डोल्पामा सेनाको कमजोरीले सामुदायिक वनमा लाग्यो डढेलो,"डोल्पा : हिमाली जिल्ला डोल्पामा नेपाली सेनाको असावधानीका कारण लागेको आगोले एक सामुदायिक वन सखाप भएको छ। सदरमुकाम दुनैमा रहेको नन्द बक्स गुल्म भदालेका सैनिक जवानहरूले ब्यारेक आसपासको फोहोर व्यवस्थापन गर्न लगाएको आगो नजिकैको वनमा सल्किएको हो। आइतबार दिउँसो सेनाले ब्यारेक सरसफाइ गर्ने क्रममा आगो लाग्दा ठुलिभेरी नगरपालिका४ मा पर्ने मष्टा भवानी सामुदायिक वनका रुखविरुवा जलेर नष्ट भएको स्थानीय बिर्ख बहादुर रोकायले जानकारी दिए। हावाहुरी लाग्ने समयमा दिउँसो आगो लगाएर सेनाले सामुदायिक वनको ठुलो क्षति गरेको रोकायको भनाइ छ। डिभिजन वन कार्यालय डोल्पाका वन अधिकृत मुन रावतले आगलागी कसले गर्यो भन्ने विषयमा अनुसन्धान भइरहेको बताए । सेना,प्रहरी,वनका कर्मचारी र स्थानीयको प्रयासबाट आगलागी नियन्त्रणमा आइसकेको उनको भनाइ छ।"
सिन्धुलीमा आगलागीमा घरगोठसँगै चौपाय खरानी,"सिन्धुली : सिन्धुलीको फिक्कल गाउँपालिका४ छत्रेवरमा आगलागी हुँदा घरगोठसँगै चौपाया जलेर खरानी भएका छन्। स्थानीय निर्मल बहादुर मगरको गोठमा सल्केको आगो घर र गोठमा सल्कँदा अन्नपात, लत्ताकपडा, भाँडाकुडाका साथै केही नगद समेत जलेर नष्ट भएका छन्। स्थानीय नवराज पहाडीका अनुसार मगरको गोठमा रहेका ९ वटा खसी बाख्रा लगायतको चौपायाको समेत जलेर मृत्यु भएको छ। आगो निभाउने क्रममा आगलागी पीडित निर्मल मगर स्वयंम घाइते भएका छन्। उनको स्थानीय स्वास्थ्य संस्थामा उपचार भइरहेको छ। आगलागीबाट करिब साढे पाँच लाख रुपैयाँ बराबरको क्षति भएको बताइएको छ। आगो अहिले नियन्त्रणमा आएको स्थानीयले बताएका छन्। योसँगै सिन्धुलीमा यस वर्ष मात्र १९ वटा घरगोठ आगलागीबाट जलेका छन्।"
दुई दिनमै १३ हजार पर्यटक,"जोमसोम : मुस्ताङको कागबेनीधाममा श्राद्ध गर्ने तीर्थालुको घुइँचो लागेको छ। बर्सेनि चैते दसैं र बडा दसैंको औशीमा कागबेनीमा धार्मिक तीर्थालुको घुइँचो लाग्ने गर्छ। शनिबार र आइतबार करिब १३ हजार पर्यटक त्यहाँ पुगेका छन्। यो समयमा आफ्ना दिवंगत पितृहरूको नाममा श्राद्ध,पिण्डदान र तर्पण दिनाले पितृहरू खुसी भई धार्मिक मोक्ष प्राप्त हुने जनविश्वास रहिआएको छ। पछिल्लो एक दशक मुस्ताङमा धार्मिक तीर्थालु पर्यटकहरुको आगमन बढ्दै गएको छ। परापूर्व कालमा कागबेनीमा काग भुसुन्डे ऋषिले तपस्या गरी बसेको भन्ने धार्मिक ग्रन्थमा उल्लेख छ। यसका कारण यो भूमि हिन्दु धर्मावलम्बीका लागि निकै प्रसिद्ध र महत्वपूर्ण धार्मिक स्थल मानिएको हो।"
भारत तस्करी गर्न लागिएको रक्सी बरामद,"वीरगन्ज : नेपालबाट भारत तस्करी गर्न लागिएको सिलबन्दी मदिरा ठूलो परिमाणमा सशस्त्र प्रहरीले वीरगन्जबाट बरामद गरेको छ। शनिबार राति टाटासुमो गाडीमा लोड गरेर भारत तस्करी गर्न लागिएको ९६ कार्टुन सिलबन्दी मदिरा भारतसँग जोडिएको वीरगन्ज महानगरपालिका१७ कोनियाबाट सशस्त्र प्रहरीले बरामद गरेको हो। सीमा सुरक्षा गुल्म अलौंबाट खटिएको सशस्त्र प्रहरीको टोलीले शनिबार मध्यरातमा बीआर १० जे ८२०१ नम्बरको टाटासुमो गाडी नाकामा रोकेर चेकजाँच गरेको थियो। त्यसक्रममा उक्त गाडीबाट कस्तूरी ब्राण्डको ९६ कार्टुन सिलबन्दी मदिरा बरामद भएको पर्साका सशस्त्र प्रहरी उपरीक्षक किशन कर्मचार्यले जानकारी दिए। मदिरासहितको उक्त गाडीपनि नियन्त्रणमा लिएको उनले बताए। बरामद गरिएको मदिराको बजार मूल्य १ लाख ३३ हजार ५०० रुपैयाँ मूल्यांकन गरिएको जानकारी उनले दिए। सशस्त्र प्रहरीले गाडी रोक्ने बित्तिकै त्यसका चालक मदिरासहितको गाडी छाडेर फरार भएकाले उनलाई भने पक्राउ गर्न नसकिएको कर्मचार्यले बताए। बरामद गरिएका मदिरा र गाडी आवश्यक कारबाहीका लागि आइतबार वीरगन्ज भन्सार कार्यालयमा बुझाइएको जानकारी उनले दिए। भारतको बिहार प्रान्तमा करिब एक दशक यतादेखि मदिराको उत्पादन, ओसारपसार, बिक्री वितरण र सेवनमा प्रतिबन्ध लगाइएको छ। जसका कारण पर्सा, बारा लगायत मधेसका जिल्लाका नाका हुँदै नेपालबाट बिहारमा मदिराको तस्करी हुँदै आएको छ।"
विद्यार्थीलाई कपडा तथा झोला सहयोग,"साउदी : स्याङ्जा नगरपालिका४ च्यारेस्थित कुसुनडाडा जनता आधारभूत विद्यालयमा अध्ययनरत विद्यार्थीहरूलाई न्यानो कपडासहित शैक्षिक सामग्री वितरण गरिएको छ। वैदेशिक रोजगारीको क्रममा साउदी अरेबिया रहेर श्रमसँगै व्यवसाय गदै आएका सामाजिक व्यक्ति गोपाल पगेनिले गरेका हुन्। उनका अनुसार वैदेशिक रोजगारीमा रहेर थौरै आफ्नै गाउँ ठाउँमा सहयोग गर्ने उद्देश्यले विद्यार्थीलाई ३० सेट झोला र न्यानो टोपी र शैक्षिक सामग्री वितरण गरिनुको साथै ८० वर्ष नाघेका वृद्धहरूलाई पनि न्यानो कपडासहित सम्मान गरेको बताए। कार्यक्रममा विद्यालयका व्यवस्थापन समितिका अध्यक्ष लगायत विद्यालयका शिक्षक, विद्यार्थी, नागरिक समाजका प्रतिनिधिको उपस्थिति रहेको थियो।"
सङ्खुवासभा शैक्षिक सत्र सुरु नहुँदै पाठ्यपुस्तक भित्रियो,सङ्खुवासभा : पूर्वी जिल्ला सङ्खुवासभामा यो वर्ष समयमै पाठ्यपुस्तक आइपुगेको छ। भौगोलिक विकटताका कारण दुर्गम गाउँका विद्यालयमा पाठ्यपुस्तक समयमा नपुग्ने समस्या हटाउन पुस्तक व्यवसायीले पाठ्यपुस्तक उपलब्ध गराएका हुन्। यसअघिका वर्षहरूमा पाठ्यपुस्तक समयमा नपुग्ने सङ्खुवासभामा यो पटक नयाँ शैक्षिक सत्र सुरु नहुँदै पाठ्यपुस्तक पुगेको हो। नयाँ शैक्षिक सत्र सुरु नहुँदै सङ्खुवासभाका ग्रामीण क्षेत्रका विद्यालयमा पाठ्यपुस्तक पुगिसकेको बिक्रेताले जनाएका छन्। सङ्खुवासभा सदरमुकाम खाँदबारीका पुस्तक पसल व्यवसायीले सरकारी पाठ्यपुस्तक बिक्री केन्द्र स्थापना गरेर सामुदायिक विद्यालयलाई पाठ्यपुस्तक बिक्री वितरण थालेको हो। सामूहिक लगानीमा बिक्री कक्ष सञ्चालन गरी पाठ्यपुस्तक उपलब्ध गराउन थालेको व्यवसायी कृष्ण भण्डारीले बताए। हालसम्म ६० प्रतिशत बढी पाठ्यपुस्तक खरिद गरेर लगिसकेको व्यवसायी भण्डारीले बताए। अन्य स्थानीय तहका विद्यालयले पनि पाठ्यपुस्तक लैजाने तयारी गरिरहेका भण्डारीको भनाइ छ। सङ्खुवासभामा प्रतिकक्षा दुई हजार पाँच सयका दरले पुस्तक आवश्यक पर्छ। सरकारले जनक शिक्षा सामग्री केन्द्रबाट पुस्तक छपाइ गरेकाले यो वर्ष पुस्तक वितरण सहज भएको हो। विद्यालय सञ्चालन हुनुपहिले प्रत्येक विद्यार्थीको हातहातमा पाठ्यपुस्तक पुग्ने भएको छ। यस वर्ष जिल्लामा वैशाख १ गतेभित्रमा विद्यार्थीको हातहातमा पाठ्यपुस्तक पुग्छ।
सङ्घीय संसद् भवनको निर्माण सुस्त गतिमा भयो : सभामुख घिमिरे,काठमाडौं : प्रतिनिधिसभाका सभामुख देवराज घिमिरेले सिंहदरबारस्थित निर्माणाधीन सङ्घीय संसद् भवनको निर्माण सुस्त गतिमा भएको भन्दै असन्तुष्टि जनाएका छन्। आइतबार निर्माणाधीन सङ्घीय संसद् भवनको अवलोकन गर्दै सभामुख घिमिरेले तोकिएको समयमा निर्माण नभएको भन्दै असन्तुष्टि जनाएका हुन् । उनले सरकारको प्राथमिकतामा परेको आयोजना छिटो बनोस् भन्ने चाहना रहेको बताए। उनले निर्माणाधीन सङ्घीय संसद् भवन कहिले बन्छ भन्दा पनि आशा गर्ने ठाँउमात्रै रहेको जिकिर गरे। सभामुख घिमिरले संसद भवन निर्माणमा देखिएका समस्या र अप्ठेराहरुलाई समाधान गर्न आफूले पहल गर्ने बताए। एक वर्षपछि अनुगमनमा आउँदा यसअघि जुन गतिमा निर्माण हुनुपर्ने हो त्यसको ५० प्रतिशतमात्रै काम भएको देखिएको उनको भनाई छ। तत्कालीन प्रधानमन्त्री केपी शर्मा ओलीले २०७६ असोज १ गते सिंहदरबारस्थित पुतली बगैँचामा नयाँ संसद् भवन निर्माणको शिलान्यास गरेका थिए । तीन वर्षमा निर्माण सक्ने लक्ष्य अनुसार काम सुरु गरेपनि समयमा नै सम्पन्न नभएका कारण पटक पटक म्याद थप गरिदै आएको छ । १५१ रोपनी जग्गामा संघीय संसद्का १२ वटा भवन निर्माण गरिएको छ ।
"अझै शान्त भएन सुनसरी, सदरमुकाम इनरुवासहितका ५ पालिकामा थप कर्फ्यू","धरान : सुनसरीको हरिनगरा लगायतका आसपासका क्षेत्रमा तीनदिनदेखि भएको प्रदर्शन नरोकिएपछि सदरमुकाम इनरुवा लगायत पाँच पालिकामा आइतबारदेखि थप कर्फ्यू लगाइएको छ। सुनसरीका प्रमुख जिल्ला अधिकारी जयनारायण आचार्यले हरिनगरा गाउँपालिका र अन्य स्थानमा आंशिक रुपमा कर्फ्यू लगाइएको जानकारी दिए। हरिनगरा गाउँपालिकामा दर्जन बढीको संख्यामा रहेको समूहले स्थानीय जीवन मेहतालाई मरनासन्न हुनेगरी कुटपिट गरेपछि अशान्त बनेको छ। दुई समूहबीच भएको कुटपिटका कारण यहाँ सामाजिक सद्भाव भड्कन नदिन र जनताको जीउधनको सुरक्षाका लागि कर्फ्यू लगाइएको प्रमुख जिल्ला अधिकारी आचार्यले बताए। सिंगो हरिनगरा गाउँपालिका र देवानगन्जको वडा नम्बर १ र ७ मा अनिश्चितकालिन कर्फ्यू लगाइएको उनले बताए। सदरमुकाम इनरुवा नगरपालिका तथा कोशी, भोक्राहा नर्सिङ गाउँपालिका र देवानगन्जको १,३,४,५ र ६ नम्बर वडामा दिउँसो १ बजेदेखि ५ बजेसम्म कर्फ्यू लगाइएको छ। प्रशासनको निर्देशनलाई अवज्ञा गरिए स्थानीय प्रशासन ऎन २०२८ अनुसार कडा कारबाही गरिने प्रजिअ आचार्यले चेतावनी दिए। सुनसरीका प्रहरी प्रमुख एसपी बिपिन रेग्मीलेले जीवन मेहतालाइ कुटपिट गरिएको घटनामा ७ जनाविरुद्ध किटानी जाहेरी आएको बताए। उनले उक्त घटनामा संलग्न एक जनालाई पक्राउ गरिएको र अन्य ६ जनाको खोजी भइरहेको बताए। घटनाको सुनसरीका सबै राजनितिक दल र पाँचवटै पालिकाका जनप्रतिनिधिहरुले संयुक्त विज्ञप्ति निकालि घटनाको विरोध जनाउँदै दोषीलाई कार्बाहिको माग गरेका छन्।"
फाइनलमा नेपालले गुजरातलाई दियो १७७ रनको लक्ष्य,"काठमाडौं : नेपाली राष्ट्रिय टोलीले गुजरातलाई १७७ रनको लक्ष्य दिएको छ। टस जितेर ब्याटिङ गरेको नेपालले कप्तान रोहित पौडेलको अर्धसतकको मद्दतमा निर्धारित २० ओभरमा ४ विकेटको क्षतिमा १७६ रनको योगफल बनाएको हो। गुजरातको वापीस्थित साई मेघपान स्पोर्टस् लाइफ मैदानमा एसएमएस फ्रेन्डसिप कप त्रिकोणात्मक सिरिजको उपाधि भिडन्तमा कप्तान पौडेलले सर्वाधिक ७४ रन बनाए। उनले ४७ बलमा ५ चौका र ४ छक्का प्रहार गर्दै ७४ रन बनाएका भए। ओपनर आशिफ शेख ३४ रन, कुशल मल्ल ३१ रन, कुशल भुर्तेल १९ रन बनाए। अन्य खेलाडीले उल्लेख्य रन जोड्न सकेनन्। गुजरातका लागि जयमित पटेल, शेन पटेल, तेजस पटेल र जला युवराजसिंहले समान एकएक विकेट लिए। गुजरातले केहीबेरमा जवाफी ब्याटिङ गर्दैछ।"
हतियार देखाएर दिउँसै लुटियो मनि ट्रान्सफरको १५ लाख रुपैयाँ,सिरहा : सिराहामा आज दिउँसो हरियारधारीसमूहले मनि ट्रान्सफरको रकम लुटपाट गरेको छ । सदरमुकामबाट विष्णुपुर गाउँपालिकामा रहेको एक मनि ट्रान्सफरका लागि पुरुषोतम यादवले १५ लाख ५० हजार रुपैयाँ लैजाने क्रममा हरियाधारीले रकम लुटेका हुन् । जिल्ला प्रहरी कार्यालयदेखि करिब पाँच सय मिटर उत्तर महिसोथा जाने बाटो नजिकबाट लुटपाट गरिएको जिल्ला प्रहरी कार्यालय सिरहाले जनाएको छ । भारतीय नम्बर प्लेटको मोटरसाइकलमा आएका लुटेराहरुले स ९ प ६३१० नम्बरको मोटरसाइकलमा आउँदै गरेका यादवलाई रोकी लुटपाट गरेको प्रहरीको भनाइ छ । हरियारधारीहरुले यादवसँग भएका ग्लोबल आईएमई बैंकका दुई वटा र राष्ट्रिय वाणिज्य बैंकका तीन वटा खाली चेक तथा मोबाइल लुटेर लगेका छन् । सो रकम विष्णुपुर गाउँपालिका१ का कुशेश्वर यादवले सञ्चालन गर्दै आएको मनी ट्रान्सफरको रहेको बताइएको छ । जिल्ला प्रहरी कार्यालय सिरहाका सूचना अधिकारी प्रहरी नायव उपरीक्षक मुक्तिनाथ सापकोटाले घटनाको पुष्टि गर्दै थप विवरण सङ्कलन भइरहको जानकारी दिए । उनका अनुसार घटनाबारे थप अनुसन्धान भइरहेको छ । रासस
गृहमन्त्रीविरुद्ध नेविसंघको प्रदर्शन,"काठमाडौं : नेपाली कांग्रेसको विद्यार्थी संगठन नेपाल विद्यार्थी संघ(नेविसंघ)ले सहकारी प्रकरणमा गृहमन्त्रीमाथि अनुसन्धान गर्नुपर्ने माग राख्दै सिंहदरबार दक्षिण गेटअगाडि प्रदर्शन गरेको छ । भ्रष्टाचार नियन्त्रणका लागि सरकारले कुनै कदम चाल्न नसकेको, सहकारी प्रकरणमा गृहमन्त्रीमाथि अनुसन्धान गर्नुपर्ने भन्दै उनीहरुले नारा लगाएका थिए। जनताको संविधान कार्यान्वयन गर्नुपर्ने, नागरिकको उपचार राज्यले गर्नुपर्ने, निशुल्क शिक्षाको व्यवस्था गर्नुपर्ने लगाएतका माग राख्दै नेविसंघले प्रदर्शन गरेको थियो। सिंहदरबार क्षेत्रमा प्रदर्शन भएपछि प्रहरीले उक्त प्रदर्शनमा हस्तक्षेप गरेको थियो । सो क्रममा केही विद्यार्थीहरुलाई प्रहरीले नियन्त्रणमा लिएको थियो ।"
गण्डकीको मुख्यमन्त्रीमा एमालेका खगराज अधिकारी नियुक्त,"पोखरा : गण्डकीको मुख्यमन्त्रीमा नेकपा एमाले संसदीय दलका नेता खगराज अधिकारी नियुक्त भएका छन्। आइतबार बिहान प्रदेश प्रमुख डिल्लीराज भट्टसमक्ष अधिकारीले दाबी पेस गरेपछि नियुक्त गरिएको हो। प्रदेश प्रमुख भट्टले आइतबार दिउँसो संविधानको धारा १६८ (२) बमोजिम २ वा २ भन्दा बढी दलको समर्थनमा अधिकारीलाई मुख्यमन्त्री नियुक्त गरेका हुन्। अधिकारीले एमाले,माओवादी र नेकपा एसको समर्थन आफूलाई रहेको भन्दै दाबी पेस गरेका थिए। गण्डकीमा एमालेका २२,माओवादीका ८ र नेकपा एसका १ सांसद छन्। नेकपा एसका राजीव गुरुङ, माओवादी संसदीय दलका नेता हरिबहादुर चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। यसअघि मुख्यमन्त्री कांग्रेस नेता सुरेन्द्रराज पाण्डेले चैत २१ गते राजीनामा गरेका थिए। सोही दिन प्रदेश प्रमुख भट्टले संविधानको धारा १६८ को उपधारा २ बमोजिमको सरकार गठन गर्न २ वा २ भन्दा बढी दलको बहुमतसहित मुख्यमन्त्रीमा दाबीका लागि आह्वान गरेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपाका २ र नेकपा एसका १ सांसद छन्। माओवादीले पाण्डे सरकारलाई दिएको समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए। अधिकारीले मुख्यमन्त्रीमा दाबी गरेपछि नेपाली कांग्रेस गण्डकीले असंवैधानिक प्रक्रियाबाट मुख्यमन्त्री नियुक्ति नगर्न प्रदेश प्रमुखसमक्ष माग गरेको थियो। संसदीय दलका नेता पाण्डेले गैर संवैधानिक दावीका आधारमा मुख्यमन्त्री नियुक्त हुने काम रोक्न माग गरेका थिए।"
कर्जा ग्राहकलाई प्रदान गरिने छुटसम्बन्धी योजना सार्वजनिक,"काठमाडौं : एनआईसी एशिया बैंकले आर्थिक शिथिलताका कारण बैंकको कर्जा ग्राहकहरूमा परेको असरलाई न्यूनीकरण गर्न सघाउ पुर्याउने हेतुले योजना ल्याएको छ। कमशल, शंकास्पद र खराब गरी तीनवटा कर्जामा छुट योजना ल्याएको हो। जसअनुसार कमसलमा १० प्रतिशत, शंकास्पदमा १५ प्रतिशत र खराब कर्जामा २० प्रतिशत छुटको व्यवस्था गरिएको छ। हाल देशमा रहेको आर्थिक शिथिलताका कारण बैंकको कर्जा ग्राहकहरुमा परेको असरलाई न्यूनीकरण गर्न उक्त योजना ल्याइएको बैंकले जनाएको छ। २०८० पुस मसान्तमा प्रचलित नियमनकारी व्यवस्थाअनुसार निष्क्रिय कर्जाको रुपमा वर्गीकरण भएका कर्जाहरुको हकमा सम्बन्धित ऋणीले आफ्नो २०८० चैत्र मसान्तसम्मको ब्याज तथा किस्ता रकम पूर्ण रुपमा चुक्ता भुक्तान नगर्नुको साथै सम्पूर्ण कर्जा रकम नै २०८० चैत्र मसान्तभित्र पूर्ण रुपमा चुक्ता भुक्तान गरेमा २०८० चैत्र मसान्तसम्म लाग्ने जरिवाना तथा हर्जाना रकममा शतप्रतिशत छुट र ब्याज रकममा समेत संलग्न तालिकामा उल्लेख भएको योजना बमोजिम छुट प्रदान गर्ने योजना ल्याएको छ। मासिक तथा त्रैमासिक किस्ताबन्दीमा भुक्तानी हुने वा चालू पुँजीकर्जा तथा अन्य रिभल्विङ प्रकृतिका कर्जाहरू लगायत बैंकबाट प्रवाह भएका कुनै पनि प्रकारका कर्जाहरूमा आर्थिक शिथिलताका कारणले मर्कामा परेका ग्राहकले यस योजनामा सहभागी भई लाभ लिन सक्नेछन्। यस असाधारण समयमा राष्ट्रिय अर्थतन्त्रको बृहत्तर हितको निमित्त सबै सरोकारवालाहरूले आआफ्नो हिसाबले योगदान पुर्याउनुपर्ने आजको टड्कारो आवश्यकतालाई हरसम्भव सम्बोधन गर्न यस बैंकले ऋणीहरूका लागि कर्जामा आकर्षक ब्याज छुटको व्यवस्था गरेको हो। बैंकले ल्याएको यस छुट योजनाबाट आर्थिक शिथिलताले समस्यामा परेका ग्राहकको वित्तीय भार कम गर्न केहीहदसम्म भएपनि मद्दत पुग्नुका साथै देशको समग्र अर्थतन्त्रको पुर्न उत्थान एवं दिगो सबलीकरणमा समेत टेवा पुग्ने विश्वास लिएको छ। एनआईसी एशिया बैंकले मुलुकभर ३६० शाखाकार्यालयहरू, ६७० एटिएम, ११७ वटा विस्तारित काउन्टर एवं ५१ वटा शाखा र हित शाखा सञ्जाल विस्तार गरेको छ। देशको कूल जनसंख्यामध्ये २० वर्षदेखि ५० वर्ष उमेर समूहसम्मको आर्थिक रूपमा सक्रिय जनसंख्याको करिब २५ प्रतिशत जनतालाई सेवा दिन यस बैंक सफल भएको छ। देशको अर्थतन्त्रको सवलीकरण तथा उच्च आर्थिक वृद्धिमा टेवा पुर्याउन उत्तरदायी बैंकिङको अभ्यास गर्दै स्थापनाकालदेखि हालसम्ममा प्रत्यक्ष र अप्रत्यक्ष गरी कूल २३ अर्ब ७ करोड भन्दा बढी राजश्व नेपाल सरकारलाई भुक्तानी गरेको र गत आर्थिक वर्षमा ३ अर्ब ६१ करोड भन्दा बढी राजश्व नेपाल सरकारलाई बुझाउन बैंक सफल भएको छ। वित्तीय समावेशीकरणका लागि मुगु, कालिकोट, बझाङ, रुकुम, जुम्ला, सल्यान जस्ता बैंक तथा वित्तीय संस्थाहरूको उपस्थिति न्यून रहेका दुर्गम जिल्लाहरूमा तथा कुनै पनि बैंक तथा वित्तीय संस्थाहरू नपुगेको ३४ भन्दा बढी स्थानीय निकायहरूमा शाखा विस्तार गरी सञ्चालन गर्दै आइरहेको छ । देशको कुल जनसंख्याको ८० भन्दा बढी बसोबास गर्ने ग्रामीण तथा साना सहरी क्षेत्रमा बैंकले आफ्ना ७२ शाखा कार्यालयहरू स्थापना गरेको छ।"
असंवैधानिक प्रक्रियाबाट मुख्यमन्त्री नियुक्ति नगर्न प्रदेश प्रमुखलाई कांग्रेसको आग्रह (पत्रसहित),"पोखरा : नेपाली कांग्रेस गण्डकीले असंवैधानिक प्रक्रियाबाट मुख्यमन्त्री नियुक्ति नगर्न भन्दै प्रदेश प्रमुखलाई अनुरोध गरेको छ । नेकपा एमाले संसदीय दलका नेता खगराज अधिकारीले दाबी गरेपछि नेपाली कांग्रेस संसदीय दलका नेता सुरेन्द्र पाण्डेले असंवैधानिक प्रक्रियाबाट मुख्यमन्त्री नियुक्ति नगर्न भन्दै प्रदेश प्रमुखलाई आग्रह गरेका हुन्। उनले गैर संविधानिक दावीका आधारमा मुख्यमन्त्री नियुक्त हुने काम रोक्न माग गरेका छन्। एमाले, माओवादी केन्द्र र एकजना स्वतन्त्र सांसदसमेतको समर्थनका आधारमा बहुमत पुगेको भनी अधिकारीले मुख्यमन्त्रीमा आइतबार दाबी गरेका छन् । गण्डकीमा एमालेका २२, माओवादीका ८ र स्वतन्त्र १ सांसद छन् । कांग्रेसका २७ र राप्रपाका २ सांसद छन् । माओवादीका एकजना भने सभामुख हुन् । अधिकारीले २२ सांसद, माओवादीका ८ सांसद र एक स्वतन्त्रको समर्थन रहेको दाबीपत्र प्रदेश प्रमुखलाई बुझाएका छन् । प्रदेश प्रमुख संवैधानिक जिम्मेवारीका साथ पदासिन रहेको र प्रदेश प्रमुख सबैको सम्मानित व्यक्तित्व रहे भएको व्यहोरा स्मरण गराइहनु नपर्ने उल्लेख गर्दै कांग्रेस गण्डकी संसदीय दलले प्रदेश प्रमुखलाई पत्र लेखेको छ । के छ पत्रमा ?"
आयरल्यान्ड ए ले नेपाल ए लाई दियो २८५ रनको लक्ष्य,"काठमाडौं : आयरल्यान्ड ए ले नेपाल एलाई २८५ रनको लक्ष्य दिएको छ। त्रिवि क्रिकेट मैदानमा पहिला ब्याटिङ गरेको आयरल्यान्डले निर्धारित ५० ओभरमा ९ विकेट गुमाएर २८४ रन बनाएको हो। नेपालविरुद्ध आयरल्यान्ड ए का स्टेफन डोहेनीले शतक प्रहार गरेका छन् । उनले १२९ बलमा २ छक्का र ८ चौकासहित १०७ रनको योगदान गरे। त्यसैगरी पिटर मुरले ४४ रन,म्याथ्यू हम्फ्रेजले २३ रन, मोरगन टोपिङले २१, फियोन ह्यान्डले २० रन,वेन ह्वाइट १९ रन र गाभिन होइ १४ रन बनाएर पेभेलियन फर्के। नेपालका रिजन ढकाल र रन्जित कुमारले ३३ विकेट,विकाश आग्री र साहब आलमले ११ विकेट लिए।"
निःशुल्क स्वास्थ्य शिविरबाट २ सय ३१ ले लिए सेवा,"सिन्धुपाल्चोक :सिन्धुपाल्चोकको मेलम्ची शनिबार गरिएको एक दिने निःशुल्क स्वास्थ्य शिविरमा महिला १ सय ४७ महिला र ८४ पुरुष गरी २ ३१ जनाले सेवा लिएका छन्। मेलम्ची नगरपालिकाको आयोजना तथा दीर्घायु गुरु अस्पतालको प्राविधिक सहयोगमा भएको शिविरमा जाँच गर्न आएका ५ जना स्त्री रोगी र १ फोक्सो सम्बन्धी रोग भएको बिरामीलाई काठमाडौं लगेर उपचार गर्नुपर्ने देखिएको नगरपालिकाका जनस्वास्थ्य शाखा प्रमुख अस्मिता भण्डारी सापकोटाले जानकारी दिइन्। शिविरमा भिडियो एक्सरे सेवा, नशा तथा मस्तिष्क रोग सेवा, हाडजोर्नी, सुगर, प्रेसर बाल रोग लगायत विभिन्न रोगको परीक्षण तथा निःशुल्क औषधी वितरण गरिएको थियो। शिविरको बागमती प्रदेशसभा सदस्य कृष्णकुमार तामाङ र नगर प्रमुख आइतमान तामाङको ब्लड प्रेसर र सुगर परीक्षण गरी शुभारम्भ गरिएको थियो।"
लुम्बिनीमा मुख्यमन्त्री महरासहित तीन मन्त्रीले लिए सपथ,"बुटवल : लुम्बिनी प्रदेशका नवनियुक्त मुख्यमन्त्री जोखबहादुर महराले सपथ ग्रहण गरेका छन्। नेकपा (माओवादी केन्द्र) बाट मुख्यमन्त्री बनेका महरासहित तीन जना सांसदले विना विभागीय मन्त्रीको रुपमा आइतबार प्रदेश प्रमुखको कार्यालय बुटवलमा सपथ लिएका हुन्। प्रदेशसभामा अर्घाखाँची १(१) बाट निर्वाचित सांसद् एमालेका चेतनारायण आचार्य, रोल्पा १(२) बाट निर्वाचित माओवादी केन्द्रका दिपेन्द्रकुमार पुन र बाँके २(१) बाट निर्वाचित जनता समाजवादी पार्टी (जसपा) का भण्डारी लाल अहिरले सपथ लिएका हुन्। जसपाका अहिर यसअघि कृषि मन्त्री र एमालेका आचार्य आन्तरिक मामिला तथा कानुन मन्त्री बनेका थिए। आचार्य अहिले अर्थ वा भौतिक पूर्वाधार विकास मन्त्री बन्ने चर्चा छ। कांग्रेसका डिल्लीबहादुर चौधरीले बहुमत आउने नदेखिएपछि राजीनामा दिएका थिए। नयाँ सत्ता समिकरणबाट मुख्यमन्त्री बनेका माओवादी केन्द्रका महरालाई एमाले, जसपा, एकीकृत समाजवादी र स्वतन्त्र सांसद्ले साथ दिएका छन्। यो पनि पढ्नुहोस लुम्बिनीको मुख्यमन्त्रीमा जोखबहादुर महरा नियुक्त कोशीमा मुख्यमन्त्रीलाई दिएको समर्थन फिर्ता लिँदै एमाले, राजीनामा दिने तयारीमा माओवादीका मन्त्री गण्डकीको मुख्यमन्त्रीमा एमालेका खगराज अधिकारी नियुक्त"
लुम्बिनी विकास कोषका योजना प्रमुख भट्टराईविरुद्ध अख्तियारले हाल्यो मुद्दा,"काठमाडौं : अख्तियार दुरुपयोग अनुसन्धान आयोगले लुम्बिनी विकास कोषमा कार्यरत योजना प्रमुख इन्जिनियर सरोज भट्टराईविरुद्ध मुद्दा दायर गरेको छ। पदीय मर्यादा विपरीतका कार्यहरू गरी गैरकानुनी सम्पत्ति आर्जन गरेको उजुरीका आधारमा अध्ययनपश्चात आयोगले आइतबार विशेष अदालतमा आरोप पत्र दायर गरेको हो। उनले भक्तपुरको सूर्यविनायक नगरपालिका७ स्थित कित्ता नम्बर १३७४१३७५ को जग्गा खरिद गर्दा लुम्बिनी विकास कोषमा ठेक्काको काम गर्ने निर्माण सेवाका प्रोप्राइटरसँग घुस रकम लिएको अख्तियारले दायर गरेको आरोप पत्रमा उल्लेख छ। अख्तियारका अनुसार प्रोप्राइटरको बैक खाताबाट जग्गा बिक्रेताको बैक खातामा ४० लाख रुपैयाँ तथा जग्गा खोजी दिने व्यक्तिको बैंक खातामा ४० लाख गरी ८० लाख रुपैयाँ रकम जम्मा गराई निज सरोज भट्टराईले भने अनुसार जग्गा खोजी दिने व्यक्तिले प्राप्त गरेको ४० लाख मध्ये ३८ लाख ७ हजार २ सय समेत जग्गा बिक्रेताको बैक खातामा जम्मा गराएको पाइएको छ। भट्टराई आफैंले प्रत्यक्ष रूपमा नलिई आमा जनक नन्दनी भट्टराईका नाममा जग्गा खरिद गर्दा उक्त रिसवत रकम प्रयोग गरी भ्रष्टाचार निवारण ऐन,२०५९ अन्तर्गतको कसुर गरेको देखिएपछि आरोपपत्र दायर गरिएको अख्तियारले जनाएको छ। भ्रष्टाचारजन्य कसुरबाट आर्जन गरेको देखिएपछि अख्तियारले उक्त जग्गा समेत जफतका लागि मागदाबी लिइएको छ। साथै उनकी आमालाई पनि मुख्य प्रतिवादी सरोज भट्टराईलाई हुने सजाय सरह नै मागदावी गरिएको छ।"
राप्रपानिकट भूतपूर्व सैनिक संगठनको मार्चपास (तस्बिर),"काठमाडौं : राप्रपामा आवद्ध भूपू सैनिकले काठमाडौंमा मार्चपास गरेको छ। गणतन्त्र खारेजी र राजसंस्था पुन:स्थापनको मागसहित आइतबार दिँउसो राप्रपानिकट राष्ट्रिय प्रजातान्त्रिक भूतपूर्व सैनिक संगठनले काठमाडौंमा मार्चपास गरेको हो। भृकुटीमण्डपबाट सुरू भएको मार्चपासमा भूपू सैनिकहरूले १६ वर्षे पेन्सन सुनिश्चित गर, राष्ट्र निर्माताको सम्मान गर, राष्ट्रियता, सार्वभौमिकताको रक्षा गरिनुपर्ने, हिन्दू राष्ट्र र राजसंस्था पुन:स्थापना गर लगायतका प्लेकार्ड बोकेका थिए। नेपालको झण्डासमेत बोकेर भएको सद्भाव र्यालीमा राप्रपा अध्यक्ष राजेन्द्र लिङ्देन र अवकाशप्राप्त वरिष्ठ सैनिक अधिकारीहरू सहभागी भएका छन्। भृकुटीमण्डपबाट सुरु भएको र्याली सुन्धारा, रत्नपार्क, पुतलीसडक परिक्रमा गरेको थियो। यस अगाडि राप्रपाका अध्यक्ष लिङ्देनले सरकारलाई ४० बुँदे मागपत्र बुझाएर आन्दोलनको घोषणा गरेका थिए। राप्रपाले चैत २७ मा काठमाडौंमा बृहत जनप्रदर्शन गर्दैछ।"
जोमसोममा सडक भासियो,"जोमसोम : जोमसोममा आइतबार बिहान सडक भासिंदा सयौं सवारी साधन अलपत्र परेका छन्। गौरवको सडक अन्तर्गत बेनीजोमसोम ७६ किमी सडकको चौथो खण्ड खन्तीदेखि जोमसोम पक्की पुलसम्मको दुरीमा पर्ने घरपझोङ४ मुस्ताङ अस्पताल नजिकको सडक भासिएको हो। बेनीजोमसोमकोरला सडक आयोजनासँग २०७४ सालमा ठेक्का सम्झौता भएको खन्तीजोमसोम १६ किमी सडक अन्तर्गत ८ महिनाअघि करिव १ सय मिटर सडक भासिएको थियो। त्यहाँ कालिगण्डकी नदीदेखि करिव ५० मिटरतलबाटै सडक भासिएको थियो। भासिएको स्थानमा एकतर्फी रुपमा सवारी आउजाउ गर्ने गरी सडक बेस बनाइएकोमा सोही स्थानमा फेरि सडक भासिएको हो। चैते दसैं औंसी तीथिमा दिवंगत पितृको नाममा श्राद्ध गर्ने, तर्पण दिने र मुक्तिनाथ दर्शन गर्न आएका हजारौं तीर्थयात्री अहिले जोमसोममा अलपत्र परेका छन्। सवारी आवागमन बन्द हुँदा पुथाङ एअरपोर्टदेखि जोमसोम बसपार्कसम्मको दुरीमा सयौं सवारी रोएिकर गन्तव्यमा पुग्न सकेका छैनन्। यसअघि जोमसोममा भासिएको सडक यथाशीघ्र निर्माण गरी सडक स्तरोन्नति गर्नुपर्ने भन्दै सरोकारवाला समक्ष ध्यानआर्कर्षण गराए पनि निर्माण कम्पनीको चरम लापारवाही र ढिलासुस्तीले स्तरोन्नति हुन सकेको थिएन। मुस्ताङका प्रमुख जिल्ला अधिकारी जनकराज पन्तले जोमसोममा सडक भासिएर सडक अवरुद्ध भएको भन्दै उनले अहिले भासिएको सडकमा काम चलाउन माटो फिलिङ गरी सडक खुलाउने प्रयास भइरहेको बताए। भासिएको सडकमा निर्माण कम्पनीले पर्यटकीय सिजनका बेला सडक बनाउन थालेपछि त्यसको भाईब्रेसनले सडक झन जोखिममा परेको हो। निर्माण कम्पनीको लापारवाहीले सडकसँगै त्यहाँ रहेका केही घरहरुसमेत जोखिममा परेका स्थानीयले बताए। राष्ट्रिय गौरवको बेनीजोमसोम ७६ किमी सडकको चौथो खण्ड पप्पुगौरी पार्वती कोशी एण्ड न्यौपानेले ७० करोड ५२ लाख लागतमा ठेक्का सम्झौता गरेको थियो।"
निर्वाचनको मिति कानुनमै उल्लेख हुनुपर्छ : गृहमन्त्री लामिछाने,"काठमाडौं : उपप्रधानमन्त्री तथा गृहमन्त्री रवि लामिछानेले निर्वाचनसम्बन्धी विधेयक तत्काल संसद्मा पेस गर्ने बताएका छन् । आइतबार निर्वाचन आयोगका पदाधिकारीहरूसँगको अन्तर्क्रियामा लामिछानेले राजनीतिक दलसम्बन्धी विधेयक र निर्वाचन आयोगसम्बन्धी विधेयक तत्काल संसद्मा पेस गर्ने बताएका हुन् । गृहमन्त्री लामिछानेले निर्वाचनको मिति कानूनमै उल्लेख हुनुपर्नेमा जोड दिए। उनले सही निर्वाचन कानूनले मात्रै सही नीति र नेतृत्व स्थापित गर्ने भएकाले प्रस्तावित कानूनले निर्वाचन र राजनीतिक दल सम्बन्ध विकृति नियन्त्रणमा सहयोग गर्ने विश्वास व्यक्त गरे। रास्वपा सभापति समेत रहेका लामिछानेले दलीय स्वार्थका हिसाबले तत्काल चित्त नबुझे पनि नागरिकका अपेक्षा सम्बोधन र मुलुकको भविष्यका लागि आयोगले प्रस्ताव गरेका विषयले कानूनमा समावेश हुनुपर्ने धारणा राखे। उनले राजनीतिक दल र निर्वाचनसँग सम्बन्धित खराब व्यवस्था संशोधन नगरे विद्यमान विकृतिको अन्त्य नहुने धारणा राखे। उनले विदेशमा रहेकालाई मताधिकार दिनु भन्ने सर्वोच्च अदालतको आदेश कार्यान्वयन गर्न नसकिएकोप्रति चासो राखे। उम्मेदवारको प्राइमरी इलेक्सन, अर्लि भोटिङ, मौन अवधिमा हुने अधिक चलखेल, आउँदा चुनावमा आर्टिफिसियल इन्टिलिजेन्स् (एआई)ले दिन चुनौतिबारे पर्याप्त बहस चलाउन आयोगलाई आग्रह गरे। दल फुटाउने विषय कानूनमै उल्लेख हुनु दुर्भाग्य भएको टिप्पणी गर्दै लामिछानेले एउटै दलको नाम (कोष्टमा अनेकथरी लेखेर) प्रयोग गर्ने प्रचलन, गठबन्धनका नाममा दलका कार्यकर्ताले समेत इच्छाएको ठाउँमा मत दिन नसक्ने परिस्थितिको निरन्तरताले झनै विकृति ल्याउने धारणा राखे। राष्ट्रपति पुरुष हुँदा उपराष्ट्रपति महिला बनाउन दलहरुले (रवा) मा गरेको अपव्याख्याले लगत नजिर स्थापित भएकोउनको भनाई छ। प्रमुख निर्वाचन आयुक्त दीनेशकुमार थपलियाले इलाम र बझाङको उपनिर्वाचन तयारी, निर्वाचन आयोगका नियमित कामकारबाही, निर्वाचन प्रणालीबारे नीति अनुसन्धान प्रतिष्ठानको प्रतिवेदनको निश्कर्ष, निर्वाचन व्यवस्थापन र राजनीतिक दलसम्बन्धी ऐन२०७३ (संशोधन) विधेयकको मस्यौदा र निर्वाचन व्यवस्थापनसँग सम्बन्धित सवालबारे जानकारी गराएका थिए। एउटा निर्वाचनमा पराजित भएकाले सोही कार्यकालमा अर्कोमा भाग लिन नपाउने प्रमुख आयुक्त थपलियाले निर्वाचन व्यवस्थापन विधेयकतर्फ एउटा निर्वाचनमा पराजित भएकाले सोही कार्यकालमा अर्कोमा भाग लिन नपाउने, स्थानीय तहका लागि दुईवटा मतपत्र र वडास्तरको गणना मतदान केन्द्रमै गर्ने, अग्रिम मतदानको प्रबन्ध, एउटा दल नत्यागी अर्को दलबाट उम्मेदवार हुन नपाउने, विदेशमा रहेकाको नामावली दर्ता, निर्वाचनका दिन सार्वजनिक यातायातको सञ्चालनजस्ता विषय समेटिएको जानकारी दिए। उनले भने, राजनीतिक दल सम्बन्धी ऐनको संशोधनमा दल दर्ताका लागि आवेदन दिने ५ सय जनाको आयोगले विस्तृत अध्ययन गरेर मात्रै दल दर्ता गर्ने, दल दर्ताका लागि शुल्क लिने, पाँच वर्षमा नवीकरण गर्नुपर्ने, दलको विधानअनुसार बनाइने नियमावली पनि आयोगमा बुझाउनु पर्ने, दलको पदाधिकारी संख्या कानुनमै उललैख गर्ने, स्वतन्त्र निर्वाचत जनप्रतिनिधि कार्यकाल भर कुनै दलमा प्रवेश गर्न नपाउने, खारेज भएका दलका पदाधिकारीसंस्थापक सदस्य पाँच वर्षसम्म अर्को दलमा आवद्ध हुन नपाउने, राष्ट्रिय मान्यता प्राप्त दलले दिनुपर्ने उम्मेदवारी प्रतिशत निर्धारण गर्नेजस्ता विषय समावेश गरिएको छप्रमुख आयुक्त थपलियाले भने।"
गाउँमा अझै पुगेन विद्युतीय मिल,"रसुवा : जलविद्युत उत्पादनको केन्द्रको गाउँमा विद्युतीय सेवा पुगे पनि विद्युतीय कुटानी पिसानी नहुँदा स्थानीयहरू परम्परागत शैलीमै कुटानी गर्न बाध्य छन्। गोसाइँकुण्ड गाउँपालिका१ थुमनगाउँमा न्हिमा तामाङले भने, गाउँमा उत्पादन भएको तोरी कालिकास्थान वा त्रिशूलीसम्म लगेर पेल्नुपर्छ। गाउँमा तेलमिल नभएकोले २ दिनको काम माया मारेर हिँड्नुपर्ने बाध्यता छ, उनले भने। विद्युत सेवा पुगे पनि गाउँमा विद्युतीय उपकरण नपुगेकोले अझै दुःख छ, तामाङले भने। तेल र पिठो पिस्ने मेसिन अभावले घरायसी प्रयोग होस् या सामूहिक रुपमा हुने कामकाजका लागि स्थानीय अहिले पानी घट्ट, जाँतो, ढिकी र खलको प्रयोग गरेर पिठो र चामल तयार गर्छन्। धान कुट्ने ससाना मेसिन गाउँमा पगेपनि भए पनि पिठो पिस्ने र तोरी पेल्ने मिल अभाव भएकाले परम्परागत खलमा चामल र पिठो तयार गर्न भएपनि आधुनिक मिल नखुलेकोले परम्परागत कुटानी पिसानीको प्रयोग गर्न बाध्य भएको थुमनका पासाङ तामाङले बताए। तीन पाथी धान कुट्न दिनभर बिताउन पर्ने भएपछि गाउँका महिलाहरूले विद्युतीय उपकरणबाट चल्ने कुटानी पिसानी नहुँदा स्थानीयबासीहरू परम्परागत शैलीमै कुटानी गर्न बाध्य छन्। समय बढि लाग्ने र धेरै दुःख हुने भएकोले परम्परागत काठको खलमा कुटानी पिसानी गर्न समस्या हुने गरेको छ। गोसाइँकुण्ड गाउँपालिका१ मा पहिले धेरै पानी घट्ट थिए। अहिले पानी घट्ट पनि अभाव हुन थाल्यो। वर्षभरी घट्ट चल्ने पानी अभाव हुन थालेकोले अहिले पानी घट्ट चलाउने मान्छे पनि अभाव भएको हो। पहिले पानीघट्ट धेरै हुन्थे मकै र कोदो पिस्न समस्या थिएन अहिले घट्ट अभाव भयो स्थानीय पासाङ तामाङ भन्छन् मिलको पिठोभन्दा पानी घट्टमा पिसेको कोदो मकैको रोटी, ढिंडो निकै मिठो हुन्छ। युवाहरू विदेशतिर जान थालेपछि गाउँमा कुटानी पिसानी र गर्ने विद्युतीय मिलमा काम गर्ने दक्ष कामदार पनि अभाव छ। प्राविधिक ज्ञान नसिकेर काम गर्दा सुरक्षा जोखिम रहन्छ तर पनि यहाँका कुनै पनि कामदारले तालिम पाउन सकेको देखिंदैन।"
"गण्डकी प्रदेशका मुख्यमन्त्री अधिकारीले लिए सपथ, चुमान र मनाङे बने मन्त्री","पोखरा : गण्डकी प्रदेशमा नवनियुक्त मुख्यमन्त्री खगराज अधिकारीले पद तथा गोपनीयताको शपथ लिएका छन् । आइतबार प्रदेश प्रमुख डिल्लीराज भट्टले अधिकारीलाई मुख्यमन्त्री पदको सपथ ग्रहण गराएका हुन्। मुख्यमन्त्रीमा अधिकारीलाई सपथ ग्रहण गराएसँगै नेकपा एसका राजीव गुरुङ(दीपक मनाङे) र माओवादी संसदीय दलका नेता हरिबहादुर चुमानले पनि विनाविभागिय मन्त्रीको रुपमा सपथ ग्रहण गरेका छन्। प्रदेश प्रमुख भट्टले आइतबार दिउँसो संविधानको धारा १६८ (२) बमोजिम २ वा २ भन्दा बढी दलको समर्थनमा अधिकारीलाई मुख्यमन्त्री नियुक्त गरेका थिए। अधिकारीले एमाले,माओवादी र नेकपा एसको समर्थन आफूलाई रहेको भन्दै दाबी पेस गरेका थिए। गण्डकीमा एमालेका २२,माओवादीका ८ र नेकपा एसका १ सांसद छन्। नेकपा एसका गुरुङ, माओवादी संसदीय दलका नेता चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपाका २ र नेकपा एसका १ सांसद छन्। माओवादीले पाण्डे सरकारलाई दिएको समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए।"
सरकारलाई संसदीय समितिको निर्देशन : तत्काल उपभोक्ता अदालत गठन गर्नू,"काठमाडौं : प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले उपभोक्ता अदालत गठन गर्न सरकारलाई निर्देशन दिएको छ। सिंहदरबारमा आइतबार बसेको समिति बैठकले उपभोक्ता अदालत गठनका लागि नियम, नियमावली मापदण्डहरु यसै आर्थिक वषभित्र तर्जुमा गरी उपभोक्ता अदालत गठन गर्न सरकारलाई निर्देशन दिएको हो। उपभोक्ता अदालतको गठनमा देखिएका समस्याका विषयमा आगामी बैठकमा कानुन मन्त्री र उद्योग मन्त्रीसँग थप छलफल गरिने समिति सभापति अव्दुल खानले जानकारी दिए। उनले उपभोक्ता अदालत गठन गर्न कानुनी अड्चन भए समितिलाई जानकारी गराउन पनि निर्देशन दिए। पभोक्ता संरक्षण ऐन, २०७५ को दफा ४१ मा उपभोक्ता अदालत गठन गर्ने व्यवस्था भएपनि हालसम्म गठन हुन सकेको छैन।"
नेप्से परिसूचक दोहोरो अंकले बढ्यो,काठमाडौं : साताको पहिलो सेयर कारोबार दिन आइतबार नेप्से परिसूचक दोहोरो अंकले बढेको छ। अघिल्लो साता लगातार घटेको नेप्से आइतबार २२७५ अंकले बढेको हो। यस दिन ३ सय ११ कम्पनीको १ करोड १२ लाख १० हजार १०२ कित्ता सेयर ४ अर्ब २५ करोड ६६ लाख ७६ हजार ३३३ रुपैयाँमा खरिदबिक्री भएको छ। ५ कम्पनीमा सकारात्मक सर्किट लागेको छ। यस दिन २ वटा बाहेक बाँकी सबै समूहका उपसूचकमा वृद्धि भएको छ। सबैभन्दा बढी फाइनान्स समूहको सूचक ५९५ प्रतिशतले बढेको छ। ९५ करोड २० लाख रुपैयाँको कारोबारसहित नेपाल पुनर्बिमा कम्पनीको संस्थापक सेयर अग्रस्थानमा रह्यो।
मधेस सरकारसँगको समन्वयमा वीरगञ्जलाई आर्थिक नगरी घोषणा गर्न संघ सकारात्मक छ : अर्थमन्त्री पुन,"वीरगन्ज : अर्थमन्त्री वर्षमान पुनले वीरगञ्जलाई आर्थिक नगरी घोषणा गर्नुपर्ने व्यवसायीको मागमा सरकार सकारात्मक रहेको बताएका छन्। वीरगञ्ज उद्योग वाणिज्य संघको विर्तास्थित कार्यालयमा आइतबार राजश्व परामर्श तथा बजेट तयारीसम्बन्धी अन्तरक्रिया कार्यक्रममा मन्त्री पुनले वीरगञ्जलाई आर्थिक नगरी घोषणाको मागमा आफ्नो समर्थन रहेको बताएका हुन्। मधेस प्रदेश सरकारसँगको समन्वयमा वीरगञ्जलाई आर्थिक नगरी घोषणा गर्न संघीय सरकार सकारात्मक रहेको उनको भनाइ थियो। लोकतन्त्रमा सरकारले नागरिकका आवाज सुन्नैपर्छ, मन्त्री पुनले भने, वीरगञ्ज आर्थिक केन्द्र नै हो। औद्योगिक नगरी नै हो। देश विकासका लागि सरकारले निजी क्षेत्रलाई प्रोत्साहित गर्नुपर्नेमा प्रधानमन्त्री र आफू स्पष्ट रहेको भन्दै मन्त्री पुनले निजी क्षेत्रको मनोबल उकास्न सरकार प्रतिबद्ध रहेको बताए। निजी क्षेत्रका जायज गुनासोको सम्बोधन बजेटमार्फत गरिने उनले उल्लेख गरे। निराशाको अन्त्य गरी निजी क्षेत्रको मनोबल उच्च बनाउन सरकारले प्रयास गरिरहेकाले विश्वास गरिदिन उनको भनाइ थियो। सरकारले व्यवसायीलाई काखापाखा नगर्ने र नतर्साउने तथा अभिभावकीय भूमिका निर्वाह गर्ने प्रतिबद्धता पनि मन्त्री पुनले गरे। मुलुकको आर्थिक अवस्था सुधारोन्मुख रहे पनि युद्ध र महामारीजस्ता कारणले विश्वव्यापी सप्लाई चेन्ज प्रभावित भएकाले त्यसको नकारात्मक असर बजारमा परेको उल्लेख गरे। यद्यपि उदयीमान अर्थतन्त्र भएका भारत र चीनको आर्थिक वृद्धिदर राम्रो रहेको चर्चा गरेका पुनले क्षेत्रीय अर्थतन्त्रको फाइदा नेपालले लिन सक्नुपर्नेमा जोड दिए। उनले सरकारहरु परिवर्तन भएपनि नीतिगत निरन्तरता हुनुपर्नेमा आफू स्पष्ट रहेको बताए।"
एमएमएस फ्रेन्डसीप कप : गुजरातविरुद्ध ब्याटिङ गर्दै नेपाल,"काठमाडौं : भारतमा जारी एमएमएस फ्रेन्डसीप कपको उपाधिका लागि आज नेपालले पहिले ब्याटिङ गर्ने भएको छ। गुजरातको वापीस्थित साइ मेघपान स्पोर्टस् लाइफ मैदान हुन लागेको फाइनल खेलमा गुजरातविरुद्ध नेपाल पहिले ब्याटिङ गर्ने भएको हो। नेपाली टोलीका कप्तान रोहित पौडेलले टस जितेर ब्याटिङ गर्ने निर्णय गरेका छन्। आजको खेलमा नेपालले चार खेलाडी परिवर्तन गरेको छ। नेपालका कप्तान रोहित पौडेल,सोमपाल कामी,अविनास बोहोरा र आशिफ शेख टोली फर्किएका छन् भने आकाश चन्द,प्रतिश जिसी,ललित राजवंशी र अनिल शाहलाई बाहिर राखेको छ। सिरिजका दुई खेलमा नेपालले गुजरातलाई पराजित गरेको थियो।"
वन्यजन्तु अपराधमा निमुखा समात्ने बहादुरी,"गएको वर्ष दिनमा वन्यजन्तु अपराधका १६ वटा मुद्दा फैसला भएका थिए। १४ वटामा दोषी ठहर भएकाहरूको विवरण हेर्दा ती गरिब, पिछडिएको, आदिवासी र निमुखो वर्गका मानिस छन्। गैंडालाई पासोमा पारेर मारेको आरोपमा पक्राउ पर्ने त्यही वननजिक बसोबास भएका गरिब मानिस हुन्छन्। जसले गैंडा मायो र पक्राउ पयो, उसले त्यसको व्यापार गर्दैन। एक सिंगे गैंडाको खागको बजार कहाँ उसलाई थाहा हुन्न। तर, जसले त्यसको व्यापार गर्ने हो र गैंडा मार्ने योजनाबद्ध सेटिङ गर्छ, त्योचाहिँ पक्राउ पर्दैन। ओसारपसार गर्नेसम्म पक्राउ पर्छ। २०७९ र २०८० मा वन्यजन्तु अपराधका १४ भन्दा धेरै घटनामा पक्राउ परेकाहरू वनजंगल वरिपरि बसोबास गर्ने निमुखा वर्ग, दलित र आदिवासी समुदायका भएको नेपाल प्रहरीको केन्द्रीय अनुसन्धान ब्युरो (सीआईबी) को तथ्यांकले देखाउँछ। प्रहरीको तथ्यांकले वन्यजन्तु अपराधमा संलग्नहरूलाई पक्राउ गर्ने सफलता देखाउँछ। तर, त्यो सही र वास्तविक होइन नै। किनभने अपराधको मुख्य योजनाकार अर्कै हुन्छ, जसलाई भने प्रहरीले पक्रेकै हुँदैन। त्यसैले त बर्सेनि फेरिफेरि अपराध भइरहन्छ। उसले वनजंगलमा अपराधका लागि फेरिफेरि मान्छे सेटिङ गर्छ। कानुनका नजरमा प्रमाण भेटिएको व्यक्ति दोषी हुनु स्वाभाविक हो। वन्यजन्तु मार्ने व्यक्ति दोषी हुने भइहाल्यो नै। तर, उसलाई अह्रनखटन गर्नेको खोजी नै नगरी वास्तविक अपराधी पक्राउ गरेकोजस्तो बहादुरी प्रदर्शनचाहिँ भ्रममात्रै हो। मुख्य र वास्तविक अपराधी उम्कन दिने तर निमुखामाथि कानुनको डन्डा चलाइरहने गर्नाले नै अपराध नघटेको हो। संगठित रूपमा नै वन्यजन्तुमाथि अपराध हुन्छ। तर त्यस्तो संगठित अपराधीको मूल नाइकेहरू भने स्वदेश वा विदेशबाट रिमोट चलाइरहन्छ। सधैं उन्मुक्तिका साथ अपराधकर्ममा निरन्तर हुन्छन्। अपराध अनुसन्धानको सुई उनीहरूसम्म भने पुग्न सकेको छैन। राज्यका निकायहरूमा त्यस्ता अपराधीसम्म पुग्ने क्षमता नहुनु दुःखद हो। मात्रै निमुखाहरूमाथि डन्डा चलाएरचाहिँ कहिल्यै अपराध रोकिन्न। वनजंगल छेउछाउमा बस्ने गरिब, आदिवासी, दलित र निमुखालाई न कानुनको ज्ञान हुन्छ न वन्यजन्तु महत्व नै। दुईचार पैसाको प्रलोभनमा फसेकाहरू नै कानुनी पञ्जामा परेका छन्। वन्यजन्तुमाथि अपराधको जालो केवल नेपाल सीमित नभई अन्तर्राष्ट्रिय बजारसम्मको हुन्छ। त्यसका लागि सरकारी निकायले अन्तर्राष्ट्रिय समन्वयन र सहकार्य नै गर्नुपर्छ र वास्तविक अपराधीसम्म पुग्न सक्नुपर्छ। त्यो जालो भेटेर नचुँडालेसम्म भने वन्यजन्तुमाथिको अपराध रोकिन्न। निमुखा नागरिकमाथि कानुन चलाएरमात्रै वन्यजन्तुको संरक्षण सम्भव छैन। अपराधको जरोसम्म पुग्ने र वनजंगल अनि वन्यजन्तुको महत्व तथा कानुनबारे सचेतना फैलाएरमात्रै संरक्षण सम्भव हुन्छ।"
"राजनीतिक अस्थिरता, सत्तामुखी बने प्रदेशसत्ता","संघीयताको मूल मर्म हो जनतालाई घर दैलोमै छिटोछरितो र सर्वसुलभ सेवा दिने। अर्थात्, केन्द्रीकृत राज्य सत्तालाई जनताको घर छेउ पुर्याउने। तर, संघीयताको मर्मअनुसार प्रदेश सरकार सञ्चालन हुन सकेनन्। जनतालाई सेवा दिनेभन्दा कुर्सी कसरी हडप्ने र कसरी जोगाउने भन्नेमा दलीय छिनाछप्टी चलिरहेको छ। केन्द्र सरकारमा राजनीतिक उथलपुथल भयो कि, प्रदेश सरकारका जग हल्लिन थाल्छन्। जसका कारण प्रदेश सरकार अस्थिर छन्। संघीयता लागू भएको ६ वर्षमै अधिकांश प्रदेशले ६ भन्दा बढी सरकार पाइसके। सत्ताका फोहोरी खेलले जनताले पाउनुपर्ने सेवा र सुविधा ठप्प छन्। प्रदेश सरकारको मुख्य ध्यान नै सत्ता केन्द्रित हुँदै गएको छ। त्यसैकारण, संघीयतामाथि नै प्रश्न उठ्न थालेका छन्। अस्थिरतामा कोशी अघि प्रदेश स्थापना भएको छ वर्ष भयो। कोशीमा ७ सरकार गठन भए। एमालेका हिक्मत कार्की दुईपटक मुख्यमन्त्री बने। अन्य पाँच जना एकएकपटक मुख्यमन्त्री बने। हाल केदार कार्की मुख्यमन्त्री छन्। कोशी प्रदेश सरकारको सत्ता सधैं अस्थिर छ। केन्द्रमा सत्ता परिवर्तन हुनेबित्तिकै प्रदेश सरकारको आयु अनिश्चित हुन्छ। एमालेका शेरधन राई पहिलो मुख्यमन्त्री बने, ०७४ फागुन ३ गते। तत्कालीन समयमा एमाले र माओवादीबीच पार्टी एकीकरण भयो। राईको पक्षमा प्रष्ट बहुमत थियो। चार वर्ष मुख्यमन्त्रीको जिम्मेवारी सम्हाले। त्यसपछि नेकपा विभाजित भयो, एमालेका भीमप्रसाद आचार्य दुई महिना मुख्यमन्त्री बने। अदालतको फैसलाले नेकपालाई पुरानै पार्टीमा फर्कायो। त्यसको प्रत्यक्ष असर एमालेमा देखियो। एमाले विभाजन भयो। नेकपा एकीकृत समाजवादी गठन भयो। तत्कालीन माओवादी केन्द्र र कांग्रेसको समर्थनमा एकीकृत समाजवादीका राजेन्द्रकुमार राई मुख्यमन्त्री बने। उनले ०७८ कात्तिक १६ देखि ०७९ पुस २५ गतेसम्म मुख्यमन्त्रीको जिम्मेवारी सम्हाले। प्रदेश सरकारको पहिलो कार्यकालमा ३ जना मुख्यमन्त्री बने। दोस्रो कार्यकालको सुरुवातमा एमाले, माओवादी केन्द्र र नेकपा एस सहितको गठबन्धन बन्यो। एमालेका हिक्मत कार्की मुख्यमन्त्री बने। उनको कार्यकाल धेरै दिनसम्म लम्बिएन। गठबन्धनको धार परिवर्तन गरेसँगै कोशी प्रदेश सरकार पनि ढल्यो। हिक्मत कार्की दुईपटक मुख्यमन्त्री बने। ०७९ पुस २५ देखि ०८० असार २० गतेसम्म पहिलो र सोही वर्ष भदौ २२ देखि असोज २७ सम्म मुख्यमन्त्री बने। त्यसपछि कांग्रेसका उद्धव थापा दुई पटक मुख्यमन्त्री बने। पहिलोपटक मुख्यमन्त्री बनेको बेला सर्वोच्च अदालतको फैसलाले सरकार ढल्यो। त्यसपछि पुनः गठबन्धनले प्रस्तुत गरेको सांसदहरूको हस्ताक्षरका आधारमा प्रदेश प्रमुखले उनलाई मुख्यमन्त्रीमा नियुक्ति गरे। बहुमत पुर्याउन तत्कालीन सभामुख बाबुराम गौतमले समेत राजीनामा दिनुपरेको थियो। अदालतले सातदिनभित्र प्रदेशसभाको बहुमत प्राप्त गर्ने सक्ने प्रदेशसभा सदस्यलाई मुख्यमन्त्री पदमा नियुक्त गर्न आदेश दिएको थियो। त्यसपछि विद्रोह गर्दै नेपाली कांग्रेसका केदार कार्की एमालेका सांसदहरूको समर्थनमा मुख्यमन्त्री नियुक्त भए। मधेसमा मुख्यमन्त्री स्थिर, मन्त्रिमण्डल फेरबदल अरू प्रदेशभन्दा मधेस प्रदेश सरकार स्थिर नै छ। ०७४ को निर्वाचनपछि तत्कालीन संघीय समाजवादी र तत्कालीन राजपाले सरकार चलाए। लालबाबु राउतले पाँचै वर्ष मुख्यमन्त्री बन्ने मौका पाए। तर, त्यतिबेलाको मन्त्रिपरिषद्मा भने स्थिरता हुँदै भएन। मुख्यमन्त्री राउतले ०७४ फागुन १६ गते ४ मन्त्री र ३ राज्यमन्त्रीलाई मन्त्रिमण्डलमा सहभागी गराए। त्यसको ५ महिनापछि दोस्रोपटक मन्त्रिपरिषद् विस्तार गरे। ०७५ साउन ९ मा ३ जना राज्यमन्त्री थपिए। त्यसको केही महिनामै तत्कालीन राजपा र तत्कालीन संघीय समाजवादी पार्टीबीच पार्टी एकता भएर जनता समाजवादी पार्टी (जसपा) नेपालको उदय भयो। जसपा नेपाल विभाजित भएपछि मुख्यमन्त्री राउतले तत्कालीन राजपा नेपालबाट मन्त्री रहेका जितेन्द्र सोनल, राज्यमन्त्रीत्रय सुरेशकुमार मण्डल, अभिराम शर्मा र डिम्पल झालाई ०७८ जेठ २३ गते बर्खास्त गरे। सरकार टिकाउन कांग्रेस, माओवादी केन्द्र र एकीकृत समाजवादीलाई सरकारमा सहभागी गराए। प्रदेशसभाको दोस्रो निर्वाचनपछि ०७९ पुस २९ गते सरोजकुमार यादव नेतृत्वमा प्रदेश सरकारको गठन भयो। एमाले संसदीय दलका नेता सरोजकुमार यादव, जनता समाजवादी पार्टीका सञ्जय यादव र जनमत पार्टीका वसन्त कुशवाहाले मन्त्री पदको शपथ लिए। एमालेलाई भौतिक पूर्वाधार तथा विकास मन्त्रालय, जसपालाई अर्थ मन्त्रालय र कुशवाहालाई कृषि मन्त्रालयको जिम्मेवारी दिइएको थियो। तर, डेढ वर्षे कार्यकालमा अर्थ मन्त्रालयमा सञ्जय यादवबाहेक अन्य सबै मन्त्रालय पटकपटक फेरबदल भइसकेका छन्। बागमतीमा छैटौं सरकार, ६२ मन्त्री बागमती प्रदेशमा हालसम्म ६ सरकार बने। ६२ जनाले मन्त्री बन्ने अवसर पाए। प्रदेशसभाको दोस्रो निर्वाचनपछि माओवादी केन्द्रका शालिकराम जम्कट्टेल निरन्तर मुख्यमन्त्री छन्। तर, केन्द्रमा हुने सत्ता फेरवदलसँगै जम्कट्टेलले पटकपटक विश्वासको मत लिइरहनु परेको छ। बागमती प्रदेशको पहिलो मुख्यमन्त्री हुन् डोरमणि पौडेल। ०७४ माघ २८ गते उनी नियुक्त भएका थिए। तत्कालीन नेकपाबाट मुख्यमन्त्री बनेका उनले पहिलो पटक सात सदस्यीय मन्त्रिपरिषद् गठन गरे। नेकपा विभाजनपछि माओवादी केन्द्रले सरकारलाई दिएको समर्थन फिर्ता लियो। लगत्तै मुख्यमन्त्री पौडेलले नेकपा एमालेबाट पाँच जना मन्त्री थपे। हालसम्म प्रदेश सरकारको सबैभन्दा लामो कार्यकाल साढे तीन वर्ष उनलै नेतृत्व गरे। नेकपा विभाजनपछि भने लामो समय उनी सत्तामा रहन सकेनन्। एमालेबाट माधव नेपालले विद्रोह गरेर नयाँ पार्टी निर्माण गरेपछि एमालेभित्र सन्तुलन मिलाउन उनले अष्टलक्ष्मी शाक्यलाई सत्ता छाड्नुपर्यो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य ०७८ भदौ २ गते मुख्यमन्त्री बनिन्। पहिलो महिला मुख्यमन्त्री हुने अवसर पाएकी शाक्यले विश्वासको मत लिन भने सकिनन्। ७१ दिनमै सरकार ढल्यो। शाक्यले आठ जना मन्त्री र चार जनालाई राज्यमन्त्री बनाएकी थिइन्। एमालेबाट अलग भएर सात जना प्रदेशसभा सदस्य एकीकृत समाजवादीमा आबद्ध भएपछि उनको सत्ता संकटमा परेको थियो। शाक्यले विश्वासको मत लिन नसकेपछि ०७८ कात्तिक ११ गते एकीकृत समाजवादीका राजेन्द्र पाण्डेको नेतृत्वमा नयाँ सरकार बन्यो। सत्ता समीकरण मिलाउन उनले हालसम्मकै ठूलो १८ सदस्यीय मन्त्रिपरिषद् गठन गर्नुपर्यो। माओवादी केन्द्र र कांग्रेसलाई साथमा लिएर उनले सरकार बनाएका थिए। उनले एक वर्ष दुई महिनाको कार्यकालमा १३ जना मन्त्री र चार जना राज्यमन्त्री बनाए। प्रदेशसभाको दोस्रो निर्वाचनपछि माओवादी केन्द्रका शालिकराम जम्कट्टेल मुख्यमन्त्री बने। एमाले, माओवादी केन्द्र, राप्रपा, एकीकृत समाजवादी र हाम्रो नेपाली पार्टीका ७० प्रदेशसभा सदस्यको समर्थनमा ०७९ पुस २५ गते उनी मुख्यमन्त्री बनेका थिए। उनले ११ सदस्यीय मन्त्रिपरिषद् बनाए। तर, यो समीकरण लामो समय टिकेन। संघीय सरकारमा माओवादीले एमालेसँग सहकार्य तोडेर कांग्रेससँग सहकार्य गरेपछि एमाले र राप्रपाका सात जना मन्त्रीले ०७९ फागुन १३ गते राजीनामा दिए। संघ सरकारमा समीकरण परिवर्तनसँगै जम्कट्टेलले दोस्रोपटक ०७९ चैत १० गते विश्वासको मत लिए। उनलाई कांग्रेस र एकीकृत समाजवादीले विश्वासको मत दिए। दोस्रोपटक विश्वासको मत लिएपछि सात जना मन्त्री थपेर मन्त्रिपरिषद्को संख्या १२ पुर्याए। आफैंले १४ बाट ११ मा झारेको मन्त्रालयको संख्या कांग्रेसभित्रको समीकरण मिलाउन उनले एकवटा थपेर १२ पुर्याउनुपर्यो। दोस्रोपटक विश्वासको मत लिएको ११ महिनापछि पुनः संघीय सरकारमा सत्ता समीकरण परिवर्तन भयो। कांग्रेसका ६ जना मन्त्रीले राजीनामा दिए। उनले चैत १९ गते पुनः विश्वासको मत लिए। एमाले, माओवादी केन्द्र, एकीकृत समाजवादी र हाम्रो नेपाली पार्टीको समर्थन छ। गण्डकीमा ६ वर्षमा ५ सरकार गण्डकी प्रदेशमा ०७४ सालयता ६ वर्षमा ५ सरकार फेरिए। छंैटौ सरकारको प्रक्रिया अघि बढिसकेको छ। यो अवधिमा ४ जना मुख्यमन्त्री भए। संस्थापक मुख्यमन्त्री तथा एमाले नेता पृथ्वीसुब्बा गुरुङले २ पटक सरकारको नेतृत्व गरे। त्यसपछि कांग्रेसका कृष्णचन्द्र नेपाली पोखरेल, एमालेका खगराज अधिकारी र कांग्रेसका सुरेन्द्रराज पाण्डे मुख्यमन्त्री बने। केन्द्रमा गठबन्धन फेरबदलसँगै गण्डकीमा नयाँ सरकार गठन हुँंदै छ। सरकारको आयु सामान्यतयाः ५ वर्ष मानिन्छ। मुख्यमन्त्री ५ वर्षका लागि चुनिन्छ। तर, गण्डकीमा एकैजनाले पनि त्यो अवसर पाएनन्। संस्थापक मुख्यमन्त्री गुरुङलाई ६० सदस्यीय गण्डकी प्रदेशसभाका दुईतिहाइ अर्थात् ४० भन्दा बढी सांसदको समर्थन थियो। यसै पनि उनको पार्टी एमाले प्रदेशसभामा सबैभन्दा ठूलो दल थियो। उनको पालामा माओवादी सत्तामा मात्रै गएन। एमाले र माओवादी एकीकरण पनि भए, नेकपा (नेकपा) बन्यो। अर्काे वामपन्थी पार्टी राष्ट्रिय जनमोर्चाले सरकारमा नगई समर्थन गर्यो। २ सांसद भएको जनता समाजवादी पार्टी पनि सरकारमै थियो। तर गुरुङको पार्टी नेकपा (नेकपा) फुट्यो। पार्टी फुटेपछि एमाले एक्लियो र गुरुङले सत्ता छाड्नुपर्यो। माओवादी टुक्रिएर समर्थन फिर्ता लिएपछि राजमो र जसपा पनि एमालेसँगको साझेदारी तोडेर कांग्रेससँग मिलेका थिए। त्यसपछि ०७७ वैशाख २६ गते मुख्यमन्त्रीबाट गुरुङले राजीनामा गरे। फेरि संसदको ठूलो दलको नेताको हैसियतमा उनले अर्काे सरकार बनाए। तर, विश्वासको मत पाउन नसकेपछि त्यो दोस्रो सरकार पनि टिकेन। प्रदेशसभाको पहिलो कार्यकालका ३ वर्ष केही महिना गुरुङ र त्यसपछि कांग्रेसका कृष्णचन्द्र नेपाली पोखरेल गण्डकीको मुख्यमन्त्री बने। संस्थापक मुख्यमन्त्री गुरुङले ७ सदस्यीय र अन्तिममा आएर ८ सदस्यीय मन्त्रिपरिषद् बनाएका थिए। तर, पोखरेलले भने १२ सदस्यको जम्बो मन्त्रिपरिषद् बनाएका थिए। त्यो सरकारमा भएको अस्थिरताको उपज थियो। कांग्रेस नेता पोखरेलले प्रदेशसभाको कार्यकालसम्म मुख्यमन्त्री चलाएर र अर्काे निर्वाचनपछि नयाँ सरकार बन्ने भएपछि कुर्ची छोड्नुपर्यो। २०७९ मंसिरको प्रदेशसभा निर्वाचनपछि एमालेका खगराज अधिकारी पुस २५ गते मुख्यमन्त्री बनेका थिए। तर, सत्ता गठबन्धनमा फुट आएपछि साझेदार दल माओवादीले उनीसँग समर्थन फिर्ता लियो। चैत ९ गते प्रदेशसभामा उनले विश्वासको मत गुमाए। त्यसपछि कांग्रेसका सुरेन्द्रराज पाण्डेले फेरि माओवादीसँगको साझेदारीमा वैशाख १५ गते अर्काे सरकार बनाए। तर, कांग्रेस नेता पाण्डेले १ वर्ष पूरा नहुँदै चैत २१ गते राजीनामा गरेका छन्। अब गण्डकीमा अर्काे सरकार बन्ने पक्का छ। अहिलेसम्म ५ सरकार बनेकोमा ६ वर्षमा ६ वटै सरकार पुग्दै छ। पाण्डेले माओवादीको समर्थन फिर्तापछि विश्वासको मत नलिई राजीनामा गरेका हुन्। उनले नेकपा एस प्रवेश गरेका साविक स्वतन्त्र सांसद राजीव गुरुङ (दीपक मनाङे)लाई चैत ५ गते मन्त्री नियुक्त गरे पनि सरकार टिकाउने प्रयास सफल हुन सकेन। यसरी सरकार फेरिरहने जुन राजनीति चलेको छ, त्यसमा मुख्यमन्त्री पाण्डेको टिप्पणी छ यस्ता घटनाक्रमले जनतालाई निराशातर्फ लैजाने वातावरण हामीले बनाइरहेका छौं। हामीले ल्याएको संविधान, व्यवस्थाप्रति फेरि प्रश्न उठाउन चाहनेहरूलाई मलजल भाको छ। लुम्बिनीमा पनि छैटौं मुख्यमन्त्री लुम्बिनी प्रदेश स्थापना भएयता बनेको पाँचौं सरकार ढलेको छ। ६ वर्षको अवधिमा प्रदेशले छैटौं सरकार पाएको छ। माओवादी केन्द्रका संसदीय दलका नेता जोखबहादुर महरा मुख्यमन्त्री बोका छन्। एमाले, जसपा, एकीकृत समाजवादी र स्वतन्त्र सांसदले समर्थन जनाएका छन्। राजनीतिक दलहरूबीचको जोड घटाउले प्रदेश सरकार पनि संघीय सरकार जस्तै अस्थिर बनेका छन्। पाँचौं मुख्यमन्त्री बनेका डिल्ली चौधरीले बिहीबार प्रदेशसभाको बैठकलाई सम्बोधन गर्दै राजीनामाको घोषणा गरे। माओवादी केन्द्रले समर्थन फिर्ता लिएपछि चौधरीको सरकार ढलेको हो। सरकार टिकाउन साना दललाई मन्त्री दिए पनि चौधरीले बहुमत जुटाउन सकेनन्। अन्तिम समयमा जसपाबाट सरकारमा सहभागी मन्त्रीले राजीनामा दिएपछि बहुमत पुगेन। उनले राप्रपासहितका दललाई विश्वासमा लिन खोजेका थिए। चौधरी मुख्यमन्त्री बन्नुअघि लुम्बिनीमा चारवटा सरकार बने। ०७४ को फागुन ३ गते प्रदेशको पहिलो मुख्यमन्त्रीमा शंकर पोखरेल नियुक्त भएका थिए। एमाले र माओवादी एकीकृत अलग भएपछि उनको सरकार ढल्यो। ०७८ असारमा पोखरेलले राजीनामा दिए। लगत्तै ठूलो दलको हैसियतमा दोस्रो मुख्यमन्त्री बने। सोही वर्षको साउन २७ गतेसम्म उक्त सरकार चल्यो। ०७८ साउन २८ गते कांग्रेसको समर्थनमा माओवादी केन्द्रका संसदीय दलका नेता कुलप्रसाद केसी मुख्यमन्त्री नियुक्त भए। केसीले ०७९ पुससम्म सरकारको नेतृत्व गरे। निर्वाचन भएपछि ठूलो दलको नेताको हैसियतमा एमाले संसदीय दलका नेता लिला गिरी ०७९ पुस २७ गते मुख्यमन्त्री बने। उनलाई माओवादी केन्द्रसहितका दलको समर्थन थियो। संघीय राजनीतिमा भएको गठबन्धन परिवर्तनपछि लीला गिरीको सरकार ०८० वैशाखमा ढल्यो। कांग्रेस संसदीय दलका नेता डिल्लीबहादुर चौधरी ०८० वैशाख १४ गते माओवादीसहित ८ दलको समर्थनमा मुख्यमन्त्री बने। कर्णालीमा सरकारकै कहर ०७४ मा ३३ सिटसहित तत्कालीन बाम गठबन्धनको दुईतिहाइ बहुमत थियो। नेकपाको तर्फबाट माओवादी केन्द्रका महेन्द्रबहादुर शाही ०७४ फागुन ३ गते पहिलो मुख्यमन्त्री बने। ०७७ फागुन २३ गते सर्वोच्च अदालतले नेकपा बिघटन गरी दियो। शाहीलाई दिएको समर्थन एमालेले चैत ५ गते फिर्ता लियो। नेकपा फुट्दा कर्णालीमा एकल बहुमत पुग्न १ सिट मात्र कम थियो एमालेसंग। तर, एमाले पनि विभाजित भएर ४ जना समाजवादी केन्द्रमा लागे। तत्कालीन एमालेको माधव नेपाल समूहका ४ जना प्रकाश ज्वाला, कुर्मराज शाही, अमर थापा र पदम रोकायाले प्रदेश तहको संसदीय राजनीतिमा पहिलो पटक फलर क्रस गरेर मुख्यमन्त्री शाहीलाई विश्वासको मत दिए। कांग्रेसको समर्थनमा पुनः शाहीले नै मुख्यमन्त्रीमा निरन्तरता पाए। शाहीले ०७८ वैशाख ३ गते दोस्रोपटक विश्वासको मत लिए। शाहीले ०७८ कात्तिक १५ गते राजीनामा दिए। ५ सिट समानुपातिक र एक सिटमात्र जितेका कांग्रेसका जीवनबहादुर शाही ०७८ कात्तिक १६ गते मुख्यमन्त्री बने। जुन सरकारलाई माओवादी केन्द्र र एकीकृत समाजबादीको समर्थन थियो। कर्णालीमा गठबन्धनका तर्फबाट कांग्रेसका नेता जीवनबहादुर शाही मुख्यमन्त्रीमा निरन्तरता पाउने पूर्वसहमति ०७९ को निर्वाचन अघि थियो। तर, गठबन्धन फेरिएपछि ०७९ पुस २७ गते माओबादी केन्द्रका नेता राजकुमार शर्मा मुख्यमन्त्री नियुक्त भए। एमाले र माओवादी केन्द्रको समर्थन थियो। सरकार गठन भएको केही महिनामै फेरि केन्द्रको गठबन्धन पुरानै अवस्थामा जाँदा सरकारबाट एमाले बाहिरियो। कांग्रेस तीन मन्त्रालयसहित सरकारमा सहभागी भयो। एकीकृत समाजवादीले पनि सरकारलाई समर्थन दियो। शर्माले आफ्नो कार्यकालको पहिलो वर्ष नै ३ पटक विस्वासको मत लिनु पर्यो। कर्णाली प्रदेशमा सरकारको नेतृत्व एमालेले पाउने सहमति बन्यो। मुख्यमन्त्री शर्माले ०८० चैत २१ गते राजीनामा दिए। उनले माओवादी अध्यक्ष प्रचण्डको निर्देशन नमानेर केही दिन त विश्वासको मत लिने र राजीनामा नदिने अडान नै राखेका थिए। पाँचौं सरकार बन्दै सुदूरपश्चिममा केन्द्रमा सत्ता फेरबदल भयो। सुदूरपश्चिम प्रदेश सरकारमा पनि त्यसको प्रत्यक्ष असर पर्यो। माओवादी केन्द्र र एकीकृत समाजवादीले समर्थन झिकेपछि कांग्रेसका कमलबहादुर शाहको सरकार ढल्यो। नयाँ सरकारका लागि आह्वान भइसकेको छ। सत्तागठबन्धनका नेताहरूबीच सुदूरपश्चिमको मुख्यमन्त्री एकीकृत समाजवादीलाई दिने सहमति भइसकेको छ। प्रदेश सरकार बनेको दुुई कार्यकालमा सुदूरपश्चिममा चारवटा सरकार बनिसके। पाँचौंका लागि आह्वान भइसकेको छ। पहिलो प्रदेशसभाको निर्वाचनमा एमाले र माओवादी केन्द्र एक भएर चुनाव लडे। ०७४ फागुन ११ गते माओवादी केन्द्रका त्रिलोचन भट्ट मुख्यमन्त्री बने। तर, ०७६ सालमा नेकपा विभाजन भयो। एमाले र माओवादी आआफ्नो पुरानै हैसियतमा फर्के। एमाले विभाजन भएर नेकपा एकीकृत समाजवादी बन्यो। त्यसबेला कांग्रेससहितको नयाँ गठबन्धन बन्यो। अरू प्रदेशमा मुख्यमन्त्री फेरबदल भए, तर सुदूरपश्चिममा मुख्यमन्त्री भट्ट नै कायम रहे। ०७६ माघमा मुख्यमन्त्री त्रिलोचन भट्टकै नेतृत्वमा माओवादी केन्द्र, कांग्रेस र एकीकृत समाजवादीको सरकार बन्यो। त्यतिबेला एमालेले पाएका मन्त्रालय माओवादी र समाजवादीलाई बाँडियो। पहिलो कार्यकालमा सरकार खासै परिवर्तन नभएपछि दोस्रो कार्यकालमा भने सुदूरपश्चिम सरकार अस्थिर बन्यो। ०७९ मंसिर ४ को चुनावपछि पहिलो सरकार नेकपा एमाले र माओवादीको गठबन्धनको बन्यो। एमालेका राजेन्द्र सिंह रावल मुख्यमन्त्री बने। तर, निर्णायक रहेको नागरिक उन्मुक्ति पार्टीले विश्वासको मत नदिएपछि उनको सरकार एक महिनामै ढल्यो। ठूलो दलको हैसियतमा कांग्रेसका कमलबहादुर शाह मुख्यमन्त्री बने। त्यतिबेला एमाले माओवादीको गठबन्धन भत्किसकेको थियो। कांग्रेसमाओवादीको गठबन्धनको सरकारलाई नागरिक उन्मुक्तिले विश्वासको मत दियो। केशवशरण लामिछानेपोखरा शिवराज भट्टधनगढी मनिका झाजनकपुरधाम लक्ष्मण पोखरेलबुटवल कृष्णसारु मगरहेटौंडा विस्नप्रसाद न्यौपानेसुर्खेत हरिबहादुर लम्जेलधनकुटा"
उम्मेदवारविरुद्ध आज उजुरी दिन सकिने,काठमाडौं : प्रतिनिधि सभा सदस्यका लागि इलाम२ र प्रदेश सभा सदस्यका लागि बझाङ क्षेत्र नम्बर १ (१) मा उम्मेदवारी दर्ता गराएकाविरुद्ध आज उजुरी दिन पाइने भएको छ। निर्वाचन आयोगका अनुसार उम्मेदवारविरुद्ध कुनै उजुरी वा गुनासो भए सम्बन्धित निर्वाचन अधिकृतको कार्यालयमा कार्यालय समयभित्र आज दिउँसो ३ बजेसम्म उजुरी दिन सकिने छ। उजुरी परेको खण्डमा जाँचबुझ गरी २६ गते बेलुका ५ बजेपश्चात उम्मेदवारको अन्तिम नामावली निर्वाचन अधिकृतको कार्यालयमा प्रकाशन हुने छ। यसैगरी २७ गते उम्मेदवारी फिर्ता लिने र सोही दिन उम्मेदवारहरुको अन्तिम नामावली प्रकाशित गरी चुनाव चिह्न वितरण गर्ने आयोगको कार्यतालिका छ। वैशाख १५ गते बिहान ७ बजेदेखि साँझ ५ बजेसम्म मतदान हुने आयोगको जानकारी दिएको छ। इलाम२ बाट निर्वाचित प्रतिनिधि सभा सदस्य सुवासचन्द्र नेम्वाङ र बझाङ १ (१) बाट निर्वाचित प्रदेश सभा सदस्य पृथ्वीबहादुर सिंहको निधन भएपछि दुवै क्षेत्रमा एकै दिन उपनिर्वाचन हुन लागेको हो। निर्वाचन आयोगले दिएको जानकारी अनुसार इलाम २ मा १२ राजनीतिक दलबाट १२ जना र ८ जना स्वतन्त्र गरी जम्मा २० जनाले र बझाङ क्षेत्र नम्बर १ (१)मा १२ राजनीतिक दलबाट १२ जनाको मनोनयन दर्ता भएको छ।
आयरल्याण्ड एविरुद्ध टस हारेर बलिङ गर्दै नेपाल ए,"काठमाडौं : आयरल्याण्ड ए विरुद्धको तेस्रो एकदिवसीय खेलमा नेपाल ए टस हारेर पहिले बलिङ गर्ने भएको छ। कीर्तिपुरस्थित त्रिभुवन विश्वविद्यालयको क्रिकेट मैदानमा आज हुने खेलमा आयरल्याण्ड एका कप्तान निल रकले टस जितेर नेपाल एलाई बलिङको निम्तो दिएका हुन्। तीन खेलको शृङ्खलामा आयरल्याण्ड एले सुरुका दुई खेल जित्दै शृङ्खलामा कब्जा जमाइसकेको छ। आज नेपाल ए सान्त्वना जितको खोजीमा हुनेछ। नेपाल ए पहिलो खेलमा २१ रन र दोस्रो खेलमा एक सय १४ रनले पराजित भएको थियो। नेपालको आजको प्लेइङ ११ मा कप्तान विनोद भण्डारीसँगै अर्जुन कुमाल, देव खनाल, नरेन भट्ट, भीम सार्की, अर्जुन साउद, सहाब आलम, रञ्जित कुमार, रुपेश, रिजन, विकास आग्री छन्।"
"कोरलानाका खुल्लै छ, छैनन् कर्मचारी","मुस्ताङ : उत्तरी चीनसँग सीमाना जोडिएको उपल्लो मुस्ताङको लोमान्थाङ गाउँपालिका२ छोसेरस्थित नेचुङमा मुस्ताङ भन्सार कार्यालय छ। त्यहाँ पछिल्लो केही साता अघिदेखि कुनै पनि कर्मचारी पनि बस्ने गरेका छैनन्। कोरला नाका खुला नभएको अवस्थामा पनि भन्सार विभागले उपल्लो मुस्ताङको छोसेरमा भन्सार कार्यालय स्थापना गरेको थियो। जोमसोममा यही भन्सार कार्यालयको एकाइ कार्यालय पनि छ। यहाँका भन्सारले बर्सेनि नेपालचीनबीच हुने अन्तरदेशीय अल्पकालीन व्यापार मेलामा सीमित अवधिका लागि राजश्व उठाउन भन्सारका केही कर्मचारी त्यहाँ बस्थे। अन्य समय त्यहाँ कार्यरत भन्सार कार्यालयका कर्मचारीहरू बस्ने थिएनन्। विगतदेखि नै गुमनाम रहँदै आइरहेको मुस्ताङ भन्सार कार्यालयमा चालु वर्षको कात्तिक २७ गते कोरलानाका औपचारिक रूपमा खुला भएसँगै त्यहाँको भन्सार कार्यालयमा आंशिक कर्मचारी बस्ने गरेका थिए। हिउँदयाम भरी भन्सार कार्यालयमा कार्यालय सहयोगी मात्रै बस्दै आईरहेकोमा पछिल्लो समय मुस्ताङ भन्सारमा कार्यालय सहयोगी समेत बस्न छोडेको त्यस क्षेत्रका एक स्थानीय बासिन्दाले जानकारी दिए। मुस्ताङ भन्सार कार्यालयमा ७ जना कर्मचारीको दरबन्दी छ। जसमा १ जना अधिकृत, २ जना नायव सुब्बा, १ लेखापाल, १ कम्प्युटर अपरेटर र २ जना कार्यालय सहयोगीको दरबन्दी छ। हालसम्म मुस्ताङ भन्सार कार्यालयलाई अधिकृत तहको कार्यालय प्रमुखको दरबन्दी पदपूर्ति हुन सकेको छैन। ७ जना कर्मचारी दरबन्दी रहेपनि मुस्ताङ भन्सारले दरबन्दी अनुसारको कर्मचारी पाएको छैन। नेपालचीन नेचुङलिजी कोरलानाकामा अहिले पनि व्यापारिक कारोबार भइरहेको छ। विगतमा अल्पकालीन आकल झुकल खुला हुने यो नाका विगत ६ महिनादेखि उपल्लो मुस्ताङका नागरिकका लागि बाह्रै महिना खुला गरिएको हो। अहिले पनि दैनिक १०१२ जना व्यापारीहरू नेपालचीन नेचुङलिजी कोरलापासको चिनियाँ भूमिमा पुगेर मालसामान आयात गर्ने गरेका छन्। नाकामा व्यापारिक कारोबार आंशिक रूपमा हुने गरे पनि त्यहाँ भन्सार कार्यालयमा राजस्व संकलन गर्ने कर्मचारी नहुँदा समस्या उत्पन्न भएको हो। लोमान्थाङको नेचुङ भन्सार कार्यालयको क्वारेन्टाइन भवनमा सशस्त्र प्रहरी बोर्डर आउट पोस्टका सुरक्षाकर्मी बस्छन्। त्यही भन्सार कार्यालय परिसरमा छोसेर प्रहरी चोकीका कर्मचारी बस्छन्। त्यहाँ बाह्रै महिना सुरक्षाकर्मी बस्ने गरिएपनि भन्सारका कर्मचारी त्यहाँ बस्न छाडिसकेको नाम नबताउने सर्तमा त्यसक्षेत्रका एक सुरक्षाकर्मीले जानकारी दिए। खै किन हो केही हप्तादेखि भन्सारमा एक जना पनि कर्मचारी छैनन्, केही पर्यो की कुन्नी ? उक्त सुरक्षाकर्मीले भने, नाका त खुल्लै छ, व्यापारीहरू पनि छिटफुट नाकामा गएर सामान ल्याउने गरेका छन्। मुस्ताङका प्रमुख जिल्ला अधिकारी जनकराज पन्तले उपल्लो मुस्ताङमा रहेका कार्यालयहरूको अनुगमन तथा उपल्लो मुस्ताङीलाई सीमापार पास लिन छुटेकालाई पास वितरण गर्न आफू त्यसतर्फ जाँदै गरेको जानकारी थिए। प्रजिअ पन्तले भन्सारमा कर्मचारी छैनन् भन्ने जानकारी आएको र के रहेछ त्यहाँ पुगेर रिपोर्टिङ गर्ने बताए। चीनले गत कात्तिक २७ गते उपल्लो मुस्ताङका दुई पालिकाका नागरिकलाई लक्षित गरी कोरलानाका बाह्रै महिना खुला गरेको थियो। नाका खुलेसँगै त्यस क्षेत्रका नागरिकले दैनिक उपभोग्य मालसामान खरिद बिक्री गर्न सहज भएको छ। सीमा क्षेत्रका बासिन्दाले चीनको कोरलानाका स्थित लिजी पुगेर खाद्यान्न, लत्ताकपडा, कस्मेटिक र दैनिक उपभोग्य सामान खरिद गर्ने गर्छन्। विगतमा यही नाकाबाट भेडाच्यांग्रा तिब्बतबाट आयात गरिन्थ्यो।यतबाट भने कृषि उपज सामग्री, जटिबुटी र पश्मिना निर्यात हुन्थ्यो। नेपालचीन कोरलानाका औपचारिक रूपमा बाह्रै महिना खुला गरिए पनि यो नाकाबाट हालसम्म भेडाच्यांग्रा आएका छैनन्। सरकारको पहलमा नाका खुला भएपनि त्यहाँ भन्सार कार्यालयमा पशु क्वारेन्टाईन पूर्वाधार नहुँदा भेडाच्यांग्रा नेपालतर्फ आयात गर्न समस्या छ।"
पञ्चकन्या व्यापार पर्यटन मेला सुरु,"नुवाकोट : नुवाकोटको पञ्चकन्या गाँउपालिकामा प्रथम पञ्चकन्या व्यापार मेला तथा पर्यटन महोत्सव सञ्चालन भएको छ। ११ दिने महोत्सवको संस्कृति, पर्यटन तथा नागरिक उड्डयनमन्त्री हितबहादुर तामाङले उद्घाटन गरेका हुन्। महोत्सवको उद्घाटन गर्दै मन्त्री तामाङले विभिन्न किसिमका मेला महोत्सवहरुको आयोजनाले हराउँदै गएको कला, संस्कृति र मौलिकपनको जगेर्नाका लागि सहयोग पुग्दै आएको बताएका छन्। मन्त्री तामाङले मेला महोत्सवको माध्यमबाट आन्तरिक पर्यटकको चहलपहल बढ्नुका साथै बजार चलायमान बनाउनको लागि सहज हुनेसमेत बताए। महोत्सवको उद्धघाटन कार्यक्रममा पञ्चेबाजा, लामा नाँच, लाखे नाँचका साथै भजन मण्डलीद्वारा भजन प्रस्तुत गरिएको थियो। पञ्चकन्या २ को आयोजनामा बोजिनीफाँटमा सञ्चालन भएको प्रथम व्यापार, कृषि पर्यटन तथा साँस्कृतिक महोत्सव बैशाख ३ गतेसम्म सञ्चालन हुने आयोजकले जनाएको छ। उद्धघाटन कार्यक्रममा बागमती प्रदेश सभा सदस्य रमेशकुमार महत, जिल्ला समन्वय समिति नुवाकोटका प्रमुख रजिन्द्रबिक्रमसिंह ठकुरी, लिखु गाँउपालिकाका अध्यक्ष ध्रुव श्रेष्ठ, पञ्चकन्या गाँउपालिकाका अध्यक्ष तेजबहादुर तामाङ रमेश, उपाध्यक्ष बिमला केसी, पञ्चकन्या गाँउपालिकाका ५ वटै वडाका अध्यक्षहरु, पालिकास्तरिय जनप्रतिनिधिलगायतको उपस्थिति रहेको थियो।"
पाँचथरमा चौंरीमहोत्सवको तयारी,"फिदिम : भारतसँगको सीमावर्ती क्षेत्र पाँचथरको फालेलुङ गाउँपालिका४ चाररातेमा नयाँवर्षको अवसर पारेर चौंरी महोत्सव गर्ने तयारी छ। पाँचथर सदरमुकाम फिदिममा शुक्रबार पत्रकार सम्मेलन गरी सातौं फालेलुङ चौंरी पर्यटन महोत्सवबारे जानकारी दिइएको हो। चैत ३० गतेदेखि तीन दिनसम्म महोत्सव सञ्चालन गर्ने तयारी छ। फालेलुङ गाउँपालि मुख्य आयोजक रहेको उक्त महोत्सव सम्पन्न गर्न फालेलुङ कञ्चनजंघा पर्यापर्यटन प्रवद्र्धन संस्था, दीपज्योति युवा क्लब र कञ्चनजंघा चौंरीपालक तथा संरक्षण संस्था आयोजकका रूपमा छन्। उक्त अवसरमा पर्यटन र सञ्चारसम्बन्धी अन्तरक्रिया गर्ने तयारी छ। झाँकी प्रदर्शन, याक नृत्य, चौंरीसँग सम्बन्धित खेल प्रदर्शन, मैत्रीपूर्ण फुटबल प्रतियोगिता, दोहोरी प्रतियोगिता, उत्कृष्ट पर्यावरण संरक्षण सम्मान कार्यक्रम र साहसिक फुटबल प्रतियोगितालगायतका कार्यक्रमहरू सञ्चालन गर्ने तयारी छ। उक्त अवसरमा ६ सय चौंरीहरू प्रदर्शन गर्ने फालेलुङ गाउँपालिकाका अध्यक्ष वीर विक्रम थाम्सुहाङले जानकारी दिए। नेपालको फालेलुङ गाउँपालिका र भारतको वेष्ट बंगालसहित सिक्किमको सिमानामा रहेको चाररातेमा महोत्सव गर्न लागिएको हो। चौंरी संस्कृतिलाई संरक्षण गर्न महोत्सवको आयोजना गरिएको थाम्सुहाङले बताए। चौंरी उच्च पहाडको सौन्दर्य मात्र नभएर सम्पत्ति पनि हो, थाम्सुहाङले भने, चौंरीको संरक्षण गर्नु स्थानीय सरकारको दायित्व ठानेर महोत्सवको तयारी गरिएको हो। यस क्षेत्रमा दर्जनौं चौंरी गोठहरू छन्। महोत्सवले यहाँको पर्यटनको सम्भावनालाई माथि उठाउने विश्वास गरिएको छ। विगतका महोत्सवहरूकै कारण यस क्षेत्रमा पर्यटकहरूको चाप बढेको आयोजक संस्था दीपज्योति क्लवका कार्यकारी निर्देशक सुनील बान्तवाले दाबी गरे। बस्तीविहीन जंगली क्षेत्रमा आयोजना गरिने माहोत्सवमा आन्तरिक र बाह्य गरी १० हजार पर्यटकलाई सहभागी गराउने आयोजकको तयारी छ। पाँचथरसहित पूर्वी नेपालका ताप्लेजुङ, इलाम, झापा काठमाडौंं, भारतको सिक्किम र दार्जिलिङका पर्यटन व्यवसायी र सर्वसाधारणले महोत्सवको अवलोकन गर्ने अनुमान गरिएको हो। महोत्सवमा चौरीको दूधबाट बनाइएका परिकारहरू, चौंरी र भेडाको उनबाट बनेका वस्तुहरू र लेकाली क्षेत्रमा पाइने जडिबुटी तथा कृषिजन्य वस्तुको स्टलहरू राख्ने तयारी छ। ९ लाखको अनुमानित लागतमा महोत्सव सम्पन्न गर्ने लक्ष्य राखिएको हो। पत्रकार सम्मेलनमा पालिका अध्यक्ष थाम्सुहाङसहित उपाध्यक्ष महेन्द्रहाङ जबेगु, प्रवक्ता भरत खपाङ्गी, प्रमुख प्रशासकीय अधिकृत डम्बरबहादुर आङ्देम्बे लगायत आयोजक संस्थाका प्रमुख र प्रतिनिधिहरूको उपस्थिति थियो।"
बीमा कार्यक्रमलाई राष्ट्रिय गौरवका रूपमा विकास गर्न सकिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले बीमा कार्यक्रमलाई राष्ट्रिय गौरवको कार्यक्रमका रूपमा विकास गर्न सकिने बताएका छन्। आठौँ स्वास्थ्य बीमा दिवसका अवसरमा आज आयोजित कार्यक्रमलाई सम्बोधन गर्दै प्रधानन्त्री प्रचण्डले स्वास्थ्य बीमा कार्यक्रमको सम्भावनालाई दृष्टिगत गर्दै आवश्यक अध्ययनका आधारमा यथोचित निष्कर्षमा पुगिने बताएका हुन्। उनले बीमा रकमलाई बढोत्तरी गरी स्वास्थ्य कार्यक्रममा आकर्षण एवं प्रभावकारिता बढाउन सरकार प्रतिबद्ध रहेको उल्लेख गरे। उनले स्वास्थ्य बीमा कार्यक्रमलाई प्रभावकारी तुल्याएर अझ सेवामैत्री तुल्याउनका लागि भुक्तान व्यवस्थालाई सरल बनाउन सुझाव दिए। उनले स्वास्थ्य बीमा बोर्डले लागू गरेको सहभुक्तानीको व्यवस्थालाई सेवामैत्री बनाउनुपर्नेमा जोड दिए। अनलाइन सदस्यता दर्ताको व्यवस्था, रियल टाइम क्लेम सिस्टम, प्रविधिमैत्री बीमा प्रणाली जस्ता व्यवस्था र प्रावधानहरू चुनौतीलक्षित सुधारका योजनाहरू हुन्, प्रधानमन्त्री प्रचण्डले भने, स्वास्थ्य सेवालाई समतामूलक ढङ्गले स्वास्थ्य बीमामार्फत उपलब्ध गराई सुशासन, सामाजिक न्याय र समृद्धि को राष्ट्रिय आकाङ्क्षा पूरा गर्न कार्यक्रमलाई सार्थक र प्रभावकारी बनाउनैपर्दछ। यसका लागि सरकार सधैं प्रतिबद्ध छ। यस कार्यक्रममा आकर्षण बढाउन राज्य र सेवाप्रदायक निकायबाट लिनुपर्ने महत्त्वपूर्ण कार्यभारहरूलाई पूरा गर्नुपर्नेमा जोड दिँदै प्रधानमन्त्री प्रचण्डले बीमितले सेवा लिने प्रक्रिया सरल बनाउने,सेवाको गुणस्तर कायम गर्ने, सेवाप्रदायक संस्थाहरूलाई अझ सेवामैत्री बनाउनेलगायतका विषयमालाई ध्यान निर्देशन दिए। उनले सुशासन तथा वित्तीय अनुशासन कायम राख्ने र स्वास्थ्य बीमा कार्यक्रमबारे प्रभावकारी साक्षरता अभियान सञ्चालन गर्नुपर्नेमा जोड दिए। नेपाल सरकारले उच्च प्राथमिकतामा राखी सबै स्वास्थ्य सुरक्षाका कार्यक्रमहरूलाई एकद्वार प्रणालीबाट सञ्चालन गर्ने एवं सङ्घीय सरकार, प्रदेश सरकार र स्थानीय सरकारबाट प्रदान गरिने सेवा तथा सिफारिसहरूमा स्वास्थ्य बीमा कार्ड अनिवार्य गर्नेजस्ता महत्त्वपूर्ण नीतिगत सुधारहरूबाट स्वास्थ्य बीमा कार्यक्रमको मात्रा र गुणस्तरमा विकास हुने अपेक्षा गरिएको बताए।"
देश बनाउँछु भन्नेहरूले सुन बोक्न थालेपछि मुलुक कसरी बन्छ ?,"बुटवल : नेपाली कांग्रेसका केन्द्रीय सदस्य एवं गुल्मी क्षेत्र नम्बर १ का प्रतिनिधिसभा सदस्य डाचन्द्र भण्डारीले देश बनाउँछु भनेर हिँडेका मुलुकका नेताहरूले आफ्ना छोराहरूलाई सुन बोकाउन सिकाएको टिप्पणी गरेका छन्। शनिबार होटल तथा रेष्टुरेण्ट व्यवसायी संघ रूपन्देहीको २३औं वार्षिक साधारणसभालाई सम्बोधन गर्दै भण्डारीले देशका १२ जना नेताहरूकै कारण मुलुक आर्थिक रूपमा तहसनहस बनिरहेको उल्लेख गरे। सत्तामा हुँदा जनताको काम गर्लान भनेको सन्तानलाई सुन तस्करी गर्न सिकाउँछन्, भण्डारीले भने, यस्ता नेताहरूबाट देश बन्छ भनेर कहिलेसम्म कुरिरहने ? ३४ वर्षदेखि एउटै अनुहारलाई भोट हालेर जिताइरेका नेपाली जनताहरूले अब विवेकपूर्ण निर्णय गर्न समेत सेचत गराए। जसले घूस खाँदैन् उसलाई छान्नुस् त मुलुक दुई दिनमा बन्छ, उनले भने, नेताको दास बनेर देश बन्छ भन्नु कल्पना मात्र हुनेछ। अदूरदर्शी नेतृत्वका कारण अर्बौ रुपैयाँ ऋण लिएर बनाएका गौतमबुद्ध अन्तर्राष्ट्रिय विमानस्थल र पोखरा विमानस्थल अलपत्र पर्नुले निजी क्षेत्रलाई निरुत्साहित बनाएको भण्डारीले सुनाए। नचलाउने भए यतिका धेरै खर्च गरेर किन एयरपोर्ट बनाउनु ?, भण्डारीले प्रश्न गर्दै भने, एयरपोर्टका ठाउँमा सुनवलदेखि पोखरासम्म पाँच लेनको सडक बनाएको भए करोडौं भारतीय पर्यटकहरूलाई भिœयाउन सकिन्थ्यो। तर, कमिसनको लोभमा विकेका नेताहरूले जनतालाई घात गरे।"
"रामेछापको पिङ्खुरीमा सुमो दुर्घटना, ३ जना घाइते","काठमाडौं : रामेछापको खाँडादेवी गाउँपालिका९ पिङ्खुरी वरबोटमा सुमो दुर्घटना हुँदा ३ जना घाइते भएका छन्। आज बिहान पिङ्खुरीबाट काठमाडौं जाँदै गरेको ना१ ज५६२६ नंको सुमो दुर्घटना हुँदा ३ जना घाइते भएको जिल्ला प्रहरी कार्यालय रामेछापले जनाएको छ। प्रहरीका अनुसार दुर्घटना रामेछाप खाडादेवी गाउँपालिका९ पिङ्खुरीका २४ वर्षीय दीपेन्द्र भण्डारी,१६ वर्षीया एलिशा भण्डारी र १४ वर्षीया यमुना भण्डारी घाइते भएका हुन्। उनीहरुलाई स्थानीय मेडिकलमा सामान्य उपचार पश्चात थप उपचारको लागि काठमाडौं उपत्यका ल्याइएको छ। प्रहरीले २२ वर्षीय सुमो चालक विष्णु भण्डारीलाई नियन्त्रणमा लिएर थप अनुसन्धान गरिरहेको छ।"
एमएमएस फ्रेन्डसीप कपको उपाधिका लागि आज गुजरात र नेपाल भिड्दै,"काठमाडौं : भारतमा जारी एमएमएस फ्रेन्डसीप कपको उपाधिका लागि आज नेपाली क्रिकेट टोलीले गुजरातसँग खेल्दैछ। लिग चरणका तीन खेलमा जित निकाल्दै नेपाल विजेताका रूपमा फाइनलमा पुगेको हो। गुजरात दोस्रो स्थानमा रहँदै फाइनल पुगेको छ। जारी प्रतियोगितामा नेपाल, गुजरात र बरोडाबीच प्रतिस्पर्धा भएको थियो। लिग चरणका चार खेलमध्ये तीन खेलमा विजयी भएको नेपाल अन्तिम खेलमा बरोडासँग ३७ रनले पराजित भएको थियो।"
"लिभिङ टुगेदर मा समस्यै समस्या, कानुन भने मौन","काठमाडौं : युवती सर, उसलाई पक्राउ गरेर थुनिदिनु पर्यो। प्रहरी अधिकृत उजुरी दिनुस् न, पक्राउ पुर्जी जारी गर्नुपर्छ। युवती उजुरी लेख्दा सबैलाई थाहा हुन्छ, बेकारमा बदनामी मात्रै हुन्छ। उसलाई सधैं थुन्ने भनेको हैन नि यहाँ ल्याएर तपाईंहरूले थर्काइदिनुस् न। बाटोमा हिँड्नसमेत डरमर्दो भइसक्यो। प्रहरी अधिकृत तपाईंलाई शारीरिक, मानसिक हिंसा गरिरहेको छ भने उजुरी दिनुस् र कानुनी उपचारमा जानुस्। यो संवाद हो प्रहरी वृत्त नयाँ बानेश्वरका प्रमुख र एक सरकारी कर्मचारीबीचको। सरकारी पोसाकमै प्रहरी वृत्त पुगेकी ती युवती निकै भयभित देखिन्थिन्। घरीघरी मोबाइलमा हेरिरहेकी थिइन्। करिब दुई वर्षदेखि एक युवकसँग लिभिङ टुगेदरमा बसिरहेकी उनी पछिल्लो समय अत्यधिक हिंसा हुन थालेपछि प्रहरी कार्यालय पुगेकी थिइन। इन्जिनियर पढ्दै गरेका युवक र लोकसेवा तयारी गरिरहेकी ती युवती तीन वर्षदेखि प्रेम सम्बन्धमा थिए। आपसी समझदारीमा सँगै बस्न थालेपछि भने विवाद हुन थाल्यो। उनी भन्छिन्, ससानो विषयमा झगडा गर्ने, कुटपिट गर्ने गर्थे। यौन सम्बन्धका लागि हरेक दिन दबाब दिन्थे। नमानेमा अरूसँग लागेको भन्दै मानसिक यातना दिन्थे। बाध्य भएर हरेक दिन यौनहिंसा सहनुपथ्र्यो। दुईपटक त गर्भपतन नै गराए। युवकको टर्चर सहन नसकेपछि उनी छुट्टै बस्न थालिन्। युवकले उनलाई अफिसमा नै पुगेर थर्काउन थाले। पुरानो फोटो भिडियो सामाजिक सञ्जालमा अपलोड गरिदिन्छु भन्दै बाटो छेकेर धम्काउँछन्। समस्या समाधानका लागि उनी प्रहरी कार्यालय पुगेकी थिइन्। गत माघ ७ गते काठमाडौंको शोभा भगवतीमा रहेको एक घरमा तनहुँ भिमादकी सफिना मिया मृत भेटिइन्। कोठाभित्र खाटमुनि उनको शव सडेको अवस्थामा भेटिएको थियो। उक्त कोठा कात्तिक महिनादेखि नै बन्द थियो। बन्द रहेको कोठाबाट नमीठो गन्ध आएपछि घरधनीले प्रहरीलाई खबर गरेकी थिइन्। सफिना मियाको हत्या गरी फरार रहेका भारतको बिहार दरभंगा घर भएका इकरामुल हक अन्सारीलाई प्रहरीले पक्राउ गरेको थियो। प्रहरीका अनुसार अन्सारी र मिया केही वर्षदेखि लिभिङ टुगेदरमा थिए। कपनस्थित राधाकृष्ण मन्दिरनजिकैको घरमा संखुवासभाका अनिश जिमी र खोटाङकी युसुना राई मृत भेटिएका थिए। लिभिङ टुगेदरमा सँगै बस्ने उनीहरूबीच विवाद हुँदा अनिशले युसुनाको हत्या गरी आफूले पनि आत्महत्या गरेका हुन्। पछिल्लो समय सहर बजारमा फस्टाउँदै गएको प्रचलन हो, लिभिङ टुगेदर। प्रेम सम्बन्धमा रहेका व्यक्तिहरू विवाह नगरिकन एकैठाँउमा बस्ने, श्रीमान् श्रीमतीकै भूमिकामा रहने प्रचलन बढ्दो छ। एक अर्काबीच माया, प्रेम र सहयोग रहेसम्म उनीहरूको जीवनयापन सहज नै हुन्छ। सहर बसाइँका क्रममा हुने आर्थिक व्यवस्थापन पनि केही सजिलो हुन्छ। तर घरपरिवार तथा आफन्तलाई थाहा नदिइकन गोप्य रूपमा सम्बन्धमा रहँदा पछि भने विभिन्न समस्या देखा पर्छन्। जिल्ला प्रहरी परिसर काठमाडौंका प्रमुख एसएसपी भूपेन्द्र खत्रीका अनुसार सहरी क्षेत्रमा लिभिङ टुगेदर प्रचलन बढिरहेको छ। प्रेमका नाममा सँगै बस्ने, सहमति हुदाँसम्म ठीकठाक छ, विवाद हुन थालेपछि प्रहरीकहाँ उजुरी गर्ने प्रचलन छ। विदेशी संस्कारमा चलिरहेको यो चलन नजानिँदो तरिकाले नेपालमा सबै सहरमा पुगिसकेको छ। कानुनले सम्बोधन नगर्ने यस्तो सम्बन्धमा सहजताभन्दा समस्या धेरै आउने एसएसपी खत्री बताउँछन्। उनी भन्छन्, नेपाल प्रहरीले महिला तथा घरेलु समस्या सम्बोधन गर्न भन्दै महिला सेल नै छुट्ट्याएको छ। यो सेलमा दिनहुँ अत्यधिक भिडभाड हुने गर्छ। हरेक दिन आउने उजुरीमा लिभिङ टुगेदर, प्रेमसम्बन्ध र विवाहेत्तर सम्बन्धभित्रका समस्या बढी हुने गर्छन्। पछिल्लो समय सम्बन्धका बहानामा हुने आर्थिक अपराधका घटना पनि बढेका छन्। लिभिङ टुगेदरमा बसेका एकाध जोडीबाहेक धेरैजसो जोडीको सम्बन्ध टुट्ने खालका समस्या देखिएका छन्। कानुनले स्पष्ट रूपमा सम्बोधन गर्नुपर्छ जिल्ला प्रहरी परिसर काठमाडौंका एसपी तथा प्रवक्ता नवराज अधिकारीका अनुसार यस्ता उजुरीहरू प्रहरीले विवाहेत्तर सम्बन्धको रूपमा दर्ता गर्ने गरेको छ। विवाहित जोडी आए पनि अविवाहित आए पनि सम्बन्धभन्दा पनि सम्बन्धभित्र के कसुर भयो भन्ने छुट्ट्याएर कानुनी उपचार खोज्ने गरिन्छ। अविवाहित जोडीभित्रको समस्यालाई सम्बोधन गर्ने कानुन नै छैन। खास कानुन नभएका कारण व्यावहारिक रूपमा यस्ता समस्याहरूलाई विवाहेत्तर सम्बन्धभित्र राखेर समाधान खोज्ने उनले बताए। लिभिङ टुगेदरलाई मुलुकको कानुनले औपचारिक रूपमा मान्यता दिएको छैन। सँगै बस्न हँुदैन भनेर अवैध पनि मानेको छैन। तर, लिभिङ टुगेदरमा बसेका जोडीहरू घरेलु हिंसा, जबर्जस्ती करणी उद्योग, जबर्जस्ती करणी, ज्यानमार्ने उद्योग, अंगभंग, आर्थिक अपराधलगायतका उजुरी लिएर प्रहरी कार्यालय आउने गर्छन्। काठमाडौं परिसरका प्रवक्ता अधिकारी भन्छन्, यस्तो घटनामा महिलामात्रै हैन, पुरुषहरू पनि समस्यामा परेको भन्दै उजुरी लिएर आउने गरेका छन्। उनका अनुसार महिलाहरू शारीरिक र मानसिक समस्या लिएर बढी आउने तथा पुरुषहरू आर्थिक नोक्सानी, सम्पत्तिका समस्यालगायतमा अल्झने गरेका छन्। जुनसुकै समस्या लिएर आए पनि समस्याअनुसारको अपराधमा अनुसन्धान गरिन्छ। घटनाको व्यावहारिक रूपमा अनुसन्धान गर्दै प्रहरीले पीडित पक्ष जो हो उसलाई न्याय हुने गरी कारबाही गरिने अधिकारीले बताए। प्रहरीका अनुसार लिभिङ टुगेदरमा बसेकै कारण आएका समस्या समाधानका लागि प्रहरीले अहिले मुलुकी अपराध संहिताको अनुसूची १ अनुसार अनुसन्धान अगाडि बढाउँछ। यस्तो सम्बन्धबाट बच्चाको जन्म भएमा मुलुकी देवानी संहिताको दफा ७४ अनुसार स्वतः विवाह भएको मानिने कानुनी व्यवस्था छ। कानुनी दफाले सम्बोधन गर्ने मुद्दामात्रै प्रहरीले जाहेरी लिने गर्छ। यस्ता घटनामा धेरैजसो महिला नै पीडित हुने भएकाले संवेदनशील भएर हेर्ने गरेको र महिलाको पक्षमा शून्य सहनशीलता नारा नै बनाएको छ। काठमाडौं परिसरका अनुसार आव २०८०८१ मा चार सयभन्दा बढी यस्ता खालका उजुरी दर्ता भएका थिए। ५० प्रतिशत उजुरीमा प्रहरीले मिलापत्र गराएर समस्या समाधान गरेको थियो। गम्भीर प्रकृतिका घटनामा लिखित उजुरी नै लिएर कानुनी कारबाहीको लागि मुद्दा दर्ता गरिन्छ। विवाहेत्तर सम्बन्धले निम्त्याउने समस्या पनि प्रहरीमा अत्यधिक रूपमा आउने गर्छ। सामाजिक रूपमा जातीय अवस्था नमिलेको तर लामो समयदेखि सहरमा लिभिङ टुगेदरमा बसेको घटनामा धेरै समस्या उजुरी आउने गर्छ। यस्तो समस्यालाई कानुनले स्पष्ट रूपमा सम्बोधन गर्नुपर्ने तत्कालै जरुरी छ। अधिवक्ता प्रियहरि भण्डारीले लिभिङ टुगेदरमा बस्ने जोडी अनेक समस्या लिएर आउने गरेको बताए। उनी भन्छन्, कसैलाई नसोधी एकल निर्णय गरेर सँगै बस्दा नैतिक तथा कानुनी बन्धन नहुने हुँदा सम्बन्धमा जिम्मेवारी नभएको देखिन्छ। सहरी क्षेत्रमा यस्तो सम्बन्धमा बस्ने प्रचलन धेरै देखिएको हुँदा कानुन बनाएर सम्बोधन गर्नुपर्छ। यसरी बस्ने युवायुवती श्रीमान्, श्रीमतीकै भूमिकामा हुने हुँदा उनीहरूबीच आउने समस्या पनि कानुनतः सम्बोधन हुन जरुरी छ। बिहे नगरी गर्भवती भएकी युवतीको कानुनी दायित्व के हुने ? यसरी जन्मिएका बच्चाहरूको अधिकार के कसो हुने ? भन्ने स्पष्ट व्यवस्था हुन जरुरी रहेको भण्डारी बताउँछन्। उपत्यका प्रहरी कार्यालयका प्रवक्ता दिनेशराज मैनाली आधुनिक हुने बहानामा मौलाउँदै गएको लिभिङ टुगेदर प्रचलन नेपाली समाजले स्वीकार नगर्ने बताए। घरपरिवार, आफन्त र कानुनले समेत स्वीकार नगरेको सम्बन्धमा सहजताभन्दा समस्या धेरै देखिन्छ। क्षणभरको आत्मीयता र प्रेमको बहानामा असुरक्षित सम्बन्धमा बस्दा युवायुवती नै समस्यामा पर्ने गरेका छन्। उनी भन्छन्, सम्बन्धमा नै बस्ने भए घर परिवारमा लुकाउनु हुन्न। यसले गर्दा युवायुवती दुवैमा नैतिक जिम्मेवारीसमेत पर्ने गर्छ। समस्या परेको अवस्थामा एक अर्कालाई बदनाम गर्ने, गराउने र सामाजिक बदनामी गर्ने प्रचलन बढ्दै गएको एसएसपी मैनालीले बताए। कानुनी मान्यता माग गर्दे सर्वोच्चमा रिट लिभिङ टुगेदरलाई कानुनी मान्यता दिनुपर्ने भन्दै सर्वोच्चमा रिट निवेदन दर्ता भएको छ। अधिवक्ता अनु भट्टराईले लिभिङ टुगेदरमा बस्नेहरूको संख्या बढ्दै जाँदा, समस्या पनि बढेको तर्कसहित यसलाई व्यवस्थित बनाउन कानुन बनाउनुपर्ने माग गरेकी हुन्। रिट निवेदनमा कानुनबमोजिम सक्षम र योग्य व्यक्तिहरू लिभिङ टुगेदरमा बस्न पाउनुपर्ने गरी तत्कालै कानुनी व्यवस्था गर्न परमादेश माग गरिएको छ।"
अर्थमन्त्री पुनले गरे वीरगन्ज भन्सारको निरीक्षण,"वीरगन्ज : अर्थमन्त्री वर्षमान पुन अनन्तले कर राजश्वको ४० प्रतिशत हिस्सा ओगट्दै आएको वीरगन्ज भन्सार कार्यालयको निरीक्षण गरेका छन्। मुलुकको प्रमुख भन्सार नाकाका रुपमा रहेको उक्त नाकाको निरीक्षण पुन अर्थमन्त्री नियुक्त भएको एक महिनामा गरेको पहिलो निरीक्षण हो। निरीक्षणपछि भन्सार कार्यालयमा मन्त्री पुनले राजश्व चुहावट नियन्त्रण समितिको बैठक राखेका थिए। बैठकमा अर्थ मन्त्रालयका सचिव (राजश्व) डा रामप्रसाद घिमिरे, भन्सार विभागका महानिर्देशक ढुण्डीप्रसाद निरौला, आन्तरिक राजश्व विभागका उपमहानिर्देशक सेवन्तक पोखरेल, वीरगन्ज भन्सारका प्रमुख डिलाराम पन्थी, बारा, पर्सा र रौतहटका प्रमुख जिल्ला अधिकारी तथा प्रहरी र सशस्त्र प्रहरी प्रमुखलगायत सहभागी थिए । मन्त्री पुनले चोरी पैठारी नियन्त्रण गरी राजश्व चुहावट नियन्त्रण गर्न सम्वद्ध अधिकारीलाई निर्देशन दिए। चौरी पैठारी नियन्त्रण गर्दा राम्रा र वैध बाटोबाट काम गर्ने व्यवसायीलाई फाइदा पुग्ने र खराब प्रवृत्तिकाहरु दण्डित हुने उनले बताए। 'चालु आर्थिक वर्षको ८ महिना सकिनै लाग्दा राजश्व संकलनको अवस्था उत्साहजनक छैन', उनले भने। सम्बन्धित प्रदेश सरकार तथा स्थानीय तहसँग समन्वय गरी स्थानीयलाई विश्वासमा लिन कर्मचारीलाई निर्देशन दिए। प्रधानमन्त्री पुष्पकमल दाहाल प्रचण्डसँग भएको छलफलमा आफू र उपप्रधान तथा गृहमन्त्री रवि लामिछानेले दुई मन्त्रालय र मातहत निकायबीच समन्वयात्मक ढंगले काम गर्ने प्रतिबद्धता जनाएको राजश्व चुहावट नियन्त्रणबारे समन्वयमा काम गर्ने सहमति भएको उनको भनाइ थियो। भन्सारबाट हुने चोरी निकाशी नियन्त्रण गर्दा उद्योगी व्यवसायीलाई त्यसबाट पुग्ने फाइदाबारे अवगत गराउन आग्रह गरे। सीमा क्षेत्रमा चोरी पैठारी रोक्न भन्सार कर्मचारी, प्रहरी, सशस्त्र प्रहरी र स्थानीय जनप्रतिनिधि मिलेर सीमा क्षेत्रका सर्वसाधारणलाई रोजगारी दिने र जनचेतना अभिवृद्धि गर्न सकिने विकल्प मन्त्री पुनले सुझाए। चोरी पैठारी नियन्त्रणमा काम गर्ने कर्मचारी, प्रहरी र सशस्त्र प्रहरीलाई साधनश्रोत सम्पन्न बनाउन मन्त्रालयका तर्फबाट गर्नुपर्ने काममा कुनै कमी नहुने प्रतिबद्धता उनको जनाए। चुहावट नियन्त्रण समितिको बैठकपछि मन्त्री पुनले वीरगन्ज भन्सार कार्यालय, भन्सार कार्यालय गौर, आन्तरिक राजश्व कार्यालय समिरा र वीरगन्ज तथा वीरगन्ज सुख्खा बन्दरगाहका कार्यालयका कर्मचारीलाई निर्देशन दिएका छन्। राजश्व संकलन गर्दा निजी क्षेत्रका उद्योगी व्यवसायीलाई निरुत्साहित नगरी काम गर्न पनि उनले सुझाए।"
गण्डकीको मुख्यमन्त्रीमा एमाले नेता खगराज अधिकारीको दाबी पेस,"पोखरा : गण्डकीको मुख्यमन्त्रीमा नेकपा एमाले संसदीय दलका नेता खगराज अधिकारीले दाबी पेस गरेका छन्। उनले आइतबार बिहान प्रदेश प्रमुख डिल्लीराज भट्टसमक्ष उक्त दाबीपत्र पेस गरेका हुन्। उनले एमाले,माओवादी र नेकपा एसको समर्थन आफूलाई रहेको दाबी गरेका छन्। गण्डकीमा एमालेका २२, माओवादीका ८ (सभामुखसहित) र नेकपा एसका १ सांसद छन्। नेकपा एसका राजीव गुरुङ, माओवादी संसदीय दलका नेता हरिबहादुर चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। यसअघि मुख्यमन्त्री कांग्रेस नेता सुरेन्द्रराज पाण्डेले चैत २१ गते राजीनामा गरेका थिए। सोही दिन प्रदेश प्रमुख भट्टले संविधानको धारा १६८ को उपधारा २ बमोजिमको सरकार गठन गर्न २ वा २ भन्दा बढी दलको बहुमतसहित मुख्यमन्त्रीमा दाबीका लागि आह्वान गरेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपका २ र नेकपा एसका १ सांसद छन्। माओवादीले पाण्डे सरकारबाट समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए।"
किचकबधमा फेला पर्यो २२०० वर्ष पुरानो भग्नावशेष,"झापा : महाभारतकालीन किंवदन्तीसँग जोडिएको ऐतिहासिक, धार्मिस्थल तथा पर्यटकीयस्थल झापाको किचकबधमा पुरातत्व विभागले सातौंपटक उत्खनन गरेको छ। भद्रपुर नगरपालिका २ र ३ वडाको सीमासँग जोडिएको किचकबधमा २२ सय वर्ष पुरानो ऐतिहासिकता दर्साउने भग्नावशेष फेला पर्दै आएको छ। देउनियाँ खोला किनारको डाँडामा १० बिघा क्षेत्रफल फैलिएको किचकबधमा पुरातत्व विभागको नजर २०५८ सालमा परेको थियो। २२ वर्ष भइसक्दा पनि किचकबधको संरक्षणमा सरकारी निकाय उदासीन देखिएको छ। उत्खनन गरिएको क्षेत्रको संरक्षित ऐतिहासिक संरचनाको संरक्षण गर्नुपर्ने हो, पुरातत्व विभागका अधिकृत नवीन अधिकारीले भने, सवारीसाधन निर्वाध रूपमा संरक्षित क्षेत्रमा प्रवेश गरिरहेको छ, त्यसलाई तत्काल रोकेर खुला बाटाहरू बन्द गरिनुपर्छ। पुरातत्व विभागका कर्मचारी आएर किचकबधको संरक्षण गर्न सम्भव नभएको बताउँदै अधिकृत अधिकारीले भने, यसका निम्ति किचकबधको आफ्नै समिति छ, स्थानीय सरकार छ, स्थानीय सरोकारवाला छन्, उनीहरूले नै यसको संरक्षणमा जागरूकता देखाउनु पर्ने आवश्यकता महसुस गरेको छु। यो स्थल भद्रपुर नगरपालिकाको सम्पत्ति हो। पुरातत्व महत्वको दृष्टिकोणले यस क्षेत्रको संरक्षण र प्रवद्र्धनका लागि कार्य योजना बनाएर अघि बढ्नु पर्ने बेला आएको भद्रपुर नगरपालिकाका प्रमुख गणेश पोखरेलले बताए। उनका अनुसार यहाँ धेरै वर्ष पुरानो ऐतिहासिकता झल्काउने खालको संरचनाहरू फेला परेको छ। यसको संरक्षण गर्ने, अझै उजागर गर्ने, आकर्षणका केन्द्रबिन्दु बनाउनुपर्छ भनेर नगरपालिका मेची बहुमुखी क्याम्पससँग सहकार्य गरेर अघि बढ्ने बताउँदै नगर प्रमुख पोखरेलले भने, क्याम्पसमा यससम्बन्धी पढाइ पनि हुन्छ, त्यहाँँ एउटा रिसर्च सेन्टर पनि छ, उहाँहरूसँग सहकार्य गर्ने भनी कार्य योजना बनाएर अघि बढिसकेका छौं। साथै नगरपालिका पुरातत्व विभाग, प्रदेश सरकार र संघीय सरकारसँग पनि सहकार्य गरेर यसलाई जोगाउन अघि बढ्ने उनको भनाइ छ। यो पुरानो धार्मिक इतिहाससँग जोडिएको कारणले यसको संरक्षण र सम्वद्र्धन गर्न अब ढिला नगरी अघि बढ्नुपर्ने आवश्यकता रहेको भद्रपुर २ नम्बर वडाध्यक्ष राम कँडेलले बताए। वडा कार्यालयले निरन्तर यहाँको समितिसँग सहकार्य र छलफल गरिरहेको बताउँदै उनले भने, यो नगरको एउटा गहना हो, धार्मिक, पर्यटकीय र पुरातत्व महत्व बोकेको यस क्षेत्रको विकास र उन्नतिका लागि सबै लाग्नुपर्छ। किचकबध धार्मिक, ऐतिहासिक तथा पर्यटकीय स्थल संरक्षण समितिका अध्यक्ष दिलबहादुर थेबेका अनुसार किचकबधलाई जिल्लाको मात्र नभइ देशकै उत्कृष्ट गन्तव्य बनाउन १ अर्ब ५३ करोड ६० लाख बराबरको गुरुयोजना निर्माण गरिएको थियो। गुरुयोजना पुरातात्विक विभाग र पर्यटन मन्त्रालयमा समेत पेस गरिएको थियो। तर, बजेट अभावमा यसको संरक्षण र सम्बद्र्धनमा काम गर्न नसकेको उनले बताए। यो गुरुयोजना पनि कागजमै सीमित हुन पुगेको उनको भनाइ छ। एउटा भवनको भग्नावशेष फेला किचकबधमा ऐतिहासिकता दर्साउने एउटा भवनको भग्नावशेष फेला छ। अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविभागले जनाएको छ। विभागले चैत १ गतेदेखि सातौं पटक उत्खनन सुरु गरेको थियो। यसपटक गरिएको उत्खननबाट ऐतिहासिकता दर्साउने एउटा भवनको भग्नावशेष फेला परेको पुरातत्वविद् उद्धव आचार्यले बताए। पुरानो मन्दिर भएको स्थानमुनि अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविद् आचार्यको दाबी छ। उत्खनन गर्दै जाँदा अझै पुराना केही प्रमाणहरू फेला पर्ने सम्भावना पनि रहेको उनले बताए। उत्खनन गरिएका अधिकांश स्थानमा सेक्युरिटी पोस्ट (सैनिक भवन) चाहिँ फेला परिसकेको बताउँदै उनले भने, त्यस बेला सामान्य मान्छे त पक्कै पनि यहाँ बस्दैन थियो होला रु को बस्थ्यो भन्ने यकिन प्रमाणचाहिँ अझै फेला नपरिसकेको अवस्था छ। महाभारतकालीन किंवदन्तीसँग जोडिएको स्थल भनेर भन्ने गरिन्छ। अहिलेसम्मको उत्खननले त्यसलाई पुष्टि गर्ने आधार र प्रमाण फेला परेको छैन। यी संरचनाबाट धेरै पुरातात्विक सामग्री फेला परेका र तिनीहरूको कार्बन परीक्षणलगायतका परीक्षणबाट यो स्थल इसापूर्व भारतमा शुंगकुषाणकाल र नेपालमा किराँतहरूको शासन अर्थात् १ सय २० देखि २०० इसापूर्वको अर्थात् आजभन्दा २२ सय वर्ष पुरानो पुष्टि भएको उनको भनाइ छ। आफ्नै नेतृत्वमा २०५८ सालमा पहिलोपटक उत्खनन गरिएको बताउँदै पुरातत्वविद् आचार्यले भने, २०५९ र २०६० सालमा निरन्तर उत्खनन भएको थियो, त्यसपछि द्वन्द्वको कारणले उत्खनन रोकियो, फेरि २०६६ देखि २०७२ सम्म उत्खनन भएको थियो, अहिले ८ वर्षपछि फेरि उत्खनन गर्न मेरै नेतृत्वमा टोली आयो। यस अवधिसम्म यहाँ उत्खनन गर्दा दरबारको भग्नावशेष, किल्ला, पर्खाल, वाण, ढुंगाका भाँडाकुँडा, माटाका मूर्तिहरू र इँटा पुरातत्व फेला परिसकेको छ। २०५९ मा पहिलोपटक उत्खनन गर्दा स्वस्तिक चिह्न भएको माटाको इँटासमेत यहाँ फेला परेको उनले बताए। यसपटक उत्खनन गरिएको क्षेत्रमा रूखहरू भएकोले यी सबै रूख हटाउनुपर्ने, अहिले कायमै रहेको क्लबको हल हटाउनु पर्ने, पुरानो किचकबधको मूर्ति स्थानान्तरण गर्नुपर्ने देखिएको बताउँदै पुरातत्व अधिकृत नवीन अधिकारीले भने, यो हटाएपछि आठौँ उत्खननलाई पनि निरन्तरता दिन सरकारसँग बजेट माग गरेका छौँ, आठौं उत्खननमा पनि केही ऐतिहासिक भग्नावशेष फेला पर्ने प्रबल सम्भावनाचाहिँ छ। यो स्थल गुप्तकाल अर्थात् इसाको पाँचौं शताब्दीसम्म कायमै रहेको र यस क्षेत्रमा पाँचौँ शताब्दीमा आएको शक्तिशाली भूकम्पले सबै ध्वस्त भएकाले खण्डहरमा परिणत भएको अनुमान फ्रेन्च भुगर्भविदसहितको एउटा टोलीले केही वर्षअघिको अध्ययन भ्रमणमा गरेको बताइएको छ। यसअघि २०३५ सालमा मेची बहुमुखी क्याम्पसका इतिहास विषयका प्राध्यापक घनश्याम खनालको अगुवाइ इतिहासका विद्यार्थीले यस क्षेत्रमा उत्खनन गरेका थिए। त्यस बेला पुराना माटाका भाँडा, ठूला आकारका लुम्बिनीमा पाइएका जस्ता चेप्टा ईंटालगायतका पुरातात्विक सामग्री फेला परेको क्याम्पसका पूर्वप्रमुख चिन्तामणि दाहालले जानकारी दिए।"
बजेटमा स्रोतको सकस,"सरकारले प्राप्त गर्ने कर तथा गैरकर राजस्वमा ठूलो मात्रामा वृद्धि हुने कुनै आधार देखिँदैन। आगामी आर्थिक वर्ष २०८१८२ का लागि बजेट मस्यौदा लेखनको काम सुरु गरेको अर्थ मन्त्रालयले जनाएको छ। राष्ट्रिय स्रोत अनुमान समितिले आगामी आवका लागि १८ खर्ब रुपैयाँ बराबरको बजेट सीमा सिफारिस गरेको मन्त्रालयको भनाइ छ। यो बजेट सिलिङ चालु आवको सुरुवाती विनियोजन भन्दा ५० अर्ब र अर्धवार्षिक समीक्षापछिको खर्चको अनुमानभन्दा २ खर्ब ७० अर्ब बढी हो। यसअघि मध्यकालीन खर्च संरचनाले आगामी आवको बजेट १९ खर्ब ४९ अर्ब ५० करोड रुपैयाँ बराबर हुने प्रक्षेपण गरेको थियो। तर, पनि प्रक्षेपण गरेको भन्दा करिब डेढ खर्ब रुपैयाँ कम बजेटको सिलिङ तोकेको देखिन्छ। तथापि, अहिलेको मुलुकको राजस्व संकलन र खर्चको स्थिति हेर्दा आयोगले सिफारिस गरेको १८ खर्बको बजेटका लागि समेत स्रोत जुटाउन मुस्किल हुने देखिएको छ। स्रोत समितिको निर्धारित सिलिङलाई आधार मान्ने हो भने आगामी आवका लागि सरकारले चालुतर्फ ११ खर्ब ३९ अर्ब ७७ करोड, पुँजीगततर्फ ३ खर्ब पाँच अर्ब र वित्तीय व्यवस्थातर्फ ५ खर्ब ३७ अर्ब २३ करोडको सीमाभित्र बजेट ल्याउनुपर्नेछ। वित्तीय व्यवस्था शीर्षकमा विनियोजित बजेट मुख्य गरी सार्वजनिक ऋणको दायित्व भुक्तानीमा खर्च हुने गर्छ। यसरी हुने खर्च पछिल्लो समय द्रुत गतिले बढ्दै गएको देखिएको छ। यसैकारण मुलुकको पुँजीगत खर्चभन्दा पनि वित्तीय व्यवस्था शीर्षकमा बजेटको आकार बढ्दै गएको देखिन्छ। आगामी आवमा कुल १८ खर्बको बजेट आउने अनुमान गर्दासमेत वित्तीय व्यवस्था शीर्षकमा मात्रै कुल विनियोजनको करिब ३० प्रतिशत बजेट पर्ने देखिन्छ। यो हालसम्मकै बढी हो। यता भर्खरै सार्वजनिक आँकडाअनुसार आगामी आवका लागि सरकारले भुक्तानी गर्नुपर्ने सार्वजनिक ऋणको साँवाब्याजको दायित्व करिब ५ खर्ब ५० अर्ब हाराहारी पुग्ने देखिन्छ। जुन स्रोत समितिले सिफारिस गरेभन्दा करिब १३ अर्बले बढी हो। यसैकारण समेत सरकारलाई आगामी आवका लागि बजेटको स्रोत जुटाउन सकस पर्ने देखिएको छ। सरकारले चालु आवका लागि राष्ट्रिय योजना आयोगले दिएको सिलिङ नाघेर ठूलो आकारको बजेट ल्याएको थियो। आयोगले गत जेठमा १६ खर्ब ८८ अर्बको बजेट सिलिङ तोकेको थियो। तर, आयोगले तोकेको सीमाभन्दा ६३ अर्ब रुपैयाँ बढाएर सरकारले १७ खर्ब ५१ अर्ब ३१ करोड २१ लाख रुपैयाँको बजेटको ल्याएको थियो। यद्यपि, अहिले आएर लक्ष्यअनुसार राजस्व संकलन नभएको र खर्चसमेत गर्न नसकेको भन्दै चालू आवको बजेट १२६२ प्रतिशतले घटाउने निर्णय गरिएको छ। अर्थ मन्त्रालयले चालू आवको अर्धवार्षिक समीक्षा गर्दै बजेटको आकार घटाउने बताएको छ। अर्धवार्षिक समीक्षामार्फत बजेटको आकार घटाएको यो पहिलो घटना भने होइन। गत आवमा समेत सरकारले राजस्व संकलनलगायत स्रोतमा परेको चापका कारण देखाउँदै बजेटको आकार २ खर्ब ४४ अर्ब रुपैयाँ घटाएको थियो। सरकारले हरेक वर्ष ठूलो आकारको बजेट ल्याउने तर लक्ष्यअनुसार राजस्व संकलन र खर्च गर्न नसक्ने विद्यमान परिस्थितिका कारण बजेटप्रतिको विश्वसनीयतासमेत घट्दै गएको छ। आगामी आवका लागि सिफारिस गरिएको १८ खर्ब रुपैयाँको बजेटका लागि समेत स्रोत कहाँबाट जुट्छ र खर्च कसरी हुन्छ भन्नेमा आशंका व्यक्त गर्न थालिएको छ। राष्ट्रिय स्रोतको अनुमान तथा खर्चको सीमा निर्धारण गर्दा आगामी आव १२ खर्ब ४५ अर्ब रुपैयाँ बराबर सरकारी राजस्वको अनुमान गरिएको छ। जबकि, चालु आवको बजेटका लागि सरकारले १२ खर्ब ४८ अर्ब ६२ करोड रुपैयाँ बराबर आन्तरिक राजस्व उठाउने गरी स्रोत देखाएको थियो। चालु आवको सुरुवाती लक्ष्यभन्दा आगामी आवको राजस्व संकलनको अनुमान करिब तीन अर्ब रुपैयाँले न्यून देखिएको छ। यस्तो हुनुका पछाडि सरकारी वित्तमा अहिले देखिएको प्रतिकुल अवस्थालाई लिन सकिन्छ। चालु आवको आठ महिना बितिसक्दा समेत सरकारले लक्ष्यको करिब ४५ प्रतिशतको हाराहारीमा मात्र राजस्व संकलन तथा खर्च गर्न सफल भएको छ। आगामी आवमा दुई खर्ब ६० अर्ब रुपैयाँबराबर वैदेशिक सहायता लिने अनुमान गरिएको छ। वैदेशिक सहायताको रकममध्ये ५० अर्ब रुपैयाँ बराबरको अनुदान र दुई खर्ब १० अर्ब रुपैयाँको बाह्य ऋण उठाउने लक्ष्य राखिएको छ। सरकारले चालू आवमा दुई खर्ब ६२ अर्ब ६९ करोड २१ लाख रुपैयाँ वैदेशिक सहायता परिचालन गर्ने लक्ष्य राखेको थियो। जसमा दुई खर्ब १२ अर्ब रुपैयाँ बराबर बाह्य ऋण र अन्य अनुदान रकम उठाउने गरी बजेट स्रोत देखाएको थियो। तर, यसको अवस्थासमेत सन्तोषजनक देखिँदैन। आगामी आव वैदेशिक सहायतालाई समेत भरपर्दो स्रोतको रूपमा लिन सकिने अवस्था देखिँदैन। पछिल्लो समय मुलुकमा देखिएको आर्थिक शिथिलताको अवस्थाले पर्याप्त मात्रामा सरकारी राजस्व उठ्ने कुरामा सरकार समेत विश्वस्त देखिँदैन। यसैकारण आगामी आवका लागि मध्यकालीन खर्च संरचनाले दिएको सुझाव अनुसारको बजेट सिलिङसम्म पुग्न नसकेको देखिन्छ। मुलुकभित्र आन्तरिक अर्थतन्त्र चलायमान हुन नसक्दा सरकारले प्राप्त गर्नुपर्ने कर तथा गैरकर राजस्वको मात्रमा वृद्धि हुन नसकेको अनुमान लगाउन सकिन्छ। विगत केही वर्षदेखि सरकारले गर्ने पुँजीगत खर्चमा आएको संकुचनले विकास निर्माणका कार्यहरूले गति लिन नसकेको देखिन्छ। यसले बजारमा वस्तु तथा सेवाहरूको समग्र मागमा आएको कमी आएको छ। बजार मागमा आएको गिरावटले उत्पादन तथा रोजगारीका क्षेत्रमा प्रतिकूल प्रभाव परेको देखिन्छ। यसको सोझो असर सरकारको राजस्वमा परेको छ। राजस्व कम हुँदा, खर्च कम हुने र यसबाट उत्पादन र रोजगारीका अवसरहरूमा आउने संकुचनले पून राजश्वमा गिरावट आउने जस्तो चक्रिय प्रभावका कारण मुलुकको अर्थतन्त्र नै दुश्चक्रमा फस्ने खतरा देखिएको छ। नेपाल जस्ता विकासोन्मुख मुलुकहरूको द्रुतदर आर्थिक विकासका लागि बजेटको आकारले भन्दा पनि कार्यान्वयन पक्षले महत्वपूर्ण भूमिका खल्ने गर्छ। ठूलो बजेटको आकारसँगै परिणाममुखी कार्यान्वयन पक्षले पक्कै पनि सकारात्मक प्रभाव पार्ने कुरामा दुई मत छैन। तथापी, घाँटी हेरी हाड निल्नु भने झैं स्रोत सुनिश्चित बिना तर्जुमा गरिएका ठुलो आकारका बजेट उत्पादनमुलकभन्दा पनि प्रतिउत्पादक हुने खतरा बढी देखिन्छ। मुलुकको चालु आवको बजेटमा समेत यस्तो समस्या देखिएको छ। आगामी आवका लागि सिफारिस गरिएको बजेट सिलिङमा समेत त्यही गल्ती पुनः दोहोर्याउन खोजिएको देखिन्छ। सरकारले प्राप्त गर्ने कर तथा गैर कर राजस्वमा ठूलो मात्रामा वृद्धि हुने कुनै आधार देखिँदैन। अर्कोतर्फ, मुलुकको राजनीतिक अस्थिरताले वैदेशिक सहायताको रकम समेत बढ्नेमा विश्वस्त हुने ठाउँ छैन। यसैकारण पहिले स्रोत सुनिश्चितताको भरपर्दो आधार खडा गरेर मात्र ठूलो आकारको बजेट तर्जुमा गर्नुपर्ने जरुरी देखिन्छ।"
पूर्वपश्चिम राजमार्ग विस्तार : कमलाकञ्चनपुर खण्डको ५० काम सकियो,"सिरहा : पूर्वपश्चिम राजमार्गअन्तर्गत सिरहाको कमलादेखि सप्तरीको कञ्चनपुरसम्मको सडकखण्ड विस्तार तीव्र रूपमा भइरहेको छ। एसियाली विकास बैंक (एडीबी)को सहुलियत ब्याजदरको ऋण लगानीमा विभिन्न खण्डमा कल्भर्ट, पुल निर्माण र सडक विस्तार भइरहेको हो। अहिलेसम्म राजमार्ग विस्तारको काम ५० प्रतिशत सम्पन्न भइसकेको कम्पनीले जनाएको छ। सडक विभागको एडीबी निर्देशनालयका अनुसार करिब १५ अर्ब रुपैयाँमा काम सक्ने गरी चिनियाँँ कम्पनी चाइना रेल्वे नं २ इन्जिनियरिङ ग्रुपले राजमार्ग विस्तारको दुवै खण्डमा ठेक्का लिएको हो। कम्पनीले ठेक्का पाएसँगै निर्माणले तीव्रता पाएको छ। करिब ८७ किलोमिटरको यो सडकको बीचमा मेडियन (डिभाइडर संरचना) निर्माण गरिनुका साथै दुईतर्फ ७७ मिटर र एउटा लेन साढे ३ मिटरको रहने जनाइएको छ। कमलाकञ्चनपुर राजमार्ग खण्डको बजार क्षेत्र बाहिर पर्ने ६८ दशमलव ११ किलोमिटर खण्ड चार लेन र कञ्चनपुर, जन्डोल, वीरेन्द्रबजार, रुपनी, शम्भुनाथ, लहान, गोलबजार, मिर्चैया र बन्दीपुरमा गरी कुल ३२ दशमलव ६ किलोमिटर खण्ड ६ लेनको रहनेछ। लहान र रुपनीमा अन्डरपास तथा लहानमा दुई ठाउँमा ओभरहेड पुलसमेत बनाइने ग्रुपले जनाएको छ। चिनियाँ कम्पनिले निर्माणमा प्रयोग हुने केही सवारीदेखि अन्य सामान चीनबाटै ल्याएको छ। कम्पनिले राजमार्ग खण्डमा चाहिने प्रिकास्ट कल्भर्ट र प्रिकास्ट ब्रिज कम्पनिको यार्डमा अत्याधुनिक प्रविधिको प्रयोग गरी निर्माण गरेको छ। त्यसरी निर्माण गरिएको प्रिकास्ट कल्भर्ट र ब्रिज सिधैं राजमार्ग निर्माणमा जडान गर्दै आएको छ। कम्पनीले स्थानीय जनशक्तिलाई पनि निर्माणमा खटाएको छ। राजमार्ग निर्माणमा चिनियाँ र नेपाली दुवै प्राविधिक जनशक्ति खटिएका छन्। कम्पनीको गत महिनाको तथ्यांकअनुसार १ हजार २ सय ८४ नेपाली जनशक्तिले काम गरेका छन्। राट्रिय गौरवको योजनाको ५० प्रतिशत काम सम्पन्न भइसकेको कम्पनिले जनाएको छ। कम्पनीका प्रशासनिक अधिकृत झु क्वीनसेङले राट्रिय गौरवको योजनाको ५० प्रतिशत काम सम्पन्न भइसकेको जानकारी दिए। उनले यहाँको जनस्तर बढाउनमा कम्पनिको ठूलो विशेषता रहेको र अब कम्पनिले छिटोभन्दा छिटो राजमार्गको निर्माण कार्य सम्पन्न होस भन्ने ठूलो इच्छा आफूहरूको रहेको बताए। राजमार्ग क्षेत्रमा बिधुत पोल लगायत संरचनामा खाली गराउन ढिलाइ हुँदा काममा ढिलाइ भएको कम्पनीले जनाएको छ। तर राजमार्ग विस्तार कार्य तीव्र रूपमा भइरहेको उनले जानकारी दिए। समयमै काम पूरा गर्न स्थानीयको माग विस्तारका लागि लहान, मिर्चैयालगायत ठाउँमा सडक खनिएको छ। समान्य वर्षा हुँदा पानी जम्ने गरेको छ। जसका कारण हाइवेका बजार व्यवसायीहरू मारमा परेका छन्। पसल अगाडि पानी जमेपछि बिक्री वितरण र मानिसहरूको आवागमन अवरुद्ध हुने गरेको छ। समयमै बाँकी काम पूरा गरे स्थानीयले पाइरहेको सास्तीबाट मुक्ति पाउने जिल्ला उद्योग वाणिज्य संघका अध्यक्ष विकास शारदाले सुनाए। काम अधूरो हुँदा सडकमा धूलो र वर्षा हुँदा हिलो हुने गरेको छ, उनले भने, धूलो हुँदा पनि व्यपारीको पसल चल्दैन। हिलो हुँदा त झन आवतजावत नै रोकिन्छ। काम पूरा हुँदा स्थानीय खुशी हुन्छन्। काममा सहजीकरण गरी पूरा गर्र्न आफूहरू पनि सम्बन्धित निकायलाई घच्घचाउने गरेको उनले सुनाए। गत वर्ष भोगेको दुःख जस्तो यस वर्ष नहोस भन्ने चाहना आफूहरूको रहेको अर्को स्थानीय विजय यादवको भनाइ छ। पोहोर लहान बजारमा वर्षा हुँदा जलमग्न भएको थियो। बाटो खनिएको थियो। नाला थिएन। पानी जम्दा सडक छेउका मानिसहरूलाई घर पस्न पनि समस्या हुन्थ्यो, उनले भने, यस वर्ष पनि त्यस्तो नहोस वर्षा आउनुअघि नै बजारमा कालोपत्रे नभएपनि बाटो नाला, फिलिङ र ग्राभेलको काम भए समस्या भोग्नुपर्दैन।"
"कोशीमा मुख्यमन्त्रीलाई दिएको समर्थन फिर्ता लिँदै एमाले, राजीनामा दिने तयारीमा माओवादीका मन्त्री","विराटनगर : नेकपा एमालेले मुख्यमन्त्री केदार कार्कीलाई दिएको समर्थन फिर्ता लिने भएको छ। केन्द्रमा नयाँ सत्ता समीकरण निर्माण भएपश्चात मुख्यमन्त्री कार्कीले राजीनामा नदिएपछि नयाँ सरकार गठन प्रक्रिया अगाडि बढाउन एमाले र माओवादी केन्द्रका नेताहरुबीच छलफल जारी रहेको छ। कार्की संविधानको धारा १६८ को उपधारा (५) बमोजिमको प्रदेशसभा सदस्यको हैसियतमा प्रदेश प्रमुखबाट मुख्यमन्त्री नियुक्त भएका थिए। तत्कालीन समयमा कांग्रेससँग विद्रोह गरेर एमालेको समर्थनमा कार्की मुख्यमन्त्री बनेका थिए तर एमालेको आग्रह विपरित पुन: माओवादी र एकीकृत समाजवादीलाई सरकारमा सामेत गरेपछि एमालेका मन्त्री फिर्ता भएका थिए। एमालेका सांसदहरुले आइतबार बिहान अन्य दलका नेताहरुसँग छलफल गरेपछि प्रदेश प्रमुख परशुराम खापुङसमक्ष कार्कीलाई मुख्यमन्त्री नियुक्तिका क्रममा दिएको समर्थन फिर्ता लिएको जानकारी गराउने तयारी गरेको एमाले संसदीय दलका प्रमुख सचेतक रेवतिरमण भण्डारीले जानकारी दिए। उनका अनुसार नेकपा एमाले र माओवादी केन्द्रबीच नयाँ समीकरण बनेकाले कोशी प्रदेश सरकारलाई दिएको समर्थन फिर्ता लिने जानकारी दिए। उनले भने, 'हामी मुख्यमन्त्री कार्कीलाई दिएको समर्थन फिर्ता लिने प्रक्रियामा छौं। छलफल चलिरहेको छ, आज वा भोली सम्ममा फिर्ता लिन्छौं। छलफल अगाडि बढिरहेकाले निष्कर्षमा पुग्न बाँकी रहेको छ। संविधानको धारा १६८ उपधारा (५) बमोजिमको सरकारलाई दिएको समर्थन नै फिर्ता लिने संवैधानिक व्यवस्था संविधानकै धारा १८८ को उपधारा (२) मा स्पष्ट व्यवस्था रहेको एमालेको दाबी छ। सोही धारा र उपधारा अनुसार ३९ जनाले मुख्यमन्त्री कार्कीलाई दिएको समर्थन व्यक्तिगत रुपमा फिर्ता लिने एमालेको तयारी छ। एमालेका सांसदहरुले समर्थन फिर्ता लिने भएपछि नेकपा माओवादी केन्द्रका तीनजना मन्त्रीहरुसहित अन्य दलका मन्त्रीहरुले समेत मुख्यमन्त्री कार्कीलाई राजीनामा बुझाउने तयारी गरेका छन्। सांसदहरुले मुख्यमन्त्री केदार कार्की नेतृत्वको सरकार नैतिक रुपमा अल्पमत परिसकेको अवस्थामा राजीनामा दिएर बाटो खोल्न समेत आग्रह गरेका छन्। कोशीको ९३ सदस्यीय प्रदेशसभामा अहिले एमालेका ४०, कांग्रेसका २९,माओवादी केन्द्रका १३, नेकपा (एकीकृत समाजवादी)का ४, जनता समाजवादीका १ र राप्रपाका ६ जना प्रदेश सांसद छन्।"
विदेश लहरको रमिता,"कतिका रहर होलान्, कतिका बाध्यता। हरेक दिन गौशालादेखि सिनामंगलसम्म भीडभाड। यी दुई ठाउँको बीचमा पर्ने त्रिभुवन अन्तर्राष्ट्रिय विमानस्थलमा पुग्नासाथ धेरै किसिमका घटना र दृश्य देख्न सकिन्छ। हरेक दिन सामाजिक सञ्जालमा आज मेरो फलानोको यात्रा सफल होस् भनेर १०२० थान फोटो पोष्ट गरेको देखिन्छ। त्यस्ता स्टाटसमा शुभ यात्रा लेखिदिन्थे तर आफूनजिक भएर त्यहाँको घटना परिघटना नियाल्दा साँच्चै नै मन तितो भएर आउँदोरहेछ। त्यहाँ दैनिक लगेजका ठेली सकी नसकी उचाल्दै कतिबेला देश छोडेर उडौं भन्ने कतिपय यात्रुमा छ भने कतिपय यात्रीलाई आफूसँग भएको पैसा घुमेर मनोरञ्जन गरेर खर्च गर्न मन छ। कतिलाई जसोतसो विमानस्थल पुगे भने विदेश गएर काम गर्न थाल्छु, अनि त घरपरिवारलाई पैसा पठाउँछु भन्ने सपना बोकेर हिँडेका छन्। यही सिलसिलामा कोही व्यापारी कोही अन्य सरकारी काम तालिम आदिमा पनि छन्। गाउँघर रित्तिएको छ, गाउँघरमा त्यही खेती किसानी गरेर जीविकोपार्जन गर्ने बाउआमालाई त्यही गाउँ प्यारो भएको छ। छोराछोरी नातिनातिना र बुहारीलाई गाउँ देख्नसम्म नपरेहुन्थ्यो जस्तै हुँदैआएको छ। विमानस्थलमा देख्न सकिन्छ। कहाँ जाने ? भन्दा फलानो देशमा को हुनुहुन्छ भन्दा मेरो श्रीमान्, हामी पहिलेदेखि नै त्यही बस्छौं। अर्को समूह हुन्छ ज्येष्ठ नागरिक आमा बुबा, कहाँ जाने, त्यहाँ को हुनुहुन्छ ? छोरा बुहारी छन् भेट्न जान लागेका के गर्नु नानी उनीहरू नआउने भन्छन् अब हामी नै जान लागेका। अर्को थरी समूह छ। खाडी मुलुकमा कामको सिलसिलामा हिँडेका रोजगारीका लागि जुन कतिपय अविवाहित छन्। जाने समयमा त खुसी नै होलान् तर फर्किने समयमा के सकुसल फर्केलान् त ? के ती नारीहरू अहिले आफ्नो स्वदेशमा दुःख गर्न नसकेर अर्काको देशमा गएका बिनाशोषण आफ्नो देशमा सकुसल फर्किन पाउलान् त ? पक्कै सबैले पाउँदैनन्। घुमफिर, कमाइ र इज्जतसाथ फर्किन सक्लान् ? यसका उदाहरण केही समय अगाडि एउटी चेलीले नवजात शिशुलाई एयरबसको चर्पिमा जन्म दिएर बच्चा मरेको खबरले पनि पुष्टि हुन्छ। जापान, अमेरीका, अष्ट्रेलिया, क्यानडा, बेलायत, जर्मनजस्ता मुलुक जो आफैंमा धनी देश जहाँ जान धेरैले पाएका हँुदैनन्। एकातिर दुरदराजमा जन्मेका बाआमा, हजुरबा, हजुरआमा पिटिक पिटिक पड्काउने चप्पलसम्म किन्न नसक्नेलाई राजधानी कस्तो हुन्छ ? कस्ताकस्ता मान्छेको बसोबास हुन्छ ? भनेर घरबाहिर टोलसमाजबाट टाढा ननिस्किएका ति नागरीक आफन्त परिवार सदस्य देश छोडेर जाँदैछन् भन्दा पनि यति धन कमाएर ल्याउँछ अरे। धेरै पैसा कमाउने जागीर पाइन्छ अरे भन्नेमा मख्ख छन्। थाहा छैन अर्काको देश दुःख विदेश जानेबेलामा घेरा लागेर फोटो खिच्न मख्ख हुन्छन्। के थाहा त्यो मरुभुमीको पिडा के थाहा ? आफ्नो घरमा आमा हजुरआमाले घडीको सुईले नौ बजाइसक्दा पनि नउठेपछि नानीबाबु उठ खाना खान, खाना तयार भयो भन्दै उठाएर ख्वाएको वातावरण अर्काको देशमा पनि पाउलान् ? आफ्नो देशमा सानो बारीको पाटो गाईभैसीको गोठ सफा गर्न छोराले गर्न हुँदैन उमेरले बीस वर्ष कट्दा पनि बालखै छ भन्दै संरक्षण पाएका छोराछोरी नातीनातिनाले अर्काको देशको श्रम र खटाई मेसीन जसरी काम गर्न सक्लान् त ? त्यहाँ ध्यान जान नसकेर आज धेरैको काख रित्तिएको छ। धेरै नारीको सिउँदो पुछिएको छ। पठाउने समयको रंगिन फोटो थाहा छैन, सपनाको मलामी बन्ने हो की ? धनको धनी धेरै थरीको सपना बन्ने क्षमता बेच्न हिँडेका यात्री सायद धेरै कमाइने बुझेका हुन्छन्। बिमानस्थलमा एक थरीमात्र हैन, हजारौं थरीका सपनाका यात्रीको मन पढ्न नसकेर बाहिरै गएका हुन्छन्। अर्कोथरि भेटिन्छन् खाडी मुलुकमा। साथी वा आफन्तको कमाई देखेर आ जाबो नेपाल बसेर के नै हुन्छ र ? बरु विदेश जान्छु। ४५ वर्ष बसेर आएँ भने त मेरो जिन्दगी बन्छ भन्नेहरू छन्। यी कुरा सुन्दा लाग्छ मानौं विदेशमा त पैसा फल्छ। टपटप टिपेर झोला भरेर ल्याउन मात्र जाने हो। यति समम ज्ञान लिँदैन कि मेरो कुन एयरलाइन्स हो। कुन समयमा मैले पुग्नु पर्छ। मैले यात्रा गर्दा के के कागजात चाहिन्छ ? कतिसम्म अध्ययन गरेपछि जान पाइन्छ। केही थाहा हँुदैन। कुन देशमा जाँदै छु ? मलाई त्यहाँ पुग्न कति बजे जाने कति सामान लान पाइन्छ ? के के लान हुँदैन आदि सामान्य जानकारीको अध्ययन समेत नगरी जाँदा कसरी काम र जिम्मेवारी अर्काको देशमा निभाउलान् ? यसको जिम्मेवार को त ? स्थानीय तह, सरकार वा स्वयं नागरीक, नागरीकलाई लाग्दो हो। हाम्रो गुनासो एयरलाइन्सले अन्यले सुनेन। हामीलाई अनावश्यक कुरा सोधेर दुःख दियो। उहाँहरूको सोचाई गलत त नहोला तर उहाँहरू जिम्मेवार सरकारले तोकेका कर्मचारीलाई आफ्ना सुचना लुकाएर जाँदै हुनुहुन्छ भने यहाँबाट जानुहोला। तर, अर्काको देशमा उहाँहरूलाई कसले सहायता गर्ला ? त्यसतर्फ पनि सोच्न जरुरी होला नि ? एकातिर भाषाको अभाव अर्को पर्याप्त सूचनाको अभाव। स्वदेशमा फर्किनुको विकल्प नहोला कि ? सधैं अर्काको देशमा सहायता कसले गर्छ ? अन्य मुलुकमा नियम कानुन तौरतरिकामा चल्ने देशमा कसरी उहाँहरूको समय बित्ला ? रोजगारी पाउनु होला त ? सबैलाई लागु नहोला जो सरकार परिवार सबैलाई ठगेर जानुभएकोे छ, पक्कै सजिलो नहोला। एक साँझ विमानस्थलमा त्यतिकै बसिरहेकी थिएँ। ५६ जना युवाको समुह आयो। कुरा गर्दै थिए। आज फलानो अष्ट्रेलिया गयो यार नगएर पनि के गर्नु ? यहाँ रोजगारी छैन। बुढीआमा भएको ठाउँमा गएँ, उमेरले उहाँ ७० वर्षको हाराहारीमा हुनुहुन्थ्यो। उहाँले सधैं साग व्यापार गर्नु हुँदोरहेछ। जाडोमा तातो मिठो चिया, चना, अण्डा उसिनेको, दुनोट, चुरोट माग्दै उहाँले गोजिबाट पैसा दिनुभयो। रातीको २ बजेसम्म ती आमा व्यापार गरेर सुत्नु हुन्छ। फेरि दिउँसो अन्य काम पनि गर्नु हुन्छ। उहाँले लगभग रातीमा मात्र ३ हजार३५ सयको व्यापार गर्नुहुँदो रहेछ। एउटी ७० वर्षकी आमाले आफ्नै देशमा काम गर्न सक्नु हुन्छ भने २२२३ वर्षको युवाले काम गर्न सक्दैन ? सबै अरू माथी समस्या गुनासो कम गर्ने धैर्यतापूर्वक विदेशमा जस्तो कामको सम्मान गर्ने हो भने जीवीकोपार्जनका बाटाहरू प्रसस्त छन्। विदेश जाने समयका फोटो र भिडीयो सामाजिक सञ्जालमा राख्न नपाउँदै, काठको बाकसमा आफन्तको लास आउँदा कस्तो होला ? यही अवस्थाको चित्रण देख्दा साच्चै नै मन पोलेर आउँछ। विदेश प्रस्थान गर्नुअघि पशुपतिमा दर्शन गरेर हिँडेका त्यही हुन्। केही सक्रियपछि त्यही अन्त्येष्ठी गर्न बाध्य भएका हुन्छन्।"
सुरक्षाकै टाउको दुखाइ घुमुवा प्रहरी,"जनकपुरधाम : महोत्तरीको इलाका प्रहरी कार्यालय गौशालाका घुमुवा प्रहरी शिवजनम यादव साइकलमा सामान ल्याएबापत १५ हजार मासिक उठाउँथे। मासिक रूपमा शिवजन यादवले भोला महतोसँग बुझ्ने गरेका थिए। तर, होली अगाडि एक बोरा चामल ल्याउँदै गर्दा उनलाई प्रहरीको घुमवा टोलीले पक्राउ गर्यो। पक्राउ गरेर जिल्ला पुर्याउनु पर्नेमा रामगोपालपुर पुर्यायो। त्यहाँ केही समय राखेपछि मात्रै राति जिल्ला पुर्याइयो। दुई लाखबाट सुरु भएको बार्गेनिङ नमिलेपछि मात्रै राति जिल्लामा बुझाइएको थियो। भोलिपल्ट पनि मानिस, मोटरसाइकल र समान छोड्न रकमको लामो बार्गेनिङ चल्यो। बार्गेनिङमा चित्त नबुझेपछि महतोलाई छाडेर मोटरसाइकल र सामान भन्सार कार्यालयमा बुझाइयो। महोत्तरीका तत्कालीन प्रहरी उपरीक्षक प्रकाश मल्लले शिवपुजन यादवलाई कारवाही गर्दै जिल्लामा तानेका थिए। तर, उनी जिल्ला सरुवा भएको दुई दिन नबित्दै र नयाँ प्रहरी उपरीक्षक श्यामकुमार राई आउनु पूर्व नै पुरानै ठाउँमा फर्किएका थिए। गत फागुन ८ गते जिल्ला प्रहरी कार्यालय धनुषाबाट खटिएको सादा पोशाकका प्रहरी (घुमुवा) ले जनकपुरधामबाट एक व्यापारीको ३१ थान मोबाइल नियन्त्रणमा लिएको थियो। नियन्त्रणमा लिएको मोबोइल जिल्ला प्रहरी कार्यालय हुँदै आवश्यक अनुसन्धानका लागि सामान भन्सार कार्यालयमा दाखिला गर्नुपर्ने हो। तर, घुमुवा प्रहरीले सामान पक्राउ गरेको सूचना नै लुकाए। उनीहरूले सूचना मात्रै लुकाएनन्, जिल्ला प्रहरी कार्यालयको आँखा छल्न पनि सफल भए। व्यापारीसँग तीन लाखका रुपैयाँ लिएरसमेत मोबाइल छाडेनन्। घुमुवा प्रहरी बताउने जिल्ला प्रहरी कार्यालय धनुषाबाट खटिएका सहायक हवल्दार दीपेन्द्रकुमार राज र प्रहरी जवान रोशनकुमार यादवले मोबाइल नछोडेपछि ती व्यापारीले प्रदेश प्रहरी कार्यालयमा उजुरी गरे। त्यसपछि डीआईजी यज्ञविनोद पोखरेलको निर्देशनपछि कारबाहीको प्रक्रिया अगाडि बढाइएको थियो। प्रहरी नायव महानिरीक्षक पोखरेलको निर्देशनपछि दीपेन्द्रकुमार र रोशनकुमारलाई नियन्त्रणमा लिएर अनुसन्धान गरेपछि लुकाएर राखेको मोबाइल र ९५ हजार रुपैयाँसमेत बरामद गरेको थियो। गत माघमा लक्ष्मणप्रसाद महाराज भन्ने सुमन बाबासँग २५० ग्राम गाँजा र नगद १६ हजार रुपैयाँ जिल्ला प्रहरी कर्याालय धनुषाको घुमुवा हुँ भन्नेले लुटे। सुमन बाबाले जिल्ला प्रहरी कार्यालयमा बुझ्न जाँदा कुनै पनि सामग्री कार्यालयमा नबुझाएको भेटियो। पछि अनुसन्धानमा दीपेन्द्रकुमार र रोशनकुमारले राखेको तथ्य खुल्यो। गत वर्ष असारमा नेपालबाट बोरामा मदिरा भारतको जयनगरतर्फ लैजाँदै गरेको अवस्थामा प्रहरीको गाडी देखेपछि मोटरसाइकल चालक भागेका थिए। जयनगर अनुमण्डल चौकीका विप्लवकुमार नेतृत्वको टोलीले चारवटा मोटरसाइकलसँगै १२ बोरा मदिरा नियन्त्रणमा लिएको थियो। प्रहरी अनुसन्धानमा सो मदिरा धनुषा र सिरहाको सीमा नाका हुँदै जयनगरसम्म पुगेको तथ्य खुल्यो। गत साउन १० गते महोत्तरीको मनरासिस्वा नगरपालिका५ स्थित दशगजामा भारत तस्करीका लागि भण्डारण गरेर राखिएको विभिन्न ब्रान्डको मदिरा बरामद गर्यो। प्रहरीले सो मदिराको १८ लाख ५० हजार २ सय ३० रुपैयाँ मूल्य कायम गरी आन्तरिक राजस्व कार्यालय धनुषामा बुझायो। गत असार २८ गते धनुषाको नगराइन नगरपालिका४ स्थित जनकपुरतुल्सियाही जब्दी सडक हुँदै भारततर्फ जान लागेको ज १ च १२६८ नम्बरकोे पिकअप गाडी मदिराका कार्टुनले भरिएको थियो। गस्तीमा रहेको प्रहरीले जाँच गर्दा ३ सय कार्टुन रक्सी बरामद भयो। चालक धनुषा मुखियापट्टी मुसहरनिया गाउँपालिका३ का २३ वर्षीय नुरे आलम शेषसँग भएको अनुष्का ट्रेडसको बिलमा अर्कै गाडीको नम्बर उल्लेख थियो। प्रहरीले चालक आलमसँग सोधपुछ गर्दा गाडीमा लोड गरिएको मदिरा भारत लान लागेको खुल्यो। जयनगर पुलिसका अनुसार नेपालबाट भारततर्फ मदिरा तस्करी गर्ने थुप्रै मानिस र सवारी साधन नियन्त्रणमा छन्। धेरैजना अझै थुनामै छन्। तर, नेपालबाट भारततर्फ मदिरा तस्करी रोकिने त परको कुरा, झन्झन् बढ्दो छ। भारतको बिहार सरकारले मदिरा निषेध गरेको छ। जसका कारण नेपालबाट सीमावर्ती भारतीय गाउँसहरमा मदिरा तस्करी हुँदै आएको छ। भारतसँग सीमा जोडिएका महोत्तरी जलेश्वर, धनुषा, सर्लाही, रौतहट, बारा, पर्सा, सप्तरी र सिरहाका विभिन्न नाकाबाट भारततर्फ मदिरा तस्करी गर्नेहरूको जालो संगठित रूपमा फैलिँदै छ। धनुषा र महोत्तरीका सीमावर्ती क्षेत्रका दर्जनौं चोरबाटो हुँदै मदिरा तस्करी भइरहेको छ। मदिरा टाउकोमा बोकेर पैदलै र मोटरसाइकलको प्रयोग गरेर भइरहेको पाइएको छ। मदिरा तस्करलाई नेपाली सुरक्षाकर्मीभन्दा भारतीय सीमा सुरक्षा बल (एसएसबी) र भारतीय पुलिससँग त्रास हुन्छ। त्यसैले मदिरा तस्करहरू वारि बसेर पारिका एसएसबी र पुलिस नियाल्छन् र मौका मिल्नासाथ सीमा कटाइहाल्छन्। कतिपय नाका क्षेत्रमा मदिरा तस्करले एसएसबीसँग मिलेमतो गर्ने गरेको सीमाक्षेत्रका बासिन्दा बताउँछन्। तस्करीबारे मुख खोल्नेलाई ज्यानकै जोखिम हुन्छ। त्यसो गर्नेलाई पहिला पैसाले चुप लगाउन खोजिन्छ, नमाने धम्क्याएर चुप लगाइन्छ। मदिरा तस्करीका लागि कमला र कोशी नदीबाट मदिराका बोरामा लोड गरेर भारततर्फ पुर्याउन तस्करहरूको संगठित सञ्जाल नै परिचालित छ। मदिरा तस्करसँग तालमेल नमिल्दा प्रहरी र सशस्त्र प्रहरीले बेलाबेला बेवारिसे भनिएको मदिराका केही बोरा बरामद गरे पनि तस्करको संगठित सञ्जालसम्म पुग्न सकेको छैन। पछिल्लो समय घुमुवा प्रहरीमाथि मुद्दा चलेको घटना कमै सार्वजनिक भए पनि उनीहरूको असुली धन्दा भने रोकिएको छैन। विशेषः तराईका जिल्लामा घुमुवा प्रहरी असुलीमा संलग्न हुने गरेको देखिएको अख्तियार दुरुपयोग अनुसन्धान आयोगका पूर्वअधिकृत अवधकुमार कुशवहा बताउँछन्। म कार्यरत रहँदा केही घुमुवामाथि मुद्दा दायर भएको थियो, उनले भने, उनीभन्दा माथिल्लो तहमा भने नेक्सस देखिए पनि प्रमाण जुटाउन सकस हुन्छ। ठूलो दर्जाका प्रहरीहरू भेटिए भने मुद्दा सेलाउँछ। उनीहरूले माथिको निर्देशनमा काम गरेको प्रष्ट हुन्छ। तर, को हुन् भन्ने खुल्दैन। यस्ता घुमुवाहरू प्रहरी प्रधान कार्यालयदेखि प्रदेश, जिल्ला, इलाका, चौकीसहित मातहतका हुन्छन्। प्रहरीको इन्टलिजेन्समा काम गर्ने घुमुवा प्रहरीहरू विश्वास पात्र भए पनि बीचमै खेल्ने गरेको देखिन्छ। मधेसमा पनि सईदेखिको नेतृत्व हुने प्रहरी चौकीदेखि डीआईजी कार्यालयसम्मका छुट्टाछुट्टै घुमुवा राखिन्छ। पछिल्लो समय अख्तियारको फन्दामा परेका घुमुवाको संख्या कम भए पनि प्रहरी प्रधान कार्यालयको उजुरी छानबिन शाखामा भने उनीहरूको कर्तुतको चाङ लाग्ने गरेको छ। कतिपय घुमुवालाई अन्यत्र सरुवा पनि गरिएका छन्। तर, उनीहरू राजनीतिक पहुँच र प्रहरीको उच्च अधिकारीको सोर्स लगाएर पुनः पुरानै स्थानमा फर्किने गरेका छन्। यसअघिका प्रहरी महानिरीक्षक (आईजीपी) प्रकाश अर्यालले घुमुवाहरूको दबदबा बारे गुनासो व्यापक भएपछि विभिन्न प्रहरी कार्यालयका सिभिल प्रहरीलाई हटाएका थिए। उनीभन्दा अघिका आईजीपी उपेन्द्रकान्त अर्यालको पालामा त घुमुवा प्रहरी हटाउने अभियान नै चलेको थियो। यद्यपि, त्यसले मूर्तरुप भने लिन सकेन। को हुन् घुमुवा प्रहरी ? घुमुवा अर्थात् सादा पोसाकका प्रहरी। नेपाल प्रहरीमा गोप्य सूचना संकलन गर्न घुमुवा राख्ने प्रचलन छ। नागरिकको सुरक्षा र अपराध नियन्त्रणमा सघाउने मनसायले राखिएका घुमुवा प्रहरी पछिल्लो पटक जिम्मेवारी छाडेर शतप्रतिशत महिनावारी उठाउन सक्रिय देखिन्छन्। घुमुवाहरू स्थानीय सुरक्षा प्रमुख कहाँ पैसा उठाएर पुर्याउने विश्वासिलो माध्यम बन्न थालेका छन्। घुमुवा प्रहरीको जागिर जुन जिल्लाबाट सुरु हुन्छ अधिकांशले अवकाश पनि त्यही वा आसपासका जिल्लाबाट पाउने गरेका छन्। केहीलाई उजुरीका आधारमा प्रहरी प्रमुखले दुर्गम क्षेत्रमा पनि सरुवा गरिदिएका छन्। तर, केही महिनामै प्रभावशाली व्यक्तिहरूको आडमा उनीहरू उही स्थानमा काजमा खटिरहेका भेटिन्छन्। घुमुवा प्रहरी विशेषतः तराईका जिल्लामा बढी सक्रिय देखिन्छन्। सीमा नाकाबाट हुने चोरी, तस्करीमा उनीहरू जोडिँदै आएका छन्। घमुवा प्रहरी भनेर छुट्टै दरबन्दी हुँदैन। जिल्ला प्रहरी कार्यालयहरूमा ५ देखि १० जनासम्म घुमुवा राखिएको देखिन्छ। धनुषामा पनि जिल्ला र ईलाका प्रहरी कार्यालयको छुट्टाछुट्टै घुमुवा प्रहरी खटाउने चलन छ। धनुषा जिल्ला प्रहरी कार्यालयमा प्रहरी नायव निरीक्षक रवि मण्डलको नेतृत्वको कमान्डमा ७ जना घुमुवा प्रहरी परिचालन गरिएको छ। जनकपुरधामस्थित जानकी प्रहरी चौकीमा रोशन यादव, जिराइमाल प्रहरी चौकीमा तपेन्द्र यादव, रेल्वे प्रहरी चौकीमा राजीव मण्डल, इलाका प्रहरी कार्यालय यदुकुहामा अशोक यादव, सीमा क्षेत्र खजुरीमा रमाकान्त यादव, तिनकौरिया प्रहरी चोकीमा सञ्जिव पाण्डे, ललिया प्रहरी चौकीमा गंगा महतोलगायत हरेक चौकीमा घुमुवा छन्। यति मात्र होइन, संघीय प्रहरी, प्रदेश प्रहरी र प्रहरी प्रधान कार्यालयको घुमुवासमेत जिल्लामा छुट्टाछुट्टै खटाइएको स्रोतको दाबी छ। स्थानीय पत्रकार अनिल कुमार साहका अनुसार प्रहरीका घुमुवा शंकास्पद कार्यमा छन्। अपराध अनुसन्धानमा सहयोग पुर्याउने उद्देश्यले प्रहरीले तल्लो इकाईसम्म सादा पोसाकमा खटाउने गरेका घुमुवाका गतिविधि आफैंमा शंकास्पद छ। विभाग, जिल्ला, इप्रका र चौकीमा इन्टेलिजेन्स भन्ने गरिए पनि घुमुवा भनिने सादा पोसाकका प्रहरी अपराधको अनुसन्धानभन्दा आफ्ना हाकिमको लाइन मिलाउन सक्रिय देखिन्छन्, उनले भने। यसरी अनुसन्धानका अलावा व्यापारीहरूसँग लाइन मिलाएर रकम उठाउनु घुमुवाको धन्दा बनेको छ। चाडवाडका बेला जुवातास खेलाउन लाइन मिलाउनसमेत प्रहरी प्रमुखहरूले घुमुवाको उपयोग गर्ने गरेका छनन्। आफ्नो विश्वासपात्रलाई घुमुवामा राखेर रकम असुली गर्ने काममा प्रमुखहरू खप्पिस हुने गरेको प्रहरीकै एक अधिकृतले बताए। नेपाल प्रहरी, सशस्त्र प्रहरी र नेपाली सेनासमेतले सूचना संकलन गर्न भन्दै सादा पोसाकमा जवान र सोही दर्जाभन्दा केही माथिका सुरक्षाकर्मीलाई बाहिर निकाल्ने गरेको छ। सादा पोसाकमा गुप्तचरीका लागि अनुसन्धानको छुट्टै एकाइ नभएको भने होइन। यस्ता कामका लागि राष्ट्रिय अनुसन्धान विभाग छ। तर, अनुसन्धान विभागले सूचना समन्वय नगरेका कारण भन्दै घुमुवाका विषयमा तथ्य बताउन प्रहरी प्रमुखहरू पन्छिने गरेका छन्। एक अधिकृतले भने, घुमुवा प्रहरीले सूचना नै ल्याउँदैनन्। बरु माल कताबाट मिल्छ त्यहीँ खोजी गर्छन्। मधेस प्रदेश प्रहरी कार्यालय, जनकपुरधामका प्रहरी नायव महानिरीक्षक (डीआईजी) यज्ञविनोद पोखरेलले घुमुवा एकआध बाहेक प्रहरीको मर्यादा विपरित काम नगरेको बताउँछन्। फाइदा दिने भएकैले घुमुवामाथिका अनाधिकृत गतिविधिको आरोप मान्न उनी तयार छैनन्। तस्कारी रोक्ने काम हाम्रो होइन्, यो काम पहिलो सशस्त्र प्रहरी, भन्सार राजश्वलगायतको हो। त्यसपछि मात्र हाम्रो हो। हामीकहाँ शान्ति सुरक्षा, अपराध नियन्त्रणलगायतको कामको चाङ हुन्छ, त्यसबाट नै हामीलाई फर्सद हुँदैन। यसैगरी सशस्त्र प्रहरी मधेस प्रदेश प्रहरी कार्यालय बर्दिबासका प्रहरी नायव महानिरीक्षक दीपेन्द्र शाहले सशस्त्र प्रहरी बल केन्द्रीय कार्यालयले नेपालभरमा सादा पोसाकका प्रहरी नखटाउने निर्णयअन्तर्गत मधेसमा कुनै पनि सादा पोसाकका प्रहरी परिचालन नभएको दाबी गरे। घुमुवा परिचालको सवाल नै उठँदैन। यदी कुनै जिल्लामा त्यस्तो छ भने जानकारी पाउँ तुरुन्त कारवाही हुन्छ। १४ महिनादेखि कुनै पनि नाममा सशस्त्रका कुनैपनि दर्जाका प्रहरीले तस्करी लगायत अन्य अवैद्य क्रियाकलाप गरेको भेटिए कारवाही हुन्छ, उनले भने।"
वन्यजन्तु अपराधमा निमुखा समात्ने बहादुरी,"गएको वर्ष दिनमा वन्यजन्तु अपराधका १६ वटा मुद्दा फैसला भएका थिए। १४ वटामा दोषी ठहर भएकाहरूको विवरण हेर्दा ती गरिब, पिछडिएको, आदिवासी र निमुखो वर्गका मानिस छन्। गैंडालाई पासोमा पारेर मारेको आरोपमा पक्राउ पर्ने त्यही वननजिक बसोबास भएका गरिब मानिस हुन्छन्। जसले गैंडा मायो र पक्राउ पयो, उसले त्यसको व्यापार गर्दैन। एक सिंगे गैंडाको खागको बजार कहाँ उसलाई थाहा हुन्न। तर, जसले त्यसको व्यापार गर्ने हो र गैंडा मार्ने योजनाबद्ध सेटिङ गर्छ, त्योचाहिँ पक्राउ पर्दैन। ओसारपसार गर्नेसम्म पक्राउ पर्छ। २०७९ र २०८० मा वन्यजन्तु अपराधका १४ भन्दा धेरै घटनामा पक्राउ परेकाहरू वनजंगल वरिपरि बसोबास गर्ने निमुखा वर्ग, दलित र आदिवासी समुदायका भएको नेपाल प्रहरीको केन्द्रीय अनुसन्धान ब्युरो (सीआईबी) को तथ्यांकले देखाउँछ। प्रहरीको तथ्यांकले वन्यजन्तु अपराधमा संलग्नहरूलाई पक्राउ गर्ने सफलता देखाउँछ। तर, त्यो सही र वास्तविक होइन नै। किनभने अपराधको मुख्य योजनाकार अर्कै हुन्छ, जसलाई भने प्रहरीले पक्रेकै हुँदैन। त्यसैले त बर्सेनि फेरिफेरि अपराध भइरहन्छ। उसले वनजंगलमा अपराधका लागि फेरिफेरि मान्छे सेटिङ गर्छ। कानुनका नजरमा प्रमाण भेटिएको व्यक्ति दोषी हुनु स्वाभाविक हो। वन्यजन्तु मार्ने व्यक्ति दोषी हुने भइहाल्यो नै। तर, उसलाई अह्रनखटन गर्नेको खोजी नै नगरी वास्तविक अपराधी पक्राउ गरेकोजस्तो बहादुरी प्रदर्शनचाहिँ भ्रममात्रै हो। मुख्य र वास्तविक अपराधी उम्कन दिने तर निमुखामाथि कानुनको डन्डा चलाइरहने गर्नाले नै अपराध नघटेको हो। संगठित रूपमा नै वन्यजन्तुमाथि अपराध हुन्छ। तर त्यस्तो संगठित अपराधीको मूल नाइकेहरू भने स्वदेश वा विदेशबाट रिमोट चलाइरहन्छ। सधैं उन्मुक्तिका साथ अपराधकर्ममा निरन्तर हुन्छन्। अपराध अनुसन्धानको सुई उनीहरूसम्म भने पुग्न सकेको छैन। राज्यका निकायहरूमा त्यस्ता अपराधीसम्म पुग्ने क्षमता नहुनु दुःखद हो। मात्रै निमुखाहरूमाथि डन्डा चलाएरचाहिँ कहिल्यै अपराध रोकिन्न। वनजंगल छेउछाउमा बस्ने गरिब, आदिवासी, दलित र निमुखालाई न कानुनको ज्ञान हुन्छ न वन्यजन्तु महत्व नै। दुईचार पैसाको प्रलोभनमा फसेकाहरू नै कानुनी पञ्जामा परेका छन्। वन्यजन्तुमाथि अपराधको जालो केवल नेपाल सीमित नभई अन्तर्राष्ट्रिय बजारसम्मको हुन्छ। त्यसका लागि सरकारी निकायले अन्तर्राष्ट्रिय समन्वयन र सहकार्य नै गर्नुपर्छ र वास्तविक अपराधीसम्म पुग्न सक्नुपर्छ। त्यो जालो भेटेर नचुँडालेसम्म भने वन्यजन्तुमाथिको अपराध रोकिन्न। निमुखा नागरिकमाथि कानुन चलाएरमात्रै वन्यजन्तुको संरक्षण सम्भव छैन। अपराधको जरोसम्म पुग्ने र वनजंगल अनि वन्यजन्तुको महत्व तथा कानुनबारे सचेतना फैलाएरमात्रै संरक्षण सम्भव हुन्छ।"
सुरक्षाकै टाउको दुखाइ घुमुवा प्रहरी,"जनकपुरधाम : महोत्तरीको इलाका प्रहरी कार्यालय गौशालाका घुमुवा प्रहरी शिवजनम यादव साइकलमा सामान ल्याएबापत १५ हजार मासिक उठाउँथे। मासिक रूपमा शिवजन यादवले भोला महतोसँग बुझ्ने गरेका थिए। तर, होली अगाडि एक बोरा चामल ल्याउँदै गर्दा उनलाई प्रहरीको घुमवा टोलीले पक्राउ गर्यो। पक्राउ गरेर जिल्ला पुर्याउनु पर्नेमा रामगोपालपुर पुर्यायो। त्यहाँ केही समय राखेपछि मात्रै राति जिल्ला पुर्याइयो। दुई लाखबाट सुरु भएको बार्गेनिङ नमिलेपछि मात्रै राति जिल्लामा बुझाइएको थियो। भोलिपल्ट पनि मानिस, मोटरसाइकल र समान छोड्न रकमको लामो बार्गेनिङ चल्यो। बार्गेनिङमा चित्त नबुझेपछि महतोलाई छाडेर मोटरसाइकल र सामान भन्सार कार्यालयमा बुझाइयो। महोत्तरीका तत्कालीन प्रहरी उपरीक्षक प्रकाश मल्लले शिवपुजन यादवलाई कारवाही गर्दै जिल्लामा तानेका थिए। तर, उनी जिल्ला सरुवा भएको दुई दिन नबित्दै र नयाँ प्रहरी उपरीक्षक श्यामकुमार राई आउनु पूर्व नै पुरानै ठाउँमा फर्किएका थिए। गत फागुन ८ गते जिल्ला प्रहरी कार्यालय धनुषाबाट खटिएको सादा पोशाकका प्रहरी (घुमुवा) ले जनकपुरधामबाट एक व्यापारीको ३१ थान मोबाइल नियन्त्रणमा लिएको थियो। नियन्त्रणमा लिएको मोबोइल जिल्ला प्रहरी कार्यालय हुँदै आवश्यक अनुसन्धानका लागि सामान भन्सार कार्यालयमा दाखिला गर्नुपर्ने हो। तर, घुमुवा प्रहरीले सामान पक्राउ गरेको सूचना नै लुकाए। उनीहरूले सूचना मात्रै लुकाएनन्, जिल्ला प्रहरी कार्यालयको आँखा छल्न पनि सफल भए। व्यापारीसँग तीन लाखका रुपैयाँ लिएरसमेत मोबाइल छाडेनन्। घुमुवा प्रहरी बताउने जिल्ला प्रहरी कार्यालय धनुषाबाट खटिएका सहायक हवल्दार दीपेन्द्रकुमार राज र प्रहरी जवान रोशनकुमार यादवले मोबाइल नछोडेपछि ती व्यापारीले प्रदेश प्रहरी कार्यालयमा उजुरी गरे। त्यसपछि डीआईजी यज्ञविनोद पोखरेलको निर्देशनपछि कारबाहीको प्रक्रिया अगाडि बढाइएको थियो। प्रहरी नायव महानिरीक्षक पोखरेलको निर्देशनपछि दीपेन्द्रकुमार र रोशनकुमारलाई नियन्त्रणमा लिएर अनुसन्धान गरेपछि लुकाएर राखेको मोबाइल र ९५ हजार रुपैयाँसमेत बरामद गरेको थियो। गत माघमा लक्ष्मणप्रसाद महाराज भन्ने सुमन बाबासँग २५० ग्राम गाँजा र नगद १६ हजार रुपैयाँ जिल्ला प्रहरी कर्याालय धनुषाको घुमुवा हुँ भन्नेले लुटे। सुमन बाबाले जिल्ला प्रहरी कार्यालयमा बुझ्न जाँदा कुनै पनि सामग्री कार्यालयमा नबुझाएको भेटियो। पछि अनुसन्धानमा दीपेन्द्रकुमार र रोशनकुमारले राखेको तथ्य खुल्यो। गत वर्ष असारमा नेपालबाट बोरामा मदिरा भारतको जयनगरतर्फ लैजाँदै गरेको अवस्थामा प्रहरीको गाडी देखेपछि मोटरसाइकल चालक भागेका थिए। जयनगर अनुमण्डल चौकीका विप्लवकुमार नेतृत्वको टोलीले चारवटा मोटरसाइकलसँगै १२ बोरा मदिरा नियन्त्रणमा लिएको थियो। प्रहरी अनुसन्धानमा सो मदिरा धनुषा र सिरहाको सीमा नाका हुँदै जयनगरसम्म पुगेको तथ्य खुल्यो। गत साउन १० गते महोत्तरीको मनरासिस्वा नगरपालिका५ स्थित दशगजामा भारत तस्करीका लागि भण्डारण गरेर राखिएको विभिन्न ब्रान्डको मदिरा बरामद गर्यो। प्रहरीले सो मदिराको १८ लाख ५० हजार २ सय ३० रुपैयाँ मूल्य कायम गरी आन्तरिक राजस्व कार्यालय धनुषामा बुझायो। गत असार २८ गते धनुषाको नगराइन नगरपालिका४ स्थित जनकपुरतुल्सियाही जब्दी सडक हुँदै भारततर्फ जान लागेको ज १ च १२६८ नम्बरकोे पिकअप गाडी मदिराका कार्टुनले भरिएको थियो। गस्तीमा रहेको प्रहरीले जाँच गर्दा ३ सय कार्टुन रक्सी बरामद भयो। चालक धनुषा मुखियापट्टी मुसहरनिया गाउँपालिका३ का २३ वर्षीय नुरे आलम शेषसँग भएको अनुष्का ट्रेडसको बिलमा अर्कै गाडीको नम्बर उल्लेख थियो। प्रहरीले चालक आलमसँग सोधपुछ गर्दा गाडीमा लोड गरिएको मदिरा भारत लान लागेको खुल्यो। जयनगर पुलिसका अनुसार नेपालबाट भारततर्फ मदिरा तस्करी गर्ने थुप्रै मानिस र सवारी साधन नियन्त्रणमा छन्। धेरैजना अझै थुनामै छन्। तर, नेपालबाट भारततर्फ मदिरा तस्करी रोकिने त परको कुरा, झन्झन् बढ्दो छ। भारतको बिहार सरकारले मदिरा निषेध गरेको छ। जसका कारण नेपालबाट सीमावर्ती भारतीय गाउँसहरमा मदिरा तस्करी हुँदै आएको छ। भारतसँग सीमा जोडिएका महोत्तरी जलेश्वर, धनुषा, सर्लाही, रौतहट, बारा, पर्सा, सप्तरी र सिरहाका विभिन्न नाकाबाट भारततर्फ मदिरा तस्करी गर्नेहरूको जालो संगठित रूपमा फैलिँदै छ। धनुषा र महोत्तरीका सीमावर्ती क्षेत्रका दर्जनौं चोरबाटो हुँदै मदिरा तस्करी भइरहेको छ। मदिरा टाउकोमा बोकेर पैदलै र मोटरसाइकलको प्रयोग गरेर भइरहेको पाइएको छ। मदिरा तस्करलाई नेपाली सुरक्षाकर्मीभन्दा भारतीय सीमा सुरक्षा बल (एसएसबी) र भारतीय पुलिससँग त्रास हुन्छ। त्यसैले मदिरा तस्करहरू वारि बसेर पारिका एसएसबी र पुलिस नियाल्छन् र मौका मिल्नासाथ सीमा कटाइहाल्छन्। कतिपय नाका क्षेत्रमा मदिरा तस्करले एसएसबीसँग मिलेमतो गर्ने गरेको सीमाक्षेत्रका बासिन्दा बताउँछन्। तस्करीबारे मुख खोल्नेलाई ज्यानकै जोखिम हुन्छ। त्यसो गर्नेलाई पहिला पैसाले चुप लगाउन खोजिन्छ, नमाने धम्क्याएर चुप लगाइन्छ। मदिरा तस्करीका लागि कमला र कोशी नदीबाट मदिराका बोरामा लोड गरेर भारततर्फ पुर्याउन तस्करहरूको संगठित सञ्जाल नै परिचालित छ। मदिरा तस्करसँग तालमेल नमिल्दा प्रहरी र सशस्त्र प्रहरीले बेलाबेला बेवारिसे भनिएको मदिराका केही बोरा बरामद गरे पनि तस्करको संगठित सञ्जालसम्म पुग्न सकेको छैन। पछिल्लो समय घुमुवा प्रहरीमाथि मुद्दा चलेको घटना कमै सार्वजनिक भए पनि उनीहरूको असुली धन्दा भने रोकिएको छैन। विशेषः तराईका जिल्लामा घुमुवा प्रहरी असुलीमा संलग्न हुने गरेको देखिएको अख्तियार दुरुपयोग अनुसन्धान आयोगका पूर्वअधिकृत अवधकुमार कुशवहा बताउँछन्। म कार्यरत रहँदा केही घुमुवामाथि मुद्दा दायर भएको थियो, उनले भने, उनीभन्दा माथिल्लो तहमा भने नेक्सस देखिए पनि प्रमाण जुटाउन सकस हुन्छ। ठूलो दर्जाका प्रहरीहरू भेटिए भने मुद्दा सेलाउँछ। उनीहरूले माथिको निर्देशनमा काम गरेको प्रष्ट हुन्छ। तर, को हुन् भन्ने खुल्दैन। यस्ता घुमुवाहरू प्रहरी प्रधान कार्यालयदेखि प्रदेश, जिल्ला, इलाका, चौकीसहित मातहतका हुन्छन्। प्रहरीको इन्टलिजेन्समा काम गर्ने घुमुवा प्रहरीहरू विश्वास पात्र भए पनि बीचमै खेल्ने गरेको देखिन्छ। मधेसमा पनि सईदेखिको नेतृत्व हुने प्रहरी चौकीदेखि डीआईजी कार्यालयसम्मका छुट्टाछुट्टै घुमुवा राखिन्छ। पछिल्लो समय अख्तियारको फन्दामा परेका घुमुवाको संख्या कम भए पनि प्रहरी प्रधान कार्यालयको उजुरी छानबिन शाखामा भने उनीहरूको कर्तुतको चाङ लाग्ने गरेको छ। कतिपय घुमुवालाई अन्यत्र सरुवा पनि गरिएका छन्। तर, उनीहरू राजनीतिक पहुँच र प्रहरीको उच्च अधिकारीको सोर्स लगाएर पुनः पुरानै स्थानमा फर्किने गरेका छन्। यसअघिका प्रहरी महानिरीक्षक (आईजीपी) प्रकाश अर्यालले घुमुवाहरूको दबदबा बारे गुनासो व्यापक भएपछि विभिन्न प्रहरी कार्यालयका सिभिल प्रहरीलाई हटाएका थिए। उनीभन्दा अघिका आईजीपी उपेन्द्रकान्त अर्यालको पालामा त घुमुवा प्रहरी हटाउने अभियान नै चलेको थियो। यद्यपि, त्यसले मूर्तरुप भने लिन सकेन। को हुन् घुमुवा प्रहरी ? घुमुवा अर्थात् सादा पोसाकका प्रहरी। नेपाल प्रहरीमा गोप्य सूचना संकलन गर्न घुमुवा राख्ने प्रचलन छ। नागरिकको सुरक्षा र अपराध नियन्त्रणमा सघाउने मनसायले राखिएका घुमुवा प्रहरी पछिल्लो पटक जिम्मेवारी छाडेर शतप्रतिशत महिनावारी उठाउन सक्रिय देखिन्छन्। घुमुवाहरू स्थानीय सुरक्षा प्रमुख कहाँ पैसा उठाएर पुर्याउने विश्वासिलो माध्यम बन्न थालेका छन्। घुमुवा प्रहरीको जागिर जुन जिल्लाबाट सुरु हुन्छ अधिकांशले अवकाश पनि त्यही वा आसपासका जिल्लाबाट पाउने गरेका छन्। केहीलाई उजुरीका आधारमा प्रहरी प्रमुखले दुर्गम क्षेत्रमा पनि सरुवा गरिदिएका छन्। तर, केही महिनामै प्रभावशाली व्यक्तिहरूको आडमा उनीहरू उही स्थानमा काजमा खटिरहेका भेटिन्छन्। घुमुवा प्रहरी विशेषतः तराईका जिल्लामा बढी सक्रिय देखिन्छन्। सीमा नाकाबाट हुने चोरी, तस्करीमा उनीहरू जोडिँदै आएका छन्। घमुवा प्रहरी भनेर छुट्टै दरबन्दी हुँदैन। जिल्ला प्रहरी कार्यालयहरूमा ५ देखि १० जनासम्म घुमुवा राखिएको देखिन्छ। धनुषामा पनि जिल्ला र ईलाका प्रहरी कार्यालयको छुट्टाछुट्टै घुमुवा प्रहरी खटाउने चलन छ। धनुषा जिल्ला प्रहरी कार्यालयमा प्रहरी नायव निरीक्षक रवि मण्डलको नेतृत्वको कमान्डमा ७ जना घुमुवा प्रहरी परिचालन गरिएको छ। जनकपुरधामस्थित जानकी प्रहरी चौकीमा रोशन यादव, जिराइमाल प्रहरी चौकीमा तपेन्द्र यादव, रेल्वे प्रहरी चौकीमा राजीव मण्डल, इलाका प्रहरी कार्यालय यदुकुहामा अशोक यादव, सीमा क्षेत्र खजुरीमा रमाकान्त यादव, तिनकौरिया प्रहरी चोकीमा सञ्जिव पाण्डे, ललिया प्रहरी चौकीमा गंगा महतोलगायत हरेक चौकीमा घुमुवा छन्। यति मात्र होइन, संघीय प्रहरी, प्रदेश प्रहरी र प्रहरी प्रधान कार्यालयको घुमुवासमेत जिल्लामा छुट्टाछुट्टै खटाइएको स्रोतको दाबी छ। स्थानीय पत्रकार अनिल कुमार साहका अनुसार प्रहरीका घुमुवा शंकास्पद कार्यमा छन्। अपराध अनुसन्धानमा सहयोग पुर्याउने उद्देश्यले प्रहरीले तल्लो इकाईसम्म सादा पोसाकमा खटाउने गरेका घुमुवाका गतिविधि आफैंमा शंकास्पद छ। विभाग, जिल्ला, इप्रका र चौकीमा इन्टेलिजेन्स भन्ने गरिए पनि घुमुवा भनिने सादा पोसाकका प्रहरी अपराधको अनुसन्धानभन्दा आफ्ना हाकिमको लाइन मिलाउन सक्रिय देखिन्छन्, उनले भने। यसरी अनुसन्धानका अलावा व्यापारीहरूसँग लाइन मिलाएर रकम उठाउनु घुमुवाको धन्दा बनेको छ। चाडवाडका बेला जुवातास खेलाउन लाइन मिलाउनसमेत प्रहरी प्रमुखहरूले घुमुवाको उपयोग गर्ने गरेका छनन्। आफ्नो विश्वासपात्रलाई घुमुवामा राखेर रकम असुली गर्ने काममा प्रमुखहरू खप्पिस हुने गरेको प्रहरीकै एक अधिकृतले बताए। नेपाल प्रहरी, सशस्त्र प्रहरी र नेपाली सेनासमेतले सूचना संकलन गर्न भन्दै सादा पोसाकमा जवान र सोही दर्जाभन्दा केही माथिका सुरक्षाकर्मीलाई बाहिर निकाल्ने गरेको छ। सादा पोसाकमा गुप्तचरीका लागि अनुसन्धानको छुट्टै एकाइ नभएको भने होइन। यस्ता कामका लागि राष्ट्रिय अनुसन्धान विभाग छ। तर, अनुसन्धान विभागले सूचना समन्वय नगरेका कारण भन्दै घुमुवाका विषयमा तथ्य बताउन प्रहरी प्रमुखहरू पन्छिने गरेका छन्। एक अधिकृतले भने, घुमुवा प्रहरीले सूचना नै ल्याउँदैनन्। बरु माल कताबाट मिल्छ त्यहीँ खोजी गर्छन्। मधेस प्रदेश प्रहरी कार्यालय, जनकपुरधामका प्रहरी नायव महानिरीक्षक (डीआईजी) यज्ञविनोद पोखरेलले घुमुवा एकआध बाहेक प्रहरीको मर्यादा विपरित काम नगरेको बताउँछन्। फाइदा दिने भएकैले घुमुवामाथिका अनाधिकृत गतिविधिको आरोप मान्न उनी तयार छैनन्। तस्कारी रोक्ने काम हाम्रो होइन्, यो काम पहिलो सशस्त्र प्रहरी, भन्सार राजश्वलगायतको हो। त्यसपछि मात्र हाम्रो हो। हामीकहाँ शान्ति सुरक्षा, अपराध नियन्त्रणलगायतको कामको चाङ हुन्छ, त्यसबाट नै हामीलाई फर्सद हुँदैन। यसैगरी सशस्त्र प्रहरी मधेस प्रदेश प्रहरी कार्यालय बर्दिबासका प्रहरी नायव महानिरीक्षक दीपेन्द्र शाहले सशस्त्र प्रहरी बल केन्द्रीय कार्यालयले नेपालभरमा सादा पोसाकका प्रहरी नखटाउने निर्णयअन्तर्गत मधेसमा कुनै पनि सादा पोसाकका प्रहरी परिचालन नभएको दाबी गरे। घुमुवा परिचालको सवाल नै उठँदैन। यदी कुनै जिल्लामा त्यस्तो छ भने जानकारी पाउँ तुरुन्त कारवाही हुन्छ। १४ महिनादेखि कुनै पनि नाममा सशस्त्रका कुनैपनि दर्जाका प्रहरीले तस्करी लगायत अन्य अवैद्य क्रियाकलाप गरेको भेटिए कारवाही हुन्छ, उनले भने।"
किचकबधमा फेला पर्यो २२०० वर्ष पुरानो भग्नावशेष,"झापा : महाभारतकालीन किंवदन्तीसँग जोडिएको ऐतिहासिक, धार्मिस्थल तथा पर्यटकीयस्थल झापाको किचकबधमा पुरातत्व विभागले सातौंपटक उत्खनन गरेको छ। भद्रपुर नगरपालिका २ र ३ वडाको सीमासँग जोडिएको किचकबधमा २२ सय वर्ष पुरानो ऐतिहासिकता दर्साउने भग्नावशेष फेला पर्दै आएको छ। देउनियाँ खोला किनारको डाँडामा १० बिघा क्षेत्रफल फैलिएको किचकबधमा पुरातत्व विभागको नजर २०५८ सालमा परेको थियो। २२ वर्ष भइसक्दा पनि किचकबधको संरक्षणमा सरकारी निकाय उदासीन देखिएको छ। उत्खनन गरिएको क्षेत्रको संरक्षित ऐतिहासिक संरचनाको संरक्षण गर्नुपर्ने हो, पुरातत्व विभागका अधिकृत नवीन अधिकारीले भने, सवारीसाधन निर्वाध रूपमा संरक्षित क्षेत्रमा प्रवेश गरिरहेको छ, त्यसलाई तत्काल रोकेर खुला बाटाहरू बन्द गरिनुपर्छ। पुरातत्व विभागका कर्मचारी आएर किचकबधको संरक्षण गर्न सम्भव नभएको बताउँदै अधिकृत अधिकारीले भने, यसका निम्ति किचकबधको आफ्नै समिति छ, स्थानीय सरकार छ, स्थानीय सरोकारवाला छन्, उनीहरूले नै यसको संरक्षणमा जागरूकता देखाउनु पर्ने आवश्यकता महसुस गरेको छु। यो स्थल भद्रपुर नगरपालिकाको सम्पत्ति हो। पुरातत्व महत्वको दृष्टिकोणले यस क्षेत्रको संरक्षण र प्रवद्र्धनका लागि कार्य योजना बनाएर अघि बढ्नु पर्ने बेला आएको भद्रपुर नगरपालिकाका प्रमुख गणेश पोखरेलले बताए। उनका अनुसार यहाँ धेरै वर्ष पुरानो ऐतिहासिकता झल्काउने खालको संरचनाहरू फेला परेको छ। यसको संरक्षण गर्ने, अझै उजागर गर्ने, आकर्षणका केन्द्रबिन्दु बनाउनुपर्छ भनेर नगरपालिका मेची बहुमुखी क्याम्पससँग सहकार्य गरेर अघि बढ्ने बताउँदै नगर प्रमुख पोखरेलले भने, क्याम्पसमा यससम्बन्धी पढाइ पनि हुन्छ, त्यहाँँ एउटा रिसर्च सेन्टर पनि छ, उहाँहरूसँग सहकार्य गर्ने भनी कार्य योजना बनाएर अघि बढिसकेका छौं। साथै नगरपालिका पुरातत्व विभाग, प्रदेश सरकार र संघीय सरकारसँग पनि सहकार्य गरेर यसलाई जोगाउन अघि बढ्ने उनको भनाइ छ। यो पुरानो धार्मिक इतिहाससँग जोडिएको कारणले यसको संरक्षण र सम्वद्र्धन गर्न अब ढिला नगरी अघि बढ्नुपर्ने आवश्यकता रहेको भद्रपुर २ नम्बर वडाध्यक्ष राम कँडेलले बताए। वडा कार्यालयले निरन्तर यहाँको समितिसँग सहकार्य र छलफल गरिरहेको बताउँदै उनले भने, यो नगरको एउटा गहना हो, धार्मिक, पर्यटकीय र पुरातत्व महत्व बोकेको यस क्षेत्रको विकास र उन्नतिका लागि सबै लाग्नुपर्छ। किचकबध धार्मिक, ऐतिहासिक तथा पर्यटकीय स्थल संरक्षण समितिका अध्यक्ष दिलबहादुर थेबेका अनुसार किचकबधलाई जिल्लाको मात्र नभइ देशकै उत्कृष्ट गन्तव्य बनाउन १ अर्ब ५३ करोड ६० लाख बराबरको गुरुयोजना निर्माण गरिएको थियो। गुरुयोजना पुरातात्विक विभाग र पर्यटन मन्त्रालयमा समेत पेस गरिएको थियो। तर, बजेट अभावमा यसको संरक्षण र सम्बद्र्धनमा काम गर्न नसकेको उनले बताए। यो गुरुयोजना पनि कागजमै सीमित हुन पुगेको उनको भनाइ छ। एउटा भवनको भग्नावशेष फेला किचकबधमा ऐतिहासिकता दर्साउने एउटा भवनको भग्नावशेष फेला छ। अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविभागले जनाएको छ। विभागले चैत १ गतेदेखि सातौं पटक उत्खनन सुरु गरेको थियो। यसपटक गरिएको उत्खननबाट ऐतिहासिकता दर्साउने एउटा भवनको भग्नावशेष फेला परेको पुरातत्वविद् उद्धव आचार्यले बताए। पुरानो मन्दिर भएको स्थानमुनि अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविद् आचार्यको दाबी छ। उत्खनन गर्दै जाँदा अझै पुराना केही प्रमाणहरू फेला पर्ने सम्भावना पनि रहेको उनले बताए। उत्खनन गरिएका अधिकांश स्थानमा सेक्युरिटी पोस्ट (सैनिक भवन) चाहिँ फेला परिसकेको बताउँदै उनले भने, त्यस बेला सामान्य मान्छे त पक्कै पनि यहाँ बस्दैन थियो होला रु को बस्थ्यो भन्ने यकिन प्रमाणचाहिँ अझै फेला नपरिसकेको अवस्था छ। महाभारतकालीन किंवदन्तीसँग जोडिएको स्थल भनेर भन्ने गरिन्छ। अहिलेसम्मको उत्खननले त्यसलाई पुष्टि गर्ने आधार र प्रमाण फेला परेको छैन। यी संरचनाबाट धेरै पुरातात्विक सामग्री फेला परेका र तिनीहरूको कार्बन परीक्षणलगायतका परीक्षणबाट यो स्थल इसापूर्व भारतमा शुंगकुषाणकाल र नेपालमा किराँतहरूको शासन अर्थात् १ सय २० देखि २०० इसापूर्वको अर्थात् आजभन्दा २२ सय वर्ष पुरानो पुष्टि भएको उनको भनाइ छ। आफ्नै नेतृत्वमा २०५८ सालमा पहिलोपटक उत्खनन गरिएको बताउँदै पुरातत्वविद् आचार्यले भने, २०५९ र २०६० सालमा निरन्तर उत्खनन भएको थियो, त्यसपछि द्वन्द्वको कारणले उत्खनन रोकियो, फेरि २०६६ देखि २०७२ सम्म उत्खनन भएको थियो, अहिले ८ वर्षपछि फेरि उत्खनन गर्न मेरै नेतृत्वमा टोली आयो। यस अवधिसम्म यहाँ उत्खनन गर्दा दरबारको भग्नावशेष, किल्ला, पर्खाल, वाण, ढुंगाका भाँडाकुँडा, माटाका मूर्तिहरू र इँटा पुरातत्व फेला परिसकेको छ। २०५९ मा पहिलोपटक उत्खनन गर्दा स्वस्तिक चिह्न भएको माटाको इँटासमेत यहाँ फेला परेको उनले बताए। यसपटक उत्खनन गरिएको क्षेत्रमा रूखहरू भएकोले यी सबै रूख हटाउनुपर्ने, अहिले कायमै रहेको क्लबको हल हटाउनु पर्ने, पुरानो किचकबधको मूर्ति स्थानान्तरण गर्नुपर्ने देखिएको बताउँदै पुरातत्व अधिकृत नवीन अधिकारीले भने, यो हटाएपछि आठौँ उत्खननलाई पनि निरन्तरता दिन सरकारसँग बजेट माग गरेका छौँ, आठौं उत्खननमा पनि केही ऐतिहासिक भग्नावशेष फेला पर्ने प्रबल सम्भावनाचाहिँ छ। यो स्थल गुप्तकाल अर्थात् इसाको पाँचौं शताब्दीसम्म कायमै रहेको र यस क्षेत्रमा पाँचौँ शताब्दीमा आएको शक्तिशाली भूकम्पले सबै ध्वस्त भएकाले खण्डहरमा परिणत भएको अनुमान फ्रेन्च भुगर्भविदसहितको एउटा टोलीले केही वर्षअघिको अध्ययन भ्रमणमा गरेको बताइएको छ। यसअघि २०३५ सालमा मेची बहुमुखी क्याम्पसका इतिहास विषयका प्राध्यापक घनश्याम खनालको अगुवाइ इतिहासका विद्यार्थीले यस क्षेत्रमा उत्खनन गरेका थिए। त्यस बेला पुराना माटाका भाँडा, ठूला आकारका लुम्बिनीमा पाइएका जस्ता चेप्टा ईंटालगायतका पुरातात्विक सामग्री फेला परेको क्याम्पसका पूर्वप्रमुख चिन्तामणि दाहालले जानकारी दिए।"
"कोरलानाका खुल्लै छ, छैनन् कर्मचारी","मुस्ताङ : उत्तरी चीनसँग सीमाना जोडिएको उपल्लो मुस्ताङको लोमान्थाङ गाउँपालिका२ छोसेरस्थित नेचुङमा मुस्ताङ भन्सार कार्यालय छ। त्यहाँ पछिल्लो केही साता अघिदेखि कुनै पनि कर्मचारी पनि बस्ने गरेका छैनन्। कोरला नाका खुला नभएको अवस्थामा पनि भन्सार विभागले उपल्लो मुस्ताङको छोसेरमा भन्सार कार्यालय स्थापना गरेको थियो। जोमसोममा यही भन्सार कार्यालयको एकाइ कार्यालय पनि छ। यहाँका भन्सारले बर्सेनि नेपालचीनबीच हुने अन्तरदेशीय अल्पकालीन व्यापार मेलामा सीमित अवधिका लागि राजश्व उठाउन भन्सारका केही कर्मचारी त्यहाँ बस्थे। अन्य समय त्यहाँ कार्यरत भन्सार कार्यालयका कर्मचारीहरू बस्ने थिएनन्। विगतदेखि नै गुमनाम रहँदै आइरहेको मुस्ताङ भन्सार कार्यालयमा चालु वर्षको कात्तिक २७ गते कोरलानाका औपचारिक रूपमा खुला भएसँगै त्यहाँको भन्सार कार्यालयमा आंशिक कर्मचारी बस्ने गरेका थिए। हिउँदयाम भरी भन्सार कार्यालयमा कार्यालय सहयोगी मात्रै बस्दै आईरहेकोमा पछिल्लो समय मुस्ताङ भन्सारमा कार्यालय सहयोगी समेत बस्न छोडेको त्यस क्षेत्रका एक स्थानीय बासिन्दाले जानकारी दिए। मुस्ताङ भन्सार कार्यालयमा ७ जना कर्मचारीको दरबन्दी छ। जसमा १ जना अधिकृत, २ जना नायव सुब्बा, १ लेखापाल, १ कम्प्युटर अपरेटर र २ जना कार्यालय सहयोगीको दरबन्दी छ। हालसम्म मुस्ताङ भन्सार कार्यालयलाई अधिकृत तहको कार्यालय प्रमुखको दरबन्दी पदपूर्ति हुन सकेको छैन। ७ जना कर्मचारी दरबन्दी रहेपनि मुस्ताङ भन्सारले दरबन्दी अनुसारको कर्मचारी पाएको छैन। नेपालचीन नेचुङलिजी कोरलानाकामा अहिले पनि व्यापारिक कारोबार भइरहेको छ। विगतमा अल्पकालीन आकल झुकल खुला हुने यो नाका विगत ६ महिनादेखि उपल्लो मुस्ताङका नागरिकका लागि बाह्रै महिना खुला गरिएको हो। अहिले पनि दैनिक १०१२ जना व्यापारीहरू नेपालचीन नेचुङलिजी कोरलापासको चिनियाँ भूमिमा पुगेर मालसामान आयात गर्ने गरेका छन्। नाकामा व्यापारिक कारोबार आंशिक रूपमा हुने गरे पनि त्यहाँ भन्सार कार्यालयमा राजस्व संकलन गर्ने कर्मचारी नहुँदा समस्या उत्पन्न भएको हो। लोमान्थाङको नेचुङ भन्सार कार्यालयको क्वारेन्टाइन भवनमा सशस्त्र प्रहरी बोर्डर आउट पोस्टका सुरक्षाकर्मी बस्छन्। त्यही भन्सार कार्यालय परिसरमा छोसेर प्रहरी चोकीका कर्मचारी बस्छन्। त्यहाँ बाह्रै महिना सुरक्षाकर्मी बस्ने गरिएपनि भन्सारका कर्मचारी त्यहाँ बस्न छाडिसकेको नाम नबताउने सर्तमा त्यसक्षेत्रका एक सुरक्षाकर्मीले जानकारी दिए। खै किन हो केही हप्तादेखि भन्सारमा एक जना पनि कर्मचारी छैनन्, केही पर्यो की कुन्नी ? उक्त सुरक्षाकर्मीले भने, नाका त खुल्लै छ, व्यापारीहरू पनि छिटफुट नाकामा गएर सामान ल्याउने गरेका छन्। मुस्ताङका प्रमुख जिल्ला अधिकारी जनकराज पन्तले उपल्लो मुस्ताङमा रहेका कार्यालयहरूको अनुगमन तथा उपल्लो मुस्ताङीलाई सीमापार पास लिन छुटेकालाई पास वितरण गर्न आफू त्यसतर्फ जाँदै गरेको जानकारी थिए। प्रजिअ पन्तले भन्सारमा कर्मचारी छैनन् भन्ने जानकारी आएको र के रहेछ त्यहाँ पुगेर रिपोर्टिङ गर्ने बताए। चीनले गत कात्तिक २७ गते उपल्लो मुस्ताङका दुई पालिकाका नागरिकलाई लक्षित गरी कोरलानाका बाह्रै महिना खुला गरेको थियो। नाका खुलेसँगै त्यस क्षेत्रका नागरिकले दैनिक उपभोग्य मालसामान खरिद बिक्री गर्न सहज भएको छ। सीमा क्षेत्रका बासिन्दाले चीनको कोरलानाका स्थित लिजी पुगेर खाद्यान्न, लत्ताकपडा, कस्मेटिक र दैनिक उपभोग्य सामान खरिद गर्ने गर्छन्। विगतमा यही नाकाबाट भेडाच्यांग्रा तिब्बतबाट आयात गरिन्थ्यो।यतबाट भने कृषि उपज सामग्री, जटिबुटी र पश्मिना निर्यात हुन्थ्यो। नेपालचीन कोरलानाका औपचारिक रूपमा बाह्रै महिना खुला गरिए पनि यो नाकाबाट हालसम्म भेडाच्यांग्रा आएका छैनन्। सरकारको पहलमा नाका खुला भएपनि त्यहाँ भन्सार कार्यालयमा पशु क्वारेन्टाईन पूर्वाधार नहुँदा भेडाच्यांग्रा नेपालतर्फ आयात गर्न समस्या छ।"
बजेटमा स्रोतको सकस,"सरकारले प्राप्त गर्ने कर तथा गैरकर राजस्वमा ठूलो मात्रामा वृद्धि हुने कुनै आधार देखिँदैन। आगामी आर्थिक वर्ष २०८१८२ का लागि बजेट मस्यौदा लेखनको काम सुरु गरेको अर्थ मन्त्रालयले जनाएको छ। राष्ट्रिय स्रोत अनुमान समितिले आगामी आवका लागि १८ खर्ब रुपैयाँ बराबरको बजेट सीमा सिफारिस गरेको मन्त्रालयको भनाइ छ। यो बजेट सिलिङ चालु आवको सुरुवाती विनियोजन भन्दा ५० अर्ब र अर्धवार्षिक समीक्षापछिको खर्चको अनुमानभन्दा २ खर्ब ७० अर्ब बढी हो। यसअघि मध्यकालीन खर्च संरचनाले आगामी आवको बजेट १९ खर्ब ४९ अर्ब ५० करोड रुपैयाँ बराबर हुने प्रक्षेपण गरेको थियो। तर, पनि प्रक्षेपण गरेको भन्दा करिब डेढ खर्ब रुपैयाँ कम बजेटको सिलिङ तोकेको देखिन्छ। तथापि, अहिलेको मुलुकको राजस्व संकलन र खर्चको स्थिति हेर्दा आयोगले सिफारिस गरेको १८ खर्बको बजेटका लागि समेत स्रोत जुटाउन मुस्किल हुने देखिएको छ। स्रोत समितिको निर्धारित सिलिङलाई आधार मान्ने हो भने आगामी आवका लागि सरकारले चालुतर्फ ११ खर्ब ३९ अर्ब ७७ करोड, पुँजीगततर्फ ३ खर्ब पाँच अर्ब र वित्तीय व्यवस्थातर्फ ५ खर्ब ३७ अर्ब २३ करोडको सीमाभित्र बजेट ल्याउनुपर्नेछ। वित्तीय व्यवस्था शीर्षकमा विनियोजित बजेट मुख्य गरी सार्वजनिक ऋणको दायित्व भुक्तानीमा खर्च हुने गर्छ। यसरी हुने खर्च पछिल्लो समय द्रुत गतिले बढ्दै गएको देखिएको छ। यसैकारण मुलुकको पुँजीगत खर्चभन्दा पनि वित्तीय व्यवस्था शीर्षकमा बजेटको आकार बढ्दै गएको देखिन्छ। आगामी आवमा कुल १८ खर्बको बजेट आउने अनुमान गर्दासमेत वित्तीय व्यवस्था शीर्षकमा मात्रै कुल विनियोजनको करिब ३० प्रतिशत बजेट पर्ने देखिन्छ। यो हालसम्मकै बढी हो। यता भर्खरै सार्वजनिक आँकडाअनुसार आगामी आवका लागि सरकारले भुक्तानी गर्नुपर्ने सार्वजनिक ऋणको साँवाब्याजको दायित्व करिब ५ खर्ब ५० अर्ब हाराहारी पुग्ने देखिन्छ। जुन स्रोत समितिले सिफारिस गरेभन्दा करिब १३ अर्बले बढी हो। यसैकारण समेत सरकारलाई आगामी आवका लागि बजेटको स्रोत जुटाउन सकस पर्ने देखिएको छ। सरकारले चालु आवका लागि राष्ट्रिय योजना आयोगले दिएको सिलिङ नाघेर ठूलो आकारको बजेट ल्याएको थियो। आयोगले गत जेठमा १६ खर्ब ८८ अर्बको बजेट सिलिङ तोकेको थियो। तर, आयोगले तोकेको सीमाभन्दा ६३ अर्ब रुपैयाँ बढाएर सरकारले १७ खर्ब ५१ अर्ब ३१ करोड २१ लाख रुपैयाँको बजेटको ल्याएको थियो। यद्यपि, अहिले आएर लक्ष्यअनुसार राजस्व संकलन नभएको र खर्चसमेत गर्न नसकेको भन्दै चालू आवको बजेट १२६२ प्रतिशतले घटाउने निर्णय गरिएको छ। अर्थ मन्त्रालयले चालू आवको अर्धवार्षिक समीक्षा गर्दै बजेटको आकार घटाउने बताएको छ। अर्धवार्षिक समीक्षामार्फत बजेटको आकार घटाएको यो पहिलो घटना भने होइन। गत आवमा समेत सरकारले राजस्व संकलनलगायत स्रोतमा परेको चापका कारण देखाउँदै बजेटको आकार २ खर्ब ४४ अर्ब रुपैयाँ घटाएको थियो। सरकारले हरेक वर्ष ठूलो आकारको बजेट ल्याउने तर लक्ष्यअनुसार राजस्व संकलन र खर्च गर्न नसक्ने विद्यमान परिस्थितिका कारण बजेटप्रतिको विश्वसनीयतासमेत घट्दै गएको छ। आगामी आवका लागि सिफारिस गरिएको १८ खर्ब रुपैयाँको बजेटका लागि समेत स्रोत कहाँबाट जुट्छ र खर्च कसरी हुन्छ भन्नेमा आशंका व्यक्त गर्न थालिएको छ। राष्ट्रिय स्रोतको अनुमान तथा खर्चको सीमा निर्धारण गर्दा आगामी आव १२ खर्ब ४५ अर्ब रुपैयाँ बराबर सरकारी राजस्वको अनुमान गरिएको छ। जबकि, चालु आवको बजेटका लागि सरकारले १२ खर्ब ४८ अर्ब ६२ करोड रुपैयाँ बराबर आन्तरिक राजस्व उठाउने गरी स्रोत देखाएको थियो। चालु आवको सुरुवाती लक्ष्यभन्दा आगामी आवको राजस्व संकलनको अनुमान करिब तीन अर्ब रुपैयाँले न्यून देखिएको छ। यस्तो हुनुका पछाडि सरकारी वित्तमा अहिले देखिएको प्रतिकुल अवस्थालाई लिन सकिन्छ। चालु आवको आठ महिना बितिसक्दा समेत सरकारले लक्ष्यको करिब ४५ प्रतिशतको हाराहारीमा मात्र राजस्व संकलन तथा खर्च गर्न सफल भएको छ। आगामी आवमा दुई खर्ब ६० अर्ब रुपैयाँबराबर वैदेशिक सहायता लिने अनुमान गरिएको छ। वैदेशिक सहायताको रकममध्ये ५० अर्ब रुपैयाँ बराबरको अनुदान र दुई खर्ब १० अर्ब रुपैयाँको बाह्य ऋण उठाउने लक्ष्य राखिएको छ। सरकारले चालू आवमा दुई खर्ब ६२ अर्ब ६९ करोड २१ लाख रुपैयाँ वैदेशिक सहायता परिचालन गर्ने लक्ष्य राखेको थियो। जसमा दुई खर्ब १२ अर्ब रुपैयाँ बराबर बाह्य ऋण र अन्य अनुदान रकम उठाउने गरी बजेट स्रोत देखाएको थियो। तर, यसको अवस्थासमेत सन्तोषजनक देखिँदैन। आगामी आव वैदेशिक सहायतालाई समेत भरपर्दो स्रोतको रूपमा लिन सकिने अवस्था देखिँदैन। पछिल्लो समय मुलुकमा देखिएको आर्थिक शिथिलताको अवस्थाले पर्याप्त मात्रामा सरकारी राजस्व उठ्ने कुरामा सरकार समेत विश्वस्त देखिँदैन। यसैकारण आगामी आवका लागि मध्यकालीन खर्च संरचनाले दिएको सुझाव अनुसारको बजेट सिलिङसम्म पुग्न नसकेको देखिन्छ। मुलुकभित्र आन्तरिक अर्थतन्त्र चलायमान हुन नसक्दा सरकारले प्राप्त गर्नुपर्ने कर तथा गैरकर राजस्वको मात्रमा वृद्धि हुन नसकेको अनुमान लगाउन सकिन्छ। विगत केही वर्षदेखि सरकारले गर्ने पुँजीगत खर्चमा आएको संकुचनले विकास निर्माणका कार्यहरूले गति लिन नसकेको देखिन्छ। यसले बजारमा वस्तु तथा सेवाहरूको समग्र मागमा आएको कमी आएको छ। बजार मागमा आएको गिरावटले उत्पादन तथा रोजगारीका क्षेत्रमा प्रतिकूल प्रभाव परेको देखिन्छ। यसको सोझो असर सरकारको राजस्वमा परेको छ। राजस्व कम हुँदा, खर्च कम हुने र यसबाट उत्पादन र रोजगारीका अवसरहरूमा आउने संकुचनले पून राजश्वमा गिरावट आउने जस्तो चक्रिय प्रभावका कारण मुलुकको अर्थतन्त्र नै दुश्चक्रमा फस्ने खतरा देखिएको छ। नेपाल जस्ता विकासोन्मुख मुलुकहरूको द्रुतदर आर्थिक विकासका लागि बजेटको आकारले भन्दा पनि कार्यान्वयन पक्षले महत्वपूर्ण भूमिका खल्ने गर्छ। ठूलो बजेटको आकारसँगै परिणाममुखी कार्यान्वयन पक्षले पक्कै पनि सकारात्मक प्रभाव पार्ने कुरामा दुई मत छैन। तथापी, घाँटी हेरी हाड निल्नु भने झैं स्रोत सुनिश्चित बिना तर्जुमा गरिएका ठुलो आकारका बजेट उत्पादनमुलकभन्दा पनि प्रतिउत्पादक हुने खतरा बढी देखिन्छ। मुलुकको चालु आवको बजेटमा समेत यस्तो समस्या देखिएको छ। आगामी आवका लागि सिफारिस गरिएको बजेट सिलिङमा समेत त्यही गल्ती पुनः दोहोर्याउन खोजिएको देखिन्छ। सरकारले प्राप्त गर्ने कर तथा गैर कर राजस्वमा ठूलो मात्रामा वृद्धि हुने कुनै आधार देखिँदैन। अर्कोतर्फ, मुलुकको राजनीतिक अस्थिरताले वैदेशिक सहायताको रकम समेत बढ्नेमा विश्वस्त हुने ठाउँ छैन। यसैकारण पहिले स्रोत सुनिश्चितताको भरपर्दो आधार खडा गरेर मात्र ठूलो आकारको बजेट तर्जुमा गर्नुपर्ने जरुरी देखिन्छ।"
"लिभिङ टुगेदर मा समस्यै समस्या, कानुन भने मौन","काठमाडौं : युवती सर, उसलाई पक्राउ गरेर थुनिदिनु पर्यो। प्रहरी अधिकृत उजुरी दिनुस् न, पक्राउ पुर्जी जारी गर्नुपर्छ। युवती उजुरी लेख्दा सबैलाई थाहा हुन्छ, बेकारमा बदनामी मात्रै हुन्छ। उसलाई सधैं थुन्ने भनेको हैन नि यहाँ ल्याएर तपाईंहरूले थर्काइदिनुस् न। बाटोमा हिँड्नसमेत डरमर्दो भइसक्यो। प्रहरी अधिकृत तपाईंलाई शारीरिक, मानसिक हिंसा गरिरहेको छ भने उजुरी दिनुस् र कानुनी उपचारमा जानुस्। यो संवाद हो प्रहरी वृत्त नयाँ बानेश्वरका प्रमुख र एक सरकारी कर्मचारीबीचको। सरकारी पोसाकमै प्रहरी वृत्त पुगेकी ती युवती निकै भयभित देखिन्थिन्। घरीघरी मोबाइलमा हेरिरहेकी थिइन्। करिब दुई वर्षदेखि एक युवकसँग लिभिङ टुगेदरमा बसिरहेकी उनी पछिल्लो समय अत्यधिक हिंसा हुन थालेपछि प्रहरी कार्यालय पुगेकी थिइन। इन्जिनियर पढ्दै गरेका युवक र लोकसेवा तयारी गरिरहेकी ती युवती तीन वर्षदेखि प्रेम सम्बन्धमा थिए। आपसी समझदारीमा सँगै बस्न थालेपछि भने विवाद हुन थाल्यो। उनी भन्छिन्, ससानो विषयमा झगडा गर्ने, कुटपिट गर्ने गर्थे। यौन सम्बन्धका लागि हरेक दिन दबाब दिन्थे। नमानेमा अरूसँग लागेको भन्दै मानसिक यातना दिन्थे। बाध्य भएर हरेक दिन यौनहिंसा सहनुपथ्र्यो। दुईपटक त गर्भपतन नै गराए। युवकको टर्चर सहन नसकेपछि उनी छुट्टै बस्न थालिन्। युवकले उनलाई अफिसमा नै पुगेर थर्काउन थाले। पुरानो फोटो भिडियो सामाजिक सञ्जालमा अपलोड गरिदिन्छु भन्दै बाटो छेकेर धम्काउँछन्। समस्या समाधानका लागि उनी प्रहरी कार्यालय पुगेकी थिइन्। गत माघ ७ गते काठमाडौंको शोभा भगवतीमा रहेको एक घरमा तनहुँ भिमादकी सफिना मिया मृत भेटिइन्। कोठाभित्र खाटमुनि उनको शव सडेको अवस्थामा भेटिएको थियो। उक्त कोठा कात्तिक महिनादेखि नै बन्द थियो। बन्द रहेको कोठाबाट नमीठो गन्ध आएपछि घरधनीले प्रहरीलाई खबर गरेकी थिइन्। सफिना मियाको हत्या गरी फरार रहेका भारतको बिहार दरभंगा घर भएका इकरामुल हक अन्सारीलाई प्रहरीले पक्राउ गरेको थियो। प्रहरीका अनुसार अन्सारी र मिया केही वर्षदेखि लिभिङ टुगेदरमा थिए। कपनस्थित राधाकृष्ण मन्दिरनजिकैको घरमा संखुवासभाका अनिश जिमी र खोटाङकी युसुना राई मृत भेटिएका थिए। लिभिङ टुगेदरमा सँगै बस्ने उनीहरूबीच विवाद हुँदा अनिशले युसुनाको हत्या गरी आफूले पनि आत्महत्या गरेका हुन्। पछिल्लो समय सहर बजारमा फस्टाउँदै गएको प्रचलन हो, लिभिङ टुगेदर। प्रेम सम्बन्धमा रहेका व्यक्तिहरू विवाह नगरिकन एकैठाँउमा बस्ने, श्रीमान् श्रीमतीकै भूमिकामा रहने प्रचलन बढ्दो छ। एक अर्काबीच माया, प्रेम र सहयोग रहेसम्म उनीहरूको जीवनयापन सहज नै हुन्छ। सहर बसाइँका क्रममा हुने आर्थिक व्यवस्थापन पनि केही सजिलो हुन्छ। तर घरपरिवार तथा आफन्तलाई थाहा नदिइकन गोप्य रूपमा सम्बन्धमा रहँदा पछि भने विभिन्न समस्या देखा पर्छन्। जिल्ला प्रहरी परिसर काठमाडौंका प्रमुख एसएसपी भूपेन्द्र खत्रीका अनुसार सहरी क्षेत्रमा लिभिङ टुगेदर प्रचलन बढिरहेको छ। प्रेमका नाममा सँगै बस्ने, सहमति हुदाँसम्म ठीकठाक छ, विवाद हुन थालेपछि प्रहरीकहाँ उजुरी गर्ने प्रचलन छ। विदेशी संस्कारमा चलिरहेको यो चलन नजानिँदो तरिकाले नेपालमा सबै सहरमा पुगिसकेको छ। कानुनले सम्बोधन नगर्ने यस्तो सम्बन्धमा सहजताभन्दा समस्या धेरै आउने एसएसपी खत्री बताउँछन्। उनी भन्छन्, नेपाल प्रहरीले महिला तथा घरेलु समस्या सम्बोधन गर्न भन्दै महिला सेल नै छुट्ट्याएको छ। यो सेलमा दिनहुँ अत्यधिक भिडभाड हुने गर्छ। हरेक दिन आउने उजुरीमा लिभिङ टुगेदर, प्रेमसम्बन्ध र विवाहेत्तर सम्बन्धभित्रका समस्या बढी हुने गर्छन्। पछिल्लो समय सम्बन्धका बहानामा हुने आर्थिक अपराधका घटना पनि बढेका छन्। लिभिङ टुगेदरमा बसेका एकाध जोडीबाहेक धेरैजसो जोडीको सम्बन्ध टुट्ने खालका समस्या देखिएका छन्। कानुनले स्पष्ट रूपमा सम्बोधन गर्नुपर्छ जिल्ला प्रहरी परिसर काठमाडौंका एसपी तथा प्रवक्ता नवराज अधिकारीका अनुसार यस्ता उजुरीहरू प्रहरीले विवाहेत्तर सम्बन्धको रूपमा दर्ता गर्ने गरेको छ। विवाहित जोडी आए पनि अविवाहित आए पनि सम्बन्धभन्दा पनि सम्बन्धभित्र के कसुर भयो भन्ने छुट्ट्याएर कानुनी उपचार खोज्ने गरिन्छ। अविवाहित जोडीभित्रको समस्यालाई सम्बोधन गर्ने कानुन नै छैन। खास कानुन नभएका कारण व्यावहारिक रूपमा यस्ता समस्याहरूलाई विवाहेत्तर सम्बन्धभित्र राखेर समाधान खोज्ने उनले बताए। लिभिङ टुगेदरलाई मुलुकको कानुनले औपचारिक रूपमा मान्यता दिएको छैन। सँगै बस्न हँुदैन भनेर अवैध पनि मानेको छैन। तर, लिभिङ टुगेदरमा बसेका जोडीहरू घरेलु हिंसा, जबर्जस्ती करणी उद्योग, जबर्जस्ती करणी, ज्यानमार्ने उद्योग, अंगभंग, आर्थिक अपराधलगायतका उजुरी लिएर प्रहरी कार्यालय आउने गर्छन्। काठमाडौं परिसरका प्रवक्ता अधिकारी भन्छन्, यस्तो घटनामा महिलामात्रै हैन, पुरुषहरू पनि समस्यामा परेको भन्दै उजुरी लिएर आउने गरेका छन्। उनका अनुसार महिलाहरू शारीरिक र मानसिक समस्या लिएर बढी आउने तथा पुरुषहरू आर्थिक नोक्सानी, सम्पत्तिका समस्यालगायतमा अल्झने गरेका छन्। जुनसुकै समस्या लिएर आए पनि समस्याअनुसारको अपराधमा अनुसन्धान गरिन्छ। घटनाको व्यावहारिक रूपमा अनुसन्धान गर्दै प्रहरीले पीडित पक्ष जो हो उसलाई न्याय हुने गरी कारबाही गरिने अधिकारीले बताए। प्रहरीका अनुसार लिभिङ टुगेदरमा बसेकै कारण आएका समस्या समाधानका लागि प्रहरीले अहिले मुलुकी अपराध संहिताको अनुसूची १ अनुसार अनुसन्धान अगाडि बढाउँछ। यस्तो सम्बन्धबाट बच्चाको जन्म भएमा मुलुकी देवानी संहिताको दफा ७४ अनुसार स्वतः विवाह भएको मानिने कानुनी व्यवस्था छ। कानुनी दफाले सम्बोधन गर्ने मुद्दामात्रै प्रहरीले जाहेरी लिने गर्छ। यस्ता घटनामा धेरैजसो महिला नै पीडित हुने भएकाले संवेदनशील भएर हेर्ने गरेको र महिलाको पक्षमा शून्य सहनशीलता नारा नै बनाएको छ। काठमाडौं परिसरका अनुसार आव २०८०८१ मा चार सयभन्दा बढी यस्ता खालका उजुरी दर्ता भएका थिए। ५० प्रतिशत उजुरीमा प्रहरीले मिलापत्र गराएर समस्या समाधान गरेको थियो। गम्भीर प्रकृतिका घटनामा लिखित उजुरी नै लिएर कानुनी कारबाहीको लागि मुद्दा दर्ता गरिन्छ। विवाहेत्तर सम्बन्धले निम्त्याउने समस्या पनि प्रहरीमा अत्यधिक रूपमा आउने गर्छ। सामाजिक रूपमा जातीय अवस्था नमिलेको तर लामो समयदेखि सहरमा लिभिङ टुगेदरमा बसेको घटनामा धेरै समस्या उजुरी आउने गर्छ। यस्तो समस्यालाई कानुनले स्पष्ट रूपमा सम्बोधन गर्नुपर्ने तत्कालै जरुरी छ। अधिवक्ता प्रियहरि भण्डारीले लिभिङ टुगेदरमा बस्ने जोडी अनेक समस्या लिएर आउने गरेको बताए। उनी भन्छन्, कसैलाई नसोधी एकल निर्णय गरेर सँगै बस्दा नैतिक तथा कानुनी बन्धन नहुने हुँदा सम्बन्धमा जिम्मेवारी नभएको देखिन्छ। सहरी क्षेत्रमा यस्तो सम्बन्धमा बस्ने प्रचलन धेरै देखिएको हुँदा कानुन बनाएर सम्बोधन गर्नुपर्छ। यसरी बस्ने युवायुवती श्रीमान्, श्रीमतीकै भूमिकामा हुने हुँदा उनीहरूबीच आउने समस्या पनि कानुनतः सम्बोधन हुन जरुरी छ। बिहे नगरी गर्भवती भएकी युवतीको कानुनी दायित्व के हुने ? यसरी जन्मिएका बच्चाहरूको अधिकार के कसो हुने ? भन्ने स्पष्ट व्यवस्था हुन जरुरी रहेको भण्डारी बताउँछन्। उपत्यका प्रहरी कार्यालयका प्रवक्ता दिनेशराज मैनाली आधुनिक हुने बहानामा मौलाउँदै गएको लिभिङ टुगेदर प्रचलन नेपाली समाजले स्वीकार नगर्ने बताए। घरपरिवार, आफन्त र कानुनले समेत स्वीकार नगरेको सम्बन्धमा सहजताभन्दा समस्या धेरै देखिन्छ। क्षणभरको आत्मीयता र प्रेमको बहानामा असुरक्षित सम्बन्धमा बस्दा युवायुवती नै समस्यामा पर्ने गरेका छन्। उनी भन्छन्, सम्बन्धमा नै बस्ने भए घर परिवारमा लुकाउनु हुन्न। यसले गर्दा युवायुवती दुवैमा नैतिक जिम्मेवारीसमेत पर्ने गर्छ। समस्या परेको अवस्थामा एक अर्कालाई बदनाम गर्ने, गराउने र सामाजिक बदनामी गर्ने प्रचलन बढ्दै गएको एसएसपी मैनालीले बताए। कानुनी मान्यता माग गर्दे सर्वोच्चमा रिट लिभिङ टुगेदरलाई कानुनी मान्यता दिनुपर्ने भन्दै सर्वोच्चमा रिट निवेदन दर्ता भएको छ। अधिवक्ता अनु भट्टराईले लिभिङ टुगेदरमा बस्नेहरूको संख्या बढ्दै जाँदा, समस्या पनि बढेको तर्कसहित यसलाई व्यवस्थित बनाउन कानुन बनाउनुपर्ने माग गरेकी हुन्। रिट निवेदनमा कानुनबमोजिम सक्षम र योग्य व्यक्तिहरू लिभिङ टुगेदरमा बस्न पाउनुपर्ने गरी तत्कालै कानुनी व्यवस्था गर्न परमादेश माग गरिएको छ।"
गण्डकीको मुख्यमन्त्रीमा एमालेका खगराज अधिकारी नियुक्त,"पोखरा : गण्डकीको मुख्यमन्त्रीमा नेकपा एमाले संसदीय दलका नेता खगराज अधिकारी नियुक्त भएका छन्। आइतबार बिहान प्रदेश प्रमुख डिल्लीराज भट्टसमक्ष अधिकारीले दाबी पेस गरेपछि नियुक्त गरिएको हो। प्रदेश प्रमुख भट्टले आइतबार दिउँसो संविधानको धारा १६८ (२) बमोजिम २ वा २ भन्दा बढी दलको समर्थनमा अधिकारीलाई मुख्यमन्त्री नियुक्त गरेका हुन्। अधिकारीले एमाले,माओवादी र नेकपा एसको समर्थन आफूलाई रहेको भन्दै दाबी पेस गरेका थिए। गण्डकीमा एमालेका २२,माओवादीका ८ र नेकपा एसका १ सांसद छन्। नेकपा एसका राजीव गुरुङ, माओवादी संसदीय दलका नेता हरिबहादुर चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। यसअघि मुख्यमन्त्री कांग्रेस नेता सुरेन्द्रराज पाण्डेले चैत २१ गते राजीनामा गरेका थिए। सोही दिन प्रदेश प्रमुख भट्टले संविधानको धारा १६८ को उपधारा २ बमोजिमको सरकार गठन गर्न २ वा २ भन्दा बढी दलको बहुमतसहित मुख्यमन्त्रीमा दाबीका लागि आह्वान गरेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपाका २ र नेकपा एसका १ सांसद छन्। माओवादीले पाण्डे सरकारलाई दिएको समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए। अधिकारीले मुख्यमन्त्रीमा दाबी गरेपछि नेपाली कांग्रेस गण्डकीले असंवैधानिक प्रक्रियाबाट मुख्यमन्त्री नियुक्ति नगर्न प्रदेश प्रमुखसमक्ष माग गरेको थियो। संसदीय दलका नेता पाण्डेले गैर संवैधानिक दावीका आधारमा मुख्यमन्त्री नियुक्त हुने काम रोक्न माग गरेका थिए।"
लुम्बिनीमा मुख्यमन्त्री महरासहित तीन मन्त्रीले लिए सपथ,"बुटवल : लुम्बिनी प्रदेशका नवनियुक्त मुख्यमन्त्री जोखबहादुर महराले सपथ ग्रहण गरेका छन्। नेकपा (माओवादी केन्द्र) बाट मुख्यमन्त्री बनेका महरासहित तीन जना सांसदले विना विभागीय मन्त्रीको रुपमा आइतबार प्रदेश प्रमुखको कार्यालय बुटवलमा सपथ लिएका हुन्। प्रदेशसभामा अर्घाखाँची १(१) बाट निर्वाचित सांसद् एमालेका चेतनारायण आचार्य, रोल्पा १(२) बाट निर्वाचित माओवादी केन्द्रका दिपेन्द्रकुमार पुन र बाँके २(१) बाट निर्वाचित जनता समाजवादी पार्टी (जसपा) का भण्डारी लाल अहिरले सपथ लिएका हुन्। जसपाका अहिर यसअघि कृषि मन्त्री र एमालेका आचार्य आन्तरिक मामिला तथा कानुन मन्त्री बनेका थिए। आचार्य अहिले अर्थ वा भौतिक पूर्वाधार विकास मन्त्री बन्ने चर्चा छ। कांग्रेसका डिल्लीबहादुर चौधरीले बहुमत आउने नदेखिएपछि राजीनामा दिएका थिए। नयाँ सत्ता समिकरणबाट मुख्यमन्त्री बनेका माओवादी केन्द्रका महरालाई एमाले, जसपा, एकीकृत समाजवादी र स्वतन्त्र सांसद्ले साथ दिएका छन्।"
जिल्ला न्यायाधीशका लागि लिइने परीक्षामा न्यूनतम उत्तिर्ण अंक ४० प्रतिशत,"काठमाडौं : प्रतिनिधिसभाअन्तर्गतको कानुन, न्याय तथा मानव अधिकार समितिमा न्याय सेवा आयोगले जिल्ला न्यायाधीशका लागि लिइने परीक्षामा न्यूनतम उत्तीर्ण अंक ४० प्रतिशत कायम गर्ने सहमति भएको छ। आइतबार समितिमा केही नेपाल ऐनलाई संशोधन गर्न बनेको विधेयकमाथि भएको छलफलका क्रममा जिल्ला न्यायाधीशका लागि न्यूनतम ५० प्रतिशत अङ्क ल्याउनुपर्ने प्रावधानलाई संशोधन गर्दै ४० प्रतिशत कायम गर्ने सहमति भएको हो। यसअघिको प्रावधानमा धेरै अनुत्तीर्ण भएको हुँदा केही परिमार्जन गेर जानुपर्ने विषय सांसदहरुबीच एकमत रहेको हो। बैठकमा कानुन, न्याय तथा संसदीय ममिलामन्त्री पदम गिरीले विधेयकमा रहेका बिषयहरुमा गहन छलफल गरेर थप विषयमा निष्कर्षमा पुग्न सकिने बताए। उनले अरु निकाय र जिल्ला न्यायाधीशका लागि फरक फरक व्यवस्था गर्नुभन्दा पनि समान न्यूनतम उत्तीर्ण अङ्क ४० प्रतिशत कायम गर्ने नीति लिनुपर्ने बताए। बैठकमा अधिकांश सांसदहरुले जिल्ला न्यायाधीशको परिक्षामा एक जनामात्रै पास भएकाले फेल भएकालाई पनि न्यायाधीश बनाउनुपर्ने अवस्था आउन नदिन न्यूनतम उत्तीर्ण अङ्क ४० प्रतिशत कायम गर्नुपर्ने सुझाव दिएका थिए।"
वैदेशिक रोजगारमा जानेलाई एक घण्टाभित्रै श्रम स्वीकृति,"एक जना श्रमिकले सबै कागजात पूरा बुझाएको अवस्थामा दुई मिनेट ४४ सेकेण्डमा श्रम स्वीकृति पाउन सक्ने गरि काम गरेको र प्रविधिलाई मध्यनजर गर्दै एक घण्टा भित्र नै श्रम स्वीकृति प्रदान गरिने भनिएको उनको भनाई छ। काठमाडौं : वैदेशिक रोजगारीमा जाने श्रमिकलाई एक घण्टा भित्र नै श्रम स्वीकृति प्रदान गरिने भएको छ। वैदेशिक रोजगार कार्यालय ताहाचलले आइतबार काठमाडौंमा पत्रकार सम्मेलन गर्दै वैदेशिक रोजगारीमा जाने श्रमिकलाई एक घण्टा भित्र नै श्रम स्वीकृति प्रदान गर्न सफल भएको जनाएको छ। पत्रकार सम्मेलनमा श्रम, रोजगार तथा सामाजिक सुरक्षा मन्त्री डोलप्रसाद अर्यालले नयाँ सफ्टवेयरको प्रयोगबाट एक घण्टा भित्र नै श्रम स्वीकृति प्रदान हुने जानकारी दिए। उनले विभागमा हुने काम कारवाहीलाई एकलेयर प्रणालीबाट गर्न सक्ने गरि नीतिगत सुधार गरिएको बताए। एक जना श्रमिकले सबै कागजात पूरा बुझाएको अवस्थामा दुई मिनेट ४४ सेकेण्डमा श्रम स्वीकृति पाउन सक्ने गरि काम गरेको र प्रविधिलाई मध्यनजर गर्दै एक घण्टा भित्र नै श्रम स्वीकृति प्रदान गरिने भनिएको उनको भनाई छ। अर्यालले अब सबै कागजात अपलोड गरेको एक घण्टामा मोबाइलमा नै श्रम स्वीकृति प्राप्त गर्न सक्ने दाबी गरे। मन्त्री अर्यालले वैदेशिक रोजगार कार्यालयलाई थप सुधार गर्न अध्ययन भइरहेका जानकारी गराए।"
सरकारलाई संसदीय समितिको निर्देशन : तत्काल उपभोक्ता अदालत गठन गर्नू,"काठमाडौं : प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले उपभोक्ता अदालत गठन गर्न सरकारलाई निर्देशन दिएको छ। सिंहदरबारमा आइतबार बसेको समिति बैठकले उपभोक्ता अदालत गठनका लागि नियम, नियमावली मापदण्डहरु यसै आर्थिक वषभित्र तर्जुमा गरी उपभोक्ता अदालत गठन गर्न सरकारलाई निर्देशन दिएको हो। उपभोक्ता अदालतको गठनमा देखिएका समस्याका विषयमा आगामी बैठकमा कानुन मन्त्री र उद्योग मन्त्रीसँग थप छलफल गरिने समिति सभापति अव्दुल खानले जानकारी दिए। उनले उपभोक्ता अदालत गठन गर्न कानुनी अड्चन भए समितिलाई जानकारी गराउन पनि निर्देशन दिए। पभोक्ता संरक्षण ऐन, २०७५ को दफा ४१ मा उपभोक्ता अदालत गठन गर्ने व्यवस्था भएपनि हालसम्म गठन हुन सकेको छैन।"
जनप्रदर्शनलाई रोक्न सरकारले निषेधाज्ञा जारी गरे राप्रपाले प्रतिकार गर्छ : लिङ्देन,"लिङ्देनले आफ्नो पार्टीको प्रदर्शन शान्तिपूर्ण हुने भन्दै सुरक्षाको उचित प्रबन्ध गर्न सरकारको ध्यानाकर्षण गराए। काठमाडौं : राष्ट्रिय प्रजातन्त्र पार्टीले चैत्र २७ गतेको जनप्रदर्शनमा ५० हजारभन्दा बढीको सहभागिता हुने दाबी गरेको छ। जनप्रदर्शनको तयारीका बारेमा जानकारी दिन आइतबार पार्टी कार्यालय धुम्वाराहीमा पत्रकार सम्मेलन गर्दै राप्रपा अध्यक्ष राजेन्द्र लिङ्देनले प्रदर्शनको सबै तयारी पूरा भएको र ५० हजारभन्दा बढीको सहभागीता हुने दावी गरेका हुन्। उनले आफ्नो पार्टीको प्रदर्शन शान्तिपूर्ण हुने भन्दै सुरक्षाको उचित प्रबन्ध गर्न सरकारको ध्यानाकर्षण गराए। आफूहरुको प्रदर्शनलाई रोक्न सरकारले निषेधाज्ञा जारी गरे राप्रपाले त्यसको प्रतिकार गर्ने उनले बताए। पछिल्लो दिनमा विरोध प्रदर्शन गर्न पाउने अधिकारलाई कुण्ठित गर्न निषेधाज्ञा जारी गर्ने, लाठिचार्ज गर्ने काम भएको भन्दै उनले निन्दा र भत्र्सना गरे। उनले भृकुटीमण्डपबाट सुरु हुने जनप्रदर्शनले शहरका विभिन्न स्थानको परिक्रमा गरेर सभामा परिणत हुने जानकारी दिए। अध्यक्ष लिङ्देनले आफूहरुको एजेण्डमा सहमत जनाउनेहरुलाई पनि प्रदर्शनमा सहभागी हुन अपिल गरे। राप्रपाले विभिन्न माग राख्दै प्रधानमन्त्रीलाई ४० बुँदे मागपत्र समेत बुझाएको थियो। जसमा अभिभावकीय भूमिकामा संवैधानिक राजसंस्था हुनुपर्ने, सर्वधर्म समभाव, पूर्ण धार्मिक स्वतन्त्रतासहितको वैदिक सनातन धर्मसापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छलकपटपूर्ण धर्मान्तरणमा तत्काल रोक्नु्पर्ने, प्रदेश संरचनाको खारेजी र दुई तहको सरकार केन्द्र र अधिकारप्राप्त स्थानीय तह बनाउनुपर्ने लगाएतका रहेका छन्।"
राप्रपानिकट भूतपूर्व सैनिक संगठनको मार्चपास (तस्बिर),"काठमाडौं : राप्रपामा आवद्ध भूपू सैनिकले काठमाडौंमा मार्चपास गरेको छ। गणतन्त्र खारेजी र राजसंस्था पुन:स्थापनको मागसहित आइतबार दिँउसो राप्रपानिकट राष्ट्रिय प्रजातान्त्रिक भूतपूर्व सैनिक संगठनले काठमाडौंमा मार्चपास गरेको हो। भृकुटीमण्डपबाट सुरू भएको मार्चपासमा भूपू सैनिकहरूले १६ वर्षे पेन्सन सुनिश्चित गर, राष्ट्र निर्माताको सम्मान गर, राष्ट्रियता, सार्वभौमिकताको रक्षा गरिनुपर्ने, हिन्दू राष्ट्र र राजसंस्था पुन:स्थापना गर लगायतका प्लेकार्ड बोकेका थिए। नेपालको झण्डासमेत बोकेर भएको सद्भाव र्यालीमा राप्रपा अध्यक्ष राजेन्द्र लिङ्देन र अवकाशप्राप्त वरिष्ठ सैनिक अधिकारीहरू सहभागी भएका छन्। भृकुटीमण्डपबाट सुरु भएको र्याली सुन्धारा, रत्नपार्क, पुतलीसडक परिक्रमा गरेको थियो। यस अगाडि राप्रपाका अध्यक्ष लिङ्देनले सरकारलाई ४० बुँदे मागपत्र बुझाएर आन्दोलनको घोषणा गरेका थिए। राप्रपाले चैत २७ मा काठमाडौंमा बृहत जनप्रदर्शन गर्दैछ।"
"अझै शान्त भएन सुनसरी, सदरमुकाम इनरुवासहितका ५ पालिकामा थप कर्फ्यू","धरान : सुनसरीको हरिनगरा लगायतका आसपासका क्षेत्रमा तीनदिनदेखि भएको प्रदर्शन नरोकिएपछि सदरमुकाम इनरुवा लगायत पाँच पालिकामा आइतबारदेखि थप कर्फ्यू लगाइएको छ। सुनसरीका प्रमुख जिल्ला अधिकारी जयनारायण आचार्यले हरिनगरा गाउँपालिका र अन्य स्थानमा आंशिक रुपमा कर्फ्यू लगाइएको जानकारी दिए। हरिनगरा गाउँपालिकामा दर्जन बढीको संख्यामा रहेको समूहले स्थानीय जीवन मेहतालाई मरनासन्न हुनेगरी कुटपिट गरेपछि अशान्त बनेको छ। दुई समूहबीच भएको कुटपिटका कारण यहाँ सामाजिक सद्भाव भड्कन नदिन र जनताको जीउधनको सुरक्षाका लागि कर्फ्यू लगाइएको प्रमुख जिल्ला अधिकारी आचार्यले बताए। सिंगो हरिनगरा गाउँपालिका र देवानगन्जको वडा नम्बर १ र ७ मा अनिश्चितकालिन कर्फ्यू लगाइएको उनले बताए। सदरमुकाम इनरुवा नगरपालिका तथा कोशी, भोक्राहा नर्सिङ गाउँपालिका र देवानगन्जको १,३,४,५ र ६ नम्बर वडामा दिउँसो १ बजेदेखि ५ बजेसम्म कर्फ्यू लगाइएको छ। प्रशासनको निर्देशनलाई अवज्ञा गरिए स्थानीय प्रशासन ऎन २०२८ अनुसार कडा कारबाही गरिने प्रजिअ आचार्यले चेतावनी दिए। सुनसरीका प्रहरी प्रमुख एसपी बिपिन रेग्मीलेले जीवन मेहतालाइ कुटपिट गरिएको घटनामा ७ जनाविरुद्ध किटानी जाहेरी आएको बताए। उनले उक्त घटनामा संलग्न एक जनालाई पक्राउ गरिएको र अन्य ६ जनाको खोजी भइरहेको बताए। घटनाको सुनसरीका सबै राजनितिक दल र पाँचवटै पालिकाका जनप्रतिनिधिहरुले संयुक्त विज्ञप्ति निकालि घटनाको विरोध जनाउँदै दोषीलाई कार्बाहिको माग गरेका छन्।"
असंवैधानिक प्रक्रियाबाट मुख्यमन्त्री नियुक्ति नगर्न प्रदेश प्रमुखलाई कांग्रेसको आग्रह (पत्रसहित),"पोखरा : नेपाली कांग्रेस गण्डकीले असंवैधानिक प्रक्रियाबाट मुख्यमन्त्री नियुक्ति नगर्न भन्दै प्रदेश प्रमुखलाई अनुरोध गरेको छ । नेकपा एमाले संसदीय दलका नेता खगराज अधिकारीले दाबी गरेपछि नेपाली कांग्रेस संसदीय दलका नेता सुरेन्द्र पाण्डेले असंवैधानिक प्रक्रियाबाट मुख्यमन्त्री नियुक्ति नगर्न भन्दै प्रदेश प्रमुखलाई आग्रह गरेका हुन्। उनले गैर संविधानिक दावीका आधारमा मुख्यमन्त्री नियुक्त हुने काम रोक्न माग गरेका छन्। एमाले, माओवादी केन्द्र र एकजना स्वतन्त्र सांसदसमेतको समर्थनका आधारमा बहुमत पुगेको भनी अधिकारीले मुख्यमन्त्रीमा आइतबार दाबी गरेका छन् । गण्डकीमा एमालेका २२, माओवादीका ८ र स्वतन्त्र १ सांसद छन् । कांग्रेसका २७ र राप्रपाका २ सांसद छन् । माओवादीका एकजना भने सभामुख हुन् । अधिकारीले २२ सांसद, माओवादीका ८ सांसद र एक स्वतन्त्रको समर्थन रहेको दाबीपत्र प्रदेश प्रमुखलाई बुझाएका छन् । प्रदेश प्रमुख संवैधानिक जिम्मेवारीका साथ पदासिन रहेको र प्रदेश प्रमुख सबैको सम्मानित व्यक्तित्व रहे भएको व्यहोरा स्मरण गराइहनु नपर्ने उल्लेख गर्दै कांग्रेस गण्डकी संसदीय दलले प्रदेश प्रमुखलाई पत्र लेखेको छ । के छ पत्रमा ?"
सङ्घीय संसद् भवनको निर्माण सुस्त गतिमा भयो : सभामुख घिमिरे,काठमाडौं : प्रतिनिधिसभाका सभामुख देवराज घिमिरेले सिंहदरबारस्थित निर्माणाधीन सङ्घीय संसद् भवनको निर्माण सुस्त गतिमा भएको भन्दै असन्तुष्टि जनाएका छन्। आइतबार निर्माणाधीन सङ्घीय संसद् भवनको अवलोकन गर्दै सभामुख घिमिरेले तोकिएको समयमा निर्माण नभएको भन्दै असन्तुष्टि जनाएका हुन् । उनले सरकारको प्राथमिकतामा परेको आयोजना छिटो बनोस् भन्ने चाहना रहेको बताए। उनले निर्माणाधीन सङ्घीय संसद् भवन कहिले बन्छ भन्दा पनि आशा गर्ने ठाँउमात्रै रहेको जिकिर गरे। सभामुख घिमिरले संसद भवन निर्माणमा देखिएका समस्या र अप्ठेराहरुलाई समाधान गर्न आफूले पहल गर्ने बताए। एक वर्षपछि अनुगमनमा आउँदा यसअघि जुन गतिमा निर्माण हुनुपर्ने हो त्यसको ५० प्रतिशतमात्रै काम भएको देखिएको उनको भनाई छ। तत्कालीन प्रधानमन्त्री केपी शर्मा ओलीले २०७६ असोज १ गते सिंहदरबारस्थित पुतली बगैँचामा नयाँ संसद् भवन निर्माणको शिलान्यास गरेका थिए । तीन वर्षमा निर्माण सक्ने लक्ष्य अनुसार काम सुरु गरेपनि समयमा नै सम्पन्न नभएका कारण पटक पटक म्याद थप गरिदै आएको छ । १५१ रोपनी जग्गामा संघीय संसद्का १२ वटा भवन निर्माण गरिएको छ ।
बीमा कार्यक्रमलाई राष्ट्रिय गौरवका रूपमा विकास गर्न सकिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले बीमा कार्यक्रमलाई राष्ट्रिय गौरवको कार्यक्रमका रूपमा विकास गर्न सकिने बताएका छन्। आठौँ स्वास्थ्य बीमा दिवसका अवसरमा आज आयोजित कार्यक्रमलाई सम्बोधन गर्दै प्रधानन्त्री प्रचण्डले स्वास्थ्य बीमा कार्यक्रमको सम्भावनालाई दृष्टिगत गर्दै आवश्यक अध्ययनका आधारमा यथोचित निष्कर्षमा पुगिने बताएका हुन्। उनले बीमा रकमलाई बढोत्तरी गरी स्वास्थ्य कार्यक्रममा आकर्षण एवं प्रभावकारिता बढाउन सरकार प्रतिबद्ध रहेको उल्लेख गरे। उनले स्वास्थ्य बीमा कार्यक्रमलाई प्रभावकारी तुल्याएर अझ सेवामैत्री तुल्याउनका लागि भुक्तान व्यवस्थालाई सरल बनाउन सुझाव दिए। उनले स्वास्थ्य बीमा बोर्डले लागू गरेको सहभुक्तानीको व्यवस्थालाई सेवामैत्री बनाउनुपर्नेमा जोड दिए। यस कार्यक्रममा आकर्षण बढाउन राज्य र सेवाप्रदायक निकायबाट लिनुपर्ने महत्त्वपूर्ण कार्यभारहरूलाई पूरा गर्नुपर्नेमा जोड दिँदै प्रधानमन्त्री प्रचण्डले बीमितले सेवा लिने प्रक्रिया सरल बनाउने,सेवाको गुणस्तर कायम गर्ने, सेवाप्रदायक संस्थाहरूलाई अझ सेवामैत्री बनाउनेलगायतका विषयमालाई ध्यान निर्देशन दिए। उनले सुशासन तथा वित्तीय अनुशासन कायम राख्ने र स्वास्थ्य बीमा कार्यक्रमबारे प्रभावकारी साक्षरता अभियान सञ्चालन गर्नुपर्नेमा जोड दिए। नेपाल सरकारले उच्च प्राथमिकतामा राखी सबै स्वास्थ्य सुरक्षाका कार्यक्रमहरूलाई एकद्वार प्रणालीबाट सञ्चालन गर्ने एवं सङ्घीय सरकार, प्रदेश सरकार र स्थानीय सरकारबाट प्रदान गरिने सेवा तथा सिफारिसहरूमा स्वास्थ्य बीमा कार्ड अनिवार्य गर्नेजस्ता महत्त्वपूर्ण नीतिगत सुधारहरूबाट स्वास्थ्य बीमा कार्यक्रमको मात्रा र गुणस्तरमा विकास हुने अपेक्षा गरिएको बताए।"
निर्वाचनको मिति कानुनमै उल्लेख हुनुपर्छ : गृहमन्त्री लामिछाने,"काठमाडौं : उपप्रधानमन्त्री तथा गृहमन्त्री रवि लामिछानेले निर्वाचनसम्बन्धी विधेयक तत्काल संसद्मा पेस गर्ने बताएका छन् । आइतबार निर्वाचन आयोगका पदाधिकारीहरूसँगको अन्तर्क्रियामा लामिछानेले राजनीतिक दलसम्बन्धी विधेयक र निर्वाचन आयोगसम्बन्धी विधेयक तत्काल संसद्मा पेस गर्ने बताएका हुन् । गृहमन्त्री लामिछानेले निर्वाचनको मिति कानूनमै उल्लेख हुनुपर्नेमा जोड दिए। उनले सही निर्वाचन कानूनले मात्रै सही नीति र नेतृत्व स्थापित गर्ने भएकाले प्रस्तावित कानूनले निर्वाचन र राजनीतिक दल सम्बन्ध विकृति नियन्त्रणमा सहयोग गर्ने विश्वास व्यक्त गरे। रास्वपा सभापति समेत रहेका लामिछानेले दलीय स्वार्थका हिसाबले तत्काल चित्त नबुझे पनि नागरिकका अपेक्षा सम्बोधन र मुलुकको भविष्यका लागि आयोगले प्रस्ताव गरेका विषयले कानूनमा समावेश हुनुपर्ने धारणा राखे। उनले राजनीतिक दल र निर्वाचनसँग सम्बन्धित खराब व्यवस्था संशोधन नगरे विद्यमान विकृतिको अन्त्य नहुने धारणा राखे। उनले विदेशमा रहेकालाई मताधिकार दिनु भन्ने सर्वोच्च अदालतको आदेश कार्यान्वयन गर्न नसकिएकोप्रति चासो राखे। उम्मेदवारको प्राइमरी इलेक्सन, अर्लि भोटिङ, मौन अवधिमा हुने अधिक चलखेल, आउँदा चुनावमा आर्टिफिसियल इन्टिलिजेन्स् (एआई)ले दिन चुनौतिबारे पर्याप्त बहस चलाउन आयोगलाई आग्रह गरे। दल फुटाउने विषय कानूनमै उल्लेख हुनु दुर्भाग्य भएको टिप्पणी गर्दै लामिछानेले एउटै दलको नाम (कोष्टमा अनेकथरी लेखेर) प्रयोग गर्ने प्रचलन, गठबन्धनका नाममा दलका कार्यकर्ताले समेत इच्छाएको ठाउँमा मत दिन नसक्ने परिस्थितिको निरन्तरताले झनै विकृति ल्याउने धारणा राखे। राष्ट्रपति पुरुष हुँदा उपराष्ट्रपति महिला बनाउन दलहरुले (रवा) मा गरेको अपव्याख्याले लगत नजिर स्थापित भएकोउनको भनाई छ। प्रमुख निर्वाचन आयुक्त दीनेशकुमार थपलियाले इलाम र बझाङको उपनिर्वाचन तयारी, निर्वाचन आयोगका नियमित कामकारबाही, निर्वाचन प्रणालीबारे नीति अनुसन्धान प्रतिष्ठानको प्रतिवेदनको निश्कर्ष, निर्वाचन व्यवस्थापन र राजनीतिक दलसम्बन्धी ऐन२०७३ (संशोधन) विधेयकको मस्यौदा र निर्वाचन व्यवस्थापनसँग सम्बन्धित सवालबारे जानकारी गराएका थिए। एउटा निर्वाचनमा पराजित भएकाले सोही कार्यकालमा अर्कोमा भाग लिन नपाउने प्रमुख आयुक्त थपलियाले निर्वाचन व्यवस्थापन विधेयकतर्फ एउटा निर्वाचनमा पराजित भएकाले सोही कार्यकालमा अर्कोमा भाग लिन नपाउने, स्थानीय तहका लागि दुईवटा मतपत्र र वडास्तरको गणना मतदान केन्द्रमै गर्ने, अग्रिम मतदानको प्रबन्ध, एउटा दल नत्यागी अर्को दलबाट उम्मेदवार हुन नपाउने, विदेशमा रहेकाको नामावली दर्ता, निर्वाचनका दिन सार्वजनिक यातायातको सञ्चालनजस्ता विषय समेटिएको जानकारी दिए। उनले भने, राजनीतिक दल सम्बन्धी ऐनको संशोधनमा दल दर्ताका लागि आवेदन दिने ५ सय जनाको आयोगले विस्तृत अध्ययन गरेर मात्रै दल दर्ता गर्ने, दल दर्ताका लागि शुल्क लिने, पाँच वर्षमा नवीकरण गर्नुपर्ने, दलको विधानअनुसार बनाइने नियमावली पनि आयोगमा बुझाउनु पर्ने, दलको पदाधिकारी संख्या कानुनमै उललैख गर्ने, स्वतन्त्र निर्वाचत जनप्रतिनिधि कार्यकाल भर कुनै दलमा प्रवेश गर्न नपाउने, खारेज भएका दलका पदाधिकारीसंस्थापक सदस्य पाँच वर्षसम्म अर्को दलमा आवद्ध हुन नपाउने, राष्ट्रिय मान्यता प्राप्त दलले दिनुपर्ने उम्मेदवारी प्रतिशत निर्धारण गर्नेजस्ता विषय समावेश गरिएको छप्रमुख आयुक्त थपलियाले भने।"
गण्डकीको मुख्यमन्त्रीमा एमाले नेता खगराज अधिकारीको दाबी पेस,"पोखरा : गण्डकीको मुख्यमन्त्रीमा नेकपा एमाले संसदीय दलका नेता खगराज अधिकारीले दाबी पेस गरेका छन्। उनले आइतबार बिहान प्रदेश प्रमुख डिल्लीराज भट्टसमक्ष उक्त दाबीपत्र पेस गरेका हुन्। उनले एमाले,माओवादी र नेकपा एसको समर्थन आफूलाई रहेको दाबी गरेका छन्। गण्डकीमा एमालेका २२, माओवादीका ८ (सभामुखसहित) र नेकपा एसका १ सांसद छन्। नेकपा एसका राजीव गुरुङ, माओवादी संसदीय दलका नेता हरिबहादुर चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। यसअघि मुख्यमन्त्री कांग्रेस नेता सुरेन्द्रराज पाण्डेले चैत २१ गते राजीनामा गरेका थिए। सोही दिन प्रदेश प्रमुख भट्टले संविधानको धारा १६८ को उपधारा २ बमोजिमको सरकार गठन गर्न २ वा २ भन्दा बढी दलको बहुमतसहित मुख्यमन्त्रीमा दाबीका लागि आह्वान गरेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपका २ र नेकपा एसका १ सांसद छन्। माओवादीले पाण्डे सरकारबाट समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए।"
देश बनाउँछु भन्नेहरूले सुन बोक्न थालेपछि मुलुक कसरी बन्छ ?,"बुटवल : नेपाली कांग्रेसका केन्द्रीय सदस्य एवं गुल्मी क्षेत्र नम्बर १ का प्रतिनिधिसभा सदस्य डाचन्द्र भण्डारीले देश बनाउँछु भनेर हिँडेका मुलुकका नेताहरूले आफ्ना छोराहरूलाई सुन बोकाउन सिकाएको टिप्पणी गरेका छन्। शनिबार होटल तथा रेष्टुरेण्ट व्यवसायी संघ रूपन्देहीको २३औं वार्षिक साधारणसभालाई सम्बोधन गर्दै भण्डारीले देशका १२ जना नेताहरूकै कारण मुलुक आर्थिक रूपमा तहसनहस बनिरहेको उल्लेख गरे। सत्तामा हुँदा जनताको काम गर्लान भनेको सन्तानलाई सुन तस्करी गर्न सिकाउँछन्, भण्डारीले भने, यस्ता नेताहरूबाट देश बन्छ भनेर कहिलेसम्म कुरिरहने ? ३४ वर्षदेखि एउटै अनुहारलाई भोट हालेर जिताइरेका नेपाली जनताहरूले अब विवेकपूर्ण निर्णय गर्न समेत सेचत गराए। जसले घूस खाँदैन् उसलाई छान्नुस् त मुलुक दुई दिनमा बन्छ, उनले भने, नेताको दास बनेर देश बन्छ भन्नु कल्पना मात्र हुनेछ। अदूरदर्शी नेतृत्वका कारण अर्बौ रुपैयाँ ऋण लिएर बनाएका गौतमबुद्ध अन्तर्राष्ट्रिय विमानस्थल र पोखरा विमानस्थल अलपत्र पर्नुले निजी क्षेत्रलाई निरुत्साहित बनाएको भण्डारीले सुनाए। नचलाउने भए यतिका धेरै खर्च गरेर किन एयरपोर्ट बनाउनु ?, भण्डारीले प्रश्न गर्दै भने, एयरपोर्टका ठाउँमा सुनवलदेखि पोखरासम्म पाँच लेनको सडक बनाएको भए करोडौं भारतीय पर्यटकहरूलाई भिœयाउन सकिन्थ्यो। तर, कमिसनको लोभमा विकेका नेताहरूले जनतालाई घात गरे।"
"गण्डकी प्रदेशका मुख्यमन्त्री अधिकारीले लिए सपथ, चुमान र मनाङे बने मन्त्री","पोखरा : गण्डकी प्रदेशमा नवनियुक्त मुख्यमन्त्री खगराज अधिकारीले पद तथा गोपनीयताको शपथ लिएका छन् । आइतबार प्रदेश प्रमुख डिल्लीराज भट्टले अधिकारीलाई मुख्यमन्त्री पदको सपथ ग्रहण गराएका हुन्। मुख्यमन्त्रीमा अधिकारीलाई सपथ ग्रहण गराएसँगै नेकपा एसका राजीव गुरुङ(दीपक मनाङे) र माओवादी संसदीय दलका नेता हरिबहादुर चुमानले पनि विनाविभागिय मन्त्रीको रुपमा सपथ ग्रहण गरेका छन्। प्रदेश प्रमुख भट्टले आइतबार दिउँसो संविधानको धारा १६८ (२) बमोजिम २ वा २ भन्दा बढी दलको समर्थनमा अधिकारीलाई मुख्यमन्त्री नियुक्त गरेका थिए। अधिकारीले एमाले,माओवादी र नेकपा एसको समर्थन आफूलाई रहेको भन्दै दाबी पेस गरेका थिए। गण्डकीमा एमालेका २२,माओवादीका ८ र नेकपा एसका १ सांसद छन्। नेकपा एसका गुरुङ, माओवादी संसदीय दलका नेता चुमान अधिकारीलाई आफूहरुको समर्थन रहेको हस्ताक्षरसहित प्रदेश प्रमुखसमक्ष पुगेका थिए। गण्डकीमा कांग्रेसका २७, एमालेका २२, माओवादी ८ (सभामुखसहित), राप्रपाका २ र नेकपा एसका १ सांसद छन्। माओवादीले पाण्डे सरकारलाई दिएको समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने थियो। तर त्यो सम्भावना नदेखेर मुख्यमन्त्री पाण्डेले राजीनामा गरेका थिए।"
गृहमन्त्रीविरुद्ध नेविसंघको प्रदर्शन,"काठमाडौं : नेपाली कांग्रेसको विद्यार्थी संगठन नेपाल विद्यार्थी संघ(नेविसंघ)ले सहकारी प्रकरणमा गृहमन्त्रीमाथि अनुसन्धान गर्नुपर्ने माग राख्दै सिंहदरबार दक्षिण गेटअगाडि प्रदर्शन गरेको छ । भ्रष्टाचार नियन्त्रणका लागि सरकारले कुनै कदम चाल्न नसकेको, सहकारी प्रकरणमा गृहमन्त्रीमाथि अनुसन्धान गर्नुपर्ने भन्दै उनीहरुले नारा लगाएका थिए। जनताको संविधान कार्यान्वयन गर्नुपर्ने, नागरिकको उपचार राज्यले गर्नुपर्ने, निशुल्क शिक्षाको व्यवस्था गर्नुपर्ने लगाएतका माग राख्दै नेविसंघले प्रदर्शन गरेको थियो। सिंहदरबार क्षेत्रमा प्रदर्शन भएपछि प्रहरीले उक्त प्रदर्शनमा हस्तक्षेप गरेको थियो । सो क्रममा केही विद्यार्थीहरुलाई प्रहरीले नियन्त्रणमा लिएको थियो ।"
"नवनियुक्त १० जिल्ला न्यायाधीशको पदस्थापन, कोकहाँ ?","काठमाडौं : न्यायपरिषद्ले नवनियुक्त १० जिल्ला न्यायाधीशहरूको पदस्थापन गरेको छ। न्यायपरिषद्ले आइतबार अर्जुनप्रसाद कोइराला, नरेन्द्रबहादुर बुढा, जीवनकुमार भण्डारी, मुकुन्द आचार्य, विमला रेग्मी, पुष्पराज पाण्डे, शिवबहादुर थापा, महेन्द्र बहादुर कार्की, दीपक घिमिरे र फणेश्वरी घिमिरेलाई पदस्थापन गरेको हो। पहिलो नम्बरमा सिफारिस भएका कोइरालालाई जिल्ला अदालत धनुषामा , बुढालाई जिल्ला अदालत बारा, भण्डारीलाई जिल्ला अदालत सर्लाही, आचार्य जिल्ला अदालत पर्सा, रेग्मी जिल्ला अदालत रौतहटमा पदस्थापन गरिएको छ। त्यसैगरी पाण्डेलाई जिल्ला अदालत सिराहा, थापालाई जिल्ला अदालत कपिलवस्तु,कार्कीलाई काठमाडौं जिल्ला अदालत, दीपकलाई बाँके जिल्ला अदालत र फणेश्वरीलाई महोत्तरी जिल्ला अदालतमा पदस्थापन गरिएको छ। गत चैत्र २२ गते बसेको परिषद्को बैठकले जिल्ला न्यायाधीशहरुलाई नियुक्तिका लागि सिफारिस गरेको थियो।"
उम्मेदवारविरुद्ध आज उजुरी दिन सकिने,काठमाडौं : प्रतिनिधि सभा सदस्यका लागि इलाम२ र प्रदेश सभा सदस्यका लागि बझाङ क्षेत्र नम्बर १ (१) मा उम्मेदवारी दर्ता गराएकाविरुद्ध आज उजुरी दिन पाइने भएको छ। निर्वाचन आयोगका अनुसार उम्मेदवारविरुद्ध कुनै उजुरी वा गुनासो भए सम्बन्धित निर्वाचन अधिकृतको कार्यालयमा कार्यालय समयभित्र आज दिउँसो ३ बजेसम्म उजुरी दिन सकिने छ। उजुरी परेको खण्डमा जाँचबुझ गरी २६ गते बेलुका ५ बजेपश्चात उम्मेदवारको अन्तिम नामावली निर्वाचन अधिकृतको कार्यालयमा प्रकाशन हुने छ। यसैगरी २७ गते उम्मेदवारी फिर्ता लिने र सोही दिन उम्मेदवारहरुको अन्तिम नामावली प्रकाशित गरी चुनाव चिह्न वितरण गर्ने आयोगको कार्यतालिका छ। वैशाख १५ गते बिहान ७ बजेदेखि साँझ ५ बजेसम्म मतदान हुने आयोगको जानकारी दिएको छ। इलाम२ बाट निर्वाचित प्रतिनिधि सभा सदस्य सुवासचन्द्र नेम्वाङ र बझाङ १ (१) बाट निर्वाचित प्रदेश सभा सदस्य पृथ्वीबहादुर सिंहको निधन भएपछि दुवै क्षेत्रमा एकै दिन उपनिर्वाचन हुन लागेको हो। निर्वाचन आयोगले दिएको जानकारी अनुसार इलाम २ मा १२ राजनीतिक दलबाट १२ जना र ८ जना स्वतन्त्र गरी जम्मा २० जनाले र बझाङ क्षेत्र नम्बर १ (१)मा १२ राजनीतिक दलबाट १२ जनाको मनोनयन दर्ता भएको छ।
"राजनीतिक अस्थिरता, सत्तामुखी बने प्रदेशसत्ता","संघीयताको मूल मर्म हो जनतालाई घर दैलोमै छिटोछरितो र सर्वसुलभ सेवा दिने। अर्थात्, केन्द्रीकृत राज्य सत्तालाई जनताको घर छेउ पुर्याउने। तर, संघीयताको मर्मअनुसार प्रदेश सरकार सञ्चालन हुन सकेनन्। जनतालाई सेवा दिनेभन्दा कुर्सी कसरी हडप्ने र कसरी जोगाउने भन्नेमा दलीय छिनाछप्टी चलिरहेको छ। केन्द्र सरकारमा राजनीतिक उथलपुथल भयो कि, प्रदेश सरकारका जग हल्लिन थाल्छन्। जसका कारण प्रदेश सरकार अस्थिर छन्। संघीयता लागू भएको ६ वर्षमै अधिकांश प्रदेशले ६ भन्दा बढी सरकार पाइसके। सत्ताका फोहोरी खेलले जनताले पाउनुपर्ने सेवा र सुविधा ठप्प छन्। प्रदेश सरकारको मुख्य ध्यान नै सत्ता केन्द्रित हुँदै गएको छ। त्यसैकारण, संघीयतामाथि नै प्रश्न उठ्न थालेका छन्। अस्थिरतामा कोशी अघि प्रदेश स्थापना भएको छ वर्ष भयो। कोशीमा ७ सरकार गठन भए। एमालेका हिक्मत कार्की दुईपटक मुख्यमन्त्री बने। अन्य पाँच जना एकएकपटक मुख्यमन्त्री बने। हाल केदार कार्की मुख्यमन्त्री छन्। कोशी प्रदेश सरकारको सत्ता सधैं अस्थिर छ। केन्द्रमा सत्ता परिवर्तन हुनेबित्तिकै प्रदेश सरकारको आयु अनिश्चित हुन्छ। एमालेका शेरधन राई पहिलो मुख्यमन्त्री बने, ०७४ फागुन ३ गते। तत्कालीन समयमा एमाले र माओवादीबीच पार्टी एकीकरण भयो। राईको पक्षमा प्रष्ट बहुमत थियो। चार वर्ष मुख्यमन्त्रीको जिम्मेवारी सम्हाले। त्यसपछि नेकपा विभाजित भयो, एमालेका भीमप्रसाद आचार्य दुई महिना मुख्यमन्त्री बने। अदालतको फैसलाले नेकपालाई पुरानै पार्टीमा फर्कायो। त्यसको प्रत्यक्ष असर एमालेमा देखियो। एमाले विभाजन भयो। नेकपा एकीकृत समाजवादी गठन भयो। तत्कालीन माओवादी केन्द्र र कांग्रेसको समर्थनमा एकीकृत समाजवादीका राजेन्द्रकुमार राई मुख्यमन्त्री बने। उनले ०७८ कात्तिक १६ देखि ०७९ पुस २५ गतेसम्म मुख्यमन्त्रीको जिम्मेवारी सम्हाले। प्रदेश सरकारको पहिलो कार्यकालमा ३ जना मुख्यमन्त्री बने। दोस्रो कार्यकालको सुरुवातमा एमाले, माओवादी केन्द्र र नेकपा एस सहितको गठबन्धन बन्यो। एमालेका हिक्मत कार्की मुख्यमन्त्री बने। उनको कार्यकाल धेरै दिनसम्म लम्बिएन। गठबन्धनको धार परिवर्तन गरेसँगै कोशी प्रदेश सरकार पनि ढल्यो। हिक्मत कार्की दुईपटक मुख्यमन्त्री बने। ०७९ पुस २५ देखि ०८० असार २० गतेसम्म पहिलो र सोही वर्ष भदौ २२ देखि असोज २७ सम्म मुख्यमन्त्री बने। त्यसपछि कांग्रेसका उद्धव थापा दुई पटक मुख्यमन्त्री बने। पहिलोपटक मुख्यमन्त्री बनेको बेला सर्वोच्च अदालतको फैसलाले सरकार ढल्यो। त्यसपछि पुनः गठबन्धनले प्रस्तुत गरेको सांसदहरूको हस्ताक्षरका आधारमा प्रदेश प्रमुखले उनलाई मुख्यमन्त्रीमा नियुक्ति गरे। बहुमत पुर्याउन तत्कालीन सभामुख बाबुराम गौतमले समेत राजीनामा दिनुपरेको थियो। अदालतले सातदिनभित्र प्रदेशसभाको बहुमत प्राप्त गर्ने सक्ने प्रदेशसभा सदस्यलाई मुख्यमन्त्री पदमा नियुक्त गर्न आदेश दिएको थियो। त्यसपछि विद्रोह गर्दै नेपाली कांग्रेसका केदार कार्की एमालेका सांसदहरूको समर्थनमा मुख्यमन्त्री नियुक्त भए। मधेसमा मुख्यमन्त्री स्थिर, मन्त्रिमण्डल फेरबदल अरू प्रदेशभन्दा मधेस प्रदेश सरकार स्थिर नै छ। ०७४ को निर्वाचनपछि तत्कालीन संघीय समाजवादी र तत्कालीन राजपाले सरकार चलाए। लालबाबु राउतले पाँचै वर्ष मुख्यमन्त्री बन्ने मौका पाए। तर, त्यतिबेलाको मन्त्रिपरिषद्मा भने स्थिरता हुँदै भएन। मुख्यमन्त्री राउतले ०७४ फागुन १६ गते ४ मन्त्री र ३ राज्यमन्त्रीलाई मन्त्रिमण्डलमा सहभागी गराए। त्यसको ५ महिनापछि दोस्रोपटक मन्त्रिपरिषद् विस्तार गरे। ०७५ साउन ९ मा ३ जना राज्यमन्त्री थपिए। त्यसको केही महिनामै तत्कालीन राजपा र तत्कालीन संघीय समाजवादी पार्टीबीच पार्टी एकता भएर जनता समाजवादी पार्टी (जसपा) नेपालको उदय भयो। जसपा नेपाल विभाजित भएपछि मुख्यमन्त्री राउतले तत्कालीन राजपा नेपालबाट मन्त्री रहेका जितेन्द्र सोनल, राज्यमन्त्रीत्रय सुरेशकुमार मण्डल, अभिराम शर्मा र डिम्पल झालाई ०७८ जेठ २३ गते बर्खास्त गरे। सरकार टिकाउन कांग्रेस, माओवादी केन्द्र र एकीकृत समाजवादीलाई सरकारमा सहभागी गराए। प्रदेशसभाको दोस्रो निर्वाचनपछि ०७९ पुस २९ गते सरोजकुमार यादव नेतृत्वमा प्रदेश सरकारको गठन भयो। एमाले संसदीय दलका नेता सरोजकुमार यादव, जनता समाजवादी पार्टीका सञ्जय यादव र जनमत पार्टीका वसन्त कुशवाहाले मन्त्री पदको शपथ लिए। एमालेलाई भौतिक पूर्वाधार तथा विकास मन्त्रालय, जसपालाई अर्थ मन्त्रालय र कुशवाहालाई कृषि मन्त्रालयको जिम्मेवारी दिइएको थियो। तर, डेढ वर्षे कार्यकालमा अर्थ मन्त्रालयमा सञ्जय यादवबाहेक अन्य सबै मन्त्रालय पटकपटक फेरबदल भइसकेका छन्। बागमतीमा छैटौं सरकार, ६२ मन्त्री बागमती प्रदेशमा हालसम्म ६ सरकार बने। ६२ जनाले मन्त्री बन्ने अवसर पाए। प्रदेशसभाको दोस्रो निर्वाचनपछि माओवादी केन्द्रका शालिकराम जम्कट्टेल निरन्तर मुख्यमन्त्री छन्। तर, केन्द्रमा हुने सत्ता फेरवदलसँगै जम्कट्टेलले पटकपटक विश्वासको मत लिइरहनु परेको छ। बागमती प्रदेशको पहिलो मुख्यमन्त्री हुन् डोरमणि पौडेल। ०७४ माघ २८ गते उनी नियुक्त भएका थिए। तत्कालीन नेकपाबाट मुख्यमन्त्री बनेका उनले पहिलो पटक सात सदस्यीय मन्त्रिपरिषद् गठन गरे। नेकपा विभाजनपछि माओवादी केन्द्रले सरकारलाई दिएको समर्थन फिर्ता लियो। लगत्तै मुख्यमन्त्री पौडेलले नेकपा एमालेबाट पाँच जना मन्त्री थपे। हालसम्म प्रदेश सरकारको सबैभन्दा लामो कार्यकाल साढे तीन वर्ष उनलै नेतृत्व गरे। नेकपा विभाजनपछि भने लामो समय उनी सत्तामा रहन सकेनन्। एमालेबाट माधव नेपालले विद्रोह गरेर नयाँ पार्टी निर्माण गरेपछि एमालेभित्र सन्तुलन मिलाउन उनले अष्टलक्ष्मी शाक्यलाई सत्ता छाड्नुपर्यो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य ०७८ भदौ २ गते मुख्यमन्त्री बनिन्। पहिलो महिला मुख्यमन्त्री हुने अवसर पाएकी शाक्यले विश्वासको मत लिन भने सकिनन्। ७१ दिनमै सरकार ढल्यो। शाक्यले आठ जना मन्त्री र चार जनालाई राज्यमन्त्री बनाएकी थिइन्। एमालेबाट अलग भएर सात जना प्रदेशसभा सदस्य एकीकृत समाजवादीमा आबद्ध भएपछि उनको सत्ता संकटमा परेको थियो। शाक्यले विश्वासको मत लिन नसकेपछि ०७८ कात्तिक ११ गते एकीकृत समाजवादीका राजेन्द्र पाण्डेको नेतृत्वमा नयाँ सरकार बन्यो। सत्ता समीकरण मिलाउन उनले हालसम्मकै ठूलो १८ सदस्यीय मन्त्रिपरिषद् गठन गर्नुपर्यो। माओवादी केन्द्र र कांग्रेसलाई साथमा लिएर उनले सरकार बनाएका थिए। उनले एक वर्ष दुई महिनाको कार्यकालमा १३ जना मन्त्री र चार जना राज्यमन्त्री बनाए। प्रदेशसभाको दोस्रो निर्वाचनपछि माओवादी केन्द्रका शालिकराम जम्कट्टेल मुख्यमन्त्री बने। एमाले, माओवादी केन्द्र, राप्रपा, एकीकृत समाजवादी र हाम्रो नेपाली पार्टीका ७० प्रदेशसभा सदस्यको समर्थनमा ०७९ पुस २५ गते उनी मुख्यमन्त्री बनेका थिए। उनले ११ सदस्यीय मन्त्रिपरिषद् बनाए। तर, यो समीकरण लामो समय टिकेन। संघीय सरकारमा माओवादीले एमालेसँग सहकार्य तोडेर कांग्रेससँग सहकार्य गरेपछि एमाले र राप्रपाका सात जना मन्त्रीले ०७९ फागुन १३ गते राजीनामा दिए। संघ सरकारमा समीकरण परिवर्तनसँगै जम्कट्टेलले दोस्रोपटक ०७९ चैत १० गते विश्वासको मत लिए। उनलाई कांग्रेस र एकीकृत समाजवादीले विश्वासको मत दिए। दोस्रोपटक विश्वासको मत लिएपछि सात जना मन्त्री थपेर मन्त्रिपरिषद्को संख्या १२ पुर्याए। आफैंले १४ बाट ११ मा झारेको मन्त्रालयको संख्या कांग्रेसभित्रको समीकरण मिलाउन उनले एकवटा थपेर १२ पुर्याउनुपर्यो। दोस्रोपटक विश्वासको मत लिएको ११ महिनापछि पुनः संघीय सरकारमा सत्ता समीकरण परिवर्तन भयो। कांग्रेसका ६ जना मन्त्रीले राजीनामा दिए। उनले चैत १९ गते पुनः विश्वासको मत लिए। एमाले, माओवादी केन्द्र, एकीकृत समाजवादी र हाम्रो नेपाली पार्टीको समर्थन छ। गण्डकीमा ६ वर्षमा ५ सरकार गण्डकी प्रदेशमा ०७४ सालयता ६ वर्षमा ५ सरकार फेरिए। छंैटौ सरकारको प्रक्रिया अघि बढिसकेको छ। यो अवधिमा ४ जना मुख्यमन्त्री भए। संस्थापक मुख्यमन्त्री तथा एमाले नेता पृथ्वीसुब्बा गुरुङले २ पटक सरकारको नेतृत्व गरे। त्यसपछि कांग्रेसका कृष्णचन्द्र नेपाली पोखरेल, एमालेका खगराज अधिकारी र कांग्रेसका सुरेन्द्रराज पाण्डे मुख्यमन्त्री बने। केन्द्रमा गठबन्धन फेरबदलसँगै गण्डकीमा नयाँ सरकार गठन हुँंदै छ। सरकारको आयु सामान्यतयाः ५ वर्ष मानिन्छ। मुख्यमन्त्री ५ वर्षका लागि चुनिन्छ। तर, गण्डकीमा एकैजनाले पनि त्यो अवसर पाएनन्। संस्थापक मुख्यमन्त्री गुरुङलाई ६० सदस्यीय गण्डकी प्रदेशसभाका दुईतिहाइ अर्थात् ४० भन्दा बढी सांसदको समर्थन थियो। यसै पनि उनको पार्टी एमाले प्रदेशसभामा सबैभन्दा ठूलो दल थियो। उनको पालामा माओवादी सत्तामा मात्रै गएन। एमाले र माओवादी एकीकरण पनि भए, नेकपा (नेकपा) बन्यो। अर्काे वामपन्थी पार्टी राष्ट्रिय जनमोर्चाले सरकारमा नगई समर्थन गर्यो। २ सांसद भएको जनता समाजवादी पार्टी पनि सरकारमै थियो। तर गुरुङको पार्टी नेकपा (नेकपा) फुट्यो। पार्टी फुटेपछि एमाले एक्लियो र गुरुङले सत्ता छाड्नुपर्यो। माओवादी टुक्रिएर समर्थन फिर्ता लिएपछि राजमो र जसपा पनि एमालेसँगको साझेदारी तोडेर कांग्रेससँग मिलेका थिए। त्यसपछि ०७७ वैशाख २६ गते मुख्यमन्त्रीबाट गुरुङले राजीनामा गरे। फेरि संसदको ठूलो दलको नेताको हैसियतमा उनले अर्काे सरकार बनाए। तर, विश्वासको मत पाउन नसकेपछि त्यो दोस्रो सरकार पनि टिकेन। प्रदेशसभाको पहिलो कार्यकालका ३ वर्ष केही महिना गुरुङ र त्यसपछि कांग्रेसका कृष्णचन्द्र नेपाली पोखरेल गण्डकीको मुख्यमन्त्री बने। संस्थापक मुख्यमन्त्री गुरुङले ७ सदस्यीय र अन्तिममा आएर ८ सदस्यीय मन्त्रिपरिषद् बनाएका थिए। तर, पोखरेलले भने १२ सदस्यको जम्बो मन्त्रिपरिषद् बनाएका थिए। त्यो सरकारमा भएको अस्थिरताको उपज थियो। कांग्रेस नेता पोखरेलले प्रदेशसभाको कार्यकालसम्म मुख्यमन्त्री चलाएर र अर्काे निर्वाचनपछि नयाँ सरकार बन्ने भएपछि कुर्ची छोड्नुपर्यो। २०७९ मंसिरको प्रदेशसभा निर्वाचनपछि एमालेका खगराज अधिकारी पुस २५ गते मुख्यमन्त्री बनेका थिए। तर, सत्ता गठबन्धनमा फुट आएपछि साझेदार दल माओवादीले उनीसँग समर्थन फिर्ता लियो। चैत ९ गते प्रदेशसभामा उनले विश्वासको मत गुमाए। त्यसपछि कांग्रेसका सुरेन्द्रराज पाण्डेले फेरि माओवादीसँगको साझेदारीमा वैशाख १५ गते अर्काे सरकार बनाए। तर, कांग्रेस नेता पाण्डेले १ वर्ष पूरा नहुँदै चैत २१ गते राजीनामा गरेका छन्। अब गण्डकीमा अर्काे सरकार बन्ने पक्का छ। अहिलेसम्म ५ सरकार बनेकोमा ६ वर्षमा ६ वटै सरकार पुग्दै छ। पाण्डेले माओवादीको समर्थन फिर्तापछि विश्वासको मत नलिई राजीनामा गरेका हुन्। उनले नेकपा एस प्रवेश गरेका साविक स्वतन्त्र सांसद राजीव गुरुङ (दीपक मनाङे)लाई चैत ५ गते मन्त्री नियुक्त गरे पनि सरकार टिकाउने प्रयास सफल हुन सकेन। यसरी सरकार फेरिरहने जुन राजनीति चलेको छ, त्यसमा मुख्यमन्त्री पाण्डेको टिप्पणी छ यस्ता घटनाक्रमले जनतालाई निराशातर्फ लैजाने वातावरण हामीले बनाइरहेका छौं। हामीले ल्याएको संविधान, व्यवस्थाप्रति फेरि प्रश्न उठाउन चाहनेहरूलाई मलजल भाको छ। लुम्बिनीमा पनि छैटौं मुख्यमन्त्री लुम्बिनी प्रदेश स्थापना भएयता बनेको पाँचौं सरकार ढलेको छ। ६ वर्षको अवधिमा प्रदेशले छैटौं सरकार पाएको छ। माओवादी केन्द्रका संसदीय दलका नेता जोखबहादुर महरा मुख्यमन्त्री बोका छन्। एमाले, जसपा, एकीकृत समाजवादी र स्वतन्त्र सांसदले समर्थन जनाएका छन्। राजनीतिक दलहरूबीचको जोड घटाउले प्रदेश सरकार पनि संघीय सरकार जस्तै अस्थिर बनेका छन्। पाँचौं मुख्यमन्त्री बनेका डिल्ली चौधरीले बिहीबार प्रदेशसभाको बैठकलाई सम्बोधन गर्दै राजीनामाको घोषणा गरे। माओवादी केन्द्रले समर्थन फिर्ता लिएपछि चौधरीको सरकार ढलेको हो। सरकार टिकाउन साना दललाई मन्त्री दिए पनि चौधरीले बहुमत जुटाउन सकेनन्। अन्तिम समयमा जसपाबाट सरकारमा सहभागी मन्त्रीले राजीनामा दिएपछि बहुमत पुगेन। उनले राप्रपासहितका दललाई विश्वासमा लिन खोजेका थिए। चौधरी मुख्यमन्त्री बन्नुअघि लुम्बिनीमा चारवटा सरकार बने। ०७४ को फागुन ३ गते प्रदेशको पहिलो मुख्यमन्त्रीमा शंकर पोखरेल नियुक्त भएका थिए। एमाले र माओवादी एकीकृत अलग भएपछि उनको सरकार ढल्यो। ०७८ असारमा पोखरेलले राजीनामा दिए। लगत्तै ठूलो दलको हैसियतमा दोस्रो मुख्यमन्त्री बने। सोही वर्षको साउन २७ गतेसम्म उक्त सरकार चल्यो। ०७८ साउन २८ गते कांग्रेसको समर्थनमा माओवादी केन्द्रका संसदीय दलका नेता कुलप्रसाद केसी मुख्यमन्त्री नियुक्त भए। केसीले ०७९ पुससम्म सरकारको नेतृत्व गरे। निर्वाचन भएपछि ठूलो दलको नेताको हैसियतमा एमाले संसदीय दलका नेता लिला गिरी ०७९ पुस २७ गते मुख्यमन्त्री बने। उनलाई माओवादी केन्द्रसहितका दलको समर्थन थियो। संघीय राजनीतिमा भएको गठबन्धन परिवर्तनपछि लीला गिरीको सरकार ०८० वैशाखमा ढल्यो। कांग्रेस संसदीय दलका नेता डिल्लीबहादुर चौधरी ०८० वैशाख १४ गते माओवादीसहित ८ दलको समर्थनमा मुख्यमन्त्री बने। कर्णालीमा सरकारकै कहर ०७४ मा ३३ सिटसहित तत्कालीन बाम गठबन्धनको दुईतिहाइ बहुमत थियो। नेकपाको तर्फबाट माओवादी केन्द्रका महेन्द्रबहादुर शाही ०७४ फागुन ३ गते पहिलो मुख्यमन्त्री बने। ०७७ फागुन २३ गते सर्वोच्च अदालतले नेकपा बिघटन गरी दियो। शाहीलाई दिएको समर्थन एमालेले चैत ५ गते फिर्ता लियो। नेकपा फुट्दा कर्णालीमा एकल बहुमत पुग्न १ सिट मात्र कम थियो एमालेसंग। तर, एमाले पनि विभाजित भएर ४ जना समाजवादी केन्द्रमा लागे। तत्कालीन एमालेको माधव नेपाल समूहका ४ जना प्रकाश ज्वाला, कुर्मराज शाही, अमर थापा र पदम रोकायाले प्रदेश तहको संसदीय राजनीतिमा पहिलो पटक फलर क्रस गरेर मुख्यमन्त्री शाहीलाई विश्वासको मत दिए। कांग्रेसको समर्थनमा पुनः शाहीले नै मुख्यमन्त्रीमा निरन्तरता पाए। शाहीले ०७८ वैशाख ३ गते दोस्रोपटक विश्वासको मत लिए। शाहीले ०७८ कात्तिक १५ गते राजीनामा दिए। ५ सिट समानुपातिक र एक सिटमात्र जितेका कांग्रेसका जीवनबहादुर शाही ०७८ कात्तिक १६ गते मुख्यमन्त्री बने। जुन सरकारलाई माओवादी केन्द्र र एकीकृत समाजबादीको समर्थन थियो। कर्णालीमा गठबन्धनका तर्फबाट कांग्रेसका नेता जीवनबहादुर शाही मुख्यमन्त्रीमा निरन्तरता पाउने पूर्वसहमति ०७९ को निर्वाचन अघि थियो। तर, गठबन्धन फेरिएपछि ०७९ पुस २७ गते माओबादी केन्द्रका नेता राजकुमार शर्मा मुख्यमन्त्री नियुक्त भए। एमाले र माओवादी केन्द्रको समर्थन थियो। सरकार गठन भएको केही महिनामै फेरि केन्द्रको गठबन्धन पुरानै अवस्थामा जाँदा सरकारबाट एमाले बाहिरियो। कांग्रेस तीन मन्त्रालयसहित सरकारमा सहभागी भयो। एकीकृत समाजवादीले पनि सरकारलाई समर्थन दियो। शर्माले आफ्नो कार्यकालको पहिलो वर्ष नै ३ पटक विस्वासको मत लिनु पर्यो। कर्णाली प्रदेशमा सरकारको नेतृत्व एमालेले पाउने सहमति बन्यो। मुख्यमन्त्री शर्माले ०८० चैत २१ गते राजीनामा दिए। उनले माओवादी अध्यक्ष प्रचण्डको निर्देशन नमानेर केही दिन त विश्वासको मत लिने र राजीनामा नदिने अडान नै राखेका थिए। पाँचौं सरकार बन्दै सुदूरपश्चिममा केन्द्रमा सत्ता फेरबदल भयो। सुदूरपश्चिम प्रदेश सरकारमा पनि त्यसको प्रत्यक्ष असर पर्यो। माओवादी केन्द्र र एकीकृत समाजवादीले समर्थन झिकेपछि कांग्रेसका कमलबहादुर शाहको सरकार ढल्यो। नयाँ सरकारका लागि आह्वान भइसकेको छ। सत्तागठबन्धनका नेताहरूबीच सुदूरपश्चिमको मुख्यमन्त्री एकीकृत समाजवादीलाई दिने सहमति भइसकेको छ। प्रदेश सरकार बनेको दुुई कार्यकालमा सुदूरपश्चिममा चारवटा सरकार बनिसके। पाँचौंका लागि आह्वान भइसकेको छ। पहिलो प्रदेशसभाको निर्वाचनमा एमाले र माओवादी केन्द्र एक भएर चुनाव लडे। ०७४ फागुन ११ गते माओवादी केन्द्रका त्रिलोचन भट्ट मुख्यमन्त्री बने। तर, ०७६ सालमा नेकपा विभाजन भयो। एमाले र माओवादी आआफ्नो पुरानै हैसियतमा फर्के। एमाले विभाजन भएर नेकपा एकीकृत समाजवादी बन्यो। त्यसबेला कांग्रेससहितको नयाँ गठबन्धन बन्यो। अरू प्रदेशमा मुख्यमन्त्री फेरबदल भए, तर सुदूरपश्चिममा मुख्यमन्त्री भट्ट नै कायम रहे। ०७६ माघमा मुख्यमन्त्री त्रिलोचन भट्टकै नेतृत्वमा माओवादी केन्द्र, कांग्रेस र एकीकृत समाजवादीको सरकार बन्यो। त्यतिबेला एमालेले पाएका मन्त्रालय माओवादी र समाजवादीलाई बाँडियो। पहिलो कार्यकालमा सरकार खासै परिवर्तन नभएपछि दोस्रो कार्यकालमा भने सुदूरपश्चिम सरकार अस्थिर बन्यो। ०७९ मंसिर ४ को चुनावपछि पहिलो सरकार नेकपा एमाले र माओवादीको गठबन्धनको बन्यो। एमालेका राजेन्द्र सिंह रावल मुख्यमन्त्री बने। तर, निर्णायक रहेको नागरिक उन्मुक्ति पार्टीले विश्वासको मत नदिएपछि उनको सरकार एक महिनामै ढल्यो। ठूलो दलको हैसियतमा कांग्रेसका कमलबहादुर शाह मुख्यमन्त्री बने। त्यतिबेला एमाले माओवादीको गठबन्धन भत्किसकेको थियो। कांग्रेसमाओवादीको गठबन्धनको सरकारलाई नागरिक उन्मुक्तिले विश्वासको मत दियो। केशवशरण लामिछानेपोखराशिवराज भट्टधनगढीमनिका झाजनकपुरधामलक्ष्मण पोखरेलबुटवलकृष्णसारु मगरहेटौंडाविस्नप्रसाद न्यौपानेसुर्खेतहरिबहादुर लम्जेलधनकुटा"
"कोशीमा मुख्यमन्त्रीलाई दिएको समर्थन फिर्ता लिँदै एमाले, राजीनामा दिने तयारीमा माओवादीका मन्त्री","विराटनगर : नेकपा एमालेले मुख्यमन्त्री केदार कार्कीलाई दिएको समर्थन फिर्ता लिने भएको छ। केन्द्रमा नयाँ सत्ता समीकरण निर्माण भएपश्चात मुख्यमन्त्री कार्कीले राजीनामा नदिएपछि नयाँ सरकार गठन प्रक्रिया अगाडि बढाउन एमाले र माओवादी केन्द्रका नेताहरुबीच छलफल जारी रहेको छ। कार्की संविधानको धारा १६८ को उपधारा (५) बमोजिमको प्रदेशसभा सदस्यको हैसियतमा प्रदेश प्रमुखबाट मुख्यमन्त्री नियुक्त भएका थिए। तत्कालीन समयमा कांग्रेससँग विद्रोह गरेर एमालेको समर्थनमा कार्की मुख्यमन्त्री बनेका थिए तर एमालेको आग्रह विपरित पुन: माओवादी र एकीकृत समाजवादीलाई सरकारमा सामेत गरेपछि एमालेका मन्त्री फिर्ता भएका थिए। एमालेका सांसदहरुले आइतबार बिहान अन्य दलका नेताहरुसँग छलफल गरेपछि प्रदेश प्रमुख परशुराम खापुङसमक्ष कार्कीलाई मुख्यमन्त्री नियुक्तिका क्रममा दिएको समर्थन फिर्ता लिएको जानकारी गराउने तयारी गरेको एमाले संसदीय दलका प्रमुख सचेतक रेवतिरमण भण्डारीले जानकारी दिए। उनका अनुसार नेकपा एमाले र माओवादी केन्द्रबीच नयाँ समीकरण बनेकाले कोशी प्रदेश सरकारलाई दिएको समर्थन फिर्ता लिने जानकारी दिए। उनले भने, 'हामी मुख्यमन्त्री कार्कीलाई दिएको समर्थन फिर्ता लिने प्रक्रियामा छौं। छलफल चलिरहेको छ, आज वा भोली सम्ममा फिर्ता लिन्छौं। छलफल अगाडि बढिरहेकाले निष्कर्षमा पुग्न बाँकी रहेको छ। संविधानको धारा १६८ उपधारा (५) बमोजिमको सरकारलाई दिएको समर्थन नै फिर्ता लिने संवैधानिक व्यवस्था संविधानकै धारा १८८ को उपधारा (२) मा स्पष्ट व्यवस्था रहेको एमालेको दाबी छ। सोही धारा र उपधारा अनुसार ३९ जनाले मुख्यमन्त्री कार्कीलाई दिएको समर्थन व्यक्तिगत रुपमा फिर्ता लिने एमालेको तयारी छ। एमालेका सांसदहरुले समर्थन फिर्ता लिने भएपछि नेकपा माओवादी केन्द्रका तीनजना मन्त्रीहरुसहित अन्य दलका मन्त्रीहरुले समेत मुख्यमन्त्री कार्कीलाई राजीनामा बुझाउने तयारी गरेका छन्। सांसदहरुले मुख्यमन्त्री केदार कार्की नेतृत्वको सरकार नैतिक रुपमा अल्पमत परिसकेको अवस्थामा राजीनामा दिएर बाटो खोल्न समेत आग्रह गरेका छन्। कोशीको ९३ सदस्यीय प्रदेशसभामा अहिले एमालेका ४०, कांग्रेसका २९,माओवादी केन्द्रका १३, नेकपा (एकीकृत समाजवादी)का ४, जनता समाजवादीका १ र राप्रपाका ६ जना प्रदेश सांसद छन्।"
अर्थमन्त्री पुनले गरे वीरगन्ज भन्सारको निरीक्षण,"वीरगन्ज : अर्थमन्त्री वर्षमान पुन अनन्तले कर राजश्वको ४० प्रतिशत हिस्सा ओगट्दै आएको वीरगन्ज भन्सार कार्यालयको निरीक्षण गरेका छन्। मुलुकको प्रमुख भन्सार नाकाका रुपमा रहेको उक्त नाकाको निरीक्षण पुन अर्थमन्त्री नियुक्त भएको एक महिनामा गरेको पहिलो निरीक्षण हो। निरीक्षणपछि भन्सार कार्यालयमा मन्त्री पुनले राजश्व चुहावट नियन्त्रण समितिको बैठक राखेका थिए। बैठकमा अर्थ मन्त्रालयका सचिव (राजश्व) डा रामप्रसाद घिमिरे, भन्सार विभागका महानिर्देशक ढुण्डीप्रसाद निरौला, आन्तरिक राजश्व विभागका उपमहानिर्देशक सेवन्तक पोखरेल, वीरगन्ज भन्सारका प्रमुख डिलाराम पन्थी, बारा, पर्सा र रौतहटका प्रमुख जिल्ला अधिकारी तथा प्रहरी र सशस्त्र प्रहरी प्रमुखलगायत सहभागी थिए । मन्त्री पुनले चोरी पैठारी नियन्त्रण गरी राजश्व चुहावट नियन्त्रण गर्न सम्वद्ध अधिकारीलाई निर्देशन दिए। चौरी पैठारी नियन्त्रण गर्दा राम्रा र वैध बाटोबाट काम गर्ने व्यवसायीलाई फाइदा पुग्ने र खराब प्रवृत्तिकाहरु दण्डित हुने उनले बताए। 'चालु आर्थिक वर्षको ८ महिना सकिनै लाग्दा राजश्व संकलनको अवस्था उत्साहजनक छैन', उनले भने। सम्बन्धित प्रदेश सरकार तथा स्थानीय तहसँग समन्वय गरी स्थानीयलाई विश्वासमा लिन कर्मचारीलाई निर्देशन दिए। प्रधानमन्त्री पुष्पकमल दाहाल प्रचण्डसँग भएको छलफलमा आफू र उपप्रधान तथा गृहमन्त्री रवि लामिछानेले दुई मन्त्रालय र मातहत निकायबीच समन्वयात्मक ढंगले काम गर्ने प्रतिबद्धता जनाएको राजश्व चुहावट नियन्त्रणबारे समन्वयमा काम गर्ने सहमति भएको उनको भनाइ थियो। भन्सारबाट हुने चोरी निकाशी नियन्त्रण गर्दा उद्योगी व्यवसायीलाई त्यसबाट पुग्ने फाइदाबारे अवगत गराउन आग्रह गरे। सीमा क्षेत्रमा चोरी पैठारी रोक्न भन्सार कर्मचारी, प्रहरी, सशस्त्र प्रहरी र स्थानीय जनप्रतिनिधि मिलेर सीमा क्षेत्रका सर्वसाधारणलाई रोजगारी दिने र जनचेतना अभिवृद्धि गर्न सकिने विकल्प मन्त्री पुनले सुझाए। चोरी पैठारी नियन्त्रणमा काम गर्ने कर्मचारी, प्रहरी र सशस्त्र प्रहरीलाई साधनश्रोत सम्पन्न बनाउन मन्त्रालयका तर्फबाट गर्नुपर्ने काममा कुनै कमी नहुने प्रतिबद्धता उनको जनाए। चुहावट नियन्त्रण समितिको बैठकपछि मन्त्री पुनले वीरगन्ज भन्सार कार्यालय, भन्सार कार्यालय गौर, आन्तरिक राजश्व कार्यालय समिरा र वीरगन्ज तथा वीरगन्ज सुख्खा बन्दरगाहका कार्यालयका कर्मचारीलाई निर्देशन दिएका छन्। राजश्व संकलन गर्दा निजी क्षेत्रका उद्योगी व्यवसायीलाई निरुत्साहित नगरी काम गर्न पनि उनले सुझाए।"
लुकीछिपी बसेका १० बंगलादेशी नागरिक पक्राउ,"काठमाडौं : नेपालमा गैरकानुनी रूपमा बसिरहेका १० जना बंगलादेशी नागरिक पक्राउ परेका छन्। विभिन्न समयमा नेपाली प्रवेश गरेका उनीहरू भिसा अवधि सकिएपछि पनि गैरकानुनी रूपले बसेको पाइएपछि काठमाडौं उपत्यका अपराध अनुसन्धान कार्यालयको टोलीले उनीहरूलाई पक्राउ गरेको हो। पक्राउ पर्नेमा बंगलादेशी नागरिक ३३ वर्षीय अनिसुर रहमान, २३ वर्षीय अब्दुल्ला, २१ वर्षीय इमामुल हुसेन, २६ वर्षीय हफिजुर रहमान, २० वर्षीय सोजिब हुसेन, २४ वर्षीय सैफुल इस्लाम, ४१ वर्षीय बिलाल हुसेन, ४२ वर्षीय सलिम, २७ वर्षीय नासिर उद्दीन र ४० वर्षीय इसिन खान रहेका छन्। काठमाडौको सोह्रखुट्टे तथा ठमेल एरियाबाट भिषा अवधि समाप्तपश्चात गैर कानुनी तवरले बसिरहेका बंगलादेशी नागरीकहरूलाई पक्राउ गरिएको प्रवक्ता एवं सूचना अधिकृत रविन्द्र रेग्मीले बताए। उनका अनुसार पक्राउ परेका उनीहरूलाई आवश्यक अनुसन्धान तथा कारबाहीका लागि अध्यागमन विभाग पठाइएको छ।"
बेनीजोमसोम सडक ५ घण्टापछि खुल्यो,"जोमसोम : उत्तरदक्षिण जोड्ने राष्ट्रिय गौरवको बेनीजोमसोम ७६ किमी सडकअन्तर्गत जोमसोममा भासिएको अवरुद्ध सडक ५ घण्टापछि साँझ खुलेको छ। सडक आइतबार बिहान भासिएको थियो। जोमसोमको मुख्य राजमार्ग सडकको एक सय मिटर जमिन भासिएको थियो। सडक भासिँदा जोमसोममुक्तिनाथ र उपल्लो मुस्ताङ जाने सयौं सवारी साधन जोमसोममा अलपत्र परेका थिए। गौरवको सडक अन्तर्गत बेनीजोमसोम ७६ किमी सडकको चौथो खण्ड खन्तीदेखि जोमसोम पक्की पुलसम्मको दुरीमा पर्ने घरपझोङ४ जोमसोमको मुस्ताङ अस्पताल नजिकको सडक यसअघि पनि भासिने गरेको थियो। जिल्ला प्रशासन कार्यालय मुस्ताङका प्रमुख जिल्ला अधिकारी जनकराज पन्त, प्रहरी, जनप्रतिनिधि र निर्माण व्यवसायीको पहलमा अवरुद्ध जोमसोम सडक खुलाइएको हो।"
सङ्खुवासभा शैक्षिक सत्र सुरु नहुँदै पाठ्यपुस्तक भित्रियो,सङ्खुवासभा : पूर्वी जिल्ला सङ्खुवासभामा यो वर्ष समयमै पाठ्यपुस्तक आइपुगेको छ। भौगोलिक विकटताका कारण दुर्गम गाउँका विद्यालयमा पाठ्यपुस्तक समयमा नपुग्ने समस्या हटाउन पुस्तक व्यवसायीले पाठ्यपुस्तक उपलब्ध गराएका हुन्। यसअघिका वर्षहरूमा पाठ्यपुस्तक समयमा नपुग्ने सङ्खुवासभामा यो पटक नयाँ शैक्षिक सत्र सुरु नहुँदै पाठ्यपुस्तक पुगेको हो। नयाँ शैक्षिक सत्र सुरु नहुँदै सङ्खुवासभाका ग्रामीण क्षेत्रका विद्यालयमा पाठ्यपुस्तक पुगिसकेको बिक्रेताले जनाएका छन्। सङ्खुवासभा सदरमुकाम खाँदबारीका पुस्तक पसल व्यवसायीले सरकारी पाठ्यपुस्तक बिक्री केन्द्र स्थापना गरेर सामुदायिक विद्यालयलाई पाठ्यपुस्तक बिक्री वितरण थालेको हो। सामूहिक लगानीमा बिक्री कक्ष सञ्चालन गरी पाठ्यपुस्तक उपलब्ध गराउन थालेको व्यवसायी कृष्ण भण्डारीले बताए। हालसम्म ६० प्रतिशत बढी पाठ्यपुस्तक खरिद गरेर लगिसकेको व्यवसायी भण्डारीले बताए। अन्य स्थानीय तहका विद्यालयले पनि पाठ्यपुस्तक लैजाने तयारी गरिरहेका भण्डारीको भनाइ छ। सङ्खुवासभामा प्रतिकक्षा दुई हजार पाँच सयका दरले पुस्तक आवश्यक पर्छ। सरकारले जनक शिक्षा सामग्री केन्द्रबाट पुस्तक छपाइ गरेकाले यो वर्ष पुस्तक वितरण सहज भएको हो। विद्यालय सञ्चालन हुनुपहिले प्रत्येक विद्यार्थीको हातहातमा पाठ्यपुस्तक पुग्ने भएको छ। यस वर्ष जिल्लामा वैशाख १ गतेभित्रमा विद्यार्थीको हातहातमा पाठ्यपुस्तक पुग्छ।
निःशुल्क स्वास्थ्य शिविरबाट २ सय ३१ ले लिए सेवा,"सिन्धुपाल्चोक :सिन्धुपाल्चोकको मेलम्ची शनिबार गरिएको एक दिने निःशुल्क स्वास्थ्य शिविरमा महिला १ सय ४७ महिला र ८४ पुरुष गरी २ ३१ जनाले सेवा लिएका छन्। मेलम्ची नगरपालिकाको आयोजना तथा दीर्घायु गुरु अस्पतालको प्राविधिक सहयोगमा भएको शिविरमा जाँच गर्न आएका ५ जना स्त्री रोगी र १ फोक्सो सम्बन्धी रोग भएको बिरामीलाई काठमाडौं लगेर उपचार गर्नुपर्ने देखिएको नगरपालिकाका जनस्वास्थ्य शाखा प्रमुख अस्मिता भण्डारी सापकोटाले जानकारी दिइन्। शिविरमा भिडियो एक्सरे सेवा, नशा तथा मस्तिष्क रोग सेवा, हाडजोर्नी, सुगर, प्रेसर बाल रोग लगायत विभिन्न रोगको परीक्षण तथा निःशुल्क औषधी वितरण गरिएको थियो। शिविरको बागमती प्रदेशसभा सदस्य कृष्णकुमार तामाङ र नगर प्रमुख आइतमान तामाङको ब्लड प्रेसर र सुगर परीक्षण गरी शुभारम्भ गरिएको थियो।"
"लिभिङ टुगेदर मा समस्यै समस्या, कानुन भने मौन","काठमाडौं : युवती सर, उसलाई पक्राउ गरेर थुनिदिनु पर्यो। प्रहरी अधिकृत उजुरी दिनुस् न, पक्राउ पुर्जी जारी गर्नुपर्छ। युवती उजुरी लेख्दा सबैलाई थाहा हुन्छ, बेकारमा बदनामी मात्रै हुन्छ। उसलाई सधैं थुन्ने भनेको हैन नि यहाँ ल्याएर तपाईंहरूले थर्काइदिनुस् न। बाटोमा हिँड्नसमेत डरमर्दो भइसक्यो। प्रहरी अधिकृत तपाईंलाई शारीरिक, मानसिक हिंसा गरिरहेको छ भने उजुरी दिनुस् र कानुनी उपचारमा जानुस्। यो संवाद हो प्रहरी वृत्त नयाँ बानेश्वरका प्रमुख र एक सरकारी कर्मचारीबीचको। सरकारी पोसाकमै प्रहरी वृत्त पुगेकी ती युवती निकै भयभित देखिन्थिन्। घरीघरी मोबाइलमा हेरिरहेकी थिइन्। करिब दुई वर्षदेखि एक युवकसँग लिभिङ टुगेदरमा बसिरहेकी उनी पछिल्लो समय अत्यधिक हिंसा हुन थालेपछि प्रहरी कार्यालय पुगेकी थिइन। इन्जिनियर पढ्दै गरेका युवक र लोकसेवा तयारी गरिरहेकी ती युवती तीन वर्षदेखि प्रेम सम्बन्धमा थिए। आपसी समझदारीमा सँगै बस्न थालेपछि भने विवाद हुन थाल्यो। उनी भन्छिन्, ससानो विषयमा झगडा गर्ने, कुटपिट गर्ने गर्थे। यौन सम्बन्धका लागि हरेक दिन दबाब दिन्थे। नमानेमा अरूसँग लागेको भन्दै मानसिक यातना दिन्थे। बाध्य भएर हरेक दिन यौनहिंसा सहनुपथ्र्यो। दुईपटक त गर्भपतन नै गराए। युवकको टर्चर सहन नसकेपछि उनी छुट्टै बस्न थालिन्। युवकले उनलाई अफिसमा नै पुगेर थर्काउन थाले। पुरानो फोटो भिडियो सामाजिक सञ्जालमा अपलोड गरिदिन्छु भन्दै बाटो छेकेर धम्काउँछन्। समस्या समाधानका लागि उनी प्रहरी कार्यालय पुगेकी थिइन्। गत माघ ७ गते काठमाडौंको शोभा भगवतीमा रहेको एक घरमा तनहुँ भिमादकी सफिना मिया मृत भेटिइन्। कोठाभित्र खाटमुनि उनको शव सडेको अवस्थामा भेटिएको थियो। उक्त कोठा कात्तिक महिनादेखि नै बन्द थियो। बन्द रहेको कोठाबाट नमीठो गन्ध आएपछि घरधनीले प्रहरीलाई खबर गरेकी थिइन्। सफिना मियाको हत्या गरी फरार रहेका भारतको बिहार दरभंगा घर भएका इकरामुल हक अन्सारीलाई प्रहरीले पक्राउ गरेको थियो। प्रहरीका अनुसार अन्सारी र मिया केही वर्षदेखि लिभिङ टुगेदरमा थिए। कपनस्थित राधाकृष्ण मन्दिरनजिकैको घरमा संखुवासभाका अनिश जिमी र खोटाङकी युसुना राई मृत भेटिएका थिए। लिभिङ टुगेदरमा सँगै बस्ने उनीहरूबीच विवाद हुँदा अनिशले युसुनाको हत्या गरी आफूले पनि आत्महत्या गरेका हुन्। पछिल्लो समय सहर बजारमा फस्टाउँदै गएको प्रचलन हो, लिभिङ टुगेदर। प्रेम सम्बन्धमा रहेका व्यक्तिहरू विवाह नगरिकन एकैठाँउमा बस्ने, श्रीमान् श्रीमतीकै भूमिकामा रहने प्रचलन बढ्दो छ। एक अर्काबीच माया, प्रेम र सहयोग रहेसम्म उनीहरूको जीवनयापन सहज नै हुन्छ। सहर बसाइँका क्रममा हुने आर्थिक व्यवस्थापन पनि केही सजिलो हुन्छ। तर घरपरिवार तथा आफन्तलाई थाहा नदिइकन गोप्य रूपमा सम्बन्धमा रहँदा पछि भने विभिन्न समस्या देखा पर्छन्। जिल्ला प्रहरी परिसर काठमाडौंका प्रमुख एसएसपी भूपेन्द्र खत्रीका अनुसार सहरी क्षेत्रमा लिभिङ टुगेदर प्रचलन बढिरहेको छ। प्रेमका नाममा सँगै बस्ने, सहमति हुदाँसम्म ठीकठाक छ, विवाद हुन थालेपछि प्रहरीकहाँ उजुरी गर्ने प्रचलन छ। विदेशी संस्कारमा चलिरहेको यो चलन नजानिँदो तरिकाले नेपालमा सबै सहरमा पुगिसकेको छ। कानुनले सम्बोधन नगर्ने यस्तो सम्बन्धमा सहजताभन्दा समस्या धेरै आउने एसएसपी खत्री बताउँछन्। उनी भन्छन्, नेपाल प्रहरीले महिला तथा घरेलु समस्या सम्बोधन गर्न भन्दै महिला सेल नै छुट्ट्याएको छ। यो सेलमा दिनहुँ अत्यधिक भिडभाड हुने गर्छ। हरेक दिन आउने उजुरीमा लिभिङ टुगेदर, प्रेमसम्बन्ध र विवाहेत्तर सम्बन्धभित्रका समस्या बढी हुने गर्छन्। पछिल्लो समय सम्बन्धका बहानामा हुने आर्थिक अपराधका घटना पनि बढेका छन्। लिभिङ टुगेदरमा बसेका एकाध जोडीबाहेक धेरैजसो जोडीको सम्बन्ध टुट्ने खालका समस्या देखिएका छन्। कानुनले स्पष्ट रूपमा सम्बोधन गर्नुपर्छ जिल्ला प्रहरी परिसर काठमाडौंका एसपी तथा प्रवक्ता नवराज अधिकारीका अनुसार यस्ता उजुरीहरू प्रहरीले विवाहेत्तर सम्बन्धको रूपमा दर्ता गर्ने गरेको छ। विवाहित जोडी आए पनि अविवाहित आए पनि सम्बन्धभन्दा पनि सम्बन्धभित्र के कसुर भयो भन्ने छुट्ट्याएर कानुनी उपचार खोज्ने गरिन्छ। अविवाहित जोडीभित्रको समस्यालाई सम्बोधन गर्ने कानुन नै छैन। खास कानुन नभएका कारण व्यावहारिक रूपमा यस्ता समस्याहरूलाई विवाहेत्तर सम्बन्धभित्र राखेर समाधान खोज्ने उनले बताए। लिभिङ टुगेदरलाई मुलुकको कानुनले औपचारिक रूपमा मान्यता दिएको छैन। सँगै बस्न हँुदैन भनेर अवैध पनि मानेको छैन। तर, लिभिङ टुगेदरमा बसेका जोडीहरू घरेलु हिंसा, जबर्जस्ती करणी उद्योग, जबर्जस्ती करणी, ज्यानमार्ने उद्योग, अंगभंग, आर्थिक अपराधलगायतका उजुरी लिएर प्रहरी कार्यालय आउने गर्छन्। काठमाडौं परिसरका प्रवक्ता अधिकारी भन्छन्, यस्तो घटनामा महिलामात्रै हैन, पुरुषहरू पनि समस्यामा परेको भन्दै उजुरी लिएर आउने गरेका छन्। उनका अनुसार महिलाहरू शारीरिक र मानसिक समस्या लिएर बढी आउने तथा पुरुषहरू आर्थिक नोक्सानी, सम्पत्तिका समस्यालगायतमा अल्झने गरेका छन्। जुनसुकै समस्या लिएर आए पनि समस्याअनुसारको अपराधमा अनुसन्धान गरिन्छ। घटनाको व्यावहारिक रूपमा अनुसन्धान गर्दै प्रहरीले पीडित पक्ष जो हो उसलाई न्याय हुने गरी कारबाही गरिने अधिकारीले बताए। प्रहरीका अनुसार लिभिङ टुगेदरमा बसेकै कारण आएका समस्या समाधानका लागि प्रहरीले अहिले मुलुकी अपराध संहिताको अनुसूची १ अनुसार अनुसन्धान अगाडि बढाउँछ। यस्तो सम्बन्धबाट बच्चाको जन्म भएमा मुलुकी देवानी संहिताको दफा ७४ अनुसार स्वतः विवाह भएको मानिने कानुनी व्यवस्था छ। कानुनी दफाले सम्बोधन गर्ने मुद्दामात्रै प्रहरीले जाहेरी लिने गर्छ। यस्ता घटनामा धेरैजसो महिला नै पीडित हुने भएकाले संवेदनशील भएर हेर्ने गरेको र महिलाको पक्षमा शून्य सहनशीलता नारा नै बनाएको छ। काठमाडौं परिसरका अनुसार आव २०८०८१ मा चार सयभन्दा बढी यस्ता खालका उजुरी दर्ता भएका थिए। ५० प्रतिशत उजुरीमा प्रहरीले मिलापत्र गराएर समस्या समाधान गरेको थियो। गम्भीर प्रकृतिका घटनामा लिखित उजुरी नै लिएर कानुनी कारबाहीको लागि मुद्दा दर्ता गरिन्छ। विवाहेत्तर सम्बन्धले निम्त्याउने समस्या पनि प्रहरीमा अत्यधिक रूपमा आउने गर्छ। सामाजिक रूपमा जातीय अवस्था नमिलेको तर लामो समयदेखि सहरमा लिभिङ टुगेदरमा बसेको घटनामा धेरै समस्या उजुरी आउने गर्छ। यस्तो समस्यालाई कानुनले स्पष्ट रूपमा सम्बोधन गर्नुपर्ने तत्कालै जरुरी छ। अधिवक्ता प्रियहरि भण्डारीले लिभिङ टुगेदरमा बस्ने जोडी अनेक समस्या लिएर आउने गरेको बताए। उनी भन्छन्, कसैलाई नसोधी एकल निर्णय गरेर सँगै बस्दा नैतिक तथा कानुनी बन्धन नहुने हुँदा सम्बन्धमा जिम्मेवारी नभएको देखिन्छ। सहरी क्षेत्रमा यस्तो सम्बन्धमा बस्ने प्रचलन धेरै देखिएको हुँदा कानुन बनाएर सम्बोधन गर्नुपर्छ। यसरी बस्ने युवायुवती श्रीमान्, श्रीमतीकै भूमिकामा हुने हुँदा उनीहरूबीच आउने समस्या पनि कानुनतः सम्बोधन हुन जरुरी छ। बिहे नगरी गर्भवती भएकी युवतीको कानुनी दायित्व के हुने ? यसरी जन्मिएका बच्चाहरूको अधिकार के कसो हुने ? भन्ने स्पष्ट व्यवस्था हुन जरुरी रहेको भण्डारी बताउँछन्। उपत्यका प्रहरी कार्यालयका प्रवक्ता दिनेशराज मैनाली आधुनिक हुने बहानामा मौलाउँदै गएको लिभिङ टुगेदर प्रचलन नेपाली समाजले स्वीकार नगर्ने बताए। घरपरिवार, आफन्त र कानुनले समेत स्वीकार नगरेको सम्बन्धमा सहजताभन्दा समस्या धेरै देखिन्छ। क्षणभरको आत्मीयता र प्रेमको बहानामा असुरक्षित सम्बन्धमा बस्दा युवायुवती नै समस्यामा पर्ने गरेका छन्। उनी भन्छन्, सम्बन्धमा नै बस्ने भए घर परिवारमा लुकाउनु हुन्न। यसले गर्दा युवायुवती दुवैमा नैतिक जिम्मेवारीसमेत पर्ने गर्छ। समस्या परेको अवस्थामा एक अर्कालाई बदनाम गर्ने, गराउने र सामाजिक बदनामी गर्ने प्रचलन बढ्दै गएको एसएसपी मैनालीले बताए। कानुनी मान्यता माग गर्दे सर्वोच्चमा रिट लिभिङ टुगेदरलाई कानुनी मान्यता दिनुपर्ने भन्दै सर्वोच्चमा रिट निवेदन दर्ता भएको छ। अधिवक्ता अनु भट्टराईले लिभिङ टुगेदरमा बस्नेहरूको संख्या बढ्दै जाँदा, समस्या पनि बढेको तर्कसहित यसलाई व्यवस्थित बनाउन कानुन बनाउनुपर्ने माग गरेकी हुन्। रिट निवेदनमा कानुनबमोजिम सक्षम र योग्य व्यक्तिहरू लिभिङ टुगेदरमा बस्न पाउनुपर्ने गरी तत्कालै कानुनी व्यवस्था गर्न परमादेश माग गरिएको छ।"
हतियार देखाएर दिउँसै लुटियो मनि ट्रान्सफरको १५ लाख रुपैयाँ,सिरहा : सिराहामा आज दिउँसो हरियारधारीसमूहले मनि ट्रान्सफरको रकम लुटपाट गरेको छ । सदरमुकामबाट विष्णुपुर गाउँपालिकामा रहेको एक मनि ट्रान्सफरका लागि पुरुषोतम यादवले १५ लाख ५० हजार रुपैयाँ लैजाने क्रममा हरियाधारीले रकम लुटेका हुन् । जिल्ला प्रहरी कार्यालयदेखि करिब पाँच सय मिटर उत्तर महिसोथा जाने बाटो नजिकबाट लुटपाट गरिएको जिल्ला प्रहरी कार्यालय सिरहाले जनाएको छ । भारतीय नम्बर प्लेटको मोटरसाइकलमा आएका लुटेराहरुले स ९ प ६३१० नम्बरको मोटरसाइकलमा आउँदै गरेका यादवलाई रोकी लुटपाट गरेको प्रहरीको भनाइ छ । हरियारधारीहरुले यादवसँग भएका ग्लोबल आईएमई बैंकका दुई वटा र राष्ट्रिय वाणिज्य बैंकका तीन वटा खाली चेक तथा मोबाइल लुटेर लगेका छन् । सो रकम विष्णुपुर गाउँपालिका१ का कुशेश्वर यादवले सञ्चालन गर्दै आएको मनी ट्रान्सफरको रहेको बताइएको छ । जिल्ला प्रहरी कार्यालय सिरहाका सूचना अधिकारी प्रहरी नायव उपरीक्षक मुक्तिनाथ सापकोटाले घटनाको पुष्टि गर्दै थप विवरण सङ्कलन भइरहको जानकारी दिए । उनका अनुसार घटनाबारे थप अनुसन्धान भइरहेको छ । रासस
गाउँमा अझै पुगेन विद्युतीय मिल,"रसुवा : जलविद्युत उत्पादनको केन्द्रको गाउँमा विद्युतीय सेवा पुगे पनि विद्युतीय कुटानी पिसानी नहुँदा स्थानीयहरू परम्परागत शैलीमै कुटानी गर्न बाध्य छन्। गोसाइँकुण्ड गाउँपालिका१ थुमनगाउँमा न्हिमा तामाङले भने, गाउँमा उत्पादन भएको तोरी कालिकास्थान वा त्रिशूलीसम्म लगेर पेल्नुपर्छ। गाउँमा तेलमिल नभएकोले २ दिनको काम माया मारेर हिँड्नुपर्ने बाध्यता छ, उनले भने। विद्युत सेवा पुगे पनि गाउँमा विद्युतीय उपकरण नपुगेकोले अझै दुःख छ, तामाङले भने। तेल र पिठो पिस्ने मेसिन अभावले घरायसी प्रयोग होस् या सामूहिक रुपमा हुने कामकाजका लागि स्थानीय अहिले पानी घट्ट, जाँतो, ढिकी र खलको प्रयोग गरेर पिठो र चामल तयार गर्छन्। धान कुट्ने ससाना मेसिन गाउँमा पगेपनि भए पनि पिठो पिस्ने र तोरी पेल्ने मिल अभाव भएकाले परम्परागत खलमा चामल र पिठो तयार गर्न भएपनि आधुनिक मिल नखुलेकोले परम्परागत कुटानी पिसानीको प्रयोग गर्न बाध्य भएको थुमनका पासाङ तामाङले बताए। तीन पाथी धान कुट्न दिनभर बिताउन पर्ने भएपछि गाउँका महिलाहरूले विद्युतीय उपकरणबाट चल्ने कुटानी पिसानी नहुँदा स्थानीयबासीहरू परम्परागत शैलीमै कुटानी गर्न बाध्य छन्। समय बढि लाग्ने र धेरै दुःख हुने भएकोले परम्परागत काठको खलमा कुटानी पिसानी गर्न समस्या हुने गरेको छ। गोसाइँकुण्ड गाउँपालिका१ मा पहिले धेरै पानी घट्ट थिए। अहिले पानी घट्ट पनि अभाव हुन थाल्यो। वर्षभरी घट्ट चल्ने पानी अभाव हुन थालेकोले अहिले पानी घट्ट चलाउने मान्छे पनि अभाव भएको हो। पहिले पानीघट्ट धेरै हुन्थे मकै र कोदो पिस्न समस्या थिएन अहिले घट्ट अभाव भयो स्थानीय पासाङ तामाङ भन्छन् मिलको पिठोभन्दा पानी घट्टमा पिसेको कोदो मकैको रोटी, ढिंडो निकै मिठो हुन्छ। युवाहरू विदेशतिर जान थालेपछि गाउँमा कुटानी पिसानी र गर्ने विद्युतीय मिलमा काम गर्ने दक्ष कामदार पनि अभाव छ। प्राविधिक ज्ञान नसिकेर काम गर्दा सुरक्षा जोखिम रहन्छ तर पनि यहाँका कुनै पनि कामदारले तालिम पाउन सकेको देखिंदैन।"
नारायणी रंगशालाको जीर्णोद्धारका लागि बजेट माग,"वीरगन्ज : वीरगन्जस्थित नारायणी रंगशालाको जीर्णोद्धार र पुनर्निर्माणका लागि बजेट माग गरिएको छ। आइतबार बिहान रंगशालाको निरीक्षणमा पुगेका युवा तथा खेलकुद मन्त्री विराजभक्त श्रेष्ठसँग बजेट माग गरिएको हो। पर्सा क्रिकेट संघका अध्यक्ष मनिष सिंह लगायतले वीरगन्जबासीका तर्फबाट मन्त्री श्रेष्ठलाई ज्ञापनपत्र बुझाएका छन्। २०४२ सालमा वीरगन्जवासीकै अग्रसरतामा १८ बिगाह क्षेत्रफलमा निर्माण गरिएको नारायणी रंगशाला मर्मत सम्भारको अभावमा वर्षौदेखि जीर्ण बन्दै गइरहेको छ। झण्डै ३५ हजार दर्शक अटाउन सक्ने क्षमताको रंगशालाका प्याराफिटहरू ठाउँ ठाउँमा भत्किएका छन् भने पर्खालहरू पनि जीर्ण अवस्थामा छन्। चार वर्ष पहिले राष्ट्रिय खेलकुद परिषदले रंगशालाको जीर्णोद्धार र पुनर्निर्माणका लागि डीपीआर बनाएको थियो। त्यसमा २ अर्ब ६४ करोड रुपैयाँ लागत लाग्ने उल्लेख थियो। त्यसपछि सरकारले रंगशालाको पुनर्निर्माणका लागि ७ करोड रुपैयाँ मात्र विनियोजन गरेको थियो। उक्त रकमबाट पुनर्निर्माणको काम सुरु गरिए पनि रकम अभावले दुई बर्षदेखि त्यो काम रोकिएर अलपत्र अवस्थामा छ। आइतबार वीरगन्जवासीले मन्त्री श्रेष्ठलाई बुझाएको ज्ञापनपत्रमा अलपत्र रहेको रंगशाला पुनर्निर्माणको काम पुन सुरु गर्नका लागि आवश्यक रकम सरकारको आगामी आर्थिक बर्षको बजेटमा विनियोजन गरिदिन आग्रह गरिएको छ। मन्त्री श्रेष्ठलाई ज्ञापनपत्र बुझाउँदै क्रिकेट संघ पर्साका अध्यक्ष सिंहले भने,यो रंगशाला वीरगन्जको मात्रै नभई समग्र मधेस प्रदेशको धरोहर हो। त्यसका कारण सरकारको थोरै मात्र नजर यसमा पर्यो भने पनि यसले फेरि नयाँ जीवन पाउन सक्छ। त्यसका लागि सम्पूर्ण वीरगन्जवासीको तर्फबाट आग्रह छ। ज्ञापनपत्र बुझ्दै मन्त्री श्रेष्ठले यसका लागि आफूले स्थानीय सरकारसँग छलफल गरेर आगामी बजेटमा नारायणी रंगशालाको पुनर्निर्माणका लागि आवश्यक रकम विनियोजन गर्ने प्रतिबद्धता जनाए।"
जोमसोममा सडक भासियो,"जोमसोम : जोमसोममा आइतबार बिहान सडक भासिंदा सयौं सवारी साधन अलपत्र परेका छन्। गौरवको सडक अन्तर्गत बेनीजोमसोम ७६ किमी सडकको चौथो खण्ड खन्तीदेखि जोमसोम पक्की पुलसम्मको दुरीमा पर्ने घरपझोङ४ मुस्ताङ अस्पताल नजिकको सडक भासिएको हो। बेनीजोमसोमकोरला सडक आयोजनासँग २०७४ सालमा ठेक्का सम्झौता भएको खन्तीजोमसोम १६ किमी सडक अन्तर्गत ८ महिनाअघि करिव १ सय मिटर सडक भासिएको थियो। त्यहाँ कालिगण्डकी नदीदेखि करिव ५० मिटरतलबाटै सडक भासिएको थियो। भासिएको स्थानमा एकतर्फी रुपमा सवारी आउजाउ गर्ने गरी सडक बेस बनाइएकोमा सोही स्थानमा फेरि सडक भासिएको हो। चैते दसैं औंसी तीथिमा दिवंगत पितृको नाममा श्राद्ध गर्ने, तर्पण दिने र मुक्तिनाथ दर्शन गर्न आएका हजारौं तीर्थयात्री अहिले जोमसोममा अलपत्र परेका छन्। सवारी आवागमन बन्द हुँदा पुथाङ एअरपोर्टदेखि जोमसोम बसपार्कसम्मको दुरीमा सयौं सवारी रोएिकर गन्तव्यमा पुग्न सकेका छैनन्। यसअघि जोमसोममा भासिएको सडक यथाशीघ्र निर्माण गरी सडक स्तरोन्नति गर्नुपर्ने भन्दै सरोकारवाला समक्ष ध्यानआर्कर्षण गराए पनि निर्माण कम्पनीको चरम लापारवाही र ढिलासुस्तीले स्तरोन्नति हुन सकेको थिएन। मुस्ताङका प्रमुख जिल्ला अधिकारी जनकराज पन्तले जोमसोममा सडक भासिएर सडक अवरुद्ध भएको भन्दै उनले अहिले भासिएको सडकमा काम चलाउन माटो फिलिङ गरी सडक खुलाउने प्रयास भइरहेको बताए। भासिएको सडकमा निर्माण कम्पनीले पर्यटकीय सिजनका बेला सडक बनाउन थालेपछि त्यसको भाईब्रेसनले सडक झन जोखिममा परेको हो। निर्माण कम्पनीको लापारवाहीले सडकसँगै त्यहाँ रहेका केही घरहरुसमेत जोखिममा परेका स्थानीयले बताए। राष्ट्रिय गौरवको बेनीजोमसोम ७६ किमी सडकको चौथो खण्ड पप्पुगौरी पार्वती कोशी एण्ड न्यौपानेले ७० करोड ५२ लाख लागतमा ठेक्का सम्झौता गरेको थियो।"
सोमबार देशका यी स्थानमा हुने छ वर्षा,"काठमाडौं : सोमबार कोशी प्रदेश र मधेश प्रदेश लगायत देशको पहाडी भूभागमा आंशिक बदली तथा बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार देशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार राति कोशी प्रदेश र मधेश प्रदेश लगायत देशको पहाडी भूभागमा आंशिक बदली रहि बाँकी भूभागमा मौसम मुख्यतया सफा रहने छ। कोशी प्रदेश र गण्डकी देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका पकदुई स्थानमा हल्का हिमपातको सम्भावना रहेको महाशाखाले जनाएको छ।"
सुरक्षाकै टाउको दुखाइ घुमुवा प्रहरी,"जनकपुरधाम : महोत्तरीको इलाका प्रहरी कार्यालय गौशालाका घुमुवा प्रहरी शिवजनम यादव साइकलमा सामान ल्याएबापत १५ हजार मासिक उठाउँथे। मासिक रूपमा शिवजन यादवले भोला महतोसँग बुझ्ने गरेका थिए। तर, होली अगाडि एक बोरा चामल ल्याउँदै गर्दा उनलाई प्रहरीको घुमवा टोलीले पक्राउ गर्यो। पक्राउ गरेर जिल्ला पुर्याउनु पर्नेमा रामगोपालपुर पुर्यायो। त्यहाँ केही समय राखेपछि मात्रै राति जिल्ला पुर्याइयो। दुई लाखबाट सुरु भएको बार्गेनिङ नमिलेपछि मात्रै राति जिल्लामा बुझाइएको थियो। भोलिपल्ट पनि मानिस, मोटरसाइकल र समान छोड्न रकमको लामो बार्गेनिङ चल्यो। बार्गेनिङमा चित्त नबुझेपछि महतोलाई छाडेर मोटरसाइकल र सामान भन्सार कार्यालयमा बुझाइयो। महोत्तरीका तत्कालीन प्रहरी उपरीक्षक प्रकाश मल्लले शिवपुजन यादवलाई कारवाही गर्दै जिल्लामा तानेका थिए। तर, उनी जिल्ला सरुवा भएको दुई दिन नबित्दै र नयाँ प्रहरी उपरीक्षक श्यामकुमार राई आउनु पूर्व नै पुरानै ठाउँमा फर्किएका थिए। गत फागुन ८ गते जिल्ला प्रहरी कार्यालय धनुषाबाट खटिएको सादा पोशाकका प्रहरी (घुमुवा) ले जनकपुरधामबाट एक व्यापारीको ३१ थान मोबाइल नियन्त्रणमा लिएको थियो। नियन्त्रणमा लिएको मोबोइल जिल्ला प्रहरी कार्यालय हुँदै आवश्यक अनुसन्धानका लागि सामान भन्सार कार्यालयमा दाखिला गर्नुपर्ने हो। तर, घुमुवा प्रहरीले सामान पक्राउ गरेको सूचना नै लुकाए। उनीहरूले सूचना मात्रै लुकाएनन्, जिल्ला प्रहरी कार्यालयको आँखा छल्न पनि सफल भए। व्यापारीसँग तीन लाखका रुपैयाँ लिएरसमेत मोबाइल छाडेनन्। घुमुवा प्रहरी बताउने जिल्ला प्रहरी कार्यालय धनुषाबाट खटिएका सहायक हवल्दार दीपेन्द्रकुमार राज र प्रहरी जवान रोशनकुमार यादवले मोबाइल नछोडेपछि ती व्यापारीले प्रदेश प्रहरी कार्यालयमा उजुरी गरे। त्यसपछि डीआईजी यज्ञविनोद पोखरेलको निर्देशनपछि कारबाहीको प्रक्रिया अगाडि बढाइएको थियो। प्रहरी नायव महानिरीक्षक पोखरेलको निर्देशनपछि दीपेन्द्रकुमार र रोशनकुमारलाई नियन्त्रणमा लिएर अनुसन्धान गरेपछि लुकाएर राखेको मोबाइल र ९५ हजार रुपैयाँसमेत बरामद गरेको थियो। गत माघमा लक्ष्मणप्रसाद महाराज भन्ने सुमन बाबासँग २५० ग्राम गाँजा र नगद १६ हजार रुपैयाँ जिल्ला प्रहरी कर्याालय धनुषाको घुमुवा हुँ भन्नेले लुटे। सुमन बाबाले जिल्ला प्रहरी कार्यालयमा बुझ्न जाँदा कुनै पनि सामग्री कार्यालयमा नबुझाएको भेटियो। पछि अनुसन्धानमा दीपेन्द्रकुमार र रोशनकुमारले राखेको तथ्य खुल्यो। गत वर्ष असारमा नेपालबाट बोरामा मदिरा भारतको जयनगरतर्फ लैजाँदै गरेको अवस्थामा प्रहरीको गाडी देखेपछि मोटरसाइकल चालक भागेका थिए। जयनगर अनुमण्डल चौकीका विप्लवकुमार नेतृत्वको टोलीले चारवटा मोटरसाइकलसँगै १२ बोरा मदिरा नियन्त्रणमा लिएको थियो। प्रहरी अनुसन्धानमा सो मदिरा धनुषा र सिरहाको सीमा नाका हुँदै जयनगरसम्म पुगेको तथ्य खुल्यो। गत साउन १० गते महोत्तरीको मनरासिस्वा नगरपालिका५ स्थित दशगजामा भारत तस्करीका लागि भण्डारण गरेर राखिएको विभिन्न ब्रान्डको मदिरा बरामद गर्यो। प्रहरीले सो मदिराको १८ लाख ५० हजार २ सय ३० रुपैयाँ मूल्य कायम गरी आन्तरिक राजस्व कार्यालय धनुषामा बुझायो। गत असार २८ गते धनुषाको नगराइन नगरपालिका४ स्थित जनकपुरतुल्सियाही जब्दी सडक हुँदै भारततर्फ जान लागेको ज १ च १२६८ नम्बरकोे पिकअप गाडी मदिराका कार्टुनले भरिएको थियो। गस्तीमा रहेको प्रहरीले जाँच गर्दा ३ सय कार्टुन रक्सी बरामद भयो। चालक धनुषा मुखियापट्टी मुसहरनिया गाउँपालिका३ का २३ वर्षीय नुरे आलम शेषसँग भएको अनुष्का ट्रेडसको बिलमा अर्कै गाडीको नम्बर उल्लेख थियो। प्रहरीले चालक आलमसँग सोधपुछ गर्दा गाडीमा लोड गरिएको मदिरा भारत लान लागेको खुल्यो। जयनगर पुलिसका अनुसार नेपालबाट भारततर्फ मदिरा तस्करी गर्ने थुप्रै मानिस र सवारी साधन नियन्त्रणमा छन्। धेरैजना अझै थुनामै छन्। तर, नेपालबाट भारततर्फ मदिरा तस्करी रोकिने त परको कुरा, झन्झन् बढ्दो छ। भारतको बिहार सरकारले मदिरा निषेध गरेको छ। जसका कारण नेपालबाट सीमावर्ती भारतीय गाउँसहरमा मदिरा तस्करी हुँदै आएको छ। भारतसँग सीमा जोडिएका महोत्तरी जलेश्वर, धनुषा, सर्लाही, रौतहट, बारा, पर्सा, सप्तरी र सिरहाका विभिन्न नाकाबाट भारततर्फ मदिरा तस्करी गर्नेहरूको जालो संगठित रूपमा फैलिँदै छ। धनुषा र महोत्तरीका सीमावर्ती क्षेत्रका दर्जनौं चोरबाटो हुँदै मदिरा तस्करी भइरहेको छ। मदिरा टाउकोमा बोकेर पैदलै र मोटरसाइकलको प्रयोग गरेर भइरहेको पाइएको छ। मदिरा तस्करलाई नेपाली सुरक्षाकर्मीभन्दा भारतीय सीमा सुरक्षा बल (एसएसबी) र भारतीय पुलिससँग त्रास हुन्छ। त्यसैले मदिरा तस्करहरू वारि बसेर पारिका एसएसबी र पुलिस नियाल्छन् र मौका मिल्नासाथ सीमा कटाइहाल्छन्। कतिपय नाका क्षेत्रमा मदिरा तस्करले एसएसबीसँग मिलेमतो गर्ने गरेको सीमाक्षेत्रका बासिन्दा बताउँछन्। तस्करीबारे मुख खोल्नेलाई ज्यानकै जोखिम हुन्छ। त्यसो गर्नेलाई पहिला पैसाले चुप लगाउन खोजिन्छ, नमाने धम्क्याएर चुप लगाइन्छ। मदिरा तस्करीका लागि कमला र कोशी नदीबाट मदिराका बोरामा लोड गरेर भारततर्फ पुर्याउन तस्करहरूको संगठित सञ्जाल नै परिचालित छ। मदिरा तस्करसँग तालमेल नमिल्दा प्रहरी र सशस्त्र प्रहरीले बेलाबेला बेवारिसे भनिएको मदिराका केही बोरा बरामद गरे पनि तस्करको संगठित सञ्जालसम्म पुग्न सकेको छैन। पछिल्लो समय घुमुवा प्रहरीमाथि मुद्दा चलेको घटना कमै सार्वजनिक भए पनि उनीहरूको असुली धन्दा भने रोकिएको छैन। विशेषः तराईका जिल्लामा घुमुवा प्रहरी असुलीमा संलग्न हुने गरेको देखिएको अख्तियार दुरुपयोग अनुसन्धान आयोगका पूर्वअधिकृत अवधकुमार कुशवहा बताउँछन्। म कार्यरत रहँदा केही घुमुवामाथि मुद्दा दायर भएको थियो, उनले भने, उनीभन्दा माथिल्लो तहमा भने नेक्सस देखिए पनि प्रमाण जुटाउन सकस हुन्छ। ठूलो दर्जाका प्रहरीहरू भेटिए भने मुद्दा सेलाउँछ। उनीहरूले माथिको निर्देशनमा काम गरेको प्रष्ट हुन्छ। तर, को हुन् भन्ने खुल्दैन। यस्ता घुमुवाहरू प्रहरी प्रधान कार्यालयदेखि प्रदेश, जिल्ला, इलाका, चौकीसहित मातहतका हुन्छन्। प्रहरीको इन्टलिजेन्समा काम गर्ने घुमुवा प्रहरीहरू विश्वास पात्र भए पनि बीचमै खेल्ने गरेको देखिन्छ। मधेसमा पनि सईदेखिको नेतृत्व हुने प्रहरी चौकीदेखि डीआईजी कार्यालयसम्मका छुट्टाछुट्टै घुमुवा राखिन्छ। पछिल्लो समय अख्तियारको फन्दामा परेका घुमुवाको संख्या कम भए पनि प्रहरी प्रधान कार्यालयको उजुरी छानबिन शाखामा भने उनीहरूको कर्तुतको चाङ लाग्ने गरेको छ। कतिपय घुमुवालाई अन्यत्र सरुवा पनि गरिएका छन्। तर, उनीहरू राजनीतिक पहुँच र प्रहरीको उच्च अधिकारीको सोर्स लगाएर पुनः पुरानै स्थानमा फर्किने गरेका छन्। यसअघिका प्रहरी महानिरीक्षक (आईजीपी) प्रकाश अर्यालले घुमुवाहरूको दबदबा बारे गुनासो व्यापक भएपछि विभिन्न प्रहरी कार्यालयका सिभिल प्रहरीलाई हटाएका थिए। उनीभन्दा अघिका आईजीपी उपेन्द्रकान्त अर्यालको पालामा त घुमुवा प्रहरी हटाउने अभियान नै चलेको थियो। यद्यपि, त्यसले मूर्तरुप भने लिन सकेन। को हुन् घुमुवा प्रहरी ? घुमुवा अर्थात् सादा पोसाकका प्रहरी। नेपाल प्रहरीमा गोप्य सूचना संकलन गर्न घुमुवा राख्ने प्रचलन छ। नागरिकको सुरक्षा र अपराध नियन्त्रणमा सघाउने मनसायले राखिएका घुमुवा प्रहरी पछिल्लो पटक जिम्मेवारी छाडेर शतप्रतिशत महिनावारी उठाउन सक्रिय देखिन्छन्। घुमुवाहरू स्थानीय सुरक्षा प्रमुख कहाँ पैसा उठाएर पुर्याउने विश्वासिलो माध्यम बन्न थालेका छन्। घुमुवा प्रहरीको जागिर जुन जिल्लाबाट सुरु हुन्छ अधिकांशले अवकाश पनि त्यही वा आसपासका जिल्लाबाट पाउने गरेका छन्। केहीलाई उजुरीका आधारमा प्रहरी प्रमुखले दुर्गम क्षेत्रमा पनि सरुवा गरिदिएका छन्। तर, केही महिनामै प्रभावशाली व्यक्तिहरूको आडमा उनीहरू उही स्थानमा काजमा खटिरहेका भेटिन्छन्। घुमुवा प्रहरी विशेषतः तराईका जिल्लामा बढी सक्रिय देखिन्छन्। सीमा नाकाबाट हुने चोरी, तस्करीमा उनीहरू जोडिँदै आएका छन्। घमुवा प्रहरी भनेर छुट्टै दरबन्दी हुँदैन। जिल्ला प्रहरी कार्यालयहरूमा ५ देखि १० जनासम्म घुमुवा राखिएको देखिन्छ। धनुषामा पनि जिल्ला र ईलाका प्रहरी कार्यालयको छुट्टाछुट्टै घुमुवा प्रहरी खटाउने चलन छ। धनुषा जिल्ला प्रहरी कार्यालयमा प्रहरी नायव निरीक्षक रवि मण्डलको नेतृत्वको कमान्डमा ७ जना घुमुवा प्रहरी परिचालन गरिएको छ। जनकपुरधामस्थित जानकी प्रहरी चौकीमा रोशन यादव, जिराइमाल प्रहरी चौकीमा तपेन्द्र यादव, रेल्वे प्रहरी चौकीमा राजीव मण्डल, इलाका प्रहरी कार्यालय यदुकुहामा अशोक यादव, सीमा क्षेत्र खजुरीमा रमाकान्त यादव, तिनकौरिया प्रहरी चोकीमा सञ्जिव पाण्डे, ललिया प्रहरी चौकीमा गंगा महतोलगायत हरेक चौकीमा घुमुवा छन्। यति मात्र होइन, संघीय प्रहरी, प्रदेश प्रहरी र प्रहरी प्रधान कार्यालयको घुमुवासमेत जिल्लामा छुट्टाछुट्टै खटाइएको स्रोतको दाबी छ। स्थानीय पत्रकार अनिल कुमार साहका अनुसार प्रहरीका घुमुवा शंकास्पद कार्यमा छन्। अपराध अनुसन्धानमा सहयोग पुर्याउने उद्देश्यले प्रहरीले तल्लो इकाईसम्म सादा पोसाकमा खटाउने गरेका घुमुवाका गतिविधि आफैंमा शंकास्पद छ। विभाग, जिल्ला, इप्रका र चौकीमा इन्टेलिजेन्स भन्ने गरिए पनि घुमुवा भनिने सादा पोसाकका प्रहरी अपराधको अनुसन्धानभन्दा आफ्ना हाकिमको लाइन मिलाउन सक्रिय देखिन्छन्, उनले भने। यसरी अनुसन्धानका अलावा व्यापारीहरूसँग लाइन मिलाएर रकम उठाउनु घुमुवाको धन्दा बनेको छ। चाडवाडका बेला जुवातास खेलाउन लाइन मिलाउनसमेत प्रहरी प्रमुखहरूले घुमुवाको उपयोग गर्ने गरेका छनन्। आफ्नो विश्वासपात्रलाई घुमुवामा राखेर रकम असुली गर्ने काममा प्रमुखहरू खप्पिस हुने गरेको प्रहरीकै एक अधिकृतले बताए। नेपाल प्रहरी, सशस्त्र प्रहरी र नेपाली सेनासमेतले सूचना संकलन गर्न भन्दै सादा पोसाकमा जवान र सोही दर्जाभन्दा केही माथिका सुरक्षाकर्मीलाई बाहिर निकाल्ने गरेको छ। सादा पोसाकमा गुप्तचरीका लागि अनुसन्धानको छुट्टै एकाइ नभएको भने होइन। यस्ता कामका लागि राष्ट्रिय अनुसन्धान विभाग छ। तर, अनुसन्धान विभागले सूचना समन्वय नगरेका कारण भन्दै घुमुवाका विषयमा तथ्य बताउन प्रहरी प्रमुखहरू पन्छिने गरेका छन्। एक अधिकृतले भने, घुमुवा प्रहरीले सूचना नै ल्याउँदैनन्। बरु माल कताबाट मिल्छ त्यहीँ खोजी गर्छन्। मधेस प्रदेश प्रहरी कार्यालय, जनकपुरधामका प्रहरी नायव महानिरीक्षक (डीआईजी) यज्ञविनोद पोखरेलले घुमुवा एकआध बाहेक प्रहरीको मर्यादा विपरित काम नगरेको बताउँछन्। फाइदा दिने भएकैले घुमुवामाथिका अनाधिकृत गतिविधिको आरोप मान्न उनी तयार छैनन्। तस्कारी रोक्ने काम हाम्रो होइन्, यो काम पहिलो सशस्त्र प्रहरी, भन्सार राजश्वलगायतको हो। त्यसपछि मात्र हाम्रो हो। हामीकहाँ शान्ति सुरक्षा, अपराध नियन्त्रणलगायतको कामको चाङ हुन्छ, त्यसबाट नै हामीलाई फर्सद हुँदैन। यसैगरी सशस्त्र प्रहरी मधेस प्रदेश प्रहरी कार्यालय बर्दिबासका प्रहरी नायव महानिरीक्षक दीपेन्द्र शाहले सशस्त्र प्रहरी बल केन्द्रीय कार्यालयले नेपालभरमा सादा पोसाकका प्रहरी नखटाउने निर्णयअन्तर्गत मधेसमा कुनै पनि सादा पोसाकका प्रहरी परिचालन नभएको दाबी गरे। घुमुवा परिचालको सवाल नै उठँदैन। यदी कुनै जिल्लामा त्यस्तो छ भने जानकारी पाउँ तुरुन्त कारवाही हुन्छ। १४ महिनादेखि कुनै पनि नाममा सशस्त्रका कुनैपनि दर्जाका प्रहरीले तस्करी लगायत अन्य अवैद्य क्रियाकलाप गरेको भेटिए कारवाही हुन्छ, उनले भने।"
मौसमी फ्लुका बिरामीले स्वास्थ्य संस्था भरिए,"हुम्ला : हुम्लाको दक्षिणी भेगमा रहेको अदानचुली गाउँपालिकामा गएको शनिबारदेखि मौसमी फ्लुका बिरामीको सङ्ख्या बढेको छ। अदानचुली५ र ६ मा मौसमी फ्लुका बिरामीको चाप बढेपछि स्वास्थ्य संस्था भरिएको स्वास्थ्यकर्मीको भनाइ छ। अदानचुली६ मा पर्ने लमही गाउँबाट फैलिएको मौसमी फ्लुको प्रकोप रोक्न लौठी स्वास्थ्यचौकीले शिविर सञ्चालन गरेको थियो। शिविर सञ्चालन गरेपछि सामान्य रुपमा नियन्त्रणमा आए पनि सोही वडाकै पाल्स, काँखे बारीगाउँ र करगहीमा नयाँ बिरामी देखा परेको लौठी स्वास्थ्यचौकीका प्रमुख नवराज भण्डारीले बताए। स्वास्थ्य शिविरमा एक सय ४९ जना बिरामीको उपचार गरेको उनले जानकारी दिए। लमहीमा फ्लुका बिरामी नियन्त्रणमा आए पनि अन्य बस्तीमा फैलिँदै गएको इन्चार्ज भण्डारीले बताए। बिरामीले स्वास्थ्य संस्था भरिएपछि बहिरंग सेवाबाट उपचार गरिरहेको उनको भनाइ छ। अदानचुली गाउँपालिकाको केन्द्र रहेको श्रीनगर स्वास्थ्यचौकीमा पनि केही दिनयतादेखि बिरामीको चाप बढदो छ। तर एक जना मात्र स्वास्थ्यकर्मीले सेवा दिइरहेका छन्। अन्य स्वास्थ्यकर्मी तालिमका लागि स्वास्थ्य संस्था बाहिर रहेको श्रीनगर स्वास्थ्यचौकीका निमित्त इन्चार्ज प्रयोगलाल जैसीले बताए। एक दिनमा ५० देखि ८० जना बिरामी उपचारका लागि आउने गरेको स्वास्थ्यचौकीका निमित्त इन्चार्ज जैसीले बताए। श्रीनगर स्वास्थ्यचौकीमा उपचारका लागि आउने बिरामीको भीडबाट अरूलाई रोग सर्न सक्छ भनेर नियमित मास्क प्रयोग गर्न स्वास्थ्यकर्मीले जोड दिएका छन्।"
पञ्चकन्या व्यापार पर्यटन मेला सुरु,"नुवाकोट : नुवाकोटको पञ्चकन्या गाँउपालिकामा प्रथम पञ्चकन्या व्यापार मेला तथा पर्यटन महोत्सव सञ्चालन भएको छ। ११ दिने महोत्सवको संस्कृति, पर्यटन तथा नागरिक उड्डयनमन्त्री हितबहादुर तामाङले उद्घाटन गरेका हुन्। महोत्सवको उद्घाटन गर्दै मन्त्री तामाङले विभिन्न किसिमका मेला महोत्सवहरुको आयोजनाले हराउँदै गएको कला, संस्कृति र मौलिकपनको जगेर्नाका लागि सहयोग पुग्दै आएको बताएका छन्। मन्त्री तामाङले मेला महोत्सवको माध्यमबाट आन्तरिक पर्यटकको चहलपहल बढ्नुका साथै बजार चलायमान बनाउनको लागि सहज हुनेसमेत बताए। महोत्सवको उद्धघाटन कार्यक्रममा पञ्चेबाजा, लामा नाँच, लाखे नाँचका साथै भजन मण्डलीद्वारा भजन प्रस्तुत गरिएको थियो। पञ्चकन्या २ को आयोजनामा बोजिनीफाँटमा सञ्चालन भएको प्रथम व्यापार, कृषि पर्यटन तथा साँस्कृतिक महोत्सव बैशाख ३ गतेसम्म सञ्चालन हुने आयोजकले जनाएको छ। उद्धघाटन कार्यक्रममा बागमती प्रदेश सभा सदस्य रमेशकुमार महत, जिल्ला समन्वय समिति नुवाकोटका प्रमुख रजिन्द्रबिक्रमसिंह ठकुरी, लिखु गाँउपालिकाका अध्यक्ष ध्रुव श्रेष्ठ, पञ्चकन्या गाँउपालिकाका अध्यक्ष तेजबहादुर तामाङ रमेश, उपाध्यक्ष बिमला केसी, पञ्चकन्या गाँउपालिकाका ५ वटै वडाका अध्यक्षहरु, पालिकास्तरिय जनप्रतिनिधिलगायतको उपस्थिति रहेको थियो।"
भारत तस्करी गर्न लागिएको रक्सी बरामद,"वीरगन्ज : नेपालबाट भारत तस्करी गर्न लागिएको सिलबन्दी मदिरा ठूलो परिमाणमा सशस्त्र प्रहरीले वीरगन्जबाट बरामद गरेको छ। शनिबार राति टाटासुमो गाडीमा लोड गरेर भारत तस्करी गर्न लागिएको ९६ कार्टुन सिलबन्दी मदिरा भारतसँग जोडिएको वीरगन्ज महानगरपालिका१७ कोनियाबाट सशस्त्र प्रहरीले बरामद गरेको हो। सीमा सुरक्षा गुल्म अलौंबाट खटिएको सशस्त्र प्रहरीको टोलीले शनिबार मध्यरातमा बीआर १० जे ८२०१ नम्बरको टाटासुमो गाडी नाकामा रोकेर चेकजाँच गरेको थियो। त्यसक्रममा उक्त गाडीबाट कस्तूरी ब्राण्डको ९६ कार्टुन सिलबन्दी मदिरा बरामद भएको पर्साका सशस्त्र प्रहरी उपरीक्षक किशन कर्मचार्यले जानकारी दिए। मदिरासहितको उक्त गाडीपनि नियन्त्रणमा लिएको उनले बताए। बरामद गरिएको मदिराको बजार मूल्य १ लाख ३३ हजार ५०० रुपैयाँ मूल्यांकन गरिएको जानकारी उनले दिए। सशस्त्र प्रहरीले गाडी रोक्ने बित्तिकै त्यसका चालक मदिरासहितको गाडी छाडेर फरार भएकाले उनलाई भने पक्राउ गर्न नसकिएको कर्मचार्यले बताए। बरामद गरिएका मदिरा र गाडी आवश्यक कारबाहीका लागि आइतबार वीरगन्ज भन्सार कार्यालयमा बुझाइएको जानकारी उनले दिए। भारतको बिहार प्रान्तमा करिब एक दशक यतादेखि मदिराको उत्पादन, ओसारपसार, बिक्री वितरण र सेवनमा प्रतिबन्ध लगाइएको छ। जसका कारण पर्सा, बारा लगायत मधेसका जिल्लाका नाका हुँदै नेपालबाट बिहारमा मदिराको तस्करी हुँदै आएको छ।"
दुई दिनमै १३ हजार पर्यटक,"जोमसोम : मुस्ताङको कागबेनीधाममा श्राद्ध गर्ने तीर्थालुको घुइँचो लागेको छ। बर्सेनि चैते दसैं र बडा दसैंको औशीमा कागबेनीमा धार्मिक तीर्थालुको घुइँचो लाग्ने गर्छ। शनिबार र आइतबार करिब १३ हजार पर्यटक त्यहाँ पुगेका छन्। यो समयमा आफ्ना दिवंगत पितृहरूको नाममा श्राद्ध,पिण्डदान र तर्पण दिनाले पितृहरू खुसी भई धार्मिक मोक्ष प्राप्त हुने जनविश्वास रहिआएको छ। पछिल्लो एक दशक मुस्ताङमा धार्मिक तीर्थालु पर्यटकहरुको आगमन बढ्दै गएको छ। परापूर्व कालमा कागबेनीमा काग भुसुन्डे ऋषिले तपस्या गरी बसेको भन्ने धार्मिक ग्रन्थमा उल्लेख छ। यसका कारण यो भूमि हिन्दु धर्मावलम्बीका लागि निकै प्रसिद्ध र महत्वपूर्ण धार्मिक स्थल मानिएको हो।"
"रामेछापको पिङ्खुरीमा सुमो दुर्घटना, ३ जना घाइते","काठमाडौं : रामेछापको खाँडादेवी गाउँपालिका९ पिङ्खुरी वरबोटमा सुमो दुर्घटना हुँदा ३ जना घाइते भएका छन्। आज बिहान पिङ्खुरीबाट काठमाडौं जाँदै गरेको ना१ ज५६२६ नंको सुमो दुर्घटना हुँदा ३ जना घाइते भएको जिल्ला प्रहरी कार्यालय रामेछापले जनाएको छ। प्रहरीका अनुसार दुर्घटना रामेछाप खाडादेवी गाउँपालिका९ पिङ्खुरीका २४ वर्षीय दीपेन्द्र भण्डारी,१६ वर्षीया एलिशा भण्डारी र १४ वर्षीया यमुना भण्डारी घाइते भएका हुन्। उनीहरुलाई स्थानीय मेडिकलमा सामान्य उपचार पश्चात थप उपचारको लागि काठमाडौं उपत्यका ल्याइएको छ। प्रहरीले २२ वर्षीय सुमो चालक विष्णु भण्डारीलाई नियन्त्रणमा लिएर थप अनुसन्धान गरिरहेको छ।"
डोल्पामा सेनाको कमजोरीले सामुदायिक वनमा लाग्यो डढेलो,"डोल्पा : हिमाली जिल्ला डोल्पामा नेपाली सेनाको असावधानीका कारण लागेको आगोले एक सामुदायिक वन सखाप भएको छ। सदरमुकाम दुनैमा रहेको नन्द बक्स गुल्म भदालेका सैनिक जवानहरूले ब्यारेक आसपासको फोहोर व्यवस्थापन गर्न लगाएको आगो नजिकैको वनमा सल्किएको हो। आइतबार दिउँसो सेनाले ब्यारेक सरसफाइ गर्ने क्रममा आगो लाग्दा ठुलिभेरी नगरपालिका४ मा पर्ने मष्टा भवानी सामुदायिक वनका रुखविरुवा जलेर नष्ट भएको स्थानीय बिर्ख बहादुर रोकायले जानकारी दिए। हावाहुरी लाग्ने समयमा दिउँसो आगो लगाएर सेनाले सामुदायिक वनको ठुलो क्षति गरेको रोकायको भनाइ छ। डिभिजन वन कार्यालय डोल्पाका वन अधिकृत मुन रावतले आगलागी कसले गर्यो भन्ने विषयमा अनुसन्धान भइरहेको बताए । सेना,प्रहरी,वनका कर्मचारी र स्थानीयको प्रयासबाट आगलागी नियन्त्रणमा आइसकेको उनको भनाइ छ।"
सिन्धुलीमा आगलागीमा घरगोठसँगै चौपाय खरानी,"सिन्धुली : सिन्धुलीको फिक्कल गाउँपालिका४ छत्रेवरमा आगलागी हुँदा घरगोठसँगै चौपाया जलेर खरानी भएका छन्। स्थानीय निर्मल बहादुर मगरको गोठमा सल्केको आगो घर र गोठमा सल्कँदा अन्नपात, लत्ताकपडा, भाँडाकुडाका साथै केही नगद समेत जलेर नष्ट भएका छन्। स्थानीय नवराज पहाडीका अनुसार मगरको गोठमा रहेका ९ वटा खसी बाख्रा लगायतको चौपायाको समेत जलेर मृत्यु भएको छ। आगो निभाउने क्रममा आगलागी पीडित निर्मल मगर स्वयंम घाइते भएका छन्। उनको स्थानीय स्वास्थ्य संस्थामा उपचार भइरहेको छ। आगलागीबाट करिब साढे पाँच लाख रुपैयाँ बराबरको क्षति भएको बताइएको छ। आगो अहिले नियन्त्रणमा आएको स्थानीयले बताएका छन्। योसँगै सिन्धुलीमा यस वर्ष मात्र १९ वटा घरगोठ आगलागीबाट जलेका छन्।"
लुम्बिनी विकास कोषका योजना प्रमुख भट्टराईविरुद्ध अख्तियारले हाल्यो मुद्दा,"काठमाडौं : अख्तियार दुरुपयोग अनुसन्धान आयोगले लुम्बिनी विकास कोषमा कार्यरत योजना प्रमुख इन्जिनियर सरोज भट्टराईविरुद्ध मुद्दा दायर गरेको छ। पदीय मर्यादा विपरीतका कार्यहरू गरी गैरकानुनी सम्पत्ति आर्जन गरेको उजुरीका आधारमा अध्ययनपश्चात आयोगले आइतबार विशेष अदालतमा आरोप पत्र दायर गरेको हो। उनले भक्तपुरको सूर्यविनायक नगरपालिका७ स्थित कित्ता नम्बर १३७४१३७५ को जग्गा खरिद गर्दा लुम्बिनी विकास कोषमा ठेक्काको काम गर्ने निर्माण सेवाका प्रोप्राइटरसँग घुस रकम लिएको अख्तियारले दायर गरेको आरोप पत्रमा उल्लेख छ। अख्तियारका अनुसार प्रोप्राइटरको बैक खाताबाट जग्गा बिक्रेताको बैक खातामा ४० लाख रुपैयाँ तथा जग्गा खोजी दिने व्यक्तिको बैंक खातामा ४० लाख गरी ८० लाख रुपैयाँ रकम जम्मा गराई निज सरोज भट्टराईले भने अनुसार जग्गा खोजी दिने व्यक्तिले प्राप्त गरेको ४० लाख मध्ये ३८ लाख ७ हजार २ सय समेत जग्गा बिक्रेताको बैक खातामा जम्मा गराएको पाइएको छ। भट्टराई आफैंले प्रत्यक्ष रूपमा नलिई आमा जनक नन्दनी भट्टराईका नाममा जग्गा खरिद गर्दा उक्त रिसवत रकम प्रयोग गरी भ्रष्टाचार निवारण ऐन,२०५९ अन्तर्गतको कसुर गरेको देखिएपछि आरोपपत्र दायर गरिएको अख्तियारले जनाएको छ। भ्रष्टाचारजन्य कसुरबाट आर्जन गरेको देखिएपछि अख्तियारले उक्त जग्गा समेत जफतका लागि मागदाबी लिइएको छ। साथै उनकी आमालाई पनि मुख्य प्रतिवादी सरोज भट्टराईलाई हुने सजाय सरह नै मागदावी गरिएको छ।"
किचकबधमा फेला पर्यो २२०० वर्ष पुरानो भग्नावशेष,"झापा : महाभारतकालीन किंवदन्तीसँग जोडिएको ऐतिहासिक, धार्मिस्थल तथा पर्यटकीयस्थल झापाको किचकबधमा पुरातत्व विभागले सातौंपटक उत्खनन गरेको छ। भद्रपुर नगरपालिका २ र ३ वडाको सीमासँग जोडिएको किचकबधमा २२ सय वर्ष पुरानो ऐतिहासिकता दर्साउने भग्नावशेष फेला पर्दै आएको छ। देउनियाँ खोला किनारको डाँडामा १० बिघा क्षेत्रफल फैलिएको किचकबधमा पुरातत्व विभागको नजर २०५८ सालमा परेको थियो। २२ वर्ष भइसक्दा पनि किचकबधको संरक्षणमा सरकारी निकाय उदासीन देखिएको छ। उत्खनन गरिएको क्षेत्रको संरक्षित ऐतिहासिक संरचनाको संरक्षण गर्नुपर्ने हो, पुरातत्व विभागका अधिकृत नवीन अधिकारीले भने, सवारीसाधन निर्वाध रूपमा संरक्षित क्षेत्रमा प्रवेश गरिरहेको छ, त्यसलाई तत्काल रोकेर खुला बाटाहरू बन्द गरिनुपर्छ। पुरातत्व विभागका कर्मचारी आएर किचकबधको संरक्षण गर्न सम्भव नभएको बताउँदै अधिकृत अधिकारीले भने, यसका निम्ति किचकबधको आफ्नै समिति छ, स्थानीय सरकार छ, स्थानीय सरोकारवाला छन्, उनीहरूले नै यसको संरक्षणमा जागरूकता देखाउनु पर्ने आवश्यकता महसुस गरेको छु। यो स्थल भद्रपुर नगरपालिकाको सम्पत्ति हो। पुरातत्व महत्वको दृष्टिकोणले यस क्षेत्रको संरक्षण र प्रवद्र्धनका लागि कार्य योजना बनाएर अघि बढ्नु पर्ने बेला आएको भद्रपुर नगरपालिकाका प्रमुख गणेश पोखरेलले बताए। उनका अनुसार यहाँ धेरै वर्ष पुरानो ऐतिहासिकता झल्काउने खालको संरचनाहरू फेला परेको छ। यसको संरक्षण गर्ने, अझै उजागर गर्ने, आकर्षणका केन्द्रबिन्दु बनाउनुपर्छ भनेर नगरपालिका मेची बहुमुखी क्याम्पससँग सहकार्य गरेर अघि बढ्ने बताउँदै नगर प्रमुख पोखरेलले भने, क्याम्पसमा यससम्बन्धी पढाइ पनि हुन्छ, त्यहाँँ एउटा रिसर्च सेन्टर पनि छ, उहाँहरूसँग सहकार्य गर्ने भनी कार्य योजना बनाएर अघि बढिसकेका छौं। साथै नगरपालिका पुरातत्व विभाग, प्रदेश सरकार र संघीय सरकारसँग पनि सहकार्य गरेर यसलाई जोगाउन अघि बढ्ने उनको भनाइ छ। यो पुरानो धार्मिक इतिहाससँग जोडिएको कारणले यसको संरक्षण र सम्वद्र्धन गर्न अब ढिला नगरी अघि बढ्नुपर्ने आवश्यकता रहेको भद्रपुर २ नम्बर वडाध्यक्ष राम कँडेलले बताए। वडा कार्यालयले निरन्तर यहाँको समितिसँग सहकार्य र छलफल गरिरहेको बताउँदै उनले भने, यो नगरको एउटा गहना हो, धार्मिक, पर्यटकीय र पुरातत्व महत्व बोकेको यस क्षेत्रको विकास र उन्नतिका लागि सबै लाग्नुपर्छ। किचकबध धार्मिक, ऐतिहासिक तथा पर्यटकीय स्थल संरक्षण समितिका अध्यक्ष दिलबहादुर थेबेका अनुसार किचकबधलाई जिल्लाको मात्र नभइ देशकै उत्कृष्ट गन्तव्य बनाउन १ अर्ब ५३ करोड ६० लाख बराबरको गुरुयोजना निर्माण गरिएको थियो। गुरुयोजना पुरातात्विक विभाग र पर्यटन मन्त्रालयमा समेत पेस गरिएको थियो। तर, बजेट अभावमा यसको संरक्षण र सम्बद्र्धनमा काम गर्न नसकेको उनले बताए। यो गुरुयोजना पनि कागजमै सीमित हुन पुगेको उनको भनाइ छ। एउटा भवनको भग्नावशेष फेला किचकबधमा ऐतिहासिकता दर्साउने एउटा भवनको भग्नावशेष फेला छ। अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविभागले जनाएको छ। विभागले चैत १ गतेदेखि सातौं पटक उत्खनन सुरु गरेको थियो। यसपटक गरिएको उत्खननबाट ऐतिहासिकता दर्साउने एउटा भवनको भग्नावशेष फेला परेको पुरातत्वविद् उद्धव आचार्यले बताए। पुरानो मन्दिर भएको स्थानमुनि अर्को पनि एउटा भवनको पूर्ण भाग फेला पर्ने सम्भावना रहेको पुरातत्वविद् आचार्यको दाबी छ। उत्खनन गर्दै जाँदा अझै पुराना केही प्रमाणहरू फेला पर्ने सम्भावना पनि रहेको उनले बताए। उत्खनन गरिएका अधिकांश स्थानमा सेक्युरिटी पोस्ट (सैनिक भवन) चाहिँ फेला परिसकेको बताउँदै उनले भने, त्यस बेला सामान्य मान्छे त पक्कै पनि यहाँ बस्दैन थियो होला रु को बस्थ्यो भन्ने यकिन प्रमाणचाहिँ अझै फेला नपरिसकेको अवस्था छ। महाभारतकालीन किंवदन्तीसँग जोडिएको स्थल भनेर भन्ने गरिन्छ। अहिलेसम्मको उत्खननले त्यसलाई पुष्टि गर्ने आधार र प्रमाण फेला परेको छैन। यी संरचनाबाट धेरै पुरातात्विक सामग्री फेला परेका र तिनीहरूको कार्बन परीक्षणलगायतका परीक्षणबाट यो स्थल इसापूर्व भारतमा शुंगकुषाणकाल र नेपालमा किराँतहरूको शासन अर्थात् १ सय २० देखि २०० इसापूर्वको अर्थात् आजभन्दा २२ सय वर्ष पुरानो पुष्टि भएको उनको भनाइ छ। आफ्नै नेतृत्वमा २०५८ सालमा पहिलोपटक उत्खनन गरिएको बताउँदै पुरातत्वविद् आचार्यले भने, २०५९ र २०६० सालमा निरन्तर उत्खनन भएको थियो, त्यसपछि द्वन्द्वको कारणले उत्खनन रोकियो, फेरि २०६६ देखि २०७२ सम्म उत्खनन भएको थियो, अहिले ८ वर्षपछि फेरि उत्खनन गर्न मेरै नेतृत्वमा टोली आयो। यस अवधिसम्म यहाँ उत्खनन गर्दा दरबारको भग्नावशेष, किल्ला, पर्खाल, वाण, ढुंगाका भाँडाकुँडा, माटाका मूर्तिहरू र इँटा पुरातत्व फेला परिसकेको छ। २०५९ मा पहिलोपटक उत्खनन गर्दा स्वस्तिक चिह्न भएको माटाको इँटासमेत यहाँ फेला परेको उनले बताए। यसपटक उत्खनन गरिएको क्षेत्रमा रूखहरू भएकोले यी सबै रूख हटाउनुपर्ने, अहिले कायमै रहेको क्लबको हल हटाउनु पर्ने, पुरानो किचकबधको मूर्ति स्थानान्तरण गर्नुपर्ने देखिएको बताउँदै पुरातत्व अधिकृत नवीन अधिकारीले भने, यो हटाएपछि आठौँ उत्खननलाई पनि निरन्तरता दिन सरकारसँग बजेट माग गरेका छौँ, आठौं उत्खननमा पनि केही ऐतिहासिक भग्नावशेष फेला पर्ने प्रबल सम्भावनाचाहिँ छ। यो स्थल गुप्तकाल अर्थात् इसाको पाँचौं शताब्दीसम्म कायमै रहेको र यस क्षेत्रमा पाँचौँ शताब्दीमा आएको शक्तिशाली भूकम्पले सबै ध्वस्त भएकाले खण्डहरमा परिणत भएको अनुमान फ्रेन्च भुगर्भविदसहितको एउटा टोलीले केही वर्षअघिको अध्ययन भ्रमणमा गरेको बताइएको छ। यसअघि २०३५ सालमा मेची बहुमुखी क्याम्पसका इतिहास विषयका प्राध्यापक घनश्याम खनालको अगुवाइ इतिहासका विद्यार्थीले यस क्षेत्रमा उत्खनन गरेका थिए। त्यस बेला पुराना माटाका भाँडा, ठूला आकारका लुम्बिनीमा पाइएका जस्ता चेप्टा ईंटालगायतका पुरातात्विक सामग्री फेला परेको क्याम्पसका पूर्वप्रमुख चिन्तामणि दाहालले जानकारी दिए।"
पाँचथरमा चौंरीमहोत्सवको तयारी,"फिदिम : भारतसँगको सीमावर्ती क्षेत्र पाँचथरको फालेलुङ गाउँपालिका४ चाररातेमा नयाँवर्षको अवसर पारेर चौंरी महोत्सव गर्ने तयारी छ। पाँचथर सदरमुकाम फिदिममा शुक्रबार पत्रकार सम्मेलन गरी सातौं फालेलुङ चौंरी पर्यटन महोत्सवबारे जानकारी दिइएको हो। चैत ३० गतेदेखि तीन दिनसम्म महोत्सव सञ्चालन गर्ने तयारी छ। फालेलुङ गाउँपालि मुख्य आयोजक रहेको उक्त महोत्सव सम्पन्न गर्न फालेलुङ कञ्चनजंघा पर्यापर्यटन प्रवद्र्धन संस्था, दीपज्योति युवा क्लब र कञ्चनजंघा चौंरीपालक तथा संरक्षण संस्था आयोजकका रूपमा छन्। उक्त अवसरमा पर्यटन र सञ्चारसम्बन्धी अन्तरक्रिया गर्ने तयारी छ। झाँकी प्रदर्शन, याक नृत्य, चौंरीसँग सम्बन्धित खेल प्रदर्शन, मैत्रीपूर्ण फुटबल प्रतियोगिता, दोहोरी प्रतियोगिता, उत्कृष्ट पर्यावरण संरक्षण सम्मान कार्यक्रम र साहसिक फुटबल प्रतियोगितालगायतका कार्यक्रमहरू सञ्चालन गर्ने तयारी छ। उक्त अवसरमा ६ सय चौंरीहरू प्रदर्शन गर्ने फालेलुङ गाउँपालिकाका अध्यक्ष वीर विक्रम थाम्सुहाङले जानकारी दिए। नेपालको फालेलुङ गाउँपालिका र भारतको वेष्ट बंगालसहित सिक्किमको सिमानामा रहेको चाररातेमा महोत्सव गर्न लागिएको हो। चौंरी संस्कृतिलाई संरक्षण गर्न महोत्सवको आयोजना गरिएको थाम्सुहाङले बताए। चौंरी उच्च पहाडको सौन्दर्य मात्र नभएर सम्पत्ति पनि हो, थाम्सुहाङले भने, चौंरीको संरक्षण गर्नु स्थानीय सरकारको दायित्व ठानेर महोत्सवको तयारी गरिएको हो। यस क्षेत्रमा दर्जनौं चौंरी गोठहरू छन्। महोत्सवले यहाँको पर्यटनको सम्भावनालाई माथि उठाउने विश्वास गरिएको छ। विगतका महोत्सवहरूकै कारण यस क्षेत्रमा पर्यटकहरूको चाप बढेको आयोजक संस्था दीपज्योति क्लवका कार्यकारी निर्देशक सुनील बान्तवाले दाबी गरे। बस्तीविहीन जंगली क्षेत्रमा आयोजना गरिने माहोत्सवमा आन्तरिक र बाह्य गरी १० हजार पर्यटकलाई सहभागी गराउने आयोजकको तयारी छ। पाँचथरसहित पूर्वी नेपालका ताप्लेजुङ, इलाम, झापा काठमाडौंं, भारतको सिक्किम र दार्जिलिङका पर्यटन व्यवसायी र सर्वसाधारणले महोत्सवको अवलोकन गर्ने अनुमान गरिएको हो। महोत्सवमा चौरीको दूधबाट बनाइएका परिकारहरू, चौंरी र भेडाको उनबाट बनेका वस्तुहरू र लेकाली क्षेत्रमा पाइने जडिबुटी तथा कृषिजन्य वस्तुको स्टलहरू राख्ने तयारी छ। ९ लाखको अनुमानित लागतमा महोत्सव सम्पन्न गर्ने लक्ष्य राखिएको हो। पत्रकार सम्मेलनमा पालिका अध्यक्ष थाम्सुहाङसहित उपाध्यक्ष महेन्द्रहाङ जबेगु, प्रवक्ता भरत खपाङ्गी, प्रमुख प्रशासकीय अधिकृत डम्बरबहादुर आङ्देम्बे लगायत आयोजक संस्थाका प्रमुख र प्रतिनिधिहरूको उपस्थिति थियो।"
पूर्वपश्चिम राजमार्ग विस्तार : कमलाकञ्चनपुर खण्डको ५० काम सकियो,"सिरहा : पूर्वपश्चिम राजमार्गअन्तर्गत सिरहाको कमलादेखि सप्तरीको कञ्चनपुरसम्मको सडकखण्ड विस्तार तीव्र रूपमा भइरहेको छ। एसियाली विकास बैंक (एडीबी)को सहुलियत ब्याजदरको ऋण लगानीमा विभिन्न खण्डमा कल्भर्ट, पुल निर्माण र सडक विस्तार भइरहेको हो। अहिलेसम्म राजमार्ग विस्तारको काम ५० प्रतिशत सम्पन्न भइसकेको कम्पनीले जनाएको छ। सडक विभागको एडीबी निर्देशनालयका अनुसार करिब १५ अर्ब रुपैयाँमा काम सक्ने गरी चिनियाँँ कम्पनी चाइना रेल्वे नं २ इन्जिनियरिङ ग्रुपले राजमार्ग विस्तारको दुवै खण्डमा ठेक्का लिएको हो। कम्पनीले ठेक्का पाएसँगै निर्माणले तीव्रता पाएको छ। करिब ८७ किलोमिटरको यो सडकको बीचमा मेडियन (डिभाइडर संरचना) निर्माण गरिनुका साथै दुईतर्फ ७७ मिटर र एउटा लेन साढे ३ मिटरको रहने जनाइएको छ। कमलाकञ्चनपुर राजमार्ग खण्डको बजार क्षेत्र बाहिर पर्ने ६८ दशमलव ११ किलोमिटर खण्ड चार लेन र कञ्चनपुर, जन्डोल, वीरेन्द्रबजार, रुपनी, शम्भुनाथ, लहान, गोलबजार, मिर्चैया र बन्दीपुरमा गरी कुल ३२ दशमलव ६ किलोमिटर खण्ड ६ लेनको रहनेछ। लहान र रुपनीमा अन्डरपास तथा लहानमा दुई ठाउँमा ओभरहेड पुलसमेत बनाइने ग्रुपले जनाएको छ। चिनियाँ कम्पनिले निर्माणमा प्रयोग हुने केही सवारीदेखि अन्य सामान चीनबाटै ल्याएको छ। कम्पनिले राजमार्ग खण्डमा चाहिने प्रिकास्ट कल्भर्ट र प्रिकास्ट ब्रिज कम्पनिको यार्डमा अत्याधुनिक प्रविधिको प्रयोग गरी निर्माण गरेको छ। त्यसरी निर्माण गरिएको प्रिकास्ट कल्भर्ट र ब्रिज सिधैं राजमार्ग निर्माणमा जडान गर्दै आएको छ। कम्पनीले स्थानीय जनशक्तिलाई पनि निर्माणमा खटाएको छ। राजमार्ग निर्माणमा चिनियाँ र नेपाली दुवै प्राविधिक जनशक्ति खटिएका छन्। कम्पनीको गत महिनाको तथ्यांकअनुसार १ हजार २ सय ८४ नेपाली जनशक्तिले काम गरेका छन्। राट्रिय गौरवको योजनाको ५० प्रतिशत काम सम्पन्न भइसकेको कम्पनिले जनाएको छ। कम्पनीका प्रशासनिक अधिकृत झु क्वीनसेङले राट्रिय गौरवको योजनाको ५० प्रतिशत काम सम्पन्न भइसकेको जानकारी दिए। उनले यहाँको जनस्तर बढाउनमा कम्पनिको ठूलो विशेषता रहेको र अब कम्पनिले छिटोभन्दा छिटो राजमार्गको निर्माण कार्य सम्पन्न होस भन्ने ठूलो इच्छा आफूहरूको रहेको बताए। राजमार्ग क्षेत्रमा बिधुत पोल लगायत संरचनामा खाली गराउन ढिलाइ हुँदा काममा ढिलाइ भएको कम्पनीले जनाएको छ। तर राजमार्ग विस्तार कार्य तीव्र रूपमा भइरहेको उनले जानकारी दिए। समयमै काम पूरा गर्न स्थानीयको माग विस्तारका लागि लहान, मिर्चैयालगायत ठाउँमा सडक खनिएको छ। समान्य वर्षा हुँदा पानी जम्ने गरेको छ। जसका कारण हाइवेका बजार व्यवसायीहरू मारमा परेका छन्। पसल अगाडि पानी जमेपछि बिक्री वितरण र मानिसहरूको आवागमन अवरुद्ध हुने गरेको छ। समयमै बाँकी काम पूरा गरे स्थानीयले पाइरहेको सास्तीबाट मुक्ति पाउने जिल्ला उद्योग वाणिज्य संघका अध्यक्ष विकास शारदाले सुनाए। काम अधूरो हुँदा सडकमा धूलो र वर्षा हुँदा हिलो हुने गरेको छ, उनले भने, धूलो हुँदा पनि व्यपारीको पसल चल्दैन। हिलो हुँदा त झन आवतजावत नै रोकिन्छ। काम पूरा हुँदा स्थानीय खुशी हुन्छन्। काममा सहजीकरण गरी पूरा गर्र्न आफूहरू पनि सम्बन्धित निकायलाई घच्घचाउने गरेको उनले सुनाए। गत वर्ष भोगेको दुःख जस्तो यस वर्ष नहोस भन्ने चाहना आफूहरूको रहेको अर्को स्थानीय विजय यादवको भनाइ छ। पोहोर लहान बजारमा वर्षा हुँदा जलमग्न भएको थियो। बाटो खनिएको थियो। नाला थिएन। पानी जम्दा सडक छेउका मानिसहरूलाई घर पस्न पनि समस्या हुन्थ्यो, उनले भने, यस वर्ष पनि त्यस्तो नहोस वर्षा आउनुअघि नै बजारमा कालोपत्रे नभएपनि बाटो नाला, फिलिङ र ग्राभेलको काम भए समस्या भोग्नुपर्दैन।"
