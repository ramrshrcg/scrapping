शीर्षक,विवरण
बसले ठक्कर दिँदा वृद्धको मृत्यु,नुवाकोट : नुवाकोटको सातबिसेमा बसले ठक्कर दिँदा वृद्धको मृत्यु भएको छ। गंगटेढिकुरेदुप्चेश्वर सडकखण्डको बीचमा रहेको तादी गाउँपालिका४ सातबिसेमा गुडिरहेको बा३ख ३५४३ नम्बरको बसको ठक्करबाट ७० वर्षीय डिल्लीबहादुर पाठकको मृत्यु भएको हो। जिल्ला प्रहरी कार्यालय नुवाकोटका अनुसार उनको उपचारका क्रममा मृत्यु भएको हो। प्रहरी नायव उपरीक्षक खगेन्द्रबहादुर खड्काका अनुसार पैदल हिँडिरहेका पाठकलाई बसले ठक्कर दिएपछि उनी गम्भीर घाइते भएका थिए। पाठकको स्थानीय मेडिकलमा उपचारपछि थप उपचारको लागि धापासी काठमाडौं ग्राण्डी अस्पताल लागिएको थियो। उनको उपचारको क्रममा ग्राण्डी अस्पतालमा मृत्यु भएको हो। बस र चालक दीपेन्द्रराजा पाठकलाई नियन्त्रणमा लिई आवश्यक अनुसन्धान भइरहेको प्रहरीले जनाएको छ।
कानुनमन्त्रीले प्रधानमन्त्रीसँग छलफल गर्ने समय मागेपछि टिआरसी विधेयक टुंगिएन,"काठमाडौं : संक्रमणकालीन न्यायसम्बन्धी विधेयक (टिआरसी) टुंग्याउन बसेको कानुन न्याय तथा मानवअधिकार समितिको बैठक बिना निष्कर्ष सकिएको छ। कानुनमन्त्री धनराज गुरुङले टिआरसीका विवादित विषयमा प्रधानमन्त्रीसँग छलफल गर्ने समय मागेको प्रमुख प्रतिपक्षी दल नेकपा एमालेका सचेत महेश बर्तौलाले बताए। 'हाम्रो कुरा सुनेपछि कानुनमन्त्रीले प्रधानमन्त्रीसँग छलफल गर्ने कुरा गर्नुभयो। प्रधानमन्त्रीसँग नै छलफल गर्ने कुरा भएपछि बैठक त्यसै सकिएको हो,' अन्नपूर्णसँग उनले भने। विधेयकमा रहेका केही प्रावधानमाथि प्रश्न उठाएपछि कानुनमन्त्री गुरुङले त्यस विषयमा आन्तरिक छलफल गर्नुपर्ने बताएका थिए। एमाले सचेत बर्तौलाले टिआरसी विधेयकमा दुई वटा प्रावधान राख्नुपर्ने प्रस्ताव गरेको बताए। उनले पीडित र पीडिकबीच मेलमिलाप गर्दा स्वतन्त्र सहमति नभएको बेला के गर्ने भन्ने विषय प्रष्ट हुनुपर्ने बताए। 'मेलमिलापका लागि पीडित र पीडकबीच स्वतन्त्र सहमति हुनुपर्छ। पीडितले स्वतन्त्र सहमति नदिए के गर्ने भन्ने विषय अझै टुंगिएको छैन। यस विषयमा कानुनमन्त्रीले केही बोल्नुभएन। सरकारले पनि बोलेको छैन,' एमाले सचेतक बर्तौलाले अन्नपूर्णसँग भने, 'स्वतन्त्र सहमति भइहाले राम्रै कुरा भयो। तर, त्यसो भएन भने पीडितले न्यायका लागि अदालत जान पाउनुपर्छ भन्ने हाम्रो माग हो।' टिआरसी विधेयकमा रहेको अर्को बुँदामा पनि एमालेको आपत्ति छ। गम्भीर मानव अधिकार उल्लंघनका घटनामा घटीमा सजाय तोक्ने भनिएको छ। ठ्याक्कै अंकमा नतोकिँदा त्यस्ता मुद्दामा पीडक एक दिनमै छुट्ने सम्भावना रहेने बर्तौलाको भनाइ छ। 'गम्भीर मानव अधिकार उल्लंघनको घटनामा पीडकलाई दण्डित गर्न अदालत गइन्छ। तर, त्यस्तो घटनामा पीडकले एक दिनमात्र सजाय पाउने कल्पना विधेयकमा गरियो। त्यसमा एमालेको आपत्ति छ,' उनले भने, 'प्रचलित कानुनबमोजिम घटी मागदाबी भन्ने प्रावधान राखिएको छ। यसले १५ वर्षको सजाय हुनेले पनि एक दिनमात्र सजाय पाउने अवस्था आउन सक्छ।' उनले प्रचलित प्रावधानअनुसार घटी मागदाबी सजायमा २५ देखि ५० प्रतिशतसम्म बनाउनुपर्ने बताए। उनले टिआरसी विधेयकलाई पारित गर्दैगर्दा त्यसविरुद्ध पर्नसक्ने मुद्दा मामिलाबाट पनि सचेत हुनुपर्ने बताए। 'कानुन छिटो टुंग्याउनपर्छ। तर, त्यो कानुनले पीडितलाई न्याय पाउने कुरा सुनिश्चित हुनुपर्छ। हामीले बनाएको कानुनको विरुद्धमा मुद्दा मामिलामा जाने, अन्तर्राष्ट्रिय क्षेत्रमा आलोचित बन्ने काम नहोस्,' उनले भने। टिआरसी विधेयकलाई टुंगोमा पुर्याउन प्रधानमन्त्री पुष्पकमल दाहालले आइतबार गठबन्धन र प्रमुख प्रतिपक्षी दलसँग छलफल गरेका थिए। उनले नेपाली कांग्रेसका सभापति शेरबहादुर देउवा र नेकपा एकीकृत समाजवादीका अध्यक्ष माधव कुमार नेपालसँग छलफल गरेका थिए भने प्रतिपक्षी दल नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेसँग छलफल गरेका थिए। प्रतिनिधिसभाअन्तर्गतको कानुन न्याय तथा मानव अधिकार समितिबाट आइतबार टिआरसी विधेयक पारित गर्ने तयारी भनिएको थियो।"
पुलिस क्लबलाई हराउँदै चर्च ब्वाइज झापा गोल्डकपको क्वार्टरफाइनलमा,झापा : विभागीय टोली नेपाल पुलिस क्लबलाई हराउँदै चर्च ब्वाइज युनाइटेड क्लब झापा गोल्डकपको अन्तिम आठमा प्रवेश गरेको छ। ए डिभिजन लिग विजेता चर्च ब्वाइजले पुलिस क्लबलाई २० गोल अन्तरले पराजित गर्दै क्वार्टरफाइनलको यात्रा निश्चित गरेको हो। पहिलोपटक झापा गोल्डकपमा सहभागिता जनाएको चर्च ब्वाइजले पहिलो खेलमै विजयी सुरुवात गरेको छ। पुलिस क्लब यसअघिका ५ वटै संस्करणमा पहिलो चरणबाटै बाहिरिएका थिए। बिर्तामोडस्थित डोमालाल राजवंशी रंगशालामा आइतबार भएको खेलको ५३ औँ मिनेटमा चर्च ब्वाइजका अवयोमी अबयोमीलाई पुलिसका गोल रक्षक सञ्जित श्रेष्ठले पेनाल्टी एरियामा फाउल गरेका थिए। त्यसपछि पाएको पेनाल्टीमा अबयोमीले गोल गर्दै टिमलाई अग्रता दिलाए। खेलको ७८ औँ मिनेटमा अबयोमीको क्रस पासमा समीर तामाङले गोल गर्दै अग्रता दोब्बर बनाए। पेनाल्टी एरियामा अनमार्क रहेका रहेका तामाङले दायाँ बार च्याप्दै गरेको प्रहारले जाली चुमेको थियो। खेलको ४३ औँ मिनेटमा पेनाल्टी एरिया नजिकै पुलिसका उज्ज्वल राईलाई चर्च ब्वाइजका खेलाडीले लडाएपछि पुलिसले फ्रिकिक पाएको थियो। सञ्जीव लामाले गरेको फ्रिकिक विपक्षी गोलरक्षक दीप कार्कीले पञ्च गरेर बचाए। ६९ औँ मिनेटमा पेनाल्टी एरियामा पाएको अवसर पुलिसले खेर फालेको थियो। खेलको प्लेयर अफ द म्याच चर्च ब्वाइजका अवयोमी घोषित भए। उनले नगद ११ हजार रुपैयाँ पुरस्कार पाए। सोमबार हुने पहिलो क्वार्टरफाइनल खेलमा विभागीय टोली सशस्त्रको एपिएफ र सर्लाहीको बागमती युवा क्लबबीच हुनेछ। गोल्डकपको विजेताले नगद १३ लाखसहित आकर्षक ट्रफी पाउने छ भने उपविजेताले नगद ७ लाखमा पाउने गोल्डकपका अध्यक्ष विनोद बस्नेतले जानकारी दिए।
श्रीमतीलाई गलत नजरले हेरेको भन्दै हत्या,"काठमाडौं : तेह्रथुम छथरका गोपाल ढकाल गत फागुन ९ गते भक्तपुरबाट एकाएक गायब भए। उनी भक्तपुर सूर्यविनायकमा रहेको कोठाबाट तेल किन्न निस्किएका थिए। २ महिनाअघि वैदेशिक रोजगारबाट नेपाल फर्किएका ढकाल गायब भएपछि उनकी श्रीमतीले प्रहरी वृत जगातीमा फागुन १० गते निवेदन दिइन्। खोजतलास गर्दा उनी फागुन ११ मा सूर्यबिनायक नगरपालिका८ स्थित सिपाडोलमा मृत भेटिए। रोधन बस्नेतको गोठमा शरीरभरी चोटैचोट लागेर मृत्यु भएको अवस्थामा उनलाई प्रहरीले फेला पारेको हो। हत्या गरिएको अवस्थामा ढकाल फेला परेपछि प्रहरी हत्या गर्ने व्यक्तिको खोजीमा लाग्यो। उपत्यका अपराध अनुसन्धान कार्यालयका इन्सपेक्टर निर्मल लामाका अनुसार यही फागुन १९ गते हत्या आरोपी सन्तोष सुवाल पक्राउ परेका छन्। प्रहरीले सुवाललाई काभ्रेको मण्डन देउपुर नगरपालिका६ स्थित सिपाघाटबाट पक्राउ गरेको हो। प्रहरीका अनुसार सुवाल र ढकालबीच अलिअलि चिनजान थियो। चाँगुनारायाण५ घर भएका सुवालले मोटरसाइकल ग्यारेजमा काम गर्छन्। गोपाल हराएको दिन सुवाल सँगै बसेर दुवैले मदिरा पिएका थिए। मदिरा सेवन गरेर दुवै जना सन्तोष सुवाल बस्ने सिपाडोल८ स्थित रोशन बस्नेतको कच्ची गोठमा गएका थिए। गोपालको फोनबाट सोही दिन राति सुवालले गोपालको श्रीमतीलाई फोन गरेका थिए। फोनमा उनले भने, श्रीमान् चाहिए सूर्यबिनायक जंगलमा दुई लाख लिएर आउनू। यही फोनपछि गोपाल र सुवालबीच विवाद भएको थियो। प्रहरीको प्रारम्भिक अनुसन्धानका क्रममा प्रहरीसँगको बयानमा सुवालले ढकालले आफ्नी श्रीमतीलाई गलत नजर हेरेकाले विवाद भएको बताएका छन्। आरोपीले ढकाललाई ढुंगा र इँटा प्रहार गरेर हत्या गरेको बताएका छन्। उनी २०७८ सालमा चोरी मुद्दामा पक्राउ परेका थिए। २०७५ सालमा पनि अभद्र व्यवहारमा प्रहरीले पक्राउ गरेको थियो। गोपालको हत्यापछि सुवाल भागेर परिवारसहित काभ्रे गएका थिए। प्रहरीले सुवाललाई मृतकको मोबाइलसहित पक्राउ गरेको छ।"
डेढ करोडको सामानसहितको ट्रक र पिकअप प्रहरी नियन्त्रणमा,वीरगन्ज : वीरगन्जबाट प्रहरीले तस्करीको सामान भित्र्याएको आशंकामा एउटा मालवाहक ट्रक र एउटा पिकअप गाडी नियन्त्रणमा लिएको छ। कपडा र किताब गरी एक करोड ४२ लाख ७८ हजार १२० रुपैयाँ बराबरको सामान लिएर काठमाडौं जाँदै गरेको मालवाहक ट्रक र पिकअप गाडी प्रहरीले नियन्त्रणमा लिएको हो। वीरगन्जस्थित एकिकृत भन्सार जाँच चौकीबाट भन्सार जाँचपास भई भित्रिएको बीआर २२ जीए ४९१६ नम्बरको पिकअप र ना ४ ख ९८७ नम्बरको ट्रक शुक्रबार बेलुकी वीरगन्ज२५ ड्राइपोर्ट चोकबाट नियन्त्रणमा लिइएको पर्साका प्रहरी नायब उपरीक्षक कुमार विक्रम थापाले जानकारी दिए। उनका अनुसार प्रहरीले शंका लागेर ती दुवै मालवाहक गाडी रोकेर चेकजाँच गर्दा बिलबिजकभन्दा बढी मूल्यको सामान भेटिएको तथा बिलबिजक लगायतका कागजात पनि शंकास्पद भएको देखिएपछि सामानसहितको दुवै गाडी नियन्त्रणमा लिएको हो। प्रहरीले नियन्त्रणमा लिएको सामानसहतको दुवै गाडीको थप अनुसन्धान तथा कारबाहीका लागि आइतबार राजश्व अनुसन्धान कार्यालय पथलैयामा बुझाइएको प्रहरी नायब उपरीक्षक थापाले जानकारी दिए।
आर्मीले उचाल्यो हक्कीको उपाधि,"ढल्केवर(धनुषा) : प्रथम मदन भण्डारी कप राष्ट्रिय महिला हक्की प्रतियोगिताको उपाधि विभागीय टोली नेपाल आर्मीले उचालेको छ। आइतबार भएको प्रतियोगिताको फाइनल खेलमा आयोजक मदन भण्डारी स्पोर्ट्स एकेडेमीलाई स्तब्ध पार्दै त्रिभुवन आर्मी क्लब प्रतियोगिताको च्याम्पियन बनेको हो। आर्मीको जितमा सितामाया बल र सिमा खड्काले समान २२ गोलको योगदान गरे। आयोजक मदन भण्डारी एकेडेमीका लागि मधु राईले खेलको ४८ र ४९ औं मिनेटमा लगातार दुई गोल गरे पनि अन्य खेलाडीले टिमलाई सफलता दिलाउन भने सकेनन्। प्रतियोगिताको उपाधि चुमेका आर्मी टोलीले नगद १ लाख ५० हजार रुपैयाँसहित पुरस्कृत भए। उपविजेतामा सीमित आयोजक मदन भण्डारी स्पोट्स एकेडेमीले १ लाख रुपैयाँ र शिल्ड पाउँदा प्रतियोगिताको तृतीय स्थान सुरक्षित गरेका सुदूरपश्चिमले ५० हजार रुपैयाँ पुरस्कार पाए। तृतीय स्थानका लागि शनिबार भएको खेलमा सुदूरपश्चिमले लुम्बिनीलाई ५० गोलले हराएको थियो। प्रतियोगिताका विजेतालाई नेकपा एमालेका उपाध्यक्ष विष्णुप्रसाद पौडेल, मदन भण्डारी स्पोर्ट्स एकेडेमीका अध्यक्ष ध्रुव आचार्य, नेपाल हक्की संघका अध्यक्ष अनिल शर्मालगायतले पुरस्कार प्रदान गरे। प्रतियोगिताको सर्वोत्कृष्ट खेलाडी आर्मीकी सरस्वती तामाङ घोषित भए। आर्मीकै कुश्मा राना मगर प्रतियोगिताको उत्कृष्ट गोलकिपर विद्यामा पुरस्कृत भइन्। उत्कृष्ट रक्षकमा आयोजक टोलीकी सपना सिंह पुरस्कृत भइन् भने लुम्बिनीकी अनन्या वर्णवाल इमर्जिङ खेलाडीको उपाधिबाट पुरस्कृत भए। यस्तै आर्मीकी सितामाया बल, आयोजककी मधु राई र सुदूरपश्चिमकी बुलबुल कुमारीले सर्वाधिक गोल कर्ताको पुरस्कार पाए। उनीहरूलाई जनही १० हजार रुपैयाँ नगद र मेडलसहित पुरस्कृत गरिएको जनाइएको छ। मदन भण्डारी स्पोर्ट्स एकेडेमीको आयोजनामा फागुन १४ गतेदेखि धनुषाको महेन्द्रनगरस्थित क्षीरेश्वर जनता माध्यमिक विद्यालयको खेल मैदानमा सुरु भएको उक्त प्रतियोगितामा आठ टिम सहभागी थिए। कर्णाली बाहेक ६ प्रदेश, एक विभागीय टोली नेपाल आर्मी र एउटा आयोजक गरी ८ वटा टिमले प्रतियोगितामा प्रतिस्पर्धा गरेका थिए।"
"जीप दुर्घटनामा एक जनाको मृत्यु, १५ घाइते (अपडेट)","धनकुटा : पाख्रिबास नगरपालिका१० चुङवाङमा आइतबार दिउँसो जीप दुर्घटना हुँदा एक जनाको मृत्यु भएको छ। १५ जना घाइते भएका छन्। मृत्यु हुनेमा चुङवाङकी९ वर्षीया संस्कृति राई रहेकी छन्। दुर्घटनामा गम्भीर घाइते भएकी उनलाई उपचारका लागि धनकुटा जिल्ला अस्पताल ल्याइएको थियो। अस्पताल ल्याउने बित्तिकै डाक्टरले मृत घोषित गरेका थिए। यस्तै घाइते भएका पाख्रिबासका २२ वर्षीय रविका राई र काठमाडौंका ४० वर्षीय सानु आलेलाई थप उपचारका लागि बिपी कोइराला स्वास्थ्य विज्ञान प्रतिष्ठान पठाइएको छ। यस्तै धनकुटा नगरपालिका४ का ३६ वर्षीय देवि खत्री, १० वर्षीया अजित खत्री, ३६ वर्षीय देविका खत्री, ४७ वर्षीया सुनिता खत्री, पाख्रिबास नगरपालिका१० का लक्ष्मी राईको धनकुटा अस्पतालमा उपचार भइरहको छ। अन्य ८ जनाको स्थानीय प्राथमिक अस्पतालमा उपचार गरी थप उपचारका लागि धनकुटा अस्पताल ल्याइएको छ। जीप भारती माध्यमिक विद्यालयको छेउमा सडक देखि करिब ४० मिटर तल खसेको थियो। गाडीको चक्का पड्किएर दुर्घटना भएको हुन सक्ने प्रारम्भिक अनुसन्धानबाट खुलेको छ। घटनास्थल रहेको सडक कच्ची हो। घटनास्थल हिले प्रहरी चौकीबाट करिब १५ किलोमिटरको दूरीमा छ। सवारी चालक राममणि राईलाई नियन्त्रणमा लिइएको जिल्ला प्रहरी कार्यालय धनकुटाका प्रहरी उपरीक्षक राजवावु महर्जनले बताए।"
"टिआरसी टुंग्याउन सकस, प्रधानमन्त्री दाहाल र ओलीबीच छलफल",काठमाडौं : प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीबीच बालुवाटारमा भेट भएको छ। आइतबार बिहान प्रचण्डसँग छलफल गरेका एमाले अध्यक्ष ओली साँझ पनि बालुवाटार पुगेका छन्। प्रधानमन्त्री दाहाल र अध्यक्ष ओलीबीच टिआरसी विधेयकका बारेमा छलफल भएको स्रोतले बताएको छ। छलफलमा एमाले नेता विष्णु पौडेल र माओवादी केन्द्रका नेता वर्षमान पुन समेत सहभागी छन्। आइतबार बसेको कानुन न्याय तथा मानवअधिकार समितिको बैठक विना निष्कर्ष सकिएको थियो। एमालेले टिआरसी विधेयकमा थप दुई प्रावधान राख्नुपर्ने अडान लिएपछि बैठक विना निष्कर्ष टुंगिएको थियो। रास्वपाका सभापति रवि लामिछाने समेत बालुवाटार पुगेका छन्।
कलंकी नापीका सर्भेक्षक चौलागाई र लेखापढी पोखरेलविरुद्ध अख्तियारले हाल्यो मुद्दा,काठमाडौं : नापी कार्यालय कलंकीमा कार्यरत सर्भेक्षक लक्ष्मीप्रसाद चौलागाई र राजधानी लेखापढी सेवाका कर्मचारी नेत्रबहादुर पोखरेलविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले जग्गा कित्ताकाट गरी पूर्जा उपलब्ध गराइदिने बहानामा सेवाग्राहीसँग घुस माग गरेको पुष्टि हुन आएकाले सर्भेक्षक चौलागाई र लेखापढी पोखरेलविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। उनीहरूविरुद्ध सेवाग्राहीसँग घुस माग गरेको उजुरी परेको थियो। सोही उजुरीका आधारमा अनुसन्धानका क्रममा अख्तियारको टोलीले सर्भेक्षक चौलागाई र लेखापढी पोखरेललाई १ लाख घुसहित नियन्त्रणमा लिएको थियो। दुवैजनाको मिलेमतोमा जग्गाधनी पूर्जा उपलब्ध गराउनका लागि सेवाग्राहीसँग १ लाख रकम लिएको र उक्त रकममध्ये ५० हजार रुपैयाँ सर्भेक्षक चौलागाईंले लिएको पुष्टि हुन आएकाले मुद्दा दायर गरेको अख्तियारका प्रवक्ता नरहरि घिमिरेले जानकारी दिए। उनीमाथि ५० हजार बिगो जरिवाना र सजाय माग गरिएको आरोपपत्रमा उल्लेख छ। यसैगरी लेखापढी पोखरेले जग्गाधनी पूर्जा उपलब्ध गराउनका लागि भनी १ लाख रुपैयाँ घुस लिएको देखिएकाले उनीविरुद्ध सोही रकम बराबरको बिगो बमोजिम जरिवाना माग गरिएको अख्तियारले जनाएको छ।
रातु खोलाको उत्खनन रोक्न सर्वोच्चको अल्पकालीन अन्तरिम आदेश,"ढल्केवर(धनुषा) : महोत्तरीको बर्दिवास नगरपालिकास्थित रातु खोलाको उत्खनन रोक्न सर्वोच्च अदालतले अल्पकालीन अन्तरिम आदेश जारी गरेको छ। न्यायाधीश डा आनन्दमोहन भट्टराईको एकल इजलासले रातु नदीमा भइरहेको उत्खनन तत्कालै बन्द गर्न अल्पकालीन अन्तरिम आदेश दिएको हो। रातु खोलाको उत्खनन् गर्ने र गराउनेविरुद्ध स्थानीय नागरिक समाजले दर्ता गराएको रिटमा आइतबार अदालतले १५ दिनभित्र लिखित जवाफ पेश गर्न पनि विपक्षीहरूका नाममा आदेश जारी गरेको निवेदकको तर्फबाट बहस गर्ने अधिवक्ता पदम बहादुर श्रेष्ठले जानकारी दिए। उनले रिटमाथि आफूसँगै अधिवक्ताहरू, राजु फुयाँल, सुधनराज आचार्य, विष्णु कोमार ठोकर र सुदीपकुमार भुजेलले बहस गरेको बताए। रातु नदिको सभ्यतामाथि आक्रमण शैलीमा पर्यावरणलाई ध्वस्त बनाउने गरी उत्खनन् भएको भन्दै स्थानीयहरूको प्रतिनिधित्व गर्दै आधा दर्जन नागरिक अगुवा त्यसविरुद्ध फागुन १७ गते सर्वोच्चमा रिट दायर गरेका थिए। रातु खोलाको उत्खननविरुद्ध प्रधानमन्त्री तथा मन्त्रिपरिषद्को कार्यालयसहित १२ वटा कार्यालयलाई विपक्षी बनाएर बर्दिवासका स्थानीयहरू शंकर महतो, श्यामबहादुर खड्का, विमलेश महतो, निरज अधिकारी, चेतकुमार थापा, पर्शुराम बस्नेत र रामजतन महतोले संयुक्त रुपमा सर्वोच्चमा रिट दर्ता गरेका थिए। रिटमा उनीहरूले प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, ऊर्जा जलस्रोत तथा सिँचाइ मन्त्रालय, संघीय मामिला तथा सामान्य प्रशासन मन्त्रालय, महोत्तरी जिल्ला समन्वय समिति महोत्तरी, बर्दिबास नगरपालिकाको कार्यालय, जिल्ला प्रशासन कार्यालयको कार्यालय महोत्तरी, मुख्यमन्त्री तथा मन्त्रिपरिषद्को कार्यालय मधेश प्रदेश, उद्योग, पर्यटन वन तथा वातावरण मन्त्रालय मधेश प्रदेश, देव विष्णु कन्स्ट्रक्सन एण्ड सप्लायर्स प्रालि, राजेश एण्ड ब्रदर्श निर्माण तथा सप्लायर्स प्रालि दोलखा र राष्ट्रपति तराई मधेश चुरे संरक्षण विकास समिति सातदोबाटो ललितपुरलाई विपक्षी बनाएका छन्।"
नेपालले आयरल्यान्ड एसँग टी२० खेल्ने,"काठमाडौं : नेपालले आयरल्यान्ड एसँग टी२० खेल्ने भएको छ। नेपालको सिनियर टोली र ए टोलीले आयरल्यान्डसँग ८ खेल्ने भएको हो। नेपाल क्रिकेट संघले आयरल्यान्डसँग हुने प्रतियोगिताको तालिका सार्वजनिक गरेको छ। जसमा नेपालको सिनियर टीमले दुई खेल र ए टोलीले ६ खेल खेल्नेछ। क्यानका अनुसार नेपालको सिनियर टोलीले चैत ११ र १२ गते आयरल्यान्ड एसँग खेल्नेछ। त्यस्तै नेपालको ए टोलीले चैत १५, १६, १८, २१, २३ र २५ गते खेल्ने भएको हो। नेपालले टी२० विश्वकपको तयारीस्वरुप उक्त प्रतियोगिता खेल्ने बताएको छ।"
स्यानटरी प्याड खरिदमा भ्रष्टाचार गरेको आरोपमा नगरपालिकाका तत्कालीन प्रमुखसहित ९ जनाविरुद्ध मुद्दा,"काठमाडौं : धनुषाको सहिद नगरपालिकाका तत्कालीन नगरप्रमुख उदयकुरमा यादव,उपप्रमुख शिलादेवी कापर,प्रमुख प्रकाशसकीय अधिकृत शत्रुध्न यादव,लेखापाल लेकबहादुर नेपालीलगायत ९ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले स्यानिटरी प्याड खरिदमा अनियमितता गरेको आरोपमा तत्कालीन नगर प्रमुख यादवसहित ९ जनाविरुद्ध भ्रष्टाचार मुद्दा दायर गरेको हो। उनीहरूविरुद्ध आर्थिक वर्ष २०७७०७८ मा स्यानिटरी प्याड खरिद गर्दा सार्वजनिक खरिद ऐन नियमावलीको पालना नगरी खरिद गरेको तथा गुणस्तरयुक्त नभएको स्यानिटरी प्याड खरिद गरेको भन्ने उजुरी परेको थियो। सोही उजुरीका आधारमा अनुसन्धान हुँदा नगरपालिकाले शशर्त अनुदानतर्फको स्यानिटरी प्याद खरिदका लागि २०७७ साल ११ महिना १९ गते रेजा ट्रेडिङ प्रालिसँग खरिद सम्झौता भएकोमा उक्त खरिद सम्झौता गर्नुअघि नै २०७७ साल ११ महिना १३ गते भुक्तानी गरेको ,शिलबन्दी दरभाउपत्र आह्वानको सूचनामा स्यानिटरी प्याडको आवश्यक संख्या नखुलेको तर सम्झौता हुन अगावै र कहीकतै संख्या स्पष्ट नहुँदै रेजा ट्रेडिङ प्रालिले स्यानिटरी प्याड आपूर्ति गरेको देखिएको अख्तियारको ठहर छ। उनीहरूले कानुनको प्रावधान विपरीत झुट्टा विवरण एवं राष्ट्रिय सूचना तयार गरी गलत कागजातहरूको आधारमा बदनियतपूर्ण ढंगले खरिद सम्झौता एवं १३ लाख ९३ हजार ६८७ भुक्तानी दिने कार्य गरी भ्रष्टाचार गरेको खुल्न आएकाले मुद्दा दायर गरिएको अख्तियारले जनाएको छ। प्रत्येक व्यक्तिमाथि १३ लाख ९३ हजार ६८७ बिगो र सजाय माग गरिएको छ।"
"स्कुल बसको ठक्करबाट २ महिलाको मृत्यु, स्थिति तनावग्रस्त","जनकपुरधाम : जनकपुरमा स्कुल बसको ठक्करबाट दुई जनाको मृत्यु भएको छ। जनकपुरको एंजल्स स्कुल बसको ठक्करबाट एक जनाको घटनास्थल र एक जनाको उपचारका क्रममा मृत्यु भएको हो। ठक्करबाट जनकपुरधाम उपमहानगरपालिका२३ की ३५ वर्षीया राखी देवी यादवको घटनास्थलमा र सोही ठाउँ बस्ने ५८ वर्षीया देवकली साहको उपचारका क्रममा मधेश स्वास्थ्य विज्ञान प्रतिष्ठानको प्रादेशिक अस्पतालमा मृत्यु भएको जिल्ला प्रहरी कार्यालय धनुषाले जनाएको छ। आइतबार बिहान १० बजेतिर जनकपुरधाम उपमहानगरपालिका२३ विन्धीमा प्र २०२००१ क ०४३१ नम्बरको एंजल्स स्कुल बसले बिहेको मटकोर विधिका लागि माटो ल्याउन जाँदै गरेका महिलाहरूको समूहलाई ठक्कर दिएको थियो। जसमा जसमध्ये ५० वर्षीय अम्बिका देवी झाको अवस्था गम्भीर छ र उनलाई थप उपचारको लागि विराटनगर रेफर गरिएको छ। यस्तै घाइतेहरूमा ७० वर्षीया पशुपति देवी यादव, भुवनेश्वर देवी यादव, ४ वर्षीय बालक सोनु कुमार साह, २४ वर्षीया ममता देवी यादव र ४० वर्षीया दलसिया देवी साह रहेको जिल्ला प्रहरी कार्यालय धनुषाका प्रवक्ता डीएसपी अवाले बताए। उनीहरूको प्रादेशिक अस्पताल जनकपुरमा उपचार भइरहेको छ। घटनापछि बिहानैदेखि विन्धीको अवस्था तनावग्रस्त छ। ठक्कर दिने बसमा आगजानी र एकजनाको घरमा लुकेका चालकलाई आक्रोशित स्थानीयले आक्रमण गर्न खोजेपछि प्रहरीले बल प्रयोग गरेको थियो। त्यसक्रममा ढुंगामुढाबाट ७ जना प्रहरी सामान्य घाइते भएको डीएसपी अवाले बताए। स्थिति नियन्त्रणमा लिन प्रहरीले ६ सेल अश्रुग्यास प्रहार गरेको थियो। चालक र बसलाई जिल्ला प्रहरी कार्यालय धनुषाले नियन्त्रणमा लिएको छ। सडक छेउमा हिँडिरहेका महिलालाई तीव्र गतिमा रहेको बसले ठक्कर दिएको स्थानीय बासिन्दाले बताएका छन्। विवाहका लागि माटो खन्न गइरहेकी महिलाहरूको समूहलाई बसले किचेको थियो। दुर्घटनापछि आक्रोषितहरूले बसमा तोडफोड गरेका छन्।"
दोहोरो नागरिकता लिने व्यक्ति पक्राउ,काभ्रे : जिल्ला प्रहरी कार्यालय काभ्रेले दोहोरो नागरिकता लिने एक जनालाई पक्राउ गरेको छ। काठमाडौं महानगरपालिका४ स्थायी ठेगाना भएको राजु गुरुङले काभ्रेबाट पनि नागरिकता लिएको पाइएपछि पक्राउ गरेर अनुसन्धान सुरु गरिएको डीएसपी राजकुमार श्रेष्ठले जानकारी दिए। गुरुङलाई जिल्ला प्रशासन कार्यालय काभ्रेले थप आवश्यक अनुसन्धानका लागि आइतबार पठाएको डीएसपी श्रेष्ठले बताए। गुरुङले काभ्रे जिल्ला बनेपा नगरपालिका१४ बाट ३००१७४१०९७७ नम्बरको जिल्ला प्रशासन कार्यालय काभ्रेबाट जारी भएको नागरिकता र सोही नागरिकताका आधारमा राहदानी समेत लिएको देखिएको प्रहरीले जनाएको छ। गुरुङले स्थायी काठमाडौं महानगरपालिका४ बाट २७१०६०१२०२०५ नम्बरको काठमाडौं जिल्ला प्रशासन कार्यालयबाट नागरिकता र सोही नागरिकताका आधारमा राहदानी लिएको देखिएकाले थप अनुसन्धान कार्य भइरहेको प्रहरीले जनाएको छ। उनले स्थायी ठेगाना जन्मस्थान चितवन जिल्ला भरतपुर उपमहानगरपालिका९ राखेर नागरिकता बनाएको र सोही नागरिकताका आधारमा काभ्रे जिल्लाबाट र काठमाडौंबाट नागरिकता लिएर राहदानी बनाएको देखिएकाले पक्राउ गरी थप अनुसन्धान कार्य भइरहेको प्रहरीले जनाएको छ।
भूतपूर्व ब्रिटिस गोर्खा सैनिकको माग पूरा गराउन सरकारलाई संसदीय समितिको निर्देशन,"काठमाडौं : प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिले भूतपूर्व ब्रिटिस गोर्खा सैनिकको मागका विषयमा हुने वार्तालाई यथाशीघ्र निष्कर्षमा पुर्याउन सरकारलाई निर्देशन दिएको छ। सिंहदरबारमा आइतबार बसेको समिति बैठकले भूतपूर्व ब्रिटिस गोर्खा सैनिकहरूले विगत लामो समयदेखि उठाएका न्याय र समानताका मागहरू सम्बोधनका लागि बेलायती र नेपाली पक्ष संलग्न भइ गठन भएका द्विपक्षीय र प्राविधिक समितिमार्फत हुने वार्ताहरूलाई यथाशीघ्र निष्कर्षमा पुर्याउन आवश्यक पहल गर्न परराष्ट्र मन्त्रालयलाई निर्देशन दिएको हो। समितिले यससम्बन्धमा यसअघि दिइएका निर्देशनहरू यथाशीघ्र कार्यान्वयन गरी समितिलाई जानकारी गराउन पनि मन्त्रालयलाई निर्देशन दिएको छ। बैठकमा परराष्ट्र मन्त्री एनपी साउँदले बेलायती र नेपाली पक्ष संलग्न भइ गठन भएका समितिमार्फत ब्रिटिस गोर्खा सैनिकको मागमा गम्भीर छलफल भएको जानकारी दिए। न्यायोचित माग सम्बोधनका लागि नेपालले निरन्तर दबाब दिइरहेको भन्दै उनले समान पेन्सनका विषयमा निष्कर्ष आउन बाँकी रहेको बताए। बैठकमा ब्रिटिस गोर्खा सत्याग्रह संयुक्त संघर्ष समिति युके नेपालका पदाधिकारीहरूले बेलायती त्रिपक्षीय सम्झौता अनुसार भर्ना भएका ब्रिटिस गोर्खालाई विभेद् गरेको, आधारभूत मानवअधिकार हनन गरेको बताएका थिए। उनीहरूले आफूहरूमाथि अन्याय भएको भन्दै सरकारले न्याय दिनुपर्ने जिकिर गरे। बैठकमा समिति सदस्यहरूले लामो समयदेखि भूतपूर्व ब्रिटिस गोर्खा सैनिकहरूले राखेका मागलाई पूरा गर्न सरकारले गम्भीर भएर छलफल गर्नुपर्नेमा जोड दिएका थिए।"
भारतबाट फर्किएका एक तीर्थयात्रीको मृत्यु,बारा : भारतका विभिन्न तीर्थस्थल पुगी फर्किने क्रममा बाराका एक तीर्थयात्रीको आज बिहान मृत्यु भएको छ। जिल्ला प्रहरी कार्यालय बाराका प्रहरी प्रवक्ता दधीराम न्यौपानेले मृत्यु हुनेमा महागढीमाई नगरपालिका६ लक्षुमनवा टोलका ७५ वर्षे गणेशप्रसाद कुशवाहा रहेको जानकारी दिए। करिब एक सय जनाको समूहसहित कुशवाह २५ दिनअघि धार्मिक यात्रामा निस्किएका थिए। भारतका विभिन्न तीर्थस्थल पुगी आदापुरबाट पैदल फर्किने क्रममा उनी कलैया उपमहानगरपालिका१२ स्थित नेरा आधारभूत विद्यालयमा विश्राम गरेका थिए। उनी हिजो खाना खाएर सुतेको र आज बिहान नित्यकर्म तथा पूजापाठ गरिसकेपछि बिरामी परेका थिए। उनलाई उपचारका लागि अस्पताल लैजाने क्रममा मृत्यु भएको प्रहरीको भनाइ छ। उनको शव प्रदेशिक अस्पताल कलैयामा राखिएको छ। उनको मृत्यु कसरी भयो भन्नेबारे अनुसन्धान सुरु गरिएको प्रहरीले जनाएको छ।
अन्तरविद्यालय महिला क्रिकेटको उपाधि सरस्वतीलाई,"विराटनगर : विराटनगरमा सम्पन्न दोस्रो संस्करणको विराटनगर हब अन्तरविद्यालय महिला क्रिकेट प्रतियोगिताको उपाधि सरस्वती माध्यमिक विद्यालयले जितेको छ। सरस्वती साविक उपविजेता टिम हो। विराटनगर महानगरपालिका६ स्थित ज्वाला क्रिकेट मैदानमा आइतबार भएको फाइनल प्रतिस्पर्धामा सरस्वतीले आदर्श बालिका माध्यमिक विद्यालयलाई ७४ रनको फराकिलो अन्तरले पराजित गरेको छ। टस जितेर ब्याटिङ गरेको सरस्वतीले निर्धारित १६ ओभरमा ६ विकेट गुमाइ १ सय ४३ रनको योगफल बनाएको थियो। सरस्वतीकी प्लेयर अफ दी फाइनल प्रेरणा पासवान एक्लैले ७२ रन र कृतिसा धामीले १७ रनको योगदान दिएका थिए। आदर्श बालिकाकी कञ्चन राय, सीमा राय र सिम्रिका राजवंशीले समान ११ विकेट लिए। १ सय ४४ रनको विशाल लक्ष्य पछ्याएको आदर्श बालिका १५ दशमलव २ बलमा सबै विकेट गुमाएर ६९ रनमा सीमित भयो। आदर्श बालिकाका कुनै पनि ब्याटरले दोहोरो अंकलाई छुन सकेनन् । सरस्वतीकी कृतिसा धामीले ४ विकेट लिँदा पूर्णिमा राजवंशी र अञ्जली मण्डलले ११ विकेट लिएका थिए। प्रतियोगितामा सरस्वतीकी कृतिसा धामी प्लेयर अफ दी सिरिज, आदर्श बालिकाकी सकुन्तला सहनी उत्कृष्ट ब्याटर र सरस्वतीकी चाँदनी यादव उत्कृष्ट बलर घोषित भएका छन्। क्रिकेट विथआउट बाउण्ड्रीको सहयोगमा नेपाल क्रिकेट फाउण्डेशनले यही फागुन १७ गतेदेखि आयोजना गरेको प्रतियोगितामा विराटनगरका ६ वटा सामुदायिक विद्यालयले सहभागिता जनाएका थिए। प्रतियोगितामा सरस्वती, आदर्श बालिका, महेन्द्र, आदर्श, सत्यनारयण र मिल्स माविका महिला खेलाडीहरुले भाग लिएका हुन्। विजेता खेलाडीलाई विराटनगर महानगरपालिकाकी उपमेयर शिल्पा निराला कार्की, नेपाल क्रिकेट फाउण्डेशनका अध्यक्ष अभिषेक श्रेष्ठलगायतले पुरस्कार र ट्रफी वितरण गरे। प्रतियोगितामा उत्कृष्ट हुने खेलाडीहरुलाई छात्रवृत्ति प्रदान गरिने फाउण्डेशनका अध्यक्ष श्रेष्ठले बताए। उनका अनुसार प्रतियोगिताबाट छनोट गरिने १४ जना उत्कृष्ट खेलाडीले सप्तरीको राजविराजमा आगामी चैतमा हुने टी२० क्रिकेट प्रतियोगितामा खेल्न पाउने छन्।"
उदयपुरमा बजार अनुगमन सुरु,"उदयपुर : उदयपुरमा बजार अनुगमन सुरु गरिएको छ। बजारमा अस्वस्थकर माछा, मासु र दूधको कारोबार हुने गुनासो बढेसँगै उदयपुरको सदरमुकाम गाईघाटमा अनुगमन सुरु गरिएको हो। भेटेरिनरी अस्पताल तथा पशु सेवा विज्ञ केन्द्र र त्रियुगा नगरपालिकाले संयुक्त रुपमा आइतबारदेखि गाईघाट बजारका पसलहरूमा अनुगमन गरेको छ। अनुगमनका क्रममा दर्ता विना तथा मापदण्ड विपरीत सञ्चालित मासु पसललाई पहिलो पटकका लागि सचेत गराइएको छ। मासु र मासुजन्य चीजबाट लाग्ने रोगबारे मासु पसललाई जानकारी दिन र सरसफाइमा ध्यान पुर्याउन निर्देशनसहित अनुगमन गरिएको त्रियुगा नगरपालिकाका नगर उपप्रमुख महेश्वरी राईले बताइन। उनले नगरभित्रका मासु पसलमा सरसफाइ, दर्ता, पान नम्बर लिएनलिएको लगायतका विषयमा अनुगमन गरिएको उनले बताइन्। भेटेरिनरी अस्पताल तथा पशु सेवा विज्ञ केन्द्रका प्रमुख रामनारायण साहका अनुसार पहिलो दिन आइतबार मासु पसल १३, माछाका चार र दूध डेरी तीन पसल गरी २० वटा पसलमा अनुगमन गरिएको हो। त्यसमध्ये धेरैले पान नम्बर नलिएको, नवीकरण नगरेको, माछा ल्याउँदा श्रोत नखुलेको, स्वास्थ्य प्रमाणपत्र जारी नभएको, बिल र भेटेरिनरी प्रमाणपत्र जारी नभएको पाइएको उनले बताए। दर्ता नभएकाहरूलाई १५ दिनको म्याद दिएको, प्रतिबन्धित मुङ्री माछा बिक्री वितरणमा रोक लगाउन सचेत गराइएको त्रियुगा नगरपालिकाका पशु तथा भेटेरिनरी शाखाका प्राविधिक दीपक फुयाँलले बताए। उनका अनुसार मनकामना फ्रेस हाउसमा सडेगलेको मासु भेटिएको र रामविलास र विजय माछा पसलमा मरेको माछा भेटिएकाले नष्ट गरिएको छ। विज्ञ केन्द्रका प्रमुख साहले गाईघाटका दूध डेरीहरूले दूध ढुवानी गर्न प्रयोग गर्ने प्लाष्टिकको क्यान सरकारले प्रतिबन्ध लगाएकाले आगामी दिनमा प्रयोग नगर्न निर्देशन दिइएको बताए।"
धनकुटामा जीप दुर्घटना हुँदा सात जना घाइते,धनकुटा : पाख्रिवास नगरपालिका१० चुङवाङमा आइतबार दिउँसो जीप दुर्घटना हुँदा सात जना घाइते भएका छन्। हिलेबाट चुङवाङतर्फ गइरहेको को १ च १६१९ नम्बरको पिकअप जीप भारती माध्यमिक विद्यालयको छेउमा सडकदेखि करिब ५० मिटर तल खसेको थियो। प्रहरी घटनास्थलमा पुगिसकेको छ। घाइतेहरूलाई उपचारका लागि अस्पताल लैजाने काम भइरहेको प्रहरीले जनाएको छ। गाडीको चक्का पड्किएर दुर्घटना भएको हुनसक्ने प्रारम्भिक अनुसन्धानबाट खुलेको हिले प्रहरी चौकीका इन्चार्ज अर्जुन कार्कीले बताए। चालकलाई प्रहरीले नियन्त्रणमा लिएको छ।
प्राथमिक उपचार र विपद् व्यवस्थापनका लागि व्यावहारिक सीप,"दोलखा : प्राथमिक उपचार र विपद् व्यवस्थापनसम्बन्धी व्यावहारिक सीपको विकासका लागि आइतबारबाट प्रशिक्षण सुरु गरिएको छ। सदरमुकाम चरिकोटको कालिञ्चोक माध्यमिक विद्यालयमा आइतबारबाट सुरु भएको प्रशिक्षणमा नगरपालिकाका नौवटा वडाका १२ विद्यालयबाट तीन हजार पाँच सय विद्यार्थीको सहभागिता रहेको छ। एक हप्तासम्म सञ्चालन हुने व्यवहारिक सीप प्रशिक्षणमा सहभागीहरूले घरमा हुने विपद् व्यवस्थापन अन्तर्गत ग्यासजन्य आगजनी नियन्त्रण र प्राथमिक उपचार पद्धतिका विषयमा जानकारी पाउने कोच नेपालका संयोजक सिमोन खत्रीले बताए। प्रशिक्षणकै क्रममा सहभागी विद्यार्थीहरूमध्ये कक्षा ८, ९ र १० का छात्राहरूका लागि आत्मरक्षा तालिम समेत दिइने संयोजक खत्रीले बताए। संस्थाले विगतदेखि नै सामुदायिक विद्यालयका विद्यार्थीलाई आत्मरक्षा, विपद व्यवस्थापन र प्राथमिक उपचारको व्यवहारिक सिप सिकाउँदै आएको र दोलखाको अन्य विद्यालयमा पनि यस्ता प्रशिक्षण तथा तालिम कार्यक्रम सञ्चालन गरिने संयोजक उनको भनाइ छ। विद्यालयस्तरमै विपद व्यवस्थापनका विषयमा जानकारी दिँदा घरमा हुने विपदजन्य घटना न्यूनीकरणमा सहयोग पुग्ने र प्राथमिक उपचारका विषयमा समेत विद्यार्थीलाई सिप प्राप्त हुने भीमेश्वर नगरपालिकाका नगर प्रमुख ईश्वर नारायण मानन्धरले बताए।"
"देउवाले गरे आफ्ना मन्त्रीसँग छलफल, परराष्ट्रमन्त्री साउदको फिनल्यान्ड भ्रमण स्थगित",काठमाडौं : सत्ता गठबन्धनमा किचलो आइरहेका बेला नेपाली कांग्रेसका सभापति शेरबहादुर देउवाले आफ्ना मन्त्रीहरूसँग छलफल गरेका छन्। आइतबार बुढानीलकण्ठस्थित निवासमा बोलाएर सभापति देउवाले गठबन्धनमा सिर्जना भएको समस्या र टिआरसी विधेयकका बारेमा छलफल गरेका हुन्। सभापति देउवाले मन्त्रिमण्डल पुनर्गठन हुनेबारे आफ्ना मन्त्रीहरूलाई जानकारीसमेत गराएको कांग्रेसका एक नेताले बताए। प्रधानमन्त्री पुष्पकमल दाहालले मन्त्रीहरू फेर्ने विषयमा दबाब दिएपछि सभापति देउवाले सहयोग गरिदिन आफ्ना मन्त्रीहरूलाई आग्रह गरेको ती नेताको भनाइ छ। यसैबीच परराष्ट्रमन्त्री एनपी साउदको फिनल्यान्ड भ्रमण स्थगित भएको छ। सभापति देउवाको निर्देशनमा मन्त्री साउदले भ्रमण स्थगित गरेका हुन्। उनी आजै राति सेकेन्ड यूएन एलडीसी फ्युचर फोरम मा सहभागी हुन फिनल्यान्ड जाने कार्यक्रम थियो। टिआरसी विधेयकमा सहमति जुट्न नसकिरहेको बेला कार्यशैली फितलो भएको भन्दै माओवादी र कांग्रेसबाट सरकारमा गएका केही मन्त्रीहरूलाई हटाउन प्रधानमन्त्री दाहालमाथि ठूलो दबाब छ। प्रधानमन्त्री दाहालसँगको सल्लाहबमोजिम नै सभापति देउवाले आफ्ना मन्त्रीहरू हेरफेर गर्ने संकेत गरेका हुन्। सभापति देउवाले जुनसुकै बेला मन्त्रिमण्डल पुनर्गठन हुने भएकाले त्यसका लागि तयार रहन मन्त्रीहरूलाई आग्रहसमेत गरेको स्रोतको भनाइ छ। कांग्रेसबाट सहभागी कतिपय मन्त्रीहरूको कार्यशैलीबाट देउवा स्वयं असन्तुष्ट छन्।
त्रिकोणात्मक टि२० आई सिरिज : फाइनलमा नेपाल र नेदरल्यान्ड्स भिड्ने,काठमाडौं : त्रिकोणात्मक टि२० आई सिरिजको फाइनलमा नेपाल र नेदरल्यान्ड्स खेल्ने पक्का भएको छ । आइतबार कीर्तिपुरस्थित त्रिवि क्रिकेट मैदानमा नामिबिया र नेदरल्यान्ड्सबीच जारी लिग चरणको अन्तिम खेल वर्षाका कारण पूरा हुन नसक्दा दुवै टोलीको अंक बाँडिएको हो। योसँगै नेपाल र नेदरल्यान्ड्सको फाइनल खेल मंगलबार हुने भएको छ। अंक तालिकामा नेदरल्यान्ड्सले चार खेलबाट ५ अंक जोडेर शीर्ष स्थानमा छ भने नेपालको ४ अंक र नामिबियाको ३ अंक मात्र रहेको छ। लिग चरणमा नेपालले नामिबिया र नेदरल्यान्ड्ससँगको दुई खेल गुमाउँदा पछिल्ला दुई खेलमा जित हासिल गरेको थियो। आइतबार टस जितेर पहिले नेदरल्याण्डसले फिल्डिङ रोजेको थियो। नामिबियाले १५ ओभरमा ४ विकेटको क्षतिमा ९४ रन बनाएपछि बर्षाले खेल रोकिएको हो। रेफ्रीले नामिवियाका कप्तान जेजे स्मिथ र नेदरल्यान्ड्सका कप्तान स्कट एडवार्ड्सलाई बोलाएर म्याच खेल नहुने जानकारी गराएका थिए। वर्षाले रोकिएको खेल सुचारु हुन नसक्दा ११ अंक बाँडेका हुन्।
आइस स्तुप हेर्नेको भीड,"रसुवा : आमाछोदिङमो गाउँपालिका स्थित हेरवाङ खर्कमा आइस स्तुप हेर्न स्थानीयको ओइरो लाग्न थालेको छ। यसवर्ष हिउँ र पानी नपरेको कारण पाइपबाट ल्याएर पानीलाई जमाएर बनाएको आइस स्तुप हेर्न स्थानीयको भीड लागेको हो। गतलाङ गाउँबाट माथि रहेको गोठेन खर्क नजिकै हेरवाङ खर्कमा आइस स्तुप बनाइएको छ। जिल्ला बाहिरबाट आइस स्तुप र वरपरका वन जंगल, गत्लाङगाउँ, पार्वती कुण्डलगायतका ठाउँमा घुम्न जाने बढेका छन्। बालबालिकाहरु पनि आइस स्तुपमा तस्बिर खिच्न जान थालेका छन्। यसवर्ष हिउँ नजिकबाट हेर्नसमेत नपाएका अवस्थामा त्यहाँ कृतिम आइस स्तुपमा फोटो खिच्न टाढाबाट आउने र गाउँबाट पनि बालबालिका, वृद्ध, युवा धेरै जान थालेपछि सुनठाउँमा मानिसको चहलपहलले रमाइलो भएको स्थानीय दुकर तामाङले बताए। एक संस्था रिसोर्स हिमालयले नेपालमा पहिलो पटक परीक्षण स्वरुप आइस पिरामिड बनाएको हो। स्नो पिरामिड बनाउन सम्भव देखियो, संस्थाका अनुसन्धानकर्ता कमल अधिकारी भन्छन्, नेपालका अन्य ठाउँमा पनि यसको अभ्यास गर्न सकिन्छ। जलवायु परिवर्तनका कारण हिमाली भेगमा असर परेको छ। पानीको मुहान सुकेका छन्। यसरी पानी जम्मा गरेर बनाइको बरफ पछिका लागि प्रयोग गर्न सकिन्छ। यसबाट वन्यजन्तु र खर्कमा चर्ने जनावरले खान पाउँछन्। सिंचाईका लागि पनि प्रयोग गर्न सकिन्छ। धेरै खर्च पनि लाग्दैन, उनले भने।"
"स्कुल बसको ठक्करबाट महिलाको मृत्यु, ५ जना घाइते","जनकपुरधाम : स्कुल बसको ठक्करबाट एक महिलाको मृत्यु भएको छ। जनकपुरधाम स्थित एञ्जल्स स्कुल बसको ठक्करबाट एक महिलाको मृत्यु भएको छ भने अन्य पाँच जना गम्भीर घाइते भएका छन्। घाइते सबैको उपचार मधेश स्वास्थ्य प्रतिष्ठान अन्तर्गतको मधेश स्वास्थ्य विज्ञान प्रतिष्ठानमा भइरहेको जिल्ला ट्राफिक कार्यालय, धनुषा जनकपुरधामले जनाएको छ। मृत्यु हुनेमा जनकपुरधाम उपमहानगरपालिका२३ विन्धीकी ३५ वर्षीया राखी देवी यादव रहेकी प्रहरीले जनाएको छ। जनकपुर जलेश्वर सडक खण्ड अन्तर्गत जकपुरधाम उपमहानगरपालिका २३ विन्धीमा जनकपुरको एञ्जल्स स्कुलको प्र २०२००१क ०४३१ नम्बरको बसले ठक्कर दिंदा उक्त दुर्घटना भएको हो। घाइतेमा स्थानीय पशुपति देवी, अम्बिका झा, ममता देवी यादव लगायत पाँच जना छन्। दुर्घटनाको विस्तृत विवरण आउन बाँकी छ। सडक छेउमा हिँडिरहेका महिलालाई तीव्र गतिमा रहेको बसले ठक्कर दिएको स्थानीयबासिन्दाले बताएका छन्। विवाहका लागि माटो खन्न गइरहेका महिलाहरुको समुहलाई बसले किच्दा स्थानीयका दुर्घटना भएको हो। दुर्घटनापछि आक्रोषितले बसमा तोडफोड गरेका छन्। स्थिति नियन्त्रणको लागि प्रहरी परिचालन गरिएको छ। दुर्घटनाको विस्तृत विवरण आउन बाँकी रहेको प्रहरीले जनाएको छ।"
माटो जोगाउन केरामा जैविक विधिको प्रयोग,"टीकापुर : केराखेतीका लागि प्रख्याति कमाएको टीकापुरका किसानहरू माटोको उर्बरा शक्ति जोगाउन जैविक विधि प्रयोग गरिरहेका छन्। जलवायु परिवर्तनको असर, बर्सेनि रासायनिक मलखाद तथा विषादीको अत्यधिक प्रयोगले माटोको उर्बराशक्ति कमजोर भइरहेका बेला टीकापुरका केरा किसानहरू जैविक विधिको प्रयोगबाट केरा उत्पादन गरिरहेका छन्। टीकापुर नगरपालिका१ का दीपेन्द्र चौधरीले २०६९ सालदेखि नै १० विघा क्षेत्रफलमा केराखेती गर्दै आइरहेका छन्। ६ वर्षसम्म रासायनिक मल तथा विषादीको प्रयोग गरेर केराखेती गरेका उनले चार वर्षयता १० बिघा क्षेत्रफलमै जैविक झोल (वेस्ट डिकम्पोजर) प्रयोग गरिरहेका छन्। जति वर्ष केराखेती गर्यो, राम्रो उत्पादनका लागि त्यति नै मलखाद क्रमशः बढाउँदै जानुपर्ने हुन थाल्यो आइएस्सी अध्ययन गरेका चौधरीले भने। जसले गर्दा माटोको उर्बरा शक्ति कम हुने, सुक्खापन बढी हुने र उत्पादन लागत बढ्दै जान थालेपछि हामीले विगत चार वर्षदेखि जैविक झोल प्रयोग गर्दै आइरहेका छौं। वर्षौसम्म राम्रो उत्पादन लिन माटो सुरक्षित हुनुपर्ने तथ्य बुझेका चौधरीले रासायनिक मलखादको विकल्प खोजे। भारतको गाजियावादमा रहेको नेशनल सेन्टर फर अर्गानिक फार्मिङका डाइरेक्टर डाक्टर कृष्ण चन्द्रले विकास गरेको जैविक झोल (वेस्ट डिकम्पोजर) प्रयोग गर्न थालेपछि माटो सुधारिएको चौधरीले बताए। हाम्रो बालीलाई आवश्यक पर्ने नाइट्रोजन, पोटास र फस्फोरस माटो र हावामै रहेको हुन्छ, त्यसलाई बोटको जरासम्म पुर्याउन यो झोलले मद्दत गर्छ चौधरीले भने। जसले गर्दा युरिया, पोटास र फस्फोरसका लागि रासायनिक मलखाद प्रयोग नै गर्नुपर्दैन र उत्पादन समेत अर्गानिक रुपमा हुने गरेको छ। उक्त जैविक झोलमा नाइट्रोजन फिक्सेसन ब्याक्टेरिया, फस्फोरस सोलुबलाइजिङ ब्याक्टेरिया र पोटास मुभिलाइजिङ ब्याक्टेरिया हुनाले बिरुवाका लागि पर्याप्त मात्रा पुग्ने उनले बताए। चौधरी मात्रै होइनन् केराखेतीमा नयाँ नयाँ प्रविधिको प्रयोग गर्दै आइरहेका युवा किसान टेकेन्द्र धामी, विनोद साह, शेरबहादुर साउद लगायतका किसानहरूले समेत जैविक झोल प्रयोगमा ल्याइरहेका छन्। यो जैविक झोलले माटोमा रहेका घाँसपात, डाँठहरूलाई छिटो कुहाउन मद्दत पुर्याउँछ, जसले माटोमा हल्कापन हुने, गड्यौलाको संख्या बढ्ने हुनाले माटो उर्बर हुने गरेको हो केरा उत्पादक किसान संघका कैलाली उपाध्यक्ष टेकेन्द्र धामीले भने। जैविक झोलमा माटोलाई चाहिने ब्याक्टेरिया पर्याप्त मात्रामा हुनाले यसले माटो सुधार्नुको साथै उत्पादन लागत घटाउने हुनाले किसानका लागि अति उत्तम रहेको छ। उनले आफ्नो २० बिघा केराखेतीमा दुई वर्षदेखि जैविक झोल नै प्रयोग गरिरहेका छन्। यहाँका किसानहरूले केराखेतीमा थोपा सिँचाइ प्रविधिबाट जैविक झोल केराको बोटसम्म पुर्याउँदै आएका छन्। उक्त झोल केराको बोटका लागि मात्रै नभएर फल तथा बोटमा लागेको रोगकिरा नियन्त्रणका लागि स्पे्र गरेर प्रयोग गरिरहेको धामीले बताए। फल तथा पातमा लाग्ने रोग किरा नियन्त्रणका लागि पनि हामीले यो झोल प्रयोग गरिरहेका छौं धामीले भने। एकपटक बनाएको झोलबाट मदरकल्चर गरेर बजारमा सजिलै पाइने गुड (भेली) को प्रयोग गरेर वर्षौंसम्म बनाउँदै जान सकिने हुनाले यो निकै सस्तो र सजिलो छ। धामीका अनुसार रासायनिक मल र विषादीको प्रयोग गर्दा प्रति विघा वर्षेनी १ लाख ५० हजार बढी खर्च हुने गरेकोमा जैविक झोलको प्रयोगले उक्त लागत निकै घटेको छ। माटो सुधार्नका लागि एक वर्षसम्म लगातार जैविक झोलको प्रयोग बढाउँदै जाने र रासायनिक मलको प्रयोग घटाउने गरिरहेका छौ धामीले भने। त्यसो गर्दा समेत आधा खर्च बच्ने गरेको छ, जब पूर्णरुपमा जैविक हुँदा निकै सस्तो पर्न जान्छ। जैविक विधिबाट केरा उत्पादन हुन थालेपछि जिल्ला बाहिरबाट आउने किसानहरूले समेत जैविक झोल लिएर जाने गरेको धामीले बताए। केराखेतीको अवलोकनका लागि आएका चितवन, काठमाडौं, भक्तपुरका किसानहरूले समेत जैविक झोलको मदर कल्चर लिएर गएका छन धामीले भने। यो झोल केरामा मात्रै नभएर अन्य बालीका लागि समेत प्रयोग गर्न सकिन्छ, यसले माटो सुधार्ने हुनाले जुनसुकै बालीमा पनि उपयोगी छ। कसरी बनाइन्छ जैविक झोल ? भारतबाट ल्याएको १५ एमएल वेस्ट डिकम्पोजरलाई शय लिटर पानीमा १ किलो गुड (भेली) घोलेर भाडामा राख्ने। घाम लाग्ने मौसममा ३ पटकसम्म चलाउँदा एक हप्तामै जैविक झोलको मदर कल्चर बनाउन सकिन्छ। चौधरीका अनुसार १०० लिटर झोल बनाउन १० लिटर मदर कल्चर झोल हालेर १ किलो गुड (भेली) को राखेर जैविक झोल बन्छ र उक्त झोल पानीसँगै सिँचाइ गरेर खेतमा हालिन्छ। एक विघामा माटोको अवस्था हेरेर ३ देखि ५ हजार लिटरसम्म जैविक झोल हाल्ने गरेका छौं, चौधरीले भने। जैविक हुनाले धेरै हाले पनि फरक परेन, यसबाट माटोलाई चाहिने व्याक्टेरिया (जीवाणु)हरू बारीमा पुग्छन् र ६ महिनादेखि नै माटोमा सुधार आउँदै जान्छ। जैविक विधिले दीगो कृषि विकासका लागि मद्दत पुर्याउने बताउँदै सुदूरपश्चिम विश्वविद्यालय स्कुल अफ एग्रिकल्चर टीकापुरका बाली रोग विज्ञान विषयका उपप्राध्यापक आशिष घिमिरेले यसको प्रयोग सबै किसानका लागि उपयुक्त भएको बताए। माटोका लागि सूक्ष्म जीवहरू अति नै आवश्यक हुन्छन्, बढी रासायनिक मलको प्रयोगले त्यस्ता जीवहरू नाश भएका हुन्छन्, उपप्राध्यापक घिमिरेले भने। यो झोलको प्रयोगले माटोमा गड्यौलाको संख्या वृद्धि गर्छ, माटो खुकुलो हुनुका साथै माटोमै रहेका खाद्यतत्वलाई बिरुवासम्म पुर्याउने हुनाले दीगो कृषि विकासका लागि उपयुक्त विधि हो। वेस्ट डिकम्पोजरले बारीमा खेरजाने बोटबिरुवा, डाँठ, पातलाई सजिलै कुहाउने हुनाले पनि फाइदाजनक रहेको उपप्राध्यापक घिमिरे बताउँछन्। माटोमा रहेका खेरजाने बोटबिरुवा, डाँठ, पातलाई छिटो कुहाउने हुनाले पनि मलको काम गर्ने हुन्छ, सूक्ष्म जीव बढाउने र शत्रुजीवलाई नियन्त्रण गर्ने हुनाले पनि यो फाइदाजनक छ उपप्राध्यापक घिमिरेले भने। बिरुवामा लाग्ने रोग किराको नियन्त्रणका लागि स्प्रे गरेर हाल्न सकिने हुनाले यो बहुउपयोगी छ। माटोको संरक्षणका लागि सरकार नै जैविक मल, जैविक विधि र रैथाने प्रविधिलाई प्रोत्साहन गर्नुपर्ने घिमिरेले बताए। जैविक मल, जैविक विधिको प्रयोगले उत्पादन नै अर्गानिक हुने हुनाले उत्पादनलाई त्यही अनुसार बिक्री गर्न सकिन्छ उपप्राध्यापक घिमिरेले भने। स्वास्थ्यका दृष्टिकोणले मात्रै हेर्ने हो भने पनि यसलाई सबै किसानसम्म पुर्याउनु जरुरी रहेको छ। टीकापुर क्षेत्रमा जैविक झोलको प्रयोग गरेर केराखेती गर्दै आइरहेका किसानहरूको संख्या वृद्धि हुँदै गएको छ। माटोमा सुधार ल्याउन, उत्पादन लागत घटाउन र लामो समयसम्म एउटै बारीबाट उत्पादन लिन मिल्ने भएपछि किसानहरू जैविक झोलको प्रयोगमा आकर्षित भएका हुन्। रासायनिक मल र विषादीको प्रयोग स्वास्थ्यका लागि हानिकारक मानिन्छ। लामो समयसम्म विषादीको अत्यधिक प्रयोगले विभिन्न रोगहरू निम्त्याई रहेको छ। जैविक मलको प्रयोगका उत्पादनले स्वास्थ्यलाई फाइदा पुग्ने विज्ञहरू बताउँछन्। केराको पकेट क्षेत्रका रूपमा विकसित हुँदै देशभर केराको बजार विस्तार गरिरहेका टीकापुरका केरा किसानहरू पछिल्लो समय अर्गानिक केरा उत्पादन गर्न जैविक विधि प्रयोग गरिरहेका छन्। कृषि ज्ञान केन्द्र कैलालीका प्रमुख खगेन्द्रप्रसाद शर्माका अनुसार कैलालीमा व्यावसायिक रूपमा ८ शय ७५ हेक्टर क्षेत्रफलमा केराखेती हुँदै आएको छ। जसमध्ये ६ शय बढी हेक्टर केराखेती टीकापुर क्षेत्रमै भइरहेको छ। २०४० सालदेखि टीकापुरका किसान कालु हमालले सुरु गरेको केराखेती हाल ६ शय हेक्टरसम्म फैलिएको छ। यहाँ उत्पादित केरा धनगढी, नेपालगन्ज, महेन्द्रनगर, सुर्खेत, दाङ, बुटवल, काठमाडौं, पोखरालगायतका बजारमा बिक्री हुँदै आएको छ। यहाँ उत्पादित केरालाई अर्गानिक उत्पादनका रुपमा लैजान किसानहरूले प्रयास गरिरहेको भए पनि स्थानीय सरकार, प्रदेश र संघीय सरकारले जैविक मल, जैविक विधिको प्रयोगमा प्रोत्साहन गर्न सकेका छैनन्।"
युक्रेनलाई मिसाइल दिने विषयमा जर्मनीमा भइरहेको भिडियो कन्फरेन्स रुसद्वारा ह्याक,रुसले जर्मनीमा भएको महत्वपूर्ण बैठकको कुराकानी ह्याक गरेको छ । जर्मनीले पनि यो ह्याकिङ भएको स्वीकार गरेको छ। बैठकमा जर्मन अधिकारीहरूले युक्रेनलाई लामो दुरीका क्षेप्यास्त्र उपलब्ध गराउने र त्यसको सम्भावित लक्ष्यबारे कुरा गरिरहेका थिए। रुसको आधिकारिक आरटी च्यानलले सो भिडियो कन्फ्रेन्सको अडियो सामाजिक सञ्जालमा पोस्ट गरेको छ । यस पोष्टमा जर्मन अधिकारीहरूले केर्च ब्रिजलाई लक्षित गर्ने मिसाइलको बारेमा छलफल गरिरहेका छन्। यो ब्रिजले रुस र क्रिमियालाई जोड्छ। रुसी नेताहरूले यो अडियोले रुसका कट्टर दुस्मनहरुले आफ्नो देशमा आक्रमण गर्ने योजना बनाइरहेको कुरा प्रष्ट हुने बताएका छन्। जर्मनीका चान्सलर ओलाफ स्कोल्ट्जले शनिबार उक्त अडियो लिक हुनु धेरै गम्भीर कुरा भएको बताएका छन्। यसको अनुसन्धान गम्भीरता र तीव्रताका साथ भइरहेको उनले बताए । 'डा स्पिगल म्यागजिन'का अनुसार यो भिडियो कन्फरेन्स जर्मन सेनाको गोप्य आन्तरिक नेटवर्कमा नभई वेभ एक्स प्लेटफर्ममा भएको थियो। बीबीसी
आगलागीमा महिलाको मृत्यु,धरान : सुनसरीको इटहरी उपमहानगरपालिकामा आगलागीमा परी एक महिलाको मृत्यु भएको छ । आइतबार बिहान कोठाभित्र लागेको आगोमा परि इटहरी६ का ५२ वर्षीया गोपीमाया कटुवालको मृत्यु भएको जिल्ला प्रहरी कार्यालय सुनसरीका प्रवक्ता डीएसपी नवीनकृष्ण भण्डारीले जानकारी दिए। स्थानीय विष्णु खड्काको घरमा भएको आगलागीमा परि कटुवालको मृत्यु भएको हो । मृतक कटुवाल छोराबुहारीसँग खड्काको घरमा डेरामा बस्दै आएकी थिइन् । मृतक कटुवाल लामो समयदेखि डिप्रेसनको बिरामी थिइन्। घट्नबारे थप अनुसन्धान भइरहेको डीएसपी भण्डारीले बताए।
ओलीसँग छलफल भएलगत्तै प्रधानमन्त्री प्रचण्ड र माधव नेपालबीच भेटवार्ता,"काठमाडौं : एकीकृत समाजवादीका अध्यक्ष माधवकुमार नेपालले बालुवाटारमा पुगेर प्रधानमन्त्री पुष्पकमल दाहालप्रचण्डलाई भेटेका छन्। आज बिहान बालुवाटारमा प्रमुख प्रतिपक्षी दलका नेता एवम् पूर्वप्रधानमन्त्री केपी शर्मा ओलीसँग प्रधानमन्त्री प्रचण्डले भेटवार्ता गरेलगत्तै नेपाल छलफल गर्न पुगेका हुन। बालुवाटार स्रोतका अनुसार दुई नेताबीच समसामयिक राजनीतिक विषयमा छलफल भएको हो। उनीहरुबीच मन्त्रीमण्डल पुनर्गठन, राष्ट्रिय सभा अध्यक्षको निर्वाचन र टिआरसी विधेयकको विषयमा पनि छलफल भएको छ। एमालेलगायतका विपक्ष दलले दुई युवकको ज्यान जाने गरी भएको बालकुमारी घटनामा प्रमुख दोषी भौतिक पूर्वाधार तथा यातायात मन्त्री प्रकाश ज्वाला भएको निष्कर्षसहित जाँचबुझ आयोगले सरकारलाई प्रतिवेदन बुझाएपछि कि ज्वालाले राजीनामा दिनुपर्ने कि प्रधानमन्त्रीले बर्खास्ती गर्नुपर्ने भन्दै संसद अवरुद्ध गर्दै आएको छ। मन्त्रीकै गम्भीर कमजोरी र लापरबाहीको कारण दु:खद घटना भएको सरकारी आयोगले नै निष्कर्ष निकालेपछि एक मिनेट पनि मन्त्रीको जिम्मेवारीमा बस्ने छुट नभएको भन्दै राजीनामा वा बर्खास्त गरेर कारबाही गर्न विपक्षले अडान राखेको छ। सांसदहरुले प्रतिनिधि सभामार्फत सरकारसँग जवाफ माग गरेपछि सभामुख देवराज घिमिरेले प्रधानमन्त्री प्रचण्डलाई जवाफ दिन रुलिङ गरेका छन्। सोहि अनुसार प्रधानमन्त्रीले सोमबार सम्बोधनको कार्यतालिका छन्। सम्बोधनकै क्रममा आलोचित मन्त्रीको बर्खास्तको जानकारी पनि गराउनुपर्ने प्रतिपक्षीको माग भएपछि प्रचण्डले गठबन्धन दलभित्र छलफल अगाडि बढाएका हुन्। प्रचण्डले आजै कांग्रेस सभापति शेरबहादुर देउवासँग पनि छलफल गरेका छन्। उनीहरुबीच टीआरसी विधेयक, आलोचित मन्त्रीले राजीनामा दिने कि मन्त्रिपरिषद्को सेटै परिवर्तन गर्ने भन्ने विषयमा पनि छलफल भएको बालुवाटार स्रोतको भनाई छ। सरकार सोचे जसरी स्प्रिडमा जान नसकेकाले गठबन्धनभित्रका दलले बाध्यता बुझिदिन प्रचण्डले नेपालसँग आग्रह गरेका छन्। यो पनि पढ्नुहोस बालुवाटारमा प्रधानमन्त्री प्रचण्डले भेटे एमाले अध्यक्ष ओली एमालेसहित विपक्षी दलका सांसदले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ, टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र रामग्राममा जोडिएका संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग राख्दै प्रधानमन्त्रीसँग जवाफ मागिरहेका छन्। यता प्रचण्ड प्रधानमन्त्री बनेको एकवर्ष पुगेपछि उनले कार्यक्षमता अभाव भएका मन्त्रीहरूलाई हटाएर मन्त्रिपरिषद् पुनर्गठन गर्ने उद्घोष गरेपनि कांग्रेसले नमानेपछि एमालेलगायत विपक्ष दलसँग छलफल गरेर उनीहरुलाई दबाब दिने रणनीतिमा माओवादी छ। पछिल्लो समय विवादितका विषयमा समेत गठबन्धनभित्र कुरा नमिलेपछि प्रचण्ड गठबन्धन फेर्नुपर्ने अवस्थासमेत आएको पार्टीभित्र बताउन थालेका छन्। पछिल्लो समय सत्ता गठबन्धनका प्रमुख दल नेपाली कांग्रेस र नेकपा माओवादी केन्द्रबीच असमझदारी बढेपछि प्रचण्डओलीबीचको भेटवार्ता बाक्लिएको छ। यता एमालेले भने दुई शीर्ष नेताबीचको भेटवार्ता सत्ता सहकार्य भन्दापनि शान्ति प्रक्रियाको बाँकी काम पूरा गर्ने विषयमा निरन्तर छलफल भइरहेको दाबी गर्दै आएको छ। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ।"
"उपल्लो मुस्ताङ र मुक्तिक्षेत्रमा भारी हिमपात, कोरला सडक अवरुद्ध",जोमसोम : उपल्लो मुस्ताङका दुई पालिकामा आइतबार बिहानैदेखि भारी हिमपात भइरहेको छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका विभिन्न स्थानमा बिहान ३ बजेदेखि निरन्तर रुपमा भारी हिमपात भइरहेको हो। हिमपातले राष्ट्रिय गौरवको जोमसोमकोरला राजमार्ग अन्तर्गत वारागुङ मुक्तिक्षेत्र३ समरदेखि माथि कोरलानाका सम्मको सडक पुरै हिउँले ढाँकिएको छ। उपल्लो मुस्ताङमा भारी हिमपात हुँदा कोरला राजमार्ग सडक समेत अहिले अवरुद्ध बनेको सशस्त्र प्रहरी बोर्डर आउट पोस्ट (बीओपी)का इञ्चार्जमा भीमबहादुर क्षेत्रीले जानकारी दिए। हिमपातले सडक अवरुद्ध हुँदा उपल्लो मुस्ताङ तथा कोरलानाका भ्रमण गर्न जाने आन्तरिक तथा बाह्य पर्यटक समस्यामा परेका छन्। आइतबार बिहानैदेखिको भारी हिमपात का कारण सडक तथा बस्तीहरुमा दुई फिटसम्म हिउँ जमेको उनले जानकारी दिए। उनले निरन्तरको भइरहेको हिमपातले गर्दा सडक खुलाउने अवस्था नरहेको बताए। उनले मौसम सुधार र हिमपात रोकिएको अवस्थामा सशस्त्र प्रहरीको बीओपी टोली र छोसेर प्रहरी चौकीका सुरक्षाकर्मीले सडकमा जमेको हिउँ पन्छ्याएर सडक यातायात सहज बनाइने बताए। हिमपातले अहिले उपल्लो मुस्ताङको जनजीवन प्रभावित बनेको छ। हिमपात कारण बिहानदेखि उपल्लो मुस्ताङमा विद्युत र सञ्चार सेवा अवरुद्ध बनेकोमा केही समयअघि मात्र सञ्चार सेवा सञ्चालनमा आएको छ।
"सेयर बजारमा दोहोरो अंकको गिरावट, २ अर्बको कारोबार","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेको छ। नेप्से परिसूचक ११७८ अंकले घटेर १९६०३० विन्दुमा कायम भएको हो। २ अर्ब बराबरको सेयर कारोबार भएको छ। सेन्सेटिभ इण्डेक्स ०५४ प्रतिशतले घटेर ३४९७३ विन्दुमा पुगेको छ। आज ३०९ कम्पनीको ५५ लाख ७४ हजार २०७ कित्ता सेयर २ अर्ब ८ करोड २७ लाख ८६ हजार ८९ रुपैयाँमा खरिदबिक्री भए। दोहोरो अंकले घटेको बजारमा कुनै पनि कम्पनीको मुल्य सकारात्मक सर्किट लेभलमा कारोबार भएन। ग्लोबल आईएमई लघुवित्त वित्तीयको सेयर मूल्य सर्वाधिक ९७० प्रतिशतले बढ्यो। यसदिन चिरख्वा हाइड्रोपावरका लगानीकर्ताले गुमाए। सो कम्पनीको ७४९ प्रतिशतले घट्यो। १३ करोड २० लाख रुपैयाँ बराबरको सेयर कारोबार गरी सोनापुर शीर्षस्थानमा रह्यो। यसैगरी शिवम् सिमेन्टको ९ करोड,हिमालयन रिइन्स्योरेन्सको ८ करोड,बोटलर्स नेपाल (तराई)को ५ करोड र जोशी हाइड्रोपावर डेभलपमेन्टको ४ करोड मूल्य बुराबरको सेयर कारोबार भयो। यसदिन दुई उपसमूहबाहेक अन्यको सूचक नकारात्मक देखिए। होटल्स एण्ड टुरिजम र मनु एण्ड प्रो उपसमूहको सूचक ०५४ र०६६ प्रतिशतले बढेको हो। कारोबारमा आएका कम्पनीमध्ये ६७ को मूल्य बढ्दा १७३ वटाको घट्यो भने ८ को मूल्य स्थिर रह्यो।"
त्रिकोणात्मक सिरिजका लागि नेपाली राष्ट्रिय क्रिकेट टोलीको घोषणा,"काठमाडौं : नेपाल क्रिकेट संघ (क्यान)ले हङकङमा आयोजना हुने त्रिकोणात्मक टीट्वान्टी शृङ्खलाका लागि आज नेपाली राष्ट्रिय क्रिकेट टोलीको घोषणा गरेको छ । क्यानले रोहितकुमार पौडेलको कप्तानीमा आकाश चन्द,विनोद भण्डारी,लोकस बम र रसिद खानलाई समेट्दै १४ सदस्यीय टोलीको घोषणा गरेको हो । त्यस्तै छनोट हुने अन्य खेलाडीमा कुशल भुर्तेल, गुल्शन झा, सागर ढकाल, प्रतिश जिसी, सन्दीप जोरा, आरिफ शेख, विवेक यादव, करण केसी र अभिनाश बोहरा छन् । नेदरन्यान्ड्स र नामिबियाविरुद्ध खेलेका ओपनर आसिफ शेख, सोमपाल कामी, कुशल मल्ल, दीपेन्द्रसिंह ऐरी, ललितनारायण राजवंशी र अनिलकुमार शाह भने टोलीमा समावेश छैनन् । क्यानका अनुसार उक्त शृङ्खलामा हङकङसहित नेपाल र पपुवा न्यूगिनीले सहभागिता जनाउनेछन् । यही फागुन २६ गते नेपाल र हङकङले फ्रेन्डसिप कपको नाममा एक ट्वान्टी ट्वान्टी खेल खेल्ने क्यानले जनाएको छ । त्यस्तै क्यानका अनुसार फागुन २७ गते नेपालले हङकङसँग खेल्नेछ भने २९ गते पपुवा न्यूगिनीसँग खेल्नेछ । त्रिकोणात्मक सिरिजको फाइन खेल भने फागुन ३० गते हुने तालिका छ ।"
सुर्खेतमा होटलको छतबाट खसेर एक जनाको मृत्यु,"वीरेन्द्रनगर : सुर्खेतमा होटलको छतबाट खसेर एक जनाको मृत्यु भएको छ। मृत्यु हुनेमा दैलेखको नौमुले गाउँपालिका८, का ५१ वर्षीय दीपबहादुर चन्द हुन्। सुर्खेतको वीरेन्द्रनगर नगरपालिका६ स्थित गोदाम लाइनमा रहेको नौलो होटलको पहिलो तलाबाट खसेर उनको मृत्यु भएको प्रहरीले जनाएको छ। जिल्ला प्रहरी कार्यालय सुर्खेतका प्रमुख रुपेश खड्काले होटलको छतबाट खसेर चन्दको मृत्यु भएको घटना प्रहरीलाई आइतबार बिहान ८:३० बजे जानकारी प्राप्त भएको थियो। अहिले मृतक चन्दको शव पोष्टमार्टमका लागि प्रदेश अस्पताल कालागाउँ लगिएको छ। घटनाबारे थप अनुसन्धान भइरहेको प्रहरीले जनाएको छ।"
बालुवाटारमा प्रधानमन्त्री प्रचण्डले भेटे एमाले अध्यक्ष ओली,"काठमाडौं : प्रधानमन्त्री पुष्पकमल दाहालप्रचण्डर एमाले अध्यक्ष केपी ओलीबीच भेटवार्ता भएको छ। प्रधानमन्त्री प्रचण्डले आज बिहान बालुवाटारमा प्रमुख प्रतिपक्षी दलका नेता एवम् पूर्वप्रधानमन्त्री ओलीसँग छलफल गरेको बालुवाटार स्रोतले जनाएको छ। पछिल्लो समय सत्ता गठबन्धनका प्रमुख दल नेपाली कांग्रेस र नेकपा माओवादी केन्द्रबीच असमझदारी बढेपछि प्रचण्डओलीबीचको भेटवार्ता बाक्लिएको हो । नेपाली कांग्रेसको महासमिति बैठकमा माओवादी केन्द्रसँगको गठबन्धनलाई लिएर चर्को आलोचना हुनुका साथै माओवादीले भन्ने गरेको जनयुद्धलाई सरकारमै सहभागी कांग्रेस उपसभापति एवम रक्षामन्त्री पूर्णबहादुर खड्काको प्रतिवेदनमा माओवादी हिंसाभन्ने शब्द राखिएपछि प्रचण्डले सार्वजनिक रुपमै असन्तुष्ट व्यक्त गर्दै आएकाछन्। महासमिति बैठकमै माओवादीको आलोचना भएपछि प्रधानमन्त्री प्रचण्ड कांग्रेससँग संशकित बनेका छन् भने एमालेसँगको भेटघाट बाक्लो बनाएका छन्। संक्रमणकालीन न्यायको विषयलाई प्रतिपक्षको पनि साथ लिएर अगाडि बढ्नुपर्ने समयमा सत्तारुढ दलबाटै यस्तो अभिव्यक्त आउनु गम्भीर रहेको प्रचण्डको बुझाई छ। आज बिहानै प्रधानमन्त्री प्रचण्ड र पूर्वगृहमन्त्री एवम् रास्वपा सभापति रवि लामिछानेबीच पनि छलफल भएको छ। यता फाल्गुन २९ गते हुने राष्ट्रिय सभा अध्यक्षमा माओवादीले उम्मेदवार उठाए सघाउन एमालेले ग्रीन सिंगल दिइसकेको छ। प्रधानमन्त्रीमा प्रचण्डलाई बनाउँदा भएको एमाले नेतृत्वको गठबन्धनले राष्ट्रिय सभा अध्यक्ष माओवादीलाई दिने निर्णय गरेको थियो। यद्यपी माओवादीले एमालेसँगको गठबन्धन भत्काएर राष्ट्रपति निर्वाचनमा कांग्रेससँग सहकार्य भएपछि हाल कांग्रेसका कृष्णप्रसाद सिटौलाले अध्यक्ष पद दाबी गरेका छन्। प्रधानमन्त्री गुमाउने बित्तिकै संवैधानिक परिषद्मा माओवादीको शून्य उपस्थिति हुने भन्दै माओवादी नेताहरुले पार्टी अध्यक्ष प्रचण्डलाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका नेता सिटौलाले अध्यक्षको दाबी गरिरहेको बेला माओवादी स्थायी कमिटी बैठकले उम्मेदवारी दिने घोषणा गरेको थियो। तर, दुई दिन नबित्दै प्रचण्डले भने बैठकमा लिखित निर्णय नभएको अभिव्यक्ति दिएका थिए। संविधान निर्माणमा सिटौलाले खेलेको भूमिकाका आधारमा राष्ट्रिय सभाको अध्यक्ष बनाउन सक्ने आफूले केही समयअघि गठबन्धनमा बताएपनि अहिले घटनाक्रमहरू भिन्न तरिकाले अघि बढेको प्रचण्डको दाबी छ। महासमितिमा जनयुद्धको बारेमा भएको छलफललाई बेमौसमको बाजा भएको प्रचण्डले टिप्पणी गर्दै आएका छन्। पछिल्लो समय विवादितका विषयमा समेत गठबन्धनभित्र कुरा नमिलेपछि प्रचण्ड गठबन्धन फेर्नुपर्ने अवस्थासमेत आएको पार्टीभित्र बताउन थालेका छन्। दुई शीर्ष नेता बीच टीआरसी, प्रतिनिधि सभामा सांसदले मन्त्रीका उठाएका विषय र पछिल्लो राजनीतिक अवस्थाबारे छलफल भएको स्रोतको भनाई छ। एमालेसहित विपक्षी दलका सांसदले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ, टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र रामग्राममा जोडिएका संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग राख्दै प्रधानमन्त्रीसँग जवाफ मागिरहेका छन्। सभामुखको रुलिङ भएकाले सोमबार प्रधानमन्त्रीको सम्बोधनकै क्रममा आलोचित मन्त्रीको बर्खास्तको बारेमा जानकारी पनि गराउनुपर्ने प्रतिपक्षी दलको माग छ। यता प्रचण्ड प्रधानमन्त्री बनेको एकवर्ष पुगेपछि उनले कार्यक्षमता अभाव भएका मन्त्रीहरूलाई हटाएर मन्त्रिपरिषद् पुनर्गठन गर्ने उद्घोष गरेपनि कांग्रेसले नमानेपछि एमालेलगायत विपक्ष दलसँग छलफल गरेर उनीहरुलाई दबाब दिने रणनीतिमा माओवादी छ। पछिल्लो समय विवादितका विषयमा समेत गठबन्धनभित्र कुरा नमिलेपछि प्रचण्ड गठबन्धन फेर्नुपर्ने अवस्थासमेत आएको पार्टीभित्र बताउन थालेका छन्। यता एमालेले भने दुई शीर्ष नेताबीचको भेटवार्ता सत्ता सहकार्य भन्दापनि शान्ति प्रक्रियाको बाँकी काम पूरा गर्ने विषयमा निरन्तर छलफल भइरहेको दाबी गर्दै आएको छ। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ। आज बिहानै प्रधानमन्त्री प्रचण्ड र पूर्वगृहमन्त्री एवम् रास्वपा सभापति रवि लामिछानेबीच पनि छलफल भएको छ।"
राष्ट्रिय गौरवका आयोजनाको प्रगतिप्रति प्रधानमन्त्री असन्तुष्ट,"काठमाडौं : प्रधानमन्त्री पुष्पकमल दाहाल 'प्रचण्ड'ले विकास आयोजनाका प्रमुखहरूलाई फिल्डमा बसेर काम गर्ने वातावरण बनाउन भौतिक पूर्वाधार तथा याताय मन्त्री प्रकाश ज्वालालाई निर्देशन दिएका छन्। आइतबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा आयोजनाहरूको प्रगतिबारे छलफलका क्रममा प्रधानमन्त्री दाहालले राष्ट्रिय गौरवका आयोजनाको प्रगतिप्रति असन्तुष्टि व्यक्त गरे। प्रधानमन्त्रीले भने,'विकास आयोजनाका काममा हामी सबैले उच्च प्राथमिकता दिनुपर्छ। सरकार,मन्त्रालय र आयोजनाले निर्धारित काम तोकिएको समयमा पूरा नगर्दा आयोजनाको लागत बढ्दै गएको छ। तसर्थ, यो बेथिति अन्त्य गर्न गम्भीरतापूर्वक लाग्नुस्।' छलफलमा मन्त्री ज्वाला,सचिव केशव शर्मा,विभागीय प्रमुखहरू र मन्त्रालयका सहसचिवहरू उपस्थित थिए। छलफलमा प्रधानमन्त्रीले राष्ट्रिय गौरवका आयोजनाहरूको आफूले नियमित अनुगमन गरिरहेको जानकारी दिँदै आयोजनाको लागत बढेमा स्वयं आयोजना प्रमुखहरू नै जिम्मेवार हुनेगरि निर्देशित गर्न र कार्यसम्पादनको व्यवस्था मिलाउन निर्देशनसमेत दिएका थिए। बैठकमा उत्तरदक्षिण (कोशी करिडोर) खाँदबारीकिमाथांका सडक योजना,कालीगण्डकी करिडोर र कर्णाली करिडोरको प्रगति अवस्थाबारे मन्त्रालयको ब्रिफिङ लिएका थिए। कोशी करिडोरको भौतिक प्रगति ३२ प्रतिशत रहेको, वित्तीय प्रगति पनि ३२ प्रतिशत नै रहेको जानकारी दिँदै सचिव शर्माले सडक निर्माणको काममा प्रगति भइरहेको जानकारी गराएका थिए। त्यसैगरी उत्तर दक्षिण (कालीगण्डकी करिडोर) सडक योजनाको ६३ प्रतिशत भौतिक प्रगति र ५५७ प्रतिशत भौतिक प्रगति रहेको जानकारी दिँदै शर्माले स्रोत व्यवस्थापनको सीमितताका कारण सोचेजस्तो प्रगति हासिल नभएको जानकारी गराए। बैठकमा प्रधानमन्त्री दाहालले विगत २५० वर्षमा भएको भौतिक र मानवीय प्रगतिभन्दा गणतन्त्रपछि भएको प्रगति निकै उत्साहप्रद रहे पनि त्यसबारे आम नागरिकमा यथार्थ सम्प्रेषण गर्नुपर्ने उल्लेख गरे।"
टीआरसी विधेयक : प्रधानमन्त्री प्रचण्डले गरे शीर्ष नेतासँग छुट्टाछुट्टै छलफल,"काठमाडौं : प्रधानमन्त्री पुष्पकमल दाहालप्रचण्डले राजनीतिक भेटवार्ता तीब्र बनाएका छन्। टीआरसी विधेयकलाई सहमतिमा टुंग्याउनुपर्ने भन्दै प्रधानमन्त्री प्रचण्डले आज बिहान प्रतिपक्षदलका नेता एमाले अध्यक्ष केपी शर्मा ओली, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल, रास्वपा सभापति रवि लामिछानेबीच छुट्टाछुट्टै छलफल गरेको बालुवाटार स्रोतले जनाएको छ। आइतबार बिहान ११ : ३० बजे संसद्को कानून, न्याय तथा मानवअधिकार समितिमा बैठक बोलाइपनि शीर्ष नेताहरुबीच विवादित विषयमा सहमति हुन नसक्दा बैठक निर्धारित समयमा बस्न सकेन। बैठक अगाडि प्रचण्डले शीर्ष नेतासँग विधेयकबारे छलफल गरेका हुन्। एमालेले पीडितकेन्द्रित भएर टीआरसी विधेयकलाई टुंग्याउनुपर्ने माग गरेको छ। कानुन समितिको आजको बैठकमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल एजेण्डामा राखिएको छ। अहिले बैठकमा छलफल जारी रहेको छ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बनाइएको थियो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोकेको थियो। उपसमितिले सरोकारवाला, विज्ञ, राजनीतिक दलसँग छलफलपश्चात मूलसमितिमा प्रतिवेदन पेश भएको छ। प्रधानमन्त्री प्रचण्ड र कांग्रेस सभापति देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। तर एमालेको सहमति नहुँदा कार्यान्वयनमा समस्या भएर आफैँलाई अठ्यारो हुने होकि भन्ने त्रास प्रचण्डलाई रहेको छ। पीडितलाई न्यायको प्रत्याभूति दिने गरी कानुन बन्नुपर्ने एमालेको बटमलाइन प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका अध्यक्ष केपी शर्मा ओलीले पार्टीको सातौं केन्द्रीय कमिटीको बैठकलाई सम्बोधन गर्दै संक्रमणकालीन न्यायको विधेयक पीडित केन्द्रित हुनुपर्ने माग राखेको बताएका थिए। सशस्त्र द्वन्द्वका विद्रोहीका तर्फबाट पीडा दिने समूहबाट एउटा पक्षबाट प्रचण्डजी प्रधानमन्त्री हुनुहुन्छ। अर्कातर्फ राज्यको तर्फबाट, क्रान्तिको नाममा पीडा दिने एकातिर प्रधानमन्त्री, अर्को हिंसा रोक्ने नाममा पीडा दिने शेरबहादुरजी गठबन्धनमा हुनुहुन्छ। ओलीले भनेका छन्, दुवै पीडक पक्ष राज्य सञ्चालकमा छन्। दुवै पीडकको सरकार बनेको छ। पीडितहरु उनीहरुको प्राथमिकताको विषय होइन, आफैं प्राथमिकता हो। तर एमाले उक्त समयमा कुनै पक्षमा नभएको धारणा राखेका थिए। गठबन्धन सरकारमा सशस्त्र द्वन्द्व सत्ता पक्ष र विद्रोही पक्षका पीडकहरुले नै रहेकाले पीडित न्याय पाउन सम्भावना कम रहेको उनको भनाई छ। के का विरुद्ध थियो सशस्त्र द्वन्द्व ? प्रचण्डले अहिलेसम्म बताउन सक्नुभएको छैन। राजासँग उहाँको साँठगाँठ थियो, कार्यगत एकता थियो। कार्यकर्ता हाम्रा मारिएका थिए। उनले भने,अब त न्याय दिनुपर्यो नी। पीडित केन्द्रित न्याय हुनुपर्छ।मानवताविरुद्धका गम्भीर उलंघन गर्नेलाई सजायको दायरामा ल्याउनुपर्छ।ओलीले आफू सरकारमा रहँदा पनि संक्रमणकालीन न्याय टुंग्याउन पहल गर्दा प्रचण्ड र शेरबहादुर देउवानले नै नमानेको दाबी गर्दै आएका छन्। उनले भने, हाम्रा लागि आफ्नो केही छैन। संक्रमणकालीन न्यायसम्बन्धि विधेयकमा पीडित मञ्जुर भए हाम्रो पनि सहमति हुन्छ। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्।। पीडकले सजाय पाउने र पीडितले न्याय पाउने गरी मात्र सहमति हुन सक्ने एमालेको अडान छ। सर्वोच्च अदालतले २०७१ सालमा नै द्वन्द्वकालीन मुद्दामा सुनुवाइ गर्दै पीडितको असहमतिमा र गम्भीर प्रकृतिका अपराधमा क्षमादान हुनै नसक्ने आदेश गरेको छ। तर, सर्वोच्चको नजिरविपरीत हुने गरी तयार पारेर विधेयक दर्ता गरिएको भन्दै द्वन्द्वपीडित र अधिकारकर्मीहरूले आपत्ति व्यक्त गरेका छन्। मानवअधिकार उल्लंघनको परिभाषासम्बन्धी विधेयकमा भएको दुई फरक प्रावधानले पीडकलाई उन्मुक्ति दिने द्वन्द्वपीडितको दाबी छ। प्रस्तावित विधेयकमा मानव अधिकारको उल्लंघन भनेर हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानव अधिकार वा मानवीय कानुनविपरीत गरिएका जुनसुकै अमानवीय कार्यलाई भनिएको छ। मानव अधिकारको गम्भीर उल्लंघनका रूपमा क्रुर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई परिभाषित गरिएको छ।"
१६ वर्षपछि सडक स्तरोन्नति सुरु,"बेनी : मार्ग खुलेको १६ वर्षपछि पर्वतको जलजला गाउँपालिका८ को खनीयाघाटडमुवाखोलानाग्लीवाङ सडक स्तरोन्नतिको काम थालिएको छ। २०६४ मा मार्ग खोलिएको यो सडक गण्डकी प्रदेश सरकार र जलजला गाउँपालिकाको साझेदारीमा स्तरोन्नति गर्न लागिएको हो। प्रदेश सरकार र गाउँपालिकाको दुई करोड रुपैयाँ लागत साझेदारीमा यसपाली सडक विस्तार, नाली र पर्खाल निर्माणका साथै ढलान गर्न लागिएको वडाध्यक्ष हरि विकास जिसीले जानकारी दिए। एक करोड ३३ लाख ५५ हजार २१८ रुपैयाँमा ठेक्का सम्झौता गरेको साहना सक्षम जेभीले साँघुरो र अप्ठ्यारो सडक तथा घुम्तीलाई फराकिलो बनाएर पर्खाल र नाली निर्माणलाई तीव्रता दिएको छ, उनले भने संरचना निर्माणको काम सकिएपछि करिब एक किलोमिटर सडक ढलान गर्ने तयारी गरिएको छ। आगामी जेठ महिनाभित्र सडक निर्माण सम्पन्न गर्ने लक्ष्य रहेको निर्माण व्यवसायीले बताएका छन्। पहिलो चरणमा डमुवाखोलादेखि नाग्लीवाङसम्मको ३ किलोमिटर सडकलाई स्तरोन्नति गर्न लागिएको हो। हाल तीनदेखि चार मिटर फराकिलो सडक हिउँदमा धुलाम्मे र बर्खामा हिलाम्मे हुने गर्छ। यसअघि गाउँपालिकाको ५० लाख रुपैयाँ बजेटमा अप्ठ्यारो ठाउँमा ५०० मिटर सडक ढलान गरिएको थियो। नाग्लीवाङ र छिमेकी वडा बनौका एक हजारभन्दा बढी घरधुरीले यो सडक प्रयोग गर्छन्। राष्ट्रिय राजमार्ग कालीगण्डकी करीडोरमा पर्ने डमुवाखोलादेखि नाग्लीवाङ हुँदै लुप्राङ जोड्ने यो सडक ११५ किलोमिटर लामो छ। सडक पूर्ण रुपमा स्तरोन्नतिका लागि ४८ करोड रुपैयाँ लागत अनुमान गरिएको विस्तृत परियोजना प्रतिवेदन (डिपिआर) तयार पारेर स्रोतको खोजी गरिएको गाउँपालिकाका अध्यक्ष राजुप्रसाद आचार्यले बताए। प्रदेश र संघीय सरकारसँग सडक स्तरोन्नतिका लागि योजना र बजेट प्रस्ताव गरेको उनले बताए।"
कानूनसमितिमा टीआरसी विधेयकबारे छलफल जारी,"काठमाडौं : संसद्को कानून, न्याय तथा मानवअधिकार समितिको बैठक जारी रहेको छ। प्रधानमन्त्री पुष्पकमल दाहालप्रचण्डसहित प्रमुख दलका शीर्षनेताको छलफलपश्चात कानून, न्याय तथा मानवअधिकार समितिको बैठक बसेको हो। कानुन समितिको आजको बैठक बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल गर्न बोलाइएको हो। टीआरसी विधेयकलाई सहमतिमा टुंग्याउनुपर्ने भन्दै प्रधानमन्त्री प्रचण्डले आज बिहान प्रतिपक्षदलका नेता एमाले अध्यक्ष केपी शर्मा ओली, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल र रास्वपा सभापति रवि लामिछानेबीच छुट्टाछुट्टै छलफल गरेको बालुवाटार स्रोतले जनाएको छ। उनीहरुबीच छलफल भएपश्चात आइतबार बिहान ११ : ३० बजे बोलाइएको संसद्को कानून, न्याय तथा मानवअधिकार समिति बैठक केहि समय अगाडिबाट बसेको हो। कानुन समितिको आजको बैठकमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल एजेण्डामा राखिएको छ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बनाइएको थियो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोकेको थियो। उपसमितिले सरोकारवाला, विज्ञ, राजनीतिक दलसँग छलफलपश्चात मूलसमितिमा प्रतिवेदन पेश भएको छ। सांसदहरु विधेयक संशोधन गर्न बनेको विधेयकमाथि उपसमितिको प्रतिवेदनसहित बैठकमा छलफल गरिरहेका छन्। बैठकमा कानुन, न्याय तथा संसदीय मामिला मन्त्री धनराज गुरुङसमेत सहभागी छन्। प्रधानमन्त्री प्रचण्ड र कांग्रेस सभापति देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। तर एमालेको सहमति नहुँदा कार्यान्वयनमा समस्या भएर आफैँलाई अठ्यारो हुने होकि भन्ने त्रास प्रचण्डलाई रहेको छ। सहमति जुटाउन बैठक अगाडि प्रचण्डले शीर्ष नेतासँग भेटवार्ता गरेका हुन्। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ। प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका अध्यक्ष केपी शर्मा ओलीले पार्टीको सातौं केन्द्रीय कमिटीको बैठकलाई सम्बोधन गर्दै संक्रमणकालीन न्यायको विधेयक पीडित केन्द्रित हुनुपर्ने माग राखेको बताएका थिए। सशस्त्र द्वन्द्वका विद्रोहीका तर्फबाट पीडा दिने समूहबाट एउटा पक्षबाट प्रचण्डजी प्रधानमन्त्री हुनुहुन्छ। अर्कातर्फ राज्यको तर्फबाट, क्रान्तिको नाममा पीडा दिने एकातिर प्रधानमन्त्री, अर्को हिंसा रोक्ने नाममा पीडा दिने शेरबहादुरजी गठबन्धनमा हुनुहुन्छ। ओलीले भने, दुवै पीडक पक्ष राज्य सञ्चालकमा छन्। दुवै पीडकको सरकार बनेको छ। पीडितहरु उनीहरुको प्राथमिकताको विषय होइन, आफैं प्राथमिकता हो। तर एमाले उक्त समयमा कुनै पक्षमा नभएको धारणा राखेका थिए। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्। सर्वोच्च अदालतले २०७१ सालमा नै द्वन्द्वकालीन मुद्दामा सुनुवाइ गर्दै पीडितको असहमतिमा र गम्भीर प्रकृतिका अपराधमा क्षमादान हुनै नसक्ने आदेश गरेको छ। तर, सर्वोच्चको नजिरविपरीत हुने गरी तयार पारेर विधेयक दर्ता गरिएको भन्दै द्वन्द्वपीडित र अधिकारकर्मीहरूले आपत्ति व्यक्त गरेका छन्। मानवअधिकार उल्लंघनको परिभाषासम्बन्धी विधेयकमा भएको दुई फरक प्रावधानले पीडकलाई उन्मुक्ति दिने द्वन्द्वपीडितको दाबी छ। प्रस्तावित विधेयकमा मानव अधिकारको उल्लंघन भनेर हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानव अधिकार वा मानवीय कानुनविपरीत गरिएका जुनसुकै अमानवीय कार्यलाई भनिएको छ। मानव अधिकारको गम्भीर उल्लंघनका रूपमा क्रुर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई परिभाषित गरिएको छ।"
भक्तपुरमा हत्या घटनामा संलग्नको आरोपमा एकजना पक्राउ,काठमाडौं : प्रहरीले भक्तपुरको सूर्यविनायक८स्थित रोधन बस्नेतको गोठमा मृत अवस्थामा भेटिएका गोपालप्रसाद ढकालको हत्या आरोपिलाई पक्राउ गरेको छ। तेह्रथुम छथर गाउँपालिका२ घर भइ हाल भक्तपुर सूर्यविनायक नगरपालिका८ सिपाडोलमा बस्दै आएका ढकालको कोठाभित्र शव भेटिएको थियो। गोपालको श्रीमती रेनु ढकालले आफ्नो श्रीमान हराएको भन्दै जगाती प्रहरी वृत्तमा फागुन १० गते उजुरी दिएकी थिइन्। श्रीमान चाहिए सूर्यविनायक जंगलमा दुई लाख लिएर आउनु भनी फोन आएको उनले प्रहरीलाई बताएकी थिइन्। सोही सूचनाका आधारमा खोजतलासका क्रममा फागुन ११ गते बस्नेतको घरमा ढकालको शव भेटिएको थियो। अनुसन्धानका क्रममा सुवालले नै हत्या गरेको खुलेपछि शनिबार पक्राउ गरिएको उपत्यका उपराध अनुसन्धान कार्यालयका सूचना अधिकारी प्रहरी उपरीक्षक रविन्द्र रेग्मीले जानकारी दिए। उनको साथबाट ढकालको मोबाइल र ज्याकेट बरामद भएको छ। घटनापछि उनी फरार थिए। काभ्रेपलाञ्चोक मण्डन देउपुरनगरपालिका६ बाट पक्राउ परेका सुवासलाई थप अनुसन्धान लागि प्रहरी बृत्त जगाती भक्तपुर पठाइएको प्रहरीले जनाएको छ।
घरमै पुगेर जन्मदर्ता,अर्घाखाँची : अर्घाखाँचीको सन्धिखर्क नगरपालिका१ ले घरैमा पुगेर शिशुहरूको जन्मदर्ता गर्न सुरु गरेको छ । वडाध्यक्ष स्तरीय जनप्रतिनिधि र कर्मचारीको बैठकले घरमै पुगेर जन्मदर्ता गर्ने निर्णय गरेबमोजिम नयना श्रेष्ठको जन्मदर्ता गरी कार्य सुरु गरिएको वडाध्यक्ष माधव श्रेष्ठले बताए। वडामा जन्मिएका शिशुहरूको ३५ दिनभित्र घरघरमा पुगेर जन्मदर्ता कार्ड उपलब्ध गराउन सुरु गरिएको छ।
"बैंकहरू जोखिममा छैनन्, सुरक्षित छन् : गभर्नर अधिकारी","काठमाडौं : नेपाल राष्ट्र बैंकका गभर्नर महाप्रसाद अधिकारीले नेपालका बैंकहरू सुरक्षित रहेको बताएका छन्। संसदीय समिति बैठकमा बोल्दै गभर्नर अधिकारीले बाहिर हल्ला आएजस्तो बैंकहरू जोखिममा नरहेको बताएका हुन्। उनले बैंकहरूको सवलतालाई हेरेर नै विदेशी बैंक तथा वित्तीय डेमलपमेन्ट फाइनान्सहरूले ऋण दिइरहेको दावी गरे। उनले भने,'बैंकहरूको सवलतालाई हेरर नै विदेशी बैंक तथा वित्तीय डेमलपमेन्ट फाइनान्सहरूले राम्रोखालको ऋण दिइरहेका छन्। हाम्रा संस्थाहरूमा समस्या हुन्थ्यो भने त उनीहरूले ऋण दिँदैनथे। यसैले हाम्रा संस्थाहरू सबल छन्।' गभर्नर अधिकारीले बैंकिङ क्षेत्रमा देखिएको अराजक गतिविधिलाई रोक्न सकिएन भने कर्जाको माग र कर्जा प्रवाहमा समस्या हुने उल्लेख गरे। उनले यो विषयमा नेपाल सरकारका सचिव र मन्त्रीहरूसँग निरन्तर फलफल भइरहेको जिकिर गरे। उनले भने,'अराजकतालाई रोक्न सकेनौं भने हामीले सोचेअनुसारको कर्जाको माग हुने र कर्जा प्रवाह हुने अवस्था छैन। यसले बैंकिङ क्षेत्रम मनोबल गिराउने काम भइरहेको छ। बैंकका स्टाफहरूलाई कालोमोसो दल्ने । स्टाफहरूलाई अफिसबाट बाहिर निस्कने वित्तिकै नराम्रो व्यवहार गर्ने। बैंकिङ क्षेत्रलाई धारासायी बनाउन सकियो भने अरु खालका उद्देश्य परिपुर्ति गर्नलाई यस्तो खालको समूहले काम गरिरहेको हुन्छ। यसलाई समयमै रोक्नुपर्छ।"
जीर्ण भवनबाट सेवा दिँदै प्रहरी,"जोमसोम : मुस्ताङमा अधिकांश प्रहरी इकाई रहेको भवन जीर्ण छ। जिल्लामा रहेका प्रहरीका १३ इकाईमध्ये ८ वटा प्रहरी इकाईका प्रहरीहरु विभिन्न संघसंस्थाको जीर्ण भवनमा वर्षौदेखि बसिरहेका छन्। इलाका प्रहरी कार्यालय मुक्तिनाथको भवन निर्माणाधीन अवस्थामा छ। प्रहरी चौकी छोसेरले जग्गा प्राप्ति गरेको छ भने प्रहरी चौकी कागबेनीको जग्गा प्राप्तिको प्रक्रियामा छ। यसबाहेक अन्य प्रहरी इकाईको नत जग्गा छ, नत भवन बनेको छ। जिल्ला प्रहरी कार्यालय मुस्ताङका अनुसार प्रहरी चौकी छोन्हुप, प्रहरी चौकी घमी, प्रहरी चौकी चराङ, इलाका प्रहरी कार्यालय छुसाङ,प्रहरी चौकी कागबेनी, प्रहरी चौकी सुर्खाङ र प्रहरी चौकी कोवाङको जग्गा र भवन छैन। जिल्लामा ५ वटा इलाका प्रहरी कार्यालय र ७ वटा प्रहरी चौकी छन्। जिल्ला प्रहरी कार्यालय मुस्ताङको भौतिक संरचना निर्माण भइसकेको छ। यसैगरी इलाका प्रहरी कार्यालय लेते, प्रहरी चौकी घाँसा र इलाका प्रहरी कार्यालय लोमान्थाङको पनि आफ्नै भवन बनिसकेको छ। प्रहरी चौकी सुर्खाङ विद्यालय भवनमा, प्रहरी चौकी छोन्हुप साविक गाविस भवनमा, प्रहरी चौकी छोसेर नेचुङ भन्सार कार्यालयमा, इलाका प्रहरी कार्यालय मुक्तिनाथ धर्मशालामा, इलाका प्रहरी कार्यालय छुसाङ एक्याप र आमा समूहको भवनमा, प्रहरी चौकी चराङ विद्यालयको भवनमा, प्रहरी चौकी कोवाङ व्यक्तिको घरमा भाडामा र प्रहरी चौकी कागबेनी वडा कार्यालय भवनमा बस्दै आइरहेका छन्। इकाईहरुको व्यवस्थापन र भौतिक संरचना निर्माणमा राज्यले ध्यान नदिँदा दुरदराजका प्रहरीहरुले अनेक प्रकारको समस्या झेल्नु परेको छ। जिल्ला प्रहरी कार्यालय मुस्ताङका प्रहरी नायब उपरीक्षक भोजराज पाण्डेयले मुस्ताङमा मुख्य गरी प्रहरीका १३ इकाईमध्ये ८ वटा प्रहरी इकाईको जग्गा र भवन दुवै नभएको तर जग्गा प्राप्तिको प्रक्रियामा रहेको जानकारी दिए।"
अर्घाखाँचीका १५१ खानेपानी योजना अलपत्र,"अर्घाखाँची : घटना १ : अर्घाखाँचीको शीतगंगा नगरपालिकामा निर्माण सुरु भएको ठाडा खानेपानी तथा सरसफाइ आयोजना रकम अभावका कारण अलपत्र परेको छ। पर्याप्त बजेट नहुँदा खानेपानीको चरम अभाव रहेको ठाडाका ३ सय ६६ घरधुरीले प्रयोग गर्ने खानेपानी योजना सम्पन्न हुन सकेको छैन। विगतका वर्षमा गरेका कामको समेत भुक्तानी हुन नसकेको खानेपानी उपभोक्ता समितिका अध्यक्ष कमानसिंह दर्लामीको भनाइ छ। घटना २ : भूमिकास्थान नगरपालिका३ र ४ का स्थानीयले खानेपानी पिउनका लागि निर्माण सुरु गरिएको सल्लेघाट खानेपानी आयोजनाको काम अलपत्र छ। झन्डै ३ सय ८५ घरधुरीले खानेपानी पाउने गरी योजना निर्माण सुरु भएपनि विगत ३ वर्षदेखि पर्याप्त बजेट नआउँदा काम प्रभावित बनेको छ। घटना ३ : पाणिनी गाउँपालिका ३ मा रहेको ल्याडखोला, मैदान हटिया खानेपानी आयोजना रकम अभावले अलपत्र परेको छ। खानेपानी आयोजनामा पर्याप्त बजेट नआउँदा विगतका वर्षमा गरेको कामको रकम भुक्तानी गर्न नसकिएको खानेपानी आयोजना उपभोक्ता समितिका अध्यक्ष युवराज ज्ञवालीले बताए। खानेपानी योजना सम्पन्न भएमा पाणिनि ३ खिदीमका १ सय ९० घरधुरीमा खानेपानी पुग्नेछ। घटना ४ : आरुखर्क खानेपानी आयोजना पाणिनी ३ रकम अभावले अलपत्र परेको छ। यो खानेपानी आयोजना सम्पन्न भएमा यस स्थानका २ सय ५० घरधुरीमा खानेपानी सुविधा पुग्नेछ। माथिका चारवटा घटना त केही उदाहरण हुन्। लुम्बिनी प्रदेशको पहाडी जिल्ला अर्घाखाँचीमा चालुवर्ष निर्माण सम्पन्न हुने १ सय ५१ खानेपानी आयोजना बजेट अभावले अलपत्र परेका छन्। क्रमागत ५८ वटा खानेपानी योजनामा यसवर्ष आएको बजेटभन्दा बढी रकमको काम विगत वर्षमै उपभोक्ता समितिले सम्पन्न गरिसकेका छन् तर रकम भने पाउन सकेका छैनन्। पालिकागत रूपमा सबैभन्दा बढी शितगंगा नगरपालिकामा ४७ वटा र सबैभन्दा कम भूमिकास्थान नगरपालिका र मालारानी गाउँपालिकामा १४१४ वटा खानेपानीका योजना क्रमागतरूपमा रहेको खानेपानी डिभिजन कार्यालय अर्घाखाँचीका सूचना अधिकारी गोविन्दप्रसाद आचार्यले बताए। क्रमागत ५८ वटा योजनामा विगतका वर्षमै १० करोड ५१ लाखको काम सम्पन्न भए पनि रकम अभावले विगत वर्षको रकम भुक्तानी गर्न नसकिएको खानेपानी तथा सरसफाइ डिभिजन कार्यालयका प्रमुख इन्जिनियर रामभरोस यादवले बताए। चालु वर्षमा १ सय ५१ खानेपानी आयोजनाका लागि ११ करोड ६५ लाख आएको छ। गत वर्षमै काम गरेका ५८ योजनाको रकम भुक्तानी गर्नका लागि १० करोड ५१ लाख बाँकी भएकाले अन्य योजनाहरू अलपत्र परेका हुन्। जिल्लाका चालु सबै योजना सम्पन्न गर्न तीन अर्बभन्दा बढी रकम लाग्ने कार्यालयले जनाएको छ। पर्याप्त बजेट आएमा २ वर्षमा सबै १ सय ५१ खानेपानीका योजना सम्पन्न गर्न सकिने खानेपानी कार्यालयले जनाएको छ। अघिल्ला वर्षहरूमा सम्पन्न भएका योजनाको आवश्यक बजेट निकासा गर्न लुम्बिनी प्रदेश सरकारको वन, वातावरण, पर्यटन तथा खानेपानी मन्त्रालयमा पटकपटक पत्राचार गर्नाका साथै मन्त्रालयमै गएर ध्यानाकर्षण गराउँदा पनि रकम निकासा हुन नसकेको प्रमुख यादवको भनाइ छ। खानेपानी योजनाको काम गाउँका उपभोक्ताहरू मिलेर गरेका छन् बजेट अभावले पूरा गर्न नसक्दा निर्माणाधीन आयोजना अलपत्र परेका हुन्। केही संरचना जीर्ण बनेको शितगंगा१० का हिम्मत पोख्रेलले बताए। संघ र प्रदेशबाट चालु आर्थिक वर्षका लागि बिनियोजन भएको बजेट प्राप्त नहुँदा निर्माण सम्पन्न हुने समयमा काम रोकिएको लियाड खोला मैदान हटिया लिफ्ट खानेपानी उपभोक्ता समितिका अध्यक्ष युवराज ज्ञवालीको भनाइ छ। खानेपानीको चरम समस्या बेहोरिरहेका अर्घाखाँचीवासी निर्माणाधीन खानेपानी आयोजना बजेट अभावले काम रोकिएकोमा चिन्तित भएका छन्। बजेट नभएपछि उपभोक्ताहरूले काम बीचमै छोड्न बाध्य भएको र यसवर्ष पनि खानेपानी उपभोग गर्न नपाउने कुडुले छात्रावास खानेपानी उपभोक्ता समितिका अध्यक्ष शिवप्रसाद अधिकारीले बताए। पाणिनी गाउँपालिकामा १४ वटा योजना पुगेको भए पनि बजेटको अभावले खानेपानीको समस्या समाधान हुन नसकेको वडा नम्बर २ का अध्यक्ष चन्द्रकान्त पौडेलले बताए। खानेपानी जस्तो संवेदनशील क्षेत्रमा लुम्बिनी प्रदेश सरकारले बजेट उपलब्ध गराउन बेवास्ता गरेको उनले आरोप लगाए। अधिकांश खानेपानी योजनाको लागत एक करोडभन्दा बढी हुन्छ तर बजेट चारपाँच लाख मात्रै विनियोजन हुने गर्छ। थोरै पैसाले काम हुन सक्दैन खानेपानीको ट्यांकी बनाउँदा बनाउँदै बीचमा छोड्न पनि मिल्दैन पाइप पनि बिचमा छोड्न मिल्दैन, डिभिजन प्रमुख यादवले भने, उपभोक्ताले छिटो काम गरेर खानेपानी खान चाहन्छन् तर बजेट कम भएकाले धेरै योजना अलपत्र परेका हुन्। अर्घाखाँची र प्यूठानमा खानेपानी आयोजनाका संरचनाहरू बनिसकेकाले रकम भुक्तानीका लागि सचिवस्तर तथा मुख्यमन्त्रीस्तरमा पटकपटक छलफल भए पनि निष्कर्षमा पुग्न नसकिएको वन, वातावरण, पर्यटन तथा खानेपानी मन्त्रालयका महाशाखा प्रमुख इन्जिनियर गुणानिधि पोख्रेलले बताए। उनले भने, समस्या कसरी समाधान गर्ने, रकम भुक्तानी कसरी गर्ने भन्ने विषयमा पटकपटक छलफल गरेका छौं तर निचोडमा पुग्न सकिएको छैन। लुम्बिनी प्रदेश सरकारबाट बजेट उपलब्ध नहुँदा खानेपानी आयोजना अलपत्र परेका विषयमा जिल्लाका राजनीतिक दलका नेताहरूले मुख्यमन्त्री डिल्लीबहादुर चौधरीको ध्यानाकर्षण गराएको नेपाली कांग्रेसका जिल्ला सचिव कृष्णप्रसाद खनालले बताए। खानेपानी डिभिजन कार्यालयका सूचना अधिकारी गोबिन्दप्रसाद आचार्यका अनुसार सबै आयोजना सम्पन्न गर्न चालु वर्षको दररेटअनुसार करिब तीन अर्ब बजेट आवश्यक पर्दछ। मन्त्रालयबाट आउने बजेट बर्सेनि घट्दै आएको छ। सबै आयोजना आर्थिक वर्ष २०७९८० मा सम्पन्न हुनुपर्ने हो। आयोजनाको लागत अनुमानका आधारमा काम गर्न बर्सेनि कम्तीमा ५० करोड रकम आवश्यक पर्ने भएपनि चालु आर्थिक वर्षमा झन्डै १३ करोड मात्रै आएको छ। चालु आवमा आवश्यक बजेटको पाँच प्रतिशत बजेट पनि उपलब्ध छैन। हामीले सबै काम द्रुतगतिमा गर्छौ भनेर मात्रै भएन। बजेट अभावले काम अघि बढाउन नसक्दा थुप्रै आयोजना सम्पन्न नहुँदै भग्नावशेषमा परिणत हुने अवस्था आएको डिभिजन प्रमुख यादवको भनाइ थियो। खानेपानीको चरम अभावले केही मानिसहरू बसाइसराइ गरेर गएका छन्। जिल्लामा बढ्दो बसाइसराईको एउटा कारण खानेपानी पर्याप्त नहुनु पनि रहेको छ। साना खानेपानी आयोजनामा आपूहरूले काम गरेपनि ठुला आयोजना सञ्चानल गर्न स्थानीय सरकारसँग बजेट कम हुने सन्धिखर्क नगरपालिकाका नगरप्रमुख कृष्ण प्रसाद श्रेष्ठको भनाइ छ। उनले एकघर एक धारा बनाउने उद्देश्यअनुसार प्रदेश र संघले खानेपानीलाई पहिलो प्राथमिकतामा राखेर बजेट ल्याउनुपर्ने बताए। खानेपानी योजनाको मर्मत गर्ने, साना योजना सञ्चालन गर्ने, लिफ्ट खानेपानीको बिजुलीको रकम तिरिदिने जस्ता कार्य सन्धिखर्क नगरपालिकाले गरिरहेको नगर प्रमुख श्रेष्ठको भनाइ छ। लुम्बिनी प्रदेश सरकारले आर्थिक वर्ष २०८०८१ सम्ममा प्रदेशका सबै नागरिकलाई आधारभूत खानेपानी पुयाउने आवधिक योजनामा एक घर, एक धारा अभियान सुरू गरेको थियो। संघीय र प्रदेश सरकारले सञ्चालन गरेका खानेपानी आयोजनाको अहिलेको अवस्था हेर्दा प्रदेश सरकारले भनेजस्तो यो आर्थिक वर्षमा सबै घरमा पानीको धारा पुग्ने सम्भावना देखिदैन। सन् २०३० सम्ममा नेपालका सबै नागरिकलाई स्वच्छ खानेपानी पुयाउने दिगो विकासको लक्ष्य पूरा हुनेमा पनि शंका छ। एकातिर राजनीतिक नेताहरूले आवश्यकताभन्दा पनि पहुँचको आधारमा योजना छनोट गर्छन् भने अर्कातिर सरकारले बजेटको सुनिश्चित गर्दैन। यसैका कारण जिल्लामा सञ्चालित वर्षौं पुराना खानेपानी आयोजना पूरा नहुँदै जीर्ण बनेका छन्।"
काठमाडौं उपत्यकासहित देशका विभिन्न स्थानमा हल्का वर्षा,"काठमाडौं : नेपालमा पश्चिमी वायूको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाशाखाका अनुसार काठमाडौं उपत्यकासहित कर्णाली, लुम्बिनी र गण्डकी प्रदेशको केही स्थान र सुदूरपश्चिम प्रदेशको थोरै स्थानमा हल्का वर्षा भइरहेको छ। आइतबार बिहान जारी बुलेटिनमा दिउँसो सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्ग सहित हल्कादेखि मध्यम वर्षा र बाँकी भूभागको थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेको बुलेटिनमा उल्लेख छ। राती कोशी, मधेश, सुदूरपश्चिम र कर्णाली प्रदेशका थोरै स्थानहरूमा हल्का देखि मध्यम वर्षाको साथै बाँकी भूभागका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको बुलेटिनमा उल्लेख छ। सोमबार सुदूरपश्चिम र कर्णाली प्रदेश लगायत कोशी र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कर्णाली र गण्डकी प्रदेशका उच्च पहाडी तथा हिमाली भूभागका एकदुई स्थानहरूमा हल्का हिमपातको सम्भावना रहेको छ। मंगलबार पनि सुदूरपश्चिम, कर्णाली र लुम्बिनी प्रदेश लगायत देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका एकदुई स्थानहरूमा हल्का हिमपातको सम्भावना रहेको पूर्वानुमान महाशाखाले जनाएको छ। सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्गसहित मध्यम वर्षा र बाँकी भूभागको थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेकाले त्यस क्षेत्रमा दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकोले आवश्यक सतर्कता अपनाउन महाशाखाले अनुरोध गरेको छ ।"
द्वन्द्वकालीन कब्जाको छिनोफानो,"मुलुकमा १० वर्ष सशस्त्र युद्ध चल्यो । कैयौंले ज्यान गुमाए । कैयौं अंगभंग भए, कैयौं बेपत्ता । युद्धमा जे पनि जायज हुन्छ शैलीमा गैरन्यायिक हत्या र बेपत्ता लगायतका घटना मानवअधिकारको बर्खिलाप थिए । आज ती घटनाहरूको सत्य निरुपण हुनुपर्छ र पीडितले न्याय पाउनुपर्छ भनेर संक्रमणकालीन न्यायको टुंगोको खोजी भइरहेको छ । द्वन्द्वका बेला मानवअधिकार हनन्मात्रै भएको थिएन, सार्वजनिक, निजी र सरकारी एवं विभिन्न संघसंस्थाका जमिन पनि जबरजस्ती हत्याइएको थियो । कब्जा गरिएको थियो । संस्कृत शिक्षाको चर्काे विरोध गथ्र्याे, तत्कालीन विद्रोही माओवादी । उसले संस्कृत शिक्षा विद्यालयहरूबाट हटाउनमात्रै भूमिका खेलेन, संस्कृतको विश्वविद्यालयको जमिनमाथि नै कब्जा जमायो । जसरी संक्रमणकालीन न्यायको टुंगो लगाउन राज्य लागिरहेको छ, त्यसरी नै सम्पत्तिहरूमाथि संक्रमणकालमा भएको कब्जा र वास्तविक हकदारलाई दिलाउने मामलामा चासोसमेत दिइएको छैन । नेपाल संस्कृत विश्वविद्यालयको दाङ देउखुरीको १३ सय ३६ बिघा जग्गामा माओवादीको रजाइँ छ । उसले आफ्ना कार्यकर्तालाई विश्वविद्यालयको जमिन भोगचलन गर्न दिएको छ । स्वामित्व विश्वविद्यालयकै भएकाले वार्षिक २ लाख रुपैयाँ तिरोभरो तिर्ने जग्गाधनी विश्वविद्यालयले नै छ । तर, भोगचलन गर्न पाएको छैन । बाँकेको कपास खेतीको सयौं बिघामा माओवादीले कब्जा जमाएको थियो, त्यो अझै फर्किएको छैन । पोखरा विश्वविद्यालयको जमिनमा पनि उसले त्यसैगरी भूमिहीनका नाममा कब्जा जमाएको छ । देशभर कतै वनको जमिन, कतै व्यक्तिको जमिन त कतै संघसंस्थाको र सरकारी जमिनमाथि माओवादीले कब्जा जमायो । विद्रोह राजनीतिक भनिए पनि हिंसाको उन्मादले माओवादीले आफूलाई अराजकता र विध्वंसको पर्याय नै बनाएको थियो । अरू त अरू शिक्षादीक्षाका थलोहरूमा ऊ हतियार नचाउँथ्यो र पढाइलेखाइ बन्द गराएर कलिला नानीहरूलाई पनि बन्दुक बोकाउँथ्यो । सिर्जनशीलताको ठीक उल्टो बाटोमा उन्मक्त भएर हिँड्दै माओवादीले हिजोका दिनमा गरेका महाभूलहरूमध्ये सार्वजनिक संस्थाहरूमा बेथितिको निम्तो र तिनको विध्वंसता थियो । तर, ऊ शान्ति प्रक्रियामा आइसकेपछि टुंग्याउनुपर्ने संक्रमणकालीन न्याय १८ वर्ष पुग्न लाग्दा पनि अलपत्र छ । उसले गरेको कब्जाका सम्पत्तिहरू कब्जामै छन् । देशभर जहाँजहाँ हिजो माओवादीले गैरन्यायिक कब्जा जमायो, तिनको एकएक छानबिन गरी सम्पत्ति फिर्ताको एकमुष्ठ कर्म गरिनुपर्छ । तत्कालीन विद्रोहीका सर्वाेच्च नेता पुष्पकमल दाहाल प्रचण्ड प्रधानमन्त्रीको आसनमा रहेको बेला त्यस्तो कर्म सुरु गर्न सके पनि उनलाई पनि प्रायश्चितको मौका प्राप्त हुनेछ ।"
दुग्ध किसानको पुस मसान्तसम्मको रकम चैत २१ गतेभित्र भुक्तानी गरिने,काठमाडौं : सरकार र आन्दोलनरत दुग्ध किसानबीच पाँच बुँदे सहमति भएको छ । दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सहमति भएको हो । शनिबार कृषिमन्त्री बेदुराम भुसालको उपस्थितिमा वार्ता टोलीले प्रत्येक उद्योगले सहकारीबाट खरिद गरिरहेको दूधको परिमाणलाई नघटाई मिल्क होलिड नहुने गरी निरन्तर खरिद गर्ने सहमतिसमेत भएको हो । त्यस्तै दुग्ध उद्योगीहरूले दूध तथा दुग्ध पदार्थ निर्यातका लागि कृषि तथा पशुपन्छी विकास मन्त्रालयले आवश्यक समन्वय गर्ने र दूध तथा दुग्ध पदार्थहरूको निर्यात प्रवद्र्धनसम्बन्धी विषय सरकारको आगामी आर्थिक वर्षको नीति तथा कार्यक्रममा समावेश गर्ने सहमति भएको मन्त्रालयले जानकारी दिएको छ । त्यस्तै सरकारले पशुपालक किसानलाई दिइरहेको कृषि तथा पशुपन्छी बिमा कार्यक्रमलाई निरन्तरता दिने र केन्द्रीय दुग्ध सहकारी संघको मागलाई सम्बोधनका लागि पहल गर्ने सहमति भएको हो । दुई पक्षबीच सहमति भएसँगै निर्धारित आन्दोलनका कार्यक्रम स्थगित गरिएको छ । दुग्ध किसानहरूले बक्यौता रकमको माग गर्दै गत फागुन ८ गतेदेखि आन्दोलन गर्दै आएका थिए ।
निमन्त्रणा कार्डमा बेहुलाबेहुलीको जन्ममिति अनिवार्य,"त्रिवेणी : रुकुमपश्चिमको आठबीसकोट नगरपालिका३ ले बालविवाह न्यूनीकरण तथा मदिरा र सुर्तीजन्य पदार्थ बिक्री वितरण तथा सेवन नियन्त्रण गर्न सक्रियता देखाएको छ। वडाले बालविवाह हुन नदिन विवाहको निमन्त्रणा कार्डमा अनिवार्य बेहुला र बेहुलीको जन्ममिति उल्लेख गर्नुपर्ने प्राबधान कार्यान्वयनमा ल्याएको छ। आठबीसकोट३ का वडाध्यक्ष केशरमान विकले बालविवाह हुन नदिन विवाहको निमन्त्रणा कार्डमा अनिवार्यरूपमा बेहुला र बेहुलीको जन्ममिति उल्लेख गर्नुपर्ने प्राबधान कार्यान्वयनमा ल्याएको जानकारी दिए। उनले वडामा बालविवाहसँगै मदिरा र सुर्तीजन्य पदार्थ नियन्त्रण गर्न पहल थालिएको बताए। विवाहका अवसरमा मदिरा र सुर्तीजन्य पदार्थको प्रयोग हुने भएकाले वडाले विवाह कार्डमै मदिरा र सुर्तीजन्य पदार्थ प्रयोग नगर्नेनगराउने प्रतिबद्धता जनाउनुपर्ने व्यवस्था लागू गरेको उनले बताए। वडामा यस वर्ष १० जोडीले बालविवाह गरेको तथ्याङ्क रहेको छ। यस वर्ष उमेर नपुगेर विवाह गर्न लागेका एक जोडीको विवाहसमेत वडा कार्यालयले रोकेको जनाएको छ। सामाजिक तथा आर्थिकरूपमा पनि बालविवाहले समाजमा नकारात्मक प्रभाव पार्ने भएकाले वडामा बालपिववाह र मदिराजन्य पदार्थमा कडाइ गरिएको वडाध्यक्ष विकको भनाइ थियो। 'विवाह कार्डमा जोडीको सही जन्ममिति उल्लेख गरेनगरेको थाहा पाउन वडा कार्यालयमा जन्मदर्तालगायत अन्य विवरणको अभिलेख हुने भएकाले सजिलो छ। वडाभन्दा बाहिरबाट विवाह गर्नेको हकमा सम्बन्धित वडा कार्यालयसम्म समन्वय गर्नेगरी लागेका छौँ। बालविवाह रोक्न समुदायको पनि राम्रो साथ मिलेको छ', वडाध्यक्ष विकले भने। वडाको नियम उल्लङ्घन गरेमा कानुनबमोजिम कारबाही गरिनेसमेत वडा कार्यालय जनाएको छ। मदिरा सेवनमा निषेध सोही वडामा विगत पाँच वर्षदेखि मदिरा तथा सुर्तीजन्य पदार्थ पनि निषेध गरिएको छ। विंस २०७५ मङ्सिर १५ गतेदेखि वडामा मदिरा तथा सुर्तीजन्य पदार्थ बिक्री वितरण तथा सेवनमा रोक लगाएको वडाध्यक्ष विकले जानकारी दिए। उनका अनुसार हाल वडाभित्र मदिरा तथा सुर्तीजन्य पदार्थको बिक्रीवितरण र सेवन हुन छाडेको छ। वडाले मदिरा निषेध गरेपछि वडामा मदिरा सेवन गर्ने पाँचजना र बिक्री वितरण गर्ने छ व्यक्तिलाई वडाले कारबाहीसमेत गरेको उनले बताए। वडाले मदिरा सेवन गरेका पाँच जनालाई रु पाँच हजारका दरले जरिवाना गराएको र मदिरा बिक्रीवितरण गर्ने एकजनालाई रु २० हजार जरिवाना गराएको छ। वडाभन्दा बाहिर गएर मदिरा सेवन गर्ने व्यक्तिलाई पनि सूचना प्राप्त भएसम्म मदिरा सेवन नर्गन वडाले सेचत गराउँदै आएको छ। वडालाई विकास निर्माणलगायत सामाजिक, आर्थिक तथा सांस्कृतिक हिसाबले नमूना बनाउन वडा कार्यालय लागिरहेको वडा कार्यालयले जनाएको छ। रासस"
प्री ओपन सेसनमा सामान्य अंकले बढ्यो नेप्से,काठमाडौं : साताको पहिलो कारोबार दिन आइतबार प्री ओपन सेसनमा नेप्से परिसूचक सामान्य अंकले बढेको छ। नेप्से ०५३ अंकले बढेर १९७२६२ विन्दुमा कायम भएको छ। आज प्री ओपन सेसनमा १० स्टकको ५४३ कित्ता सेयर २ लाख ४० हजार ३३० रुपैयाँमा खरिदबिक्री भयो। कारोबामा आएका कम्पनीमध्ये ७ वटाको मूल्य बढ्यो भने १० वटाको मूल्य घट्यो। बाँकी दुई कम्पनीको मूल्य यो सेसनमा स्थिर रह्यो।
कर्णालीको चुनौती बन्दै छ मानसिक समस्या,"कर्णालीमा आधारभूत स्वास्थ्य सेवा सबै नागरिकको पहुँचमा छैन। गर्भवती महिलाले प्रसूति हुन नसकेरै अकालमा ज्यान गुमाउनुपर्ने अवस्था छ। सामान्य स्वास्थ्य समस्यामा पनि नागरिकमा जनचेतनाको कमी र समयमै उपचार सेवा नपाउँदा अकालमा ज्यान गुमाउनुपर्ने बाध्यता पनि उस्तै छ। तर, पछिल्लो समय कर्णालीमा मानसिक स्वास्थ्य समस्या पनि एक गम्भीर स्वास्थ्य चुनौतीका रूपमा देखा परेको छ। यसलाई मानिसहरूले अरूले थाहा पाउलान् भनेर लुकाउने समस्या पनि उस्तै छ। यसले समाजलाई थप समस्याग्रस्त बनाइरहेको छ। कर्णालीमा मानसिक स्वास्थ्य समस्याको उपचार आमनागरिकको पहँुचमा छैन। कर्णाली प्रदेश अस्पतालमा कार्यरत दुई जना मनोरोग विशेषज्ञबाहेक अन्य कुनै पनि अस्पतालमा मानसिक स्वास्थ्यसम्बन्धी विशेषज्ञ सेवा पाइँदैन। भौगोलिक विकटता र आर्थिक समस्याका कारण सबै नागरिक प्रदेश अस्पताल नै पुगेर उपचार सेवा लिन सक्ने अवस्था पनि छैन। कर्णाली प्रदेश अस्पतालमा हरेक दिन ४० देखि ५० जनासम्म मानसिक स्वास्थ्य समस्या भएका बिरामी आउने गरेका छन्। प्रदेश अस्पतालमा दिनप्रतिदन बिरामीको चाप बढ्दै गएको छ। लागुऔषधको दुव्र्यसन, पारिवारिक कलह, हिंसा र दुव्र्यवहारजस्ता कारण हुने मानसिक समस्याका साथै छारे रोग, माइग्रेन, टाउको दुख्ने, शरीर दुख्ने, बेहोस हुनेजस्ता समस्या कर्णालीमा बढी छ। गर्भवती तथा सुत्केरी महिलाहरूमा पनि यस्तो समस्या देखिने गरेको छ। कर्णालीमा वयष्क जनसंख्याको ११७ प्रतिशतमा विभिन्न खालका मानसिक स्वास्थ्य समस्या छ। प्रदेश अस्पतालमा अहिले भ्रमजन्य रोगहरूको उपचारका लागि ५ बेडको मानसिक वाड व्यवस्थापन गरेका छौं। तर, व्यवस्थित भने बन्न सकेको छैन। (डा समदर्शी कर्णाली प्रदेश अस्पताल सुर्खेतका मनोरोग विशेषज्ञ हुन्।)"
७ केजीको ट्युमरको नि:शुल्क अप्रेसन,दोलखा : च्छोरोल्पा अस्पताल दोलखामा सात केजीको ट्युमरको नि:शुल्क अप्रेशन भएको हो। आर्थिक अभावकै कारण विगत एक वर्षदेखि पाठेघरमा पलाएको ट्युमरको पीडा सहेर बस्न बाध्य सिन्धुपाल्चोक साँगागढीचोक नगरपालिका८ की धानीमाया तमाङको चरिकोट स्थित च्छोरोल्पा अस्पतालले नि:शुल्क अप्रेसन गरिदिएको छ। पाठेघरको ट्युमरका कारण आमाले विगत एक वर्षदेखि पेटको पीडा खप्दै आएको छोरा अनिल लामाले बताए। दोलखा सदरमुकाम चरिकोटको च्छो रोल्पा अस्पतालमा डा विनोद दंगालको टिमले नि:शुल्क अप्रेसन गरी सात केजीको ट्युमर निकालीदिएपछि आमाले नयाँ जीवन पाएकी हुन्। ६७ वर्षीय धानीमाया तमाङको परिवार आर्थिक रूपमा अत्यन्तै नाजुक रहेकाले साँगागढीचोक नगरपालिका८ ले सहुलियतका लागि सिफारिस गरिदिएपछि अनिल आमाको उपचारका लागि शुक्रबार चरिकोट स्थित च्छोरोल्पा अस्पताल आएका हुन्। निजी अस्पतालले आमाको नि:शुल्क अप्रेसन गरिदिएर विपन्न परिवारलाई खुसी मिलेको धानीमायाका होरा अनिलले बताए। चरिकोटको च्छोरोल्पा अस्पतालले पाठेघरको ट्युमरको नि:शुल्क अप्रेसन नगरिदिएको भए आर्थिक अभावकै कारण अरू कति वर्ष आमाले पीडा खप्नुपर्ने थियो उनले भने। विपन्न वर्गको मानिसले आर्थिक अभावकै कारण रोग पालेर बस्न नपरोस भन्ने उद्देश्यले धानीमायाको नि:शुल्क शल्यक्रिया गरिएको अस्पतालका मेडिकल डाइरेक्टर डा विनोद दंगालले बताए। धानीमायालाई एक वर्ष अघिदेखि पाठेघरसम्बन्धी समस्या देखिएको र आर्थिक अवस्था कमजोर भएकै कारण उपचार गर्न नसकेको देखिएपछि नि:शुल्क शल्यक्रिया गरिदिएको उनको भनाइ छ। च्छोरोल्पा अस्पतालले औषधिको केही शुल्क बाहेक शल्यक्रियासहित अन्य खर्च नलिएको डादंगालको भनाइ छ। धानीमायाको पाठेघरको ट्युमरको अप्रेसन अन्य अस्पतालमा गरिएको भए झन्डै ७० हजार खर्च हुने डा दंगालले बताए।
वैद्यनाथ धाममा कोटीहोमको धूमधाम,"अछाम : कलकल बग्ने बूढीगंगा, सरर चल्ने बतास। चारैतिर अग्ला डाँडा, छेउमा सुन्दर साँफे बजार। प्रकृतिको सुन्दरता र भव्यतासँगै वैद्यनाथ धाममा चलिरहेछ, कोटीहोमको धूमधाम। १२ वटा ज्योतिर्लिंगमध्ये वैद्यनाथ धाममा छ, एउटा ज्योतिर्लिंग। हिन्दू वैदिक सनातन धर्म अनुसारका चार धाममध्ये वैद्यनाथ पनि एक हो। सुनसरीको बराह क्षेत्र, काठमाडौंको पाशुपत क्षेत्र, मुस्ताङको मुक्तिनाथ क्षेत्रपछि अछामको वैद्यनाथ चारधाममा पर्छ। मन्दिरको प्राङ्गणका बीच भागमा मञ्च निर्माण गरिएको छ। भित्र चार ढोका भएको वैद्यनाथ धाम मन्दिर, वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवल छन्। ६ देवल रहेकोमा दुई देवल बाढीले बगाएपछि अहिले चार मात्र छन्। मन्दिर परिसरमै यज्ञशाला छ, प्रतीक्षालय, बैठक कक्ष पनि मन्दिर परिसरमै बनाइएका छन्। वैद्यनाथ क्षेत्रको अर्को धार्मिक मान्यता छ। रावणले यही क्षेत्रमा तपस्या गरी वरदान प्राप्त गरेको विश्वास गरिन्छ। भगवान् शिवजीको दर्शनका लागि रावणले कैलाश पर्वतमा तपस्या गरेका थिए। तर, त्यहाँ उनले शिवजीबाट बर प्राप्त गर्न सकेनन्। त्यसपछि भारतको झारखण्डमा तपस्या गरेको पाइन्छ। रावणले त्यहाँ पनि वर प्राप्त गर्ने अवस्था देखेनन। अनि, रावणले अछामको वैद्यनाथ क्षेत्रमा हवन गर्न सुरु गरेको विभिन्न हिन्दू धर्म ग्रन्थहरूमा उल्लेख छ। धार्मिक ग्रन्थहरूका अनुसार रावण धेरै जिद्दी स्वभावका थिए, उनले जे कुरा चाहन्थे त्यो प्राप्त गर्नका लागि जस्तोसुकै बलिदानी दिन पनि तयार हुन्थे। वैद्यनाथ धाम मन्दिरका पुजारी देवराज उपाध्यायले १० टाउका भएका रावणले आफ्नो लक्ष्य प्राप्त गर्न आफ्ना टाउको काट्दै हवन गर्दै गए। नौ टाउका काटेर होमकुण्डमा हालिसक्दासमेत शिवको दर्शन नपाएपछि पूरै शरीर हवन गर्ने सोचेर दसौं टाउको काट्न थाले। त्यही बेला शिवजीले वैद्यका रूपमा दर्शन दिएका थिए। वैद्य भएर भगवान् शिवले रावणका सबै टाउकाहरू फेरि जोडेका कारण यस क्षेत्रको नाम वैद्यनाथ धाम राखिएको हो। यसरी भगवान् शिवको दर्शन पाएपछि रावणले शिवजीसँग वाचा गराई शिवलिंग लंका लैजान पाउँ भनी माग गरेका थिए। वाचाअनुसार शिवले आफ्नो लिंग दिए। सो कुरा पार्वतीले थाहा पाएपछि उनले अदृश्य शक्तिको प्रयोग गरिन्। रावणले शिवलिंगलाई उठाउनै नसक्ने गरी निकै गह्रौं बनाइन्। रावणले लैजान नसकेपछि त्यो शिवलिंग यसै वैद्यनाथ क्षेत्रमा रहेको पुराणमा उल्लेख भएको पुजारी उपाध्यायले बताए। उनले भने, हुन त भारतले झारखण्डमा रहेको वैद्यनाथ धामलाई असली वैद्यनाथ धाम भनेर प्रचार गर्दैछ, तर पुराणहरूमा गरिएको व्याख्याअनुसार सबै कुरा अछामकै वैद्यनाथ धामसँग मात्रै मेल खान्छन्। वैद्यनाथ धाम क्षेत्रमा (वृद्धगंगा बूढीगगा), पद्मा नदी (पाइली गाड), गोदावरी नदी (प्रभाली नदी) र सरस्वती नदी (प्रभाली गाड) यस क्षेत्रमा मात्रै छन्, जुन पुराणमा व्याख्या गरिएका छन्।, यस्तै, खेचरादी पर्वत (खप्तड) को फेदमा रहेको भन्ने उल्लेख भएको तर भारतमा खेचरादी पर्वत नभएको उपाध्यायको दाबी छ। मन्दिरमा महाशिवरात्रिका दिन धुमधामसँग मेला लाग्ने गर्छ। उक्त मेलामा नेपालका साथसाथै भारतको उत्तराखण्ड, उत्तर प्रदेश, विहारलगायत क्षेत्रबाट भक्तजन आउने गरेको छन्। उक्त मेलामा सशस्त्र प्रहरी बलले सलामी दिने प्रचलन रहेको छ। यहाँको लोप हुन थालेको पुराना कला संस्कृति जगेर्ना गर्ने उद्देश्यले माघे सङ्क्रान्तिका दिन धाममा भव्य मेला लाग्ने गरेको छ। त्यो दिन यहाँ होरी, पुतला, न्याउले भुवो नाच प्रदर्शन गरिन्छ। राष्ट्र शान्तिका लागि बटुकहरूले प्रत्येक बिहान दुई घण्टा रुद्राभिषेक गर्ने गरेको गरिन्छ। वैद्यनाथ सिद्धस्थलका रूपमा रहेको प्राध्यापक वेदान्त कोटीहोम महायज्ञका प्रमुख आचार्य भवानीप्रसाद खतिवडाले बताए। भारत वर्ष भरीमा जम्मा १२ वटा ज्योतिर्लिंग रहेको र त्यसमध्ये एउटा ज्योतिर्लिंग साँफेको वैद्यनाथमा रहेको बताए। उनले भने, भारत वर्ष भन्नाले केबल इन्डिया मात्र होइन, नेपाल पनि भारत वर्षको युगबाट सुरु भएको हो, त्यसैले १२ वटामध्ये एक महत्वूपर्ण ज्योतिर्लिंग साँफेबगर नगरपालिका१ वैद्यनाथमा पर्छ। यसलाई जगत गुरु शंकाचर्याले लेख्नु भएको ज्योतिर्लिंग स्तुतिमा उल्लेख गरिएको छ। वैद्यनाथ भारतका बिभिन्न ठाउँमा छन् तर वास्तविक ज्योतिर्लिंगङ्ग यही वृद्धगंगामा अवस्थीत छ। यसलाई विभिन्न शास्त्रहरू मानसखण्ड, शिबमहापुराण, स्कन्द पुराणबाट पनि प्रमाणित छ। यसको धार्मिक र यसको महिमाको विषयमा जति प्रचारप्रसार हुनुपर्ने हो त्यत्ति नभएको प्राध्यापक खतिवडाले बताए। नेपालको चारधाम मध्येको एक धाम अछामको वैद्यनाथ धाम भएको शास्त्रहरूमा लेखिए जसरी सरकारबाट पनि यसलाई लिखित मान्यता दिनुपर्नेमा उनले जोड दिए। खतिवडाका कोटीहोम भनेको यज्ञ मध्येको सबैभन्दा ठूलो यज्ञ हो। कर्ताको संकल्पअनुसार कुनै पनि मन्त्रद्वारा १ करोड २५ लाख पटक हवन गरिन्छ। त्यसको १० प्रतिशत १ लाख २५ हजार तर्पण, तर्पणको १० प्रतिशत १२ हजार ५ सय मार्जन र मार्जनको १० प्रतिशत १ हजार २५० ब्राह्मणले भोजन गरेर सम्पन्न गरिने हवनात्मक यज्ञलाई कोटीहोम भन्ने गरिएको खतिवडाले बताए। वैद्यनाथको प्रचारप्रसार र यसको ऐतिहासिक र धार्मिक महत्व दर्शाउन बहृत् रूपमा धार्मिक गोष्ठीको आयोजना हुनपर्ने उनले बताए। उनले भने, मैले यहाँका आयोजकहरूलाई यसको सल्लाह दिएको छु, यससम्बन्धी जानकारहरूलाई बोलाएर बहृत् गोष्ठी गर्नुपर्छ। यसलाई चारधामका रूपमा स्थापित गराउनुपर्छ। वेद विद्याश्रम वैद्यनाथ धाममा वेद विद्याश्रमको स्थापना गरिएको छ। वैदिक सनातन जोगाउनका लागि विसं २०५५ मा मन्दिर परिसरभित्रै वेद विद्याश्रमको स्थापना गरिएको हो। यहाँ कक्षा ६, ७ र ८ को पढाइ हुने गर्छ। विद्याश्रममा बाजुरा, बझाङ र अछामका विद्यार्थी छन्। उक्त विद्याश्रममा हाल २९ विद्यार्थी छन्। विद्याश्रममा एक दरबन्दी र दुई राहत गरी तीन जना सरकारी शिक्षक गरी ५ जना कर्मचारी छन्। एक सय जना विद्यार्थीलाई पढाउने र राख्ने क्षमता भए पनि सो अनुसारको विद्यार्थी संख्या नपाएको प्रधानाध्यापक देवराज उपाध्यायले बताए। वेद विद्याआश्रममा महेन्द्र कुँवर फाउन्डेसनले आर्थिक सहयोग गर्दै आएको उनले बताए। २०७९ सालदेखि विद्याश्रमलाई खाद्यन्न लत्ताकपडा, आवश्यक सामाग्री उपलब्ध गराउँदै आएको छ। विद्याश्रमलाई १५ देखि २० लाख सहयोग फाउन्डेसनबाट सहयोग भइसकेको उपाध्यायले बताए। उनले भने, सबैभन्दा ठूलो महेन्द्र आर्थिक सहयोग महेन्द्र फाउन्डेसनबाट भइरहेको छ। हामीलाई अपुग भएको सहयोग फाउन्डेसनले गर्दै आएको छ। अन्य व्यक्तिहरूबाट सहयोग भईरहेको छ। गाउँबाट पनि खाद्यान्न संकलन गर्छाैं। विद्याआश्रमको मद्दती खातामा १ करोड १२ लाख रहेको र चल्तीमा १० लाख बचत रहेको उपाध्यायले बताए। मन्दिरको दानभेटीबाट प्राप्त रकम ९ लाख मुद्दती र ३ लाख चल्तीमा रहेको जानकारी दिए। दुई वर्ष पहिले नै गुरुयोजना निर्माण नेपालका चार धाममध्येको एकधाम वैद्यनाथ क्षेत्र विकास संस्थाको गुरुयोजना निर्माण भइसकेको छ। तर, संरचनाहरू भने योजनाअनुसार निर्माण भने हुन सकेको छैन। मुख्य गरी नदिको कटानका कारण जोखिममा छ वैद्यनाथ धाम। बर्सेनि गरिएको तटबन्धन बाढीले बगाउने गरेको छ। गत वर्ष निर्माण गरिएको पक्की तटबन्धन समेत भत्किएको छ। गुणस्तरहीनका कारण तटबन्धन भत्किएको भन्दै स्थानीयहरूले गुनासो गर्दै आएका छन्। सेती लोकमार्गले छोएको धार्मिक तथा पर्यटकीयस्थल वैद्यनाथलाई व्यवस्थित र दिगो विकास गर्दै पर्यटन प्रवद्र्धनमा सघाउ पुयाउने उद्देश्यले बृहत्तर गुरुयोजना निर्माण गरिएको हो। अल्फा इन्जिनेरिङ कन्सल्टेन्सीले गुरुयोजना निर्माण गरेको हो। अल्फा इन्जिनेरिङ कन्सल्टेन्सी प्राइभेट लिमिटेडका डाइरेक्टर दानबहादुर रावलले गुरुयोजना निर्माण गरिएको जानकारी दिए। गुरुयोजनामा वैद्यनाथ धाम क्षेत्रमा बर्सेनि हुँदै आएको कटान रोक्नलाई पहिलो प्राथमिकता दिएको छ। नदीको दायाँबायाँ लुग्रेली गाडमा पक्की तटबन्धलाई गुरुयोजनामा समेटिएको छ। वैद्यनाथ क्षेत्र विकास संस्थाकोे गुरुयोजनामा तीनतले अतिथि भवन, चारतले सन्त आवास भवन, दुईतले पिर भवनको संरचना निर्माण रहेको छ। गुरुयोजनमा कार्यालयको चारतले भवन निर्माण गर्ने उल्लेख गरिएको छ। उक्त चारतले भवनमा वैद्यनाथ क्षेत्र विकास समितिको कार्यालय, वैद्यनाथ धार्मिक पर्यटन विकास व्यवस्थापन समिति, गुठी कार्यालय र ध्यान कोठा रहने छ। गुरुयोजनामा वैद्यनाथ क्षेत्रमा १ सय ५० जना जना अट्ने सभागृह, अछामी नौमुठे गाईको संरक्षणको २० वटा गाई अट्ने गोठको निर्माण, सार्वजनिक मञ्च, तीनतले होमस्टे भवनको नमुना नक्सा, सडक निर्माणलाई समेटिएको छ। अहिले वैद्यनाथ धामको प्रांगणमा सौर्य बत्ती, प्रांगणको बीच भागमा मञ्च, भित्र चार ढोका भएको वैद्यनाथको मन्दिर, मन्दिर वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवलहरू छन्। यस्तै दुई तले संग्रहालय भवन निर्माणाधीन, पार्कको निर्माण कार्य सुरुवात, अतिथि भवनको निर्माण कार्य सम्पन्न, ज्येष्ठ नागरिकको लागि वृद्धआश्रम निर्माण कार्य सम्पन्न भएको छ। यहाँका महत्वपूर्ण र अति रमणीय धार्मिक, सांस्कृतिक तथा पर्यटकीय स्थलहरूलाई चिनाउनका लागि गुरुयोजना निर्माण गरिएको छ। मन्दिर संरक्षण र व्यवस्थापनका लागि विसं २०४४ सालमा वैद्यनाथ क्षेत्र विकास संस्था र २०७७ मा वैद्यनाथ पर्यटन विकास तथा व्यवस्थापन समितिसमेत स्थापना गरिएको छ। सुदूरपश्चिम प्रदेश उद्योग, पर्यटन, वन तथा वातावरण मन्त्रालयअन्तर्गत वैद्यनाथ पर्यटन विकास तथा व्यवस्थापन समितिलाई ८०८१ मा १७ लाख ६५ हजार बजेट रहेको समितिका कार्यकारी भरत कुँवरले बताए। सार्वजनिक शौचालय, पानीको फोहोरासहित यज्ञकुण्ड र घेरा पर्खालका लागि टेन्डर गरिएको कुँवरले बताए। स्थापना भएको सुरुको वर्षमा २०७७ सालको अन्तिममा ८० लाख बजेट आएको समितिका अध्यक्ष खडक खड्काल बताए। बजेट भौतिक संरचना निमार्ण ,प्रचारप्रसार र प्रशासनिक क्षेत्रमा खर्च गरिएको खड्काले बताए। उनले भने, ७८७९ कर्मचारीको तलब बाहेक अरू बजेट आएन। बजेट जिरो जस्तै भयो। आएको बजेटको पनि संरचनाहरू निर्माणको प्रक्रिया सुरु भएको छ। वैद्यनाथमा १४४ वर्ष कोटीहोम महायज्ञ बान्नीगढी जयगढ गाउँपालिकाका१ गाज्राका डम्बरु खड्का ४० वर्षपछि अछाम पुगिन्। बसाइँसराइ गरी काठमाडौं गएका खड्का कोटीहोम महायज्ञका लागि वैद्यनाथ मन्दिर पुगेकी हुन्। वैद्यनाथको विषयमा धेरै सुनेको भए पनि दर्शन गर्ने अवसर कहिले पनि नजुरेको उनले बताइन्। उनले भनिन्, यहाँ हुँदा कहिले दर्शक गर्ने मौका मिलेन, बसाइँसराइ गरी ४० वर्ष पहिले नै काठमाडौं गइसकेका थियौं, योपटक भने जसरी पनि जानुपर्छ भनेर कोटीहोम लागेको बेला दर्शन गर्न आए। कोटीहोममा दर्शन गर्नका लागि देशभित्रका लगायत भारतका बिभिन्न ठाउँबाट भक्तजनहरूको घुइँचो लाग्ने गरेको छ।"
कालिञ्चोकमा हिमपात (तस्बिर),"दोलखा : दोलखामा रहेको प्रसिद्ध धार्मिकस्थल कालिञ्चोक, रामेछाप र दोलखाको संगम स्थल शैलुङलगायतका उच्च हिमाली भेगमा हिमपात भएको छ। कालिञ्चोकको कुरी क्षेत्र तथा जिल्लाको उच्च भूभागमा सामान्य वर्षासहित हिमपात सुरु भएको हो। हिउँ परेपछि दोलखाको चर्चित पर्यटकीयस्थल कालिञ्चोकमा आन्तरिक पर्यटकको त्यसतर्फ लागेका छन्। कालिञ्चोक जाँदा हिँउ खेल्न पनि पाउने र भगवानको दर्शन पनि गर्न पाइने भएकाले उक्त स्थानमा पर्यटकको आवागमन हुने गरेको छ। नेपालमा पश्चिमी वायूको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाशाखाका अनुसार काठमाडौं उपत्यकासहित कर्णाली, लुम्बिनी र गण्डकी प्रदेशको केही स्थान र सुदूरपश्चिम प्रदेशको थोरै स्थानमा हल्का वर्षा भइरहेको छ। आइतबार बिहान जारी बुलेटिनमा दिउँसो सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्गसहित हल्कादेखि मध्यम बर्षा र बाँकी भूभागको थोरै स्थानहरूमा हल्का बर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेको बुलेटिनमा उल्लेख छ। तस्बिर : रोविन पौडेल"
तारे होटलको हब बन्दै नेपालगन्ज,"नेपालगन्ज : हस्पिटालिटी क्षेत्र (होटल र रेष्टुरेन्ट)मा नेपाली टिपिकल स्वादको पहिचान बनाएको पौवा ग्रुपले बाँकेमा पाँचतारे होटलको निर्माण सुरु गरेको छ। नेपालगन्ज सहरनजिकै पश्चिममा हुलाकी राजमार्गमा पर्ने खजुरा रोडको दक्षिणमा जानकी गाउँपालिका३ मा बिहीबार होटल पौवा वेस्टर्नको शिलान्यास गरिएको हो। होटल पौवा प्रालिका अध्यक्ष दुर्गाप्रसाद भण्डारीका अनुसार नौतले भवनमा फरकफरक स्वाद र परिकारका ५ वटा रेष्टुरेन्ट, एक हजार पाँच सय क्षमताका चार ठूला सभाहल, १४ वटा मिटिङ हल, सातवटा स्विट रुमसहित ८० वटा डिलक्स कोठा, स्वीमिङ पुल, क्यासिनो, स्पालगायत सम्पूर्ण सुविधासहितको होटल बनाउन सुरु गरिएको होे। सुरुको एक वर्षभित्र रेष्टुरेन्टलगायतका काम सञ्चालन हुने छन्, अध्यक्ष भण्डारीले भने, अर्को एक वर्षभित्र होटलका कोठाहरू निर्माण सम्पन्न गरी दुई वर्षभित्रै फाइभ स्टार होटल सञ्चालनमा आउनेछ। दुई बिघा दुई कठ्टा क्षेत्रफलमा निर्माण हुने होटल पौवा वेस्टर्नले झन्डै एक अर्ब रुपैयाँ लगानी हुने प्रारम्भिक अनुमान गरेको छ। ५० करोड लगानीमा चार तारेबाट सुरु भएको नेपालगन्जको सुर्खेत रोडमै रहेको सिग्नेट इन कृष्णा होटल पनि दोब्बर बढी लगानी थपेर नयाँ व्यवस्थापनका साथ होटल डायमन्ड प्यालेसका नाममा पाँच तारा होटलको स्तनोन्नतिको तयारीमा छ। सन् २०२५ को नयाँ वर्षबाट फाइभ स्टार सुरु गर्ने हाम्रो तयारी छ, सञ्चालक सुरेन्द्रबहादुर सिंह भन्छन्, हामी पूर्वाधार पुनर्निर्माण गरेर नयाँ स्वरूपमा डिजाइन बनाइरहेका छौं। आगामी साउनसम्म फाइभ स्टार सञ्चालन हुनेछ। एक अर्ब बढीको लगानी रहेको होटल डायमन्ड प्यालेसमा ९९ वटा कोठा छन्। जिल्लामा कोठा र शय्याको आधारमा नेपालगन्जको भ्यू होटल सिद्धार्थ अग्रस्थानमा छ। जहाँ फाइभ स्टार लेभलको सुविधा छ। राजधानी बाहिर फाइभ स्टार होटलका लागि ८० कोठा भए पुुग्छ। यो होटलमा १२५ कोठा छन्। शय्या त १७० छन्। होटलका क्षेत्रीय प्रबन्धक केशव न्यौपाने दाबी गर्छन्, हाम्रो सेवा सुविधा फाइभ स्टारभन्दा कम छैन हामी निकट भविष्यमै फाइभ स्टार सञ्चालनको तयारी गरिरहेका छौं। ०७५ सालदेखि नेपालगन्ज उपमहानगरपालिका१९ मा ८१ कोठासहित १ अर्ब २५ लाख रुपैयाँको लगानीमा सोल्टी वेस्टेन्ड प्रिमियर र कोहलपुर नगरपालिका४ मा ६० करोड लगानीमा ८० कोठाको होटल सेन्ट्रल प्लाजा पाँचतारे होटल सञ्चालमा छन्। पर्यटन विभागले २६ पुस २०८० मा सार्वजनिक गरेको पाँच तारा होटलको तथ्याङ्कमा देशभर संख्या १६ वटा मात्र छन्। सबैभन्दा धेरै १० वटा (सोल्टी, डेला अन्नपूर्ण, तारागाउँ रिजेन्सी (हायात रिजेन्सी), द मल्ल, सांग्रिला, मेरियट, अलफ्ट, हायात प्लेस, ल्हासा र अकामा त संघीय राजधानी काठमाडौंमा मात्र छन्। बाँकेमा दुइटा (सोल्टी वेस्टेन्ड प्रिमियम नेपालगन्ज र सेन्ट्रल प्लाजा कोहलपुर) पाँचतारे होटल छन्। कास्कीमा पोखरा ग्राण्ड, रुपन्देहीमा टाइगरवान र झापामा होटल द किङ्ग्सबरी सञ्चालमा छन्। राजधानीपछि सबैभन्दा धेरै फाइभ स्टार होटल बाँकेमा छन्। आधा दर्जनभन्दा बढी चारतारे होटलमा पनि क्यासिनो सञ्चालन भएको बाँकेमा तारे होटल पाँच तारेमा स्तरोन्नतीको चरणमा रहेकाले बाँके स्टार होटलको हबको रुपमा विकास हुँदै गएको छ। होटलको इतिहास २०३० सालमै एसी र अट्याचरुमको व्यवस्था गरेर भेरी गेस्ट हाउस नेपालगन्जले पहिलो स्टार होटल सञ्चालन गरेको थियो। त्यसको पाँच वर्षपछि २०३५ सालमा स्नेह होटलले टुस्टारको मान्यता पायो। अहिले स्नेह फोर स्टार भइसकेको छ। भ्यूहोटल सिद्धार्थ सन् २००९ मा थ्रीस्टार पाउने पहिलो होटल बन्यो। अहिले फोर स्टारका रूपमा सञ्चालन भइरहेको छ। जिल्लाको पहिलो फाइभ स्टार भने सोल्टी हो। २३ माघ २०७५ मा सोल्टीले फाइभ स्टारको मान्यता पायो। सोल्टीले फाइभ स्टारको मान्यता पाएको एक महिनापछि १४ फागुन २०७५ मा कोहलपुरको होटल सेन्ट्र प्लाजाले पनि फाइभ स्टारको मान्यता पायो। यो जिल्लाकोे यो दोस्रो फाइभ स्टार होटल हो। पहिलो स्वीमिङ पुलसहित बाटिका होटल नेपालगन्जमा खुलेको हो। अहिले सबै स्तरीय होटलमा स्विमिङ पुल सञ्चालनमा छ। होटल व्यवसायी संघ बाँकेका पूर्वअध्यक्ष भीम कँडेलका अनुसार जिल्लामा साना ठूला ३ हजार होटल छन्। झन्डै ५ हजार शय्या क्षमता छ। एकैपटक १० हजार पर्यटकलाई राख्न सकिने क्षमता राख्छ। साना र स्टार होटलमा गरी झन्डै ३० अर्ब जति लगानी भएको छ। कम्तीमा एक लाखदेखि बढीमा डेढ अर्ब रुपैयाँ होटलमा लगानी भएको छ। तारे होटलमा मात्र १५ अर्बभन्दा बढीको लगानी भइसकेको होटल संघ नेपाल बाँकेको दाबी छ। किन बढे तारे होटल सन् २०१८ मा नेपालगन्ज हुँदै चीनको कैलाश मानसरोवर तीर्थ यात्रामा १० हजार पर्यटक आए। यो संख्या नेपालगन्जका तारे होटलमा बास बसेका यात्रीको मात्र हो। तारेस्तरका होटल र सामान्य होटलमा बसेका यात्रीको संख्या जोड्दा यो संख्या अझै बढी हुन आउँछ। कुनै बेला साविकको मध्य र सुदूरपश्चिमको ठूला कार्यक्रमहरू नेपालगन्जका होटलले धानेका थिए। पश्चिम नेपालको आर्थिक हब भए पनि संघीयताले यहाँको होटल व्यवसायमा मारमा पयो। कार्यक्रम प्रदेश राजधानीमा केन्द्रित भए। बुकिङ भएका हलको पनि पैसा फिर्ता गर्नुपयो। होटल व्यवसाय त धराशायी हुने अवस्थामा नै पुग्यो, बाँकेमा दोस्रो फाइभ स्टार होटल सेन्ट्रल प्लाजा सञ्चालन गरेका देवानन्द अर्यालले त्यत्तिबेलाको अनुभव सुनाए, संघीयताले होटल व्यवसायमा लागेको घाउमा मल्हम लगाउने काम मानसरोवर यात्राले गरेको हो। अर्याल सेन्ट्रल प्लाजा बेचेर अहिले बर्दियामा रिसोर्ट खोलेर बसेका छन्। भारतीय पर्यटकहरूलाई नेपालगन्ज हुँदै मानसरोबर जान सजिलो हुने भएपछि तीर्थयात्रीलाई लक्षित गरी सुविधासम्पन्न होटल खुल्न थाले। नेपालगन्जबाट हुम्ला सिमीकोट हुँदै तिब्बतको मानसरोबर पुग्ने छोटो रुट भएका कारण होटलमा लगानी गर्ने क्रम बढिरहेको छ। नेपालगन्ज क्यासिनो सिटी कैलाश मानसरोवरका तीर्थयात्रीलाई लक्षित गरेर तारे होटलमा लगानी बढेको नेपालगन्जमा अहिले क्यासिनोकै कारण स्टार होटल चल्न सक्ने मान्यता स्थापित हुँदै गइरहेको छ। होटल संघ नेपाल (हान)का बरिष्ठ उपाध्यक्ष केशव न्यौपाने क्यासिनो सञ्चालन हुँदा त्यसैका ग्राहकलाई राखेर होटल सञ्चालन हुनसक्छ भन्ने मान्यताले फोर स्टार र फाइभ स्टार होटलमा लगानी बढिरहेको बताउँछन्। कथंमकदाचित क्यासिनो बन्द भए भने कसरी ग्राहक आकर्षित गर्न सकिन्छ भन्नेबारे पनि सोच्ने बेला आएको छ, चार तारा होटल भ्यू होटल सिद्धार्थका क्षेत्रीय प्रबन्धकसमेत रहेका न्यौपानेले चिन्ता गर्छन्, हिजो कैलाश मानसरोवरलाई लक्षित गरेर सुरु भए। त्यो पनि ठूलो बिजनेस थिएन। अहिले क्यासिनो खेल्न आउने ग्राहकलाई गनेर स्टार होटलमा लगानी बढ्दै छ। दिगो रूपमा ग्राहकलार्ई कसरी सेवा दिन सकिन्छ भन्नेबारे सोच्नुपर्छ। त्यसो त नेपालगन्जमा क्यासिनो सञ्चालनको १३ वर्षको अनुभव छ। यहाँ २०६७ सालमै होटल स्नेहमा सुरेन्द्रबहादुर सिंहले मिनी क्यासिनो ह्याप्पी आवर सञ्चालन गरेका थिए। नेपालगन्ज भारतको चर्चित सहर लखनउको सीमावर्ती सहर पनि हो। यहाँका क्यासिनोमा अधिकांश भारतीय नै हुन्छन्। होटल स्नेहको छेवैमा होटल वाटिका सञ्चालन गरेका नेपालगन्ज उपमहानगरपालिकाका पूर्वनगर प्रमुख डाधवलशमशेर राणाले क्यासिनोमा विदेशी पर्यटकको आकलन गरेर नै नेपालगन्जलाई क्यासिनो सिटीको रूपमा विकास गर्ने अवधारणा अघि सारेका थिए। उनी पर्यटनसम्बन्धी आफ्ना हरेक भाषणमा नेपालगन्जलाई क्यासिनो सिटीको रूपमा विकास गर्नुपर्ने कुरा छुटाउँदैैनथे। राणाको पाँच वर्षे कार्यकाल सकिए लगत्तै नभन्दै बाँकेमा सातवटा क्यासिनो सञ्चालन भइसकेका छन्। एउटा पाँचतारा होटल (सोल्टी), पाँचवटा चारतारा होटल (भ्यू होटल सिद्धार्थ, होटल स्नेह, स्टारलाइट, कल्पतरु र सिटी प्यालेस) र एकतारा होटल होटल स्वीट ड्रिमल्यान्डमा मिनी क्यासिनो सञ्चालन भइरहेका छन्। क्यासिनो व्यवसायी सिंह एउटा क्यासिनोले मात्र कम्तीमा १५० जनादेखि बढीमा ६०० जनालाई रोजगारी दिने बताउँछन्। नेपालगन्जको एउटा क्यासिनोमा औैसत २०० जनाले रोजगारी पाइरहेको सिंहको दाबी छ। बाँकेका अझै केही होटलमा क्यासिनो सञ्चालनकै तयारीमा छन्। ती सबै सञ्चालमा आउँदा झन्डै एक दर्जन क्यासिनो त नेपालगन्जमा मात्र पुग्नेछन्। अहिले पनि नेपालमा संघीय राजधानी काठमाडौंभन्दा दोस्रो धेरै क्यासिनो नेपालगन्जमै छन्। देशभरि २४ वटा क्यासिनो सञ्चालनमा रहेकोमा बाँकेका ७ वटा होटलको देशभरका कुल क्यासिनोको झन्डै एक तिहाइ (२९१६ प्रतिशत) नेपालगन्जमा मात्रै छन्। नेपालगन्ज साँच्चीकै क्यासिनो सिटीको रुपमा विकास भइरहेको छ। अहिले बाँके क्षेत्र नं २ बाट प्रतिनिधिसभा सदस्य निर्वाचित पूर्वनगर प्रमुख राणा संघीयताले मारमा परेको नेपालगन्जलाई क्यासिनो सिटीले फेरि एकपटक गुल्जार बनाउने, अपेक्षा गर्छन्। क्यासिनो जति विदेशी कम्पनीको कब्जामा नेपालमा २०३८ सालदेखि विदेशी लगानी भित्रिन थालेको छ। देशमा विदेशी लगानीसम्बन्धी विदेशी लगानी नीति २०७१ छ। नेपालको अन्तरिम संविधान २०६३ ले राष्ट्रिय विकासका लागि स्वदेशी लगानीलाई प्राथमिकता दिई देशमा वैदेशिक पुँजी र प्रविधिलाई आकर्षित गर्ने नीति राज्यले अवलम्बन गर्ने उल्लेख गरेको छ। विदेशी लगानी तथा प्रविधि हस्तान्तरण ऐन २०४९ ले पनि विदेशी पुँजी, लगानी र प्रविधिलाई स्वागत गरेको छ। यही ऐनमा आधारित रहेर बनेको क्यासिनो नियमावली २०७० (चौथो संशोधन २०७६)ले मन्त्रालयको स्वीकृति लिएर विदेशी कम्पनीसँग संयुक्त लगानीमा क्यासिनो सञ्चालन गर्न सक्ने व्यवस्था गरेको छ। नेपालमा सञ्चालन गरिएका क्यासिनोहरू अधिकांश विदेशीको कब्जामा पुग्न लागेका छन्। त्यहाँ नेपालीलाई नाम मात्रको १० प्रतिशत सेयर दिएर नाम मात्रको साझेदार बनाइएको नेपाली क्यासिनो व्यवसायीहरूको गुनासो छ। विदेशीले होटल व्यवसायमा लगानी गरेका छैनन्। नेपालीले खोलेका होटलमा विदेशीले १५ देखि २० करोड रुपैयाँको लगानीमा क्यासिनो खुलेका छन्। नाफा जति विदेशीको हातमा पुगेको छ, नेपाली क्यासिनो सञ्चालक व्यवसायीको माग छ, जसरी १०० शय्याको आफ्नै अस्पताल भएको स्वास्थ्य संस्थालाई मात्र नर्सिङ शिक्षाको अनुमति दिइएको छ, त्यसरी नै आफ्नै तारे होटल भएको कम्पनीलाई मात्र क्यासिनो सञ्चालनको अनुमति दिनुपर्छ। अनि मात्र क्यासिनोको लगानी स्वदेशमै रहन्छ। सार्क मुलुकहरू भारत, बंगलादेश, श्रीलंकाले क्यासिनोमा विदेशी लगानीमै प्रतिबन्ध लगाएको छ।"
कोहलपुरमा घोङी खाने प्रतियोगिता : ४ मिनेटमा एक किलो घोङी खानुपर्ने,"नेपालगञ्ज : आन्तरिक पर्यटन प्रवर्द्धन गर्ने ध्येयले बाँकेको कोहलपुरमा घोङी खाने प्रतियोगिता हुने भएको छ । नेपाल युवा परिषद् लुम्विनी प्रदेशस्तरीय युवा सम्मेलनका अवसरमा घोङीको व्यावसायीकरण र ब्रान्डिङ गर्न प्रतियोगिता हुन लागेको हो । घरबास (होमस्टे) सङ्घका महासचिव कृष्ण चौधरीले प्रतियोगितामा घोङी खाने तरिका र शैलीबारेसमेत जानकारी दिइने जानकारी दिए। उनले प्रतियोगितामा चार मिनेटमा एक किलो घोङी खानुपर्ने प्रावधान राखिएको बताए । दुई सय पाँचजना प्रतियोगी सहभागी हुने सो प्रतियोगितामा ४० किलो घोङी खपत हुने बताइएको छ । 'हामीले घोङी कसरी खाएको भन्ने विषयमा मूल्याङ्कन गर्न टिम बनाएका छौँ', उनले भने। महासचिव चौधरीले होमस्टे पनि युवाहरूका लागि अध्ययनको विषय भएको उल्लेख गर्दै यसलाई संस्कार, संस्कृति र पर्यटनसँग जोड्न खोजिएको बताए। होमस्टेबाट राम्रो आम्दानी गर्न सकिन्छ भन्ने सन्देश दिन खोजिएको जनाउँदै उहाँले युवाहरूले हेरेर पनि सीप सिक्न सक्ने उल्लेख गरे। आइतबारदेखि तीन दिनसम्म सञ्चालन हुने सो सम्मेलनमा रैथाने एवं परम्परागत खानाका परिकारको प्रदर्शनी, रैथाने खाद्यान्न बीउको प्रदर्शनी, जीन बैंक अवलोकन तथा अध्ययनको विषयलाई पनि प्राथमिकता दिइएको छ । नेपाल युवा परिषद्का संस्थापक अध्यक्ष सरोज बानियाँले सम्मेलनलाई पर्यटन र संस्कृतिसँग जोड्न खोजिएको उल्लेख गर्दै सम्मेलनमा करिब रु आठ लाख ५० हजार खर्च हुने बताए। रासस"
"राष्ट्रिय सभाका अध्यक्षसहित २० जना सांसदको पदावधि आजदेखि सकिँदै, नवनिर्वाचित सांसदको सपथ भोलि","काठमाडौं : राष्ट्रिय सभाका अध्यक्ष गणेशप्रसाद तिमिल्सिनासहित २० जना सांसदको पदावधि आजदेखि सकिँदैछ। गोलाप्रथाबाट ६ वर्ष कार्यकाल तय भएका २० जना सांसदको पदावधि आजबाट सकिन लागेको हो। उनीहरूमध्ये १९ जना निर्वाचित हुन् भने विमला राई पौड्याल राष्ट्रपतिबाट मनोनीत भएकी थिइन्। पदावधि सकिन लागेका सांसदमा नेकपा (एमाले)बाट राष्ट्रिय सभा अध्यक्ष गणेशप्रसाद तिमिल्सिना सहित नौ जना छन्। त्यस्तै, राष्ट्रपतिबाट मनोनीत विमला राई पौड्यालको पनि पदावधि सकिन लागेको छ। पदावधि सकिनेमा एमालेका ९ जना, कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। यी हुन् पदावधि सकिने सांसद एमाले गणेशप्रसाद तिमिल्सिना इन्दु कडरिया दीपा गुरुङ दीलकुमारी रावल थापा कुमार दसौंदी नरपति लुवार भैरवकुमार श्रेष्ठ रामचन्द्र राई विमला राई पौड्याल (मनोनित) नेपाली कांग्रेस रमेशजंग रायमाझी जितेन्द्रनारायण देव प्रकाश पन्थ अनिता देवकोटा नेकपा (माओवादी केन्द्र) विना पोखरेल महेशकुमार महरा हरिराम चौधरी नेकपा (एकीकृत समाजवादी) नन्दा चापागाईं सिंगबहादुर विश्वकर्मा जनता समाजवादी पार्टी (जसपा) प्रमिला कुमारी स्वतन्त्र सांसद खिमलाल देवकोटा नयाँ सांसद को को ? रिक्त १९ स्थानमा पदपूर्तिका लागि गत माघ ११ गते राष्ट्रिय सभा निर्वाचन भएको थियो। नवनिर्वाचित सांसदहरुको सोमबार शपथ कार्यक्रम राखिएको छ। फागुन २१ गतेबाट नेपाली कांग्रेसबाट कृष्णप्रसाद सिटौला, आनन्दप्रसाद ढुङ्गाना, विष्णुकुमारी पुडासैनी, जितजंग बस्नेत, पदमबहादुर परियार, किरणबाबु श्रेष्ठ, विष्णुकुमारी सापकोटा, कृष्णबहादुर रोकाया, बलदेव बोहरा र नारायणदत्त भट्ट गरी १० जना सांसद राष्ट्रिय सभामा जाँदैछन्। त्यसैगरी माओवादी केन्द्रबाट श्रीकृष्ण अधिकारी, मनरुपा शर्मा, झक्कु सुवेदी, विष्णुबहादुर विश्वकर्मा र रेणु चन्द, नेकपा एकीकृत समाजवादीबाट घनश्याम रिजाल, सावित्री मल्ल सांसद बन्दैछन्। नेकपा एमालेबाट रुक्मिनी कोइराला र जनता समाजवादी पार्टीबाट पूजा चौधरी राष्ट्रिय सभाको सपथ ग्रहण गर्दैछन्। १८ जना वर्तमान सत्ता गठबन्धनका उम्मेदवार विजयी भएका थिए भने एमाले उम्मेदवार गठबन्धनका उम्मेदवारलाई पराजित गर्दै कोशीबाट निर्वाचित भएकी थिइन्। कोइरालाले माओवादी उम्मेदवार चम्पादेवी कार्कीलाई पराजित गरेकी हुन्। उनीहरुको सपथ सोमबार हुँदैछ।"
सरोकार सरकारी सम्पत्तिको,"देशको सार्वजनिक सम्पत्ति कति होला ? कति जग्गा सरकारी अधीनमा छ ? यसको एकीकृत स्पस्ट विवरण सरकारसँग पनि छैन। देशको सार्वजनिक सम्पत्ति कति होला ? सरकारले कहाँ कति लगानी गरेको होला ? कति जग्गा सरकारी अधीनमा छ ? यसको एकीकृत स्पस्ट विवरण सरकारसँग पनि छैन। सार्वजनिक सम्पत्तिको एकीकृत अभिलेख नहुँदा यसको संरक्षण र उपयोग दक्षतापूर्वक हुन सकेको छैन। अलि बढी जग्गा कतै देख्नै नहुने जस्तो अवस्था अहिले देखिएको छ। सरकारी, सार्वजनिक र सामुदायिक सम्पत्ति भनेर छुट्ट्याउने प्रभावकारी संयन्त्र छैन। सबैले दायित्व अर्कालाई थुपार्ने वा दायित्वबाट पन्छिन खोज्ने प्रवृत्ति हावी छ। सार्वजनिक प्रयोजनमा रहेका जग्गा संरक्षण गरी भावी पुस्ताका निम्तिसमेत खुला ठाउँ बाँकी राखौं भन्ने ठूलो चुनौती छ यतिबेला हामी सबैसँग। सार्वजनिक सम्पत्तिको रक्षा कसरी गर्ने ? हामीभित्रै छन् समस्या पनि। सार्वजनिक सम्पत्ति व्यक्तिले लिन पाए, कब्जा गर्न पाए, उपभोग गर्न पाए, मजा मान्ने चिन्तन र प्रवृत्तिहरू छन्। यो गलत चिज हो। यसविरुद्ध जुध्नुपर्छ। सार्वजनिक सम्पत्तिको रक्षा गर्नु हामी सबै नागरिकको कर्तव्य हो। राज्यको महत्वपूर्ण स्रोत भनेको भूमि र प्राकृतिक रूपमा रहेका अन्य स्रोत हुन्। सम्पत्ति भनेको प्राकृतिक हक नभई कानुनी हकसम्म हो। सम्पत्तिको उपयोगको सम्बन्धमा निश्चित र विवेकसंगत कानुनको अधिनमा राख्न सकिने विषय भएकाले राज्यले यसका विविध पक्षलाई उपेक्षा गरी लापरबाहीपूर्वक बस्न सक्ने अवस्था देखिँदैन। परम्परागत रूपमा स्थानीय स्तरमा रहेको बाटोघाटोमा पर्न सक्ने चाप बढ्ने गरी हाउजिङ व्यवसायीहरूले प्लटिङ गरी उपयोग गर्ने कतिपय अवस्थामा त्यस्ता स्थानीय व्यक्तिको बाटोघाटो प्रयोगमा नै असर पर्ने गरी बाटोघाटो बिगार्ने वा उपयोग गर्न व्यवधान गरेको पाइन्छ। ठूलाठूला अर्पाटमेन्ट बनाउने, भूमिगत पानीको असीमित शोषण गर्ने, अग्लो घरहरू बनाइ हावापानी दृश्य छेक्ने, विद्यमान पूर्वाधारले घाम छेक्ने अवस्था सर्वविदितै छ। बढी चाप पार्ने र पूर्वाधार निर्माण गरेबाट स्थानीय बासिन्दाको परम्परागत थातथलो बस्नयोग्य नहुने वा असुविधा बढाउने, पानीको स्रोत दोहन गर्दा परम्परागत स्रोतमा चाप भई अन्य आपूर्तिको समस्या आउने जस्ता धेरै नयाँनयाँ समस्यासँग जुध्नुपर्ने अवस्था छ। यसमा पनि सांस्कृतिक धरोहरहरू शैक्षिक संस्थाहरू, सार्वजनिक उपभोगका कतिपय व्यवस्थालाई कम उपयोगी हुने, गरिमा र महत्व घटाउने, उनीहरूको सुरक्षा चुनौती बढाउने कारणहरू भएका हुन् सक्छन्। तर, त्यस्ता विषयमा विद्यमान नेपाल कानुनले पर्याप्त सम्बोधन गरेको पाइँदैन। सो विषयमा जग्गासम्बन्धी कानुनहरूले पनि सम्बोधन गर्न सक्ने पनि देखिन्न। सार्वजनिक सरोकारको प्रश्न रहेको, भूउपयोग नीतिको तर्जुमा गरी कानुन बनाइ लागू गरेको अवस्था छैन। त्यसो नहुँदा आवास गतिविधिहरू अनियन्त्रित रहेको, त्यसबाट परम्परागत बासस्थानमा रहेका व्यक्तिको हकसमेत प्रभावित भइरहेको पाइन्छ। तिनीहरूले प्रयोग गरी आएको बाटोघाटो, ढलनिकास पानी आदिका अतिरिक्त हावा, प्रकाशसमेत छेक्ने अवस्था देखिन्छ। त्यस्ता प्रभावबाट उपचार पाउन सक्ने अवस्था निकै पीडादायी हुन्छ। यसतर्फ समयमा गम्भीर हुनु जरुरी छ। आवास र भूउपयोग व्यवस्था आमरूपमा सार्वजनिक सरोकारको विषय हो। आवास कम्पनीहरूले सम्पत्तिको हकको उपभोग गर्दा ती कम्पनीले सञ्चालन गर्ने कार्यक्रमहरूको त्यसक्षेत्र वरिपरिका स्थानीय बासिन्दाको परम्परागत जीवनशैली, स्रोतहरूको परम्परागत उपयोग र सामथ्र्यको सर्वोत्तम उपयोगमा कानुनी हकको पनि सम्मान गर्नुपर्ने हुन्छ। यसलाई सन्तुलित रूपमा हेर्नुपर्ने हुन्छ। सहरीकरण वा आवास कार्यक्रमहरू सञ्चालन गर्दा राज्यको पहिलो स्वार्थको रूपमा राज्यको प्राकृतिक सुविधाको सदुपयोग गर्ने, भूमिको सम्भाव्यता र उपयुक्तताअनुसार वर्गीकरण गर्नुपर्छ। यसरी कस्तो भूमिमा खेतीपाती गर्ने, कस्तो भूमि वनजंगल, बसोबास, सरकारी सार्वजनिक प्रयोजन र व्यापार, वाणिज्य वा औद्योगिक प्रयोजनका लागि छुट्ट्याउने भनी प्राथमिकताको आधार हुनुपर्छ। जसमा जनसहमतिसमेत बुझी भूमिको सर्वेक्षण, अनुसन्धान र योजना निर्माण गरी कार्यान्वयन गर्नुपर्ने हुन्छ। हालसम्म प्रभावकारी र ब्यावहारिक भूउपयोग योजना बनेर कानुनी मान्यता दिएको देखिँदैन। नेपालमा एकातर्फ विकासको आवश्यकता छ भने अर्कोतर्फ पर्यावरण संरक्षण तथा सांस्कृतिक र ऐतिहासिक महत्वका विषयहरूलाई सुरक्षित राख्नु पनि उत्तिकै अपरिहार्य छ। त्यस्तै माथिबाट लादिएको विकास प्रक्रियाभन्दा आमनागरिकको स्वामित्वभाव, निर्णय निर्माण, अनुगमन आदिमा सक्रिय सहभागिता रहने विकास योजना वाञ्छनीय छ। विकासको सन्दर्भको चर्चा गर्दा दिगो विकासका स्वीकृत मान्यतालाई अवलम्बन गरिनु पनि अपेक्षित नै हुनजान्छ। वर्तमान समयमा विकासमा समावेशीकरणको मान्यता पनि मुख्य एजेन्डा बनेको छ। विकासमा धार्मिक, पुरातात्विक, ऐतिहासिक र सांस्कृतिक विविधताको संरक्षण र जगेर्नाको विषय पनि सँगै अन्योन्याश्रित भएर आउने गर्छ। विश्व सम्पदासूचीमा सूचीकृत भएका महत्वपूर्ण सम्पदाहरू नेपाल र नेपालीका लागिमात्र नभई सम्पूर्ण मानवजातिकै लागि गौरव गर्ने विषयका रूपमा रहेको हुँदा तिनको संरक्षण हुनुपर्छ। सभ्यता, वास्तुकला र नगर योजना तथा विकासलाई पनि सम्झनुपर्छ। प्राचीन रोम, ग्रीक आदि क्षेत्रमा गरिएको ऐतिहासिक विकास निर्माण र कलाकौशल मानव सभ्यताकै झल्को दिने प्रकृतिका छन्। नेपालमै पनि अरनिको जस्ता वास्तुविद्हरूले प्राचीन नेपाली नगरको विकासमा योगदान पुयाएको मात्र होइन, छिमेकी मुलुकसम्म नेपालको वास्तुकलाको प्रचारप्रसार गर्न सफल भएको देखिन्छ। मन्दिरै मन्दिरको सहरका रूपमा विश्व मानचित्रमा परिचित काठमाडौं सहरका प्यागोडा शैलीका पुरातन कला, संस्कृति र वास्तुकलायुक्त सीप र शिल्पीहरू नेपाली सभ्यताकै स्रोतका रूपमा विश्वसामु परिचित छन्। त्यस्तैले आफ्नो ऐतिहासिक र सांस्कृतिक मूल्यमान्यतालाई बिसर्जन गरेर सुधार योजना सञ्चालन हुन सक्दैन। हालै गृह मन्त्रालयबाट ७७ वटै जिल्ला प्रशासन कार्यालयका प्रमुख जिल्ला अधिकारीलाई परिपत्र गरेर सार्वजनिक जग्गा कसैले अतिक्रमण गरेका छन् छैनन् भनी खोजी गर्न र सरकारी सम्पत्तिको संरक्षण गर्न निर्देशन गरेको छ। जसलाई राम्रै मान्नुपर्छ। सरकारी, सार्वजनिक र सामुदायिक सम्पत्तिको संरक्षण गर्नु सबै नागरिकको दायित्व हो। सरकारी र सार्वजनिक सम्पत्तिलाई हड्प्ने, मिच्ने, त्यस्ता स्थानमा संरचना बनाइ आफ्नो हकमा ल्याउन खोज्ने प्रवृत्तिको विकास हुँदै गएको, वनजंगल फडानी गरी बस्ती बसाल्ने वा संरचना बनाउने काम भएका छन्। अव्यवस्थित रूपले जग्गा खण्डीकरण गर्ने, नदी किनारा क्रसर राखी नदी दोहन गर्ने, लोकमार्ग वा सडकमा सडकक्षेत्राधिकारलाई अतिक्रमण गर्ने काम पनि प्रशस्तै छन्। पाटी, सतल, मठमन्दिर जस्ता पुरातात्विक महत्वका क्षेत्रमा अतिक्रमण गर्ने प्रवृत्ति बढ्दै गएकाले त्यसतर्फ तिर्क हुन जरुरी छ। आलिसन महल, बजार क्षेत्रमा जग्गा भएका र जमिनदारहरू पनि सुकुम्बासीका रूपमा जग्गा हडप्ने तथा सरकारी, सार्वजनिक तथा सामुदायिक सम्पत्ति अतिक्रमण गरी बसेकाहरू सुकुम्बासी तथा अव्यवस्थित बसोबास गरेका नाममा जग्गा उपलब्ध गराउन माग गर्ने विषयमा सरकारले गम्भीर भएर सोच्नु जरुरी छ। खुला क्षेत्र र वन क्षेत्रको अतिक्रमण तथा सरकारी सार्वजनिक जग्गा अतिक्रमण गर्ने माफिया तथा तस्करहरूको बिगबिगी छ। यसो हुन नदिन स्थानीय सरकार, प्रदेश सरकार र नेपाल सरकारले कानुनको प्रभावकारी कार्यान्वयन गर्न ढिला गर्नुहुँदैन। सरकारका उपसचिव पन्थी गोकर्णेश्वर नगरपालिका, काठमाडौंका प्रमुख प्रशासकीय अधिकृत हुन्।"
सेवा प्रवाहका लागि प्रविधिको प्रयोगलाई प्राथमिकता दिऔं : प्रधानमन्त्री,"प्रधानमन्त्री प्रचण्डले सूचना प्रविधिको गुणात्मक विकास र साइबर सुरक्षाबाट देशको स्वाधीनता र स्वाभिमानको रक्षा गर्ने अवस्था आएको बताए। काठमाडौं : प्रधानमन्त्री पुष्पकमल दाहाल प्रचण्डले सेवा प्रवाहका लागि प्रविधिको प्रयोगलाई प्राथमिकता दिनुपर्नेमा जोड दिएका छन्।समृद्ध नेपालका लागि कृत्रिम बौद्धिकता, भविष्यमा रोजगारीविषयक वैज्ञानिक सम्मेलनलाई आज सम्बोधन गर्दै उनले अबको दुनियाँमा पेपरलेस र फेसलेसप्रणालीबाट सेवा प्रवाह गरेर मात्र सुशासनलाई सार्थकता दिन सकिने बताएका हुन्। सरकारले हाल उदयीमान प्रविधिको क्षेत्रमा विभिन्न अध्ययन र अनुसन्धानका कामहरू अगाडि बढाएको उल्लेख गर्दै प्रधानमन्त्री प्रचण्डले विज्ञान प्रविधि क्षेत्रलाई महत्त्व दिएर नै विज्ञान प्रविधि नवप्रवर्तन कोष निर्माणका लागि बजेट विनियोजन गरिएको बताए। सरकारले कम्प्युटर प्रविधि, रोवोटिक प्रविधि, डाटा विज्ञान, मेशिन लर्निङ्ग, इन्टरनेट अफ थिङ्गस, कम्प्युटेशनल पूर्वाधार विकासका लागि आफ्नोतर्फबाट गर्नुपर्ने कार्यमा आवश्यक पहल लिनेछ,प्रचण्डले भने, यसका लागि कृत्रिम बौद्धिकतासम्वन्धी नीतिलाई राष्ट्रिय विज्ञान प्रविधि तथा नवप्रवर्तन नीति, २०७६ तथा डिजिटल नेपाल फ्रेमवर्क, २०१९ सँग समन्वय गर्नेगरी अगाडि बढिनेछ। आगामी वर्षको नीति तथा कार्यक्रम र बजेट प्रस्तावमा समेत विज्ञान प्रविधि, अनुसन्धान र नवप्रवर्तनलाई विशेष महत्त्व दिइने उल्लेख गरे। नवप्रवर्तन र उत्पादकत्व वृद्धिको सवालमा आगामी वर्षदेखि नै सरकारी निकायहरूले कृत्रिम बौद्धिकताको भूमिका बढाउने परियोजनाको विकासमा जोड दिइने विश्वास दिलाउँदै प्रधानमन्त्री प्रचण्डले सरकारी निकायले दिने सेवाको जानकारीका लागि कृत्रिम बौद्धिकतामा आधारित च्याटबट सेवा, वृहत तथ्याङ्कीय विश्लेषणका परियोजनाहरूलाई प्राथमिकतापूर्वक कार्यान्वयन गरिने स्पष्ट पारे। सूचनाप्रविधि राष्ट्रिय सुरक्षाको महत्वपूर्ण अंग हो प्रधानमन्त्री प्रचण्डले सूचना प्रविधिको गुणात्मक विकास र साइबर सुरक्षाबाट देशको स्वाधीनता र स्वाभिमानको रक्षा गर्ने अवस्था आएको बताए। आजको परिस्थितिमा देशको सार्वभौमिकता, अखण्डता, सम्प्रभुता, आन्तरिक एकता र सद्भाव जस्ता पक्षहरूको केन्द्रमा सूचना प्रविधि आएको छ,उनले भने, देशभित्रै सूचना प्रविधिको गुणात्मक विकास र साइबर सुरक्षाले नै देशको स्वाधीनता र स्वाभिमानको रक्षा गर्ने ठाउँमा सिङ्गो विश्व आइपुगेको तथ्य हामीले हेक्का राख्नै पर्छ। प्रधानमन्त्री प्रचण्डले साइबर सुरक्षा, नैतिक दुविधा, सामाजिक विग्रह, निर्भरता र स्वायत्तता, आदिका कारणले समाजमा थप असमानताहरू थपिन सक्ने जोखिम औंल्याए।"
भूकम्प विस्थापितलाई निर्माण गरिएको एकीकृत बस्तीमा पीडितले नै बस्न मानेनन्,"रसुवा : नौकुण्ड गाउँपालिकामा निर्माण गरेको एकीकृत बस्ती अहिले सुनसान अवस्थामा छ । नौकुण्ड गाउँपालिका१ लाङ्बुमा विस्थापित २७ घर परिवारलाई निर्माण गरिएको बस्ती खेतिपाती गर्न टाढा भएको भन्दै उनीहरूले त्यहाँ बस्न मानेका छैनन्। विनाशकारी भूकम्पपछि राष्ट्रिय पुननिर्माण जिल्ला आयोजना कार्यान्वयन इकाइ भवनले उक्त बस्ती निर्माण गरेको हो। प्रतिपरिवार दुई लाख रुपैयाँमा जग्गा खरिद गरेर प्रति घर ३ लाख अनुदान दिएर निर्माण गरेको एकीकृत बस्तीतमा साङयुल गाउँका विस्थापित परिवार त्यहाँ बस्न नमानेपछि अहिले एकीकृत बस्ती सुनसान भएको हो । २०७२ सालको भूकम्पले विस्थापित बनाएको सोहि वडाको साङयुल गाउँका २७ घर परिवारलाई निर्माण गरेको लाङ्बुको एकीकृत बस्ती थप जग्गाबाट धेरै टाढा भएको भन्दै विस्थापित परिवार बस्न नमानेपछि सुरक्षित मानिएको एकीकृत बस्ती सुनसान बनेको स्थानीय बताउँछन् । सुरक्षित स्थान छनोट गरी आवास निर्माण गरेको स्थान पुग्न तीन घण्टा पैदल जानुपर्ने भएपछि विस्थापित परिवार त्यहाँ बस्न नमानेका हुन्। नयाँ बस्तीमा सडकको पहुँचसहित खानेपानी,विद्युत सुविधा छ । बनेका घरहरू विस्थापित परिवारलाई हस्तान्तरण भएपनि बस्तीमा कोही बस्न मानेका छैनन। लाङ्बु एकीकृत बस्ती निर्माण गर्न सरकारको एक करोड १२ लाख रुपैयाँ खर्च भएको छ । स्थानीय दावा तामाङले भने,'घरमात्र बनेको छ के खाने,कसरी बस्ने ? आफ्नो खेतीबारी उता रहेकाले साङयुलमै बसेका छौं,'स्थानीय नुर्वु तामाङले बताए ।"
"न फिर्ता पाए जग्गा, न ११ वर्षमा विस्तार भयो वीरगन्जको मेनरोड","वीरगन्ज : वीरगन्जको मुख्य सडक ११ वर्र्षदेखि विस्तार हुन नसक्दा सहरको ट्राफिक व्यवस्थापन अस्तव्यस्त बनेको छ। २०६९ सालमा नेपाल सरकारको निर्णयअनुसार सडक विभागले वीरगन्जको मुख्य सडक विस्तार गर्ने तयारी थालेको थियो। सडकको मध्य भागबाट दायाँबायाँ दुवैतर्फ २५२५ मिटरभित्र पर्ने भौतिक संरचना खाली गर्न सूचना पनि निकालियो। त्यसपछि सो क्षेत्रमा पर्ने करिब एक हजार दुई सय घरधनीले सरकारको निर्णयविरुद्ध सर्वोच्च अदालतमा मुद्दा हाले। सर्वोच्चमा उक्त मुद्दाको पेसी २३ पटक सरिसकेको छ। अर्को पेसी सोमबारका लागि तोकिएको छ। वीरगन्जको मुख्य सडक अत्यन्तै व्यस्त र साँघुरो छ। दैनिक हजारौं मानिसको भीडभाड हुन्छ। सवारीसाधनको चाप पनि उत्तिकै छ। जसले सहरको सौन्दर्यकरणमा पनि असर पारेको छ। अदालतले मुद्दा टुंगो नलगाइदिँदा ११ वर्षदेखि सडक विस्तार हुन सकेको छैन। त्रिभुवन राजपथअन्तर्गत पर्ने वीरगन्जको गण्डक चोकदेखि पावर हाउस चोक, घण्टाघर, आदर्श नगर, रजत जयन्ती चोक, शंकराचार्यद्वारा हुँदै मितेरीपुलसम्मको मुख्य सडक विस्तारको निर्णय भएको थियोे। तर, सरकार आफंैले गरेको निर्णय कार्यान्वयनमा देखाएको उदासीनता र सर्वोच्च अदालतमा परेको मुद्दाका कारण वीरगन्ज महानगरपालिकाको मुख्य सडक अझैसम्म विस्तार हुन सकेको छैन। मुख्य सडक विस्तार हुन नसक्दा मधेस प्रदेशको एक मात्रै महानगरपालिका वीरगन्जको मुख्य बजार क्षेत्रमा ट्राफिक व्यवस्थापन अस्तव्यस्त बन्ने गरेको हो। घण्टाघरदेखि छपकैयाको नारायणी अस्पतालसम्मको मुख्य सडकमा बिहान र साँझ असाध्यै ट्राफिक जाम हुने गरेको छ। बिहान कार्यालय समय सुरु हुने बेला र साँझ कार्यालय समय सकिएपछि घण्टाघरदेखि माइस्थान, आदर्शनगर र अलखियामठसम्मको सडकमा सवारी साधनको चाप बढेर सधैं जाम हुने गरेको वीरगन्ज६ माइस्थानका नितेश साह बताउँछन्। बिहान कार्यालय समय सुरु हुने बेला धेरै जाम हुन्छ। माइस्थानदेखि घण्टाघरसम्मको करिब पाँच सय मिटरको दूरी मोटरसाइकमा पार गर्न पनि एक घण्टा लाग्छ, उनले भने। दिनप्रतिदिन सवारीसाधनको संख्या बढ्दै गए पनि मुख्य सडक भने २०औं वर्षदेखि उही अवस्थामा रहेकाले ट्राफिक जामको समस्या बढेको हो। वीरगन्जवासीका लागि यो नियति नै भइसकेको वीरगन्ज१० अशोक बाटिकाका स्थानीय सरोज गुप्ता बताउँछन्। जबसम्म मेनरोड फराकिलो बनाइँदैन, तबसम्म ट्राफिक जामको समस्याबाट उन्मुक्ति महानगरबासीले पाउँदैनन्, उनले भने। वीरगन्जमा सवारी साधनको चाप बढ्दै गएको र मुख्य सडक साँघुरो भएकाले सहरको ट्राफिक व्यवस्थापनमा समस्या परिरहेको जिल्ला ट्राफिक प्रहरी कार्यालय पर्साका प्रमुख प्रहरी निरीक्षक भास्कर खतिवडाले बताए। घण्टाघरदेखि बिर्तासम्मको मुख्य सडकको ट्राफिक व्यवस्थापन गर्न निकै समस्या छ, उनले भने। यस क्षेत्रमा मुख्य बजारसँगै बैंक, अस्पताल, र विभिन्न सरकारी कार्यालय छन्। सेवाग्राहीको चहलपहल अन्य स्थानभन्दा यहाँ बढी नै हुन्छ। त्यही कारण यो क्षेत्रमा बढी जाम हुन्छ। सडक साँघुरो भए पनि सेवाग्राहीले सवारी साधन सडककै एक लेनमा पार्किङ गर्ने गरेका छन्। एक त सडक नै साँघुरो छ। त्यसमा पनि सडककै एक लेनमा सवारी पार्किङ गर्दा जामको समस्या सधैं भइरहेको छ, ट्राफिक प्रमुख प्रहरी खतिवडाले भने। मुख्य सडक विस्तार नहुँदा घण्टाघर चोकमा करिब ६ महिनादेखि जडान गरिएको ट्राफिक लाइटको नियम पालना गराउन पनि समस्या भइरहेको खतिवडा गुनासो गर्छन्। वीरगन्जको घण्टाघर चोकमा मात्र ट्राफिक लाइट जडान गरिएको छ। सडक नै साँघुरो भएकाले ट्राफिक लाइटको नियम पालना गराउन ट्राफिक प्रहरीलाई हम्मेहम्मे भइरहेको छ, खतिवडा भन्छन्, वीरगन्ज सहरको ट्राफिक व्यवस्थित र प्रभावकारी बनाउन मुख्य सडकको विस्तार अपरिहार्य छ। सडक अस्तव्यस्त हुँदा वीरगन्ज सहरलाई नै फोहोरी बनाएको वीरगन्ज९ का स्थानीय दीपनारायण सोनीले बताए। मुख्य सडक नै साँघुरो हँुदा फुटपाथ पनि फराकिलो बन्न सकेको छैन। सडकमा सवारी साधनसँगै मानिस पनि हिंड्छन्। यी सबै कारणले सहरको सौन्दर्यकरण पनि बिग्रिएको छ। मुख्य सडक विस्तार भइदिए वीरगन्ज सहर नै सुन्दर र आकर्षक देखिन्छ, उनले भने। ११ वर्षदेखि विस्तार हुन सकेन सडक २०६९ सालमा तत्कालीन सरकारले गरेको विस्तारको निर्णयविरुद्ध सडक क्षेत्रका करिब एक हजार दुई सय घरधनीले हालेको रिटको अदालतले टुंगो नलगाउँदा ११ वर्षदेखि सडक विस्तार हुन नसकेको छैन। पछिल्लोपटक सर्वोच्चमा यसको पेसी गत असोज २२ गतेका लागि तोकिएको थियो। तर, उक्त दिन सर्वोच्वले मुद्दाको सुनुवाइ हेर्न नभ्याइनेमा राख्दै अर्को पेसी फागुन २१ गतेका लागि तोकेको हो। सडक क्षेत्रमा पर्ने घरधनीहरूले फागुन २१ गतेका लागि तोकिएको पेशी पनि फेरि सार्ने चलखेल सुरु गरिसकेको आशंका वीरगन्जवासीमा छ। यसअघिको जस्तै घरधनीहरूको चलखेलका कारण २१ फागुनको पेसी पनि अर्को मितिका लागि सर्ने र सडक विस्तारको विषय अदालतबाट फेरि पनि टुंगो नलाग्ने सम्भावना बढिरहेको वीरगन्ज७ का रामसेवक रौनियार बताउँछन्। वीरगन्जको विकासमा अदालत नै पटकपटक बाधक बन्दै गएको जस्तो देखिन्छ। यसले अदालतमाथि नै प्रश्न उठाउने बेला अब भइसकेको छ, उनी भन्छन्। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ। राजेशमान सिंह, मेयर, वीरगन्ज उपमहानगरपालिका सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै वीरगन्जको मुख्य सडक विस्तार गर्ने तयारी गरेको थियो। २०७६ भदौमा निकालेको १५ दिने सूचनाको म्याद सकिएपछि फेरि म्याद थपेर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो। तर, सडकको दायाँबायाँका घरधनीहरूले आफूसँग जमिनको लालपुर्जा भएको, स्थानीय तहबाट घरको नक्सा पास गरेको, राज्यलाई विभिन्न कर तिरिरहेको घरजग्गा सित्तैमा लिन नपाउने जनाउँदै आएका छन्। उनीहरूले जग्गा तथा संरचना नियमानुसार अधिग्रहण गरी वर्तमान मूल्यअनुसार मुआब्जा वितरण गरेर मात्रै सडक विस्तार गर्नुपर्ने बताउँदै आएका छन्। १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अरविन्दकुमार गुप्ता, सदस्य, वीरगन्ज बचाउ संघर्ष समिति स्थानीय लक्ष्मण साह रौनियारलगायले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगन्ज पथलैया, जिल्ला प्रशासन कार्यालय पर्सालगायतलाई विपक्षी बनाएर २०७६ कात्तिक ७ मा रिट दर्ता गराएका थिए। त्यसअघि २०७५ मंसिर ११ मा विक्रम गुरुङले प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। यसैगरी उत्प्रेषण आदेशको माग गर्दै २०७६ पुस २१ मा राजकुमारीदेवी तुल्स्यानले प्रधानमन्त्री तथा मन्त्रिपरिषद्को कार्यालयमा तथा २०७६ कात्तिक १७ गते वीरेन्द्रकुमार संघाई र माघ २७ गते भरतप्रसाद रौनियारले जिल्ला प्रहरी कार्यालयसमेतलाई विपक्षी बनाएर मुद्दा दायर गरेका थिए। मुआब्जा नपाए विस्तार हुन दिन्नौं : घरधनी सडक विस्तारविरुद्ध अदालतमा मुद्दा हालेका मुख्य सडक क्षेत्रका घरधनीहरूले भने नेपाल सरकारको चलनचल्तीको मूल्यअनुसार जग्गा र घरको मुआब्जा पाउनुपर्ने दाबी गर्दै आएका छन्। वीरगन्ज बचाउँ संघर्ष समिति नै बनाएर संगठित भएका उनीहरूले मुआब्जा नपाउने हो भने सडक विस्तार हुनै नदिने अडान राख्दै आएका छन्। समितिका सदस्य अरविन्दकुमार गुप्ताले आफूहरू विकास विरोधी नभएको बताउँदै चलनचल्तीको मूल्यमा मुआब्जा पाउनुपर्ने बताए। हामी वीरगन्जको विकास विरोधी होइनौं। कानुनी राज्य भएको देशका नागरिक हौं। नेपालको कानुनले जे भन्छ त्यो हामी मान्छौं। तर, चलनचल्तीको मूल्यअनुसार जग्गा र घरको मुआब्जा पाउनुपर्छ। उनका अनुसार जग्गा प्राप्ति ऐनमै जुन जग्गाको लालपुर्जा छ, त्यो जग्गामा सम्बन्धित जग्गाधनीको हक हुन्छ भनेर उल्लेख छ। मुख्य सडकको दायाँबायाँ दुवैतर्फ गरी २५२५ मिटर विस्तार गरेको खण्डमा यस क्षेत्रका एक हजार दुई सय पक्की घर भत्काउनु पर्ने उनले दाबी गरे। मुआब्जा नदिइ घरहरू भत्काइने हो भने त्यसबाट ५० हजार मानिस घरबारविहीन भएर सडकको बास हुन्छ, गुप्ताले भने, त्यतिमात्रै होइन, अहिले ती घरहरूमा पसल थापेर व्यापार व्यवसाय गर्ने र ती पसलमा काम गर्ने हजारौं मानिसको पनि बिल्लीबाठ हुन्छ। वीरगन्जको मुरली चोकस्थित मुख्य सडक छेउमै घर भएका गुप्ताले अहिले वीरगन्जमा सडक फराकिलो बनाउनुपर्ने आवश्यकता नै नरहेको तर्क गरे। उनले भने, वीरगन्जमा बाइपास, दोस्रो बाइपास र ४० फिटे अर्काे सडक गरी ३३ वटा थप फराकिला नयाँ सडक निर्माण भइसकेका छन्। त्यसैले मेनरोडलाई विस्तार गर्नु अब जरुरी नै छैन। वीरगन्ज भन्सार नाकाबाट भित्रिने सानाठूला मालवाहक गाडीहरू पनि अब अलौंको एकीकृत भन्सार जाँच चौकी (आईसीपी)नाका हुँदै आइरहेकाले वीरगन्जको मेनरोडमा अहिले पहिलेको जस्तो सवारी चाप नहुने उनले बताए। गुप्ताले भने, १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अदालतले चाँडै निकास दिनुपर्छ : सडक विभाग सडक डिभिजन कार्यालय हेटौंडाका डिभिजन प्रमुख राजेश यादवका अनुसार अदालतले मुद्दामा सुनुवाइ नै नगर्दा समस्या भइरहेको छ। कानुनी प्रक्रिया र सर्वोच्च अदालतको आदेशअनुसार नै अघि बढ्ने बताउँदै उनले आफूहरूले सबै कागजात तयार गरेर सरकारी वकिललाई जिम्मा लगाइसकेको बताए। पेसी चढाउने तर सुनुवाइ नै नगर्ने प्रवृत्तिले गर्दा समस्या भएको हुँदा यो विषयलाई अदालतले निकास दिनुपर्ने यादवको भनाइ छ। उनले राजमार्गअन्तर्गत पर्ने उक्त सडकको जग्गा मिचेर संरचना बनाइएकाले घरधनीहरूले मुआब्जाको लागि गरेको दाबी जायज नभएको बताए। उनले भने, २०२१ सालमा प्रकाशित राजपत्रमै राजमार्गको चौडाइ सडकको मध्यभागदेखि २५२५ गज रहने उल्लेख थियो। त्यसपछि २०३१ सालमा आएको सडक ऐेनमा त्यसलाई संशोधन गरेर राजमार्गको चौडाइ सडकको मध्य भागदेखि २५२५ मिटर रहने उल्लेख छ। त्यसकारण सडक ऐनका अनुसार अहिले वीरगन्जको मेनरोडका घरधनीहरूले गरेको मुआब्जाको दाबी कानुनी रूपमै जायज नभएको यादवको भनाइ छ। अदालतको आदेश कुरेर बसेका छौं : मेयर सिंह वीरगन्जको विकासका लागि मुख्य सडक फराकिलो हुनुपर्ने आवश्यता औंल्याउँदै वीरगन्ज महानगरपालिकाका प्रमुख राजेशमान सिंहले अदालतको आदेश कुरेर बसेको बताए। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ, उनले भने, २०७६ सालमा परेको मुद्दा २०८० साल सकिन लाग्दासम्म पनि टुंगो नलाग्नु दु:खद छ। यसअघि वीरगन्ज महानगरपालिकाका पूर्वमेयर विजयकुमार सरावगीले आफ्नो कार्यकालमा वीरगन्ज बजारको पुरानो संरचनालाई भत्काउँदा यसको ऐतिहासिक र सांस्कृतिक पहिचानसमेत मेटिने भन्दै मुख्य सडकबाट १५१५ मिटरमात्र दायाँबायाँका संरचना हटाउन नगर परिषद्बाट निर्णय गराएका थिए। सरावगीको नेतृत्वमा रहेको महानगरपालिकाको नगरसभाले गरेको निर्णयलाई हालका मेयर सिंहले भने अस्वीकार गर्दै तोकिएकै मापदण्डअनुसार २५२५ मिटर फराकिलो हुनुपर्ने अडान राख्दै आएका छन्। उनले भने, खासमा सडक डिभिजन कार्यालय हेटौंडालगायतलाई प्रतिवादी बनाएर विभिन्न व्यक्तिहरूले दिएको मुद्दाले सडकको विस्तारको काम सुरु नहुँदै रोकिएको हो। सहरको मध्य भागमा पर्ने मुख्य सडकको स्वरूप र चौडाइले हाम्रो सहरी विकासको दीर्घकालीन योजनालाई पनि असर पार्छ। अदालतबाट आउने फैसला जे जस्तो भए पनि मुद्दाको निरूपण चाँडै होस् भन्ने हाम्रो चाहना हो तर अदालतले पटकपटक पेसी सार्दै आएको छ। सडक ऐनअनुसार यही राजमार्गभित्र पर्ने सिमरा, जितपुर, परवानीपुर लगायतका बजारमा २५२५ मिटर तोडेर सडक विस्तारको काम भइसकेको भन्दै उनले वीरगन्जमा भने अदालतले वर्षाैंदेखि पेसी अड्काएर सडक विस्तारको काम रोकिनु दुर्भाग्यपूर्ण भएको बताए। उनले राजमार्गको सडकको चौडाइ ५० मिटर कायम रहने प्रावधान सडक ऐेनमै उल्लेख रहँदाका बाबजुद पनि वीरगन्जमा त्यो ऐेन मिचेर घरहरू बनाइएको बताए। उनले भने, जब सडक ऐनमै राजमार्गको चौडाइ सडकको बीच भागदेखि दायाँबायाँ २५२५ मिटर हुने उल्लेख छ भने राजमार्गको जग्गा अतिक्रमण गरेर लिइएको लालपुर्जा र बनाइएका संरचना बैध कसरी हुन्छ ? अनि अबैध जग्गा र संरचनाको मुआब्जा माग्नु कत्तिको जायज हो त ? राजमार्ग क्षेत्रभित्र पर्ने जग्गा अतिक्रमण गरेर बनाइएका पक्की भवन र घरहरूमध्ये अधिकांश घरधनीहरूले वर्षांैदेखि महानगरपालिकामा सम्पत्ति कर पनि नतिरेको मेयर सिंहको आरोप छ। उनले भने, जब सडक विभागले मेनरोड विस्तारका लागि सुचना निकाल्ने प्रक्रिया सुरु गयो त्यही बेलादेखि अधिकांश घरधनीले सम्पत्ति कर नै तिर्न छाडेका छन्। जीर्ण भइसकेका भवन र घरहरूको मर्मत सम्भार पनि गरिरहेका छैनन्। यसले के देखाउँछ भने सडक क्षेत्र अतिक्रमण गरेर बनाइएका भवन र घरहरू तोड्नु नै पर्छ भन्ने कुरा उनीहरूलाई थाह भइसकेको छ। मेनरोडको दाँयाबायाँ दुवैतिर २५२५ मिटर तोडेर सडक विस्तार गर्दा त्यसबाट वास्तविक रूपमा मुस्किलले ५०६० घरधनी मात्रै समस्यामा पर्ने उनको भनाइ छ। बाँकी अधिकांशको अहिले घर रहेको भन्दा पछाडि र अन्य स्थानमा पनि घरजग्गा रहेकोले उनीहरू घरबारविहीन नहुने मेयर सिंहको तर्क छ। वास्तविक रूपमै घरबारविहिन हुने पिडितहरूको हकमा भने संघीय सरकारसँगै स्थानीय सरकारले पनि सोच्ने उनले बताए। कानुनले के भन्छ ? वीरगन्जका वरिष्ठ अधिवक्ता वीरेन्द्र प्रसादका अनुसार २०३१ सालमा आएको सडक ऐेनमा राजमार्गको चौडाइ सडकको मध्य भागबाट दायाँबायाँ दुवैतर्फ २५२५ मिटर र सहायक राजमार्गको चौडाइ १५१५ मिटर रहने उल्लेख छ। उक्त ऐनअनुसार त्रिभुवन राजमार्गमा पर्ने वीरगन्जको मेनरोडको दायाँबायाँ २५२५ मिटर क्षेत्रमा बनाइएका घर, भवनलगायतका संरचनाको जग्गा सडकको जग्गा कायम हुने यादवको भनाइ छ। यदि सडकको क्षेत्रभित्र पर्ने जग्गाको लालपुर्जा बनाए पनि सरकारले बिनामुआब्जा त्यो जग्गा अधिग्रहण गर्न सक्ने व्यवस्था उक्त ऐनमा रहेको उनले जानकारी दिए। यादवले भने, त्यसकारण अहिले मेनरोडको दायाँबायाँ दुवैतर्फ २५२५ मिटर क्षेत्रभित्र परेका जग्गाको लालपूर्जा छ भने पनि त्यो पूर्जा सडक ऐनअनुसार स्वत: बदर हुने कानुनी व्यवस्था छ। त्यसकारण मुआब्जाको दाबी कानुनी रूपमा जायज नदेखिएको उनले बताए। त्रिभुवन राजपथअन्तर्गत बाराको पथलैयादेखि वीरगन्जको गण्डकसम्म त्रिभुवन राजपथको अधिकार क्षेत्रभित्र सडकको केन्द्र विन्दुबाट दायाँबायाँ २५२५ मिटर विस्तारको काम भइसकेको छ।"
कांग्रेसमा हिन्दू राष्ट्रको बहस,"देशको सबैभन्दा ठूलो र पुरानो लोकतान्त्रिक पार्टी नेपाली कांग्रेसमा हिन्दुत्वको मुद्दाले यतिबेला बढी चर्चा पाएको छ। नेपाललाई पुन: सनातन हिन्दु धर्मसापेक्ष राष्ट्र बनाउने विषयमा कांग्रेसका तीन दर्जनभन्दा बढी केन्द्रीय सदस्य, सांसद र पूर्वमन्त्रीहरूसमेतले महाअभियान नै चलाउने भएका छन्। पार्टीका दर्जनौं नेताले नेपाललाई सनातन हिन्दु धर्मसापेक्ष राष्ट्रको रूपमा स्थापित गराउन पार्टीभित्र सैद्धान्तिक बहस चलाउनुका साथै आवश्यक जनसमर्थन जुटाउन महाअभियानको पनि थालनी गर्न तयार देखिन्छन्। हालै सम्पन्न महासमिति बैठकमा हिन्दुराष्ट्रको विषयमा चर्चा भए नभए पनि आगामी दिनमा बहसको विषय हुने निश्चित छ। संघीय लोकतान्त्रिक गणतन्त्र नेपालमा अब देशका राजनीतिक दलहरूले जनतालाई आफूतिर आकर्षित गर्नै सक्ने प्रमुख मुद्दा सनातन हिन्दु धर्मसापेक्ष राष्ट्र नेपाल नै हुने निश्चित देखिएको छ। धर्मनिरपेक्ष घोषित गरिएपछि यहाँ धर्म परिवर्तनका घटना बढेका छन्। कतिपयले त नेपाललाई हिन्दुराष्ट्र कहिले घोषित गरिएको थियो ? भन्ने अर्थहीन प्रश्न सोधिरहेका छन्। नेपाल अस्तित्वकालदेखि नै सनातन हिन्दु धर्मसंस्कृतिलाई आत्मसात् गर्दै आएको छ तर पनि संविधानका कारण प्रश्न उठ्न थालेको हो। बेलायतमा अलिखित संविधान नै छ अर्थात् परम्पराकै आधारमा देश चलेको छ। नेपाल सुरुदेखि नै सनातन हिन्दु धर्मसापेक्ष राष्ट्र रहेको पाइन्छ तर राजनीतिक दलहरूका कारण यो धर्मनिरपेक्ष अवश्य पनि घोषित गरिएको हो। बहुसंख्यक नेपाली जनताको चाहना र भावनाविपरीत भएको यस कार्यको समीक्षा हुनु र यसमा परिवर्तनको माग हुनु अस्वाभाविक होइन। विविध कारणले कांग्रेसका लागि यो विषय गम्भीर राजनीतिक मुद्दा बनेको छ। यद्यपि संविधान संशोधनबिना यो सम्भव छैन तर उसले यसलाई राजनीतिक मुद्दा बनाएमा भने संविधान संशोधन पनि सम्भव हुन्छ। जनआन्दोलन२ को सफलतापश्चात् नेपालका राजनीतिक दलहरूले नेपाली जनताको चाहना र जनआन्दोलन२ को मर्मविपरीत पुनस्र्थापित प्रतिनिधिसभामार्फत देशको विश्वव्यापी पहिचान रहेको सनातन धर्मसापेक्षको चरित्रलाई समाप्त गरेका थिए। तथापि समयसमयमा नेपालका नेताहरूमा यस निर्णयका लागि आत्मग्लानी महसुस भएको पनि पाइन्छ। कांग्रेस देशको जिम्मेवार राजनीतिक दल भएकाले उसले यस विषयमा पुनर्विचार गर्दैछ। देशका अन्य राजनीतिक दलहरूले पनि हिन्दुत्वको पक्षमा खुलेर आउनुपर्छ। किनकि ९४ प्रतिशत सनातनी (ओमकार) भएको देश नेपाललाई धर्मनिरपेक्ष घोषित गरिनुको औचित्य आजसम्म पुष्टि भएको छैन। बौद्ध, शिख, जैन आदि पन्थहरूको उद्गम सनातन धर्मबाट नै भएको हो तर आज पनि ओमकारको छाताभित्र सम्बन्धित सबै एकजुट छन्। सर्वे भवन्तु सुखिन विश्वको कल्याण होस् र प्राणीहरूमा सद्भाव रहोस् भने उच्च कल्याणमयी भावना अन्यमा हुनै सक्दैन। असत्य, हिंसा, अरूको सम्पत्ति कब्जा गर्नु र कसैलाई पीडा दिनुलाई हिन्दु धर्मविपरीत मानिएको छ। सनातन हिन्दु धर्मको सारतŒव गीतामा वर्णन गरिएको छ। शायद त्यही भएर, दक्षिणी छिमेकी भारतको सर्वोच्च अदालतले हिन्दु धर्मलाई वे अफ लाइफको रूपमा परिभाषित गरेको छ। नृशास्त्रीय आधारमा हिन्दु जाति भन्ने कुनै जाति नभए तापनि सारा हिन्दुधर्मावलम्बीलाई समष्टिमा बुझाउने हेतुले यो शब्दावलीको प्रयोग भएको पाइन्छ। विभिन्न जाति विचार, चाडपर्व, धार्मिक भावनाको सँगालो नै मूलभूत हिन्दु संस्कृतिमा देखा पर्छ। आर्य जाति अनेक भाषा संस्कृति, परम्परा, भेषभूषा, रहनसहन र धर्म सम्प्रदायमा विभक्त देखिन्छ। तर यस विभाजनले कुनै प्रकारको वैमनश्य सिर्जना गरेको हुँदैन। समाजमा हिन्दुविरोधी भाष्य स्थापित गर्ने विश्वव्यापी षड्यन्त्रको सिकार नेपाली भएका छन्। नास्तिक मतको जति सम्मान सनातन हिन्दु धर्ममा गरिएको छ, त्यति अन्य धर्ममा होइन। सनातन हिन्दु धर्म संस्कृतिका उत्तराधिकारी भएका नाताले पनि नेपालले सनातन हिन्दु राष्ट्रको पक्षमा दह्रोरूपमा उभिनु आवश्यक छ। दक्षिणी छिमेकी भारतमा विगत १० वर्षदेखि यस क्षेत्रमा अनेकौं उल्लेख्य काम भएका छन्। नेपाल र भारत सनातन धर्म संस्कृतिका साझा उत्तराधिकारी हुन्। संरक्षण र समर्थनको जिम्मेवारी पनि दुवैको काँधमा छ। हिन्दु सबैका निम्ति प्रगति, विकास र व्यापक समृद्धिको स्तरमा विजयको कामना गर्छ, हिन्दु कसै अन्यमाथि विजयको चाहना राख्दैन। वसुधैव कुटुम्बकम्को संकल्पनालाई साकार गर्ने दिशामा र वैश्विक मामिलामा सार्थक भूमिकाको निर्वाह गर्नमा नेपाली हिन्दु धर्मावलम्बीका निम्ति कांग्रेस अग्रदूत सावित हुन सक्छ। महात्मा विनोबा मानेका अनुसार जो वर्णाश्रम व्यवस्थामा आस्था राख्छ, गाईको पूजा गर्छ, आमालाई झैं श्रुतिस्मृतिलाई प्रेम गर्छ, विश्वमा प्रचलित विभिन्न धार्मिक भावनाप्रति जो आदरसम्मान गर्छ, देवमूर्तिको जो अवज्ञा गर्दैन, पुनर्जन्ममा जसको आस्था रहन्छ र सदासर्वदा जन्ममृत्युको चक्करबाट मुक्त हुन खोज्छ, (मोक्षको प्रयत्न), जो सदा सम्पूर्ण जीव मात्रको हितकारी भई अनुकूलमा रहन चाहन्छ, जसको चित्त हिंसा (परपीडा, मारकाट)बाट सदा दु:खी हुन्छ, त्यसलाई हिन्दु भनेर चिन्नुपर्छ। सनातन धर्म संस्कृतिको लामो इतिहास बोकेको नेपालले आफ्नो पहिचान, संस्कार र मान्यतालाई पुनस्र्थापित गर्नु आवश्यक छ। तर तराईका कतिपय जिल्लामा दसैं सकिएपछि दुर्गाजीको प्रतिमा विसर्जन गर्दा होस् वा विश्वकर्मा पूजापछि मूर्ति विसर्जन गर्दा अनि त्योभन्दा अघि श्रीकृष्ण जन्माष्टमीमा मूर्ति विसर्जन गर्दा साथै श्रीपञ्चमीको भोलिपल्ट माता सरस्वतीको मूर्ति विसर्जन गर्दा ठाउँठाउँमा अवरोधको सामना गर्नु परेको अवस्थाले राम्रो संकेत गरिरहेको छैन। जब लोकतन्त्रमा इसाई, इस्लामिक र बुद्धिष्ट राष्ट्रहरू विश्वमा अनेकौं हुन सक्छन् भने नेपाल किन हिन्दु राष्ट्र हुन सक्दैन ?"
द्वन्द्वकालीन कब्जाको छिनोफानो,"मुलुकमा १० वर्ष सशस्त्र युद्ध चल्यो । कैयौंले ज्यान गुमाए । कैयौं अंगभंग भए, कैयौं बेपत्ता । युद्धमा जे पनि जायज हुन्छ शैलीमा गैरन्यायिक हत्या र बेपत्ता लगायतका घटना मानवअधिकारको बर्खिलाप थिए । आज ती घटनाहरूको सत्य निरुपण हुनुपर्छ र पीडितले न्याय पाउनुपर्छ भनेर संक्रमणकालीन न्यायको टुंगोको खोजी भइरहेको छ । द्वन्द्वका बेला मानवअधिकार हनन्मात्रै भएको थिएन, सार्वजनिक, निजी र सरकारी एवं विभिन्न संघसंस्थाका जमिन पनि जबरजस्ती हत्याइएको थियो । कब्जा गरिएको थियो । संस्कृत शिक्षाको चर्काे विरोध गथ्र्याे, तत्कालीन विद्रोही माओवादी । उसले संस्कृत शिक्षा विद्यालयहरूबाट हटाउनमात्रै भूमिका खेलेन, संस्कृतको विश्वविद्यालयको जमिनमाथि नै कब्जा जमायो । जसरी संक्रमणकालीन न्यायको टुंगो लगाउन राज्य लागिरहेको छ, त्यसरी नै सम्पत्तिहरूमाथि संक्रमणकालमा भएको कब्जा र वास्तविक हकदारलाई दिलाउने मामलामा चासोसमेत दिइएको छैन । नेपाल संस्कृत विश्वविद्यालयको दाङ देउखुरीको १३ सय ३६ बिघा जग्गामा माओवादीको रजाइँ छ । उसले आफ्ना कार्यकर्तालाई विश्वविद्यालयको जमिन भोगचलन गर्न दिएको छ । स्वामित्व विश्वविद्यालयकै भएकाले वार्षिक २ लाख रुपैयाँ तिरोभरो तिर्ने जग्गाधनी विश्वविद्यालयले नै छ । तर, भोगचलन गर्न पाएको छैन । बाँकेको कपास खेतीको सयौं बिघामा माओवादीले कब्जा जमाएको थियो, त्यो अझै फर्किएको छैन । पोखरा विश्वविद्यालयको जमिनमा पनि उसले त्यसैगरी भूमिहीनका नाममा कब्जा जमाएको छ । देशभर कतै वनको जमिन, कतै व्यक्तिको जमिन त कतै संघसंस्थाको र सरकारी जमिनमाथि माओवादीले कब्जा जमायो । विद्रोह राजनीतिक भनिए पनि हिंसाको उन्मादले माओवादीले आफूलाई अराजकता र विध्वंसको पर्याय नै बनाएको थियो । अरू त अरू शिक्षादीक्षाका थलोहरूमा ऊ हतियार नचाउँथ्यो र पढाइलेखाइ बन्द गराएर कलिला नानीहरूलाई पनि बन्दुक बोकाउँथ्यो । सिर्जनशीलताको ठीक उल्टो बाटोमा उन्मक्त भएर हिँड्दै माओवादीले हिजोका दिनमा गरेका महाभूलहरूमध्ये सार्वजनिक संस्थाहरूमा बेथितिको निम्तो र तिनको विध्वंसता थियो । तर, ऊ शान्ति प्रक्रियामा आइसकेपछि टुंग्याउनुपर्ने संक्रमणकालीन न्याय १८ वर्ष पुग्न लाग्दा पनि अलपत्र छ । उसले गरेको कब्जाका सम्पत्तिहरू कब्जामै छन् । देशभर जहाँजहाँ हिजो माओवादीले गैरन्यायिक कब्जा जमायो, तिनको एकएक छानबिन गरी सम्पत्ति फिर्ताको"
"न फिर्ता पाए जग्गा, न ११ वर्षमा विस्तार भयो वीरगन्जको मेनरोड","वीरगन्ज : वीरगन्जको मुख्य सडक ११ वर्र्षदेखि विस्तार हुन नसक्दा सहरको ट्राफिक व्यवस्थापन अस्तव्यस्त बनेको छ। २०६९ सालमा नेपाल सरकारको निर्णयअनुसार सडक विभागले वीरगन्जको मुख्य सडक विस्तार गर्ने तयारी थालेको थियो। सडकको मध्य भागबाट दायाँबायाँ दुवैतर्फ २५२५ मिटरभित्र पर्ने भौतिक संरचना खाली गर्न सूचना पनि निकालियो। त्यसपछि सो क्षेत्रमा पर्ने करिब एक हजार दुई सय घरधनीले सरकारको निर्णयविरुद्ध सर्वोच्च अदालतमा मुद्दा हाले। सर्वोच्चमा उक्त मुद्दाको पेसी २३ पटक सरिसकेको छ। अर्को पेसी सोमबारका लागि तोकिएको छ। वीरगन्जको मुख्य सडक अत्यन्तै व्यस्त र साँघुरो छ। दैनिक हजारौं मानिसको भीडभाड हुन्छ। सवारीसाधनको चाप पनि उत्तिकै छ। जसले सहरको सौन्दर्यकरणमा पनि असर पारेको छ। अदालतले मुद्दा टुंगो नलगाइदिँदा ११ वर्षदेखि सडक विस्तार हुन सकेको छैन। त्रिभुवन राजपथअन्तर्गत पर्ने वीरगन्जको गण्डक चोकदेखि पावर हाउस चोक, घण्टाघर, आदर्श नगर, रजत जयन्ती चोक, शंकराचार्यद्वारा हुँदै मितेरीपुलसम्मको मुख्य सडक विस्तारको निर्णय भएको थियोे। तर, सरकार आफंैले गरेको निर्णय कार्यान्वयनमा देखाएको उदासीनता र सर्वोच्च अदालतमा परेको मुद्दाका कारण वीरगन्ज महानगरपालिकाको मुख्य सडक अझैसम्म विस्तार हुन सकेको छैन। मुख्य सडक विस्तार हुन नसक्दा मधेस प्रदेशको एक मात्रै महानगरपालिका वीरगन्जको मुख्य बजार क्षेत्रमा ट्राफिक व्यवस्थापन अस्तव्यस्त बन्ने गरेको हो। घण्टाघरदेखि छपकैयाको नारायणी अस्पतालसम्मको मुख्य सडकमा बिहान र साँझ असाध्यै ट्राफिक जाम हुने गरेको छ। बिहान कार्यालय समय सुरु हुने बेला र साँझ कार्यालय समय सकिएपछि घण्टाघरदेखि माइस्थान, आदर्शनगर र अलखियामठसम्मको सडकमा सवारी साधनको चाप बढेर सधैं जाम हुने गरेको वीरगन्ज६ माइस्थानका नितेश साह बताउँछन्। बिहान कार्यालय समय सुरु हुने बेला धेरै जाम हुन्छ। माइस्थानदेखि घण्टाघरसम्मको करिब पाँच सय मिटरको दूरी मोटरसाइकमा पार गर्न पनि एक घण्टा लाग्छ, उनले भने। दिनप्रतिदिन सवारीसाधनको संख्या बढ्दै गए पनि मुख्य सडक भने २०औं वर्षदेखि उही अवस्थामा रहेकाले ट्राफिक जामको समस्या बढेको हो। वीरगन्जवासीका लागि यो नियति नै भइसकेको वीरगन्ज१० अशोक बाटिकाका स्थानीय सरोज गुप्ता बताउँछन्। जबसम्म मेनरोड फराकिलो बनाइँदैन, तबसम्म ट्राफिक जामको समस्याबाट उन्मुक्ति महानगरबासीले पाउँदैनन्, उनले भने। वीरगन्जमा सवारी साधनको चाप बढ्दै गएको र मुख्य सडक साँघुरो भएकाले सहरको ट्राफिक व्यवस्थापनमा समस्या परिरहेको जिल्ला ट्राफिक प्रहरी कार्यालय पर्साका प्रमुख प्रहरी निरीक्षक भास्कर खतिवडाले बताए। घण्टाघरदेखि बिर्तासम्मको मुख्य सडकको ट्राफिक व्यवस्थापन गर्न निकै समस्या छ, उनले भने। यस क्षेत्रमा मुख्य बजारसँगै बैंक, अस्पताल, र विभिन्न सरकारी कार्यालय छन्। सेवाग्राहीको चहलपहल अन्य स्थानभन्दा यहाँ बढी नै हुन्छ। त्यही कारण यो क्षेत्रमा बढी जाम हुन्छ। सडक साँघुरो भए पनि सेवाग्राहीले सवारी साधन सडककै एक लेनमा पार्किङ गर्ने गरेका छन्। एक त सडक नै साँघुरो छ। त्यसमा पनि सडककै एक लेनमा सवारी पार्किङ गर्दा जामको समस्या सधैं भइरहेको छ, ट्राफिक प्रमुख प्रहरी खतिवडाले भने। मुख्य सडक विस्तार नहुँदा घण्टाघर चोकमा करिब ६ महिनादेखि जडान गरिएको ट्राफिक लाइटको नियम पालना गराउन पनि समस्या भइरहेको खतिवडा गुनासो गर्छन्। वीरगन्जको घण्टाघर चोकमा मात्र ट्राफिक लाइट जडान गरिएको छ। सडक नै साँघुरो भएकाले ट्राफिक लाइटको नियम पालना गराउन ट्राफिक प्रहरीलाई हम्मेहम्मे भइरहेको छ, खतिवडा भन्छन्, वीरगन्ज सहरको ट्राफिक व्यवस्थित र प्रभावकारी बनाउन मुख्य सडकको विस्तार अपरिहार्य छ। सडक अस्तव्यस्त हुँदा वीरगन्ज सहरलाई नै फोहोरी बनाएको वीरगन्ज९ का स्थानीय दीपनारायण सोनीले बताए। मुख्य सडक नै साँघुरो हँुदा फुटपाथ पनि फराकिलो बन्न सकेको छैन। सडकमा सवारी साधनसँगै मानिस पनि हिंड्छन्। यी सबै कारणले सहरको सौन्दर्यकरण पनि बिग्रिएको छ। मुख्य सडक विस्तार भइदिए वीरगन्ज सहर नै सुन्दर र आकर्षक देखिन्छ, उनले भने। ११ वर्षदेखि विस्तार हुन सकेन सडक २०६९ सालमा तत्कालीन सरकारले गरेको विस्तारको निर्णयविरुद्ध सडक क्षेत्रका करिब एक हजार दुई सय घरधनीले हालेको रिटको अदालतले टुंगो नलगाउँदा ११ वर्षदेखि सडक विस्तार हुन नसकेको छैन। पछिल्लोपटक सर्वोच्चमा यसको पेसी गत असोज २२ गतेका लागि तोकिएको थियो। तर, उक्त दिन सर्वोच्वले मुद्दाको सुनुवाइ हेर्न नभ्याइनेमा राख्दै अर्को पेसी फागुन २१ गतेका लागि तोकेको हो। सडक क्षेत्रमा पर्ने घरधनीहरूले फागुन २१ गतेका लागि तोकिएको पेशी पनि फेरि सार्ने चलखेल सुरु गरिसकेको आशंका वीरगन्जवासीमा छ। यसअघिको जस्तै घरधनीहरूको चलखेलका कारण २१ फागुनको पेसी पनि अर्को मितिका लागि सर्ने र सडक विस्तारको विषय अदालतबाट फेरि पनि टुंगो नलाग्ने सम्भावना बढिरहेको वीरगन्ज७ का रामसेवक रौनियार बताउँछन्। वीरगन्जको विकासमा अदालत नै पटकपटक बाधक बन्दै गएको जस्तो देखिन्छ। यसले अदालतमाथि नै प्रश्न उठाउने बेला अब भइसकेको छ, उनी भन्छन्। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ। राजेशमान सिंह, मेयर, वीरगन्ज उपमहानगरपालिका सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै वीरगन्जको मुख्य सडक विस्तार गर्ने तयारी गरेको थियो। २०७६ भदौमा निकालेको १५ दिने सूचनाको म्याद सकिएपछि फेरि म्याद थपेर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो। तर, सडकको दायाँबायाँका घरधनीहरूले आफूसँग जमिनको लालपुर्जा भएको, स्थानीय तहबाट घरको नक्सा पास गरेको, राज्यलाई विभिन्न कर तिरिरहेको घरजग्गा सित्तैमा लिन नपाउने जनाउँदै आएका छन्। उनीहरूले जग्गा तथा संरचना नियमानुसार अधिग्रहण गरी वर्तमान मूल्यअनुसार मुआब्जा वितरण गरेर मात्रै सडक विस्तार गर्नुपर्ने बताउँदै आएका छन्। १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अरविन्दकुमार गुप्ता, सदस्य, वीरगन्ज बचाउ संघर्ष समिति स्थानीय लक्ष्मण साह रौनियारलगायले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगन्ज पथलैया, जिल्ला प्रशासन कार्यालय पर्सालगायतलाई विपक्षी बनाएर २०७६ कात्तिक ७ मा रिट दर्ता गराएका थिए। त्यसअघि २०७५ मंसिर ११ मा विक्रम गुरुङले प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। यसैगरी उत्प्रेषण आदेशको माग गर्दै २०७६ पुस २१ मा राजकुमारीदेवी तुल्स्यानले प्रधानमन्त्री तथा मन्त्रिपरिषद्को कार्यालयमा तथा २०७६ कात्तिक १७ गते वीरेन्द्रकुमार संघाई र माघ २७ गते भरतप्रसाद रौनियारले जिल्ला प्रहरी कार्यालयसमेतलाई विपक्षी बनाएर मुद्दा दायर गरेका थिए। मुआब्जा नपाए विस्तार हुन दिन्नौं : घरधनी सडक विस्तारविरुद्ध अदालतमा मुद्दा हालेका मुख्य सडक क्षेत्रका घरधनीहरूले भने नेपाल सरकारको चलनचल्तीको मूल्यअनुसार जग्गा र घरको मुआब्जा पाउनुपर्ने दाबी गर्दै आएका छन्। वीरगन्ज बचाउँ संघर्ष समिति नै बनाएर संगठित भएका उनीहरूले मुआब्जा नपाउने हो भने सडक विस्तार हुनै नदिने अडान राख्दै आएका छन्। समितिका सदस्य अरविन्दकुमार गुप्ताले आफूहरू विकास विरोधी नभएको बताउँदै चलनचल्तीको मूल्यमा मुआब्जा पाउनुपर्ने बताए। हामी वीरगन्जको विकास विरोधी होइनौं। कानुनी राज्य भएको देशका नागरिक हौं। नेपालको कानुनले जे भन्छ त्यो हामी मान्छौं। तर, चलनचल्तीको मूल्यअनुसार जग्गा र घरको मुआब्जा पाउनुपर्छ। उनका अनुसार जग्गा प्राप्ति ऐनमै जुन जग्गाको लालपुर्जा छ, त्यो जग्गामा सम्बन्धित जग्गाधनीको हक हुन्छ भनेर उल्लेख छ। मुख्य सडकको दायाँबायाँ दुवैतर्फ गरी २५२५ मिटर विस्तार गरेको खण्डमा यस क्षेत्रका एक हजार दुई सय पक्की घर भत्काउनु पर्ने उनले दाबी गरे। मुआब्जा नदिइ घरहरू भत्काइने हो भने त्यसबाट ५० हजार मानिस घरबारविहीन भएर सडकको बास हुन्छ, गुप्ताले भने, त्यतिमात्रै होइन, अहिले ती घरहरूमा पसल थापेर व्यापार व्यवसाय गर्ने र ती पसलमा काम गर्ने हजारौं मानिसको पनि बिल्लीबाठ हुन्छ। वीरगन्जको मुरली चोकस्थित मुख्य सडक छेउमै घर भएका गुप्ताले अहिले वीरगन्जमा सडक फराकिलो बनाउनुपर्ने आवश्यकता नै नरहेको तर्क गरे। उनले भने, वीरगन्जमा बाइपास, दोस्रो बाइपास र ४० फिटे अर्काे सडक गरी ३३ वटा थप फराकिला नयाँ सडक निर्माण भइसकेका छन्। त्यसैले मेनरोडलाई विस्तार गर्नु अब जरुरी नै छैन। वीरगन्ज भन्सार नाकाबाट भित्रिने सानाठूला मालवाहक गाडीहरू पनि अब अलौंको एकीकृत भन्सार जाँच चौकी (आईसीपी)नाका हुँदै आइरहेकाले वीरगन्जको मेनरोडमा अहिले पहिलेको जस्तो सवारी चाप नहुने उनले बताए। गुप्ताले भने, १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अदालतले चाँडै निकास दिनुपर्छ : सडक विभाग सडक डिभिजन कार्यालय हेटौंडाका डिभिजन प्रमुख राजेश यादवका अनुसार अदालतले मुद्दामा सुनुवाइ नै नगर्दा समस्या भइरहेको छ। कानुनी प्रक्रिया र सर्वोच्च अदालतको आदेशअनुसार नै अघि बढ्ने बताउँदै उनले आफूहरूले सबै कागजात तयार गरेर सरकारी वकिललाई जिम्मा लगाइसकेको बताए। पेसी चढाउने तर सुनुवाइ नै नगर्ने प्रवृत्तिले गर्दा समस्या भएको हुँदा यो विषयलाई अदालतले निकास दिनुपर्ने यादवको भनाइ छ। उनले राजमार्गअन्तर्गत पर्ने उक्त सडकको जग्गा मिचेर संरचना बनाइएकाले घरधनीहरूले मुआब्जाको लागि गरेको दाबी जायज नभएको बताए। उनले भने, २०२१ सालमा प्रकाशित राजपत्रमै राजमार्गको चौडाइ सडकको मध्यभागदेखि २५२५ गज रहने उल्लेख थियो। त्यसपछि २०३१ सालमा आएको सडक ऐेनमा त्यसलाई संशोधन गरेर राजमार्गको चौडाइ सडकको मध्य भागदेखि २५२५ मिटर रहने उल्लेख छ। त्यसकारण सडक ऐनका अनुसार अहिले वीरगन्जको मेनरोडका घरधनीहरूले गरेको मुआब्जाको दाबी कानुनी रूपमै जायज नभएको यादवको भनाइ छ। अदालतको आदेश कुरेर बसेका छौं : मेयर सिंह वीरगन्जको विकासका लागि मुख्य सडक फराकिलो हुनुपर्ने आवश्यता औंल्याउँदै वीरगन्ज महानगरपालिकाका प्रमुख राजेशमान सिंहले अदालतको आदेश कुरेर बसेको बताए। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ, उनले भने, २०७६ सालमा परेको मुद्दा २०८० साल सकिन लाग्दासम्म पनि टुंगो नलाग्नु दु:खद छ। यसअघि वीरगन्ज महानगरपालिकाका पूर्वमेयर विजयकुमार सरावगीले आफ्नो कार्यकालमा वीरगन्ज बजारको पुरानो संरचनालाई भत्काउँदा यसको ऐतिहासिक र सांस्कृतिक पहिचानसमेत मेटिने भन्दै मुख्य सडकबाट १५१५ मिटरमात्र दायाँबायाँका संरचना हटाउन नगर परिषद्बाट निर्णय गराएका थिए। सरावगीको नेतृत्वमा रहेको महानगरपालिकाको नगरसभाले गरेको निर्णयलाई हालका मेयर सिंहले भने अस्वीकार गर्दै तोकिएकै मापदण्डअनुसार २५२५ मिटर फराकिलो हुनुपर्ने अडान राख्दै आएका छन्। उनले भने, खासमा सडक डिभिजन कार्यालय हेटौंडालगायतलाई प्रतिवादी बनाएर विभिन्न व्यक्तिहरूले दिएको मुद्दाले सडकको विस्तारको काम सुरु नहुँदै रोकिएको हो। सहरको मध्य भागमा पर्ने मुख्य सडकको स्वरूप र चौडाइले हाम्रो सहरी विकासको दीर्घकालीन योजनालाई पनि असर पार्छ। अदालतबाट आउने फैसला जे जस्तो भए पनि मुद्दाको निरूपण चाँडै होस् भन्ने हाम्रो चाहना हो तर अदालतले पटकपटक पेसी सार्दै आएको छ। सडक ऐनअनुसार यही राजमार्गभित्र पर्ने सिमरा, जितपुर, परवानीपुर लगायतका बजारमा २५२५ मिटर तोडेर सडक विस्तारको काम भइसकेको भन्दै उनले वीरगन्जमा भने अदालतले वर्षाैंदेखि पेसी अड्काएर सडक विस्तारको काम रोकिनु दुर्भाग्यपूर्ण भएको बताए। उनले राजमार्गको सडकको चौडाइ ५० मिटर कायम रहने प्रावधान सडक ऐेनमै उल्लेख रहँदाका बाबजुद पनि वीरगन्जमा त्यो ऐेन मिचेर घरहरू बनाइएको बताए। उनले भने, जब सडक ऐनमै राजमार्गको चौडाइ सडकको बीच भागदेखि दायाँबायाँ २५२५ मिटर हुने उल्लेख छ भने राजमार्गको जग्गा अतिक्रमण गरेर लिइएको लालपुर्जा र बनाइएका संरचना बैध कसरी हुन्छ ? अनि अबैध जग्गा र संरचनाको मुआब्जा माग्नु कत्तिको जायज हो त ? राजमार्ग क्षेत्रभित्र पर्ने जग्गा अतिक्रमण गरेर बनाइएका पक्की भवन र घरहरूमध्ये अधिकांश घरधनीहरूले वर्षांैदेखि महानगरपालिकामा सम्पत्ति कर पनि नतिरेको मेयर सिंहको आरोप छ। उनले भने, जब सडक विभागले मेनरोड विस्तारका लागि सुचना निकाल्ने प्रक्रिया सुरु गयो त्यही बेलादेखि अधिकांश घरधनीले सम्पत्ति कर नै तिर्न छाडेका छन्। जीर्ण भइसकेका भवन र घरहरूको मर्मत सम्भार पनि गरिरहेका छैनन्। यसले के देखाउँछ भने सडक क्षेत्र अतिक्रमण गरेर बनाइएका भवन र घरहरू तोड्नु नै पर्छ भन्ने कुरा उनीहरूलाई थाह भइसकेको छ। मेनरोडको दाँयाबायाँ दुवैतिर २५२५ मिटर तोडेर सडक विस्तार गर्दा त्यसबाट वास्तविक रूपमा मुस्किलले ५०६० घरधनी मात्रै समस्यामा पर्ने उनको भनाइ छ। बाँकी अधिकांशको अहिले घर रहेको भन्दा पछाडि र अन्य स्थानमा पनि घरजग्गा रहेकोले उनीहरू घरबारविहीन नहुने मेयर सिंहको तर्क छ। वास्तविक रूपमै घरबारविहिन हुने पिडितहरूको हकमा भने संघीय सरकारसँगै स्थानीय सरकारले पनि सोच्ने उनले बताए। कानुनले के भन्छ ? वीरगन्जका वरिष्ठ अधिवक्ता वीरेन्द्र प्रसादका अनुसार २०३१ सालमा आएको सडक ऐेनमा राजमार्गको चौडाइ सडकको मध्य भागबाट दायाँबायाँ दुवैतर्फ २५२५ मिटर र सहायक राजमार्गको चौडाइ १५१५ मिटर रहने उल्लेख छ। उक्त ऐनअनुसार त्रिभुवन राजमार्गमा पर्ने वीरगन्जको मेनरोडको दायाँबायाँ २५२५ मिटर क्षेत्रमा बनाइएका घर, भवनलगायतका संरचनाको जग्गा सडकको जग्गा कायम हुने यादवको भनाइ छ। यदि सडकको क्षेत्रभित्र पर्ने जग्गाको लालपुर्जा बनाए पनि सरकारले बिनामुआब्जा त्यो जग्गा अधिग्रहण गर्न सक्ने व्यवस्था उक्त ऐनमा रहेको उनले जानकारी दिए। यादवले भने, त्यसकारण अहिले मेनरोडको दायाँबायाँ दुवैतर्फ २५२५ मिटर क्षेत्रभित्र परेका जग्गाको लालपूर्जा छ भने पनि त्यो पूर्जा सडक ऐनअनुसार स्वत: बदर हुने कानुनी व्यवस्था छ। त्यसकारण मुआब्जाको दाबी कानुनी रूपमा जायज नदेखिएको उनले बताए। त्रिभुवन राजपथअन्तर्गत बाराको पथलैयादेखि वीरगन्जको गण्डकसम्म त्रिभुवन राजपथको अधिकार क्षेत्रभित्र सडकको केन्द्र विन्दुबाट दायाँबायाँ २५२५ मिटर विस्तारको काम भइसकेको छ।"
वैद्यनाथ धाममा कोटीहोमको धूमधाम,"अछाम : कलकल बग्ने बूढीगंगा, सरर चल्ने बतास। चारैतिर अग्ला डाँडा, छेउमा सुन्दर साँफे बजार। प्रकृतिको सुन्दरता र भव्यतासँगै वैद्यनाथ धाममा चलिरहेछ, कोटीहोमको धूमधाम। १२ वटा ज्योतिर्लिंगमध्ये वैद्यनाथ धाममा छ, एउटा ज्योतिर्लिंग। हिन्दू वैदिक सनातन धर्म अनुसारका चार धाममध्ये वैद्यनाथ पनि एक हो। सुनसरीको बराह क्षेत्र, काठमाडौंको पाशुपत क्षेत्र, मुस्ताङको मुक्तिनाथ क्षेत्रपछि अछामको वैद्यनाथ चारधाममा पर्छ। मन्दिरको प्राङ्गणका बीच भागमा मञ्च निर्माण गरिएको छ। भित्र चार ढोका भएको वैद्यनाथ धाम मन्दिर, वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवल छन्। ६ देवल रहेकोमा दुई देवल बाढीले बगाएपछि अहिले चार मात्र छन्। मन्दिर परिसरमै यज्ञशाला छ, प्रतीक्षालय, बैठक कक्ष पनि मन्दिर परिसरमै बनाइएका छन्। वैद्यनाथ क्षेत्रको अर्को धार्मिक मान्यता छ। रावणले यही क्षेत्रमा तपस्या गरी वरदान प्राप्त गरेको विश्वास गरिन्छ। भगवान् शिवजीको दर्शनका लागि रावणले कैलाश पर्वतमा तपस्या गरेका थिए। तर, त्यहाँ उनले शिवजीबाट बर प्राप्त गर्न सकेनन्। त्यसपछि भारतको झारखण्डमा तपस्या गरेको पाइन्छ। रावणले त्यहाँ पनि वर प्राप्त गर्ने अवस्था देखेनन। अनि, रावणले अछामको वैद्यनाथ क्षेत्रमा हवन गर्न सुरु गरेको विभिन्न हिन्दू धर्म ग्रन्थहरूमा उल्लेख छ। धार्मिक ग्रन्थहरूका अनुसार रावण धेरै जिद्दी स्वभावका थिए, उनले जे कुरा चाहन्थे त्यो प्राप्त गर्नका लागि जस्तोसुकै बलिदानी दिन पनि तयार हुन्थे। वैद्यनाथ धाम मन्दिरका पुजारी देवराज उपाध्यायले १० टाउका भएका रावणले आफ्नो लक्ष्य प्राप्त गर्न आफ्ना टाउको काट्दै हवन गर्दै गए। नौ टाउका काटेर होमकुण्डमा हालिसक्दासमेत शिवको दर्शन नपाएपछि पूरै शरीर हवन गर्ने सोचेर दसौं टाउको काट्न थाले। त्यही बेला शिवजीले वैद्यका रूपमा दर्शन दिएका थिए। वैद्य भएर भगवान् शिवले रावणका सबै टाउकाहरू फेरि जोडेका कारण यस क्षेत्रको नाम वैद्यनाथ धाम राखिएको हो। यसरी भगवान् शिवको दर्शन पाएपछि रावणले शिवजीसँग वाचा गराई शिवलिंग लंका लैजान पाउँ भनी माग गरेका थिए। वाचाअनुसार शिवले आफ्नो लिंग दिए। सो कुरा पार्वतीले थाहा पाएपछि उनले अदृश्य शक्तिको प्रयोग गरिन्। रावणले शिवलिंगलाई उठाउनै नसक्ने गरी निकै गह्रौं बनाइन्। रावणले लैजान नसकेपछि त्यो शिवलिंग यसै वैद्यनाथ क्षेत्रमा रहेको पुराणमा उल्लेख भएको पुजारी उपाध्यायले बताए। उनले भने, हुन त भारतले झारखण्डमा रहेको वैद्यनाथ धामलाई असली वैद्यनाथ धाम भनेर प्रचार गर्दैछ, तर पुराणहरूमा गरिएको व्याख्याअनुसार सबै कुरा अछामकै वैद्यनाथ धामसँग मात्रै मेल खान्छन्। वैद्यनाथ धाम क्षेत्रमा (वृद्धगंगा बूढीगगा), पद्मा नदी (पाइली गाड), गोदावरी नदी (प्रभाली नदी) र सरस्वती नदी (प्रभाली गाड) यस क्षेत्रमा मात्रै छन्, जुन पुराणमा व्याख्या गरिएका छन्।, यस्तै, खेचरादी पर्वत (खप्तड) को फेदमा रहेको भन्ने उल्लेख भएको तर भारतमा खेचरादी पर्वत नभएको उपाध्यायको दाबी छ। मन्दिरमा महाशिवरात्रिका दिन धुमधामसँग मेला लाग्ने गर्छ। उक्त मेलामा नेपालका साथसाथै भारतको उत्तराखण्ड, उत्तर प्रदेश, विहारलगायत क्षेत्रबाट भक्तजन आउने गरेको छन्। उक्त मेलामा सशस्त्र प्रहरी बलले सलामी दिने प्रचलन रहेको छ। यहाँको लोप हुन थालेको पुराना कला संस्कृति जगेर्ना गर्ने उद्देश्यले माघे सङ्क्रान्तिका दिन धाममा भव्य मेला लाग्ने गरेको छ। त्यो दिन यहाँ होरी, पुतला, न्याउले भुवो नाच प्रदर्शन गरिन्छ। राष्ट्र शान्तिका लागि बटुकहरूले प्रत्येक बिहान दुई घण्टा रुद्राभिषेक गर्ने गरेको गरिन्छ। वैद्यनाथ सिद्धस्थलका रूपमा रहेको प्राध्यापक वेदान्त कोटीहोम महायज्ञका प्रमुख आचार्य भवानीप्रसाद खतिवडाले बताए। भारत वर्ष भरीमा जम्मा १२ वटा ज्योतिर्लिंग रहेको र त्यसमध्ये एउटा ज्योतिर्लिंग साँफेको वैद्यनाथमा रहेको बताए। उनले भने, भारत वर्ष भन्नाले केबल इन्डिया मात्र होइन, नेपाल पनि भारत वर्षको युगबाट सुरु भएको हो, त्यसैले १२ वटामध्ये एक महत्वूपर्ण ज्योतिर्लिंग साँफेबगर नगरपालिका१ वैद्यनाथमा पर्छ। यसलाई जगत गुरु शंकाचर्याले लेख्नु भएको ज्योतिर्लिंग स्तुतिमा उल्लेख गरिएको छ। वैद्यनाथ भारतका बिभिन्न ठाउँमा छन् तर वास्तविक ज्योतिर्लिंगङ्ग यही वृद्धगंगामा अवस्थीत छ। यसलाई विभिन्न शास्त्रहरू मानसखण्ड, शिबमहापुराण, स्कन्द पुराणबाट पनि प्रमाणित छ। यसको धार्मिक र यसको महिमाको विषयमा जति प्रचारप्रसार हुनुपर्ने हो त्यत्ति नभएको प्राध्यापक खतिवडाले बताए। नेपालको चारधाम मध्येको एक धाम अछामको वैद्यनाथ धाम भएको शास्त्रहरूमा लेखिए जसरी सरकारबाट पनि यसलाई लिखित मान्यता दिनुपर्नेमा उनले जोड दिए। खतिवडाका कोटीहोम भनेको यज्ञ मध्येको सबैभन्दा ठूलो यज्ञ हो। कर्ताको संकल्पअनुसार कुनै पनि मन्त्रद्वारा १ करोड २५ लाख पटक हवन गरिन्छ। त्यसको १० प्रतिशत १ लाख २५ हजार तर्पण, तर्पणको १० प्रतिशत १२ हजार ५ सय मार्जन र मार्जनको १० प्रतिशत १ हजार २५० ब्राह्मणले भोजन गरेर सम्पन्न गरिने हवनात्मक यज्ञलाई कोटीहोम भन्ने गरिएको खतिवडाले बताए। वैद्यनाथको प्रचारप्रसार र यसको ऐतिहासिक र धार्मिक महत्व दर्शाउन बहृत् रूपमा धार्मिक गोष्ठीको आयोजना हुनपर्ने उनले बताए। उनले भने, मैले यहाँका आयोजकहरूलाई यसको सल्लाह दिएको छु, यससम्बन्धी जानकारहरूलाई बोलाएर बहृत् गोष्ठी गर्नुपर्छ। यसलाई चारधामका रूपमा स्थापित गराउनुपर्छ। वेद विद्याश्रम वैद्यनाथ धाममा वेद विद्याश्रमको स्थापना गरिएको छ। वैदिक सनातन जोगाउनका लागि विसं २०५५ मा मन्दिर परिसरभित्रै वेद विद्याश्रमको स्थापना गरिएको हो। यहाँ कक्षा ६, ७ र ८ को पढाइ हुने गर्छ। विद्याश्रममा बाजुरा, बझाङ र अछामका विद्यार्थी छन्। उक्त विद्याश्रममा हाल २९ विद्यार्थी छन्। विद्याश्रममा एक दरबन्दी र दुई राहत गरी तीन जना सरकारी शिक्षक गरी ५ जना कर्मचारी छन्। एक सय जना विद्यार्थीलाई पढाउने र राख्ने क्षमता भए पनि सो अनुसारको विद्यार्थी संख्या नपाएको प्रधानाध्यापक देवराज उपाध्यायले बताए। वेद विद्याआश्रममा महेन्द्र कुँवर फाउन्डेसनले आर्थिक सहयोग गर्दै आएको उनले बताए। २०७९ सालदेखि विद्याश्रमलाई खाद्यन्न लत्ताकपडा, आवश्यक सामाग्री उपलब्ध गराउँदै आएको छ। विद्याश्रमलाई १५ देखि २० लाख सहयोग फाउन्डेसनबाट सहयोग भइसकेको उपाध्यायले बताए। उनले भने, सबैभन्दा ठूलो महेन्द्र आर्थिक सहयोग महेन्द्र फाउन्डेसनबाट भइरहेको छ। हामीलाई अपुग भएको सहयोग फाउन्डेसनले गर्दै आएको छ। अन्य व्यक्तिहरूबाट सहयोग भईरहेको छ। गाउँबाट पनि खाद्यान्न संकलन गर्छाैं। विद्याआश्रमको मद्दती खातामा १ करोड १२ लाख रहेको र चल्तीमा १० लाख बचत रहेको उपाध्यायले बताए। मन्दिरको दानभेटीबाट प्राप्त रकम ९ लाख मुद्दती र ३ लाख चल्तीमा रहेको जानकारी दिए। दुई वर्ष पहिले नै गुरुयोजना निर्माण नेपालका चार धाममध्येको एकधाम वैद्यनाथ क्षेत्र विकास संस्थाको गुरुयोजना निर्माण भइसकेको छ। तर, संरचनाहरू भने योजनाअनुसार निर्माण भने हुन सकेको छैन। मुख्य गरी नदिको कटानका कारण जोखिममा छ वैद्यनाथ धाम। बर्सेनि गरिएको तटबन्धन बाढीले बगाउने गरेको छ। गत वर्ष निर्माण गरिएको पक्की तटबन्धन समेत भत्किएको छ। गुणस्तरहीनका कारण तटबन्धन भत्किएको भन्दै स्थानीयहरूले गुनासो गर्दै आएका छन्। सेती लोकमार्गले छोएको धार्मिक तथा पर्यटकीयस्थल वैद्यनाथलाई व्यवस्थित र दिगो विकास गर्दै पर्यटन प्रवद्र्धनमा सघाउ पुयाउने उद्देश्यले बृहत्तर गुरुयोजना निर्माण गरिएको हो। अल्फा इन्जिनेरिङ कन्सल्टेन्सीले गुरुयोजना निर्माण गरेको हो। अल्फा इन्जिनेरिङ कन्सल्टेन्सी प्राइभेट लिमिटेडका डाइरेक्टर दानबहादुर रावलले गुरुयोजना निर्माण गरिएको जानकारी दिए। गुरुयोजनामा वैद्यनाथ धाम क्षेत्रमा बर्सेनि हुँदै आएको कटान रोक्नलाई पहिलो प्राथमिकता दिएको छ। नदीको दायाँबायाँ लुग्रेली गाडमा पक्की तटबन्धलाई गुरुयोजनामा समेटिएको छ। वैद्यनाथ क्षेत्र विकास संस्थाकोे गुरुयोजनामा तीनतले अतिथि भवन, चारतले सन्त आवास भवन, दुईतले पिर भवनको संरचना निर्माण रहेको छ। गुरुयोजनमा कार्यालयको चारतले भवन निर्माण गर्ने उल्लेख गरिएको छ। उक्त चारतले भवनमा वैद्यनाथ क्षेत्र विकास समितिको कार्यालय, वैद्यनाथ धार्मिक पर्यटन विकास व्यवस्थापन समिति, गुठी कार्यालय र ध्यान कोठा रहने छ। गुरुयोजनामा वैद्यनाथ क्षेत्रमा १ सय ५० जना जना अट्ने सभागृह, अछामी नौमुठे गाईको संरक्षणको २० वटा गाई अट्ने गोठको निर्माण, सार्वजनिक मञ्च, तीनतले होमस्टे भवनको नमुना नक्सा, सडक निर्माणलाई समेटिएको छ। अहिले वैद्यनाथ धामको प्रांगणमा सौर्य बत्ती, प्रांगणको बीच भागमा मञ्च, भित्र चार ढोका भएको वैद्यनाथको मन्दिर, मन्दिर वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवलहरू छन्। यस्तै दुई तले संग्रहालय भवन निर्माणाधीन, पार्कको निर्माण कार्य सुरुवात, अतिथि भवनको निर्माण कार्य सम्पन्न, ज्येष्ठ नागरिकको लागि वृद्धआश्रम निर्माण कार्य सम्पन्न भएको छ। यहाँका महत्वपूर्ण र अति रमणीय धार्मिक, सांस्कृतिक तथा पर्यटकीय स्थलहरूलाई चिनाउनका लागि गुरुयोजना निर्माण गरिएको छ। मन्दिर संरक्षण र व्यवस्थापनका लागि विसं २०४४ सालमा वैद्यनाथ क्षेत्र विकास संस्था र २०७७ मा वैद्यनाथ पर्यटन विकास तथा व्यवस्थापन समितिसमेत स्थापना गरिएको छ। सुदूरपश्चिम प्रदेश उद्योग, पर्यटन, वन तथा वातावरण मन्त्रालयअन्तर्गत वैद्यनाथ पर्यटन विकास तथा व्यवस्थापन समितिलाई ८०८१ मा १७ लाख ६५ हजार बजेट रहेको समितिका कार्यकारी भरत कुँवरले बताए। सार्वजनिक शौचालय, पानीको फोहोरासहित यज्ञकुण्ड र घेरा पर्खालका लागि टेन्डर गरिएको कुँवरले बताए। स्थापना भएको सुरुको वर्षमा २०७७ सालको अन्तिममा ८० लाख बजेट आएको समितिका अध्यक्ष खडक खड्काल बताए। बजेट भौतिक संरचना निमार्ण ,प्रचारप्रसार र प्रशासनिक क्षेत्रमा खर्च गरिएको खड्काले बताए। उनले भने, ७८७९ कर्मचारीको तलब बाहेक अरू बजेट आएन। बजेट जिरो जस्तै भयो। आएको बजेटको पनि संरचनाहरू निर्माणको प्रक्रिया सुरु भएको छ। वैद्यनाथमा १४४ वर्ष कोटीहोम महायज्ञ बान्नीगढी जयगढ गाउँपालिकाका१ गाज्राका डम्बरु खड्का ४० वर्षपछि अछाम पुगिन्। बसाइँसराइ गरी काठमाडौं गएका खड्का कोटीहोम महायज्ञका लागि वैद्यनाथ मन्दिर पुगेकी हुन्। वैद्यनाथको विषयमा धेरै सुनेको भए पनि दर्शन गर्ने अवसर कहिले पनि नजुरेको उनले बताइन्। उनले भनिन्, यहाँ हुँदा कहिले दर्शक गर्ने मौका मिलेन, बसाइँसराइ गरी ४० वर्ष पहिले नै काठमाडौं गइसकेका थियौं, योपटक भने जसरी पनि जानुपर्छ भनेर कोटीहोम लागेको बेला दर्शन गर्न आए। कोटीहोममा दर्शन गर्नका लागि देशभित्रका लगायत भारतका बिभिन्न ठाउँबाट भक्तजनहरूको घुइँचो लाग्ने गरेको छ।"
स्यानटरी प्याड खरिदमा भ्रष्टाचार गरेको आरोपमा नगरपालिकाका तत्कालीन प्रमुखसहित ९ जनाविरुद्ध मुद्दा,"काठमाडौं : धनुषाको सहिद नगरपालिकाका तत्कालीन नगरप्रमुख उदयकुरमा यादव,उपप्रमुख शिलादेवी कापर,प्रमुख प्रकाशसकीय अधिकृत शत्रुध्न यादव,लेखापाल लेकबहादुर नेपालीलगायत ९ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले स्यानिटरी प्याड खरिदमा अनियमितता गरेको आरोपमा तत्कालीन नगर प्रमुख यादवसहित ९ जनाविरुद्ध भ्रष्टाचार मुद्दा दायर गरेको हो। उनीहरूविरुद्ध आर्थिक वर्ष २०७७०७८ मा स्यानिटरी प्याड खरिद गर्दा सार्वजनिक खरिद ऐन नियमावलीको पालना नगरी खरिद गरेको तथा गुणस्तरयुक्त नभएको स्यानिटरी प्याड खरिद गरेको भन्ने उजुरी परेको थियो। सोही उजुरीका आधारमा अनुसन्धान हुँदा नगरपालिकाले शशर्त अनुदानतर्फको स्यानिटरी प्याद खरिदका लागि २०७७ साल ११ महिना १९ गते रेजा ट्रेडिङ प्रालिसँग खरिद सम्झौता भएकोमा उक्त खरिद सम्झौता गर्नुअघि नै २०७७ साल ११ महिना १३ गते भुक्तानी गरेको ,शिलबन्दी दरभाउपत्र आह्वानको सूचनामा स्यानिटरी प्याडको आवश्यक संख्या नखुलेको तर सम्झौता हुन अगावै र कहीकतै संख्या स्पष्ट नहुँदै रेजा ट्रेडिङ प्रालिले स्यानिटरी प्याड आपूर्ति गरेको देखिएको अख्तियारको ठहर छ। उनीहरूले कानुनको प्रावधान विपरीत झुट्टा विवरण एवं राष्ट्रिय सूचना तयार गरी गलत कागजातहरूको आधारमा बदनियतपूर्ण ढंगले खरिद सम्झौता एवं १३ लाख ९३ हजार ६८७ भुक्तानी दिने कार्य गरी भ्रष्टाचार गरेको खुल्न आएकाले मुद्दा दायर गरिएको अख्तियारले जनाएको छ। प्रत्येक व्यक्तिमाथि १३ लाख ९३ हजार ६८७ बिगो र सजाय माग गरिएको छ।"
"देउवाले गरे आफ्ना मन्त्रीसँग छलफल, परराष्ट्रमन्त्री साउदको फिनल्यान्ड भ्रमण स्थगित",काठमाडौं : सत्ता गठबन्धनमा किचलो आइरहेका बेला नेपाली कांग्रेसका सभापति शेरबहादुर देउवाले आफ्ना मन्त्रीहरूसँग छलफल गरेका छन्। आइतबार बुढानीलकण्ठस्थित निवासमा बोलाएर सभापति देउवाले गठबन्धनमा सिर्जना भएको समस्या र टिआरसी विधेयकका बारेमा छलफल गरेका हुन्। सभापति देउवाले मन्त्रिमण्डल पुनर्गठन हुनेबारे आफ्ना मन्त्रीहरूलाई जानकारीसमेत गराएको कांग्रेसका एक नेताले बताए। प्रधानमन्त्री पुष्पकमल दाहालले मन्त्रीहरू फेर्ने विषयमा दबाब दिएपछि सभापति देउवाले सहयोग गरिदिन आफ्ना मन्त्रीहरूलाई आग्रह गरेको ती नेताको भनाइ छ। यसैबीच परराष्ट्रमन्त्री एनपी साउदको फिनल्यान्ड भ्रमण स्थगित भएको छ। सभापति देउवाको निर्देशनमा मन्त्री साउदले भ्रमण स्थगित गरेका हुन्। उनी आजै राति सेकेन्ड यूएन एलडीसी फ्युचर फोरम मा सहभागी हुन फिनल्यान्ड जाने कार्यक्रम थियो। टिआरसी विधेयकमा सहमति जुट्न नसकिरहेको बेला कार्यशैली फितलो भएको भन्दै माओवादी र कांग्रेसबाट सरकारमा गएका केही मन्त्रीहरूलाई हटाउन प्रधानमन्त्री दाहालमाथि ठूलो दबाब छ। प्रधानमन्त्री दाहालसँगको सल्लाहबमोजिम नै सभापति देउवाले आफ्ना मन्त्रीहरू हेरफेर गर्ने संकेत गरेका हुन्। सभापति देउवाले जुनसुकै बेला मन्त्रिमण्डल पुनर्गठन हुने भएकाले त्यसका लागि तयार रहन मन्त्रीहरूलाई आग्रहसमेत गरेको स्रोतको भनाइ छ। कांग्रेसबाट सहभागी कतिपय मन्त्रीहरूको कार्यशैलीबाट देउवा स्वयं असन्तुष्ट छन्।
टीआरसी विधेयक : प्रधानमन्त्री प्रचण्डले गरे शीर्ष नेतासँग छुट्टाछुट्टै छलफल,"काठमाडौं : प्रधानमन्त्री पुष्पकमल दाहालप्रचण्डले राजनीतिक भेटवार्ता तीब्र बनाएका छन्। टीआरसी विधेयकलाई सहमतिमा टुंग्याउनुपर्ने भन्दै प्रधानमन्त्री प्रचण्डले आज बिहान प्रतिपक्षदलका नेता एमाले अध्यक्ष केपी शर्मा ओली, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल, रास्वपा सभापति रवि लामिछानेबीच छुट्टाछुट्टै छलफल गरेको बालुवाटार स्रोतले जनाएको छ। आइतबार बिहान ११ : ३० बजे संसद्को कानून, न्याय तथा मानवअधिकार समितिमा बैठक बोलाइपनि शीर्ष नेताहरुबीच विवादित विषयमा सहमति हुन नसक्दा बैठक निर्धारित समयमा बस्न सकेन। बैठक अगाडि प्रचण्डले शीर्ष नेतासँग विधेयकबारे छलफल गरेका हुन्। एमालेले पीडितकेन्द्रित भएर टीआरसी विधेयकलाई टुंग्याउनुपर्ने माग गरेको छ। कानुन समितिको आजको बैठकमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल एजेण्डामा राखिएको छ। अहिले बैठकमा छलफल जारी रहेको छ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बनाइएको थियो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोकेको थियो। उपसमितिले सरोकारवाला, विज्ञ, राजनीतिक दलसँग छलफलपश्चात मूलसमितिमा प्रतिवेदन पेश भएको छ। प्रधानमन्त्री प्रचण्ड र कांग्रेस सभापति देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। तर एमालेको सहमति नहुँदा कार्यान्वयनमा समस्या भएर आफैँलाई अठ्यारो हुने होकि भन्ने त्रास प्रचण्डलाई रहेको छ। पीडितलाई न्यायको प्रत्याभूति दिने गरी कानुन बन्नुपर्ने एमालेको बटमलाइन प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका अध्यक्ष केपी शर्मा ओलीले पार्टीको सातौं केन्द्रीय कमिटीको बैठकलाई सम्बोधन गर्दै संक्रमणकालीन न्यायको विधेयक पीडित केन्द्रित हुनुपर्ने माग राखेको बताएका थिए। सशस्त्र द्वन्द्वका विद्रोहीका तर्फबाट पीडा दिने समूहबाट एउटा पक्षबाट प्रचण्डजी प्रधानमन्त्री हुनुहुन्छ। अर्कातर्फ राज्यको तर्फबाट, क्रान्तिको नाममा पीडा दिने एकातिर प्रधानमन्त्री, अर्को हिंसा रोक्ने नाममा पीडा दिने शेरबहादुरजी गठबन्धनमा हुनुहुन्छ। ओलीले भनेका छन्, दुवै पीडक पक्ष राज्य सञ्चालकमा छन्। दुवै पीडकको सरकार बनेको छ। पीडितहरु उनीहरुको प्राथमिकताको विषय होइन, आफैं प्राथमिकता हो। तर एमाले उक्त समयमा कुनै पक्षमा नभएको धारणा राखेका थिए। गठबन्धन सरकारमा सशस्त्र द्वन्द्व सत्ता पक्ष र विद्रोही पक्षका पीडकहरुले नै रहेकाले पीडित न्याय पाउन सम्भावना कम रहेको उनको भनाई छ। के का विरुद्ध थियो सशस्त्र द्वन्द्व ? प्रचण्डले अहिलेसम्म बताउन सक्नुभएको छैन। राजासँग उहाँको साँठगाँठ थियो, कार्यगत एकता थियो। कार्यकर्ता हाम्रा मारिएका थिए। उनले भने,अब त न्याय दिनुपर्यो नी। पीडित केन्द्रित न्याय हुनुपर्छ।मानवताविरुद्धका गम्भीर उलंघन गर्नेलाई सजायको दायरामा ल्याउनुपर्छ।ओलीले आफू सरकारमा रहँदा पनि संक्रमणकालीन न्याय टुंग्याउन पहल गर्दा प्रचण्ड र शेरबहादुर देउवानले नै नमानेको दाबी गर्दै आएका छन्। उनले भने, हाम्रा लागि आफ्नो केही छैन। संक्रमणकालीन न्यायसम्बन्धि विधेयकमा पीडित मञ्जुर भए हाम्रो पनि सहमति हुन्छ। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्।। पीडकले सजाय पाउने र पीडितले न्याय पाउने गरी मात्र सहमति हुन सक्ने एमालेको अडान छ। सर्वोच्च अदालतले २०७१ सालमा नै द्वन्द्वकालीन मुद्दामा सुनुवाइ गर्दै पीडितको असहमतिमा र गम्भीर प्रकृतिका अपराधमा क्षमादान हुनै नसक्ने आदेश गरेको छ। तर, सर्वोच्चको नजिरविपरीत हुने गरी तयार पारेर विधेयक दर्ता गरिएको भन्दै द्वन्द्वपीडित र अधिकारकर्मीहरूले आपत्ति व्यक्त गरेका छन्। मानवअधिकार उल्लंघनको परिभाषासम्बन्धी विधेयकमा भएको दुई फरक प्रावधानले पीडकलाई उन्मुक्ति दिने द्वन्द्वपीडितको दाबी छ। प्रस्तावित विधेयकमा मानव अधिकारको उल्लंघन भनेर हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानव अधिकार वा मानवीय कानुनविपरीत गरिएका जुनसुकै अमानवीय कार्यलाई भनिएको छ। मानव अधिकारको गम्भीर उल्लंघनका रूपमा क्रुर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई परिभाषित गरिएको छ।"
कानूनसमितिमा टीआरसी विधेयकबारे छलफल जारी,"काठमाडौं : संसद्को कानून, न्याय तथा मानवअधिकार समितिको बैठक जारी रहेको छ। प्रधानमन्त्री पुष्पकमल दाहालप्रचण्डसहित प्रमुख दलका शीर्षनेताको छलफलपश्चात कानून, न्याय तथा मानवअधिकार समितिको बैठक बसेको हो। कानुन समितिको आजको बैठक बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल गर्न बोलाइएको हो। टीआरसी विधेयकलाई सहमतिमा टुंग्याउनुपर्ने भन्दै प्रधानमन्त्री प्रचण्डले आज बिहान प्रतिपक्षदलका नेता एमाले अध्यक्ष केपी शर्मा ओली, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल र रास्वपा सभापति रवि लामिछानेबीच छुट्टाछुट्टै छलफल गरेको बालुवाटार स्रोतले जनाएको छ। उनीहरुबीच छलफल भएपश्चात आइतबार बिहान ११ : ३० बजे बोलाइएको संसद्को कानून, न्याय तथा मानवअधिकार समिति बैठक केहि समय अगाडिबाट बसेको हो। कानुन समितिको आजको बैठकमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक सम्बन्धमा उपसमितिको प्रतिवेदनमाथि छलफल एजेण्डामा राखिएको छ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बनाइएको थियो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोकेको थियो। उपसमितिले सरोकारवाला, विज्ञ, राजनीतिक दलसँग छलफलपश्चात मूलसमितिमा प्रतिवेदन पेश भएको छ। सांसदहरु विधेयक संशोधन गर्न बनेको विधेयकमाथि उपसमितिको प्रतिवेदनसहित बैठकमा छलफल गरिरहेका छन्। बैठकमा कानुन, न्याय तथा संसदीय मामिला मन्त्री धनराज गुरुङसमेत सहभागी छन्। प्रधानमन्त्री प्रचण्ड र कांग्रेस सभापति देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। तर एमालेको सहमति नहुँदा कार्यान्वयनमा समस्या भएर आफैँलाई अठ्यारो हुने होकि भन्ने त्रास प्रचण्डलाई रहेको छ। सहमति जुटाउन बैठक अगाडि प्रचण्डले शीर्ष नेतासँग भेटवार्ता गरेका हुन्। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ। प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका अध्यक्ष केपी शर्मा ओलीले पार्टीको सातौं केन्द्रीय कमिटीको बैठकलाई सम्बोधन गर्दै संक्रमणकालीन न्यायको विधेयक पीडित केन्द्रित हुनुपर्ने माग राखेको बताएका थिए। सशस्त्र द्वन्द्वका विद्रोहीका तर्फबाट पीडा दिने समूहबाट एउटा पक्षबाट प्रचण्डजी प्रधानमन्त्री हुनुहुन्छ। अर्कातर्फ राज्यको तर्फबाट, क्रान्तिको नाममा पीडा दिने एकातिर प्रधानमन्त्री, अर्को हिंसा रोक्ने नाममा पीडा दिने शेरबहादुरजी गठबन्धनमा हुनुहुन्छ। ओलीले भने, दुवै पीडक पक्ष राज्य सञ्चालकमा छन्। दुवै पीडकको सरकार बनेको छ। पीडितहरु उनीहरुको प्राथमिकताको विषय होइन, आफैं प्राथमिकता हो। तर एमाले उक्त समयमा कुनै पक्षमा नभएको धारणा राखेका थिए। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्। सर्वोच्च अदालतले २०७१ सालमा नै द्वन्द्वकालीन मुद्दामा सुनुवाइ गर्दै पीडितको असहमतिमा र गम्भीर प्रकृतिका अपराधमा क्षमादान हुनै नसक्ने आदेश गरेको छ। तर, सर्वोच्चको नजिरविपरीत हुने गरी तयार पारेर विधेयक दर्ता गरिएको भन्दै द्वन्द्वपीडित र अधिकारकर्मीहरूले आपत्ति व्यक्त गरेका छन्। मानवअधिकार उल्लंघनको परिभाषासम्बन्धी विधेयकमा भएको दुई फरक प्रावधानले पीडकलाई उन्मुक्ति दिने द्वन्द्वपीडितको दाबी छ। प्रस्तावित विधेयकमा मानव अधिकारको उल्लंघन भनेर हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानव अधिकार वा मानवीय कानुनविपरीत गरिएका जुनसुकै अमानवीय कार्यलाई भनिएको छ। मानव अधिकारको गम्भीर उल्लंघनका रूपमा क्रुर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई परिभाषित गरिएको छ।"
"बैंकहरू जोखिममा छैनन्, सुरक्षित छन् : गभर्नर अधिकारी","काठमाडौं : नेपाल राष्ट्र बैंकका गभर्नर महाप्रसाद अधिकारीले नेपालका बैंकहरू सुरक्षित रहेको बताएका छन्। संसदीय समिति बैठकमा बोल्दै गभर्नर अधिकारीले बाहिर हल्ला आएजस्तो बैंकहरू जोखिममा नरहेको बताएका हुन्। उनले बैंकहरूको सवलतालाई हेरेर नै विदेशी बैंक तथा वित्तीय डेमलपमेन्ट फाइनान्सहरूले ऋण दिइरहेको दावी गरे। उनले भने,'बैंकहरूको सवलतालाई हेरर नै विदेशी बैंक तथा वित्तीय डेमलपमेन्ट फाइनान्सहरूले राम्रोखालको ऋण दिइरहेका छन्। हाम्रा संस्थाहरूमा समस्या हुन्थ्यो भने त उनीहरूले ऋण दिँदैनथे। यसैले हाम्रा संस्थाहरू सबल छन्।' गभर्नर अधिकारीले बैंकिङ क्षेत्रमा देखिएको अराजक गतिविधिलाई रोक्न सकिएन भने कर्जाको माग र कर्जा प्रवाहमा समस्या हुने उल्लेख गरे। उनले यो विषयमा नेपाल सरकारका सचिव र मन्त्रीहरूसँग निरन्तर फलफल भइरहेको जिकिर गरे। उनले भने,'अराजकतालाई रोक्न सकेनौं भने हामीले सोचेअनुसारको कर्जाको माग हुने र कर्जा प्रवाह हुने अवस्था छैन। यसले बैंकिङ क्षेत्रम मनोबल गिराउने काम भइरहेको छ। बैंकका स्टाफहरूलाई कालोमोसो दल्ने । स्टाफहरूलाई अफिसबाट बाहिर निस्कने वित्तिकै नराम्रो व्यवहार गर्ने। बैंकिङ क्षेत्रलाई धारासायी बनाउन सकियो भने अरु खालका उद्देश्य परिपुर्ति गर्नलाई यस्तो खालको समूहले काम गरिरहेको हुन्छ। यसलाई समयमै रोक्नुपर्छ।"
"टिआरसी टुंग्याउन सकस, प्रधानमन्त्री दाहाल र ओलीबीच छलफल",काठमाडौं : प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीबीच बालुवाटारमा भेट भएको छ। आइतबार बिहान प्रचण्डसँग छलफल गरेका एमाले अध्यक्ष ओली साँझ पनि बालुवाटार पुगेका छन्। प्रधानमन्त्री दाहाल र अध्यक्ष ओलीबीच टिआरसी विधेयकका बारेमा छलफल भएको स्रोतले बताएको छ। छलफलमा एमाले नेता विष्णु पौडेल र माओवादी केन्द्रका नेता वर्षमान पुन समेत सहभागी छन्। आइतबार बसेको कानुन न्याय तथा मानवअधिकार समितिको बैठक विना निष्कर्ष सकिएको थियो। एमालेले टिआरसी विधेयकमा थप दुई प्रावधान राख्नुपर्ने अडान लिएपछि बैठक विना निष्कर्ष टुंगिएको थियो। रास्वपाका सभापति रवि लामिछाने समेत बालुवाटार पुगेका छन्।
भूतपूर्व ब्रिटिस गोर्खा सैनिकको माग पूरा गराउन सरकारलाई संसदीय समितिको निर्देशन,"काठमाडौं : प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिले भूतपूर्व ब्रिटिस गोर्खा सैनिकको मागका विषयमा हुने वार्तालाई यथाशीघ्र निष्कर्षमा पुर्याउन सरकारलाई निर्देशन दिएको छ। सिंहदरबारमा आइतबार बसेको समिति बैठकले भूतपूर्व ब्रिटिस गोर्खा सैनिकहरूले विगत लामो समयदेखि उठाएका न्याय र समानताका मागहरू सम्बोधनका लागि बेलायती र नेपाली पक्ष संलग्न भइ गठन भएका द्विपक्षीय र प्राविधिक समितिमार्फत हुने वार्ताहरूलाई यथाशीघ्र निष्कर्षमा पुर्याउन आवश्यक पहल गर्न परराष्ट्र मन्त्रालयलाई निर्देशन दिएको हो। समितिले यससम्बन्धमा यसअघि दिइएका निर्देशनहरू यथाशीघ्र कार्यान्वयन गरी समितिलाई जानकारी गराउन पनि मन्त्रालयलाई निर्देशन दिएको छ। बैठकमा परराष्ट्र मन्त्री एनपी साउँदले बेलायती र नेपाली पक्ष संलग्न भइ गठन भएका समितिमार्फत ब्रिटिस गोर्खा सैनिकको मागमा गम्भीर छलफल भएको जानकारी दिए। न्यायोचित माग सम्बोधनका लागि नेपालले निरन्तर दबाब दिइरहेको भन्दै उनले समान पेन्सनका विषयमा निष्कर्ष आउन बाँकी रहेको बताए। बैठकमा ब्रिटिस गोर्खा सत्याग्रह संयुक्त संघर्ष समिति युके नेपालका पदाधिकारीहरूले बेलायती त्रिपक्षीय सम्झौता अनुसार भर्ना भएका ब्रिटिस गोर्खालाई विभेद् गरेको, आधारभूत मानवअधिकार हनन गरेको बताएका थिए। उनीहरूले आफूहरूमाथि अन्याय भएको भन्दै सरकारले न्याय दिनुपर्ने जिकिर गरे। बैठकमा समिति सदस्यहरूले लामो समयदेखि भूतपूर्व ब्रिटिस गोर्खा सैनिकहरूले राखेका मागलाई पूरा गर्न सरकारले गम्भीर भएर छलफल गर्नुपर्नेमा जोड दिएका थिए।"
बालुवाटारमा प्रधानमन्त्री प्रचण्डले भेटे एमाले अध्यक्ष ओली,"काठमाडौं : प्रधानमन्त्री पुष्पकमल दाहालप्रचण्डर एमाले अध्यक्ष केपी ओलीबीच भेटवार्ता भएको छ। प्रधानमन्त्री प्रचण्डले आज बिहान बालुवाटारमा प्रमुख प्रतिपक्षी दलका नेता एवम् पूर्वप्रधानमन्त्री ओलीसँग छलफल गरेको बालुवाटार स्रोतले जनाएको छ। पछिल्लो समय सत्ता गठबन्धनका प्रमुख दल नेपाली कांग्रेस र नेकपा माओवादी केन्द्रबीच असमझदारी बढेपछि प्रचण्डओलीबीचको भेटवार्ता बाक्लिएको हो । नेपाली कांग्रेसको महासमिति बैठकमा माओवादी केन्द्रसँगको गठबन्धनलाई लिएर चर्को आलोचना हुनुका साथै माओवादीले भन्ने गरेको जनयुद्धलाई सरकारमै सहभागी कांग्रेस उपसभापति एवम रक्षामन्त्री पूर्णबहादुर खड्काको प्रतिवेदनमा माओवादी हिंसाभन्ने शब्द राखिएपछि प्रचण्डले सार्वजनिक रुपमै असन्तुष्ट व्यक्त गर्दै आएकाछन्। महासमिति बैठकमै माओवादीको आलोचना भएपछि प्रधानमन्त्री प्रचण्ड कांग्रेससँग संशकित बनेका छन् भने एमालेसँगको भेटघाट बाक्लो बनाएका छन्। संक्रमणकालीन न्यायको विषयलाई प्रतिपक्षको पनि साथ लिएर अगाडि बढ्नुपर्ने समयमा सत्तारुढ दलबाटै यस्तो अभिव्यक्त आउनु गम्भीर रहेको प्रचण्डको बुझाई छ। यता फाल्गुन २९ गते हुने राष्ट्रिय सभा अध्यक्षमा माओवादीले उम्मेदवार उठाए सघाउन एमालेले ग्रीन सिंगल दिइसकेको छ। प्रधानमन्त्रीमा प्रचण्डलाई बनाउँदा भएको एमाले नेतृत्वको गठबन्धनले राष्ट्रिय सभा अध्यक्ष माओवादीलाई दिने निर्णय गरेको थियो। यद्यपी माओवादीले एमालेसँगको गठबन्धन भत्काएर राष्ट्रपति निर्वाचनमा कांग्रेससँग सहकार्य भएपछि हाल कांग्रेसका कृष्णप्रसाद सिटौलाले अध्यक्ष पद दाबी गरेका छन्। प्रधानमन्त्री गुमाउने बित्तिकै संवैधानिक परिषद्मा माओवादीको शून्य उपस्थिति हुने भन्दै माओवादी नेताहरुले पार्टी अध्यक्ष प्रचण्डलाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका नेता सिटौलाले अध्यक्षको दाबी गरिरहेको बेला माओवादी स्थायी कमिटी बैठकले उम्मेदवारी दिने घोषणा गरेको थियो। तर, दुई दिन नबित्दै प्रचण्डले भने बैठकमा लिखित निर्णय नभएको अभिव्यक्ति दिएका थिए। संविधान निर्माणमा सिटौलाले खेलेको भूमिकाका आधारमा राष्ट्रिय सभाको अध्यक्ष बनाउन सक्ने आफूले केही समयअघि गठबन्धनमा बताएपनि अहिले घटनाक्रमहरू भिन्न तरिकाले अघि बढेको प्रचण्डको दाबी छ। महासमितिमा जनयुद्धको बारेमा भएको छलफललाई बेमौसमको बाजा भएको प्रचण्डले टिप्पणी गर्दै आएका छन्। दुई शीर्ष नेता बीच टीआरसी, प्रतिनिधि सभामा सांसदले मन्त्रीका उठाएका विषय र पछिल्लो राजनीतिक अवस्थाबारे छलफल भएको स्रोतको भनाई छ। एमालेसहित विपक्षी दलका सांसदले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ, टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र रामग्राममा जोडिएका संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग राख्दै प्रधानमन्त्रीसँग जवाफ मागिरहेका छन्। सभामुखको रुलिङ भएकाले सोमबार प्रधानमन्त्रीको सम्बोधनकै क्रममा आलोचित मन्त्रीको बर्खास्तको बारेमा जानकारी पनि गराउनुपर्ने प्रतिपक्षी दलको माग छ। यता प्रचण्ड प्रधानमन्त्री बनेको एकवर्ष पुगेपछि उनले कार्यक्षमता अभाव भएका मन्त्रीहरूलाई हटाएर मन्त्रिपरिषद् पुनर्गठन गर्ने उद्घोष गरेपनि कांग्रेसले नमानेपछि एमालेलगायत विपक्ष दलसँग छलफल गरेर उनीहरुलाई दबाब दिने रणनीतिमा माओवादी छ। पछिल्लो समय विवादितका विषयमा समेत गठबन्धनभित्र कुरा नमिलेपछि प्रचण्ड गठबन्धन फेर्नुपर्ने अवस्थासमेत आएको पार्टीभित्र बताउन थालेका छन्। यता एमालेले भने दुई शीर्ष नेताबीचको भेटवार्ता सत्ता सहकार्य भन्दापनि शान्ति प्रक्रियाको बाँकी काम पूरा गर्ने विषयमा निरन्तर छलफल भइरहेको दाबी गर्दै आएको छ। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ। आज बिहानै प्रधानमन्त्री प्रचण्ड र पूर्वगृहमन्त्री एवम् रास्वपा सभापति रवि लामिछानेबीच पनि छलफल भएको छ।"
ओलीसँग छलफल भएलगत्तै प्रधानमन्त्री प्रचण्ड र माधव नेपालबीच भेटवार्ता,"काठमाडौं : एकीकृत समाजवादीका अध्यक्ष माधवकुमार नेपालले बालुवाटारमा पुगेर प्रधानमन्त्री पुष्पकमल दाहालप्रचण्डलाई भेटेका छन्। आज बिहान बालुवाटारमा प्रमुख प्रतिपक्षी दलका नेता एवम् पूर्वप्रधानमन्त्री केपी शर्मा ओलीसँग प्रधानमन्त्री प्रचण्डले भेटवार्ता गरेलगत्तै नेपाल छलफल गर्न पुगेका हुन। बालुवाटार स्रोतका अनुसार दुई नेताबीच समसामयिक राजनीतिक विषयमा छलफल भएको हो। उनीहरुबीच मन्त्रीमण्डल पुनर्गठन, राष्ट्रिय सभा अध्यक्षको निर्वाचन र टिआरसी विधेयकको विषयमा पनि छलफल भएको छ। एमालेलगायतका विपक्ष दलले दुई युवकको ज्यान जाने गरी भएको बालकुमारी घटनामा प्रमुख दोषी भौतिक पूर्वाधार तथा यातायात मन्त्री प्रकाश ज्वाला भएको निष्कर्षसहित जाँचबुझ आयोगले सरकारलाई प्रतिवेदन बुझाएपछि कि ज्वालाले राजीनामा दिनुपर्ने कि प्रधानमन्त्रीले बर्खास्ती गर्नुपर्ने भन्दै संसद अवरुद्ध गर्दै आएको छ। मन्त्रीकै गम्भीर कमजोरी र लापरबाहीको कारण दु:खद घटना भएको सरकारी आयोगले नै निष्कर्ष निकालेपछि एक मिनेट पनि मन्त्रीको जिम्मेवारीमा बस्ने छुट नभएको भन्दै राजीनामा वा बर्खास्त गरेर कारबाही गर्न विपक्षले अडान राखेको छ। सांसदहरुले प्रतिनिधि सभामार्फत सरकारसँग जवाफ माग गरेपछि सभामुख देवराज घिमिरेले प्रधानमन्त्री प्रचण्डलाई जवाफ दिन रुलिङ गरेका छन्। सोहि अनुसार प्रधानमन्त्रीले सोमबार सम्बोधनको कार्यतालिका छन्। सम्बोधनकै क्रममा आलोचित मन्त्रीको बर्खास्तको जानकारी पनि गराउनुपर्ने प्रतिपक्षीको माग भएपछि प्रचण्डले गठबन्धन दलभित्र छलफल अगाडि बढाएका हुन्। प्रचण्डले आजै कांग्रेस सभापति शेरबहादुर देउवासँग पनि छलफल गरेका छन्। उनीहरुबीच टीआरसी विधेयक, आलोचित मन्त्रीले राजीनामा दिने कि मन्त्रिपरिषद्को सेटै परिवर्तन गर्ने भन्ने विषयमा पनि छलफल भएको बालुवाटार स्रोतको भनाई छ। सरकार सोचे जसरी स्प्रिडमा जान नसकेकाले गठबन्धनभित्रका दलले बाध्यता बुझिदिन प्रचण्डले नेपालसँग आग्रह गरेका छन्। एमालेसहित विपक्षी दलका सांसदले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ, टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र रामग्राममा जोडिएका संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग राख्दै प्रधानमन्त्रीसँग जवाफ मागिरहेका छन्। यता प्रचण्ड प्रधानमन्त्री बनेको एकवर्ष पुगेपछि उनले कार्यक्षमता अभाव भएका मन्त्रीहरूलाई हटाएर मन्त्रिपरिषद् पुनर्गठन गर्ने उद्घोष गरेपनि कांग्रेसले नमानेपछि एमालेलगायत विपक्ष दलसँग छलफल गरेर उनीहरुलाई दबाब दिने रणनीतिमा माओवादी छ। पछिल्लो समय विवादितका विषयमा समेत गठबन्धनभित्र कुरा नमिलेपछि प्रचण्ड गठबन्धन फेर्नुपर्ने अवस्थासमेत आएको पार्टीभित्र बताउन थालेका छन्। पछिल्लो समय सत्ता गठबन्धनका प्रमुख दल नेपाली कांग्रेस र नेकपा माओवादी केन्द्रबीच असमझदारी बढेपछि प्रचण्डओलीबीचको भेटवार्ता बाक्लिएको छ। यता एमालेले भने दुई शीर्ष नेताबीचको भेटवार्ता सत्ता सहकार्य भन्दापनि शान्ति प्रक्रियाको बाँकी काम पूरा गर्ने विषयमा निरन्तर छलफल भइरहेको दाबी गर्दै आएको छ। टीआरसी विधेयक केहि दिनभित्रै संसदमा पेश गरेर पास गर्ने सरकारको तयारी छ।"
राष्ट्रिय गौरवका आयोजनाको प्रगतिप्रति प्रधानमन्त्री असन्तुष्ट,"काठमाडौं : प्रधानमन्त्री पुष्पकमल दाहाल 'प्रचण्ड'ले विकास आयोजनाका प्रमुखहरूलाई फिल्डमा बसेर काम गर्ने वातावरण बनाउन भौतिक पूर्वाधार तथा याताय मन्त्री प्रकाश ज्वालालाई निर्देशन दिएका छन्। आइतबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा आयोजनाहरूको प्रगतिबारे छलफलका क्रममा प्रधानमन्त्री दाहालले राष्ट्रिय गौरवका आयोजनाको प्रगतिप्रति असन्तुष्टि व्यक्त गरे। प्रधानमन्त्रीले भने,'विकास आयोजनाका काममा हामी सबैले उच्च प्राथमिकता दिनुपर्छ। सरकार,मन्त्रालय र आयोजनाले निर्धारित काम तोकिएको समयमा पूरा नगर्दा आयोजनाको लागत बढ्दै गएको छ। तसर्थ, यो बेथिति अन्त्य गर्न गम्भीरतापूर्वक लाग्नुस्।' छलफलमा मन्त्री ज्वाला,सचिव केशव शर्मा,विभागीय प्रमुखहरू र मन्त्रालयका सहसचिवहरू उपस्थित थिए। छलफलमा प्रधानमन्त्रीले राष्ट्रिय गौरवका आयोजनाहरूको आफूले नियमित अनुगमन गरिरहेको जानकारी दिँदै आयोजनाको लागत बढेमा स्वयं आयोजना प्रमुखहरू नै जिम्मेवार हुनेगरि निर्देशित गर्न र कार्यसम्पादनको व्यवस्था मिलाउन निर्देशनसमेत दिएका थिए। बैठकमा उत्तरदक्षिण (कोशी करिडोर) खाँदबारीकिमाथांका सडक योजना,कालीगण्डकी करिडोर र कर्णाली करिडोरको प्रगति अवस्थाबारे मन्त्रालयको ब्रिफिङ लिएका थिए। कोशी करिडोरको भौतिक प्रगति ३२ प्रतिशत रहेको, वित्तीय प्रगति पनि ३२ प्रतिशत नै रहेको जानकारी दिँदै सचिव शर्माले सडक निर्माणको काममा प्रगति भइरहेको जानकारी गराएका थिए। त्यसैगरी उत्तर दक्षिण (कालीगण्डकी करिडोर) सडक योजनाको ६३ प्रतिशत भौतिक प्रगति र ५५७ प्रतिशत भौतिक प्रगति रहेको जानकारी दिँदै शर्माले स्रोत व्यवस्थापनको सीमितताका कारण सोचेजस्तो प्रगति हासिल नभएको जानकारी गराए। बैठकमा प्रधानमन्त्री दाहालले विगत २५० वर्षमा भएको भौतिक र मानवीय प्रगतिभन्दा गणतन्त्रपछि भएको प्रगति निकै उत्साहप्रद रहे पनि त्यसबारे आम नागरिकमा यथार्थ सम्प्रेषण गर्नुपर्ने उल्लेख गरे।"
कानुनमन्त्रीले प्रधानमन्त्रीसँग छलफल गर्ने समय मागेपछि टिआरसी विधेयक टुंगिएन,"काठमाडौं : संक्रमणकालीन न्यायसम्बन्धी विधेयक (टिआरसी) टुंग्याउन बसेको कानुन न्याय तथा मानवअधिकार समितिको बैठक बिना निष्कर्ष सकिएको छ। कानुनमन्त्री धनराज गुरुङले टिआरसीका विवादित विषयमा प्रधानमन्त्रीसँग छलफल गर्ने समय मागेको प्रमुख प्रतिपक्षी दल नेकपा एमालेका सचेत महेश बर्तौलाले बताए। 'हाम्रो कुरा सुनेपछि कानुनमन्त्रीले प्रधानमन्त्रीसँग छलफल गर्ने कुरा गर्नुभयो। प्रधानमन्त्रीसँग नै छलफल गर्ने कुरा भएपछि बैठक त्यसै सकिएको हो,' अन्नपूर्णसँग उनले भने। विधेयकमा रहेका केही प्रावधानमाथि प्रश्न उठाएपछि कानुनमन्त्री गुरुङले त्यस विषयमा आन्तरिक छलफल गर्नुपर्ने बताएका थिए। एमाले सचेत बर्तौलाले टिआरसी विधेयकमा दुई वटा प्रावधान राख्नुपर्ने प्रस्ताव गरेको बताए। उनले पीडित र पीडिकबीच मेलमिलाप गर्दा स्वतन्त्र सहमति नभएको बेला के गर्ने भन्ने विषय प्रष्ट हुनुपर्ने बताए। 'मेलमिलापका लागि पीडित र पीडकबीच स्वतन्त्र सहमति हुनुपर्छ। पीडितले स्वतन्त्र सहमति नदिए के गर्ने भन्ने विषय अझै टुंगिएको छैन। यस विषयमा कानुनमन्त्रीले केही बोल्नुभएन। सरकारले पनि बोलेको छैन,' एमाले सचेतक बर्तौलाले अन्नपूर्णसँग भने, 'स्वतन्त्र सहमति भइहाले राम्रै कुरा भयो। तर, त्यसो भएन भने पीडितले न्यायका लागि अदालत जान पाउनुपर्छ भन्ने हाम्रो माग हो।' टिआरसी विधेयकमा रहेको अर्को बुँदामा पनि एमालेको आपत्ति छ। गम्भीर मानव अधिकार उल्लंघनका घटनामा घटीमा सजाय तोक्ने भनिएको छ। ठ्याक्कै अंकमा नतोकिँदा त्यस्ता मुद्दामा पीडक एक दिनमै छुट्ने सम्भावना रहेने बर्तौलाको भनाइ छ। 'गम्भीर मानव अधिकार उल्लंघनको घटनामा पीडकलाई दण्डित गर्न अदालत गइन्छ। तर, त्यस्तो घटनामा पीडकले एक दिनमात्र सजाय पाउने कल्पना विधेयकमा गरियो। त्यसमा एमालेको आपत्ति छ,' उनले भने, 'प्रचलित कानुनबमोजिम घटी मागदाबी भन्ने प्रावधान राखिएको छ। यसले १५ वर्षको सजाय हुनेले पनि एक दिनमात्र सजाय पाउने अवस्था आउन सक्छ।' उनले प्रचलित प्रावधानअनुसार घटी मागदाबी सजायमा २५ देखि ५० प्रतिशतसम्म बनाउनुपर्ने बताए। उनले टिआरसी विधेयकलाई पारित गर्दैगर्दा त्यसविरुद्ध पर्नसक्ने मुद्दा मामिलाबाट पनि सचेत हुनुपर्ने बताए। 'कानुन छिटो टुंग्याउनपर्छ। तर, त्यो कानुनले पीडितलाई न्याय पाउने कुरा सुनिश्चित हुनुपर्छ। हामीले बनाएको कानुनको विरुद्धमा मुद्दा मामिलामा जाने, अन्तर्राष्ट्रिय क्षेत्रमा आलोचित बन्ने काम नहोस्,' उनले भने। टिआरसी विधेयकलाई टुंगोमा पुर्याउन प्रधानमन्त्री पुष्पकमल दाहालले आइतबार गठबन्धन र प्रमुख प्रतिपक्षी दलसँग छलफल गरेका थिए। उनले नेपाली कांग्रेसका सभापति शेरबहादुर देउवा र नेकपा एकीकृत समाजवादीका अध्यक्ष माधव कुमार नेपालसँग छलफल गरेका थिए भने प्रतिपक्षी दल नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेसँग छलफल गरेका थिए। प्रतिनिधिसभाअन्तर्गतको कानुन न्याय तथा मानव अधिकार समितिबाट आइतबार टिआरसी विधेयक पारित गर्ने तयारी भनिएको थियो।"
कलंकी नापीका सर्भेक्षक चौलागाई र लेखापढी पोखरेलविरुद्ध अख्तियारले हाल्यो मुद्दा,काठमाडौं : नापी कार्यालय कलंकीमा कार्यरत सर्भेक्षक लक्ष्मीप्रसाद चौलागाई र राजधानी लेखापढी सेवाका कर्मचारी नेत्रबहादुर पोखरेलविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले जग्गा कित्ताकाट गरी पूर्जा उपलब्ध गराइदिने बहानामा सेवाग्राहीसँग घुस माग गरेको पुष्टि हुन आएकाले सर्भेक्षक चौलागाई र लेखापढी पोखरेलविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। उनीहरूविरुद्ध सेवाग्राहीसँग घुस माग गरेको उजुरी परेको थियो। सोही उजुरीका आधारमा अनुसन्धानका क्रममा अख्तियारको टोलीले सर्भेक्षक चौलागाई र लेखापढी पोखरेललाई १ लाख घुसहित नियन्त्रणमा लिएको थियो। दुवैजनाको मिलेमतोमा जग्गाधनी पूर्जा उपलब्ध गराउनका लागि सेवाग्राहीसँग १ लाख रकम लिएको र उक्त रकममध्ये ५० हजार रुपैयाँ सर्भेक्षक चौलागाईंले लिएको पुष्टि हुन आएकाले मुद्दा दायर गरेको अख्तियारका प्रवक्ता नरहरि घिमिरेले जानकारी दिए। उनीमाथि ५० हजार बिगो जरिवाना र सजाय माग गरिएको आरोपपत्रमा उल्लेख छ। यसैगरी लेखापढी पोखरेले जग्गाधनी पूर्जा उपलब्ध गराउनका लागि भनी १ लाख रुपैयाँ घुस लिएको देखिएकाले उनीविरुद्ध सोही रकम बराबरको बिगो बमोजिम जरिवाना माग गरिएको अख्तियारले जनाएको छ।
"राष्ट्रिय सभाका अध्यक्षसहित २० जना सांसदको पदावधि आजदेखि सकिँदै, नवनिर्वाचित सांसदको सपथ भोलि","काठमाडौं : राष्ट्रिय सभाका अध्यक्ष गणेशप्रसाद तिमिल्सिनासहित २० जना सांसदको पदावधि आजदेखि सकिँदैछ। गोलाप्रथाबाट ६ वर्ष कार्यकाल तय भएका २० जना सांसदको पदावधि आजबाट सकिन लागेको हो। उनीहरूमध्ये १९ जना निर्वाचित हुन् भने विमला राई पौड्याल राष्ट्रपतिबाट मनोनीत भएकी थिइन्। पदावधि सकिन लागेका सांसदमा नेकपा (एमाले)बाट राष्ट्रिय सभा अध्यक्ष गणेशप्रसाद तिमिल्सिना सहित नौ जना छन्। त्यस्तै, राष्ट्रपतिबाट मनोनीत विमला राई पौड्यालको पनि पदावधि सकिन लागेको छ। पदावधि सकिनेमा एमालेका ९ जना, कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। यी हुन् पदावधि सकिने सांसद एमाले नेपाली कांग्रेस नेकपा (माओवादी केन्द्र) नेकपा (एकीकृत समाजवादी) जनता समाजवादी पार्टी (जसपा) स्वतन्त्र सांसद नयाँ सांसद को को ? रिक्त १९ स्थानमा पदपूर्तिका लागि गत माघ ११ गते राष्ट्रिय सभा निर्वाचन भएको थियो। नवनिर्वाचित सांसदहरुको सोमबार शपथ कार्यक्रम राखिएको छ। फागुन २१ गतेबाट नेपाली कांग्रेसबाट कृष्णप्रसाद सिटौला, आनन्दप्रसाद ढुङ्गाना, विष्णुकुमारी पुडासैनी, जितजंग बस्नेत, पदमबहादुर परियार, किरणबाबु श्रेष्ठ, विष्णुकुमारी सापकोटा, कृष्णबहादुर रोकाया, बलदेव बोहरा र नारायणदत्त भट्ट गरी १० जना सांसद राष्ट्रिय सभामा जाँदैछन्। त्यसैगरी माओवादी केन्द्रबाट श्रीकृष्ण अधिकारी, मनरुपा शर्मा, झक्कु सुवेदी, विष्णुबहादुर विश्वकर्मा र रेणु चन्द, नेकपा एकीकृत समाजवादीबाट घनश्याम रिजाल, सावित्री मल्ल सांसद बन्दैछन्। नेकपा एमालेबाट रुक्मिनी कोइराला र जनता समाजवादी पार्टीबाट पूजा चौधरी राष्ट्रिय सभाको सपथ ग्रहण गर्दैछन्। १८ जना वर्तमान सत्ता गठबन्धनका उम्मेदवार विजयी भएका थिए भने एमाले उम्मेदवार गठबन्धनका उम्मेदवारलाई पराजित गर्दै कोशीबाट निर्वाचित भएकी थिइन्। कोइरालाले माओवादी उम्मेदवार चम्पादेवी कार्कीलाई पराजित गरेकी हुन्। उनीहरुको सपथ सोमबार हुँदैछ।"
सेवा प्रवाहका लागि प्रविधिको प्रयोगलाई प्राथमिकता दिऔं : प्रधानमन्त्री,"प्रधानमन्त्री प्रचण्डले सूचना प्रविधिको गुणात्मक विकास र साइबर सुरक्षाबाट देशको स्वाधीनता र स्वाभिमानको रक्षा गर्ने अवस्था आएको बताए। काठमाडौं : प्रधानमन्त्री पुष्पकमल दाहाल प्रचण्डले सेवा प्रवाहका लागि प्रविधिको प्रयोगलाई प्राथमिकता दिनुपर्नेमा जोड दिएका छन्।समृद्ध नेपालका लागि कृत्रिम बौद्धिकता, भविष्यमा रोजगारीविषयक वैज्ञानिक सम्मेलनलाई आज सम्बोधन गर्दै उनले अबको दुनियाँमा पेपरलेस र फेसलेसप्रणालीबाट सेवा प्रवाह गरेर मात्र सुशासनलाई सार्थकता दिन सकिने बताएका हुन्। सरकारले हाल उदयीमान प्रविधिको क्षेत्रमा विभिन्न अध्ययन र अनुसन्धानका कामहरू अगाडि बढाएको उल्लेख गर्दै प्रधानमन्त्री प्रचण्डले विज्ञान प्रविधि क्षेत्रलाई महत्त्व दिएर नै विज्ञान प्रविधि नवप्रवर्तन कोष निर्माणका लागि बजेट विनियोजन गरिएको बताए। सरकारले कम्प्युटर प्रविधि, रोवोटिक प्रविधि, डाटा विज्ञान, मेशिन लर्निङ्ग, इन्टरनेट अफ थिङ्गस, कम्प्युटेशनल पूर्वाधार विकासका लागि आफ्नोतर्फबाट गर्नुपर्ने कार्यमा आवश्यक पहल लिनेछ,प्रचण्डले भने, यसका लागि कृत्रिम बौद्धिकतासम्वन्धी नीतिलाई राष्ट्रिय विज्ञान प्रविधि तथा नवप्रवर्तन नीति, २०७६ तथा डिजिटल नेपाल फ्रेमवर्क, २०१९ सँग समन्वय गर्नेगरी अगाडि बढिनेछ। आगामी वर्षको नीति तथा कार्यक्रम र बजेट प्रस्तावमा समेत विज्ञान प्रविधि, अनुसन्धान र नवप्रवर्तनलाई विशेष महत्त्व दिइने उल्लेख गरे। नवप्रवर्तन र उत्पादकत्व वृद्धिको सवालमा आगामी वर्षदेखि नै सरकारी निकायहरूले कृत्रिम बौद्धिकताको भूमिका बढाउने परियोजनाको विकासमा जोड दिइने विश्वास दिलाउँदै प्रधानमन्त्री प्रचण्डले सरकारी निकायले दिने सेवाको जानकारीका लागि कृत्रिम बौद्धिकतामा आधारित च्याटबट सेवा, वृहत तथ्याङ्कीय विश्लेषणका परियोजनाहरूलाई प्राथमिकतापूर्वक कार्यान्वयन गरिने स्पष्ट पारे। सूचनाप्रविधि राष्ट्रिय सुरक्षाको महत्वपूर्ण अंग हो प्रधानमन्त्री प्रचण्डले सूचना प्रविधिको गुणात्मक विकास र साइबर सुरक्षाबाट देशको स्वाधीनता र स्वाभिमानको रक्षा गर्ने अवस्था आएको बताए। आजको परिस्थितिमा देशको सार्वभौमिकता, अखण्डता, सम्प्रभुता, आन्तरिक एकता र सद्भाव जस्ता पक्षहरूको केन्द्रमा सूचना प्रविधि आएको छ,उनले भने, देशभित्रै सूचना प्रविधिको गुणात्मक विकास र साइबर सुरक्षाले नै देशको स्वाधीनता र स्वाभिमानको रक्षा गर्ने ठाउँमा सिङ्गो विश्व आइपुगेको तथ्य हामीले हेक्का राख्नै पर्छ। प्रधानमन्त्री प्रचण्डले साइबर सुरक्षा, नैतिक दुविधा, सामाजिक विग्रह, निर्भरता र स्वायत्तता, आदिका कारणले समाजमा थप असमानताहरू थपिन सक्ने जोखिम औंल्याए।"
भूकम्प विस्थापितलाई निर्माण गरिएको एकीकृत बस्तीमा पीडितले नै बस्न मानेनन्,"रसुवा : नौकुण्ड गाउँपालिकामा निर्माण गरेको एकीकृत बस्ती अहिले सुनसान अवस्थामा छ । नौकुण्ड गाउँपालिका१ लाङ्बुमा विस्थापित २७ घर परिवारलाई निर्माण गरिएको बस्ती खेतिपाती गर्न टाढा भएको भन्दै उनीहरूले त्यहाँ बस्न मानेका छैनन्। विनाशकारी भूकम्पपछि राष्ट्रिय पुननिर्माण जिल्ला आयोजना कार्यान्वयन इकाइ भवनले उक्त बस्ती निर्माण गरेको हो। प्रतिपरिवार दुई लाख रुपैयाँमा जग्गा खरिद गरेर प्रति घर ३ लाख अनुदान दिएर निर्माण गरेको एकीकृत बस्तीतमा साङयुल गाउँका विस्थापित परिवार त्यहाँ बस्न नमानेपछि अहिले एकीकृत बस्ती सुनसान भएको हो । २०७२ सालको भूकम्पले विस्थापित बनाएको सोहि वडाको साङयुल गाउँका २७ घर परिवारलाई निर्माण गरेको लाङ्बुको एकीकृत बस्ती थप जग्गाबाट धेरै टाढा भएको भन्दै विस्थापित परिवार बस्न नमानेपछि सुरक्षित मानिएको एकीकृत बस्ती सुनसान बनेको स्थानीय बताउँछन् । सुरक्षित स्थान छनोट गरी आवास निर्माण गरेको स्थान पुग्न तीन घण्टा पैदल जानुपर्ने भएपछि विस्थापित परिवार त्यहाँ बस्न नमानेका हुन्। नयाँ बस्तीमा सडकको पहुँचसहित खानेपानी,विद्युत सुविधा छ । बनेका घरहरू विस्थापित परिवारलाई हस्तान्तरण भएपनि बस्तीमा कोही बस्न मानेका छैनन। लाङ्बु एकीकृत बस्ती निर्माण गर्न सरकारको एक करोड १२ लाख रुपैयाँ खर्च भएको छ । स्थानीय दावा तामाङले भने,'घरमात्र बनेको छ के खाने,कसरी बस्ने ? आफ्नो खेतीबारी उता रहेकाले साङयुलमै बसेका छौं,'स्थानीय नुर्वु तामाङले बताए ।"
प्राथमिक उपचार र विपद् व्यवस्थापनका लागि व्यावहारिक सीप,"दोलखा : प्राथमिक उपचार र विपद् व्यवस्थापनसम्बन्धी व्यावहारिक सीपको विकासका लागि आइतबारबाट प्रशिक्षण सुरु गरिएको छ। सदरमुकाम चरिकोटको कालिञ्चोक माध्यमिक विद्यालयमा आइतबारबाट सुरु भएको प्रशिक्षणमा नगरपालिकाका नौवटा वडाका १२ विद्यालयबाट तीन हजार पाँच सय विद्यार्थीको सहभागिता रहेको छ। एक हप्तासम्म सञ्चालन हुने व्यवहारिक सीप प्रशिक्षणमा सहभागीहरूले घरमा हुने विपद् व्यवस्थापन अन्तर्गत ग्यासजन्य आगजनी नियन्त्रण र प्राथमिक उपचार पद्धतिका विषयमा जानकारी पाउने कोच नेपालका संयोजक सिमोन खत्रीले बताए। प्रशिक्षणकै क्रममा सहभागी विद्यार्थीहरूमध्ये कक्षा ८, ९ र १० का छात्राहरूका लागि आत्मरक्षा तालिम समेत दिइने संयोजक खत्रीले बताए। संस्थाले विगतदेखि नै सामुदायिक विद्यालयका विद्यार्थीलाई आत्मरक्षा, विपद व्यवस्थापन र प्राथमिक उपचारको व्यवहारिक सिप सिकाउँदै आएको र दोलखाको अन्य विद्यालयमा पनि यस्ता प्रशिक्षण तथा तालिम कार्यक्रम सञ्चालन गरिने संयोजक उनको भनाइ छ। विद्यालयस्तरमै विपद व्यवस्थापनका विषयमा जानकारी दिँदा घरमा हुने विपदजन्य घटना न्यूनीकरणमा सहयोग पुग्ने र प्राथमिक उपचारका विषयमा समेत विद्यार्थीलाई सिप प्राप्त हुने भीमेश्वर नगरपालिकाका नगर प्रमुख ईश्वर नारायण मानन्धरले बताए।"
उदयपुरमा बजार अनुगमन सुरु,"उदयपुर : उदयपुरमा बजार अनुगमन सुरु गरिएको छ। बजारमा अस्वस्थकर माछा, मासु र दूधको कारोबार हुने गुनासो बढेसँगै उदयपुरको सदरमुकाम गाईघाटमा अनुगमन सुरु गरिएको हो। भेटेरिनरी अस्पताल तथा पशु सेवा विज्ञ केन्द्र र त्रियुगा नगरपालिकाले संयुक्त रुपमा आइतबारदेखि गाईघाट बजारका पसलहरूमा अनुगमन गरेको छ। अनुगमनका क्रममा दर्ता विना तथा मापदण्ड विपरीत सञ्चालित मासु पसललाई पहिलो पटकका लागि सचेत गराइएको छ। मासु र मासुजन्य चीजबाट लाग्ने रोगबारे मासु पसललाई जानकारी दिन र सरसफाइमा ध्यान पुर्याउन निर्देशनसहित अनुगमन गरिएको त्रियुगा नगरपालिकाका नगर उपप्रमुख महेश्वरी राईले बताइन। उनले नगरभित्रका मासु पसलमा सरसफाइ, दर्ता, पान नम्बर लिएनलिएको लगायतका विषयमा अनुगमन गरिएको उनले बताइन्। भेटेरिनरी अस्पताल तथा पशु सेवा विज्ञ केन्द्रका प्रमुख रामनारायण साहका अनुसार पहिलो दिन आइतबार मासु पसल १३, माछाका चार र दूध डेरी तीन पसल गरी २० वटा पसलमा अनुगमन गरिएको हो। त्यसमध्ये धेरैले पान नम्बर नलिएको, नवीकरण नगरेको, माछा ल्याउँदा श्रोत नखुलेको, स्वास्थ्य प्रमाणपत्र जारी नभएको, बिल र भेटेरिनरी प्रमाणपत्र जारी नभएको पाइएको उनले बताए। दर्ता नभएकाहरूलाई १५ दिनको म्याद दिएको, प्रतिबन्धित मुङ्री माछा बिक्री वितरणमा रोक लगाउन सचेत गराइएको त्रियुगा नगरपालिकाका पशु तथा भेटेरिनरी शाखाका प्राविधिक दीपक फुयाँलले बताए। उनका अनुसार मनकामना फ्रेस हाउसमा सडेगलेको मासु भेटिएको र रामविलास र विजय माछा पसलमा मरेको माछा भेटिएकाले नष्ट गरिएको छ। विज्ञ केन्द्रका प्रमुख साहले गाईघाटका दूध डेरीहरूले दूध ढुवानी गर्न प्रयोग गर्ने प्लाष्टिकको क्यान सरकारले प्रतिबन्ध लगाएकाले आगामी दिनमा प्रयोग नगर्न निर्देशन दिइएको बताए।"
सुर्खेतमा होटलको छतबाट खसेर एक जनाको मृत्यु,"वीरेन्द्रनगर : सुर्खेतमा होटलको छतबाट खसेर एक जनाको मृत्यु भएको छ। मृत्यु हुनेमा दैलेखको नौमुले गाउँपालिका८, का ५१ वर्षीय दीपबहादुर चन्द हुन्। सुर्खेतको वीरेन्द्रनगर नगरपालिका६ स्थित गोदाम लाइनमा रहेको नौलो होटलको पहिलो तलाबाट खसेर उनको मृत्यु भएको प्रहरीले जनाएको छ। जिल्ला प्रहरी कार्यालय सुर्खेतका प्रमुख रुपेश खड्काले होटलको छतबाट खसेर चन्दको मृत्यु भएको घटना प्रहरीलाई आइतबार बिहान ८:३० बजे जानकारी प्राप्त भएको थियो। अहिले मृतक चन्दको शव पोष्टमार्टमका लागि प्रदेश अस्पताल कालागाउँ लगिएको छ। घटनाबारे थप अनुसन्धान भइरहेको प्रहरीले जनाएको छ।"
बसले ठक्कर दिँदा वृद्धको मृत्यु,नुवाकोट : नुवाकोटको सातबिसेमा बसले ठक्कर दिँदा वृद्धको मृत्यु भएको छ। गंगटेढिकुरेदुप्चेश्वर सडकखण्डको बीचमा रहेको तादी गाउँपालिका४ सातबिसेमा गुडिरहेको बा३ख ३५४३ नम्बरको बसको ठक्करबाट ७० वर्षीय डिल्लीबहादुर पाठकको मृत्यु भएको हो। जिल्ला प्रहरी कार्यालय नुवाकोटका अनुसार उनको उपचारका क्रममा मृत्यु भएको हो। प्रहरी नायव उपरीक्षक खगेन्द्रबहादुर खड्काका अनुसार पैदल हिँडिरहेका पाठकलाई बसले ठक्कर दिएपछि उनी गम्भीर घाइते भएका थिए। पाठकको स्थानीय मेडिकलमा उपचारपछि थप उपचारको लागि धापासी काठमाडौं ग्राण्डी अस्पताल लागिएको थियो। उनको उपचारको क्रममा ग्राण्डी अस्पतालमा मृत्यु भएको हो। बस र चालक दीपेन्द्रराजा पाठकलाई नियन्त्रणमा लिई आवश्यक अनुसन्धान भइरहेको प्रहरीले जनाएको छ।
"स्कुल बसको ठक्करबाट महिलाको मृत्यु, ५ जना घाइते","जनकपुरधाम : स्कुल बसको ठक्करबाट एक महिलाको मृत्यु भएको छ। जनकपुरधाम स्थित एञ्जल्स स्कुल बसको ठक्करबाट एक महिलाको मृत्यु भएको छ भने अन्य पाँच जना गम्भीर घाइते भएका छन्। घाइते सबैको उपचार मधेश स्वास्थ्य प्रतिष्ठान अन्तर्गतको मधेश स्वास्थ्य विज्ञान प्रतिष्ठानमा भइरहेको जिल्ला ट्राफिक कार्यालय, धनुषा जनकपुरधामले जनाएको छ। मृत्यु हुनेमा जनकपुरधाम उपमहानगरपालिका२३ विन्धीकी ३५ वर्षीया राखी देवी यादव रहेकी प्रहरीले जनाएको छ। जनकपुर जलेश्वर सडक खण्ड अन्तर्गत जकपुरधाम उपमहानगरपालिका २३ विन्धीमा जनकपुरको एञ्जल्स स्कुलको प्र २०२००१क ०४३१ नम्बरको बसले ठक्कर दिंदा उक्त दुर्घटना भएको हो। घाइतेमा स्थानीय पशुपति देवी, अम्बिका झा, ममता देवी यादव लगायत पाँच जना छन्। दुर्घटनाको विस्तृत विवरण आउन बाँकी छ। सडक छेउमा हिँडिरहेका महिलालाई तीव्र गतिमा रहेको बसले ठक्कर दिएको स्थानीयबासिन्दाले बताएका छन्। विवाहका लागि माटो खन्न गइरहेका महिलाहरुको समुहलाई बसले किच्दा स्थानीयका दुर्घटना भएको हो। दुर्घटनापछि आक्रोषितले बसमा तोडफोड गरेका छन्। स्थिति नियन्त्रणको लागि प्रहरी परिचालन गरिएको छ। दुर्घटनाको विस्तृत विवरण आउन बाँकी रहेको प्रहरीले जनाएको छ।"
रातु खोलाको उत्खनन रोक्न सर्वोच्चको अल्पकालीन अन्तरिम आदेश,"ढल्केवर(धनुषा) : महोत्तरीको बर्दिवास नगरपालिकास्थित रातु खोलाको उत्खनन रोक्न सर्वोच्च अदालतले अल्पकालीन अन्तरिम आदेश जारी गरेको छ। न्यायाधीश डा आनन्दमोहन भट्टराईको एकल इजलासले रातु नदीमा भइरहेको उत्खनन तत्कालै बन्द गर्न अल्पकालीन अन्तरिम आदेश दिएको हो। रातु खोलाको उत्खनन् गर्ने र गराउनेविरुद्ध स्थानीय नागरिक समाजले दर्ता गराएको रिटमा आइतबार अदालतले १५ दिनभित्र लिखित जवाफ पेश गर्न पनि विपक्षीहरूका नाममा आदेश जारी गरेको निवेदकको तर्फबाट बहस गर्ने अधिवक्ता पदम बहादुर श्रेष्ठले जानकारी दिए। उनले रिटमाथि आफूसँगै अधिवक्ताहरू, राजु फुयाँल, सुधनराज आचार्य, विष्णु कोमार ठोकर र सुदीपकुमार भुजेलले बहस गरेको बताए। रातु नदिको सभ्यतामाथि आक्रमण शैलीमा पर्यावरणलाई ध्वस्त बनाउने गरी उत्खनन् भएको भन्दै स्थानीयहरूको प्रतिनिधित्व गर्दै आधा दर्जन नागरिक अगुवा त्यसविरुद्ध फागुन १७ गते सर्वोच्चमा रिट दायर गरेका थिए। रातु खोलाको उत्खननविरुद्ध प्रधानमन्त्री तथा मन्त्रिपरिषद्को कार्यालयसहित १२ वटा कार्यालयलाई विपक्षी बनाएर बर्दिवासका स्थानीयहरू शंकर महतो, श्यामबहादुर खड्का, विमलेश महतो, निरज अधिकारी, चेतकुमार थापा, पर्शुराम बस्नेत र रामजतन महतोले संयुक्त रुपमा सर्वोच्चमा रिट दर्ता गरेका थिए। रिटमा उनीहरूले प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, ऊर्जा जलस्रोत तथा सिँचाइ मन्त्रालय, संघीय मामिला तथा सामान्य प्रशासन मन्त्रालय, महोत्तरी जिल्ला समन्वय समिति महोत्तरी, बर्दिबास नगरपालिकाको कार्यालय, जिल्ला प्रशासन कार्यालयको कार्यालय महोत्तरी, मुख्यमन्त्री तथा मन्त्रिपरिषद्को कार्यालय मधेश प्रदेश, उद्योग, पर्यटन वन तथा वातावरण मन्त्रालय मधेश प्रदेश, देव विष्णु कन्स्ट्रक्सन एण्ड सप्लायर्स प्रालि, राजेश एण्ड ब्रदर्श निर्माण तथा सप्लायर्स प्रालि दोलखा र राष्ट्रपति तराई मधेश चुरे संरक्षण विकास समिति सातदोबाटो ललितपुरलाई विपक्षी बनाएका छन्।"
भारतबाट फर्किएका एक तीर्थयात्रीको मृत्यु,बारा : भारतका विभिन्न तीर्थस्थल पुगी फर्किने क्रममा बाराका एक तीर्थयात्रीको आज बिहान मृत्यु भएको छ। जिल्ला प्रहरी कार्यालय बाराका प्रहरी प्रवक्ता दधीराम न्यौपानेले मृत्यु हुनेमा महागढीमाई नगरपालिका६ लक्षुमनवा टोलका ७५ वर्षे गणेशप्रसाद कुशवाहा रहेको जानकारी दिए। करिब एक सय जनाको समूहसहित कुशवाह २५ दिनअघि धार्मिक यात्रामा निस्किएका थिए। भारतका विभिन्न तीर्थस्थल पुगी आदापुरबाट पैदल फर्किने क्रममा उनी कलैया उपमहानगरपालिका१२ स्थित नेरा आधारभूत विद्यालयमा विश्राम गरेका थिए। उनी हिजो खाना खाएर सुतेको र आज बिहान नित्यकर्म तथा पूजापाठ गरिसकेपछि बिरामी परेका थिए। उनलाई उपचारका लागि अस्पताल लैजाने क्रममा मृत्यु भएको प्रहरीको भनाइ छ। उनको शव प्रदेशिक अस्पताल कलैयामा राखिएको छ। उनको मृत्यु कसरी भयो भन्नेबारे अनुसन्धान सुरु गरिएको प्रहरीले जनाएको छ।
"स्कुल बसको ठक्करबाट २ महिलाको मृत्यु, स्थिति तनावग्रस्त","जनकपुरधाम : जनकपुरमा स्कुल बसको ठक्करबाट दुई जनाको मृत्यु भएको छ। जनकपुरको एंजल्स स्कुल बसको ठक्करबाट एक जनाको घटनास्थल र एक जनाको उपचारका क्रममा मृत्यु भएको हो। ठक्करबाट जनकपुरधाम उपमहानगरपालिका२३ की ३५ वर्षीया राखी देवी यादवको घटनास्थलमा र सोही ठाउँ बस्ने ५८ वर्षीया देवकली साहको उपचारका क्रममा मधेश स्वास्थ्य विज्ञान प्रतिष्ठानको प्रादेशिक अस्पतालमा मृत्यु भएको जिल्ला प्रहरी कार्यालय धनुषाले जनाएको छ। आइतबार बिहान १० बजेतिर जनकपुरधाम उपमहानगरपालिका२३ विन्धीमा प्र २०२००१ क ०४३१ नम्बरको एंजल्स स्कुल बसले बिहेको मटकोर विधिका लागि माटो ल्याउन जाँदै गरेका महिलाहरूको समूहलाई ठक्कर दिएको थियो। जसमा जसमध्ये ५० वर्षीय अम्बिका देवी झाको अवस्था गम्भीर छ र उनलाई थप उपचारको लागि विराटनगर रेफर गरिएको छ। यस्तै घाइतेहरूमा ७० वर्षीया पशुपति देवी यादव, भुवनेश्वर देवी यादव, ४ वर्षीय बालक सोनु कुमार साह, २४ वर्षीया ममता देवी यादव र ४० वर्षीया दलसिया देवी साह रहेको जिल्ला प्रहरी कार्यालय धनुषाका प्रवक्ता डीएसपी अवाले बताए। उनीहरूको प्रादेशिक अस्पताल जनकपुरमा उपचार भइरहेको छ। घटनापछि बिहानैदेखि विन्धीको अवस्था तनावग्रस्त छ। ठक्कर दिने बसमा आगजानी र एकजनाको घरमा लुकेका चालकलाई आक्रोशित स्थानीयले आक्रमण गर्न खोजेपछि प्रहरीले बल प्रयोग गरेको थियो। त्यसक्रममा ढुंगामुढाबाट ७ जना प्रहरी सामान्य घाइते भएको डीएसपी अवाले बताए। स्थिति नियन्त्रणमा लिन प्रहरीले ६ सेल अश्रुग्यास प्रहार गरेको थियो। चालक र बसलाई जिल्ला प्रहरी कार्यालय धनुषाले नियन्त्रणमा लिएको छ। सडक छेउमा हिँडिरहेका महिलालाई तीव्र गतिमा रहेको बसले ठक्कर दिएको स्थानीय बासिन्दाले बताएका छन्। विवाहका लागि माटो खन्न गइरहेकी महिलाहरूको समूहलाई बसले किचेको थियो। दुर्घटनापछि आक्रोषितहरूले बसमा तोडफोड गरेका छन्।"
डेढ करोडको सामानसहितको ट्रक र पिकअप प्रहरी नियन्त्रणमा,वीरगन्ज : वीरगन्जबाट प्रहरीले तस्करीको सामान भित्र्याएको आशंकामा एउटा मालवाहक ट्रक र एउटा पिकअप गाडी नियन्त्रणमा लिएको छ। कपडा र किताब गरी एक करोड ४२ लाख ७८ हजार १२० रुपैयाँ बराबरको सामान लिएर काठमाडौं जाँदै गरेको मालवाहक ट्रक र पिकअप गाडी प्रहरीले नियन्त्रणमा लिएको हो। वीरगन्जस्थित एकिकृत भन्सार जाँच चौकीबाट भन्सार जाँचपास भई भित्रिएको बीआर २२ जीए ४९१६ नम्बरको पिकअप र ना ४ ख ९८७ नम्बरको ट्रक शुक्रबार बेलुकी वीरगन्ज२५ ड्राइपोर्ट चोकबाट नियन्त्रणमा लिइएको पर्साका प्रहरी नायब उपरीक्षक कुमार विक्रम थापाले जानकारी दिए। उनका अनुसार प्रहरीले शंका लागेर ती दुवै मालवाहक गाडी रोकेर चेकजाँच गर्दा बिलबिजकभन्दा बढी मूल्यको सामान भेटिएको तथा बिलबिजक लगायतका कागजात पनि शंकास्पद भएको देखिएपछि सामानसहितको दुवै गाडी नियन्त्रणमा लिएको हो। प्रहरीले नियन्त्रणमा लिएको सामानसहतको दुवै गाडीको थप अनुसन्धान तथा कारबाहीका लागि आइतबार राजश्व अनुसन्धान कार्यालय पथलैयामा बुझाइएको प्रहरी नायब उपरीक्षक थापाले जानकारी दिए।
"उपल्लो मुस्ताङ र मुक्तिक्षेत्रमा भारी हिमपात, कोरला सडक अवरुद्ध",जोमसोम : उपल्लो मुस्ताङका दुई पालिकामा आइतबार बिहानैदेखि भारी हिमपात भइरहेको छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका विभिन्न स्थानमा बिहान ३ बजेदेखि निरन्तर रुपमा भारी हिमपात भइरहेको हो। हिमपातले राष्ट्रिय गौरवको जोमसोमकोरला राजमार्ग अन्तर्गत वारागुङ मुक्तिक्षेत्र३ समरदेखि माथि कोरलानाका सम्मको सडक पुरै हिउँले ढाँकिएको छ। उपल्लो मुस्ताङमा भारी हिमपात हुँदा कोरला राजमार्ग सडक समेत अहिले अवरुद्ध बनेको सशस्त्र प्रहरी बोर्डर आउट पोस्ट (बीओपी)का इञ्चार्जमा भीमबहादुर क्षेत्रीले जानकारी दिए। हिमपातले सडक अवरुद्ध हुँदा उपल्लो मुस्ताङ तथा कोरलानाका भ्रमण गर्न जाने आन्तरिक तथा बाह्य पर्यटक समस्यामा परेका छन्। आइतबार बिहानैदेखिको भारी हिमपात का कारण सडक तथा बस्तीहरुमा दुई फिटसम्म हिउँ जमेको उनले जानकारी दिए। उनले निरन्तरको भइरहेको हिमपातले गर्दा सडक खुलाउने अवस्था नरहेको बताए। उनले मौसम सुधार र हिमपात रोकिएको अवस्थामा सशस्त्र प्रहरीको बीओपी टोली र छोसेर प्रहरी चौकीका सुरक्षाकर्मीले सडकमा जमेको हिउँ पन्छ्याएर सडक यातायात सहज बनाइने बताए। हिमपातले अहिले उपल्लो मुस्ताङको जनजीवन प्रभावित बनेको छ। हिमपात कारण बिहानदेखि उपल्लो मुस्ताङमा विद्युत र सञ्चार सेवा अवरुद्ध बनेकोमा केही समयअघि मात्र सञ्चार सेवा सञ्चालनमा आएको छ।
१६ वर्षपछि सडक स्तरोन्नति सुरु,"बेनी : मार्ग खुलेको १६ वर्षपछि पर्वतको जलजला गाउँपालिका८ को खनीयाघाटडमुवाखोलानाग्लीवाङ सडक स्तरोन्नतिको काम थालिएको छ। २०६४ मा मार्ग खोलिएको यो सडक गण्डकी प्रदेश सरकार र जलजला गाउँपालिकाको साझेदारीमा स्तरोन्नति गर्न लागिएको हो। प्रदेश सरकार र गाउँपालिकाको दुई करोड रुपैयाँ लागत साझेदारीमा यसपाली सडक विस्तार, नाली र पर्खाल निर्माणका साथै ढलान गर्न लागिएको वडाध्यक्ष हरि विकास जिसीले जानकारी दिए। एक करोड ३३ लाख ५५ हजार २१८ रुपैयाँमा ठेक्का सम्झौता गरेको साहना सक्षम जेभीले साँघुरो र अप्ठ्यारो सडक तथा घुम्तीलाई फराकिलो बनाएर पर्खाल र नाली निर्माणलाई तीव्रता दिएको छ, उनले भने संरचना निर्माणको काम सकिएपछि करिब एक किलोमिटर सडक ढलान गर्ने तयारी गरिएको छ। आगामी जेठ महिनाभित्र सडक निर्माण सम्पन्न गर्ने लक्ष्य रहेको निर्माण व्यवसायीले बताएका छन्। पहिलो चरणमा डमुवाखोलादेखि नाग्लीवाङसम्मको ३ किलोमिटर सडकलाई स्तरोन्नति गर्न लागिएको हो। हाल तीनदेखि चार मिटर फराकिलो सडक हिउँदमा धुलाम्मे र बर्खामा हिलाम्मे हुने गर्छ। यसअघि गाउँपालिकाको ५० लाख रुपैयाँ बजेटमा अप्ठ्यारो ठाउँमा ५०० मिटर सडक ढलान गरिएको थियो। नाग्लीवाङ र छिमेकी वडा बनौका एक हजारभन्दा बढी घरधुरीले यो सडक प्रयोग गर्छन्। राष्ट्रिय राजमार्ग कालीगण्डकी करीडोरमा पर्ने डमुवाखोलादेखि नाग्लीवाङ हुँदै लुप्राङ जोड्ने यो सडक ११५ किलोमिटर लामो छ। सडक पूर्ण रुपमा स्तरोन्नतिका लागि ४८ करोड रुपैयाँ लागत अनुमान गरिएको विस्तृत परियोजना प्रतिवेदन (डिपिआर) तयार पारेर स्रोतको खोजी गरिएको गाउँपालिकाका अध्यक्ष राजुप्रसाद आचार्यले बताए। प्रदेश र संघीय सरकारसँग सडक स्तरोन्नतिका लागि योजना र बजेट प्रस्ताव गरेको उनले बताए।"
"जीप दुर्घटनामा एक जनाको मृत्यु, १५ घाइते (अपडेट)","धनकुटा : पाख्रिबास नगरपालिका१० चुङवाङमा आइतबार दिउँसो जीप दुर्घटना हुँदा एक जनाको मृत्यु भएको छ। १५ जना घाइते भएका छन्। मृत्यु हुनेमा चुङवाङकी९ वर्षीया संस्कृति राई रहेकी छन्। दुर्घटनामा गम्भीर घाइते भएकी उनलाई उपचारका लागि धनकुटा जिल्ला अस्पताल ल्याइएको थियो। अस्पताल ल्याउने बित्तिकै डाक्टरले मृत घोषित गरेका थिए। यस्तै घाइते भएका पाख्रिबासका २२ वर्षीय रविका राई र काठमाडौंका ४० वर्षीय सानु आलेलाई थप उपचारका लागि बिपी कोइराला स्वास्थ्य विज्ञान प्रतिष्ठान पठाइएको छ। यस्तै धनकुटा नगरपालिका४ का ३६ वर्षीय देवि खत्री, १० वर्षीया अजित खत्री, ३६ वर्षीय देविका खत्री, ४७ वर्षीया सुनिता खत्री, पाख्रिबास नगरपालिका१० का लक्ष्मी राईको धनकुटा अस्पतालमा उपचार भइरहको छ। अन्य ८ जनाको स्थानीय प्राथमिक अस्पतालमा उपचार गरी थप उपचारका लागि धनकुटा अस्पताल ल्याइएको छ। जीप भारती माध्यमिक विद्यालयको छेउमा सडक देखि करिब ४० मिटर तल खसेको थियो। गाडीको चक्का पड्किएर दुर्घटना भएको हुन सक्ने प्रारम्भिक अनुसन्धानबाट खुलेको छ। घटनास्थल रहेको सडक कच्ची हो। घटनास्थल हिले प्रहरी चौकीबाट करिब १५ किलोमिटरको दूरीमा छ। सवारी चालक राममणि राईलाई नियन्त्रणमा लिइएको जिल्ला प्रहरी कार्यालय धनकुटाका प्रहरी उपरीक्षक राजवावु महर्जनले बताए।"
धनकुटामा जीप दुर्घटना हुँदा सात जना घाइते,धनकुटा : पाख्रिवास नगरपालिका१० चुङवाङमा आइतबार दिउँसो जीप दुर्घटना हुँदा सात जना घाइते भएका छन्। हिलेबाट चुङवाङतर्फ गइरहेको को १ च १६१९ नम्बरको पिकअप जीप भारती माध्यमिक विद्यालयको छेउमा सडकदेखि करिब ५० मिटर तल खसेको थियो। प्रहरी घटनास्थलमा पुगिसकेको छ। घाइतेहरूलाई उपचारका लागि अस्पताल लैजाने काम भइरहेको प्रहरीले जनाएको छ। गाडीको चक्का पड्किएर दुर्घटना भएको हुनसक्ने प्रारम्भिक अनुसन्धानबाट खुलेको हिले प्रहरी चौकीका इन्चार्ज अर्जुन कार्कीले बताए। चालकलाई प्रहरीले नियन्त्रणमा लिएको छ।
श्रीमतीलाई गलत नजरले हेरेको भन्दै हत्या,"काठमाडौं : तेह्रथुम छथरका गोपाल ढकाल गत फागुन ९ गते भक्तपुरबाट एकाएक गायब भए। उनी भक्तपुर सूर्यविनायकमा रहेको कोठाबाट तेल किन्न निस्किएका थिए। २ महिनाअघि वैदेशिक रोजगारबाट नेपाल फर्किएका ढकाल गायब भएपछि उनकी श्रीमतीले प्रहरी वृत जगातीमा फागुन १० गते निवेदन दिइन्। खोजतलास गर्दा उनी फागुन ११ मा सूर्यबिनायक नगरपालिका८ स्थित सिपाडोलमा मृत भेटिए। रोधन बस्नेतको गोठमा शरीरभरी चोटैचोट लागेर मृत्यु भएको अवस्थामा उनलाई प्रहरीले फेला पारेको हो। हत्या गरिएको अवस्थामा ढकाल फेला परेपछि प्रहरी हत्या गर्ने व्यक्तिको खोजीमा लाग्यो। उपत्यका अपराध अनुसन्धान कार्यालयका इन्सपेक्टर निर्मल लामाका अनुसार यही फागुन १९ गते हत्या आरोपी सन्तोष सुवाल पक्राउ परेका छन्। प्रहरीले सुवाललाई काभ्रेको मण्डन देउपुर नगरपालिका६ स्थित सिपाघाटबाट पक्राउ गरेको हो। प्रहरीका अनुसार सुवाल र ढकालबीच अलिअलि चिनजान थियो। चाँगुनारायाण५ घर भएका सुवालले मोटरसाइकल ग्यारेजमा काम गर्छन्। गोपाल हराएको दिन सुवाल सँगै बसेर दुवैले मदिरा पिएका थिए। मदिरा सेवन गरेर दुवै जना सन्तोष सुवाल बस्ने सिपाडोल८ स्थित रोशन बस्नेतको कच्ची गोठमा गएका थिए। गोपालको फोनबाट सोही दिन राति सुवालले गोपालको श्रीमतीलाई फोन गरेका थिए। फोनमा उनले भने, श्रीमान् चाहिए सूर्यबिनायक जंगलमा दुई लाख लिएर आउनू। यही फोनपछि गोपाल र सुवालबीच विवाद भएको थियो। प्रहरीको प्रारम्भिक अनुसन्धानका क्रममा प्रहरीसँगको बयानमा सुवालले ढकालले आफ्नी श्रीमतीलाई गलत नजर हेरेकाले विवाद भएको बताएका छन्। आरोपीले ढकाललाई ढुंगा र इँटा प्रहार गरेर हत्या गरेको बताएका छन्। उनी २०७८ सालमा चोरी मुद्दामा पक्राउ परेका थिए। २०७५ सालमा पनि अभद्र व्यवहारमा प्रहरीले पक्राउ गरेको थियो। गोपालको हत्यापछि सुवाल भागेर परिवारसहित काभ्रे गएका थिए। प्रहरीले सुवाललाई मृतकको मोबाइलसहित पक्राउ गरेको छ।"
भक्तपुरमा हत्या घटनामा संलग्नको आरोपमा एकजना पक्राउ,काठमाडौं : प्रहरीले भक्तपुरको सूर्यविनायक८स्थित रोधन बस्नेतको गोठमा मृत अवस्थामा भेटिएका गोपालप्रसाद ढकालको हत्या आरोपिलाई पक्राउ गरेको छ। तेह्रथुम छथर गाउँपालिका२ घर भइ हाल भक्तपुर सूर्यविनायक नगरपालिका८ सिपाडोलमा बस्दै आएका ढकालको कोठाभित्र शव भेटिएको थियो। गोपालको श्रीमती रेनु ढकालले आफ्नो श्रीमान हराएको भन्दै जगाती प्रहरी वृत्तमा फागुन १० गते उजुरी दिएकी थिइन्। श्रीमान चाहिए सूर्यविनायक जंगलमा दुई लाख लिएर आउनु भनी फोन आएको उनले प्रहरीलाई बताएकी थिइन्। सोही सूचनाका आधारमा खोजतलासका क्रममा फागुन ११ गते बस्नेतको घरमा ढकालको शव भेटिएको थियो। अनुसन्धानका क्रममा सुवालले नै हत्या गरेको खुलेपछि शनिबार पक्राउ गरिएको उपत्यका उपराध अनुसन्धान कार्यालयका सूचना अधिकारी प्रहरी उपरीक्षक रविन्द्र रेग्मीले जानकारी दिए। उनको साथबाट ढकालको मोबाइल र ज्याकेट बरामद भएको छ। घटनापछि उनी फरार थिए। काभ्रेपलाञ्चोक मण्डन देउपुरनगरपालिका६ बाट पक्राउ परेका सुवासलाई थप अनुसन्धान लागि प्रहरी बृत्त जगाती भक्तपुर पठाइएको प्रहरीले जनाएको छ।
जीर्ण भवनबाट सेवा दिँदै प्रहरी,"जोमसोम : मुस्ताङमा अधिकांश प्रहरी इकाई रहेको भवन जीर्ण छ। जिल्लामा रहेका प्रहरीका १३ इकाईमध्ये ८ वटा प्रहरी इकाईका प्रहरीहरु विभिन्न संघसंस्थाको जीर्ण भवनमा वर्षौदेखि बसिरहेका छन्। इलाका प्रहरी कार्यालय मुक्तिनाथको भवन निर्माणाधीन अवस्थामा छ। प्रहरी चौकी छोसेरले जग्गा प्राप्ति गरेको छ भने प्रहरी चौकी कागबेनीको जग्गा प्राप्तिको प्रक्रियामा छ। यसबाहेक अन्य प्रहरी इकाईको नत जग्गा छ, नत भवन बनेको छ। जिल्ला प्रहरी कार्यालय मुस्ताङका अनुसार प्रहरी चौकी छोन्हुप, प्रहरी चौकी घमी, प्रहरी चौकी चराङ, इलाका प्रहरी कार्यालय छुसाङ,प्रहरी चौकी कागबेनी, प्रहरी चौकी सुर्खाङ र प्रहरी चौकी कोवाङको जग्गा र भवन छैन। जिल्लामा ५ वटा इलाका प्रहरी कार्यालय र ७ वटा प्रहरी चौकी छन्। जिल्ला प्रहरी कार्यालय मुस्ताङको भौतिक संरचना निर्माण भइसकेको छ। यसैगरी इलाका प्रहरी कार्यालय लेते, प्रहरी चौकी घाँसा र इलाका प्रहरी कार्यालय लोमान्थाङको पनि आफ्नै भवन बनिसकेको छ। प्रहरी चौकी सुर्खाङ विद्यालय भवनमा, प्रहरी चौकी छोन्हुप साविक गाविस भवनमा, प्रहरी चौकी छोसेर नेचुङ भन्सार कार्यालयमा, इलाका प्रहरी कार्यालय मुक्तिनाथ धर्मशालामा, इलाका प्रहरी कार्यालय छुसाङ एक्याप र आमा समूहको भवनमा, प्रहरी चौकी चराङ विद्यालयको भवनमा, प्रहरी चौकी कोवाङ व्यक्तिको घरमा भाडामा र प्रहरी चौकी कागबेनी वडा कार्यालय भवनमा बस्दै आइरहेका छन्। इकाईहरुको व्यवस्थापन र भौतिक संरचना निर्माणमा राज्यले ध्यान नदिँदा दुरदराजका प्रहरीहरुले अनेक प्रकारको समस्या झेल्नु परेको छ। जिल्ला प्रहरी कार्यालय मुस्ताङका प्रहरी नायब उपरीक्षक भोजराज पाण्डेयले मुस्ताङमा मुख्य गरी प्रहरीका १३ इकाईमध्ये ८ वटा प्रहरी इकाईको जग्गा र भवन दुवै नभएको तर जग्गा प्राप्तिको प्रक्रियामा रहेको जानकारी दिए।"
दोहोरो नागरिकता लिने व्यक्ति पक्राउ,काभ्रे : जिल्ला प्रहरी कार्यालय काभ्रेले दोहोरो नागरिकता लिने एक जनालाई पक्राउ गरेको छ। काठमाडौं महानगरपालिका४ स्थायी ठेगाना भएको राजु गुरुङले काभ्रेबाट पनि नागरिकता लिएको पाइएपछि पक्राउ गरेर अनुसन्धान सुरु गरिएको डीएसपी राजकुमार श्रेष्ठले जानकारी दिए। गुरुङलाई जिल्ला प्रशासन कार्यालय काभ्रेले थप आवश्यक अनुसन्धानका लागि आइतबार पठाएको डीएसपी श्रेष्ठले बताए। गुरुङले काभ्रे जिल्ला बनेपा नगरपालिका१४ बाट ३००१७४१०९७७ नम्बरको जिल्ला प्रशासन कार्यालय काभ्रेबाट जारी भएको नागरिकता र सोही नागरिकताका आधारमा राहदानी समेत लिएको देखिएको प्रहरीले जनाएको छ। गुरुङले स्थायी काठमाडौं महानगरपालिका४ बाट २७१०६०१२०२०५ नम्बरको काठमाडौं जिल्ला प्रशासन कार्यालयबाट नागरिकता र सोही नागरिकताका आधारमा राहदानी लिएको देखिएकाले थप अनुसन्धान कार्य भइरहेको प्रहरीले जनाएको छ। उनले स्थायी ठेगाना जन्मस्थान चितवन जिल्ला भरतपुर उपमहानगरपालिका९ राखेर नागरिकता बनाएको र सोही नागरिकताका आधारमा काभ्रे जिल्लाबाट र काठमाडौंबाट नागरिकता लिएर राहदानी बनाएको देखिएकाले पक्राउ गरी थप अनुसन्धान कार्य भइरहेको प्रहरीले जनाएको छ।
घरमै पुगेर जन्मदर्ता,अर्घाखाँची : अर्घाखाँचीको सन्धिखर्क नगरपालिका१ ले घरैमा पुगेर शिशुहरूको जन्मदर्ता गर्न सुरु गरेको छ । वडाध्यक्ष स्तरीय जनप्रतिनिधि र कर्मचारीको बैठकले घरमै पुगेर जन्मदर्ता गर्ने निर्णय गरेबमोजिम नयना श्रेष्ठको जन्मदर्ता गरी कार्य सुरु गरिएको वडाध्यक्ष माधव श्रेष्ठले बताए। वडामा जन्मिएका शिशुहरूको ३५ दिनभित्र घरघरमा पुगेर जन्मदर्ता कार्ड उपलब्ध गराउन सुरु गरिएको छ।
आइस स्तुप हेर्नेको भीड,"रसुवा : आमाछोदिङमो गाउँपालिका स्थित हेरवाङ खर्कमा आइस स्तुप हेर्न स्थानीयको ओइरो लाग्न थालेको छ। यसवर्ष हिउँ र पानी नपरेको कारण पाइपबाट ल्याएर पानीलाई जमाएर बनाएको आइस स्तुप हेर्न स्थानीयको भीड लागेको हो। गतलाङ गाउँबाट माथि रहेको गोठेन खर्क नजिकै हेरवाङ खर्कमा आइस स्तुप बनाइएको छ। जिल्ला बाहिरबाट आइस स्तुप र वरपरका वन जंगल, गत्लाङगाउँ, पार्वती कुण्डलगायतका ठाउँमा घुम्न जाने बढेका छन्। बालबालिकाहरु पनि आइस स्तुपमा तस्बिर खिच्न जान थालेका छन्। यसवर्ष हिउँ नजिकबाट हेर्नसमेत नपाएका अवस्थामा त्यहाँ कृतिम आइस स्तुपमा फोटो खिच्न टाढाबाट आउने र गाउँबाट पनि बालबालिका, वृद्ध, युवा धेरै जान थालेपछि सुनठाउँमा मानिसको चहलपहलले रमाइलो भएको स्थानीय दुकर तामाङले बताए। एक संस्था रिसोर्स हिमालयले नेपालमा पहिलो पटक परीक्षण स्वरुप आइस पिरामिड बनाएको हो। स्नो पिरामिड बनाउन सम्भव देखियो, संस्थाका अनुसन्धानकर्ता कमल अधिकारी भन्छन्, नेपालका अन्य ठाउँमा पनि यसको अभ्यास गर्न सकिन्छ। जलवायु परिवर्तनका कारण हिमाली भेगमा असर परेको छ। पानीको मुहान सुकेका छन्। यसरी पानी जम्मा गरेर बनाइको बरफ पछिका लागि प्रयोग गर्न सकिन्छ। यसबाट वन्यजन्तु र खर्कमा चर्ने जनावरले खान पाउँछन्। सिंचाईका लागि पनि प्रयोग गर्न सकिन्छ। धेरै खर्च पनि लाग्दैन, उनले भने।"
कोहलपुरमा घोङी खाने प्रतियोगिता : ४ मिनेटमा एक किलो घोङी खानुपर्ने,"नेपालगञ्ज : आन्तरिक पर्यटन प्रवर्द्धन गर्ने ध्येयले बाँकेको कोहलपुरमा घोङी खाने प्रतियोगिता हुने भएको छ । नेपाल युवा परिषद् लुम्विनी प्रदेशस्तरीय युवा सम्मेलनका अवसरमा घोङीको व्यावसायीकरण र ब्रान्डिङ गर्न प्रतियोगिता हुन लागेको हो । घरबास (होमस्टे) सङ्घका महासचिव कृष्ण चौधरीले प्रतियोगितामा घोङी खाने तरिका र शैलीबारेसमेत जानकारी दिइने जानकारी दिए। उनले प्रतियोगितामा चार मिनेटमा एक किलो घोङी खानुपर्ने प्रावधान राखिएको बताए । दुई सय पाँचजना प्रतियोगी सहभागी हुने सो प्रतियोगितामा ४० किलो घोङी खपत हुने बताइएको छ । 'हामीले घोङी कसरी खाएको भन्ने विषयमा मूल्याङ्कन गर्न टिम बनाएका छौँ', उनले भने। महासचिव चौधरीले होमस्टे पनि युवाहरूका लागि अध्ययनको विषय भएको उल्लेख गर्दै यसलाई संस्कार, संस्कृति र पर्यटनसँग जोड्न खोजिएको बताए। होमस्टेबाट राम्रो आम्दानी गर्न सकिन्छ भन्ने सन्देश दिन खोजिएको जनाउँदै उहाँले युवाहरूले हेरेर पनि सीप सिक्न सक्ने उल्लेख गरे। आइतबारदेखि तीन दिनसम्म सञ्चालन हुने सो सम्मेलनमा रैथाने एवं परम्परागत खानाका परिकारको प्रदर्शनी, रैथाने खाद्यान्न बीउको प्रदर्शनी, जीन बैंक अवलोकन तथा अध्ययनको विषयलाई पनि प्राथमिकता दिइएको छ । नेपाल युवा परिषद्का संस्थापक अध्यक्ष सरोज बानियाँले सम्मेलनलाई पर्यटन र संस्कृतिसँग जोड्न खोजिएको उल्लेख गर्दै सम्मेलनमा करिब रु आठ लाख ५० हजार खर्च हुने बताए। रासस"
"न फिर्ता पाए जग्गा, न ११ वर्षमा विस्तार भयो वीरगन्जको मेनरोड","वीरगन्ज : वीरगन्जको मुख्य सडक ११ वर्र्षदेखि विस्तार हुन नसक्दा सहरको ट्राफिक व्यवस्थापन अस्तव्यस्त बनेको छ। २०६९ सालमा नेपाल सरकारको निर्णयअनुसार सडक विभागले वीरगन्जको मुख्य सडक विस्तार गर्ने तयारी थालेको थियो। सडकको मध्य भागबाट दायाँबायाँ दुवैतर्फ २५२५ मिटरभित्र पर्ने भौतिक संरचना खाली गर्न सूचना पनि निकालियो। त्यसपछि सो क्षेत्रमा पर्ने करिब एक हजार दुई सय घरधनीले सरकारको निर्णयविरुद्ध सर्वोच्च अदालतमा मुद्दा हाले। सर्वोच्चमा उक्त मुद्दाको पेसी २३ पटक सरिसकेको छ। अर्को पेसी सोमबारका लागि तोकिएको छ। वीरगन्जको मुख्य सडक अत्यन्तै व्यस्त र साँघुरो छ। दैनिक हजारौं मानिसको भीडभाड हुन्छ। सवारीसाधनको चाप पनि उत्तिकै छ। जसले सहरको सौन्दर्यकरणमा पनि असर पारेको छ। अदालतले मुद्दा टुंगो नलगाइदिँदा ११ वर्षदेखि सडक विस्तार हुन सकेको छैन। त्रिभुवन राजपथअन्तर्गत पर्ने वीरगन्जको गण्डक चोकदेखि पावर हाउस चोक, घण्टाघर, आदर्श नगर, रजत जयन्ती चोक, शंकराचार्यद्वारा हुँदै मितेरीपुलसम्मको मुख्य सडक विस्तारको निर्णय भएको थियोे। तर, सरकार आफंैले गरेको निर्णय कार्यान्वयनमा देखाएको उदासीनता र सर्वोच्च अदालतमा परेको मुद्दाका कारण वीरगन्ज महानगरपालिकाको मुख्य सडक अझैसम्म विस्तार हुन सकेको छैन। मुख्य सडक विस्तार हुन नसक्दा मधेस प्रदेशको एक मात्रै महानगरपालिका वीरगन्जको मुख्य बजार क्षेत्रमा ट्राफिक व्यवस्थापन अस्तव्यस्त बन्ने गरेको हो। घण्टाघरदेखि छपकैयाको नारायणी अस्पतालसम्मको मुख्य सडकमा बिहान र साँझ असाध्यै ट्राफिक जाम हुने गरेको छ। बिहान कार्यालय समय सुरु हुने बेला र साँझ कार्यालय समय सकिएपछि घण्टाघरदेखि माइस्थान, आदर्शनगर र अलखियामठसम्मको सडकमा सवारी साधनको चाप बढेर सधैं जाम हुने गरेको वीरगन्ज६ माइस्थानका नितेश साह बताउँछन्। बिहान कार्यालय समय सुरु हुने बेला धेरै जाम हुन्छ। माइस्थानदेखि घण्टाघरसम्मको करिब पाँच सय मिटरको दूरी मोटरसाइकमा पार गर्न पनि एक घण्टा लाग्छ, उनले भने। दिनप्रतिदिन सवारीसाधनको संख्या बढ्दै गए पनि मुख्य सडक भने २०औं वर्षदेखि उही अवस्थामा रहेकाले ट्राफिक जामको समस्या बढेको हो। वीरगन्जवासीका लागि यो नियति नै भइसकेको वीरगन्ज१० अशोक बाटिकाका स्थानीय सरोज गुप्ता बताउँछन्। जबसम्म मेनरोड फराकिलो बनाइँदैन, तबसम्म ट्राफिक जामको समस्याबाट उन्मुक्ति महानगरबासीले पाउँदैनन्, उनले भने। वीरगन्जमा सवारी साधनको चाप बढ्दै गएको र मुख्य सडक साँघुरो भएकाले सहरको ट्राफिक व्यवस्थापनमा समस्या परिरहेको जिल्ला ट्राफिक प्रहरी कार्यालय पर्साका प्रमुख प्रहरी निरीक्षक भास्कर खतिवडाले बताए। घण्टाघरदेखि बिर्तासम्मको मुख्य सडकको ट्राफिक व्यवस्थापन गर्न निकै समस्या छ, उनले भने। यस क्षेत्रमा मुख्य बजारसँगै बैंक, अस्पताल, र विभिन्न सरकारी कार्यालय छन्। सेवाग्राहीको चहलपहल अन्य स्थानभन्दा यहाँ बढी नै हुन्छ। त्यही कारण यो क्षेत्रमा बढी जाम हुन्छ। सडक साँघुरो भए पनि सेवाग्राहीले सवारी साधन सडककै एक लेनमा पार्किङ गर्ने गरेका छन्। एक त सडक नै साँघुरो छ। त्यसमा पनि सडककै एक लेनमा सवारी पार्किङ गर्दा जामको समस्या सधैं भइरहेको छ, ट्राफिक प्रमुख प्रहरी खतिवडाले भने। मुख्य सडक विस्तार नहुँदा घण्टाघर चोकमा करिब ६ महिनादेखि जडान गरिएको ट्राफिक लाइटको नियम पालना गराउन पनि समस्या भइरहेको खतिवडा गुनासो गर्छन्। वीरगन्जको घण्टाघर चोकमा मात्र ट्राफिक लाइट जडान गरिएको छ। सडक नै साँघुरो भएकाले ट्राफिक लाइटको नियम पालना गराउन ट्राफिक प्रहरीलाई हम्मेहम्मे भइरहेको छ, खतिवडा भन्छन्, वीरगन्ज सहरको ट्राफिक व्यवस्थित र प्रभावकारी बनाउन मुख्य सडकको विस्तार अपरिहार्य छ। सडक अस्तव्यस्त हुँदा वीरगन्ज सहरलाई नै फोहोरी बनाएको वीरगन्ज९ का स्थानीय दीपनारायण सोनीले बताए। मुख्य सडक नै साँघुरो हँुदा फुटपाथ पनि फराकिलो बन्न सकेको छैन। सडकमा सवारी साधनसँगै मानिस पनि हिंड्छन्। यी सबै कारणले सहरको सौन्दर्यकरण पनि बिग्रिएको छ। मुख्य सडक विस्तार भइदिए वीरगन्ज सहर नै सुन्दर र आकर्षक देखिन्छ, उनले भने। ११ वर्षदेखि विस्तार हुन सकेन सडक २०६९ सालमा तत्कालीन सरकारले गरेको विस्तारको निर्णयविरुद्ध सडक क्षेत्रका करिब एक हजार दुई सय घरधनीले हालेको रिटको अदालतले टुंगो नलगाउँदा ११ वर्षदेखि सडक विस्तार हुन नसकेको छैन। पछिल्लोपटक सर्वोच्चमा यसको पेसी गत असोज २२ गतेका लागि तोकिएको थियो। तर, उक्त दिन सर्वोच्वले मुद्दाको सुनुवाइ हेर्न नभ्याइनेमा राख्दै अर्को पेसी फागुन २१ गतेका लागि तोकेको हो। सडक क्षेत्रमा पर्ने घरधनीहरूले फागुन २१ गतेका लागि तोकिएको पेशी पनि फेरि सार्ने चलखेल सुरु गरिसकेको आशंका वीरगन्जवासीमा छ। यसअघिको जस्तै घरधनीहरूको चलखेलका कारण २१ फागुनको पेसी पनि अर्को मितिका लागि सर्ने र सडक विस्तारको विषय अदालतबाट फेरि पनि टुंगो नलाग्ने सम्भावना बढिरहेको वीरगन्ज७ का रामसेवक रौनियार बताउँछन्। वीरगन्जको विकासमा अदालत नै पटकपटक बाधक बन्दै गएको जस्तो देखिन्छ। यसले अदालतमाथि नै प्रश्न उठाउने बेला अब भइसकेको छ, उनी भन्छन्। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ। राजेशमान सिंह, मेयर, वीरगन्ज उपमहानगरपालिका सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै वीरगन्जको मुख्य सडक विस्तार गर्ने तयारी गरेको थियो। २०७६ भदौमा निकालेको १५ दिने सूचनाको म्याद सकिएपछि फेरि म्याद थपेर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो। तर, सडकको दायाँबायाँका घरधनीहरूले आफूसँग जमिनको लालपुर्जा भएको, स्थानीय तहबाट घरको नक्सा पास गरेको, राज्यलाई विभिन्न कर तिरिरहेको घरजग्गा सित्तैमा लिन नपाउने जनाउँदै आएका छन्। उनीहरूले जग्गा तथा संरचना नियमानुसार अधिग्रहण गरी वर्तमान मूल्यअनुसार मुआब्जा वितरण गरेर मात्रै सडक विस्तार गर्नुपर्ने बताउँदै आएका छन्। १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अरविन्दकुमार गुप्ता, सदस्य, वीरगन्ज बचाउ संघर्ष समिति स्थानीय लक्ष्मण साह रौनियारलगायले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगन्ज पथलैया, जिल्ला प्रशासन कार्यालय पर्सालगायतलाई विपक्षी बनाएर २०७६ कात्तिक ७ मा रिट दर्ता गराएका थिए। त्यसअघि २०७५ मंसिर ११ मा विक्रम गुरुङले प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। यसैगरी उत्प्रेषण आदेशको माग गर्दै २०७६ पुस २१ मा राजकुमारीदेवी तुल्स्यानले प्रधानमन्त्री तथा मन्त्रिपरिषद्को कार्यालयमा तथा २०७६ कात्तिक १७ गते वीरेन्द्रकुमार संघाई र माघ २७ गते भरतप्रसाद रौनियारले जिल्ला प्रहरी कार्यालयसमेतलाई विपक्षी बनाएर मुद्दा दायर गरेका थिए। मुआब्जा नपाए विस्तार हुन दिन्नौं : घरधनी सडक विस्तारविरुद्ध अदालतमा मुद्दा हालेका मुख्य सडक क्षेत्रका घरधनीहरूले भने नेपाल सरकारको चलनचल्तीको मूल्यअनुसार जग्गा र घरको मुआब्जा पाउनुपर्ने दाबी गर्दै आएका छन्। वीरगन्ज बचाउँ संघर्ष समिति नै बनाएर संगठित भएका उनीहरूले मुआब्जा नपाउने हो भने सडक विस्तार हुनै नदिने अडान राख्दै आएका छन्। समितिका सदस्य अरविन्दकुमार गुप्ताले आफूहरू विकास विरोधी नभएको बताउँदै चलनचल्तीको मूल्यमा मुआब्जा पाउनुपर्ने बताए। हामी वीरगन्जको विकास विरोधी होइनौं। कानुनी राज्य भएको देशका नागरिक हौं। नेपालको कानुनले जे भन्छ त्यो हामी मान्छौं। तर, चलनचल्तीको मूल्यअनुसार जग्गा र घरको मुआब्जा पाउनुपर्छ। उनका अनुसार जग्गा प्राप्ति ऐनमै जुन जग्गाको लालपुर्जा छ, त्यो जग्गामा सम्बन्धित जग्गाधनीको हक हुन्छ भनेर उल्लेख छ। मुख्य सडकको दायाँबायाँ दुवैतर्फ गरी २५२५ मिटर विस्तार गरेको खण्डमा यस क्षेत्रका एक हजार दुई सय पक्की घर भत्काउनु पर्ने उनले दाबी गरे। मुआब्जा नदिइ घरहरू भत्काइने हो भने त्यसबाट ५० हजार मानिस घरबारविहीन भएर सडकको बास हुन्छ, गुप्ताले भने, त्यतिमात्रै होइन, अहिले ती घरहरूमा पसल थापेर व्यापार व्यवसाय गर्ने र ती पसलमा काम गर्ने हजारौं मानिसको पनि बिल्लीबाठ हुन्छ। वीरगन्जको मुरली चोकस्थित मुख्य सडक छेउमै घर भएका गुप्ताले अहिले वीरगन्जमा सडक फराकिलो बनाउनुपर्ने आवश्यकता नै नरहेको तर्क गरे। उनले भने, वीरगन्जमा बाइपास, दोस्रो बाइपास र ४० फिटे अर्काे सडक गरी ३३ वटा थप फराकिला नयाँ सडक निर्माण भइसकेका छन्। त्यसैले मेनरोडलाई विस्तार गर्नु अब जरुरी नै छैन। वीरगन्ज भन्सार नाकाबाट भित्रिने सानाठूला मालवाहक गाडीहरू पनि अब अलौंको एकीकृत भन्सार जाँच चौकी (आईसीपी)नाका हुँदै आइरहेकाले वीरगन्जको मेनरोडमा अहिले पहिलेको जस्तो सवारी चाप नहुने उनले बताए। गुप्ताले भने, १९८३ सालमा बनेका संरचनाहरू मेनरोड विस्तारको नाममा भत्काइन्छ भने त्यसले वीरगन्जको विकास होइन, वीरगन्जलाई ध्वस्त बनाउने काम गर्छ। अदालतले चाँडै निकास दिनुपर्छ : सडक विभाग सडक डिभिजन कार्यालय हेटौंडाका डिभिजन प्रमुख राजेश यादवका अनुसार अदालतले मुद्दामा सुनुवाइ नै नगर्दा समस्या भइरहेको छ। कानुनी प्रक्रिया र सर्वोच्च अदालतको आदेशअनुसार नै अघि बढ्ने बताउँदै उनले आफूहरूले सबै कागजात तयार गरेर सरकारी वकिललाई जिम्मा लगाइसकेको बताए। पेसी चढाउने तर सुनुवाइ नै नगर्ने प्रवृत्तिले गर्दा समस्या भएको हुँदा यो विषयलाई अदालतले निकास दिनुपर्ने यादवको भनाइ छ। उनले राजमार्गअन्तर्गत पर्ने उक्त सडकको जग्गा मिचेर संरचना बनाइएकाले घरधनीहरूले मुआब्जाको लागि गरेको दाबी जायज नभएको बताए। उनले भने, २०२१ सालमा प्रकाशित राजपत्रमै राजमार्गको चौडाइ सडकको मध्यभागदेखि २५२५ गज रहने उल्लेख थियो। त्यसपछि २०३१ सालमा आएको सडक ऐेनमा त्यसलाई संशोधन गरेर राजमार्गको चौडाइ सडकको मध्य भागदेखि २५२५ मिटर रहने उल्लेख छ। त्यसकारण सडक ऐनका अनुसार अहिले वीरगन्जको मेनरोडका घरधनीहरूले गरेको मुआब्जाको दाबी कानुनी रूपमै जायज नभएको यादवको भनाइ छ। अदालतको आदेश कुरेर बसेका छौं : मेयर सिंह वीरगन्जको विकासका लागि मुख्य सडक फराकिलो हुनुपर्ने आवश्यता औंल्याउँदै वीरगन्ज महानगरपालिकाका प्रमुख राजेशमान सिंहले अदालतको आदेश कुरेर बसेको बताए। वीरगन्जको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ, उनले भने, २०७६ सालमा परेको मुद्दा २०८० साल सकिन लाग्दासम्म पनि टुंगो नलाग्नु दु:खद छ। यसअघि वीरगन्ज महानगरपालिकाका पूर्वमेयर विजयकुमार सरावगीले आफ्नो कार्यकालमा वीरगन्ज बजारको पुरानो संरचनालाई भत्काउँदा यसको ऐतिहासिक र सांस्कृतिक पहिचानसमेत मेटिने भन्दै मुख्य सडकबाट १५१५ मिटरमात्र दायाँबायाँका संरचना हटाउन नगर परिषद्बाट निर्णय गराएका थिए। सरावगीको नेतृत्वमा रहेको महानगरपालिकाको नगरसभाले गरेको निर्णयलाई हालका मेयर सिंहले भने अस्वीकार गर्दै तोकिएकै मापदण्डअनुसार २५२५ मिटर फराकिलो हुनुपर्ने अडान राख्दै आएका छन्। उनले भने, खासमा सडक डिभिजन कार्यालय हेटौंडालगायतलाई प्रतिवादी बनाएर विभिन्न व्यक्तिहरूले दिएको मुद्दाले सडकको विस्तारको काम सुरु नहुँदै रोकिएको हो। सहरको मध्य भागमा पर्ने मुख्य सडकको स्वरूप र चौडाइले हाम्रो सहरी विकासको दीर्घकालीन योजनालाई पनि असर पार्छ। अदालतबाट आउने फैसला जे जस्तो भए पनि मुद्दाको निरूपण चाँडै होस् भन्ने हाम्रो चाहना हो तर अदालतले पटकपटक पेसी सार्दै आएको छ। सडक ऐनअनुसार यही राजमार्गभित्र पर्ने सिमरा, जितपुर, परवानीपुर लगायतका बजारमा २५२५ मिटर तोडेर सडक विस्तारको काम भइसकेको भन्दै उनले वीरगन्जमा भने अदालतले वर्षाैंदेखि पेसी अड्काएर सडक विस्तारको काम रोकिनु दुर्भाग्यपूर्ण भएको बताए। उनले राजमार्गको सडकको चौडाइ ५० मिटर कायम रहने प्रावधान सडक ऐेनमै उल्लेख रहँदाका बाबजुद पनि वीरगन्जमा त्यो ऐेन मिचेर घरहरू बनाइएको बताए। उनले भने, जब सडक ऐनमै राजमार्गको चौडाइ सडकको बीच भागदेखि दायाँबायाँ २५२५ मिटर हुने उल्लेख छ भने राजमार्गको जग्गा अतिक्रमण गरेर लिइएको लालपुर्जा र बनाइएका संरचना बैध कसरी हुन्छ ? अनि अबैध जग्गा र संरचनाको मुआब्जा माग्नु कत्तिको जायज हो त ? राजमार्ग क्षेत्रभित्र पर्ने जग्गा अतिक्रमण गरेर बनाइएका पक्की भवन र घरहरूमध्ये अधिकांश घरधनीहरूले वर्षांैदेखि महानगरपालिकामा सम्पत्ति कर पनि नतिरेको मेयर सिंहको आरोप छ। उनले भने, जब सडक विभागले मेनरोड विस्तारका लागि सुचना निकाल्ने प्रक्रिया सुरु गयो त्यही बेलादेखि अधिकांश घरधनीले सम्पत्ति कर नै तिर्न छाडेका छन्। जीर्ण भइसकेका भवन र घरहरूको मर्मत सम्भार पनि गरिरहेका छैनन्। यसले के देखाउँछ भने सडक क्षेत्र अतिक्रमण गरेर बनाइएका भवन र घरहरू तोड्नु नै पर्छ भन्ने कुरा उनीहरूलाई थाह भइसकेको छ। मेनरोडको दाँयाबायाँ दुवैतिर २५२५ मिटर तोडेर सडक विस्तार गर्दा त्यसबाट वास्तविक रूपमा मुस्किलले ५०६० घरधनी मात्रै समस्यामा पर्ने उनको भनाइ छ। बाँकी अधिकांशको अहिले घर रहेको भन्दा पछाडि र अन्य स्थानमा पनि घरजग्गा रहेकोले उनीहरू घरबारविहीन नहुने मेयर सिंहको तर्क छ। वास्तविक रूपमै घरबारविहिन हुने पिडितहरूको हकमा भने संघीय सरकारसँगै स्थानीय सरकारले पनि सोच्ने उनले बताए। कानुनले के भन्छ ? वीरगन्जका वरिष्ठ अधिवक्ता वीरेन्द्र प्रसादका अनुसार २०३१ सालमा आएको सडक ऐेनमा राजमार्गको चौडाइ सडकको मध्य भागबाट दायाँबायाँ दुवैतर्फ २५२५ मिटर र सहायक राजमार्गको चौडाइ १५१५ मिटर रहने उल्लेख छ। उक्त ऐनअनुसार त्रिभुवन राजमार्गमा पर्ने वीरगन्जको मेनरोडको दायाँबायाँ २५२५ मिटर क्षेत्रमा बनाइएका घर, भवनलगायतका संरचनाको जग्गा सडकको जग्गा कायम हुने यादवको भनाइ छ। यदि सडकको क्षेत्रभित्र पर्ने जग्गाको लालपुर्जा बनाए पनि सरकारले बिनामुआब्जा त्यो जग्गा अधिग्रहण गर्न सक्ने व्यवस्था उक्त ऐनमा रहेको उनले जानकारी दिए। यादवले भने, त्यसकारण अहिले मेनरोडको दायाँबायाँ दुवैतर्फ २५२५ मिटर क्षेत्रभित्र परेका जग्गाको लालपूर्जा छ भने पनि त्यो पूर्जा सडक ऐनअनुसार स्वत: बदर हुने कानुनी व्यवस्था छ। त्यसकारण मुआब्जाको दाबी कानुनी रूपमा जायज नदेखिएको उनले बताए। त्रिभुवन राजपथअन्तर्गत बाराको पथलैयादेखि वीरगन्जको गण्डकसम्म त्रिभुवन राजपथको अधिकार क्षेत्रभित्र सडकको केन्द्र विन्दुबाट दायाँबायाँ २५२५ मिटर विस्तारको काम भइसकेको छ।"
७ केजीको ट्युमरको नि:शुल्क अप्रेसन,दोलखा : च्छोरोल्पा अस्पताल दोलखामा सात केजीको ट्युमरको नि:शुल्क अप्रेशन भएको हो। आर्थिक अभावकै कारण विगत एक वर्षदेखि पाठेघरमा पलाएको ट्युमरको पीडा सहेर बस्न बाध्य सिन्धुपाल्चोक साँगागढीचोक नगरपालिका८ की धानीमाया तमाङको चरिकोट स्थित च्छोरोल्पा अस्पतालले नि:शुल्क अप्रेसन गरिदिएको छ। पाठेघरको ट्युमरका कारण आमाले विगत एक वर्षदेखि पेटको पीडा खप्दै आएको छोरा अनिल लामाले बताए। दोलखा सदरमुकाम चरिकोटको च्छो रोल्पा अस्पतालमा डा विनोद दंगालको टिमले नि:शुल्क अप्रेसन गरी सात केजीको ट्युमर निकालीदिएपछि आमाले नयाँ जीवन पाएकी हुन्। ६७ वर्षीय धानीमाया तमाङको परिवार आर्थिक रूपमा अत्यन्तै नाजुक रहेकाले साँगागढीचोक नगरपालिका८ ले सहुलियतका लागि सिफारिस गरिदिएपछि अनिल आमाको उपचारका लागि शुक्रबार चरिकोट स्थित च्छोरोल्पा अस्पताल आएका हुन्। निजी अस्पतालले आमाको नि:शुल्क अप्रेसन गरिदिएर विपन्न परिवारलाई खुसी मिलेको धानीमायाका होरा अनिलले बताए। चरिकोटको च्छोरोल्पा अस्पतालले पाठेघरको ट्युमरको नि:शुल्क अप्रेसन नगरिदिएको भए आर्थिक अभावकै कारण अरू कति वर्ष आमाले पीडा खप्नुपर्ने थियो उनले भने। विपन्न वर्गको मानिसले आर्थिक अभावकै कारण रोग पालेर बस्न नपरोस भन्ने उद्देश्यले धानीमायाको नि:शुल्क शल्यक्रिया गरिएको अस्पतालका मेडिकल डाइरेक्टर डा विनोद दंगालले बताए। धानीमायालाई एक वर्ष अघिदेखि पाठेघरसम्बन्धी समस्या देखिएको र आर्थिक अवस्था कमजोर भएकै कारण उपचार गर्न नसकेको देखिएपछि नि:शुल्क शल्यक्रिया गरिदिएको उनको भनाइ छ। च्छोरोल्पा अस्पतालले औषधिको केही शुल्क बाहेक शल्यक्रियासहित अन्य खर्च नलिएको डादंगालको भनाइ छ। धानीमायाको पाठेघरको ट्युमरको अप्रेसन अन्य अस्पतालमा गरिएको भए झन्डै ७० हजार खर्च हुने डा दंगालले बताए।
कालिञ्चोकमा हिमपात (तस्बिर),"दोलखा : दोलखामा रहेको प्रसिद्ध धार्मिकस्थल कालिञ्चोक, रामेछाप र दोलखाको संगम स्थल शैलुङलगायतका उच्च हिमाली भेगमा हिमपात भएको छ। कालिञ्चोकको कुरी क्षेत्र तथा जिल्लाको उच्च भूभागमा सामान्य वर्षासहित हिमपात सुरु भएको हो। हिउँ परेपछि दोलखाको चर्चित पर्यटकीयस्थल कालिञ्चोकमा आन्तरिक पर्यटकको त्यसतर्फ लागेका छन्। कालिञ्चोक जाँदा हिँउ खेल्न पनि पाउने र भगवानको दर्शन पनि गर्न पाइने भएकाले उक्त स्थानमा पर्यटकको आवागमन हुने गरेको छ। नेपालमा पश्चिमी वायूको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाशाखाका अनुसार काठमाडौं उपत्यकासहित कर्णाली, लुम्बिनी र गण्डकी प्रदेशको केही स्थान र सुदूरपश्चिम प्रदेशको थोरै स्थानमा हल्का वर्षा भइरहेको छ। आइतबार बिहान जारी बुलेटिनमा दिउँसो सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्गसहित हल्कादेखि मध्यम बर्षा र बाँकी भूभागको थोरै स्थानहरूमा हल्का बर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेको बुलेटिनमा उल्लेख छ। तस्बिर : रोविन पौडेल"
वैद्यनाथ धाममा कोटीहोमको धूमधाम,"अछाम : कलकल बग्ने बूढीगंगा, सरर चल्ने बतास। चारैतिर अग्ला डाँडा, छेउमा सुन्दर साँफे बजार। प्रकृतिको सुन्दरता र भव्यतासँगै वैद्यनाथ धाममा चलिरहेछ, कोटीहोमको धूमधाम। १२ वटा ज्योतिर्लिंगमध्ये वैद्यनाथ धाममा छ, एउटा ज्योतिर्लिंग। हिन्दू वैदिक सनातन धर्म अनुसारका चार धाममध्ये वैद्यनाथ पनि एक हो। सुनसरीको बराह क्षेत्र, काठमाडौंको पाशुपत क्षेत्र, मुस्ताङको मुक्तिनाथ क्षेत्रपछि अछामको वैद्यनाथ चारधाममा पर्छ। मन्दिरको प्राङ्गणका बीच भागमा मञ्च निर्माण गरिएको छ। भित्र चार ढोका भएको वैद्यनाथ धाम मन्दिर, वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवल छन्। ६ देवल रहेकोमा दुई देवल बाढीले बगाएपछि अहिले चार मात्र छन्। मन्दिर परिसरमै यज्ञशाला छ, प्रतीक्षालय, बैठक कक्ष पनि मन्दिर परिसरमै बनाइएका छन्। वैद्यनाथ क्षेत्रको अर्को धार्मिक मान्यता छ। रावणले यही क्षेत्रमा तपस्या गरी वरदान प्राप्त गरेको विश्वास गरिन्छ। भगवान् शिवजीको दर्शनका लागि रावणले कैलाश पर्वतमा तपस्या गरेका थिए। तर, त्यहाँ उनले शिवजीबाट बर प्राप्त गर्न सकेनन्। त्यसपछि भारतको झारखण्डमा तपस्या गरेको पाइन्छ। रावणले त्यहाँ पनि वर प्राप्त गर्ने अवस्था देखेनन। अनि, रावणले अछामको वैद्यनाथ क्षेत्रमा हवन गर्न सुरु गरेको विभिन्न हिन्दू धर्म ग्रन्थहरूमा उल्लेख छ। धार्मिक ग्रन्थहरूका अनुसार रावण धेरै जिद्दी स्वभावका थिए, उनले जे कुरा चाहन्थे त्यो प्राप्त गर्नका लागि जस्तोसुकै बलिदानी दिन पनि तयार हुन्थे। वैद्यनाथ धाम मन्दिरका पुजारी देवराज उपाध्यायले १० टाउका भएका रावणले आफ्नो लक्ष्य प्राप्त गर्न आफ्ना टाउको काट्दै हवन गर्दै गए। नौ टाउका काटेर होमकुण्डमा हालिसक्दासमेत शिवको दर्शन नपाएपछि पूरै शरीर हवन गर्ने सोचेर दसौं टाउको काट्न थाले। त्यही बेला शिवजीले वैद्यका रूपमा दर्शन दिएका थिए। वैद्य भएर भगवान् शिवले रावणका सबै टाउकाहरू फेरि जोडेका कारण यस क्षेत्रको नाम वैद्यनाथ धाम राखिएको हो। यसरी भगवान् शिवको दर्शन पाएपछि रावणले शिवजीसँग वाचा गराई शिवलिंग लंका लैजान पाउँ भनी माग गरेका थिए। वाचाअनुसार शिवले आफ्नो लिंग दिए। सो कुरा पार्वतीले थाहा पाएपछि उनले अदृश्य शक्तिको प्रयोग गरिन्। रावणले शिवलिंगलाई उठाउनै नसक्ने गरी निकै गह्रौं बनाइन्। रावणले लैजान नसकेपछि त्यो शिवलिंग यसै वैद्यनाथ क्षेत्रमा रहेको पुराणमा उल्लेख भएको पुजारी उपाध्यायले बताए। उनले भने, हुन त भारतले झारखण्डमा रहेको वैद्यनाथ धामलाई असली वैद्यनाथ धाम भनेर प्रचार गर्दैछ, तर पुराणहरूमा गरिएको व्याख्याअनुसार सबै कुरा अछामकै वैद्यनाथ धामसँग मात्रै मेल खान्छन्। वैद्यनाथ धाम क्षेत्रमा (वृद्धगंगा बूढीगगा), पद्मा नदी (पाइली गाड), गोदावरी नदी (प्रभाली नदी) र सरस्वती नदी (प्रभाली गाड) यस क्षेत्रमा मात्रै छन्, जुन पुराणमा व्याख्या गरिएका छन्।, यस्तै, खेचरादी पर्वत (खप्तड) को फेदमा रहेको भन्ने उल्लेख भएको तर भारतमा खेचरादी पर्वत नभएको उपाध्यायको दाबी छ। मन्दिरमा महाशिवरात्रिका दिन धुमधामसँग मेला लाग्ने गर्छ। उक्त मेलामा नेपालका साथसाथै भारतको उत्तराखण्ड, उत्तर प्रदेश, विहारलगायत क्षेत्रबाट भक्तजन आउने गरेको छन्। उक्त मेलामा सशस्त्र प्रहरी बलले सलामी दिने प्रचलन रहेको छ। यहाँको लोप हुन थालेको पुराना कला संस्कृति जगेर्ना गर्ने उद्देश्यले माघे सङ्क्रान्तिका दिन धाममा भव्य मेला लाग्ने गरेको छ। त्यो दिन यहाँ होरी, पुतला, न्याउले भुवो नाच प्रदर्शन गरिन्छ। राष्ट्र शान्तिका लागि बटुकहरूले प्रत्येक बिहान दुई घण्टा रुद्राभिषेक गर्ने गरेको गरिन्छ। वैद्यनाथ सिद्धस्थलका रूपमा रहेको प्राध्यापक वेदान्त कोटीहोम महायज्ञका प्रमुख आचार्य भवानीप्रसाद खतिवडाले बताए। भारत वर्ष भरीमा जम्मा १२ वटा ज्योतिर्लिंग रहेको र त्यसमध्ये एउटा ज्योतिर्लिंग साँफेको वैद्यनाथमा रहेको बताए। उनले भने, भारत वर्ष भन्नाले केबल इन्डिया मात्र होइन, नेपाल पनि भारत वर्षको युगबाट सुरु भएको हो, त्यसैले १२ वटामध्ये एक महत्वूपर्ण ज्योतिर्लिंग साँफेबगर नगरपालिका१ वैद्यनाथमा पर्छ। यसलाई जगत गुरु शंकाचर्याले लेख्नु भएको ज्योतिर्लिंग स्तुतिमा उल्लेख गरिएको छ। वैद्यनाथ भारतका बिभिन्न ठाउँमा छन् तर वास्तविक ज्योतिर्लिंगङ्ग यही वृद्धगंगामा अवस्थीत छ। यसलाई विभिन्न शास्त्रहरू मानसखण्ड, शिबमहापुराण, स्कन्द पुराणबाट पनि प्रमाणित छ। यसको धार्मिक र यसको महिमाको विषयमा जति प्रचारप्रसार हुनुपर्ने हो त्यत्ति नभएको प्राध्यापक खतिवडाले बताए। नेपालको चारधाम मध्येको एक धाम अछामको वैद्यनाथ धाम भएको शास्त्रहरूमा लेखिए जसरी सरकारबाट पनि यसलाई लिखित मान्यता दिनुपर्नेमा उनले जोड दिए। खतिवडाका कोटीहोम भनेको यज्ञ मध्येको सबैभन्दा ठूलो यज्ञ हो। कर्ताको संकल्पअनुसार कुनै पनि मन्त्रद्वारा १ करोड २५ लाख पटक हवन गरिन्छ। त्यसको १० प्रतिशत १ लाख २५ हजार तर्पण, तर्पणको १० प्रतिशत १२ हजार ५ सय मार्जन र मार्जनको १० प्रतिशत १ हजार २५० ब्राह्मणले भोजन गरेर सम्पन्न गरिने हवनात्मक यज्ञलाई कोटीहोम भन्ने गरिएको खतिवडाले बताए। वैद्यनाथको प्रचारप्रसार र यसको ऐतिहासिक र धार्मिक महत्व दर्शाउन बहृत् रूपमा धार्मिक गोष्ठीको आयोजना हुनपर्ने उनले बताए। उनले भने, मैले यहाँका आयोजकहरूलाई यसको सल्लाह दिएको छु, यससम्बन्धी जानकारहरूलाई बोलाएर बहृत् गोष्ठी गर्नुपर्छ। यसलाई चारधामका रूपमा स्थापित गराउनुपर्छ। वेद विद्याश्रम वैद्यनाथ धाममा वेद विद्याश्रमको स्थापना गरिएको छ। वैदिक सनातन जोगाउनका लागि विसं २०५५ मा मन्दिर परिसरभित्रै वेद विद्याश्रमको स्थापना गरिएको हो। यहाँ कक्षा ६, ७ र ८ को पढाइ हुने गर्छ। विद्याश्रममा बाजुरा, बझाङ र अछामका विद्यार्थी छन्। उक्त विद्याश्रममा हाल २९ विद्यार्थी छन्। विद्याश्रममा एक दरबन्दी र दुई राहत गरी तीन जना सरकारी शिक्षक गरी ५ जना कर्मचारी छन्। एक सय जना विद्यार्थीलाई पढाउने र राख्ने क्षमता भए पनि सो अनुसारको विद्यार्थी संख्या नपाएको प्रधानाध्यापक देवराज उपाध्यायले बताए। वेद विद्याआश्रममा महेन्द्र कुँवर फाउन्डेसनले आर्थिक सहयोग गर्दै आएको उनले बताए। २०७९ सालदेखि विद्याश्रमलाई खाद्यन्न लत्ताकपडा, आवश्यक सामाग्री उपलब्ध गराउँदै आएको छ। विद्याश्रमलाई १५ देखि २० लाख सहयोग फाउन्डेसनबाट सहयोग भइसकेको उपाध्यायले बताए। उनले भने, सबैभन्दा ठूलो महेन्द्र आर्थिक सहयोग महेन्द्र फाउन्डेसनबाट भइरहेको छ। हामीलाई अपुग भएको सहयोग फाउन्डेसनले गर्दै आएको छ। अन्य व्यक्तिहरूबाट सहयोग भईरहेको छ। गाउँबाट पनि खाद्यान्न संकलन गर्छाैं। विद्याआश्रमको मद्दती खातामा १ करोड १२ लाख रहेको र चल्तीमा १० लाख बचत रहेको उपाध्यायले बताए। मन्दिरको दानभेटीबाट प्राप्त रकम ९ लाख मुद्दती र ३ लाख चल्तीमा रहेको जानकारी दिए। दुई वर्ष पहिले नै गुरुयोजना निर्माण नेपालका चार धाममध्येको एकधाम वैद्यनाथ क्षेत्र विकास संस्थाको गुरुयोजना निर्माण भइसकेको छ। तर, संरचनाहरू भने योजनाअनुसार निर्माण भने हुन सकेको छैन। मुख्य गरी नदिको कटानका कारण जोखिममा छ वैद्यनाथ धाम। बर्सेनि गरिएको तटबन्धन बाढीले बगाउने गरेको छ। गत वर्ष निर्माण गरिएको पक्की तटबन्धन समेत भत्किएको छ। गुणस्तरहीनका कारण तटबन्धन भत्किएको भन्दै स्थानीयहरूले गुनासो गर्दै आएका छन्। सेती लोकमार्गले छोएको धार्मिक तथा पर्यटकीयस्थल वैद्यनाथलाई व्यवस्थित र दिगो विकास गर्दै पर्यटन प्रवद्र्धनमा सघाउ पुयाउने उद्देश्यले बृहत्तर गुरुयोजना निर्माण गरिएको हो। अल्फा इन्जिनेरिङ कन्सल्टेन्सीले गुरुयोजना निर्माण गरेको हो। अल्फा इन्जिनेरिङ कन्सल्टेन्सी प्राइभेट लिमिटेडका डाइरेक्टर दानबहादुर रावलले गुरुयोजना निर्माण गरिएको जानकारी दिए। गुरुयोजनामा वैद्यनाथ धाम क्षेत्रमा बर्सेनि हुँदै आएको कटान रोक्नलाई पहिलो प्राथमिकता दिएको छ। नदीको दायाँबायाँ लुग्रेली गाडमा पक्की तटबन्धलाई गुरुयोजनामा समेटिएको छ। वैद्यनाथ क्षेत्र विकास संस्थाकोे गुरुयोजनामा तीनतले अतिथि भवन, चारतले सन्त आवास भवन, दुईतले पिर भवनको संरचना निर्माण रहेको छ। गुरुयोजनमा कार्यालयको चारतले भवन निर्माण गर्ने उल्लेख गरिएको छ। उक्त चारतले भवनमा वैद्यनाथ क्षेत्र विकास समितिको कार्यालय, वैद्यनाथ धार्मिक पर्यटन विकास व्यवस्थापन समिति, गुठी कार्यालय र ध्यान कोठा रहने छ। गुरुयोजनामा वैद्यनाथ क्षेत्रमा १ सय ५० जना जना अट्ने सभागृह, अछामी नौमुठे गाईको संरक्षणको २० वटा गाई अट्ने गोठको निर्माण, सार्वजनिक मञ्च, तीनतले होमस्टे भवनको नमुना नक्सा, सडक निर्माणलाई समेटिएको छ। अहिले वैद्यनाथ धामको प्रांगणमा सौर्य बत्ती, प्रांगणको बीच भागमा मञ्च, भित्र चार ढोका भएको वैद्यनाथको मन्दिर, मन्दिर वरिपरि अष्ठ भैरव, मालिका, कालिका, पार्वतीका मन्दिर, माण्डपनाथ मन्दिर, चार देवलहरू छन्। यस्तै दुई तले संग्रहालय भवन निर्माणाधीन, पार्कको निर्माण कार्य सुरुवात, अतिथि भवनको निर्माण कार्य सम्पन्न, ज्येष्ठ नागरिकको लागि वृद्धआश्रम निर्माण कार्य सम्पन्न भएको छ। यहाँका महत्वपूर्ण र अति रमणीय धार्मिक, सांस्कृतिक तथा पर्यटकीय स्थलहरूलाई चिनाउनका लागि गुरुयोजना निर्माण गरिएको छ। मन्दिर संरक्षण र व्यवस्थापनका लागि विसं २०४४ सालमा वैद्यनाथ क्षेत्र विकास संस्था र २०७७ मा वैद्यनाथ पर्यटन विकास तथा व्यवस्थापन समितिसमेत स्थापना गरिएको छ। सुदूरपश्चिम प्रदेश उद्योग, पर्यटन, वन तथा वातावरण मन्त्रालयअन्तर्गत वैद्यनाथ पर्यटन विकास तथा व्यवस्थापन समितिलाई ८०८१ मा १७ लाख ६५ हजार बजेट रहेको समितिका कार्यकारी भरत कुँवरले बताए। सार्वजनिक शौचालय, पानीको फोहोरासहित यज्ञकुण्ड र घेरा पर्खालका लागि टेन्डर गरिएको कुँवरले बताए। स्थापना भएको सुरुको वर्षमा २०७७ सालको अन्तिममा ८० लाख बजेट आएको समितिका अध्यक्ष खडक खड्काल बताए। बजेट भौतिक संरचना निमार्ण ,प्रचारप्रसार र प्रशासनिक क्षेत्रमा खर्च गरिएको खड्काले बताए। उनले भने, ७८७९ कर्मचारीको तलब बाहेक अरू बजेट आएन। बजेट जिरो जस्तै भयो। आएको बजेटको पनि संरचनाहरू निर्माणको प्रक्रिया सुरु भएको छ। वैद्यनाथमा १४४ वर्ष कोटीहोम महायज्ञ बान्नीगढी जयगढ गाउँपालिकाका१ गाज्राका डम्बरु खड्का ४० वर्षपछि अछाम पुगिन्। बसाइँसराइ गरी काठमाडौं गएका खड्का कोटीहोम महायज्ञका लागि वैद्यनाथ मन्दिर पुगेकी हुन्। वैद्यनाथको विषयमा धेरै सुनेको भए पनि दर्शन गर्ने अवसर कहिले पनि नजुरेको उनले बताइन्। उनले भनिन्, यहाँ हुँदा कहिले दर्शक गर्ने मौका मिलेन, बसाइँसराइ गरी ४० वर्ष पहिले नै काठमाडौं गइसकेका थियौं, योपटक भने जसरी पनि जानुपर्छ भनेर कोटीहोम लागेको बेला दर्शन गर्न आए। कोटीहोममा दर्शन गर्नका लागि देशभित्रका लगायत भारतका बिभिन्न ठाउँबाट भक्तजनहरूको घुइँचो लाग्ने गरेको छ।"
निमन्त्रणा कार्डमा बेहुलाबेहुलीको जन्ममिति अनिवार्य,"त्रिवेणी : रुकुमपश्चिमको आठबीसकोट नगरपालिका३ ले बालविवाह न्यूनीकरण तथा मदिरा र सुर्तीजन्य पदार्थ बिक्री वितरण तथा सेवन नियन्त्रण गर्न सक्रियता देखाएको छ। वडाले बालविवाह हुन नदिन विवाहको निमन्त्रणा कार्डमा अनिवार्य बेहुला र बेहुलीको जन्ममिति उल्लेख गर्नुपर्ने प्राबधान कार्यान्वयनमा ल्याएको छ। आठबीसकोट३ का वडाध्यक्ष केशरमान विकले बालविवाह हुन नदिन विवाहको निमन्त्रणा कार्डमा अनिवार्यरूपमा बेहुला र बेहुलीको जन्ममिति उल्लेख गर्नुपर्ने प्राबधान कार्यान्वयनमा ल्याएको जानकारी दिए। उनले वडामा बालविवाहसँगै मदिरा र सुर्तीजन्य पदार्थ नियन्त्रण गर्न पहल थालिएको बताए। विवाहका अवसरमा मदिरा र सुर्तीजन्य पदार्थको प्रयोग हुने भएकाले वडाले विवाह कार्डमै मदिरा र सुर्तीजन्य पदार्थ प्रयोग नगर्नेनगराउने प्रतिबद्धता जनाउनुपर्ने व्यवस्था लागू गरेको उनले बताए। वडामा यस वर्ष १० जोडीले बालविवाह गरेको तथ्याङ्क रहेको छ। यस वर्ष उमेर नपुगेर विवाह गर्न लागेका एक जोडीको विवाहसमेत वडा कार्यालयले रोकेको जनाएको छ। सामाजिक तथा आर्थिकरूपमा पनि बालविवाहले समाजमा नकारात्मक प्रभाव पार्ने भएकाले वडामा बालपिववाह र मदिराजन्य पदार्थमा कडाइ गरिएको वडाध्यक्ष विकको भनाइ थियो। 'विवाह कार्डमा जोडीको सही जन्ममिति उल्लेख गरेनगरेको थाहा पाउन वडा कार्यालयमा जन्मदर्तालगायत अन्य विवरणको अभिलेख हुने भएकाले सजिलो छ। वडाभन्दा बाहिरबाट विवाह गर्नेको हकमा सम्बन्धित वडा कार्यालयसम्म समन्वय गर्नेगरी लागेका छौँ। बालविवाह रोक्न समुदायको पनि राम्रो साथ मिलेको छ', वडाध्यक्ष विकले भने। वडाको नियम उल्लङ्घन गरेमा कानुनबमोजिम कारबाही गरिनेसमेत वडा कार्यालय जनाएको छ। मदिरा सेवनमा निषेध सोही वडामा विगत पाँच वर्षदेखि मदिरा तथा सुर्तीजन्य पदार्थ पनि निषेध गरिएको छ। विंस २०७५ मङ्सिर १५ गतेदेखि वडामा मदिरा तथा सुर्तीजन्य पदार्थ बिक्री वितरण तथा सेवनमा रोक लगाएको वडाध्यक्ष विकले जानकारी दिए। उनका अनुसार हाल वडाभित्र मदिरा तथा सुर्तीजन्य पदार्थको बिक्रीवितरण र सेवन हुन छाडेको छ। वडाले मदिरा निषेध गरेपछि वडामा मदिरा सेवन गर्ने पाँचजना र बिक्री वितरण गर्ने छ व्यक्तिलाई वडाले कारबाहीसमेत गरेको उनले बताए। वडाले मदिरा सेवन गरेका पाँच जनालाई रु पाँच हजारका दरले जरिवाना गराएको र मदिरा बिक्रीवितरण गर्ने एकजनालाई रु २० हजार जरिवाना गराएको छ। वडाभन्दा बाहिर गएर मदिरा सेवन गर्ने व्यक्तिलाई पनि सूचना प्राप्त भएसम्म मदिरा सेवन नर्गन वडाले सेचत गराउँदै आएको छ। वडालाई विकास निर्माणलगायत सामाजिक, आर्थिक तथा सांस्कृतिक हिसाबले नमूना बनाउन वडा कार्यालय लागिरहेको वडा कार्यालयले जनाएको छ। रासस"
तारे होटलको हब बन्दै नेपालगन्ज,"नेपालगन्ज : हस्पिटालिटी क्षेत्र (होटल र रेष्टुरेन्ट)मा नेपाली टिपिकल स्वादको पहिचान बनाएको पौवा ग्रुपले बाँकेमा पाँचतारे होटलको निर्माण सुरु गरेको छ। नेपालगन्ज सहरनजिकै पश्चिममा हुलाकी राजमार्गमा पर्ने खजुरा रोडको दक्षिणमा जानकी गाउँपालिका३ मा बिहीबार होटल पौवा वेस्टर्नको शिलान्यास गरिएको हो। होटल पौवा प्रालिका अध्यक्ष दुर्गाप्रसाद भण्डारीका अनुसार नौतले भवनमा फरकफरक स्वाद र परिकारका ५ वटा रेष्टुरेन्ट, एक हजार पाँच सय क्षमताका चार ठूला सभाहल, १४ वटा मिटिङ हल, सातवटा स्विट रुमसहित ८० वटा डिलक्स कोठा, स्वीमिङ पुल, क्यासिनो, स्पालगायत सम्पूर्ण सुविधासहितको होटल बनाउन सुरु गरिएको होे। सुरुको एक वर्षभित्र रेष्टुरेन्टलगायतका काम सञ्चालन हुने छन्, अध्यक्ष भण्डारीले भने, अर्को एक वर्षभित्र होटलका कोठाहरू निर्माण सम्पन्न गरी दुई वर्षभित्रै फाइभ स्टार होटल सञ्चालनमा आउनेछ। दुई बिघा दुई कठ्टा क्षेत्रफलमा निर्माण हुने होटल पौवा वेस्टर्नले झन्डै एक अर्ब रुपैयाँ लगानी हुने प्रारम्भिक अनुमान गरेको छ। ५० करोड लगानीमा चार तारेबाट सुरु भएको नेपालगन्जको सुर्खेत रोडमै रहेको सिग्नेट इन कृष्णा होटल पनि दोब्बर बढी लगानी थपेर नयाँ व्यवस्थापनका साथ होटल डायमन्ड प्यालेसका नाममा पाँच तारा होटलको स्तनोन्नतिको तयारीमा छ। सन् २०२५ को नयाँ वर्षबाट फाइभ स्टार सुरु गर्ने हाम्रो तयारी छ, सञ्चालक सुरेन्द्रबहादुर सिंह भन्छन्, हामी पूर्वाधार पुनर्निर्माण गरेर नयाँ स्वरूपमा डिजाइन बनाइरहेका छौं। आगामी साउनसम्म फाइभ स्टार सञ्चालन हुनेछ। एक अर्ब बढीको लगानी रहेको होटल डायमन्ड प्यालेसमा ९९ वटा कोठा छन्। जिल्लामा कोठा र शय्याको आधारमा नेपालगन्जको भ्यू होटल सिद्धार्थ अग्रस्थानमा छ। जहाँ फाइभ स्टार लेभलको सुविधा छ। राजधानी बाहिर फाइभ स्टार होटलका लागि ८० कोठा भए पुुग्छ। यो होटलमा १२५ कोठा छन्। शय्या त १७० छन्। होटलका क्षेत्रीय प्रबन्धक केशव न्यौपाने दाबी गर्छन्, हाम्रो सेवा सुविधा फाइभ स्टारभन्दा कम छैन हामी निकट भविष्यमै फाइभ स्टार सञ्चालनको तयारी गरिरहेका छौं। ०७५ सालदेखि नेपालगन्ज उपमहानगरपालिका१९ मा ८१ कोठासहित १ अर्ब २५ लाख रुपैयाँको लगानीमा सोल्टी वेस्टेन्ड प्रिमियर र कोहलपुर नगरपालिका४ मा ६० करोड लगानीमा ८० कोठाको होटल सेन्ट्रल प्लाजा पाँचतारे होटल सञ्चालमा छन्। पर्यटन विभागले २६ पुस २०८० मा सार्वजनिक गरेको पाँच तारा होटलको तथ्याङ्कमा देशभर संख्या १६ वटा मात्र छन्। सबैभन्दा धेरै १० वटा (सोल्टी, डेला अन्नपूर्ण, तारागाउँ रिजेन्सी (हायात रिजेन्सी), द मल्ल, सांग्रिला, मेरियट, अलफ्ट, हायात प्लेस, ल्हासा र अकामा त संघीय राजधानी काठमाडौंमा मात्र छन्। बाँकेमा दुइटा (सोल्टी वेस्टेन्ड प्रिमियम नेपालगन्ज र सेन्ट्रल प्लाजा कोहलपुर) पाँचतारे होटल छन्। कास्कीमा पोखरा ग्राण्ड, रुपन्देहीमा टाइगरवान र झापामा होटल द किङ्ग्सबरी सञ्चालमा छन्। राजधानीपछि सबैभन्दा धेरै फाइभ स्टार होटल बाँकेमा छन्। आधा दर्जनभन्दा बढी चारतारे होटलमा पनि क्यासिनो सञ्चालन भएको बाँकेमा तारे होटल पाँच तारेमा स्तरोन्नतीको चरणमा रहेकाले बाँके स्टार होटलको हबको रुपमा विकास हुँदै गएको छ। होटलको इतिहास २०३० सालमै एसी र अट्याचरुमको व्यवस्था गरेर भेरी गेस्ट हाउस नेपालगन्जले पहिलो स्टार होटल सञ्चालन गरेको थियो। त्यसको पाँच वर्षपछि २०३५ सालमा स्नेह होटलले टुस्टारको मान्यता पायो। अहिले स्नेह फोर स्टार भइसकेको छ। भ्यूहोटल सिद्धार्थ सन् २००९ मा थ्रीस्टार पाउने पहिलो होटल बन्यो। अहिले फोर स्टारका रूपमा सञ्चालन भइरहेको छ। जिल्लाको पहिलो फाइभ स्टार भने सोल्टी हो। २३ माघ २०७५ मा सोल्टीले फाइभ स्टारको मान्यता पायो। सोल्टीले फाइभ स्टारको मान्यता पाएको एक महिनापछि १४ फागुन २०७५ मा कोहलपुरको होटल सेन्ट्र प्लाजाले पनि फाइभ स्टारको मान्यता पायो। यो जिल्लाकोे यो दोस्रो फाइभ स्टार होटल हो। पहिलो स्वीमिङ पुलसहित बाटिका होटल नेपालगन्जमा खुलेको हो। अहिले सबै स्तरीय होटलमा स्विमिङ पुल सञ्चालनमा छ। होटल व्यवसायी संघ बाँकेका पूर्वअध्यक्ष भीम कँडेलका अनुसार जिल्लामा साना ठूला ३ हजार होटल छन्। झन्डै ५ हजार शय्या क्षमता छ। एकैपटक १० हजार पर्यटकलाई राख्न सकिने क्षमता राख्छ। साना र स्टार होटलमा गरी झन्डै ३० अर्ब जति लगानी भएको छ। कम्तीमा एक लाखदेखि बढीमा डेढ अर्ब रुपैयाँ होटलमा लगानी भएको छ। तारे होटलमा मात्र १५ अर्बभन्दा बढीको लगानी भइसकेको होटल संघ नेपाल बाँकेको दाबी छ। किन बढे तारे होटल सन् २०१८ मा नेपालगन्ज हुँदै चीनको कैलाश मानसरोवर तीर्थ यात्रामा १० हजार पर्यटक आए। यो संख्या नेपालगन्जका तारे होटलमा बास बसेका यात्रीको मात्र हो। तारेस्तरका होटल र सामान्य होटलमा बसेका यात्रीको संख्या जोड्दा यो संख्या अझै बढी हुन आउँछ। कुनै बेला साविकको मध्य र सुदूरपश्चिमको ठूला कार्यक्रमहरू नेपालगन्जका होटलले धानेका थिए। पश्चिम नेपालको आर्थिक हब भए पनि संघीयताले यहाँको होटल व्यवसायमा मारमा पयो। कार्यक्रम प्रदेश राजधानीमा केन्द्रित भए। बुकिङ भएका हलको पनि पैसा फिर्ता गर्नुपयो। होटल व्यवसाय त धराशायी हुने अवस्थामा नै पुग्यो, बाँकेमा दोस्रो फाइभ स्टार होटल सेन्ट्रल प्लाजा सञ्चालन गरेका देवानन्द अर्यालले त्यत्तिबेलाको अनुभव सुनाए, संघीयताले होटल व्यवसायमा लागेको घाउमा मल्हम लगाउने काम मानसरोवर यात्राले गरेको हो। अर्याल सेन्ट्रल प्लाजा बेचेर अहिले बर्दियामा रिसोर्ट खोलेर बसेका छन्। भारतीय पर्यटकहरूलाई नेपालगन्ज हुँदै मानसरोबर जान सजिलो हुने भएपछि तीर्थयात्रीलाई लक्षित गरी सुविधासम्पन्न होटल खुल्न थाले। नेपालगन्जबाट हुम्ला सिमीकोट हुँदै तिब्बतको मानसरोबर पुग्ने छोटो रुट भएका कारण होटलमा लगानी गर्ने क्रम बढिरहेको छ। नेपालगन्ज क्यासिनो सिटी कैलाश मानसरोवरका तीर्थयात्रीलाई लक्षित गरेर तारे होटलमा लगानी बढेको नेपालगन्जमा अहिले क्यासिनोकै कारण स्टार होटल चल्न सक्ने मान्यता स्थापित हुँदै गइरहेको छ। होटल संघ नेपाल (हान)का बरिष्ठ उपाध्यक्ष केशव न्यौपाने क्यासिनो सञ्चालन हुँदा त्यसैका ग्राहकलाई राखेर होटल सञ्चालन हुनसक्छ भन्ने मान्यताले फोर स्टार र फाइभ स्टार होटलमा लगानी बढिरहेको बताउँछन्। कथंमकदाचित क्यासिनो बन्द भए भने कसरी ग्राहक आकर्षित गर्न सकिन्छ भन्नेबारे पनि सोच्ने बेला आएको छ, चार तारा होटल भ्यू होटल सिद्धार्थका क्षेत्रीय प्रबन्धकसमेत रहेका न्यौपानेले चिन्ता गर्छन्, हिजो कैलाश मानसरोवरलाई लक्षित गरेर सुरु भए। त्यो पनि ठूलो बिजनेस थिएन। अहिले क्यासिनो खेल्न आउने ग्राहकलाई गनेर स्टार होटलमा लगानी बढ्दै छ। दिगो रूपमा ग्राहकलार्ई कसरी सेवा दिन सकिन्छ भन्नेबारे सोच्नुपर्छ। त्यसो त नेपालगन्जमा क्यासिनो सञ्चालनको १३ वर्षको अनुभव छ। यहाँ २०६७ सालमै होटल स्नेहमा सुरेन्द्रबहादुर सिंहले मिनी क्यासिनो ह्याप्पी आवर सञ्चालन गरेका थिए। नेपालगन्ज भारतको चर्चित सहर लखनउको सीमावर्ती सहर पनि हो। यहाँका क्यासिनोमा अधिकांश भारतीय नै हुन्छन्। होटल स्नेहको छेवैमा होटल वाटिका सञ्चालन गरेका नेपालगन्ज उपमहानगरपालिकाका पूर्वनगर प्रमुख डाधवलशमशेर राणाले क्यासिनोमा विदेशी पर्यटकको आकलन गरेर नै नेपालगन्जलाई क्यासिनो सिटीको रूपमा विकास गर्ने अवधारणा अघि सारेका थिए। उनी पर्यटनसम्बन्धी आफ्ना हरेक भाषणमा नेपालगन्जलाई क्यासिनो सिटीको रूपमा विकास गर्नुपर्ने कुरा छुटाउँदैैनथे। राणाको पाँच वर्षे कार्यकाल सकिए लगत्तै नभन्दै बाँकेमा सातवटा क्यासिनो सञ्चालन भइसकेका छन्। एउटा पाँचतारा होटल (सोल्टी), पाँचवटा चारतारा होटल (भ्यू होटल सिद्धार्थ, होटल स्नेह, स्टारलाइट, कल्पतरु र सिटी प्यालेस) र एकतारा होटल होटल स्वीट ड्रिमल्यान्डमा मिनी क्यासिनो सञ्चालन भइरहेका छन्। क्यासिनो व्यवसायी सिंह एउटा क्यासिनोले मात्र कम्तीमा १५० जनादेखि बढीमा ६०० जनालाई रोजगारी दिने बताउँछन्। नेपालगन्जको एउटा क्यासिनोमा औैसत २०० जनाले रोजगारी पाइरहेको सिंहको दाबी छ। बाँकेका अझै केही होटलमा क्यासिनो सञ्चालनकै तयारीमा छन्। ती सबै सञ्चालमा आउँदा झन्डै एक दर्जन क्यासिनो त नेपालगन्जमा मात्र पुग्नेछन्। अहिले पनि नेपालमा संघीय राजधानी काठमाडौंभन्दा दोस्रो धेरै क्यासिनो नेपालगन्जमै छन्। देशभरि २४ वटा क्यासिनो सञ्चालनमा रहेकोमा बाँकेका ७ वटा होटलको देशभरका कुल क्यासिनोको झन्डै एक तिहाइ (२९१६ प्रतिशत) नेपालगन्जमा मात्रै छन्। नेपालगन्ज साँच्चीकै क्यासिनो सिटीको रुपमा विकास भइरहेको छ। अहिले बाँके क्षेत्र नं २ बाट प्रतिनिधिसभा सदस्य निर्वाचित पूर्वनगर प्रमुख राणा संघीयताले मारमा परेको नेपालगन्जलाई क्यासिनो सिटीले फेरि एकपटक गुल्जार बनाउने, अपेक्षा गर्छन्। क्यासिनो जति विदेशी कम्पनीको कब्जामा नेपालमा २०३८ सालदेखि विदेशी लगानी भित्रिन थालेको छ। देशमा विदेशी लगानीसम्बन्धी विदेशी लगानी नीति २०७१ छ। नेपालको अन्तरिम संविधान २०६३ ले राष्ट्रिय विकासका लागि स्वदेशी लगानीलाई प्राथमिकता दिई देशमा वैदेशिक पुँजी र प्रविधिलाई आकर्षित गर्ने नीति राज्यले अवलम्बन गर्ने उल्लेख गरेको छ। विदेशी लगानी तथा प्रविधि हस्तान्तरण ऐन २०४९ ले पनि विदेशी पुँजी, लगानी र प्रविधिलाई स्वागत गरेको छ। यही ऐनमा आधारित रहेर बनेको क्यासिनो नियमावली २०७० (चौथो संशोधन २०७६)ले मन्त्रालयको स्वीकृति लिएर विदेशी कम्पनीसँग संयुक्त लगानीमा क्यासिनो सञ्चालन गर्न सक्ने व्यवस्था गरेको छ। नेपालमा सञ्चालन गरिएका क्यासिनोहरू अधिकांश विदेशीको कब्जामा पुग्न लागेका छन्। त्यहाँ नेपालीलाई नाम मात्रको १० प्रतिशत सेयर दिएर नाम मात्रको साझेदार बनाइएको नेपाली क्यासिनो व्यवसायीहरूको गुनासो छ। विदेशीले होटल व्यवसायमा लगानी गरेका छैनन्। नेपालीले खोलेका होटलमा विदेशीले १५ देखि २० करोड रुपैयाँको लगानीमा क्यासिनो खुलेका छन्। नाफा जति विदेशीको हातमा पुगेको छ, नेपाली क्यासिनो सञ्चालक व्यवसायीको माग छ, जसरी १०० शय्याको आफ्नै अस्पताल भएको स्वास्थ्य संस्थालाई मात्र नर्सिङ शिक्षाको अनुमति दिइएको छ, त्यसरी नै आफ्नै तारे होटल भएको कम्पनीलाई मात्र क्यासिनो सञ्चालनको अनुमति दिनुपर्छ। अनि मात्र क्यासिनोको लगानी स्वदेशमै रहन्छ। सार्क मुलुकहरू भारत, बंगलादेश, श्रीलंकाले क्यासिनोमा विदेशी लगानीमै प्रतिबन्ध लगाएको छ।"
अर्घाखाँचीका १५१ खानेपानी योजना अलपत्र,"अर्घाखाँची : घटना १ : अर्घाखाँचीको शीतगंगा नगरपालिकामा निर्माण सुरु भएको ठाडा खानेपानी तथा सरसफाइ आयोजना रकम अभावका कारण अलपत्र परेको छ। पर्याप्त बजेट नहुँदा खानेपानीको चरम अभाव रहेको ठाडाका ३ सय ६६ घरधुरीले प्रयोग गर्ने खानेपानी योजना सम्पन्न हुन सकेको छैन। विगतका वर्षमा गरेका कामको समेत भुक्तानी हुन नसकेको खानेपानी उपभोक्ता समितिका अध्यक्ष कमानसिंह दर्लामीको भनाइ छ। घटना २ : भूमिकास्थान नगरपालिका३ र ४ का स्थानीयले खानेपानी पिउनका लागि निर्माण सुरु गरिएको सल्लेघाट खानेपानी आयोजनाको काम अलपत्र छ। झन्डै ३ सय ८५ घरधुरीले खानेपानी पाउने गरी योजना निर्माण सुरु भएपनि विगत ३ वर्षदेखि पर्याप्त बजेट नआउँदा काम प्रभावित बनेको छ। घटना ३ : पाणिनी गाउँपालिका ३ मा रहेको ल्याडखोला, मैदान हटिया खानेपानी आयोजना रकम अभावले अलपत्र परेको छ। खानेपानी आयोजनामा पर्याप्त बजेट नआउँदा विगतका वर्षमा गरेको कामको रकम भुक्तानी गर्न नसकिएको खानेपानी आयोजना उपभोक्ता समितिका अध्यक्ष युवराज ज्ञवालीले बताए। खानेपानी योजना सम्पन्न भएमा पाणिनि ३ खिदीमका १ सय ९० घरधुरीमा खानेपानी पुग्नेछ। घटना ४ : आरुखर्क खानेपानी आयोजना पाणिनी ३ रकम अभावले अलपत्र परेको छ। यो खानेपानी आयोजना सम्पन्न भएमा यस स्थानका २ सय ५० घरधुरीमा खानेपानी सुविधा पुग्नेछ। माथिका चारवटा घटना त केही उदाहरण हुन्। लुम्बिनी प्रदेशको पहाडी जिल्ला अर्घाखाँचीमा चालुवर्ष निर्माण सम्पन्न हुने १ सय ५१ खानेपानी आयोजना बजेट अभावले अलपत्र परेका छन्। क्रमागत ५८ वटा खानेपानी योजनामा यसवर्ष आएको बजेटभन्दा बढी रकमको काम विगत वर्षमै उपभोक्ता समितिले सम्पन्न गरिसकेका छन् तर रकम भने पाउन सकेका छैनन्। पालिकागत रूपमा सबैभन्दा बढी शितगंगा नगरपालिकामा ४७ वटा र सबैभन्दा कम भूमिकास्थान नगरपालिका र मालारानी गाउँपालिकामा १४१४ वटा खानेपानीका योजना क्रमागतरूपमा रहेको खानेपानी डिभिजन कार्यालय अर्घाखाँचीका सूचना अधिकारी गोविन्दप्रसाद आचार्यले बताए। क्रमागत ५८ वटा योजनामा विगतका वर्षमै १० करोड ५१ लाखको काम सम्पन्न भए पनि रकम अभावले विगत वर्षको रकम भुक्तानी गर्न नसकिएको खानेपानी तथा सरसफाइ डिभिजन कार्यालयका प्रमुख इन्जिनियर रामभरोस यादवले बताए। चालु वर्षमा १ सय ५१ खानेपानी आयोजनाका लागि ११ करोड ६५ लाख आएको छ। गत वर्षमै काम गरेका ५८ योजनाको रकम भुक्तानी गर्नका लागि १० करोड ५१ लाख बाँकी भएकाले अन्य योजनाहरू अलपत्र परेका हुन्। जिल्लाका चालु सबै योजना सम्पन्न गर्न तीन अर्बभन्दा बढी रकम लाग्ने कार्यालयले जनाएको छ। पर्याप्त बजेट आएमा २ वर्षमा सबै १ सय ५१ खानेपानीका योजना सम्पन्न गर्न सकिने खानेपानी कार्यालयले जनाएको छ। अघिल्ला वर्षहरूमा सम्पन्न भएका योजनाको आवश्यक बजेट निकासा गर्न लुम्बिनी प्रदेश सरकारको वन, वातावरण, पर्यटन तथा खानेपानी मन्त्रालयमा पटकपटक पत्राचार गर्नाका साथै मन्त्रालयमै गएर ध्यानाकर्षण गराउँदा पनि रकम निकासा हुन नसकेको प्रमुख यादवको भनाइ छ। खानेपानी योजनाको काम गाउँका उपभोक्ताहरू मिलेर गरेका छन् बजेट अभावले पूरा गर्न नसक्दा निर्माणाधीन आयोजना अलपत्र परेका हुन्। केही संरचना जीर्ण बनेको शितगंगा१० का हिम्मत पोख्रेलले बताए। संघ र प्रदेशबाट चालु आर्थिक वर्षका लागि बिनियोजन भएको बजेट प्राप्त नहुँदा निर्माण सम्पन्न हुने समयमा काम रोकिएको लियाड खोला मैदान हटिया लिफ्ट खानेपानी उपभोक्ता समितिका अध्यक्ष युवराज ज्ञवालीको भनाइ छ। खानेपानीको चरम समस्या बेहोरिरहेका अर्घाखाँचीवासी निर्माणाधीन खानेपानी आयोजना बजेट अभावले काम रोकिएकोमा चिन्तित भएका छन्। बजेट नभएपछि उपभोक्ताहरूले काम बीचमै छोड्न बाध्य भएको र यसवर्ष पनि खानेपानी उपभोग गर्न नपाउने कुडुले छात्रावास खानेपानी उपभोक्ता समितिका अध्यक्ष शिवप्रसाद अधिकारीले बताए। पाणिनी गाउँपालिकामा १४ वटा योजना पुगेको भए पनि बजेटको अभावले खानेपानीको समस्या समाधान हुन नसकेको वडा नम्बर २ का अध्यक्ष चन्द्रकान्त पौडेलले बताए। खानेपानी जस्तो संवेदनशील क्षेत्रमा लुम्बिनी प्रदेश सरकारले बजेट उपलब्ध गराउन बेवास्ता गरेको उनले आरोप लगाए। अधिकांश खानेपानी योजनाको लागत एक करोडभन्दा बढी हुन्छ तर बजेट चारपाँच लाख मात्रै विनियोजन हुने गर्छ। थोरै पैसाले काम हुन सक्दैन खानेपानीको ट्यांकी बनाउँदा बनाउँदै बीचमा छोड्न पनि मिल्दैन पाइप पनि बिचमा छोड्न मिल्दैन, डिभिजन प्रमुख यादवले भने, उपभोक्ताले छिटो काम गरेर खानेपानी खान चाहन्छन् तर बजेट कम भएकाले धेरै योजना अलपत्र परेका हुन्। अर्घाखाँची र प्यूठानमा खानेपानी आयोजनाका संरचनाहरू बनिसकेकाले रकम भुक्तानीका लागि सचिवस्तर तथा मुख्यमन्त्रीस्तरमा पटकपटक छलफल भए पनि निष्कर्षमा पुग्न नसकिएको वन, वातावरण, पर्यटन तथा खानेपानी मन्त्रालयका महाशाखा प्रमुख इन्जिनियर गुणानिधि पोख्रेलले बताए। उनले भने, समस्या कसरी समाधान गर्ने, रकम भुक्तानी कसरी गर्ने भन्ने विषयमा पटकपटक छलफल गरेका छौं तर निचोडमा पुग्न सकिएको छैन। लुम्बिनी प्रदेश सरकारबाट बजेट उपलब्ध नहुँदा खानेपानी आयोजना अलपत्र परेका विषयमा जिल्लाका राजनीतिक दलका नेताहरूले मुख्यमन्त्री डिल्लीबहादुर चौधरीको ध्यानाकर्षण गराएको नेपाली कांग्रेसका जिल्ला सचिव कृष्णप्रसाद खनालले बताए। खानेपानी डिभिजन कार्यालयका सूचना अधिकारी गोबिन्दप्रसाद आचार्यका अनुसार सबै आयोजना सम्पन्न गर्न चालु वर्षको दररेटअनुसार करिब तीन अर्ब बजेट आवश्यक पर्दछ। मन्त्रालयबाट आउने बजेट बर्सेनि घट्दै आएको छ। सबै आयोजना आर्थिक वर्ष २०७९८० मा सम्पन्न हुनुपर्ने हो। आयोजनाको लागत अनुमानका आधारमा काम गर्न बर्सेनि कम्तीमा ५० करोड रकम आवश्यक पर्ने भएपनि चालु आर्थिक वर्षमा झन्डै १३ करोड मात्रै आएको छ। चालु आवमा आवश्यक बजेटको पाँच प्रतिशत बजेट पनि उपलब्ध छैन। हामीले सबै काम द्रुतगतिमा गर्छौ भनेर मात्रै भएन। बजेट अभावले काम अघि बढाउन नसक्दा थुप्रै आयोजना सम्पन्न नहुँदै भग्नावशेषमा परिणत हुने अवस्था आएको डिभिजन प्रमुख यादवको भनाइ थियो। खानेपानीको चरम अभावले केही मानिसहरू बसाइसराइ गरेर गएका छन्। जिल्लामा बढ्दो बसाइसराईको एउटा कारण खानेपानी पर्याप्त नहुनु पनि रहेको छ। साना खानेपानी आयोजनामा आपूहरूले काम गरेपनि ठुला आयोजना सञ्चानल गर्न स्थानीय सरकारसँग बजेट कम हुने सन्धिखर्क नगरपालिकाका नगरप्रमुख कृष्ण प्रसाद श्रेष्ठको भनाइ छ। उनले एकघर एक धारा बनाउने उद्देश्यअनुसार प्रदेश र संघले खानेपानीलाई पहिलो प्राथमिकतामा राखेर बजेट ल्याउनुपर्ने बताए। खानेपानी योजनाको मर्मत गर्ने, साना योजना सञ्चालन गर्ने, लिफ्ट खानेपानीको बिजुलीको रकम तिरिदिने जस्ता कार्य सन्धिखर्क नगरपालिकाले गरिरहेको नगर प्रमुख श्रेष्ठको भनाइ छ। लुम्बिनी प्रदेश सरकारले आर्थिक वर्ष २०८०८१ सम्ममा प्रदेशका सबै नागरिकलाई आधारभूत खानेपानी पुयाउने आवधिक योजनामा एक घर, एक धारा अभियान सुरू गरेको थियो। संघीय र प्रदेश सरकारले सञ्चालन गरेका खानेपानी आयोजनाको अहिलेको अवस्था हेर्दा प्रदेश सरकारले भनेजस्तो यो आर्थिक वर्षमा सबै घरमा पानीको धारा पुग्ने सम्भावना देखिदैन। सन् २०३० सम्ममा नेपालका सबै नागरिकलाई स्वच्छ खानेपानी पुयाउने दिगो विकासको लक्ष्य पूरा हुनेमा पनि शंका छ। एकातिर राजनीतिक नेताहरूले आवश्यकताभन्दा पनि पहुँचको आधारमा योजना छनोट गर्छन् भने अर्कातिर सरकारले बजेटको सुनिश्चित गर्दैन। यसैका कारण जिल्लामा सञ्चालित वर्षौं पुराना खानेपानी आयोजना पूरा नहुँदै जीर्ण बनेका छन्।"
आगलागीमा महिलाको मृत्यु,धरान : सुनसरीको इटहरी उपमहानगरपालिकामा आगलागीमा परी एक महिलाको मृत्यु भएको छ । आइतबार बिहान कोठाभित्र लागेको आगोमा परि इटहरी६ का ५२ वर्षीया गोपीमाया कटुवालको मृत्यु भएको जिल्ला प्रहरी कार्यालय सुनसरीका प्रवक्ता डीएसपी नवीनकृष्ण भण्डारीले जानकारी दिए। स्थानीय विष्णु खड्काको घरमा भएको आगलागीमा परि कटुवालको मृत्यु भएको हो । मृतक कटुवाल छोराबुहारीसँग खड्काको घरमा डेरामा बस्दै आएकी थिइन् । मृतक कटुवाल लामो समयदेखि डिप्रेसनको बिरामी थिइन्। घट्नबारे थप अनुसन्धान भइरहेको डीएसपी भण्डारीले बताए।
काठमाडौं उपत्यकासहित देशका विभिन्न स्थानमा हल्का वर्षा,"काठमाडौं : नेपालमा पश्चिमी वायूको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाशाखाका अनुसार काठमाडौं उपत्यकासहित कर्णाली, लुम्बिनी र गण्डकी प्रदेशको केही स्थान र सुदूरपश्चिम प्रदेशको थोरै स्थानमा हल्का वर्षा भइरहेको छ। आइतबार बिहान जारी बुलेटिनमा दिउँसो सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्ग सहित हल्कादेखि मध्यम वर्षा र बाँकी भूभागको थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेको बुलेटिनमा उल्लेख छ। राती कोशी, मधेश, सुदूरपश्चिम र कर्णाली प्रदेशका थोरै स्थानहरूमा हल्का देखि मध्यम वर्षाको साथै बाँकी भूभागका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको बुलेटिनमा उल्लेख छ। सोमबार सुदूरपश्चिम र कर्णाली प्रदेश लगायत कोशी र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कर्णाली र गण्डकी प्रदेशका उच्च पहाडी तथा हिमाली भूभागका एकदुई स्थानहरूमा हल्का हिमपातको सम्भावना रहेको छ। मंगलबार पनि सुदूरपश्चिम, कर्णाली र लुम्बिनी प्रदेश लगायत देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका एकदुई स्थानहरूमा हल्का हिमपातको सम्भावना रहेको पूर्वानुमान महाशाखाले जनाएको छ। सुदूरपश्चिम, कर्णाली, लुम्बिनी, गण्डकी, बागमती प्रदेशसहित कोशी प्रदेशका पहाडी भूभागका केही स्थानहरूमा मेघगर्जनचट्याङ्गसहित मध्यम वर्षा र बाँकी भूभागको थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा मध्यम हिमपातको सम्भावना रहेकाले त्यस क्षेत्रमा दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकोले आवश्यक सतर्कता अपनाउन महाशाखाले अनुरोध गरेको छ ।"
