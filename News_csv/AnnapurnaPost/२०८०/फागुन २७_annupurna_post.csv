शीर्षक,विवरण
नेपाललाई आकर्षक लगानी गन्तव्यका रुपमा विकास गर्न सकिन्छ : बेलायत,"उनले लगानी सम्मेलन सफल पार्न लगानीमैत्री वातावरण निर्माण, नीतिगत र प्रक्रियागत सुधार, दोहोरो करमुक्त सम्झौता तथा सार्वभौम रेटिङ जस्ता काम पूरा गर्न आग्रह गरे। काठमाडौं : बेलायतले नेपालमा लगानी गर्न तयार रहेको जनाएको छ। नवनियुक्त अर्थमन्त्री वर्षमान पुन अनन्तसँग आइतबार सिंहदरबारस्थित मन्त्रालयमा भएको भेटमा बेलायतको विदेश तथा कमन वेल्थ विकास कार्यालयका निर्देशक बेन मिलरले नेपाललाई आकर्षक लगानी गन्तव्यका रुपमा विकास गर्न सकिने विश्वास व्यक्त गरेका छन्। उनले त्यसका लागि सहयोग गर्ने प्रतिबद्धता जनाए। भेटमा बेनरले नेपालमा आगामी वैशाखमा हुने लगानी सम्मेलन सफल र उपलब्धीमुलक बनाउन बेलायत सरकारका तर्फबाट पूर्ण सहयोग हुने बताए। उनले लगानी सम्मेलन सफल पार्न लगानीमैत्री वातावरण निर्माण, नीतिगत र प्रक्रियागत सुधार, दोहोरो करमुक्त सम्झौता तथा सार्वभौम रेटिङ जस्ता काम पूरा गर्न आग्रह गरे। जवाफमा मन्त्री पुनले सरकार लगानीमैत्री वातावरण निर्माणका लागि गर्नुपर्ने सबै कामका लागि तयार रहेको बताए। त्यसका लागि आवश्यक कानूनी, नीतिगत र प्रक्रियागत सुधारका काम अघि बढाइसकेको उल्लेख गरे। निजी क्षेत्रको लगानी विस्तार र आर्थिक गतिविधि बढाउने तथा युवा लक्षित रोजगारीका कार्यक्रममा आफ्नो ध्यान केन्द्रित हुने उनको भनाइ थियो। मन्त्री पुनले नेपाल र बेलायतबीच दुई शताब्दी पुरानो मित्रवत सम्बन्धलाई थप प्रगाढ बनाउन वर्तमान सरकार लागि पर्ने प्रतिबद्धता जनाए। भेटमा नेपालका लागि बेलायती राजदूत रब फेनसहितका अधिकारी सहभागी थिए। भेटमा मिलरले नयाँ विकास साझेदारी कार्यक्रमअन्तर्गत बेलायत सरकारले दिने भनिएको ४ सय मिलियन पाउण्ड (करिब ६७ अर्ब रुपैयाँ) अनुदानसम्बन्धी सम्झौता कार्यान्यवन सुरु भइसकेको जानकारी दिए। गत ९ फागुनमा नेपाल भ्रमणमा आएका बेलायतका विकास र अफ्रिका तथा राष्ट्रमण्डल र विकास कार्यालयका मन्त्री एन्ड्रयु मिचेलले बेलायतनेपाल विकास पोर्टफोलियो उद्घाटन गर्दै उक्त घोषणा गरेका थिए। उक्त रकम जलवायु परिवर्तन अनुकूलन कार्यक्रम, हरित प्रवद्र्धन, उत्थानशील विकास, आर्थिक रूपान्तरण, सुशासन, समावेशीकरण, साना तथा मझौला उद्योगमा लगानी विस्तार तथा विकासका लागि अन्तर्राष्ट्रिय वित्त परिचालनसहित विभिन्न ८ क्षेत्रमा खर्च गर्ने सम्झौतामा छ। आगामी सन् २०३० भित्र सम्झौता कार्यान्वयन हुँदा करिब साढे १३ हजार जनाका लागि रोजगारी सिर्जना हुने विश्वास दुवै देशले लिएका छन्। परियोजना कार्यान्वयनमा आइसक्दा गुणस्तरीय शिक्षा र स्वास्थ्यमा २० लाख महिला र किशोरीको पहुँच पुग्ने लक्ष्य निर्धारण गरिएको छ।"
"प्रधानमन्त्री प्रचण्डले फागुन ३० गते विश्वासको मत लिने, संसद सचिवालयमा पठाए पत्र","सभामुखका प्रेस सल्लाहकार अधिकारीका अनुसार फागुन २९ गते कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। काठमाडौं : प्रधानमन्त्री पुष्पकमल दाहालप्रचण्डले फागुन ३० गते विश्वासको मत लिने भएका छन्। प्रधानमन्त्री प्रचण्डले प्रतिनिधिसभाको आगामी बुधबार बस्ने बैठकमा विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएको सभामुखका प्रेस सल्लाहकार शेखर अधिकारीले जानकारी दिए। संवैधानिक व्यवस्था अनुसार विश्वासको मत लिनका लागि प्रधानमन्त्री कार्यालयबाट सङ्घीय संसद्लाई विश्वासको मत लिनका लागि दिएको सूचना आइतबार संसद् सचिवालयमा पत्र आइपुगेको उनले बताए। विश्वासको मत लिनका लागि प्रधानमन्त्री कार्यालयबाट सङ्घीय संसद्का महासचिवलाई सम्बोधन गरेर संसदको कार्यसूचीमा राख्न पत्र आएको छ। प्रतिनिधि सभा नियमावली, २०७९ को नियम १५५ बमोजिम प्रधानमन्त्रीले प्रतिनिधि सभाबाट विश्वासको मत लिनका लागि प्रस्ताव पेश गर्ने सूचना महासचिवलाई दिनुभएको हो। अधिकारीले भने, महासचिवज्यूले पत्र आएपछि उहाँले सभामुख देवराज घिमिरेलाई जानकारी गराउनु भएको छ। सभामुखका प्रेस सल्लाहकार अधिकारीका अनुसार फागुन २९ गते कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। अधिकारीले भने,सभामुख ज्यूले २९ गते कार्यव्यवस्था समितिको बैठक बोलाउनुभएको छ। त्यहाँ छलफल हुन्छ। कार्यव्यवस्था परामर्श समितिको परामर्शमा सम्भवतः प्रधानमन्त्रीले मागेकै दिन अर्थात् फागुन ३० गते बिहान ११ बजेलाई तोक्नुहुनेछ। प्रचण्डले तेस्रो पटक विश्वासको मत लिन लागेका हुन्। एमाले नेतृत्वमा बनेको तत्कालीन गठबन्धनबाट प्रधानमन्त्री बनेपछि उनले पुस ११ गते प्रधानमन्त्रीको सपथ लिएका थिए। उक्त समयमा विश्वासको मत लिँदा कांग्रेसले पनि विश्वासको मत दिएको थियो । राष्ट्रपति निर्वाचनमा माओवादीले एमालेको गठबन्धन भत्काएर कांग्रेससँग गठबन्धन गरेपछि एमालेलगायतका दलले समर्थन फिर्ता लिएपछि उनले पुन: विश्वासको मत लिएका थिए। हाल गत सोमबार चारदलीय गठबन्धनबीच सहमति भएपछि पुन: एमाले, माओवादी केन्द्र, रास्वपा, जसपा र एकीकृत समाजवादी सरकारमा छन्। कांग्रेसले सरकारलाई दिएको समर्थन फिर्ता लिएपछि प्रधानमन्त्री प्रचण्डले विश्वासको मत लिन लागेका हुन्। संवैधानिक व्यवस्थाअनुसार सरकारलाई समर्थन गरेको दलले समर्थन फिर्ता लिएमा एक महिनाभित्र विश्वासको मत लिनुपर्नेछ। उनले संविधानको धारा १०० (२) अनुसार प्रतिनिधिसभाबाट विश्वासको मत लिन लागेका हुन्। प्रधानमन्त्री प्रचण्डले पहिलो पटक २६ पुसमा २६८ मत पाएका थिए भने दुई जनाले विपक्षमा मत हालेका थिए। दोस्रो पटक विश्वासको मत लिँदा पक्षमा १७२ र विपक्षमा ८९ मत खसेको थियो। मत दिन्नमा एक मत खसेको थियो। प्रचण्डले विश्वासको मत लिने र राष्ट्रिय सभा अध्यक्षको चुनाव हुन लागेकाले ह्विप जारी गर्दै माओवादी केन्द्रले सांसदलाई तत्काल उपत्यकाबाहिर नजान आग्रह गरेको छ। यो पनि पढ्नुहोस नयाँ सत्ता समीकरण : चार राजनीतिक दलबीच ८ बुँदे सहमति (पूर्णपाठ)"
बुढासुब्बा गोल्डकपको टिकट आइएमई पेमा,काठमाडौं : धरानमा जारी प्रतिष्ठित अन्तर्राष्ट्रिय आमन्त्रण बुढासुब्बा गोल्ड कप फुटबल प्रतियोगिता आइएमई पेबाट सजिलै टिकट काटेर हेर्न मिल्ने भएको छ । फागुन २६ शनिवारदेखि सुरु बुढासुब्बा गोल्ड कप फुटबल २४ औं संस्करण हेर्न सहज बनाउने उद्देश्यले आइएमई पेबाट सजिलै टिकट काटेर हेर्ने व्यवस्था मिलाइएको हो । चैत ३ गतेसम्म आयोजना हुने प्रतियोगिता अवधि भर आइएमई पे बाट टिकट काट्न मिल्ने छ । यस पटकको बुढासुब्बा गोल्ड कप फुटबल प्रतियोगितामा ८ वटा क्लब सहभागी छन् । नेपालको पहिलो भुक्तानी सेवा प्रदायक आइएमई डिजिटल सोलुसन लिमिटेडद्वारा प्रवर्द्धित आइएमई पे मोबाइल वालेट एपअन्तर्गतको विद्युतीय भुक्तानी सेवा प्रदायक हो। २० लाखभन्दा बढी ग्राहकहरूलाई सिधै मोबाइल वालेट एप तथा एजेन्टहरू मार्फत आइएमई पेले विद्युतीय भुक्तानी सेवा दिएको छ।
भारतलाई पराजित गर्दै महिला साफ च्याम्पियनशिपको उपाधि बंगलादेशलाई,"काठमाडौं : बंगलादेशले भारतलाई पेनाल्टी सुटआउटमा पराजित गर्दै दक्षिण एसियाली फुटबल महासङ्घ (साफ) यु१६ महिला च्याम्पियनशिपको उपाधि जितेको छ। सातदोबाटोस्थित एन्फा कप्लेक्समा आज भएको फाइनल खेलमा बंगलादेशले पेनाल्टी सुटआउटमा ३२ गोलअन्तरले पराजित गर्दै प्रतियोगिताको उपाधि जितेको हो। खेलको निर्धारित समयसम्म दुवै टोलीबाट ११ गोल बराबरीमा खेलेपछि खेल पेनाल्टी सुटआउट गएको हो। पेनाल्टीमा बंगलादेशका लागि मारियम बिन्ता हन्ना, थुनी मर्मा र साथी मुन्डाले गोल गरे। त्यसैगरी, सौभरभी अखण्ड प्रीति र अल्पी अख्तर भने गोल गर्नबाट चुके। भारतका लागि स्वेता रानी र अन्विता रघुरमानले गोल गर्दा एलिनादेवी सारङ्गथेम, बोनिफिलिया शुल्लई र दिव्यारानी लिन्डाले गोल गर्न सकेनन्। त्यसअघि, खेलको चौथो मिनेटमै अनुष्का कुमारीको गोलमार्फत भारतले अग्रता लिएको थियो। खेलको ७१औँ मिनेटमा बंगलादेशकी मरियम बिन्ता हन्नाले एक गोल फर्काउँदै खेललाई एकएक गोलको बराबरीमा ल्याएकी थिइन्। सङ्घर्षपूर्ण खेलमा गोल हुन सकेन र खेलको निर्णय पेनाल्टी सुटआउटमा गएको थियो। प्रतियोगितामा नेपालसहित, भारत, बंगलादेश र भूटानको सहभागिता थियो। रासस"
गाउँका झगडा गाउँमै मिलापत्र,"कालीकोट : कालीकोटको शुभकालिका गाउँपालिकाको न्यायिक समितिले गाउँका झगडा गाउँमै मिलापत्र गर्ने गरेको छ। आर्थिक वर्ष २०८००८१ मा आएका १४ वटा मुद्दालाई न्यायिक समितिको इजलासबाट फैसला नै नगरी दर्ता भएका १४ वटै मुद्दा आपसि समझदारीबाट मिलापत्र गरेको न्यायिक समितिका संयोजक तथा गाउँपालिकाका उपाध्यक्ष धर्मकला शाहीले जानकारी दिइन्। उनले भनिन्, 'शुभकालिका गाउँपालिका न्यायिक समितिको कार्यालय सुकाटियामा परेका निवेदनको आधारमा, पीडित र पीडकलाई बोलाई दुवै पक्षको छलफल पछि झकडा टुंगाउने गरेका छौं।' संविधानले दिएको जिम्मेवारी अनुसार स्थानीय तहले पनि आफ्नो जिम्मेवारी अनुसार स्थानीयस्तरबाट न्याय दिने प्रयास गरेको उनको भनाई छ। न्यायिक समितिले स्थानीयस्तरमा हुने विवादहरू खासगरी देवानी प्रकृतिका मुद्दाहरू अंशवण्डा, साँध मिचिएको, घरेलु झैझगडा आदि विषयहरू निरूपण गर्ने संवैधानिक व्यवस्था छ। सोही अनुसार स्थानीय न्यायिक निकायले न्याय सम्पादनको काम गरिरहेका छन्। न्यायिक समितिका संयोजक शाहीका अनुसार दुवैपक्षको कुरा सुनेर न्याय दिने काम निकै चुनौतीपूर्ण छ। तर, स्थानीयहरूकै विवाद आउने भएकाले सम्झाइ बुझाइ गरि विवाद मिलापत्र गर्ने गरिएको छ। प्राय लेनदेन, घरेलु हिंसा, कुटपिट, झै झगडा, सम्बन्ध विच्छेदजस्ता विषयहरू आउने गरेका छन्। न्यायिक समितिले प्रत्येक हप्ताको एक दिन उजुरीमा छानबिन गर्ने काम गर्छ। अहिलेसम्म १४ भन्दा बढी विवादित विषयहरूको निरूपण भएका छन्। 'स्थानीय स्तरमा जनप्रतिनिधिहरू कुनै न कुनै पार्टीबाट चुनाव लडेर आएका हौं। पीडित र पीडक दुवैले राजनीतिक रूपमा अविश्वास गर्ने सम्भावना हुन सक्छ। तर शुभकालिका गाउँपालिकाका जनताले आफूहरुलाई पार्टीगत रूपमा हेरेका छैनौं।' शाहीले भनिन्,'न्याय निरूपण गर्न भनेर बसेपछि पार्टी भन्ने नै हुँदैन।' न्यायिक समितिका सदस्य तथा वडानं ५ का वडाअध्यक्ष मिम बहादुर शाहीले भने स्थानीय तहबाट न्याय प्रदान गर्ने व्यवस्था हुँदा पीडितहरूलाई कम खर्च, छोटो समयमा फैसला हुने गरेको बताए। जिल्ला अदालत कालीकोटका जिल्ला न्यायाधीश चन्द्रदेव तिवारीले संविधानको धारा १२७ (२) मा स्थानीय स्तरमा न्यायिक निकाय वा विवाद समाधानका वैकल्पिक उपाय अवलम्बन गर्न आवश्यकता अनुसार अन्य निकाय गठन गर्न सक्ने व्यवस्था रहेको बताए। उनले भने, 'संविधानको धारा २१७ अनुरुप न्यायिक समितिको गठन गरिएको हो।' कानुन बमोजिम आफ्नो अधिकार क्षेत्र भित्रका विवाद निरूपण गर्न गाउँपालिकाले उपाध्यक्ष र नगरपालिकाले उपप्रमुखको संयोजकत्वमा तीन सदस्यीय न्याय समितिको गठन गर्ने व्यवस्था छ। ठूलो अदालतहरूमा जाँदा मुद्दाको चाप बढी हुने हुँदा समय र खर्च बढी लाग्ने हुन्छ। र छिटो न्याय पाउने सम्भवाना पनि कम हुन्छ। त्यसैले न्यायिक समितिले गर्ने न्याय सम्पादनको कार्य निष्पक्ष हुन जरुरी छ। शुभकालिका गाउँपालिका न्यायिक समिति, वडा मेलमिलापकर्ता, जिल्ला न्यायधीश, शुरक्षाकर्मी, स्थानीयहरु तथा पीडितले निवेदन दिँदै । तस्बिर : भरतराज बिष्ट"
मुस्ताङमा हाईअल्टिच्युडले ३ वर्षमा २३ जनाको मृत्यु,"जोमसोम : हिमाली जिल्ला मुस्ताङमा हाईअल्टिच्युडका कारण पछिल्लो ३ वर्षयता २३ जनाले ज्यान गुमाएका छन्। मुस्ताङमा मृत्यु हुनेमा १६ भारतीय, ५ नेपाली र २ तेस्रो मुलुका पर्यटक रहेका छन्। धार्मिक तथा पर्यटकीय जिल्ला मुस्ताङ भ्रमणमा आएका भारतीय तथा नेपालीसहित तेस्रो मुलुकका विदेशी पर्यटकको ३ वर्षको फेरोम हाईअल्डिच्युड समस्याका कारण करिब दुई दर्जन पर्यटकको मृत्यु भइसकेको जिल्ला प्रहरी कार्यालय मुस्ताङले उल्लेख गरेको छ। प्रहरी कार्यालयको रेकर्ड अनुसार चालु आर्थिक वर्ष २०८००८१ को ८ महिना अवधिमा एक नेपाली पर्यटक प्रथप्रर्दशकसहित ५ जना विदेशीले हाईअल्टिच्युडका कारण ज्यान गुमाएको जिल्ला प्रहरी कार्यालय मुस्ताङका प्रहरी नायव उपरीक्षक भोजराज पाण्डेले जानकारी दिए। चालु आर्थिक वर्षको असोज ११ गते थासाङ गाउँपालिका४ घाँसामा ७२ वर्षीय कामी सर्की शेर्पाले हाईअल्टिच्युडका कारण ज्यान गुमाए। असोज २० गते मुस्ताङको वारागुङ मुक्तिक्षेत्र गाउँपालिका२ झोङमा युक्रेनी नागरिक ३५ वर्षीया महिला आना पानिनाको पदमार्ग यात्राकै क्रममा हाईअल्टिच्युडका कारण मृत्यु भयो। सोही घटनाको ३ दिनपछि असोज २३ गते थासाङ गाउँपालिका३ लेतेमा ६५ वर्षीया भारतीय महिलाको हाईअल्टिच्युड लागेर ज्यान गुमाउन पुगिन्। यसैगरी चालु आर्थिक वर्ष २०८००८१ को फागुन १ गतेका दिन ६५ वर्षीया भारतीय महिला ज्योत्स्ना रानी रावको मृत्यु भयो। रावलाई हाईअल्टिच्युडका कारण स्वास्थ्यमा समस्या देखिएपछि उपचारका लागि लेते प्राथमिक स्वास्थ्य चौकीमा पुर्याउँदा मृत्यु भयो। वारागुङ मुक्तिक्षेत्र गाउँपालिका१ मुक्तिनाथमा ५७ वर्षीय भारतीय नागरिक पटेल भूपेन्द्रभाई सोमाभाईको हाईअल्टिच्युडका कारण मृत्यु भयो। आर्थिक वर्ष २०७९०८० मा मुस्ताङमा १२ जना आन्तरिक तथा बाह्य पर्यटकले हाईअल्टिच्युडका कारण ज्यान गुमाएका थिए। जसमध्ये ७ भारतीय, ४ नेपाली र १ जना थाईलैण्डकी नागरिकले हाईअल्टिच्युडका कारण ज्यान गुमाएका थिए। आर्थिक वर्ष २०७८०७९ मा मुस्ताङ भ्रमण गर्न आएका ६ जना भारतीयले हाईअल्टिच्युडका कारण ज्यान गुमाएका थिए। मुस्ताङमा वर्षेनी औसम एक दर्जन बढीको हाईअल्टिच्युडका समस्याका कारण मृत्यु हुने गरेको मुस्ताङका प्रहरी नायव उपरीक्षक पाण्डेयको भनाई छ। समुन्द्री सतहको ३ हजारदेखि ४ हजार मिटरको उच्च उचाईमा मुस्ताङ आउने पर्यटकहरुलाई हाईअल्टिच्युडको समस्या देखिने गरेको छ। जिल्ला प्रहरी कार्यालय मुस्ताङका अनुसार कम उचाईको स्थानबाट उच्च उचाईमा रहेको स्थानमा पर्यटक होल्डिङ नगरी मुस्ताङ आउँदा हाईअल्टिच्युडको समस्या रहने गरेको छ। विशेष गरी मुस्ताङको मुक्तिनाथ दर्शन गर्न आउने भारतीय पर्यटकलाई हाईअल्टिच्युड लाग्ने गरेको पाइएको छ। प्रहरी नायव उपरीक्षक पाण्डेयले पर्यटकलाई लगातार यात्रा गराउने गर्दा र बीचको स्थानमा होल्डिङ गराउने सचेतना नहुँदा यस्तो समस्या देखिएको बताए। चिसो याममा मुक्तिनाथ दर्शन गर्न जाने नेपाली तथा भारतीय पर्यटकहरुले मुक्तिनाथ कुण्डमा स्नान गर्नाले हाईअल्टिच्युड भई स्वास्थ्यमा समस्या देखिने गरेको छ। जिल्ला प्रहरी कार्यालय मुस्ताङले उमेर कटेका र दीर्घ रोगका बिरामी भई औषधि सेवन गर्ने गरेका पर्यटकलाई ठाउँठाउँमा होल्डङ गर्दै गन्तव्यमा लैजानुपर्ने बताएको छ। थासाङको लेते र घरपझोङको जोमसोममा स्वास्थ्य केन्द्र र अस्पताल भएपनि शारिरीक रुपले अस्वस्थ पर्यटकहरु स्वास्थ्य परीक्षण बिना मुक्तिनाथ जाने गर्दा हाईअल्टिच्युडका कारण दुर्घटना हुने गरेको छ। मुस्ताङको जोमसोम अस्पतालमा अक्सिजन उत्पादन हुँने गरेकाले जिल्लामै पर्याप्त अक्सिजनको सुविधा उपलब्ध छ। यद्यपी हाईअल्टिच्युड कारण बर्सेनि पर्यटकले ज्यान गुमाउने अवस्थाको न्यूनिकरण हुन सकेको छैन। मुक्तिनाथ मन्दिरमा दर्शन गर्न जाने आन्तरिक तथा बाह्य पर्यटकहरुलाई हाईअल्टिच्युड तथा अन्य कारणले बिरामी पर्दा तत्कालै उपचार गर्न सकुन् भन्ने उद्देश्यले गतवर्ष नेपाली सेनाले हाईअल्चिच्युड ट्रिटमेन्ट सेन्टरको पूर्वाधार निर्माण गरेको छ। त्यहाँ जोमसोम अस्पतालले समेत अक्सिजन र औषधिसहित स्वास्थ्यकर्मी खटाएको छ।"
"गठबन्धन गरेर चुनावमा जाँदा राजनीति दूषित भयो, निर्वाचन प्रणालीलाई बदल्नुपर्छ : महामन्त्री थापा","पाटन : नेपाली कांग्रेसका महामन्त्री गगनकुमार थापाले चुनावभन्दा अगाडि नेताहरु मिलेर चुनावमा जाने परम्पराले नेपालको राजनीतिलाई दूषित बनाएको दाबी गरेका छन्। ललितपुरको गोदावरी नगरपालिकाको आठौँ स्थापना दिवसका अवसरमा आयोजित कार्यक्रममा महामन्त्री थापाले पछिल्लो सत्ता गठबन्धनको उद्देश्य पनि आगामी चुनावमा गठबन्धन गर्न बनेको बताएका हुन्। उनले चुनावी गठबन्धनले राजनीतिलाई दूषित बनाएको तर्क गरे। अहिले पनि संसद्मा कुनै दलको बहुमत छैन, यही प्रणाली हुँदा भोलि पनि कुनै दलको बहुमत हुँदैन। यसले नेताहरुको स्वार्थमा संसद् र सरकार बन्धक बनाउँछ। जनताको आवश्यकता र अपेक्षाको सम्बोधन हुनुपर्छ। राजनीतिलाई दूषित हुनबाट बचाउन निर्वाचन प्रणालीलाई बदल्नुपर्छ, महामन्त्री थापाले भने। मिश्रित निर्वाचन प्रणाली विकृत भएको र त्यसबाट नेताहरूलाई सत्तामा पुग्न सहज हुँदा शक्तिको दुरुपयोग हुने गरेका आरोप महामन्त्री थापाले लगाए। प्रणाली ठीक नहुँदा देश विकासको गति ठप्प प्रायः भएको बताउँदै उनले सङ्घीय प्रणालीलाई ठीक ढङ्गले उपयोग गर्दै नागरिकको सबैभन्दा नजिकको सरकार स्थानीय तहलाई दिइएको जिम्मेवारीअनुसार सेवा प्रवाह हुनुपर्ने बताए।  रासस"
यातायात सुधार कार्यदलको प्रतिवेदन कार्यान्वयन गर्न माग,काठमाडौं : नेपाल यातायात व्यवसायी राष्ट्रिय महासङ्घले यातायात सुधार कार्यदलले सरकारलाई बुझाएको प्रतिवेदन कार्यान्वयन गर्न उपप्रधानमन्त्री एवं भौतिक पूर्वाधार तथा यातायातमन्त्री रघुबिर महासेठ समक्ष माग गरेको छ। महासङ्घका अध्यक्ष विजयबहादुर स्वाँर नेतृत्वको टोलीले आज नवनियुक्त उपप्रधानमन्त्री एवं भौतिक पूर्वाधार तथा यातायातमन्त्री महासेठलाई भेटेर देशभरको यातायात क्षेत्रको सुधारका लागि कार्यदलले बुझाएको प्रतिवेदन कार्यान्वयनको माग गरेको हो। महासङ्घको टोलीले सार्वजनिक यातायात क्षेत्रको लगानी संरक्षणका साथै व्यवस्थित ढङ्गले यातायात सेवा सञ्चालन गर्न मन्त्रीसमक्ष अनुरोध गरेको छ। मन्त्री महासेठले सरोकारवाला निकायसँग समन्वय गरेर यातायात क्षेत्रका समस्या समाधान गर्ने प्रतिबद्धता व्यक्त गरेका थिए। आजै महासङ्घको टोलीले उपप्रधान एवं गृहमन्त्री रवि लामिछाने र अर्थमन्त्री वर्षमान पुनलाई भेटेर यातायात क्षेत्रका समस्या समाधानका निम्ति गम्भीर हुन आग्रह गरेको थियो।  रासस
कालीगण्डकीमा लामो पुल थपियो,"बेनी : पर्वत र बागुलङ जिल्लाको सिमाना भएर बग्ने कालीगण्डकी नदी माथी अर्को लामो पुल बनेको छ। कालीगण्डकी खोँचले छुट्याएको बागलुङ र पर्वतलाई झोलुङ्गे पुलले नजिक बनाएको छ। जलजला गाउँपालिका८ नाग्लीवाङको ओडारे र बागलुङ नगरपालिका४ उपल्लाचौरको गौरीधाम जोड्ने ५२४ मिटर लामो झोलुङ्गे पुल सञ्चालन भएको हो। कालीगण्डकी नदी माथि निर्माणको अन्तिम चरणमा रहेको पुल आवत जावतका लागि सञ्चालन हुन थालेको जलजला८ का वडा अध्यक्ष हरिविकास जिसीले बताए। यो पुल सिङगल स्पानको सस्पेन्सन ब्रिजमध्ये विश्वकै दोस्रो लामो झोलुङ्गे पुल भएको दाबी गरिएको छ। नाग्लीवाङका बासिन्दा व्यापारिक कामका लागि बागलुङमा निर्भर छन्। करिब २ घण्टाको यात्राअवधी १० मिनेटमा छोटिएको जलजला८ नाग्लीवाङका नारायण थापाले बताए। नाग्लीवाङ देखि बाग्लुङ पुग्न हिड्न सक्नेलाई १ घण्टा र नसक्नेलाई २ घण्टा लाग्ने गरेको थियो, उनले भने नाग्लीबाङवासीलाई बागलुङ बजारमा आवतजावत गर्न, बिरामी हुँदा छिटो अस्पताल पुग्न र कृषि उपज बजार लैजान सहज भएको छ। पुलले बागलुङ र पर्वतको पर्यटन विकासमा पनि सहयोग गरेको नाग्लीवाङका वासिन्दा समेत रहेका जिल्ला समन्वय समिति पर्वतका उपप्रमुख सोमबहादुर जिसीले बताए। ८ वर्षअघि नाग्लीवाङ र गौरीधाम जोड्ने पुलको अवधारणा अघि सार्दा धेरैले पत्याएका थिएनन,उनले भने निरन्तरका प्रयासपछि पुल निर्माण भएको छ। नाग्लीवाङ बासीको सपना साकार भएको छ। सस्पेन्सन ब्रिज डिभिजन कार्यालय ललितपुर र हिमशिखर हिरा कन्स्ट्रक्सनबीच भ्याटबाहेक ८ करोड २३ लाख ४१ हजार ४११ रुपैयाँमा विसं २०७९ असार २१ ग्ते पुल निर्माणको लागि ठेक्का सम्झौता भएको थियो। आगामी २०८१ असार महिनासम्म ठेक्काको म्याद रहेको पुल निर्माण कार्य सम्झौता लगत्तै पर्याप्त मजदुर, उपकरण परिचालन तथा सामग्री जुटाएर लक्ष्य अगावै सम्पन्न हुने चरणमा पुर्याएको निर्माण कम्पनीका प्रतिनिधि बसन्त घर्तिले बताए। बागलुङ नगरपालिका१, रामरेखादेखि पर्वतको कुस्मा नगरपालिका१, अदुवाबारी जोड्ने ५६७ मिटर लामो झोलुङ्गे पुल तीन वर्षअघि निर्माण भएको थियो।"
प्रधानमन्त्री प्रचण्डले भने : आउने न्यूनतम साझा नीति तथा कार्यक्रम कर्मचारीतन्त्रलाई गाइड लाइन हो,"काठमाडौं : प्रधानमन्त्री पुष्पकमल दाहाल प्रचण्डले नयाँ सत्ता समीकरण बनेकाले छिट्टै न्यूनतम नीति तथा साझा कार्यक्रम आउने बताएका छन्। प्रधानमन्त्री तथा मन्त्रिपरिषद्को कार्यालयको अर्धवार्षिक समीक्षा बैठकमा प्रधानमन्त्रीले उनले बदलिएको परिस्थितीअनुसार तयार हुने न्यूनतम साझा कार्यक्रमअनुसार काम गर्न निर्देशन दिएका हुन् उनले सरकारको न्यूनतम नीति तथा कार्यक्रमअनुसार थप गतिशील भएर काम गर्न कर्मचारीलाई आग्रह गरे। बदलिएको परिस्थितीमा आउने नीति तथा कार्यक्रम हाम्रो कार्यालय, यस मातहतका सबै कार्यालयहरू र सिङ्गो कर्मचारीतन्त्रलाई गाइड लाइन हुनेछ, प्रधानमन्त्री प्रचण्डले भने, चाँडै कार्यक्रम आउनेछ। सोहीअनुसार काम गर्नुपर्नेछ। प्रधानमन्त्री तथा मन्त्रिपरिषद्को कार्यालय र अन्तर्गतका निकायको लक्ष्यअनुसारको कार्यसम्पादन प्रगतिसम्बन्धमा मासिकरूपमा छलफल गर्ने, समस्या पहिचान गर्ने र सुधार गर्नेतर्फ विशेष ध्यान दिन जरुरी रहेको उल्लेख गर्दै प्रधानमन्त्री प्रचण्डले राष्ट्रिय गौरवका आयोजना नियमित गर्नका लागि नियमित कार्यतालिका बनाएर अगाडि बढ्ने व्यवस्था गर्न निर्देशन दिए। सम्पूर्ण कर्मचारीतन्त्रका लागि प्रधानमन्त्री कार्यालय उदाहरणका रुपमा प्रस्तुत हुनुपनुपर्नेमा जोड दिँदै प्रधानमन्त्रीले विद्यमान प्रगति सन्तोषजनक मान्न नसकिने स्पष्ट पारे। तोकिएको लक्ष्य, तोकिएकै समयमा पूरा गर्न जरुरी छ। त्यसका लागि यस कार्यालयले नेतृत्वदायी भूमिका खेल्नुपर्छ। त्यसका लागि अझ बढी सजग हुन जरुरी छ, प्रधानमन्त्री प्रचण्डले भने, यो कार्यालय अनुगमनसमेत गर्ने कार्यालय भएकाले सम्बन्धित क्षेत्र हेर्ने सचिव र महाशाखाहरू थप क्रियाशील भएर लिन जरुरी छ। आगामी आर्थिक वर्षको बजेट, नीति तथा कार्यक्रम तयारीको चरणमा प्रवेश भएको उल्लेख गर्दै प्रधानमन्त्री प्रचण्डले चालु आर्थिक वर्षको कार्यसम्पादनको स्थिती विश्लेषण गरी आगामी वर्षको तयारीमा लाग्न निर्देशन दिए। उनले प्रधानमन्त्री तथा मन्त्रिपरिषद् कार्यालय मातहतका कार्यालय आफ्ना कार्यसम्पादनमा गति दिन र आर्थिक वर्षको अन्त्यमा ८० कम्तिमा ८० प्रतिशतसम्म प्रगति हुनेगरी काम गर्न निर्देशन गरे।"
हङकङमा तेक्वान्दोका कार्की र खड्काले जिते रजत,"हङकङ : हङकङमा आयोजित २८औं एशियन सिटिज तेक्वान्दो च्याम्पियनसिपमा नेपालका दुई खेलाडीले रजत पदक जितेका छन् । काउलुन पार्कमा भएको खेलमा नेपालका सुरज कार्की र ओम प्रकाश खड्काले रजत पदक जितेका हुन् । कार्कीले ७४ केजी र खड्काले ८७ केजी तौल समूहमा प्रतिस्पर्धा गरेका थिए । उनीहरूलाई हङकङ तेक्वान्दो एशोसियनका अध्यक्ष चिङ म्यान चुङसहितका पदाधिकारीले पदक वितरण गरेका थिए । कार्की,खड्कासहित बिमल रोकाया, नियोल गुरुङलगायतका खेलाडीले प्रतोयोगितामा प्रतिस्पर्धा गरेका थिए । हङकङ तेक्वान्दो एशोसियनको निमन्त्रणामा नेपालको तेक्वान्दो टोली प्रशिक्षक एवम् अन्तर्राष्ट्रिय रेफ्री कुमार घिसिङको नेतृत्वमा हङकङ आएको हो । प्रशिक्षक घिसिङ र नेत्रबहादुर तिमिल्सिनाले नेपाली टोलीको तर्फबाट हङकङका पदाधिकारीलाई मायाको चिनो प्रदान गरेका थिए । नेपाली टोलीमा अन्तर्राष्ट्रिय रेफ्री नबिना बुढाथोकी, प्रशिक्षक राजु खड्का,अर्जुनभक्त राई,नेपाल तेक्वान्दो संघ मधेस प्रदेशका महासचिव राजकुमार लामालगायत सहभागी थिए । प्रत्येक वर्ष आयोजना हुने प्रतियोगितामा यस वर्ष आयोजक हङकङसहित नेपाल, मकाउ, भारत, मंगोलिया, कम्बोडिया, सिंगापुरलगायतका देशका खेलाडी सहभागी थिए ।"
नेपाल सरकारको खातामा २१५ अर्ब २६ करोड मौज्दात,काठमाडौं : नेपाल सरकारको खातामा २१५ अर्ब २६ करोड रकम मौज्दात रहेको छ। यो सरकारका सबै खातामा (प्रदेश सरकार तथा स्थानीय सरकारको खातामा रहेको नगदसमेत) रहेको मौज्दात रकम हो। सरकारको खातामा २१५ अर्ब २६ करोड रकम मौज्दात रहेको नेपाल राष्ट्र बैंककले सार्वजनिक गरेको आर्थिक वर्ष २०८०८१ को साता महिनाको तथ्यांकमा उल्लेख छ। २०८० असार मसान्तसम्म यस्तो मौज्दात ६४ अर्ब ३६ करोड रहेको थियो।
लोकतान्त्रिक आदिबासी जनजाती महासंघको अध्यक्षमा कोयु,"उदयपुर : नेकपा एमाले निकट लोकतान्त्रिक आदिबासी जनजाती महासंघ उदयपुरको अध्यक्षमा राजकुमार राई कोयु सर्वसहमत चयन भएका छन्। आइतबार सम्पन्न महासंघको दोस्रो जिल्ला अधिवेशनले राईको नेतृत्वमा ४६ सदस्य जिल्ला कार्य कमिटी चयन गरेको हो। कमिटीको उपाध्यक्षमा पर्शुराम चौधरी, तारादेवी जोशी, सचिवमा हेमबहादुर तामाङ्ग, उपसचिबमा राजु तुलाधार, उदयराज भुजेल र कोषाध्यक्षमा ताराकुमारी मगर सर्वसहमत चयन भएको अध्यक्ष मण्डलका अध्यक्ष हरीप्रसाद थलङ्गले जानकारी दिए। शनिबारबाट सुरु भएको अधिवेशनको बन्दसत्रले आइतबार दिउँसो नेतृत्व चयन गरेको हो। आदिबासी जनजातीको पहिचान एमालेले दिलायो अधिवेशनको उद्घाटन गर्दै नेकपा एमाले केन्द्रीय सदस्य तथा लोकतान्त्रिक आदिबासी जनजाती महासंघका केन्द्रीय अध्यक्ष पासाङ शेर्पाले पहिचानवादीहरुले अहिले गरेको आन्दोलन मिथ्याको आन्दोलन भएको टिप्पणी गरे। उनले आदिबासी जनजातीहरुको पहिचान नेकपा एमालेले दिलाएको स्पष्ट पारे। शेर्पाले एमालेका नेता अमृतकुमार बोहरा स्थानीय विकास मन्त्री भएको समयमा आदिवासी जनजातीको पहिचान दिलाउनकालागि आयोग गठन गरेर सुचिकरण गरेको बताए। कार्यक्रममा नेकपा एमालेका पोलिटव्युरो सदस्य तथा उदयपुर इन्चार्ज पर्शुराम मेघी गुरुङले नेकपा एमालेले आदिबासी जनजातीका पक्षमा र उत्थानकालागि निरन्तर लागि परेको बताए।"
नारायण दाहाललाई राष्ट्रिय सभा अध्यक्षको उम्मेदवार बनाउने माओवादी केन्द्रको निर्णय,"काठमाडौं : नेकपा माओवादी केन्द्रले नारायण दाहाललाई राष्ट्रिय सभाको अध्यक्षमा उम्मेदवार बनाउने भएको छ। आज साँझ बसेको माओवादी केन्द्रको पदाधिकारी बैठकले दाहाललाई राष्ट्रिय सभाको अध्यक्षमा उठाउने निर्णय गरेको चक्रपाणी खनालले जानकारी दिए। उनी माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाई हुन्। दाहाल २०७८ सालमा सरकारको सिफारिसमा राष्ट्रपतिबाट राष्ट्रिय सभा सदस्यमा मनोनीत भएका थिए । खनालका अनुसार झक्कु सुवेदी, उर्मिला अर्याल लगायतका नाममाथि छलफल भएका थिए। पदाधिकारी बैठकमा व्यापक छलफल भयो, अन ६ वर्षलाई आधार बनाएर नीतिगत रुपमा छलफल गर्नुपर्छ भन्ने पनि थियो। अन्तिममा नारायण दाहालको नाममा सहमति भयो। उनले भने, प्रधानमन्त्रीको विश्वासको मत ३० गते लिने भन्नेछ। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। गत सोमबार साँझ प्रधानमन्त्री निवास बालुवाटारमा बसेको एमाले, माओवादी केन्द्र, एकीकृत समाजवादी र जसपाबीच भएको आठ बुँदे सहमतिको दोस्रो बुँदामा भागबण्डाको विषय टुंगो लगाएको हो। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। प्रमुख प्रतिपक्षी दल नेपाली कांग्रेसले पनि राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। निर्वाचनका लागि कार्यतालिका प्रकाशित राष्ट्रियसभाको अध्यक्ष पदको निर्वाचनका लागि कार्यतालिका प्रकाशित भएको छ। आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभाको अध्यक्षका लागि फागुन २९ गते मंगलबारको मिति तोकिएको जानकारी गराएकी थिइन्। निर्वाचनका लागि सूचना प्रकाशित गर्न महासचिव पद्मप्रसाद पाण्डेयलाई निर्देशन दिएपश्चात कार्यतालिका प्रकाशित भएको हो। महासचिव पाण्डेयले जारी गरेको सूचनामा भनिएको छ, राष्ट्रिय सभा नियमावली, २०७५ को नियम ७ बमोजिम राष्ट्रिय सभाको अध्यक्ष पदको निर्वाचन सम्वत् २०८० फागुन २९ गते मङ्गलबारको सभाको बैठकबाट गर्ने गरी २०८० फागुन २७ गतेको बैठकबाट सम्माननीय अध्यक्षज्यूले निर्वाचनको मिति निर्धारण गर्नु भएकोले सोही नियमावलीको नियम ७ को उपनियम (१) बमोजिम निर्वाचन कार्यक्रम प्रकाशन गरिएको छ। कार्यतालिकामा राष्ट्रिय सभा अध्यक्षको उम्मेदवारको मनोनयन सोमबार बिहान ११ बजेदेखि १ बजेसम्म ल्होत्से हलमा तोकिएको छ। त्यसैगरी दिउँसो १:३० बजे दर्ता भएका प्रस्तावको सूचनाको दर्ता क्रमानुसार सूची प्रकाशन हुनेछ। पाण्डेयका अनुसार मंगलबार ११: ०९ बजेपश्चात संसद बैठकमा राष्ट्रिय सभाको अध्यक्ष पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थक गर्ने, एकभन्दा बढी प्रस्तावको सूचना प्राप्त हुन आएमा संक्षिप्त छलफल हुने र प्रस्तावलाई दर्ता क्रमानुसार निर्णयार्थ प्रस्तुत गर्ने कार्यतालिका छ।"
ग्लोबल आइएमई बैंकको प्राचिन कलाकृति समावेश क्यालेन्डर सार्वजनिक,"काठमाडौं : ग्लोबल आइएमई बैंकले नयाँ वर्षको पूर्वसन्ध्यामा २०८१ सालको क्यालेन्डर सार्वजनिक गरेको छ। बैंकले राष्ट्रिय संग्रहालय छाउनी र पुरातत्व विभागसँगको सहकार्यमा विभिन्न समयमा स्वदेश फर्काइएका प्राचिन कलाकृतिहरु समावेश गरी तयार गरिएको नयाँ वर्ष २०८१ को क्यालेन्डर सार्वजनिक गरेको हो। बैंकका अध्यक्ष चन्द्रप्रसाद ढकालले बैंकको कर्पोरेट कार्यालय, कमलादीमा आयोजित एक समारोहबीच नयाँ सालको क्यालेन्डर सार्वजनिक गरेका हुन्। क्यालेन्डर सार्वजनिक गर्दै अध्यक्ष ढकालले ग्लोबल आइएमई बैंकले आफ्नो संस्थागत सामाजिक उत्तरदायित्वलाई पूरा गर्न विभिन्न सामाजिक कार्यहरु गर्दै आएको बताए। विगतका वर्षहरुमा क्यालेण्डरमा नेपाली कला र सस्कृतिसम्बन्धी विषयहरु प्रकाशन गर्ने गरेको स्मरण गराउँदै उनले भने,नेपालको सर्वांगिण विकासका लागि हामीले नेपाली कला, साहित्य, संस्कृति र सभ्यतालाई संरक्षण तथा प्रवर्द्धन गर्न आवश्यक छ। ग्लोबल आइएमई बैंकले आफ्नो संस्थागत सामाजिक उत्तरदायित्व अन्तर्गत यस्ता कार्यहरुलाई निरन्तरता दिँदै आएको छ। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ सेवा, ६५ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालय समेत गरी ११ सय भन्दा बढी सेवा केन्द्र रहेका छन्।"
मलेखुबाट चरेशसहित २ जना प्रकाउ,"मलेखु : पृथ्वी राजमार्गअन्तर्गत धादिङको गजुरी गाउँपालिका२ मलेखुबाट प्रहरीले चार किलो पाँच सय ३५ ग्राम चरेश बरामद गरेको छ । गजुरी गाउँपालिका५ मानेभन्ज्याङबाट मलेखुतर्फ जाँदै गरेको बागमती प्रदेश ०२०३० प ७०२५ नम्बरको मोटरसाइकल जाँच गर्ने क्रममा चरेश बरामद गरिएको जिल्ला प्रहरी कार्यालय धादिङका प्रहरी नायव उपरीक्षक सन्तुलालप्रसाद जैसवारले जानकारी दिए। राससका अनुसार प्रहरीले मोटरसाइकल चालक गजुरी गाउँपालिका४ का ३६ वर्षीय विजय प्रजा र सोही मोटरसाइकलमा सवार ३२ वर्षीय सुरज तामाङलाई नियन्त्रणमा लिएको छ । उनीहरुको साथबाट प्रहरीले चरेशसहित नगद रु ३० हजार पनि बरामद गरिएको छ । शंका भएपछि इलाका प्रहरी कार्यालय गजुरीबाट खटिएको प्रहरी टोलीले मोटरसाइकललाई पिछा गरेको र मलेखु पुगेपछि नियन्त्रणमा लिएर जाँच गर्दा कालो झोलाभित्र तीन वटा बट्टामा चरेश भेटियो, जैसवारले भने । प्रहरीले थप अनुसन्धान चलिरहेको जनाएको छ।"
जनताको विकास र समृद्धिको चाहना पूरा गर्ने दायित्व एमालेको काँधमा : पूर्वअर्थमन्त्री पाण्डे,"काठमाडौं : नेकपा एमालेका उपाध्यक्ष सुरेन्द्र पाण्डेले जनताको विकास र समृद्धिको चाहना पूरा गर्नुपर्ने दायित्व एमालेको काँधमा आएको बताएका छन्। नेकपा एमाले रामेछापकाठमाडौं सम्पर्क मञ्चको १२ औं सम्मेलनको उद्घाटन गर्दै पूर्व अर्थमन्त्री पाण्डेले नयाँ गठबन्धन बनेपछि जनतामा आशा जगाएको दाबी गरेका हुन्। देशका आर्थिक लगायतका मुद्दामा सरकारको हेरफेरले आशा जगाएको छ। नेपाली जनताको विकास र समृद्धिको चाहना पूरा गर्नुपर्ने दायित्व अब एमालेको काँधमा रहेको छ। उनले भने, नयाँ बनेको गठबन्धनलाई बाँकी ४ वर्ष टिकाउनुपर्छ। पूर्वअर्थमन्त्री पाण्डेले नेपालको ज्याला र पारिश्रमिक प्रणालीमा हेरफेर गर्नुपर्ने धारणा राखे। श्रमिकले पाउने ज्यालाको तुलनामा कृषि उपजको मूल्य निकै कम भएकाले उत्पादन सुहाउँदो ज्याला प्रणाली आवश्यक रहेको उनको भनाई छ। उनले ज्याला प्रणाली वैज्ञानिक नबनाएसम्म देश विकास नहुने दाबी गरे। उनले भने,युरोपमा पनि कुनै समय ज्याला निकै कम थियो, आजको युरोप एकैपटक बनेको होइन। विकास हुँदै गएपछि आम्दानी बढ्दै जान्छ, आम्दानी बढ्दै गएपछि ज्याला, पारिश्रमिक सबै बढ्दै जान्छ। नेपाल र बाहिरको ज्याला दर र कामको घण्टा वा कार्य दिनको अवस्था परिवर्तन गर्नु आवश्यकता रहेको बताउँदै उनले चुनौतीबारे प्रष्ट पारे। पाण्डेले विकास सम्बन्धि अवधारणामा व्यापक अध्ययन र अनुसन्धान गरि नयाँ ढंगले अघि बढ्न कार्यकर्तालाई आह्वान गरे। कार्यक्रममा पाण्डेले युवाहरुको उल्लेख्य उपस्थिति रहेको देख्दा राजनीतिमा युवा आकर्षण बढिरहेको दाबी गरे। नेकपा एमाले रामेछापकाठमाडौं सम्पर्क मञ्चका अध्यक्ष राकेश श्रेष्ठको अध्यक्षतामा भएको सम्मेलनले नयाँ नेतृत्व चयन गर्दैछ। एक पदमा दु्ईभन्दा बढीको उम्मेदवारी परेपनि सहमतिबाटै नेतृत्व चयन गर्न नेताहरुले छलफल जारी राखेका छन्।"
दक्षिणा दिएर बिदाइ गरियो महाशिवरात्रिमा पशुपतिनाथ आएका साधुसन्तलाई,"काठमाडौं : महाशिवरात्रिमा पशुपतिनाथको दर्शनमा आएका साधुसन्तलाई दक्षिणासहित बिदाइ गरिएको छ । साधुसन्तलाई गुठी संस्थान र पशुपति क्षेत्र विकास कोषले दक्षिणासहित बिदाइ गरेका हुन् । साधुसन्त नेपाल प्रवेश गरेदेखि नै खाने बस्ने र धुनीको व्यवस्था संस्थान र कोषले गरेको थियो । कोषले साधुसन्तहरूको वर्गिकरण गर्दै त्यहिअनुसारको खर्चको व्यवस्था गर्दै आएको छ । नागाबाबा,गोरखनाथ सम्प्रदायका नवनाथ बाबा,वैरागी,सन्यासी र सामान्य बाबाको वर्गीकरण गरी दक्षिणा दिने प्रचलन रहेको छ । साधुसन्त बिदाइकै लागि गुठी संस्थानले छुट्याएको बजेटमा आधा रकम थप गर्दै कोषले साधुसन्तको विदाइ गरिएको पशुपति क्षेत्र विकास कोष सञ्चालक परिषद् सदस्य हरिनाथ ढकालले जानकारी दिए। महाशिवरात्रिमा पशुपतिनाथमा दर्शनका लागि आएका साधुसन्तलाई पशुपतिनाथको विभिन्न स्थानमा राखी खाने,बस्ने एवम् धुनीका लागि काठको व्यवस्था गरिएको थियो । महाशिवरात्रिका लागि विभिन्न स्थानबाट आएका साधुसन्तलाई फागुन कृष्ण औंसीका दिन दक्षिणासहित बिदाइ गर्ने प्राचीन परम्परा रहेको जनाइएको छ ।"
शाओमीको इन्ट्री लेभल रेड्मी एथ्री स्मार्टफोन नेपालमा,"काठमाडौं : शाओमीले नेपालमा रेड्मी एथ्री लन्च गरेको छ । इन्ट्री लेभल रेड्मी एथ्री लन्चसँगै शाओमीले आफ्नो इन्ट्री लेभल लाइनअपलाई झनै विस्तार गरेको दाबी गरेको छ । रेड्मी एथ्री स्मार्टफोन ६७१ इन्च एचडी प्लस डिस्प्ले र डुअल रियर क्यामेरा सेटअप सहित कर्निङ गोरिल्ला ग्लास ३ को सुरक्षासहित सञ्चालित छ । १० वाट फास्ट चार्जिङ र ५ हजार एमएच ब्याट्रीको साथ रेड्मी एथ्रीलाई युएसबी टाइप सीमा चार्ज गर्न सकिने छ । ग्लास ब्याक र लेदर टेक्सचर ब्याक गरी दुईवटा ब्याक डिजाइन भेरियन्टमा उपलब्ध यो स्र्माटफोनमा साइड फिंगरप्रिन्ट स्क्यानर जस्ता सुरक्षाका सुविधाहरू उपलब्ध छन् । शाओमी नेपालका कन्ट्री जनरल म्यानेजर मनु मनस्वीले प्रभावशाली प्रदर्शन, उत्कृष्ट डिस्प्ले र एआई डुअल क्यामेराको साथ रेड्मी एथ्री मा इन्ट्री लेभल स्मार्टफोनमा हुनुपर्ने सबै फिचरहरु उपलब्ध रहेको बताए । रेड्मी एथ्री स्टाइल, इनोभेसन र पर्फर्मेन्सको कम्बीनेसन रहेको उनको दाबी छ । रेड्मी एथ्रीमा ६७१ इन्चको एचडी प्लस डिस्प्ले छ । फोनमा मिडियाटेक हेलियो जी ३६ प्रोसेसर र २२ गिगाहर्जसम्मको क्लक स्पिडका साथ रेड्मी एथ्रीले फास्ट पर्फमेन्स र सिमलेस मल्टिटास्किङ सुनिश्चित गर्दछ । ४ जिबी र्याम र १२८ जिबी स्टोरेजको साथमा प्रयोगकर्ताले स्मुथ अपरेसन र आकर्षक स्टोरेजको मजा लिन सक्ने बताइउको छ । एथ्री ओलिभ ग्रीन, मिडनाइट ब्ल्याक र लेक ब्लू रङमा उपलब्ध छ । फोन ३ जिबी ६४ जिबी र ४ जिबी १२८ जिबी भेरियन्टमा उपलब्ध हुनेछ । यी भेरियन्टको मूल्य क्रमशः १२ हजार र १३ हजार रुपैयाँ कायम गरिएको छ । ३ जिबी ६४ जिबी र ४ जिबी १२८ जिबीको मूल्य क्रमश रु ११,९९९ र रु १२,९९९ पर्नेछ ।"
"ठाकुरमोहन माथिको आक्रमण आपराधिक, प्रहरीलाई अनुसन्धान गर्न आग्रह","काठमाडौं : राष्ट्रिय प्रजातन्त्र पार्टी (राप्रपा)का नेता ठाकुरमोहन श्रेष्ठमाथि पार्टी कार्यालयभित्र भएको आक्रमणको अनुसन्धान गर्न प्रहरीलाई आग्रह गर्ने निर्णय गरेको छ । पार्टी कार्यालयमा आइतबार बसेको राप्रपा कार्यसम्पादन समितिको बैठकले श्रेष्ठमाथिको आक्रमण नितान्त आपराधिक घटना भएको भन्दै अनुसन्धान गर्न प्रहरीलाई आग्रह गर्ने निर्णय गरिएको अध्यक्ष राजेन्द्र लिङदेनले जानकारी दिए । केन्द्रीय कार्यसम्पादन समितिको बैठक कक्षबाट बाहिरिदै गर्दा एक समूहले श्रेष्ठमाथि आक्रमण गरेको थियो । श्रेष्ठमाथिको आक्रमणको बैठकले खेद व्यक्त गरेको लिङदेनले बताए । उनले श्रेष्ठमाथिको आक्रमण बैठकसम्बन्धी विषयका कारण नभएको दावी गरे। त्यस्तै कार्यसम्पादन समिति बैठकमा पछिल्लो राजनीतिक घटनाक्रम, आन्दोलनको तयारी लगाएतका विषयमा छलफल भएको उनले बताए। कार्यसम्पादन समितिको एजेण्डाका बारेमा सोमबार पनि छलफल हुने र आवश्यक निष्कर्ष निकालिने अध्यक्ष लिङदेनले जानकारी दिए। यो पनि पढ्नुहोस पूर्वमन्त्री विक्रम पाण्डेलाई भ्रष्टाचारी भनेपछि पूर्वएआईजी ठाकुर मोहनले कुटाइ खाए"
"सीके, हृदेश र वृषेशबीच सहकार्यको सहमति","जनकपुरधाम : तराई मधेश केन्द्रित तीन दलबीच आपसी समझदारी तथा सहकार्य गर्ने सात बुँदे सहमति भएको छ। जनमत पार्टीका अध्यक्ष चन्द्रकान्त (सीके) राउत, जनता प्रगतिशील पार्टी, नेपालका अध्यक्ष हृदेश त्रिपाठी र तराई मधेश लोकतान्त्रिक पार्टी (तमलोपा)का अध्यक्ष वृषेशचन्द्र लालले सहमतिमा हस्ताक्षर गरेका हुन्। आइतबार भएको सातबुँदे सहमतिमा संविधान संशोधन गरी संघीय लोकतान्त्रिक गणतन्त्रको सुदृढीकरणका लागि सहकार्य गर्ने सहमति भएको उल्लेख छ। त्यस्तै, सुशासन र समृद्धिको लक्ष्य प्राप्त गर्न, सबै प्रकारका विभेद अन्त्य गर्न, किसानको हितमा क्रियाशील रहन सहकार्य गर्ने सहमति गरेका छन्। यससँगै रोजगारी सिर्जना, गुणस्तरीय तथा सर्वसुलभ शिक्षा, स्वास्थ्य तथा सामाजिक सुरक्षा सुनिश्चित गर्न एकताबद्ध भएर लाग्ने सहमति भएको छ।"
जनप्रतिनिधि र कर्मचारीका छोराछोरी सामुदायिक विद्यालयमा नपढाए कारबाही,"सिन्धुली : सिन्धुलीको कमलामाई नगरपालिकाले जनप्रतिनिधि र कर्मचारीका छोराछोरीलाई आगामी शैक्षिक सत्रबाट अनिवार्यरुपमा सामुदायिक विद्यालयमा पढाउन निर्देशन दिएको छ। आइतबार शिद्धस्थली माविको समारोहलाई सम्बोधन गर्दै नगरपालिकाका प्रमुख उपेन्द्र कुमार पोखरेलले सामुदायिक विद्यालयमा नपढाए कारबाही चेतावनी दिएका हुन्। हामी सामुदायिक विद्यालयका पठनपाठनलाई व्यवस्थित गर्दैछौं। नगरपालिकामा कार्यरत जनप्रतिनिधि तथा कर्मचारीले आफ्ना छोराछोरी आगामी शैक्षिक सत्रदेखि अनिवार्य रुपमा सामुदायिक विद्यालयमा पढाउनुपर्ने निर्णय गरेका छौं, उनले भने। नगर क्षेत्रभित्र रहेका सामुदायिक विद्यालयको शैक्षिक गुणस्तर सुधार्नका लागि कमलामाई नगर कार्यपालिको बैठकले एक साता अघि उक्त निर्णय गरेको नगर प्रमुख पोखरेलले बताए। आगामी शैक्षिक सत्रबाट नगरपालिका मातहत रहेका सरकारी कार्यालयका कर्मचारी, सामुदायिक विद्यालयका शिक्षक र जनप्रतिनिधिले अनिवार्य आफ्ना बालबालिका सामुदायिक विद्यालयमा भर्ना गर्नुपर्नेछ। आफ्ना छोराछोरी सामुदायिक विद्यालयमा भर्ना नगरे नगरपालिकाले कार्यविधि बनाएर तलब रोक्का गर्ने लगायतका कारबाही हुन्छ, उनले थपे। कार्यक्रममा नगरपालिकाले सामुदायिक विद्यालयको पुर्वधार विकास तथा गुणस्तर शिक्षाका लागि वर्षेनी ७० करोड रुपैयाँबढी खर्च गर्दै आएको स्मरण गराउँदै पोखरेलले नेपाल सरकारबाट तलव भत्ता खानेले सन्तान पनि अनिवार्य सामुदायिक विद्यालयमै पढाउनु पर्ने जिकिर गरे। कमलामाई नगरपालिकाभित्र अहिले ८४ वटा सामुदायिक विद्यालय र २४ वटा संस्थागत विद्यालय छन्। सामुदायिक विद्यालयमा कार्यरत शिक्षकको सङ्ख्या ५४२ जना र नगरपालिका मातहत रहेका सरकारी कार्यालयमा कार्यरत कर्मचारीको संख्या झण्डै पाँच सय रहेको छ। उनले निजी विद्यालयहरुले समेत धेरै कुराको मापदण्ड पूरा गर्न आवश्यक रहेको बताउँदै विद्यालय संचालनका लागि स्विकृति लिँदा पूरा गर्नुपर्ने मापदण्ड पूर्ण रुपमा कार्यान्वयन गर्नुपर्नेमा जोड दिए।"
पनौतीमा बालश्रममुक्त अभियान : एक घरएक मिनेट जनप्रतिनिधि,"काभ्रेपलाञ्चोक : पनौती नगरपालिकामा बिहीबार एकै दिन दुईवटा वडालाई बालश्रममुक्त वडा घोषणा गरिएको छ । यसअघि तीनवटा वडालाई बालश्रममुक्त घोषणा गरिएको थियो । घोषित २ नं वडा भने जिल्लामै पहिलो बालश्रममुक्त घोषणा गरिएको वडा हो । बालबालिकालाई श्रममा प्रयोग नगरौँ, बालश्रममुक्त समाजको निर्माण गरौँ भन्ने मूल नारासहित नगरको १२ वडामध्ये २, ५, ६, ८ र ११ गरी पाँचवटा वडामा बालश्रम नभएको घोषणा गर्दै बालश्रममुक्त वडा घोषणा गरिएको छ । बालमैत्री नगर घोषणा गरेको समयमा बालबालिकासम्बन्धी बालमैत्री स्थानीय शासन कार्यविधि, २०६८ ले ३९ वटा सूचक पूरा गरेको अवस्थामा बालश्रम घटेको हुनुपर्ने उल्लेख छ । हाल उक्त पनौती नगरले बालश्रम निवारणका सन्दर्भमा छलफल तथा अन्तर्क्रिया कार्यक्रमसँगै एक घरएक मिनेट जनप्रतिनिधि अभियान सञ्चालन गर्दै आएको छ । अभियानअन्तर्गत स्थानीय प्रत्येक घर, होटल, पसल, विद्यालय, व्यापारिक संस्था एवं अन्य क्षेत्रमा बालबालिकालाई श्रममा लगाइएकोबारे सोध्ने र नपाउने तथा बालश्रम प्रयोग नगर्ने प्रतिबद्धता गराई योजनासहित केही दिनमै उक्त क्षेत्रबाट बालश्रममुक्त गराउँदै आइएको जनाइएको छ । साथै वडास्तरमा बाल समूह गठन गरी बालश्रमविरुद्धको अभियानसमेत सञ्चालन गर्दै आइएको छ । बालमैत्री स्थानीय शासन कार्यान्वयन निर्देशिका, २०७८ ले बालमैत्री नगरका लागि थप १२ वटा बुँदा थपेर पहिला भएका बालश्रमलगायतका बुँदाहरू संशोधन गरी बालमैत्री नगरका लागि बालबालिका श्रममा भएको भए व्यवस्थितरूपले पुनःस्थापना भएको हुनुपर्ने उल्लेख भएपछि पनौती नगरपालिकाले चालु आर्थिक वर्षभित्रै सबै वडालाई बालश्रममुक्त घोषणा गर्ने तयारी गरेको नगर उपप्रमुख गीता बञ्जाराले बताइन् । उनका अनुसार हाल वडा नं ४, ७ र ९ मा श्रममा भएका केही बालबालिकालाई पुनःस्थापनाको तयारी गरिएको छ । युके एडले आर्थिक सहयोगमा सञ्चालित अभियानअन्तर्गत वडा नं ३ मा आज, १० मा आउँदो बुधबार, ६ मा शुक्रबार बालश्रममुक्त घोषणा गर्ने कार्यक्रम तय भएको नगरको बालबालिका हेर्ने शाखा अधिकृत केशव बञ्जाराले जानकारी दिए । उनले बालश्रममुक्त अभियानमा जुटेको नगरले चालु आवभित्र श्रममा भएका सबै बालबालिकालाई पुनःस्थापनाको योजना बनाएको बताए । पनौतीलाई बालश्रममुक्त नगरपालिका घोषणा गर्न युके एडले आर्थिक सहयोग गरेको छ । युके एडको रु ५५ लाख तथा अन्तर्राष्ट्रिय श्रम सङ्गठन (आइएलओ) प्राविधिक सहयोगमा यो अभियान सञ्चालनमा ल्याइएको हो । स्थानीय जनप्रतिनिधि, शिक्षक, आमा समूह, युवा क्लबलगायत विभिन्न सङ्घसंस्थाका प्रतिनिधिले बालबालिकालाई कानुनविपरीतको बालश्रममा प्रयोग नगर्ने प्रतिबद्धता जनाएर अभियान सञ्चालन गरिएको थियो । पनौती नगरको तथ्याङ्कानुसार स्थानीय चार बालबालिका श्रमका लागि अन्यत्र गएका छन् भने अन्यत्रका १७ जना श्रमका लागि पनौती आएका छन् । तथ्याङ्कानुसार विद्यालय जान छाडेका ४२ जना बालश्रमको जोखिममा हुनसक्ने बञ्जाराले जानकारी दिए । बालमैत्री स्थानीय तह घोषणा कार्यविधि, २०७८ अनुसार पूरा गर्नुपर्ने ५१ सूचक पूरा गर्ने सन्दर्भमा पनौतीलाई बालश्रममुक्त नगर घोषणाका लागि पूर्वाधारलगायत तयारी थालिएको जनाइएको छ । बालमैत्री स्थानीय शासन कार्यान्वयन कार्यविधि, २०६८ अनुसारका ३९ सूचक पूरा गरेर २०७८ असार ३० गते पनौतीलाई बालमैत्री स्थानीय तह घोषणा गरिएको थियो । अन्तर्राष्ट्रिय श्रम सङ्गठनका (आइएलओ)को प्रतिवेदनअनुसार नेपालमा पाँचदेखि १७ वर्ष उमेर समूहका ७० लाख बालबालिकामध्ये ११ लाख बालश्रममा संलग्न छन् । आइएलओका प्रतिनिधि उद्धवराज पौड्यालका अनुसार १३ वर्ष उमेर समूहसम्मका बालबालिकाको संलग्नता १८ प्रतिशत रहेको छ भने १४ देखि १७ वर्ष उमेर समूहका १० प्रतिशत बालबालिका श्रममा छन् । बालकभन्दा बालिका श्रममा बढी रहेको जनाइएको छ । चौध प्रतिशत बालक र १७ प्रतिशत बालिका श्रममा रहेका हुन्।  रासस"
"नेप्से परिसूचक २२ अंकले बढ्यो, २ अर्ब ९२ करोडको सेयर कारोबार","काठमाडौं : साताको पहिलो सेयर कारोबार दिन नेप्से परिसूचक दोहोरो अंकले बढेको छ। नेप्से २२१० अंकले बढेर २०५२६५ विन्दुमा कायम भएको हो। सेन्सेटिभ इण्डेक्स ११८ प्रतिशतले बढेर ३६४५३ विन्दुमा अडिएको छ। यसदिन ३०४ कम्पनीको ७० लाख ४३ हजार ४५७ कित्ता सेयर २ अर्ब ९२ करोड २७ लाख ७१ हजार ५५८ रुपैयाँमा खरिदबिक्री भए। दोहोरो अंकले बढेको बजारमा दुईवटा कम्पनीको मूल्य सकारात्मक सर्किट लेभलमा कारोबार भयो। विन नेपाल लघुवित्त वित्तीय संस्था र जल्पा सामुदायिक लघुवित्त वित्तीय संस्थाको सेयर १० प्रतिशतले बढेको हो। आज चिरख्वा हाइड्रो पावरका लगानीकर्ताले भने गुमाए। सो कम्पनीको सेयर ७ प्रतिशत बढिले घट्यो। कारोबार रकमका आधारमा शिवम् सिमेन्ट शीर्षस्थानमा रहयो। सो कम्पनीको २२ करोड मूल्य बढिको सेयर कारोबार भयो।यसैगरी सोनापुरको १८ करोड,जोशी हाइड्रोपावर र हाथवेको ७७ करोड बराबरको सेयर कारोबार भयो। कारोबारमा आएकामध्ये १९४ कम्पनीको मूल्य बढ्दा ४६ वटाको मूल्य घट्यो। यसदिन हाइड्रोपावरबाहेक अन्य समूहको सूचक सकात्मक देखिएका छन्। माइक्रोफाइनान्स उपसमूहको सूचक सर्वाधिक ४ दशमलव २१ प्रतिशतले बढ्यो।"
सुशासन प्रत्याभूत गर्न स्थानीय निकाय दत्तचित्त हुनुपर्छ : राष्ट्रपति,"काभ्रे : राष्ट्रपति रामचन्द्र पौडेलले जनचाहना अनुरुप सेवा र सुविधा दिन सकिएमा मात्र संविधान र लोकतन्त्रले परिकल्पना गरेको लक्ष्य पुरा हुने बताएका छन्। मण्डनदेउपुर नगरपालिकाको ७ औं स्थापना दिवस तथा नवनिर्मित प्रशासकीय भवनको आइतबार उद्घाटन गर्दै पौडेलले राज्यबाट प्रवाह हुने सेवा तथा विकास निर्माणसम्बन्धी कामलाई नतिजामुखी र नागरिकले अनुभूत गर्न सक्नेगरी सम्पादन गर्न र सुशासन प्रत्याभूत गर्न स्थानीय निकाय दत्तचित्त हुनुपर्नेमा जोड दिएका हुन्। विकास, पूर्वाधार, कृषि, शिक्षा, सडक, खानेपानी, बिजुलीसहित जनताका आधारभूत आवश्यकता पूरा गर्नुपर्नेमा पौडेलले जोड दिए। कृषि, पर्यटन र उर्जा नै हाम्रो मुलुकको विकासको आधार हो, त्यसको लागि श्रमको सम्मान गर्ने संस्कृतिको विकास आवश्यक छ। राष्ट्रपति पौडेलले भने, स्थानीयस्तरमा गुणस्तरीय, प्रविधिमा आधारित प्रतिस्पर्धी र प्राविधिक शिक्षा दिएर उत्पादन र रोजगारी बढाउने काम गर्न सकिएमात्र राजनीतिक परिवर्तनपछि मुलुकले अपेक्षा गरेको आर्थिक क्रान्तिको सपना साकार हुन्छ, हाम्रो संविधान र संघीय लोकतान्त्रिक गणतन्त्रले अपेक्षा गरेको गरिब, सीमान्तकृत, पिछडिएको वर्गको आर्थिक उन्नतिको अवसरको ढोका खुल्दछ। नवनिर्मित प्रशासनिक भवनमा ६२ वटा साना ठूला कोठा, दुई वटा हल, प्रत्येक फ्लोरमा अपाङ्गता मैत्री शौचालय, महिला र पुरुषका लागि छुट्टै शौचालय निर्माण तथा लिफ्ट जडान गरिएको नगरले जनाएको छ। १६ करोड १९ लाख ७९ हजारको लागतमा तयार भएको भवनको लागि संघीय समपुरकबाट १ करोड ८० लाख रुपैयाँ, जिल्ला समन्वय समिति काभ्रेपाञ्चोकबाट २ करोड रुपैयाँ, संघीय अनुदान (डोलिडार) बाट २ करोड ४० लाख रुपैयाँ तथा बाँकी रकम नगरपालिबाट स्रोत साझेदारी गरी बजेट व्यवस्थापन भएको थियो। हेलिकोप्टरमार्फत आएका राष्ट्रपति मण्डनदेउपुर नगरपालिकाको ७ औं स्थापना दिवस तथा नवनिर्मित प्रशासकीय भवनको उदघाटन गरेर पनौती नगरपालिका वडा नं ११ लड्केश्वारमा भएका कोटिहोमतर्फ लागेका छन्।"
सिद्धार्थ बैंकको पिंक डेबिट कार्ड,"काठमाडौं : सिद्धार्थ बैंकले सिद्धार्थ नारी बचत खाताका ग्राहक लक्षित पिंक डेबिट कार्ड सञ्चालनमा ल्याएको छ। बैंकले अन्तर्राष्ट्रिय महिला दिवस २०२४ का अवसरमा महिला स्वास्थ्यमा योगदान पुर्याउने उद्देश्यले पिंक डेबिट कार्ड सञ्चालनमा ल्याएको हो। महिला वर्ग लक्षित यस कार्डमार्फत गरिएको खरिदमा बैंकले कारोबार रकमको ०१० प्रतिशत महिला स्वास्थ्यजन्य कार्यक्रमका लागि योगदान गर्नेछ। यो नवीनतम योजनाले नगदरहित कारोबारलाई प्रोत्साहन गर्नुका साथै महिला स्वास्थ्यसम्बन्धी कार्यक्रम सञ्चालन गर्नका लागि अहम् भूमिका खेल्ने बैंकले विश्वास लिएको छ। कार्डबारे विस्तृत जानकारीका लागि बैंकको नजिकैको शाखा कार्यालय, वेबसाइट, ग्राहक सेवा केन्द्र, सिद्धार्थ केयरलगायतमा सम्पर्क गर्न बैंकले आग्रह गरेको छ।"
महिलामाथि जबरजस्ती करणी गरेको आरोपमा एक युवक पक्राउ,"ढल्केवर : धनुषामा महिलालाई जबरजस्ती करणी गरेको आरोपमा प्रहरीले एक युवकलाई पक्राउ गरेको छ । पक्राउ परेका ती युवकले गत फाल्गुन २४ गते राति मिथिला नगरपालिका३ बस्ने एक महिलामाथि जबरजस्ती करणी गरेको आरोप छ । घटनालगतै महिला हारगुहार गर्दै चिच्याएपछि स्थानीयहरुले ती युवकलाई प्रहरीमा जिम्मा लगाएका थिए । आफ्नै घरमा सुतिरहेको बेला २४ वर्षीय ती युवकले आफूमाथि जबरजस्ती करणी गरेको भन्दै ती महिलाले प्रहरीमा किटानी जाहेरी समेत दिएका छन् । आरोपितविरुद्ध जबरजस्ती करणी मुद्दामा जाहेरी दर्ता भएको इलाका प्रहरी कार्यालय ढल्केवरका प्रहरी निरीक्षक राजकिशोर साहले जानकारी दिए । उनले घटनाका आरोपित प्रहरी हिरासतमा रहेको पनि पुष्टि गरे । घटना अनुसन्धानको क्रममा रहेकोले आरोपितको परिचय खुलाउन नमिल्ने प्रहरी निरीक्षक साहले जनाए ।महिलाको स्वास्थ्य परीक्षण समेत भइसकेको छ । अनुसन्धान पश्चात थप कुराहरु खुल्छ, प्रहरी निरीक्षक साहले भने ।"
राष्ट्रियसभा अध्यक्ष : निर्वाचनका लागि कार्यतालिका प्रकाशित,"काठमाडौं : राष्ट्रियसभाको अध्यक्ष पदको निर्वाचनका लागि कार्यतालिका प्रकाशित भएको छ। आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभाको अध्यक्षका लागि फागुन २९ गते मंगलबारको मिति तोकिएको जानकारी गराएकी थिइन्। निर्वाचनका लागि सूचना प्रकाशित गर्न महासचिव पद्मप्रसाद पाण्डेयलाई निर्देशन दिएपश्चात कार्यतालिका प्रकाशित भएको हो। महासचिव पाण्डेयले जारी गरेको सूचनामा भनिएको छ, राष्ट्रिय सभा नियमावली, २०७५ को नियम ७ बमोजिम राष्ट्रिय सभाको अध्यक्ष पदको निर्वाचन सम्वत् २०८० फागुन २९ गते मङ्गलबारको सभाको बैठकबाट गर्ने गरी २०८० फागुन २७ गतेको बैठकबाट सम्माननीय अध्यक्षज्यूले निर्वाचनको मिति निर्धारण गर्नु भएकोले सोही नियमावलीको नियम ७ को उपनियम (१) बमोजिम निर्वाचन कार्यक्रम प्रकाशन गरिएको छ। कार्यतालिकामा राष्ट्रिय सभा अध्यक्षको उम्मेदवारको मनोनयन सोमबार बिहान ११ बजेदेखि १ बजेसम्म ल्होत्से हलमा तोकिएको छ। त्यसैगरी दिउँसो १:३० बजे दर्ता भएका प्रस्तावको सूचनाको दर्ता क्रमानुसार सूची प्रकाशन हुनेछ। पाण्डेयका अनुसार मंगलबार ११: ०९ बजेपश्चात संसद बैठकमा राष्ट्रिय सभाको अध्यक्ष पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थक गर्ने, एकभन्दा बढी प्रसि्तावको सूचना प्राप्त हुन आएमा संक्षिप्त छलफल हुने र प्रस्तावलाई दर्ता क्रमानुसार निर्णयार्थ प्रस्तुत गर्ने कार्यतालिका छ। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। नयाँ गठबन्धनमा राष्ट्रिय सभा अध्यक्ष माओवादी केन्द्रले र उपाध्यक्ष एमालेले पाउने सहमति भएको छ। अध्यक्षमा माओवादी केन्द्रबाट उर्मिला अर्याल, झक्कुप्रसाद सुवेदी र नारायण दाहालको चर्चा छ। प्रमुख प्रतिपक्षी दल नेपाली कांग्रेसले पनि राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। तर सत्ता समीकरण फेरिएपछि राष्ट्रियसभा अध्यक्ष माओवादी केन्द्रले पाउने भएको हो। अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। अध्यक्षमा कसलाई उठाउने भन्नेबारे कांग्रेसले टुंगो लगाउन सकेको छैन।"
कांग्रेसले राष्ट्रिय सभाको अध्यक्षमा युवराज शर्मालाई उठाउने,"काठमाडौं : नेपाली कांग्रेसले राष्ट्रिय सभाको अध्यक्षमा युवराज शर्मालाई उठाउने भएको छ। सभापति एवं संसदीय दलका नेता शेरबहादुर देउवाज्यूको अध्यक्षतामा आइतबार बुढानिलकण्ठमा बसेको नेपाली कांग्रेस संसदीय दल कार्यसमितिको बैठकले शर्माको उम्मेदवारीको प्रस्ताव दर्ता गर्ने निर्णय गरेको हो। बैठकले कांग्रेसका उम्मेदवार शर्माको पक्षमा मतदान गर्न राष्ट्रिय सभामा रहेका अन्य राजनीतिक दल तथा माननीय सदस्यहरुसँग समेत अनुरोध गर्ने निर्णय गरेको छ। बाँकेका शर्मा लुम्बिनी प्रदेशबाट राष्ट्रिय सभा सदस्य निर्वाचित भएका हुन्। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डले एमालेसँग गठबन्धन गरेपछि अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। गठबन्धन परिवर्तन भएपश्चात शर्मालाई कांग्रेसले उम्मेदवार बनाएको हो। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। सोमबार साँझ प्रधानमन्त्री निवास बालुवाटारमा बसेको एमाले, माओवादी केन्द्र, एकीकृत समाजवादी र जसपाबीच भएको आठ बुँदे सहमतिको दोस्रो बुँदामा भागबण्डाको विषय टुंगो लगाएको हो। आज साँझ बसेको माओवादी केन्द्रको पदाधिकारी बैठकले नारायण दाहाललाई राष्ट्रिय सभाको अध्यक्षमा उठाउने निर्णय गरेको छ। उनी माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाई हुन्। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। यो पनि पढ्नुहोस नारायण दाहाललाई राष्ट्रिय सभा अध्यक्षको उम्मेदवार बनाउने माओवादी केन्द्रको निर्णय"
गाउँपालिकाका तत्कालीन प्रमुख प्रशासकीय अधिकृतसहित १२ जनाविरुद्ध भ्रष्टाचार मुद्दा,"काठमाडौं : दोलखा तामाकोशी गाउँपालिकाका तत्कालीन प्रमुख प्रशासकीय अधिकृतसहित १२ जनाविरुद्ध भ्रष्टाचार मुद्दा दायर भएको छ। गाउँपालिकाका तत्कालीन प्रशासकीय अधिकृत निमेष मिश्र,उपाध्यक्ष उर्मिला खड्का,तल्कालीन लेखा अधिकृत विजय लुइँटेल,तत्कालीन इन्जिनियर सुवोध कुमार चापागाईं समेत १२ जना विरुद्ध गैर कानुन लाभ तथा हानीनोक्साी पुर्याइ भ्रष्टाचार गरेको आरोपमा आज विशेष अदालत काठमाडौंमा भ्रष्टाचार मुद्दा दायर भएको हो। अख्तियारका प्रवक्ता नविन घिमिरेले तत्कालीन प्रमुख प्रशासकीय अधिकृत मिश्र,तत्कालीन लेखा अधिकृत लुईँटेल,योजना शाखाका तत्कालीन लेखापा रामबहादुर कार्की,तत्कालीन इन्जिनियर सुवोध कुमार चापागाईँ र तत्कालीन सवइन्जिनियर सृजना दुवाललले तामाकोशी वडा नम्बर ३ जफे जामुनेमा सभाहल तथा शौचालय निर्माण गर्न बनेको उपभोक्ता समिति,अनुगमन समिति ,वडा अध्यक्ष र प्राविधिकसहितको मिलेमतोमा नक्सा अनुसारको काम नगरी भुक्तानी दिन नमिल्ने १२ लाख ८९ हजार ३२० रुपैयाँ भुक्तानी दिइ नेपाल सरकारलाई गैरकानुनी हानि पुर्याउने काम गरेको पाइएकाले उनीहरूबिरुद्ध भ्रष्टाचार मुद्दा दायर गरेको जानकारी दिए। उनीहरूविरुद्ध सोही रकम बराबरको बिगो ,कैद र जरिवाना माग गर्दै मुद्दा दायर गरेको अख्तियारले जनाएको छ। यसैगरी उपभोक्ता समितिका अध्यक्ष इराजन पोखरेल,सचिव नम्रता महत,कोषाध्यक्ष माण्डवी पोखरेल पनि मुद्दामा तानिएका छन्। मापदण्डविपरित निर्माण कार्य गरी नेपाल सरकारलाई गैरकानुनी हानि नोक्सानी पुर्याउने बदनियतले १२ लाख ८९ हजार ३२० रुपैयाँ बिल गाउँपालिकाको कार्यालयमा पेश गरी भुक्तानी समेत लिइ भ्रष्टाचार गरेको पुष्ट हुन आएको अख्तिायरको ठहर छ। उनीहरूविरुद्ध पनि सोही रकम बराबको बिगो माग गरिएको छ।"
पदभारपछि उपेन्द्र यादवले भने  जनताको काम गर्नेलाई वरीयताको वास्ता हुँदैन,काठमाडौं : नवनियुक्त उप्रधानमन्त्री एवं स्वास्थ्य तथा जनसंख्यामन्त्री उपेन्द्र यादवले शल्यक्रियामा देखिएको ढिलाइलाई छिटो छरितो व्यवस्था मिलाउने निर्णय गरेका छन्। आइतबार शितल निवासमा पद तथा गोपनियताको शपथ लिएपछि मन्त्रालय पुगेर पदभार ग्रहण गर्दै यादवले संघीय तथा प्रादेशिक अस्पतालहरूमा शल्यक्रियाको समय लिन बिरामीको लामो लाइन हुने अवस्था रहेकाले घरैबाट शल्यक्रियाको समय लिन सक्ने निर्णय गरेका हुन्। बिरामीहरू लामो लाइन बसेर उपचार सेवा लिनुपर्ने बाध्यताको अन्त्य हुनुपर्ने भन्दै उनले सहज बनाउँदै बिरामीले समयमै उपचार सेवा पाउने गरी अनलाइन एवं डिजिटल प्रविधिमार्फत् घरैबाट पनि समय लिने व्यवस्था मिलाउने बताए। यादवले गुणस्तरीय स्वास्थ्य सेवा उपलब्ध गराउँदै सरकारी स्वास्थ्य संस्थाको क्षमतावृद्धि र विकास गर्ने प्रतिवद्धता जनाए । त्यस्तै उनले जनताको सेवा गर्नेलाई वरीयताको वास्ता नहुने जिकिर गरे। जसपा अध्यक्ष यादव गत वैशाख १० गते सम्पन्न प्रतिनिधिसभा सदस्यको उपनिर्वाचनमा बारा क्षेत्र नम्बर २ बाट निर्वाचित भएका थिए। उनी यसअघि पनि उपप्रधानमन्त्री एवं स्वास्थ्यमन्त्री भइसकेका छन्। प्रधानमन्त्री पुष्पकमल दाहाल 'प्रचण्ड'ले यादवलाई चौथो वरीयताका उपप्रधानमन्त्री बनाएका छन्। राष्ट्रपति कार्यालयले सार्वजनिक गरेको मन्त्रीहरूको सूचीअनुसार रघुवीर महासेठलाई पहिलो वरीयताको उपप्रधानमन्त्री बनाइएको छ। त्यसपछि दोस्रो वरीयतामा नारायणकाजी श्रेष्ठ र तेस्रोमा रवि लामिछाने छन्। आइतबार शपथ लिएका यादवलाई भने चौथो वरीयतामा राखिएको छ। यद्दपि यादव लामिछाने र महासेठभन्दा पहिले नै उपप्रधानमन्त्री भइसकेका व्यक्ति हुन्।
"बर्षाले खेल रद्ध, नेपाल र हङकङले अंक बाँडे","काठमाडौं : बर्षाले खेल प्रभावित भएपछि त्रिकोणात्मक टी२० आई सिरिजअन्तर्गत नेपाल र हङकङले अंक बाँडेका छन्। हङकङस्थित टिनक्वङ रोड खेल मैदानमा हङकङले ८ ओभरको समाप्तिमा २ विकेट गुमाएर ६५ रन बनाएपछि खेल प्रभावित भएको हो। घरेलु टोली हङहङविरुद्ध टस जितेर फिल्डिङ गरेको नेपालका लागि करण केसी र गुलसान झाले ११ विकेट लिएका हुन्। हङहङका लागि कप्तान निजाकत खानले २५ रन र ओपनर ब्याट्सम्यान मार्टिन कोट्जी, शून्य रनमा आउट भएका थिए। अंशुमान रथले ३६ रन र बाबर हायातले ३ रन बनाएर खेलिरहेका थिए। बर्षाका कारण त्यसपश्चात खेल रद्ध भएको हो। शनिबार भएको फ्रेन्डसिप कपमा नेपाल हङकङसँग ७३ रनले पराजित भएको थियो। सिधै फाइनलमा जान नेपालले पिएनजीलाई हराउनुपर्ने दबाब रहेको छ। शनिबार भएको फ्रेन्डसिप कपमा हङकङसँग नेपाल ७३ रनले पराजित भएको थियो।"
मन्त्रालय तोडेरै भए पनि सुदूरपश्चिम सरकार जोगाउने चलखेल,"धनगढी : मुख्यमन्त्री कमलबहादुर शाहले सरकार जोगाउन जस्तो सुकै कदम पनि चाल्ने संकेत गरेका छन्। उनले मन्त्रालय तोडेर भए पनि सरकार जोगाउने उपाय खोजिरहेका छन्। सरकारले सामाजिक विकास मन्त्रालय र उद्योग पर्यटन वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको हो। मुख्यमन्त्री तथा मन्त्रीपरिषदका एकजना अधिकृत भन्छन्, क्याबिनेट बस्ने बित्तिकै दुई वटा मन्त्रालय तोडेर पनि भागबण्डा मिलाउने तयारी भएको छ। ती अधिकारीले सामाजिक विकास मन्त्रालय तोडेर शिक्षा तथा खेलकुद र स्वास्थ्य तथा महिला बालवालिका मन्त्रालय बनाउने तयारी भएको बताए। यस्तै बन तथा वातावरण र उद्योग तथा पर्यटन गरी मन्त्रालय विभाजन गर्ने तयारी भएको छ। सुदूरपश्चिममा मुख्यमत्री तथा मन्त्री परिषदको कार्यालयसहित ७ वटा मात्रै मन्त्रालय छन्। ती दुई मन्त्रालय तोडियो भने सुदूरपश्चिममा ९ मन्त्रालय हुनेछन्। भागबण्डा मिलाउनका लागि यसअघिका मुख्यमन्त्री त्रिलोचन भट्टलाई पनि नेकपा विभाजन भएका बेला मन्त्रालय विभाजनको दबाब आएको थियो। तर उनले मन्त्रालय विभाजन गर्दा जनतामा झन निरासा हुने भन्दै टुक्र्याउन मानेका थिएनन्। मलाई पनि भागबण्डा मिलाउन मन्त्रालय तोड्ने दबाब आएको थियो तर मैले मानिनँ। फलस्वरुप सुदूरपश्चिममा सुरुवातकै बेलाका मन्त्रालय कामय रहे। भागबण्डाका लागि मन्त्रालय तोडनु राम्रो होइन, जनतामा यसको नराम्रो सन्देश जान्छ, उनले भने। उनले अल्पमतको सरकारले या राजीनामा दिनुपर्ने या बहुमत सिद्ध गर्नुपर्ने बताए। सरकार अल्पमतमा परिसकेको छ। अब मुख्यमन्त्री शाहसँग राजीनामा दिएर सहज पार्ने या विश्वासको मत दिने दुई विकल्प छन्। मन्त्रालय विभाजन गर्नु अहिलेको आवश्यकता होइन, उनले भने। ५३ सदस्यीय प्रदेश सभा रहेको सुदूरपश्चिममा संविधान अनुसार बढीमा १० मन्त्रालय बनाउन पाइनेछ। संविधानमा प्रदेश सभा सदस्य संख्याको २० प्रतिसत नबढ्ने गरी मन्त्रीपरिषद बनाउने प्रावधान छ। मुख्यमन्त्री शाहले नागरिक उन्मुक्तिका मात्रै ४ जना मन्त्री बनाएका छन्। राप्रपा र स्वतन्त्रले सरकारमा आए मन्त्रालय तोडने तयारी उनले गरेका हुन। शाहसँग अहिलेसम्म काँग्रेसका १८, नागरिक उन्मुक्तिका ७ र स्वतन्त्र १ गरी २६ जना प्रदेश सभा सदस्यको समर्थन छ। उनलाई राप्रपाले मात्रै समर्थन गरेमा बहुमत पुग्छ। तर राप्रपाले भने समर्थनको निर्णय गरेको छैन। नयाँ सत्ता गठबन्धन पनि अहिले २७ जनाको बहुमत बनाउन कस्सिएको छ। सत्ता गठबन्धनसँग माओवादीका ११, एमालेका १० र समाजवादीका ४ गरी २५ जनाको समर्थन छ। उसलाई २ जना प्रदेश सभा सदस्यको समर्थन आवश्यक परेको छ।"
नेपाललाई दोस्रो सफलता : गुल्सन झाले लिए विकेट,काठमाडौं : त्रिकोणात्मक टी२० आई सिरिजअन्तरगत नेपालले हङहङको दोस्रो विकेट लिएको छ। हङकङस्थित टिनक्वङ रोड खेल मैदानमा जारी खेलमा नेपालका गुल्सन झाले हङहङका क्याप्टेन निजाकत खानलाई आउट गराएका हुन्। खानले २० बलमा २५ रन बनाएर आउट भएका हुन्। उनले ३ चौका र १ छक्का प्रहार गरेका थिए। खेलमा घुरेलु टोली हङहङविरुद्ध टस जितेर फिल्डिङ गरिरहेको नेपालले दोस्रो विकेट लिएको हो। यसअघि करण केसीले पहिलो बलमै हङहङको एक विकेट लिएका थिए। वर्षाका कारण खेल पुन: प्रभावित भएको छ। यसअघि पनि वर्षाका कारण खेल रोकिएको थियो। खेल सुरू हुनेवित्तिकै फेरि पानी परेपछि पुन: प्रभावित भएको हो।
आज हुने भनिएको प्रधानमन्त्री प्रचण्डविरुद्ध रिटमाथिको सुनुवाइ स्थगित,काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'विरुद्ध परेको रिटमाथिको सुनुवाइ स्थगित भएको छ। रिटमाथिको सुनुवाइका लागि न्यायाधीश कुमार रेग्मी र विनोद शर्माको संयुक्त इजलासमा पेशी तोकिएको थियो। जनयुद्ध कालमा पाँच हजार मानिसको हत्या गरेको प्रचण्डमाथि आरोप छ। प्रधानमन्त्री प्रचण्डले २०७६ माघ १ गते टुँडिखेलमा आयोजित माघी महोत्सव कार्यक्रमलाई सम्बोधन गर्ने क्रममा आफूले दश वर्षे युद्ध कालमा भएको पाँच हजार जनाको हत्याको जिम्मा आफूले लिने बताएका थिए। सोही अभिव्यक्तिलाई लिएर पीडितले सर्वोच्च अदालतमा उनीविरुद्ध रिट दायर गरेका थिए। अधिवक्ता ज्ञानेन्द्र आरण र कल्याण बुढाथकीललगायतले २०७९ साल फागुन २३ गते सर्वोच्चमा प्रचण्डविरुद्ध मुद्दा हालेका थिए। प्रारम्भिक सुनुवाइका लागि २०७९ फागुन २५ पहिलो पेशी तोकिएको थियो। तर सो दिन बेन्च बस्न नभ्याएपछि रिटमाथि सुनुवाइ हुन सकेन। त्यसपछि सोही फागुन २६ गते न्यायाधीश ईश्वरप्रसाद खतिवडाको एकल इजलासले रिटमाथि सुनुवाइ गर्दै कारण देखाउ र अग्राधिकार दिएर हेर्न आदेश दिएको थियो।
"दुईजना थपेर प्रधानमन्त्रीले गरे मन्त्रिपरिषद् विस्तार, स्वास्थ्यमन्त्री यादवले लिए शपथ",काठमाडौं : प्रधानमन्त्री पुष्पकमल दाहाल प्रचण्डले दुईजना मन्त्री थपेर मन्त्रिपरिषद विस्तार गरेका छन्। जनता समावादी पार्टीबाट उपेन्द्र यादव र नवकिशोर साह सुडी मन्त्री बनेका हुन्। उपेन्द्र यादव उपप्रधानमन्त्री एवं स्वास्थ्य तथा जनसंख्या मन्त्री र साह वनमन्त्री नियु्क्त भएका हुन्। आइतबार शीतल निवासमा आयोजित समारोहमा राष्ट्रपति रामचन्द्र पौडेलले उनीहरूलाई पद तथा गोपनीयताको शपथ खुवाएका हुन। नयाँ मन्त्रीसहित मन्त्रिमण्डल २२ सदस्यीय भएको छ।
पूर्वमन्त्री विक्रम पाण्डेलाई भ्रष्टाचारी भनेपछि पूर्वएआईजी ठाकुर मोहनले कुटाइ खाए,"काठमाडौं : राप्रपाका नेता विक्रम पाण्डेलाई भ्रष्टाचारी भनेपछि पूर्वएआईजी तथा राप्रपाका नेता ठाकुरमोहन श्रेष्ठले कुटाइ खाएका छन्। उनमाथि पाण्डेका समर्थकहरूले कुटपिट गरेका हुन्। पाण्डे पूर्वमन्त्री समेत हुन्। उनी सहरी विकास मन्त्री थिए। आइतबार बिहान कार्यसम्पादन समितिको बैठक चलिरहेको बेला सशस्त्रका पूर्वएआईजी श्रेष्ठले पाण्डेलाई भ्रष्टाचारी भनेका थिए। त्यसपछि बैठकमा लफडा सुरू भएको थियो। लगत्तै पाण्डे बाहिर निस्केर आफ्ना समर्थकहरूलाई बैठकमा भएको घटनाबारे बताएका थिए। केही समयपछि श्रेष्ठसमेत बाहिरिए। श्रेष्ठ बाहिरिने क्रममा पाण्डेका कार्यकर्ताले उनलाई कुटपिट गरेका हुन्। पाण्डेका कार्यकर्ताले श्रेष्ठलाई लखेटीलखेटी कुटेका थिए। श्रेष्ठ पार्टी कार्यालयभित्रै कुटिएका हुन्। पार्टी कार्यालय धुम्वाराहीमा केन्द्रीय कार्यसम्पादन समितिको बैठक जारी रहँदा श्रेष्ठमाथि आक्रमण भएको हो । केन्द्रीय कार्यसम्पादन समितिको बैठकमा श्रेष्ठले राखेको धारणाका कारण आक्रमण भएको नेताहरूले जनाएका छन् । उनले पाण्डेलाई लक्षित गरी धारणा राखेका थिए। श्रेष्ठमाथि आक्रमण भएपनि पार्टी अध्यक्ष राजेन्द्र लिङ्देनले आक्रमण गर्नेको पहिचान गर्न निर्देशन समेत दिएका छन्। पार्टीको आन्तरिक एजेण्डाका साथै पछिल्लो राजनीतिक घटनाक्रमका विषयमा छलफल गर्न दुई दिनदेखि राप्रपाको बैठक बसिरहेको थियो । राप्रपाका प्रवक्ता मोहन श्रेष्ठले घटनाबारे अध्ययन भइरहेको जानकारी दिए। कुटपिट भइरहेका बेला राप्रपाका नेता बुद्धिमान तामाङ,सांसद दिपकबहादुर सिंहलगायतले छुट्याएका थिए।"
उपेन्द्र यादव बने चौथो वरीयताका उपप्रधानमन्त्री,काठमाडौं : उपप्रधानमन्त्री एवं स्वास्थ्य तथा जनसंख्या मन्त्री उपेन्द्र यादवले आज पद तथा गोपनीयताको शपथ ग्रहण गरेका छन्। शपथ ग्रहण गरेसँगै उनले चौथो वरीयता पाएका छन्। राष्ट्रपति कार्यालयले सार्वजनिक गरेको मन्त्रीहरूको सूचीअनुसार रघुवीर महासेठलाई पहिलो वरीयताको उपप्रधानमन्त्री बनाइएको छ। त्यसपछि दोस्रो वरीयतामा नारायणकाजी श्रेष्ठ र तेस्रोमा रवि लामिछाने छन्। आइतबार शपथ लिएका यादवलाई भने चौथो वरीयतामा राखिएको छ। यद्दपि यादव पटकपटक लामिछाने र महासेठभन्दा पहिले नै उपप्रधानमन्त्री भइसकेका व्यक्ति हुन्। प्रधानमन्त्री पुष्पकमल दाहाल 'प्रचण्ड'ले आज जनता समाजवादी पार्टीका अध्यक्ष यादव र नवलकिशोर साह सुडीलाई लिएर दोस्रो पटक मन्त्रिमण्डल विस्तार गरेका हुन्। नवलकिशोरलाई वन मन्त्रीको जिम्मेवारी दिइएको छ। हाल प्रधानमन्त्री प्रचण्ड नेतृत्वको मन्त्रिमण्डल २२ सदस्यीय बनेको छ।
जनप्रतिनिधि र कर्मचारीले छोराछोरी सामुदायिकमा पढाउनुपर्ने,"विराटनगर : सुनसरीको इटहरी उपमहानगरपालिकाले जनप्रतिनिधि र कर्मचारीले आफ्ना छोराछोरीलाई अनिवार्य रूपमा सामुदायिक विद्यालयमा पढाउनुपर्ने नीति लिएको छ। आगामी शैक्षिक सत्र २०८१ बाट यो कार्यक्रम लागू हुने मेयर हेमकर्ण पौडेलले बताए। जनप्रतिनिधि र कर्मचारीले छोराछोरी नपढाएसम्म सामुदायिक विद्यालयको शैक्षिक गुणस्तर सुधार नहुने उनको भनाइ छ। उनका अनुसार सामुदायिक विद्यालयको शैक्षिक गुणस्तर सुधार्न छोराछोरीलाई अनिवार्य सामुदायिकमा पढाउनुपर्ने संकल्प लिइएको हो। इटहरीमा २६ वटा सामुदायिक विद्यालय छन्। जनप्रतिनिधि र कर्मचारीसहित शिक्षक, विद्यालय व्यवस्थापन समितिमा आवद्ध रहेका तथा शिक्षकअभिभावक संघका पदाधिकारीले छोराछोरीलाई अनिवार्य सामुदायिकमा भर्ना गर्नुपर्ने पौडेलले बताए। उनका अनुसार सन्तानलाई सामुदायिकको कक्षा १० सम्म पढाउनुपर्ने व्यवस्थालाई आगामी शैक्षिक सत्रबाट कार्यान्वयनमा लगिने छ। सन्तानलाई म आफैं सामुदायिकमा भर्ना गर्छु। अरुले पनि गर्नुहुन्छ भन्ने अपेक्षा छ, उनले भने, उपमहानगरको संकल्प पूरा गर्न सबैको सहयोग चाहिन्छ। जनप्रतिनिधिले अगुवाइ गरेपछि कर्मचारी र व्यवस्थापन समितिलाई पनि दबाब पुग्छ। पौडेलले सामुदायिक विद्यालयको शैक्षिक गुणस्तर सुधारका लागि २७ बुँदे संकल्प पत्र सार्वजनिक गरेका छन्। शैक्षिक क्षेत्रको आमूल सुधार एवं परिवर्तनका लागि भनेर संकल्प पत्र सार्वजनिक गरिएको हो। त्यसलाई कडाइका साथ कार्यान्वयन गर्ने प्रतिबद्धता जनाउँदै मेयर पौडेलले सबै पक्षसँग सहयोगसमेत मागेका छन्। संकल्प पत्रमा उल्लेख गरिएका योजना तथा कार्यक्रमलाई अनिवार्य रूपमा कार्यान्वयनमा लगिने उनले बताए। उपमहानगरले आगामी शैक्षिक सत्रबाट ठूला विद्यालय स्थापना गर्ने अवधारणा ल्याएको छ। विद्यार्थी र शिक्षकको अनुपातलाई हेरेर भौगोलिक सेवा क्षेत्र न्यून भएका दुईभन्दा बढी विद्यालयलाई नक्सांकन गरी ठूला विद्यालय (बिग स्कुल) स्थापना गरिने उनको भनाइ छ। पूर्वाधार विकासले मात्रै विद्यालयको विकास हुँदैन, पौडेलले भने, शैक्षिकदेखि समग्र सुधारका लागि बिग स्कुलको अवधारणा ल्याइएको हो। त्यस्तै, प्रधानाध्यापकको छनोट खुला प्रतिस्पर्धामार्फत गरिने छ। राजनीतिक दबाब र भनसुनलाई पर राख्दै अन्तरिक प्रतिस्पर्धाबाट प्रधानाध्यापक नियुक्त गरिने जानकारी उपमहानगरका प्रमुख प्रशासकीय अधिकृत रामचरित्र मेहताले दिए। प्रधानाध्यापकको कार्यक्षमताका आधारमा विद्यालयको सुधार हुन्छ, उनले भने, अब सक्षम प्रधानाध्यापक छान्न खुल्ला प्रतिस्पर्धाको नीति अवलम्बन गरिने छ। उनका अनुसार इटहरीमा आगामी शैक्षिक सत्रदेखि स्थानीय पाठ्क्रम लागू गरिने छ। कक्षा १ देखि ८ सम्म इटहरीको सेरोफेरो विषय सबै विद्यालयमा अध्यापन गराइने मेहताले बताए। थारु समुदायको बाहुल्यता रहेको क्षेत्रका सामुदायिक विद्यालयमा कक्षा १ देखि ५ सम्म थारु भाषामा पठनपाठन गराउने तयारी छ। त्यसका लागि पाठ्यपुस्तक छपाइको तयारी थालिएको मेहताले बताए। उपमहानगरले थारुलाई यसअघि नै प्राथम जाति घोषणा गर्दै थारु समुदायका भाषा, संस्कार र संस्कृति विकासका लागि बजेट विनियोजन गरेको थियो। उपमहानगरले निजी विद्यालयले लिने शुल्कमा एकरूपता ल्याउने संकलन गरेको छ। निजी विद्यालयले मनपरी शुल्क लिइरहेको गुनासो बढेसँगै उपमहानगरले शुल्कमा एकरूपता ल्याउने तयारी थालेको हो। स्वघोषणाका आधारमा विद्यालयको वर्गीकरण गरेर शुल्क लिनपाउने व्यवस्था यसअघि नै गरिएको थियो। तर, कार्यान्वयन हुन सकिरहेको थिएन। अब वर्गीकरणका आधारमा उपमहानगरसँग स्वीकृति लिएर मात्रै संस्थागत विद्यालयले अभिभावक र विद्यार्थीसँग शुल्क लिन पाउने मेयर पौडेलले बताए। हामी आफैं मापदण्ड तोक्छौं, उनले भने, त्यसका आधारमा शुल्कमा एकरूपता ल्याइने छ। आवश्यक न्यूनतम भौतिक पूर्वाधार निर्माण गरी पूर्वाधार र प्रविधिमैत्री विद्यालय बनाउने घोषणा उपमहानगरले गरेको छ। विद्यालयमा उच्च प्रविधिमैत्री अध्यापन शैली अपनाइने छ, पौडेलले भने, त्यसका लागि विद्यालयमा सूचना प्रविधिको प्रबन्ध, स्मार्ट बोर्ड, सीसी क्यामेरा, पुस्तकालय, विज्ञान प्रयोगशालाको व्यवस्थापन गरिने छ। सामुदायिक विद्यालयमा स्कुल बसको व्यवस्था गर्दै लैजाने उपमहानगरको योजना छ। विद्यालयहरूलाई क्रमसः बस हस्तान्तरण गर्ने, शिक्षकको क्षमता विकास गर्न पेसागत विकास कार्यक्रम सञ्चालन गर्ने, शैक्षिक गुणस्तर सुधारका लागि उत्प्रेरित गर्ने, सामुदायिक विद्यालयका प्रधानाध्यापकसँग वार्षिक करार सम्झौता गर्नेलगायतका संकल्प उपमहानगरको छ। सम्झौता अनुसार कार्यसम्पादन गर्ने प्रधानाध्यापकलाई मासिक १ हजारदेखि २ हजार रूपैयाँसम्म उपलब्ध गराइने छ। उपमहानगरले सामुदायिक विद्यालयमा विद्यार्थीको आकर्षण बढाउन दिवा खाजा कार्यक्रम लागू गरेको छ। त्यस्तै, फ्राइडे फर फ्युचर कार्यक्रम लागू गर्ने तयारी छ। त्यसअन्तर्गत प्रत्येक शुक्रबार सामुदायिक विद्यालयमा खेलकुदका गतिविधिसँगै सांगीतिक, कला, साहित्य र नेतृत्व विकासलगायतका कार्यक्रम सञ्चालन गरिने मेयर पौडेलले बताए। उनका अनुसार सामुदायिक विद्यालयमा मोबाइल नर्सिङ सेवा, नर्सिङ कार्यक्रम, योग ध्यान, प्राणायम, आयुर्वेद शिक्षा, प्राविधिक तथा व्यावसायिक शिक्षा, औद्योगिक प्रशिक्षार्थी कार्यक्रमलगायत सञ्चालन गरिने छ। स्काउट, बाल क्लब, जुरेस (जुनियर रेडक्रस सर्कल), युरेस (युवा रेडक्रस सर्कल)जस्ता समूह गठन गरी विद्यालयमा अध्ययनरत बालबालिकामा सामाजिक भावना, नैतिक शिक्षा र व्यवहारिक सीप विकास गर्ने उपमहानगरको संकल्प छ। सामुदायिक विद्यालय सुधारका लागि इटहरी उपमहानगरले सार्वजनिक गरेको संकल्प राम्रो भए पनि कार्यान्वयन चुनौतीपूर्ण रहेको जनसहयोग माविका प्रधानाध्यापक जनक बस्नेतले बताए। संकल्प पत्र कार्यान्वयनमा हामी साथ दिन्छौं। तर, सहज कार्यान्वयन हुने देखिँदैन, उनले भने, शिक्षकका समस्या समाधानतर्फ संकल्प पत्रले केही बोलेन। विद्यालय व्यवस्थापन समितिमा राजनीतिक भागबन्डाको परिपाटी अन्त्य हुनुपर्नेमा जोड दिएन। राजनीतिक भागबण्डाका आधारमा गठन हुने व्यवस्थापन समितिकै कारण विद्यालयको शैक्षिक गुणस्तर सुधारमा बाधा पुगिरहेको सरोकारवालाको भनाइ छ। इटहरीस्थित जनता माध्यमिक विद्यालय व्यवस्थापन समितिका अध्यक्ष काशी दंगालले संकल्प पत्रले शैक्षिक सुधारको पाटोलाई समेटेको बताए। संकल्प पत्र कार्यान्वयन भएमा सामुदायिक विद्यालय सुधार हुने र विद्यालयको भौतिक एवं शैक्षिक सुधारतर्फ उपमहानगरले ध्यान दिनुपर्ने उनले बताए। सुनसरीको इटहरी उपमहानगरपालिका। इटहरी उपमहानगरपालिकाका मेयर हेमकर्ण पौडेल।"
हिन्दुमुस्लिम मिलेर गरे अष्टजाम,"विराटनगर : विराटनगरका हिन्दु मुस्लिम समुदायका व्यापारीहरुले धार्मिक एकताको सन्देश दिन अष्टजाम सुरु गरेका छन्। विराटनगर ११ स्थित नयाँ गुद्री बजारमा मुलुकमा धार्मिक एकताको सन्देश दिन हिन्दु मुस्लिम मिलेर अष्टजाम गरेका हुन्। हिन्दु धर्मावलम्वीहरुको पवित्र पर्व महाशिवरात्रीको अवसरमा उनीहरुले एक भएर ७२ घण्टे अष्टजाम सुरु गरेको बताउँछन्। पछिल्लो क्रममा मुलुकको विभिन्न स्थानमा धार्मिक एकता खल्बल्यान विभिन्न समुह सक्रिय भएर लागेकाले विराटनगरमा धार्मिक एकताको सन्देश दिन अष्टजाम सामुहिक रुपमा सुरु गरेको सब्जी मण्डी तथा गुद्री बजार व्यबस्थापन समितिका सचिव साहेव अहम गुड्डुले जानकारी दिए। आपसी भाइचारा र धार्मिक सहिष्णुता अभिवृद्धी गरी मुलुकमा दिगो शान्ति र जनभावना अनुसारको राजनीतिक स्थिरताको कामनाका लागि ७२ घण्टे अष्टजाम सुरु गरेको उनले बताए। समाजमा विभिन्न धर्मालम्वीहरु रहेकाले कुनै धार्मिक भावनामाथि ठेस पुग्ने काम गर्न नहुने र प्रत्येक धर्म ,रितीरिवाजलाई संरक्षण गर्न , एक आपसमा सहयोगी भावना जागृत गराई आपसी भाइचारलाई झन बलियो बनाउन सन्देश दिन अष्टजाम आयोजना गरिएको समितिका सचिव तथा अष्टजाम उपसमितिका प्रमुख सल्लाहकार साह्व अहमद गुडु (मियाँ)ले बताए। गुद्धीका व्यापारीहरको सामुहिक निर्णयबाट आयोजना हुने सो अष्टजाम हिन्दु धर्मको परम्परा तथा रितिरिवाजअनुसार हुने जनाइएको छ। हिन्दु र मुस्लिम एकै साथ प्रसाद वितरण गर्ने गरिएको छ। गुद्री बजार व्यवस्थापन समितिका अध्यक्ष पशुपति भगतका अनुसार अष्टजाम सम्पन्न गर्न ७ लाखभन्दा बढी रकम खर्च हुने छ। विराटनगर११ को नयाँ गुद्री बजारमा ठूला, मझौला र साना गरेर २०५ भन्दा बढी पसल सञ्चालनमा रहेका छन्।"
"उद्घोषण : चुनौती पनि, अवसर पनि","अनुभव : शनिबार, एकै दिन दुइटा कार्यक्रममा नपुगी नहुने भयो। पहिलो कार्यक्रममा सभाको अध्यक्षता गरिरहेका व्यक्तिले उद्घोषकका हातको कार्यक्रम छापिएको पन्ना तानेर लिई यसमा यसो गर्नू भनेर मिलाउँदै दिँदैथिए। बिचरा उद्घोषक हैरान थिइन्। माइकबाट कसैलाई बोलाएर पोडियमको पछिल्तिर राखिएको कुर्सीमा बस्न नपाउँदै अध्यक्षले इसारा गरेर बोलाइहाल्थे। यो क्रम धेरै पटक दोहोरिँदा सहभागी र मञ्चमा बस्ने अतिथि साथै पदाधिकारीलाई पनि असुविधा भएको देखियो। यसो हुनुको प्रस्ट कारण के देखिन्थ्यो भने कार्यक्रमबारे सायद दुवै पूर्णतयारी थिएनन्। घरिघरि उद्घोषक आफू बसेका स्थानबाट उठेर अध्यक्षका आसनसम्म हिँडेकाले सभाको मर्यादा बिथोलिएको अनुभव भयो। दर्शकदीर्घामा कानेखुसी भयो कि सभाको अध्यक्षता गर्नेले मपाइँत्व देखाएका हुनसक्थे वा उद्घोषण गर्नेलाई कार्यक्रमबारे जानकारी वा पूर्वतयारी थिएन। अर्को कार्यक्रमका उद्घोषक भने साह्रै टर्रा थिए। उनी हरेकपटक पञ्चायती शासनका बेलाको कठोर अञ्चलाधीशजस्तो दीर्घाका सबैलाई डक्ल्याउने पात्रका रूपमा प्रस्तुत हुन्थे। उद्घोषक र गुणहरू: उद्घोषक भनेको कार्यक्रमको डोरी हो। सञ्चारशास्त्रले कार्यक्रम र वक्ताका बारेमा पूरापूर जानकारी राख्ने, त्यसका लागि समयको पूर्वअनुमान र त्यसैअनुसारको व्यवस्थापन गर्ने र सम्पूर्ण प्रक्रियालाई डोहोर्;याउन सक्ने व्यक्तिलाई उद्घोषक मानेको छ। यदि सुरुदेखि नै कार्यक्रमका तर्जुमा, उठान तथा अन्तिम अवस्थासम्मका प्रक्रियाको जानकार व्यक्ति आफ्नै समूहभित्र कोही छ भने त्यही बेस भयो। अन्यथा यी सबै प्रक्रियाका बारेमा जानकारी दिएर भए पनि बाहिरका कोही दक्ष व्यक्तिबाट उद्घोषको सेवा लिने प्रचलन पनि हालका दिनमा बढेर गएको छ। जसका लाभ र हानि दुवै छन्। उद्घोषक वाचनकलामा निपुर्ण हुनुपर्छ। विषयवस्तुको ज्ञाता पनि हुनुपर्छ। विषय जान्दछ, तर बोल्न जान्दैन भने पनि अर्थ छैन। बोल्न जान्दछ तर विषयवस्तुको ज्ञान छैन भने पनि उसबाट काम हुँदैन। वचनमा हुने मिठास अर्काे तेस्रो मह;वपूर्ण विषय हो। विनम्रता, समयपालना र अनुशासनजस्ता मानवीय गुण चाहिन्छन् नै। कदाचिद् कुनै बेला तोकिएअनुसारको वक्ता वा प्रस्तोता उपस्थित हुन नसके वा कार्यक्रममा तत्कालै केही फेरबदल गर्नुपरे पनि उद्घोषकले जिम्मेवार पदाधिकारीका परामर्शमा कार्यक्रमलाई मिलान गर्ने क्षमता राख्नुपर्छ। उद्घोषकको व्यक्तित्व आकर्षक तर साधारण हुनु जरुरी छ। तिनको पहिरन भड्किलो, उत्ताउलो हुनु हुँदैन, सौम्य हुनुपर्छ। तर कुनै प्रकारको फरक देखिने विशेष चिनो हुनु राम्रो मानिन्छ। आजभोलि कार्यक्रम राम्रो होस् भन्न संस्थाभन्दा बाहिरका व्यावसायिक उद्घोषकलाई करारमा लिने प्रचलन बढेको छ। राम्रो उद्घोषण एक व्यावसायिक कमाइको माध्यम पनि हुन सक्छ। तर यस्ता व्यावसायिक व्यक्तिहरूको बोल्ने शैली तथा पहिरन आदि पहिल्यै निश्चित गर्नु उचित हुन्छ। आफूले सञ्चालन गर्ने कार्यक्रमको आलेख (स्क्रिप्ट) पूर्णरूपमा उद्घोषकसित पहिल्यै हुनुपर्छ। सञ्चालनपूर्व सकेसम्म प्रस्तुतिमा लगाउने लुगा लगाएर अभ्यास गर्नुपर्छ। यदि कार्यक्रम आफू संलग्न नभैकन बनाइएको छ या संलग्न भए पनि त्यसको केही अंश बीचमा फेरिएको वा प्रस्ट छैन भने आयोजक पदाधिकारीसित बसेर छलफल गर्नुपर्छ। उद्घोषक कुन हैसियतको हुनुपर्छ ?: कतिपयलाई उद्घोषक ठूलो पदको व्यक्ति हुनुपर्छ भन्ने लाग्छ। यो गलत हो। हरेकले बोलेपछि उद्घोषकले एक वा दुई वाक्यमा सारांश निकाल्नु पर्छ। सञ्चार र शिष्टाचारका दुवै सिद्धान्तअनुसार आफूभन्दा तल्लो तहको पदका व्यक्तिलाई उद्घोषकले उहाँले यसो भन्नुभयो भन्न मिल्दैन। आफूभन्दा सानो तहका व्यक्तिलाई कोही वरिष्ठले कुनै विशेष अवस्थाबाहेक वक्ता हुन बोलाउने प्रचलन छैन। त्यसैले उद्घोषक जहिले पनि क्षमतावान् तर तल्लो तहको सदस्य हुनु अत्यन्त आवश्यक छ। उद्घोषणको कार्य यस अर्थमा क्रमैसित माथिल्ला पदहरूमा उक्लिँदै जाने सिकाइको काम हो। किनकि उद्घोषण एक कठिन तर आफूलाई मञ्चको वातावरणसित अनुकूल बनाइराख्ने विशिष्ट प्रकृतिको तालिम हो। समकालीन समयका नेता वा आकर्षक वक्तामध्ये धेरैले आफ्नो व्यक्तित्व विकासका क्रममा विगतका समयमा उद्घोषण गरेर आएका पाइन्छन्। माथिल्लो तहको पदाधिकारीले उद्घोषणको जिम्मा लिनासाथ तलका सबैको व्यक्तित्व विकासमा तगारो लाग्छ। नेपालका धेरै संस्थाका पदाधिकारीले यस विषयलाई बुझेका छैनन् र जस्ता कार्यक्रममा पनि आफंै माइक समात्न पुग्छन्। उद्घोषकका सीमा: पहिलो विषय, उद्घोषक मञ्चमा सभाका अध्यक्ष वा अतिथिका हाराहारी बस्ने होइन। उनीहरू कार्यक्रमका निर्णायक हुन्, उद्घोषक त्यसको सहजकर्ता मात्र। प्रस्तुति भए पर्दाका पृष्ठभाग र वाचन, प्रवचन, भाषण भए पोडियमभन्दा डेढदुई मिटर सीधा पछाडि बेग्लै कुर्सी राखेर बस्नुपर्छ। अरूले बोलिरहेका बेलामा कार्यक्रम रेकर्ड हुने क्यामेरामा यथासम्भव देखिनु हुँदैन। कार्यक्रमभर उद्घोषकले चुइँगम आदि चबाउने र मोबाइलमा समय व्यतीत गर्ने आदि पनि गर्नु हुँदैन। यसका अतिरिक्त कतिलाई टाउको, नाक वा शरीरका अन्य अंगमा छोइराख्ने बानी हुन्छ, उद्घोषकलाई यी बानीमा लिप्त हुने सुविधा छैन। अतिथि या सेलिब्रिटीसित उद्घोषकले कुरा गर्नु हुँदैन। वक्ताबीच विषय बाझियो भने एकको पक्ष लिने वा प्रतिवाद गर्ने काम उद्घोषकले गर्न मिल्दैन, तटस्थ हुनुपर्छ। एकअर्कोसित दाँज्न पनि हुँदैन। कुनै प्रस्तुतिलाई विशेषणवाचक पदावलीले तारिफ गर्ने वा अर्कोलाई होच्याउने वा उपेक्षा गर्न वर्जित छ। उद्घोषकले ठीक अघि बोलेका वक्ताको सार दिने बहानामा धेर बोल्न हुँदैन, ३०९० सेकेन्डसम्म समय लिनु उपयुक्त हुन्छ। बीचीबचमा कुन कार्यक्रम भइरहेको छ भन्ने जानकारी उपस्थितलाई दिनुपर्छ। उद्घोषकले सूचना मात्र दिने हो, उपस्थितलाई निर्देशन दिने होइन। उपसंहार: राम्रो उद्घोषकले सामान्य र औसत स्तरको कार्यक्रमलाई पनि उत्कृष्ट बनाउन सक्छन् भने असक्षम उद्घोषकले सुन्दर कार्यक्रमलाई पनि खराब बनाइदिन सक्छन्। उद्घोषक कुनै अमुक पदका व्यक्तिका लागि आरक्षित कर्म होइन। उद्घोषण कला राम्रो भएका कनिष्ठ व्यक्तिले सञ्चालन गरेको कार्यक्रममा छोटो बोलेर आफ्नो व्यक्तित्व कायमै राख्दा फाइदा हुन्छ। फेरि, उद्घोषण क्रमैसित व्यक्तित्व विकास गर्ने र मञ्चबाट बोल्ने अभ्यासको प्रक्रियासमेत भएकाले क्रमैसित धेरैभन्दा धेरैलाई तयारी गरेर उद्घोषणको अवसर दिनु संस्थाका हितमा छ। पंक्तिकारले यस्तो तालिम लिएको र दिएको पनि हो। हाल उद्घोषणको तालिम दिने प्रशस्त संस्था छन्। अहिले नजानेको भए पनि चाहनेले त्यस्तो तालिमसमेत लिएर सफल उद्घोषक र पछि व्यक्तित्व बन्न सक्छन्। तर, नबिर्सिउन् कि उद्घोषण चुनौतीसँगै अवसर पनि हो।"
वर्षाका कारण नेपाल र हङकङबीचको खेल रोकियो,"काठमाडौं : वर्षाका कारण त्रिकोणात्मक टी२० आई सिरिजअन्तरगत नेपाल र हङकङबीचको खेल प्रभावित भएको छ। खेल रोकिएपछि मैदानमा कभर लगाइएको छ। हङकङस्थित टिनक्वङ रोड खेल मैदानमा जारी खेलमा हङकङले ५ ओभरको समाप्तिमा १ विकेट गुमाएर ४३ रन बनाएको छ। खेलमा घुरेलु टोली हङहङविरुद्ध टस जितेर फिल्डिङ गरिरहेको नेपालले एक विकेट लिएको छ। करण केसीले पहिलो बलमै हङहङको पहिलो विकेट लिएका हुन्। केसीले हङकङका ओपनर ब्याट्सम्यान मार्टिन कोट्जीलाई गुलसन झाद्वारा क्याच गराएका थिए । नेपाली टोलीमा रोहित पौडेल, कुशल भुर्तेल, विनोद भण्डारी, गुलशन झा, सन्दीप जोरा, आरिफ शेख, विवेक यादव, करण केसी, अभिनाश बोहोरा, राशीद खान, प्रतिश जिसी, सागर ढकाल, आकाश चन्द र लोकेश बम रहेका छन्।"
वन क्षेत्रको विकास नभएसम्म मुलुकलाई समृद्ध बनाउन सकिदैन : वनमन्त्री,काठमाडौं : नवनियुक्त वन तथा वातावरण मन्त्री नवलकिसोर साह सुडीले पदबहाली गरेका छन्। आइतबार राष्ट्रपति कार्यालयमा राष्ट्रपति रामचन्द्र पौडेलसमक्ष पद तथा गोपनियताको सपथ लिएपछि सिंहदरबारस्थित मन्त्रालय पुगेर उनले पदबहाली गरेका हुन्। पदबहालीपछि मन्त्री सुडीले वन विनाश रोकेर वनको विकासमा ध्यान दिने बताए। वनको धनी नेपालमा विदेशबाट काठ ल्याउनुपर्ने अवस्थालाई अन्त्य गर्नुपर्ने उनको भनाइ छ । उनले वन क्षेत्रको विकास हुन नसके मुलुकको समृद्ध हुन नसक्ने जिकिर गरे। पदवहाली गर्दै मन्त्री सुडीले वन मन्त्रालय र सातै प्रदेशका वन मन्त्रालयबीच समन्वयका लागि समन्वय अधिकृत तोक्ने निर्णयमा हस्ताक्षर गरे।
राष्ट्रिय सभा अध्यक्ष निर्वाचनको सूचना प्रकाशित गर्न निर्देशन,"काठमाडौं : राष्ट्रियसभाको अध्यक्ष पदको निर्वाचनको मिति फागुन २९ गतेलाई तोकिएको छ । आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभा नियमावली २०७५ को नियम ७ बमोजिम राष्ट्रियसभाको अध्यक्षका लागि २०८० फागुन २९ गते मंगलबारको मिति तोकिएको जानकारी गराएका हुन्। उनले निर्वाचनका लागि सूचना प्रकाशित गर्न महासचिव पदमप्रसाद पाण्डेलाई निर्देशन समेत दिइन्। राष्ट्रिय सभा अध्यक्षको उम्मेदवारको मनोनयन सोमबारका लागि तोकिएको छ। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। नयाँ गठबन्धनमा राष्ट्रिय सभा अध्यक्ष माओवादी केन्द्रले पाउने सहमति भएको छ। माओवादीबाट उर्मिला अर्याल,झक्कुप्रसाद सुवेदी र नारायण दाहालको चर्चा छ। उम्मेदबारको टुंगो लगाउन आज माओवादी केन्द्रको बैठक बस्दैछ। प्रमुख प्रतिपक्षी दल नेपाली कांग्रेसले राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। तर सत्ता समीकरण फेरिएपछि राष्ट्रियसभा अध्यक्ष माओवादी केन्द्रले पाउने भएको हो। कांग्रेसले राष्ट्रिय सभा संसदीय दलको नेतामा सिटौलालाई नियुक्त गरेपनि अध्यक्षमा कसलाई उठाउने भन्नेबारे टुंगो लगाएको छैन।"
संक्रमणकालीन न्याय टुंग्याउन हामी पनि सहयोग गर्छौं : अमेरिकी राजदूत,"काठमाडौं : नेपालको शान्ति प्रक्रियाका बाँकी काम र संक्रमणकालीन न्यायको विषयमा अमेरिकाले चासो राखेको छ। अमेरिकाले नेपालको शान्ति प्रक्रियाका बाँकी निष्कर्षमा पुर्याउन सहयोग आवश्यकता परे दिन तयार रहेको सन्देश दिएको छ। नवनियुक्त अर्थमन्त्री वर्षमान पुन अनन्तलाई आइतबार अर्थ मन्त्रालयमा शिष्टाचार भेट गर्दै नेपालका लागि अमेरिकी राजदूत डिन थम्पसनले शान्ति प्रक्रियाका बाँकी काम चाडै टुंगोमा पुग्ने विश्वास गरेका हुन्। अर्थमन्त्रालय एक अधिकारीका अनुसार भेटका क्रममा राजदूत थम्पसनले संक्रमणकालीन न्यायसम्बन्धी विधेयक छिट्टै टुंगो लाग्ने र त्यसलगत्तै शान्ति प्रक्रियाको कामले तीव्रता पाउने विश्वास व्यक्त गरे। संक्रमणकालीन न्यायसम्बन्धी विधेयक छिट्टै टुंगिने र शान्ति प्रक्रियाका बाँकी काम सकिनेमा अमेरिका आशावादी छ, राजदूत थम्पसनले भने, त्यसमा सहयोग गर्न अमेरिकी सरकार तयार छ। उनले शान्ति प्रक्रिया टुंगोमा पुर्याउन आवश्यक आर्थिक सहयोगका लागि अमेरिका तयार रहेको र विश्वका अरु धेरै देशहरु पनि सहयोगका लागि तत्पर रहेको पाएको उल्लेख गरे। कानुन न्याय तथा मानवअधिकार समितिले संक्रमणकालीन न्यायसम्बन्धी विधेयक (टिआरसी) टुंग्याउने तयारी गरिरहेको छ। गत आइतबार समितिबाट टिआरसी विधेयक टुंग्याएर पारित गर्ने गरी बोलाइएको बैठकमा तत्कालीन कानुनमन्त्री धनराज गुरुङले टिआरसीका विवादित विषयमा प्रधानमन्त्रीसँग छलफल गर्ने भन्दै समय मागेका थिए। विधेयकमा रहेका केही प्रावधानमाथि प्रश्न उठाएपछि कानुनमन्त्री गुरुङले त्यस विषयमा आन्तरिक छलफल गर्नुपर्ने बताएका थिए। एमालेले पीडितमैत्री कानुन निर्माणमा जोड दिएको थियो। सोमबार कांग्रेसमाओवादीको गठबन्धन भत्किएर एमाले नेतृत्वको नयाँ गठबन्धन बनेको छ। सत्ता समीकरणमा फेरबदल भएसँगै संक्रमणकालीन न्यायसम्बन्धी विधेयकलाई टुङ्गो लगाउन गत सोमबार बिहान बोलाइएको कानुन समितिको बैठक स्थगित भएको छ। केहि विवादित विषयमा सहमति गरेर यहि संसद अधिवेशनबाट टीआरसी विधेयक टुंग्याउने सरकारको तयारी छ। यसैगरी राजदूत थम्पसनले अमेरिकाले गर्दै आएको विकास सहयोग जारी रहने प्रतिबद्धता पनि जनाए। यस्तै उनले मिलेनियम च्यालेन्ज कर्पोरेशन (एमसीसी) परियोजना समयमै सक्ने गरी काम अघि बढोस् भन्ने चासो राखेका थिए। जवाफमा मन्त्री पुनले अमेरिकाले नेपालको समग्र विकासमा गर्दै आएको स्मरण गर्दै आगामी दिनमा पनि सहयोगलाई निरन्तरता दिने प्रतिबद्धता जनाएकामा राजदूत थम्पसनलाई धन्यवाद दिए। यस्तै उनले एमसीसी परियोजनाको काम सुरु भइसकेको भन्दै समयमै सम्पन्न गर्न सरकार प्रतिबद्ध रहेको जनाए। अमेरिकी लगानीकर्तालाई लगानी सम्मेनलमा सहभागी हुन अपिल अर्थमन्त्री पुनले आगामी ०८१ वैशाखमा हुने लगानी सम्मेलनमा बढीभन्दा बढी सहभागिता जनाउन अमेरिकी लगानीकर्तालाई अपिल गरे। अमेरिकी राजदूत थम्पसनसँग उनले बढीभन्दा बढी लगानीकर्ता आउने वातावरण बनाइदिन आग्रह गरे। नेपालमा वैदेशिक लगानीका लागि उपयुक्त वातावरण रहेको भन्दै पुनले त्यसका लागि आवश्यक कानूनी तथा व्यवहारिक सहजीकरणका लागि सरकार तत्पर रहेको बताए। अन्तर्राष्ट्रिय लगानीकर्ताका लागि नेपाल भर्जिन ल्याण्ड हो, पुनले भने। पुनले नेपालमा लगानीका लागि कृषि, उद्योग तथा आईटी राम्रो सम्भावनाको क्षेत्र भएको बताए। उनले लगानी सम्मेलन पूर्वनिर्धारित मितिमै हुने बताउँदै सरकार त्यसले त्यसको तयारीका लागि तीव्रता दिइरहेको उल्लेख गरे। जवाफमा राजदूत थम्पसनले लगानी सम्मेलनमा ठूलो संख्यामा अमेरिकी लगानीकर्ता आउन इच्छुक रहेको जानकारी दिए। उनले अमेरिकी लगानीकर्ता नेपालमा आउन आकर्षित रहेको भन्दै त्यसका लागि वातावरण बनाउन नेपालस्थित अमेरिकी दूतावासले सक्रिय सहयोग गर्ने प्रतिबद्धता जनाए।"
उथलपुथल भइरहन्छ नमर्दासम्म !,"बाचुञ्जेल कोही मर्दैन यो संसारमा। मरेपछि कोही जीवित रहँदैन पनि। आफ्नो जीवनकालमा राम्रो काम गरी भविष्यका सन्ततिका लागि केही कीर्ति छोडेर जान पाए हुन्थ्यो भन्ने सोच हुन्छ एक उत्तम मानिसमा। कति गुणी र सकारात्मक सोच ! यस्तै कामले मानिसलाई अमर तुल्याउँछ। अमरत्व प्राप्त गर्छ उसले। आत्मा र देह त्यागपश्चात् पनि जीवन्त रहन्छ उनका गुण र महिमा। हाम्रा यी मठमन्दिर, पौवापाटी, इनारकुवा, धारापँधेरा, गुठीगानाहरू त्यत्तिकै बनेका होइनन्। सहयोग, सहकार्य र सकारात्मक सामाजिक सोच र चेतका परिचायक हुन् ती सबै। मानिसमा सकारात्मक सोचको विकास नभएको भए आजको यस सभ्य, सुसंस्कृत र विकसित अवस्थामा हुने थिएनौं शायद ! लाखौं, करोडौं वर्ष पहिले उत्पत्ति भएका अन्य कैयांै प्राणी लोप भइसके यो जगत्बाट केबल मानव जाति आजको यो विकसित अवस्थामा आइपुगेका छौं। बुद्धि र विवेकले गर्दा। केही दिनअघि प्रधानमन्त्री प्रचण्ड एक सार्वजनिक सभामा बोल्दै हुनुहुन्थ्यो म नमर्दासम्म यस्तै उथलपुथल हुन्छ। उहाँकै भाष्यअनुसार पुरानो गठबन्धनका प्रमुख घटक नेपाली कांग्रेसको असह्य दबाबलाई लात्ताले हानी त्यो गठबन्धन फुटाएर नयाँ गठबन्धन जोडजाम गरी निस्कँदै गर्दाको जोशिलो अभिव्यक्ति थियो त्यो। अब यसले के अर्थ राख्नेछ नयाँ गठबन्धनमा र दलहरूले यसलाई कस्तो अथ्र्याउने छन् ? त्यो हेर्नै बाँकी छ। कांग्रेसको बहिर्गमनबाट रित्तिएको स्थान ओगट्न पुगेको नेकपा एमालेका अध्यक्ष नयाँ समीकरण जोडिनु केही दिन अघिसम्म तत्कालीन गठबन्धन सरकारको बारेमा भन्दै हुनुहुन्थ्यो, यो गठबन्धन सरकार एउटा खरानीको डल्लो हो जो कुनै पनि बेला फुट्न सक्छ। यस्तै आशय थियो उहाँको। तर, जब नयाँ गठबन्धन बन्यो, उहाँ फेरि त्यही फुटेको खरानीको डल्लोलाई सोरसार पारी नयाँ डल्लो बनाउनतिर व्यस्त हुनुभयो। अब उहाँलाई अवश्य थाहा हुने नै भयो यो नयाँ डल्लो, जो आफ्नै संलग्नतामा बनेको छ, जसको आयु कति हुन्छ। उहाँ यो कुरामा सचेत नहुने कुरै भएन। त्यस हिसाबले यो नयाँ गठबन्धनको कमी कमजोरी र कोमलताका बारेमा पूर्णज्ञान हुनुका साथै पुरानो र पहिलो गठबन्धनले छोडेको घाउको खत पनि त बाँकी नै छ। नेकपा एमालेका अध्यक्ष केपी ओली कुनै पनि घटना परिघटनाहरूको सम्भावित परिणाम र त्यसको दूरगामी असरको आकलन गर्न सक्ने नेतामा गनिनु हुन्छ। यसमा कुनै दुबिधा रहेन। तर, यस्तो अस्थिर र उथलपुथलको राजनीतिक परिदृश्यमा पनि किन उहाँले जोखिम मोल्नुभयो सरकारमा जाने ? सामान्यतः राजनीति भनेकै जोखिमको खेल हो। जसले जोखिम मोल्न सक्दैन उसले राजनीतिमा सफलता पनि पाउन सक्दैन। एउटा भनाइ नै छ, जसले मह काढ्छ, उसले हात चाट्छ। भिरमाहुरीको चाकामा धावा बोल्नु कम्ती जोखिमपूर्ण हुन्छ ? यो भनी रहनुपर्ने विषय हैन। ओली बुद्धिचालको खेलमा दुवै तर्फको गोटी चाल्न सक्ने खेलाडी हुन्। कुनकुन गोटीको कति चालमा चेकमेट हुन्छ भन्ने आकलन गर्ने क्षमता छ उनमा। दुईमध्ये कसलाई जिताउने भन्ने अठोट गरी मात्र मैदानमा उत्रने रणनीतिकार पनि हुन् उनी। अर्को अर्थमा, घाटाको व्यापारमा हात लाउँदैनन् उनी। नेकपा एमालेले गत मंसिर महिनामा सम्पन्न गरेको झुलाघाट चिवाभञ्ज्याङ, समृद्धिका लागि संकल्प यात्रामा जनताले नेकपा एमाले पार्टीलाई थप जिम्मेवारी सुम्प्यो। मुख्य उद्देश्य जनसम्पर्कको नवीकरण र ताजगीकरण हुनुपर्छ त्यो अभियानको। यात्रा सँगसँगै जनतासित प्रत्यक्ष भेटघाट गरी संकलन गरिएका जनचाहना, जनइच्छा, जनगुनासा, सुझाव, जनताका यावत समस्याको पोकोलाई समाधान र सम्बोधन नगरिकन मिसन८४ कसरी सफल हुन्छ भन्ने टड्कारो प्रश्न उठेको हुनुपर्छ कमरेडहरूको मनमा। जनताका समस्या, चाहना र समाधानका उपायहरूको ठेली नै प्रधानमन्त्री पुष्पकमल दाहाल प्रचण्डलाई नबुझाएका पनि होइनन् ओलीले। तर, आफैं सरकारमा सहभागी नभई र आफैं कार्यकारी तहमा नपुगी अभियानको मर्मलाई पूर्णता दिन नसकिने देखेपछि उनमा त्यो खरानीको डल्लो फुटाउने हुटहुटी जागेको हुनुपर्छ। कमरेड ओलीको काँधमा दुइटा चुनौती थपिएका छन् अहिले एक कमरेड प्रचण्डको नमर्दासम्म उठ्न सक्ने ज्वारभाटाको उथलपुथल र अर्को नेपाली कांग्रेसका सभापतिले सरकारबाट बहिर्गमन गरेको दिन नै चालेको नयाँ चाल। त्यो चालमा पर्दा पछाडीका धुरन्धुर खेलाडीहरूले चाल्ने कुटिल चालको गहिराइ आकलन गर्नु पनि ठुलै चुनौती हो। तर, नेपाली राजनीतिक वृत्तका तीन मुख्य खेलाडी भिड्ने रंगमञ्चमा जोसुकै सफल किन नहोऊन् तर हार्ने नेपाल र नेपालीले नै हो। यसमा कुनै शंका रहन्न। राजनीतिक मञ्चका सबै नायक एकअर्कालाई खलपात्र सिद्ध गर्ने ध्याउन्नमा निर्देशित रहँदा नेपाली जनताले भोको रमिते बन्नु सिवाय अर्को विकल्प रहन्न। अचेल एउटा अनुभव गर्न थालेको छु जतिजति मानिसको उमेर ढल्कँदै जान्छ, उसमा धिरता कम हुँदै जाँदो रहेछ। कल्पनाशीलतामा कमी आउने, स्मरणशक्तिमा ह्रास आउने, दूरदृष्टिमा कमी आउने यावत मानवीय गुणहरूमा परिवर्तन आउने। जति एक युवाले धेरै समय पछिसम्मको सोच्न सक्छ, प्रौढ अवस्थामा आएर त्यो क्षमतामा कमी हुने देखेँ। प्रौढ मानिसले दीर्घकालीनको तुलनामा अल्पकालीन र तत्कालीन कार्य योजना बनाउँछ। धेरै लामो समयको योजनाको कार्यान्वयनको पर्खाइ अधैर्य हुन्छ। जे पनि छिटो र तत्काल हुनुपर्ने। आफू बाँचेकै अवस्थामा हेर्ने, बेहोर्ने अनि भोग्ने लालसा मानिसमा पलाउने रहेछ। अनि त हतारमा गरिने काम सधैं भताभुंग। प्रधानमन्त्री प्रचण्डलाई मेरो एकमात्र सुझाव बाँच्ने मर्ने कुराभन्दा नेपाली मनमस्तिष्कमा अमर भइरहने सोच्नुस्। आजको राजनीतिक व्यवस्था स्थापना हुन तपाईंको पनि उत्तिकै योगदान छ, जति अन्य राजनीतिक दलका नेताहरूको छ। देश र जनताका लागि त्यस्तो एउटा काम गर्नुस्, जसले तपाईलाई कहिल्यै नमर्ने अजम्बरी बनाओस्। अविस्मरणीय छाप छोड्नुस्। उथलपुथलमा आफैं भासिएर विलुप्त किन हुन पयो ? देश र जनताको शीर उचो पार्ने काममा यहाँलाई सफलता मिलोस् एउटा नेपालीको यही कामना।"
गृहमन्त्री लामिछानेले भने  दह्रो र खरो प्रहरी संगठन आफूले हेर्न चाहेको छु,"काठमाडौं : उपप्रधानमन्त्री एवम् गृहमन्त्री रवि लामिछानेले प्रहरी कर्मचारी चुस्त, फुर्तिलो, अनुशासित, चनाखो, दह्रो, खरो हेर्न चाहेको बताएका छन्। आइतबार नेपाल प्रहरी प्रधान कार्यालयको निरीक्षण भ्रमण गर्दै उनले कुनै पनि घटना तथा अपराधको अनुसन्धान गर्दा आदेशले नभई प्रमाणले गर्न आग्रह गरे। प्रहरी कर्मचारी चुस्त, फुर्तिलो, अनुशासित, चनाखो, दह्रो, खरो प्रहरी आफूले हेर्न चाहेको छु। गृहमन्त्री लामिछानेले भने, जसलाई देख्दा बद्मासहरूलाई डर होस् र आम सर्वसाधरणलाई भर होस्। उनले अनुहार, पद, प्रतिष्ठा हेरेर नभई प्रमाणको आधारमा निष्पक्ष भएर अनुसन्धान तथा कारवाही गर्न निर्देशन दिए। लामिछानेले भने, कुनै पनि घटना तथा अपराधको छानविन र अनुसन्धान हुँदै गर्दा को प्रतिवादी हुने वा नहुने निर्धारण आदेशले होइन प्रमाणले गर्नुस्। अनुसन्धान प्रमाणमुखी हुनुपर्दछ र कानूनको नजरमा सबै बराबर हुनुपर्दछ। उनले कानूनको नजरमा अनुहार, पद, प्रतिष्ठा हरेर होइन प्रमाणको आधारमा निष्पक्ष भएर अनुसन्धान तथा कारवाही गर्न आग्रह गरे। प्रमाणको आधारमा कारबाही गर्दा उब्जने चुनौतिको डटेर सामना गर्दा र सुरक्षा कवच भएर आफैँ उभिने उनले बताए। हरेक नागरिकले सुरक्षाको अनुभूति हुने गरी सेवा प्रवाह गर्नुपर्ने उनको भनाई छ। ठूलो जनशक्ति तल्लो तहका कर्मचारीहरूको भएको र उनीहरूको गुनासो सम्बोधन गर्न प्राथमिकतामा राखिएको उनको भनाई छ। गृहमन्त्री लामिछानेले भने, कर्मचारीहरूको सरूवा, बढुवा तथा वृत्तिविकासका लागि आवश्यक पर्ने नीति र योजना बनाएर ल्याउनुहोस्। त्यसको कार्यान्वयनको लागि के कसरी गर्नुपर्ने हो सहजीकरण गर्न तयार छु। गृहमन्त्री लामिछानेले वैज्ञानिक प्रविधिको प्रयोगबाट हुने अपराधको अनुसन्धानमा प्रविधिको प्रयोग सँगसँगै लिएर वैज्ञानिक उपकरणहरू र दक्ष जनशक्तिको विकास आवश्यक रहेको उल्लेख गरे। पीडित महिला तथा बालबालिका, वृद्धवृद्धा, असहाय, गरिब, फरक क्षमता भएका वर्गको न्यायका लागि अझ बढि सजग र सचेत भई विशेष प्राथमिकताका साथ सम्बोधन गर्न उनले निर्देशन दिए। मिटरब्याज पीडित, सहकारी पीडितहरूको समस्या ठूलो चुनौतिको रूपमा रहेको उल्लेख गर्दै आर्थिक अपराध, ठगी, साइबर क्राइम लागूऔषध कारोबार लगायतका आपराधिक गतिविधि नियन्त्रण तथा अनुसन्धानमा जनचेतना अभिवृद्धिको साथै मन, वचन र कर्मले सेवाभावका साथ जनअपेक्षा अनुरूप काम गर्न उत्प्रेरित भई उत्कृष्ट नतिजा ल्याउन उच्च मनोबलका साथ काम गर्नुपर्नेमा उनले जोड दिए। राज्यको नीति र दिएको निर्देशन र मूलभूत दायित्वबाट विमुख छैनौं : कुँवर प्रहरी महानिरीक्षक बसन्त बहादुर कुँवरले गृहमन्त्रीबाट भएको समयसापेक्ष र व्यावसायिक निर्देशन कार्यान्वयनका लागि संगठन पूर्ण प्रतिबद्ध रहेको बताए। समयको गतिशीलता र परिवर्तनमुखी सामाजिक परिवेश सँगै श्रृजित चुनौतिहरूलाई निस्तेज तुल्याउँदै, समाजको परिवर्तनको गति र दिशा अनि आम नागरिकको चाहना बमोजिम प्रहरी सेवालाई समयसापेक्ष थप जनमुखी, परिष्कृत, उत्तरदायी, समावेशी, विश्वसनीय, सर्वस्वीकार्य र भरोसा योग्य बनाउन नेपाल प्रहरी प्रधान कार्यालय सदैव प्रतिबद्ध रहेको उनले बताए। उनले राज्यले अंगिकार गरेको नीति र दिएको निर्देशन, कुनै गुनासो र स्वार्थ बिना कार्यान्वयन गर्ने आफ्नो मूलभूत दायित्वबाट कहिल्यै विमुख नभएको उल्लेख गरे। प्रहरी महानिरीक्षक कुँवरले भने, नेपाल प्रहरीको संस्थागत विकास, यसमा आवद्ध सकल दर्जाका प्रहरी कर्मचारीहरूको व्यावसायिक मनोबल र समग्र सांगठनिक हितको लागि तालुक गृह मन्त्रालयबाट अभिभावकीय भूमिका निर्वाह हुनेमा नेपाल प्रहरी विश्वस्त रहेको छ। निरीक्षण भ्रमणका क्रममा उपप्रधानमन्त्री एवम् गृहमन्त्री लामिछानेले नेपाल प्रहरी प्रधान कार्यालय तथा कार्यालयस्थित संग्रहालयको निरीक्षण गर्नुका साथै त्यस सम्बन्धी गतिविधिबारे जानकारी लिए।"
राष्ट्रिय सभा अध्यक्षको मनोनयन दर्ता भोलि,काठमाडौं : राष्ट्रियसभा अध्यक्षको मनोनयन दर्ता सोमबार हुने भएको छ। राष्ट्रिय सभामा प्रतिनिधित्व गर्ने दलहरूको (सर्वदलीय) आइतबार बसेको बैठकले मंगलबार हुने राष्ट्रियसभा अध्यक्षका लागि सोमबार उम्मेदवारको मनोनयन दर्ता गर्नेगरी निर्वाचनको मिति तय गरेको हो। यसअघि राष्ट्रियसभाको कार्य व्यवस्था परामर्श समितिको बैठकले स्वीकृत गरेको कार्यतालिकाअनुसार फागुन २९ मा राष्ट्रियसभा अध्यक्षको निर्वाचन गर्ने उल्लेख छ। आज बस्ने राष्ट्रिय सभाको बैठकले राष्ट्रिय सभा अध्यक्षको निर्वाचनको मिति तोक्ने कार्यसूची छ।
चिनियाँ सेनाका उच्च अधिकारीले भेटे प्रधानसेनापति शर्मा,"काठमाडौं : प्रधानसेनापति प्रभुराम शर्मा र चीनका जनमुक्ति सेनाको उपप्रमुखबीच भेटवार्ता भएको छ। आइतबार जंगी अड्डास्थित प्रधान सेनापतिको कार्यालयमा उनीहरूबीच शिष्टाचार भेटघाट भएको हो। चिनियाँ जनमुक्ति सेनाको     का उपप्रमुख     को नेतृत्वको ६ सदस्यीय टोली शनिबार काठमाडौं आइपुगेको हो। प्रधानसेनापति शर्माको निमन्त्रणमा उनीहरू नेपाल आएका हुन्। प्रधानसेनापति र चिनियाँ सैनिक अधिकारीबीच सैनिक सहायता,तालिम ,सैन्य अभ्यासलगायतमा छलफल भएको छ। भेटमा दुई छिमेकी देशहरूका साथै सेना र चिनियाँ जनमुक्ति सेनाबीच रहिआएको सम्बन्धका विविध पक्षमहरू एवं आपसी चासोका विषयमा छलफल भएको नेपाली सेनाले जनाएको छ। टोलीले काठमाडौं,लुम्बिनी तथा पोखराका विभिन्न सांस्कृतिक र पर्यटकीय स्थलहरूको भ्रमण गर्ने कार्यक्रम रहेको छ। चार दिने नेपाल भ्रमणमा रहेको चिनियाँ टोली फागुन २९ गते फर्किनेछ।"
प्री ओपन सेसनमा नेप्से दुई अंकले बढ्यो,काठमाडौं : साताको पहिलो सेयर कारोबार दिन आइतबार प्री ओपन सेसनमा नेप्से परिसूचक २०२ अंकले बढेको छ। नेप्से २०२ अंकले बढेर २०३१५८ विन्दुमा पुगेको छ। यो सेसनमा ३० कम्पनीको ३ हजार ६९० कित्ता सेयर १६ लाख २५ हजार २०२ रुपैयाँ खरिदबिक्री भए। प्री ओपन सेसनमा १६ स्टकको मूल्य बढ्दा ७ वटाको घट्यो भने ६ वटाको मूल्य स्थिर रह्यो।
मन्त्रीका मापदण्डबारे माओवादीमा असन्तुष्टि,"काठमाडौं : अचानक भएको सत्ता गठबन्धन परिवर्तनलाई लिएर माओवादीभित्र सबालजवाफ भएको छ। संसदीय दलको शनिबार भएको बैठकमा कतिपय सांसदले अध्यक्ष तथा प्रधानमन्त्री पुष्पकमल दाहाललाई नयाँ गठबन्धन र मन्त्री छनोटका मापदण्डबारे कडाकडा प्रश्न सोधे। उनीहरूले अचानक पुरानो गठबन्धन छाडेर नयाँमा जानुपर्ने कारण के पर्यो ? यसबाट पार्टीलाई दीर्घकालीन लाभ के हुन्छ ? जस्ता प्रश्न गरे। स्रोतका अनुसार दोहोरिएका मन्त्रीका बारे पनि उनीहरूले गम्भीर चासो राखे। नारायणकाजी श्रेष्ठ, रेखा शर्मालगायत किन दोहोरिए ? कतिपय किन दोहोरिएनन् ? सांसदहरूले सोधे, मापदण्ड के ? नेतृत्वले जे मन लाग्यो, त्यही गर्न मिल्छ ? स्रोतका अनुसार सांसदहरू माधव सापकोटा, सूर्यमान दोङ, अमनलाल मोदी आदिले कडाकडा प्रश्न सोधेका थिए। प्रधानमन्त्री दाहालले सरकारको समीकरण परिवर्तन हुनुको कारणबारे उठेका प्रश्नमा कन्भिन्स गर्ने प्रयास गरे। माओवादी केन्द्रको संसदीय दलको कार्यालय सिंहदरबारमा बसेको बैठकमा प्रधानमन्त्री दाहालले सरकारको समीकरण परिवर्तनका सम्बन्धमा प्रष्ट पारेका दलका मुख्य सचेतक हितराज पाण्डेले जानकारी दिए। बैठकमा प्रतिनिधिसभाको पछिल्लो अवस्थाबारे प्रतिनिधिसभाका मुख्य सचेतक पाण्डे र राष्ट्रियसभाका प्रमुख सचेतक गोपीबहादुर अछामीले बैठकलाई जानकारी गराएका थिए। त्यसैगरी राष्ट्रियसभाको अध्यक्ष र उपाध्यक्षको उम्मेदवार तथा विश्वासको मतको विषयमा सहभागी सदस्यले सोधेको प्रश्नमा प्रधानमन्त्री दाहालले उम्मेदवारका विषयमा पार्टीको स्थायी समिति बैठकले निर्णय गर्ने र विश्वासको मत कहिले लिने भन्ने विषयमा सहयात्री दलसँग छलफल गरेर निर्णय लिइने जानकारी गराएका थिए।"
सीमापार प्रसारणलाइनको काम फास्टट्रयाकमा,"काठमाडौं : मिलिनियम च्यालेन्ज एकाउन्ट नेपाल (एमसीएनेपाल)ले विद्युत् प्रसारण आयोजनाअन्तर्गत निर्माण गर्न लागेको ३१५ किमी लामो प्रसारण लाइन सञ्जालबाट १८ किमी लामो बुटवलगोरखपुर विद्युत् प्रसारण लाइन खण्डलाई छुट्याएर प्राथमिकताका साथ अगाडि बढाउने निर्णय गरेको छ। एमसीएनेपालको सञ्चालक समितिको ४०औं बैठकले सो निर्णय गरेको एमसीएनेपालले जनाएको छ। यस सीमापार खण्डसम्बन्धी कामलाई तीव्रता प्रदान गर्दा नेपाल र भारतबीचको सीमापार ऊर्जा व्यापार सम्झौताअन्तर्गतको दायित्व निर्वाह गर्न सहयोग पुग्ने ठहर सञ्चालक समितिले गरेको छ। सञ्चालक समितिको बैठकपछि ऊर्जा, जलस्रोत तथा सिँचाइ मन्त्रालयका सहसचिव तथा प्रवक्ता नवीनराज सिंहले नेपाल सरकार र नेपाल विद्युत् प्राधिकरणका लागि यस खण्डको गम्भीरतापूर्ण महत्वलाई दृष्टिगत गर्दै सञ्चालक समितिले उक्त निर्णय गरेको बताए। यस खण्डलाई बृहत् प्रसारण लाइन सञ्जालबाट छुट्याउँदा खरिद प्रक्रिया छिटो सम्पन्न गर्न सकिने र भारतमा निर्माणाधीन प्रसारण लाइनसँग जोड्नका लागि यसको निर्माण २०८३ साल जेठभित्रै सम्पन्न हुने गरी सुनिश्चित गर्ने उनले उल्लेख गरे। यो सीमापार प्रसारण लाइन विद्युत् प्रसारण आयोजनाको महत्वपूर्ण अंश हो र यसले नेपालको आवश्यकता पूरा गर्न सीमापार विद्युत् व्यापारलाई सहजीकरण गर्ने छ। नयाँ बुटवलगोरखपुर सीमापार प्रसारण लाइन निर्माण कार्यको व्यवस्थापन गर्ने वित्तीय तथा स्वामित्व संरचना सम्बन्धमा नेपाल सरकार तथा भारत सरकारबीच २०७६ साल असोजमा सहमति भएको थियो। बाँकी २९७ किमी प्रसारण लाइनका सन्दर्भमा, निर्धारित समयावधिभित्रै उक्त प्रसारण लाइनको निर्माण सम्पन्न गर्न डिजाइनबिल्ड निर्माण कम्पनीको सेवा खरिदका लागि एमसीएनेपालले काम अगाडि बढाइरहेको छ। एमसीएनेपालले प्रसारण लाइन समयमै, बजेटभित्रै र नेपाल सरकार एवं एमसिसीको वातावरणीय तथा सामाजिक मापदण्डअनुसार निर्माण हुने सुनिश्चित गर्न प्रतिबद्ध रहेको जनाएको छ।"
कर्णालीका ६५ पालिका अस्पतालविहीन,"वीरेन्द्रनगर : कालीकोटको पचालझरना गाउँपालिकामा २०७४ सालको स्थानीय तहको निर्वाचन लगत्तै १५ शय्या अस्पताल निर्माण गरी सञ्चालनमा ल्याउने विषयमा चर्चा भयो। गाउँमै १५ शय्याको अस्पताल सञ्चालन भएपछि सामान्य हात मर्किंदा गर्ने एक्सरे गर्न र अन्य स्वास्थ्य समस्याका लागि जिल्ला अस्पताल वा कर्णाली प्रदेश अस्पताल सुर्खेत जानुपर्ने पचालझरनाका नागरिकको बाध्यताको अन्त्य हुने भयो भन्ने लागेको थियो। तर, संघीयतापछिको पहिलो स्थानीय सरकारको कार्यकाल पूरा भई नयाँ सरकारको पनि दुई वर्ष बित्यो। तर, त्यहाँ अस्पताल बनेन। स्थानीय प्रजापती संज्यालले भने, गाउँपालिकाको अघिल्लो सरकारले सबैको पायक पर्ने ठाउँ पचालझरना गाउँपालिकाको वडा नं ४ जारकोटमा निर्माण गर्ने भनी ल्यावटेस्ट सहितका सबै प्रक्रिया अगाडि बढाएको थियो। अहिले नयाँ सरकारले पचालझरना गाउँपालिका९ लाटुरेमा गर्ने निर्णय गरेको छ। यो निर्णयका विरुद्धमा पचालझरना सर्वदलीय बैठक बसी ज्ञापनपत्र दिएर सबैको पायक पर्ने ठाउँमा अस्पताल निर्माण गर्न आग्रह पनि गरिएको छ। गाउँमा समयमै अस्पताल निर्माण गरी नागरिकलाई सेवा दिनु त कहाँ हो। अस्पताल कसरी आफ्नो गाउँ नजिक लिन सकिन्छ भनेर राजनीति भइरहेको छ। अस्पताल बन्ने त कहिले हो कहिले। पचालझरना गाउँपालिका कर्णाली प्रदेशका प्रथम मुख्यमन्त्री एवं हाल प्रतिनिधि सभा सदस्य महेन्द्रबहादुर शाहीको गृह पालिका हो। डीपीआर निर्माण र जग्गाको समस्याका कारणले २५ आधारभूत तहका अस्पताल निर्माणको काम सुरु हुन सकेको छैन । डा रविन खड्का, निमित्त निर्देशक, प्रदेश स्वास्थ्य सेवा निर्देशनालय यस्तै, कालीकोटकै सान्नीत्रिवेणी गाउँपालिकामा अस्पताल छैन। त्यहाँका सामान्य बिरामीहरूले पनि उपचार सेवा लिनका लागि जिल्ला सदरमुकाम धाउँदै आएका छन्। गाउँका स्वास्थ्य संस्थामा आधारभूत स्वास्थ्य सेवा पनि छैन। विशेषज्ञ स्वास्थ्य सेवाको त अपेक्षा नै नगरौं। स्थानीय मनराज सिम्खाडाले भने, संघीयताले गाउँमा सुविधा ल्याउने हो भन्थे। तर, हाम्रा गाउँमा सुविधा कहिले आउने हो ? गाउँपालिाकामा १५ शय्या अस्पताल सञ्चालन हुने र डाक्टरबाट स्वास्थ्य सेवा पाउने उहिलै भन्थे। तर, १५ शय्याको अस्पताल सञ्चालन हुने भनेको ७ वर्ष बित्यो। अस्पताल सञ्चालन भएको छैन। गाउँमा सरकार त आए। तर, सुविधा कहिले पो आउने हो ? सान्नीत्रिवेणी गाउँपालिका उपाध्यक्ष पार्वती सिंहले १५ शय्या अस्पताल निर्माणका लागि स्वीकृति प्रदान गर्न अर्थमन्त्रालयमा पेस भएको बताइन्। उनले् भनिन्, पहिले जग्गा पाउनै समय लाग्यो। जग्गा प्राप्त भएपछि अस्पताल निर्माणका लागि बजेटको सुनिश्चितता सहित स्वीकृति प्रदान गर्न संघीय सरकारको अर्थ मन्त्रालयमा पेस भएको छ। स्वीकृत भएर आयो भने अस्पताल निर्माण सुरु गर्ने योजना छ। सुर्खेतको बराहताल गाउँपालिकामा पनि अस्पताल सञ्चालन भएको छैन। त्यहाँ अस्पतालको प्रक्रिया नै थालनी भएको छैन। प्रदेश स्वास्थ्य सेवा निर्देशनालयका अनुसार बराहताल गाउँपालिकामा जग्गा प्राप्ति नहुँदा अस्पतालको कुनै प्रक्रिया सुरुवात भएको छैन। जाजरकोटको जुनीचाँदे गाउँपालिकामा संघीयतापछिको ७ वर्षमा अस्पतालको डीपीआरमै सीमित छ। अस्पताल निर्माण र सञ्चालन कहिले हुन्छ अत्तोपत्तो छैन। यस्तै सल्यानको बागचौर गाउँपालिकामा जग्गा खरिद भएको छ। अस्पताल निर्माणको काम अलपत्र छ। यस्तै दैलेखका भगवतीमाई र डुगेश्वर गाउँपालिकामा पनि अस्पताल बनेका छैनन्। डीपीआर र जग्गा खरिदमै सीमित छ। पहिले जग्गा पाउनै समय लाग्यो। जग्गा प्राप्त भएपछि अस्पताल निर्माणका लागि बजेटको सुनिश्चिततासहित स्वीकृति प्रदान गर्न संघीय सरकारको अर्थ मन्त्रालयमा पेस भएको छ। स्वीकृत भएर आयो भने अस्पताल निर्माण सुरु गर्ने योजना छ। पार्वती सिंह, उपाध्यक्ष, सान्नीत्रिवेणी गाउँपालिका यस्तै, जुम्लाका ८ पालिकामध्ये ५ पालिकामा अस्पताल निर्माणको काम डीपीआर र पालिकोको निर्णयमै सीमित छ। हिमा गाउँपालिकामा प्राप्त भएको जग्गा अपुग भएकाले अस्पताल निर्माणको कामले गति लिएको छैन। हुम्ला र मुगुमा पनि कतै पिल्ल हालेर निर्माणको काम अलपत्र छन् त कतै डीपीआरमै सीमित छन्। २०७४ सालको पहिलो स्थानीय तहको निर्वाचनलगत्तै गाउँ गाउँमा अस्पताल सञ्चालन भनिए पनि स्थानीय सरकार सञ्चालनका ७ वर्ष बित्न लाग्दासमेत अस्पताल बन्न सकेनन्। माथि उल्लिखित पालिकाहरू उदाहरण मात्र हुन्। स्वास्थ्य सेवा निर्देशनालय सुर्खेतका अनुसार कर्णालीका जम्मा ७९ स्थानीय तह मध्य हालसम्म ४ वटा पालिकामा मात्र अस्पताल बनेका छन्। त्यसमा पनि विशेषज्ञ स्वास्थ्य सेवा सुचारु भने भएको छैन। आधारभूत स्वास्थ्य सेवा दिएर अस्पताल सञ्चालन भइरहेका छन्। बाँकी ७५ स्थानीय तहमा अस्पताल बनेकै छैनन्। जुन रुकुमको चौरजहारी नगरपालिकाले ५ शय्या अस्पताल निर्माण सम्पन्न गरी सञ्चालनमा ल्याएको छ। सुर्खेतको वीरेन्द्रनगरले १५ शय्या अस्पताल निर्माण गरी सञ्चालनमा ल्याएको छ। सल्यानको कुमाख गाउँपालिकाले ५ शय्याको अस्पताल निर्माण गरी सञ्चालनमा ल्याएको छ। कालीकोटको पलाँता गाउँपालिकाले १५ शय्या अस्पताल निर्माण गरी सञ्चालनमा ल्याएको छ। कर्णालीका २५ पालिकामा प्रक्रियामै छैनन् सरकारले आधारभूत स्वास्थ्य सेवालाई स्थानीय तहसम्म पुयाउनका लागि सुरु गरेको एक पालिका एक १५ शय्या अस्पतालको अभियानमा कर्णालीका २५ स्थानीय तह सहभागी भएका छैनन्। जग्गाको टुंगो नलागेको जस्ता विभिन्न समस्या देखाएर संघीयतापछिका ७ वर्षसम्म पनि ती पालिकाहरूमा अस्पताल निर्माणको कामले प्रक्रियामा छिरेनन्। कर्णालीका ७९ पालिकामध्ये जिल्ला सदरमुकाम रहेका १० पालिकामा जिल्ला अस्पताल सञ्चालनमा छन्। ती पालिकामा अस्पताल बनाउनुपर्ने छैन। हालसम्म जम्मा ४ वटा पालिकाले नयाँ अस्पताल बनाइसकेका छन्। बाँकी ४१ पालिकामा संघीय सरकारको एक स्थानीय तह, एक आधारभूत अस्पताल निर्माण गर्ने लक्ष्यअनुसार तीन वर्षअघि शिलान्यास गरिएका अस्पतालहरूका अधिकांश भवन अझै निर्माण सम्पन्न भएका छैनन्। कति त जगमै अलपत्र अवथामा छन्। कति निर्माण कार्य कछुवाको गतिमा भइरहेका छन्। कतिपय पालिकामा भवन निर्माण पूर्वका प्रक्रियागत काम नै हुन सकेका छैनन्। सेवा प्रवाह गर्न निकै चुनौतीपूर्ण विकट भूगोल, छरिएर रहेको बस्ती, कम जनघनत्व, अशिक्षा, चेतनाको स्तर कमजोर, अनि सेवा प्रदायक झन् कम रहेका कारण कर्णालीका नागरिकहरू आधारभूत स्वास्थ्य सेवाबाटै वञ्चित छन्। मैले कामकै शिलशिलामा कालिकोटमा ४ वर्ष बिताएँ। बाल मृत्युदर, मातृ मृत्युदर, रक्तअल्पता जस्ता समस्या धेरै महिलाहरूले भोगिरहेका छन्। सरिता खत्री, सामाजिक अभियन्ता प्रदेश स्वास्थ्य निर्देशनालयका वरिष्ठ नर्सिंङ अधिकृत एवं सूचना अधिकारी दिपा भट्टराईका अनुसार पहिलो चरणमा आर्थिक वर्ष २०७७०७८ मा पाँचदेखि १५ शय्यासम्मका आधारभूत अस्पताल निर्माणका लागि कर्णालीका ४२ वटा पालिका छनोट भएका थिए। त्यस्तै, दोस्रो चरणमा आर्थिक वर्ष २०७८०७९ मा सोही क्षमताका थप २७ स्थानीय तहमा अस्पताल निर्माणको योजना अघि बढाइएको थियो। प्रदेशका ७९ तहमध्ये दुई चरणमा गरी ६९ पालिकामा बजेट र कार्यक्रम पठाइए पनि हालसम्म ४ पालिकामा अस्पताल बनेका छन् भने ४१ पालिकामा अस्पताल निर्माणको काम भइरहेको छ। तीमध्ये धेरैजसो भवनको निर्माण कार्य प्रगति पनि सुस्त छ। डीपीआर निर्माण र जग्गाको समस्याका कारणले २५ आधारभूत तहका अस्पताल निर्माणको काम सुरु हुन नसकेको प्रदेश स्वास्थ्य सेवा निर्देशनालयका निमित्त निर्देशक डा रविन खड्काले बताए। अस्पताल निर्माण गर्ने योजना हामीले अपेक्षा गरेअनुसार अगाडि बढ्न सकेन। उनले भने, निर्माण थालिएका अस्पतालहरूको कामसमेत विभिन्न कारणले ढिलासुस्ती भइरहेको छ। यसले कर्णालीको समग्र स्वास्थ्य सेवालाई ग्रामीण स्तरका नागरिकको पहुँचमा पुयाउन चुनौती थपिएको छ। यसमा जनताको आँगनका सरकारहरू स्थानीय तह बढी जिम्मेवार हुन जरुरी छ। अस्पताल भवन निर्माणका लागि जग्गाको मापदण्ड संघीय सरकारले तोकिदिएको छ। केही पालिकाले उक्त मापदण्डअनुसारको जग्गा नै पाउन सकेका छैनन्। भवन निर्माण स्थलको टुंगो लागेका कतिपय ठाउँमा अहिलेसम्म विस्तृत परियोजना प्रतिवेदन (डीपीआर) समेत निर्माण भएको छैन। कतिपय निर्माणाधीन भवनको जग हालेर त्यतिकै छाडिएको अवस्थामा रहेको छ। संघीय सरकारले तीन वर्ष पहिले देशभर एकैसाथ ३ सय ९६ अस्पताल निर्माणको योजना सुरुवात गरेको थियो। तर, पालिकाहरूले समयमै अस्पताल निर्माणको प्रक्रिया अघि बढाउन नसक्दा उपलब्ध बजेटसमेत फ्रिज गएको छ। कर्णालीमा आधारभूत अस्पताल निर्माण तथा स्तरोन्नतिका लागि पहिलो चरणमै संघीय सरकारले ५२ करोड ७६ लाख २० हजार बजेट बिनियोजन गरेको थियो। जसअन्तर्गत पाँच शय्याका लागि ७० लाख, १० शय्याका लागि ८५ लाख र १५ शय्याको अस्पताल भवन निर्माण गर्न सम्बन्धित पालिकामा १ करोड बजेट पठाइएको थियो। दोस्रो चरणमा छनोट भएका स्थानीय तहमा पनि सोही आधारमा रकम पठाइएको छ। स्वास्थ्य सेवा निर्देशनालयका अनुसार दैलेखका ११ मध्ये ९ वटा स्थानीय तह आधारभूत अस्पताल निर्माणका लागि छनोट गरिएका थिए। तीमध्ये भगवतीमाई गाउँपालिका र डुंगेश्वर गाउँपालिकाले भवन निर्माणको काम सुरुसमेत गरेका छैनन्। अहिले भैरवी, नौमुले, ठाँटीकाध, महाबु, गुराँस गाउँपालिका र चामुन्डा बिन्द्रासैनी तथा आठबीस नगरपालिकामा अस्पताल निर्माणको काम थालिए पनि सुस्त गतिमा काम भइरहेको छ। यस्तै, हिमाली जिल्ला डोल्पाका आठ स्थानीय तहमध्ये सात स्थानीय तह आधारभूत अस्पताल निर्माणका लागि छानिए। तर, कुनै पनि स्थानीय तहमा काम सुरु नै भएको छैन। जग्गा प्राप्ति नहुँदा काम सुरु हुन नसकेको प्रदेश स्वास्थ्य निर्देशनालयले जनाएको छ। मुगुमा पनि तीनवटा आधारभूत अस्पताल निर्माणको काम थालिएको छैन। यसैगरी, हुम्ला जिल्लामा ६ वटा आधारभूत अस्पताल निर्माण गर्नुपर्नेमा तीनवटा स्थानीय तहमा काम सुरु भएको छैन। आधारभूत अस्पताल निर्माणका लागि जुम्ला जिल्लामा सातवटा स्थानीय तह छनोट भएका थिए। तीन वटामा अस्पताल निर्माणको काम थालिए पनि चारवटामा सुरु भएको छैन। कालीकोटका आठ स्थानीय तह अस्पताल निर्माणका लागि छनोट भएका थिए। तीमध्ये पाँचवटामा काम सुरु नै भएको छैन। तीन वटाको काम कछुवा गतिमा भइरहेको छ। यस्तै, सुर्खेतमा आठवटा आधारभूत अस्पताल निर्माण गर्नुपर्नेमा ६ वटा मात्र निर्माणाधीन छन्। सुर्खेतका विभिन्न पालिकामा अस्पताल निर्माणको काम थालिएको तीन वर्षमा एउटा पनि आधारभूत अस्पताल निर्माण सम्पन्न हुन सकेको छैन। यसरी हेर्दा रुकुमपश्चिम, डोल्पा, र जुम्लामा ७ वटा, मुगुमा ३, हुम्लामा ६, जाजरकोटमा ५, सल्यान, कालीकोट र सुर्खेतमा ८ र दैलेखमा ९ वटा आधारभूत स्वास्थ्य अस्पताल निर्माणका लागि शिलान्यास गरिएको छ। तर बनेका छैनन्। दुई वर्षभित्र भवन बनाएर जनतालाई घर दैलोमै स्वास्थ्य सेवा दिइने घोषणा गरिएको भएपनि त्यो नारा घोषणामै सीमित भएको छ। संविधानमै सीमित स्वास्थ्य सेवा नेपालको संविधान धारा ३५ मा स्वास्थ्यसम्बन्धी हकको व्यवस्था छ। सोही धाराको उपधारा १ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भन्ने व्यवस्था गरिएको छ। नेपालका १७ प्रतिशत जनसंख्या रहेको कर्णालीमा छरिएको बस्ती छ। गाउँका स्वास्थ्य चौकीमा जान पनि दिनभर लाग्छ। सामाजिक अभियन्ता सरिता खत्रीले भनिन्, सेवा प्रवाह गर्न निकै चुनौतीपूर्ण विकट भूगोल, छरिएर रहेको बस्ती, कम जनघनत्व, अशिक्षा, चेतनाको स्तरक कमजोर, अनि सेवा प्रदायक झन् कम रहेका कारण कर्णालीका नागरिकहरू आधारभूत स्वास्थ्य सेवाबाटै बञ्चित छन्। मैले कामकै शिलशिलामा कालीकोटमा ४ वर्ष बिताएँ। बाल मृत्युदर, मातृ मृत्युदर, रक्तअल्पता जस्ता समस्याले धेरै महिलाहरूले समस्या भोगिरहेका छन्। त्यसका लागि गाउँमै राम्रो उपचार गर्ने ठाउँ छैन। सुविधायुक्त ठाउँमा उपचार गर्न जान कत्तिसँग आर्थिक अवस्थाले रोकेको छ। भएका स्वास्थ्य संस्थाहरू पनि कतिपय कार्यालय सहयोगीले चलाइरहेका फेला पर्थे। यसले पनि स्वास्थ्य सेवा प्रभावकारी रूपमा नागरिकले पाएका छैनन्। कर्णालीमै बालविवाह गर्ने र माध्यमिक शिक्षा नलिने जनसंख्या धेरै छ। लामो समय शिक्षा क्षेत्रमा काम गरेका सामाजिक अभियन्ता आत्माराम भट्टराईले भने, पछिल्लो समय विशषेज्ञ स्वास्थ्य सेवा ग्रामिण स्तरसम्म नहुनु र स्वास्थ्य समस्या पनि बढ्दै जानुले जन्मदरमा कमी आएको छ। मानिसहरू सुविधाको खोजीमा गाउँ छाडेर सहर केन्द्रित भएका छन्। जसका कारण गाउँ रित्तिँदै गएका छन्। कर्णालीमा प्रति एक लाख जीवित जन्ममा १७२ जना आमाको मृत्यु हुन्छ। यसले पनि नागरिकका लागि स्वास्थ्य सेवा संविधानको किताबमै सीमित छ भन्ने देखाउँछ। कर्णालीका २ जिल्लामा मात्र छन्, निजी अस्पताल गुणस्तरीय स्वास्थ्य सेवाका लागि निजी अस्पताल पनि एक महत्वपूर्ण माध्यम हो। तर, कर्णालीमा निजी अस्पताल दुई जिल्लामा मात्र सीमित छन्। निजी अस्पताल मानवीय चाप हेरेर मात्र सञ्चालित छन्। कर्णालीका १० जिल्लामध्ये दुई जिल्लामा बाहेक अन्य जिल्लामा निजी अस्पताल छैनन्। राष्ट्र बैंकको आर्थिक प्रतिवेदन २०७९८० का अनुसार कर्णालीको सुर्खेत र रुकुमपश्चिमबाहेकका जिल्लामा निजी अस्पताल छैनन्। कर्णाली प्रदेशमा १४ वटा निजी अस्पताल रहेका छन्। तीमध्ये सबैभन्दा बढी सुर्खेतमा ११ वटा र रुकुमपश्चिममा ३ वटा निजी अस्पताल रहेका छन्। कर्णाली प्रदेशका १० जिल्लाहरूमध्ये कालीकोटमा ६, रुकुमपश्चिममा ५ र जाजरकोटमा ४ वटा सरकारीसामुदायिक अस्पताल रहेका छन्। सुर्खेत, मुगु र दैलेखमा समान २२ वटा र बाँकी जिल्लाहरूमा ११ वटा सरकारीसामुदायिक अस्पतालहरू सञ्चालनमा रहेका छन्। कर्णालीमा स्वास्थ्य संस्थाहरूको संख्या ४ सय ३३ रहेको छ। जसमा २ सय ७४ बर्थिङ सेन्टर छन्।"
लोमान्थाङमा बन्यो रिङरोड,"जोमसोम : चीनको स्वशासित क्षेत्र तिब्बतसँग सीमाना जोडिएको उपल्लो मुस्ताङको लोमान्थाङ गाउँपालिकामा निर्माणाधीन रिङरोड सडक सम्पन्न भएको छ। लोमान्थाङ गाउँपालिकाका ३ वटा वडा जोड्ने निर्माणाधीन रिङरोड सडक हालै सकिएको पूर्वाधार विकास कार्यालय मुस्ताङले जनाएको छ। गण्डकी प्रदेश सरकारले एक निर्वाचन क्षेत्र एक रणनीतिक महत्वको सडक निर्माणकार्य अघि बढाएकोमा अहिले सम्पन्न भई हस्तान्तरणको तयारीमा रहेको बताइएको छ। यसअघि लोमान्थाङ गाउँपालिकाका १,२ र ५ नम्बर वडाका जनतालाई कोरला नाका, लोमान्थाङ बजार र सदरमुकाम जोमसोमसम्म आवतजावत तथा मालसामान ढुवानीका लागि सहज बनाउने उद्देश्यले २०७५ सालमा रिङरोड सडकको विस्तृत परियोजना प्रतिवेदन (डीपीआर) तयार गरिएको थियो। सडकको २०७६ साल असार २६ गते २४ करोड लागतमा ठेक्का सम्झौता गरिएको थियो। रिङरोडको सुरुवाती ठेक्का सम्झौता २ वर्षको तोकिएको थियो। सम्झौता मुताविक लोमान्थाङ रिङरोड २०७८ असारमा सकिनुपर्ने थियो। तर, निर्माणको चरम ढिलासुस्ती र बहानाबाजीका कारण रिङरोड सडक निर्माणमा निकै बिलम्ब हुन पुगेको थियो। १० दशमलव ५ किमि लामो लोमान्थाङ रिङरोड सडक निर्माणको जिम्मा इमोटल कन्टक्सन जेभीले पाएको थियो। लोमान्थाङ रिङरोड सडक तत्कालका लागि ग्राभेलका रूपमा विस्तार गरिएको छ। सडकको ड्रेनसहित ८ मिटर चौडा गरिएको छ। निर्माण कम्पनीले सडक स्तरोन्नतिमा ढिलाइ गरेका कारण पूर्वाधार विकास कार्यालयले कम्पनीको ठेक्का मोबिलाई जेसनबापत लिएको ९७ लाख रकम फिर्ता लिएको थियो। लोमान्थाङ रिङरोड सडकले लोमान्थाङ, छोन्हुप र छोसेरको कनेक्टिभिटी जोडिएको पूर्वाधार विकास कार्यालय मुस्ताङका सूचना अधिकारी घनश्याम रोक्काले जानकारी दिए। प्रदेशअन्तर्गतका दुईमध्ये लोमान्थाङ रिङरोड सडक सम्पन्न भइसकेको छ, हामीलाई हस्तान्तरण गरी वित्तीय भुक्तानी गर्ने प्रक्रियामा छ, सूचना अधिकारी रोक्काले भने,पटकपटकको ताकेताले ढिलै भए पनि रिङरोड निर्माण कम्पनीले कामलाई सम्पन्न गर्यो, अब लोमान्थाङका गाउँपालिकालाई महत्वपूर्ण सडक सञ्जालले जोडिए। लोमान्थाङ गाउँपालिकाको ३ वटा वडालाई जोमसोमकोरला राष्ट्रिय राजमार्ग सडकमा जोडिएको हो। भौगोलिक रुपले अत्यन्तै विकट मानिएका सीमावर्ती गाउँपालिकाका वडाहरू सडक कनेक्टिभिटीले जोडिएसँगै स्थानीयलाई आवतजावत र मालसामान ढुवानी गर्न निकै सजिलो भएको लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। सडक सञ्जालले राष्ट्रिय राजमार्गसँग जोडिएको छ, अब चीनको कोरलानाकामा पुगेर सामान ल्याउनसमेत सजिलै भयो, अध्यक्ष गुरुङले भने पोखरादेखि सामान ल्याउन र विपद् उद्दारका बेलामा समेत सडकको पहुँच निकै सुविधा प्राप्त हुनेछ।"
"घरमा आगलागी हुँदा ३० लाखको क्षति, वृद्धा घाइते","विराटनगर : मोरङको केराबारी गाउँपालिका१ डाँडा गाउँस्थित एउटा घरमा शनिबार साँझ आगलागी भएको छ। आगलागीमा परेर एक जना वृद्धा महिला घाइते भएकी छन्। शेरबहादुर लिम्बूको काठ प्रयोग गरेर बनाइएको र कर्कट पाताको छानो भएको २ तले घरमा आगलागी भएको प्रहरीले जनाएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार विद्युत सर्ट भएर आगलागी भएको हुनसक्ने अनुमान गरिएको छ। आगो नियन्त्रणमा लिने क्रममा जलेर एक जना वृद्धा घाइते भएको उनले बताए। आगोले जलेर शेरबहादुरकी पत्नी ७९ वर्षीया सन्तमाया लिम्बू घाइते भएको जानकारी दाहालले दिए। हात, खुट्टा, अनुहारलगायत शरीरका विभिन्न भाग जलेर घाइते भएकी सन्तमायाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। घरमा शेरबहादुर र पत्नी सन्तमाया मात्रै बस्दै आएको खुलेको छ। आगोले घरसहित भान्सा घर, शौचालय, ८ तोला सुन, १० तोल चाँदी, ७ लाख रूपैयाँ नगद, लत्ताकपडा, काठ, अन्नपात सबै जलेर ध्वस्त भएको प्रहरीको भनाइ छ। आगलागीमा ३० लाखभन्दा बढीको क्षति भएको प्रहरीको प्रारम्भिक अनुमान छ। यद्यपि, प्रहरीले क्षतिको विवरण संकलन गरिरहेको छ। इलाका प्रहरी कार्यालय केराबारीबाट खटिएको वरिष्ठ सइ (प्रहरी वरिष्ठ नायव निरीक्षक) केदार सापकोटा नेतृत्वको टोली र स्थानीय बासिन्दाको सहयोगमा साँझ ७ बजेतिर आगो नियन्त्रणमा लिइएको थियो। घटनाका सम्बन्धमा थप अनुसन्धान भइरहेको डीएसपी दाहालले बताए।"
वित्तीय अराजकताको भुंग्रो,"नेपालका ५४ बैंक वित्तीय संस्थासँग ८ खर्ब रुपैयाँसम्म लगानीयोग्य पुँजी छ । ऋण लिन चाहनेहरू पनि बैंकले पाउन सकेका छैनन् । कुनै बेला बैंकमा ऋण लिनेहरूको ताँती हुन्थ्यो । ऋणकै लागि भनसुनको जमाना पनि थियो । ब्याजदर घट्दा पनि ऋण लिन चाहनेहरू छैनन्, बरु बैंकमै पैसा थुपार्नेहरू छन् । १ सय रुपैयाँ बचत हुँदा ९० रुपैयाँ ऋण प्रवाह गर्न पाउने बैंकहरूमा त्यस्तो अनुपातचाहिँ ८००२ प्रतिशतमात्रै छ । ९० प्रतिशतको अनुपातको हिसाब गर्ने हो भने बैंक वित्तीय संस्था ४ खर्ब लगानीयोग्य रकम थुप्रिएको छ । वर्ष दिनयता एउटा हौवा मच्चाइएको छ कि ऋण लिने तर नतिर्ने । त्यस्तो बहुलठ्ठी माग राखेर अराजकता मच्चाउँदा पनि सरकार भने चुपचाप बसिरहेको छ । अराजकताको भुंग्रोमा घिउ थपिँदा उसले निभाउन प्रयत्न गरेन । त्यसैको फलस्वरूप बैंकिङ क्षेत्र नै आतंकित छ । झन् धितोले खाम्नेभन्दा बढी ऋण प्रवाहको निहँुमा बैंकर समातिँदा बैंकिङ क्षेत्र भयग्रस्त भएको छ । ऋण तिर्दिनँ भन्नेहरू वा नतिर्नेहरू बढिरहेको सरकारी तथ्यांकले नै देखाउँछ । २०८० सालको ११ महिनामा मात्रै कर्जा सूचना केन्द्रको कालो सूचीमा ३३ हजार ऋणी परेका छन् । त्यसैले त बितेको पुससम्म बैंकहरूको खराब कर्जा अनुपात ३७३ प्रतिशत पुगेको छ । जुन १ प्रतिशतभन्दा कम हुनुपर्छ, हुँदै नहुनुचाहिँ सबैभन्दा उत्तम हुन्छ । २०७३ मात्रै खराब ऋणीको कालोसूचीमा पर्नेको संख्या ४४८ थियो, २०४६ सालमा १ थियो, ५२ सालमा ३ मात्र । यो ग्राफ ह्वात्तै किन बढ्यो ? जथाभावी कर्जा प्रवाह हो भन्नेमा शंका गर्नु पर्दैन । अर्काेतिर कुल गार्हस्थ्य उत्पादनको तुलनामा ५० प्रतिशतभन्दा कम ऋण प्रवाह हुनुपर्ने अर्थशास्त्रीय अन्तर्राष्ट्रिय मान्यताविपरीत ९० प्रतिशत पुगेको छ । तर, ऋण प्रवाह भएअनुरूप न उत्पादन बढेको छ, न रोजगारी र न राजस्व नै । सही उद्देश्यका लागि सही ठाउँमा ऋण गएको छैन भन्ने शंका गर्ने ठाउँ प्रशस्त छ । वित्तीय अनुशासनको लगाम खिच्न राज्य कमजोर सावित भएको छ । अर्थतन्त्र चलायमान छैन । सरकार पुँजीगत खर्च गर्न असमर्थ छ । बरु ढुकुटीको पैसा रित्याउन सहिद वा युद्ध लडाकुलाई पैसा बाँड्न उत्साहित छ । अर्थात्, सरकार नै उल्टो बाटो समातिरहेको छ । वित्तीय अनुशासन कायम नगर्ने हो भने अर्थतन्त्र शिथिलताबाट रसातलमा पुग्न बेर लाग्दैन । उत्पादन बढाउने र उद्योगधन्दा चलायमान पार्ने वातावरण तयार पार्न ढिला गर्ने छुट परिस्थितिले सरकारलाई दिएको छैन ।"
पेरिस पारालिम्पिकको एसियाली छनोट,"काठमाडौं : अर्को वर्ष फ्रान्समा हुने पेरिस पारालिम्पिकका लागि नेपालका तीन खेलाडीले एसियाली छनोटमा सहभागिता जनाउँदै छन्। चीनको ताइअन सहरमा यही मार्च १५ देखि १७ तारिखसम्म हुने प्रतियोगितामा नेपालबाट पलेसा गोवद्र्धन, अमिर भ्लोन र भरतसिंह महताले प्रतिस्पर्धा गर्दै छन्। यो प्रतियोगितामा उत्कृष्ट नतिजा ल्याउन सके पेरिस पारालिम्पिकको ढोका सीधै खुल्ने भएकाले पनि नेपाली खेलाडीले कडा मेहनत गरिरहेका छन्। छनोट प्रतियोगितामा सन् २०२० की पारा ओलम्पियन एवं एसियाली पारा खेलकुदकी कांस्य पदक विजेता पलेसाले महिला ५७ केजीमुनिको तौल समूहमा प्रतिस्पर्धा गर्ने छिन्। यस्तै अमिरले पुरुष ६३ केजी र भरतले ५७ केजीमुनिको तौल समूहमा प्रतिस्पर्धा गर्ने छन्। पलेसा अनुभवीसँगै विश्व वरीयतामा सातौं स्थानकी खेलाडी भएकाले उनीबाट धेरै ठूलो आशा गरेको प्रशिक्षक कविराजनेगी लामा बताउँछन्। पलेसा निकै अनुभवी खेलाडी हुन्। उनले पारालिम्पिकदेखि वल्र्ड च्याम्पियनसिप र एसियाली पारा खेलकुदमा समेत प्रतिस्पर्धा गरेकी छन्। त्यसैले उनी पारालिम्पिकमा छनोट हुनेमा धेरै आशावादी छौं, प्रशिक्षक लामाले भने। पलेसा अहिले विश्व वरीयतामा सातौं स्थानमा छिन्। उनी शीर्ष ६ सम्म परेको भए सिधै ओलम्पिकमा सहभागिता जनाउन पाउने थिइन्। वरीयतामा केही पछि परेका कारण उनले छनोट प्रतियोगिता खेल्नु परेको हो। पारालिम्पिकको छनोट प्रतियोगिता खेल्ने पलेसा माथिल्लो वरीयताकी खेलाडी भएकाले पनि उनीबाट धेरै आशा रहेको प्रशिक्षक लामा बताउँछन्। पलेसाले थुप्रै अन्तर्राष्ट्रिय प्रतियोगिताको अनुभव बटुलिसकेकी छन्। छनोट प्रतियोगिताका लागि तयारी पनि गरिरहेकै छिन्। त्यसैले उनीबाट धेरै आशा गरिएको छ, प्रशिक्षक लामा भन्छन्, तर, महत्वपूर्ण कुरा नियमित प्रशिक्षण र अभ्यास हो। पछिल्लो समय उनी चीनकै सांघाईमा अध्ययन छिन्। राष्ट्रिय छनोट प्रतियोगिता खेल्न नेपाल आएकी उनले दुई महिना नेपालमै प्रशिक्षण गरेकी थिइन्। अहिले चीनमा पनि नियमित प्रशिक्षण गरिरहेकी छन्। अमिर र भरत अहिले सातदोबाटोस्थित नेपाल तेक्वान्दो एकेडेमीमा बसेर प्रशिक्षण गरिरहेका छन्। उनीहरूले दैनिक तीन पटक प्रशिक्षण गरिरहेको प्रशिक्षक लामाले जानकारी दिए। नेपाल तेक्वान्दो संघले फागुन २१ देखि अमिर र भरतलाई बन्द प्रशिक्षणमा राखेको छ। अहिले तीन समय प्रशिक्षण भइरहेको छ। उनीहरूले निकै मेहनत पनि गरिरहेका छन्, प्रशिक्षक लामाले भने, उनीहरूबाट पनि धेरै आशा राखेका छौं। भरत सुदूरपश्चिमको दार्चुलाको लिपुलेकका हुन्। बायाँहातको आधामात्रै लिएर जन्मिएका उनी खेल भनेपछि हुरुक्कै हुन्छन्। राष्ट्रिय खेलाडी बनेर देशको झण्डा फहराउने लक्ष्य बोकेका उनी स्कुल पढ्दा भलिबल खेल्थे। एउटा हात नभए पनि राम्रो स्पाइक हान्थे। अपाङ्ताका कारण उनी पारा खेलको खोजीमा थिए। पारा तेक्वान्दोका बारेमा जानकारी पाएपछि काठमाडौं आएर प्रशिक्षण गर्न थाले। खेलकुदसँगै उनी व्यवसायमा पनि संलग्न छन्। कीर्तिपुरमा गाई फार्म खोलेर परिवारको लालनपालन गरिरहेका छन्। सानैदेखि अन्तर्राष्ट्रिय एरिनामा नेपालको झन्डा फहराउँछु भन्ने थियो। यो अवसर पारा तेक्वान्दोले दिएको छ। यो अवसरको आफूले सकेसम्म सदुपयोग गर्नेछु, भरतले भने। ब्ल्याकबेल्ट पहिलो डान भरतमा राष्ट्रका लागि केही गर्छु भन्ने जोश र उत्साह गरेको प्रशिक्षक लामा बताउँछन्। देशका लागि केही गर्छु भन्ने उत्साह र जोश उनमा छ। उनको यो आत्मविश्वासका कारण पनि छनोट प्रतियोगितामा उनीबाट उत्कृष्ट नतिजाको आशा राखेका छौं, प्रशिक्षक लामाले भने। महतासँगै प्रशिक्षणमा व्यस्त छन्, मकवानपुर हेटौंडाका अमिर भ्लोन। उनको पनि एउटा हातको आधा भाग मात्रै छ। ब्लोनको सपना पनि देशलाई पदक दिलाउने हो। सन् २०१९ देखि पारा तेक्वान्दो खेल्न थालेका अमिरबाट पनि प्रशिक्षक लामाले ठूलो आशा राखेका छन्। अमिर निकै फुर्तिला खेलाडी हुन्। लामो समयदेखि अनुभवी खेलाडीसँग प्रशिक्षण गरेकाले उनीबाट पनि धेरै आशा राखेका छौं, प्रशिक्षक लामा भन्छन्। पेरिस पारालिम्पिकको एसियाली छनोटमा पुरुषको पाँच र महिलाको पाँच गरी १० तौल समूहमा प्रतिस्पर्धा हुँदैछ। प्रतियोगितामा एसियाका १७ राष्ट्रका खेलाडीले प्रतिस्पर्धा गर्ने छन्। सन् २०१३ देखि सुरु भएको पारा तेक्वान्दोले अहिलेसम्म २० वटा अन्तर्राष्ट्रिय प्रतियोतिामा सहभागिता जनाएको छ। २० वटा अन्तर्राष्ट्रिय प्रतियोगितामा सहभागिता जनाउँदा २० वटा नै पदक भिœयाएको प्रशिक्षक लामा बताउँछन्। उनको प्रशिक्षणमा पारा तेक्वान्दोले दुई स्वर्ण, दुई रजत र पाँच कांस्य गरी नौ पदक ल्याइसकेको छ। पेरिस ओलम्पिकका लागि नेपालका चार खेलाडीले एसियाली छनोट खेल्दै छन्। नेपालबाट अञ्जली तामाङ, इन्दिरा बस्नेत, राहुल कुमाल र वीरबहादुर महराले नेपालको चुनौती प्रस्तुत गर्र्ने छन्।"
संकटमा नागरिक उन्मुक्ति : रेशम भर्सेस रञ्जिता,"धनगढी : टीकापुर महाधिवेशनबाटै सतहमा आएको रेशम चौधरी र रञ्जिता श्रेष्ठ चौधरीबीचको विवाद नयाँ गठबन्धनमा जाने वा नजाने भन्नेमा उत्कर्षमा पुुगेको छ। नागरिक उन्मुक्ति पार्टी अध्यक्ष रञ्जिताले मुख्यमन्त्री कमलबहादुर शाहलाई दिएको समर्थन फिर्ता लिने निर्देशन दिएका बेला रेशमले शुक्रबार मध्यराति ३ जनालाई शाहकै सरकारमा शपथ खुवाएपछि दुवै जनाबीचको विवाद छताछुल्ल भएको हो। रेशम पक्षका दुुई प्रदेशसभा सदस्यले शुक्रबार राति मन्त्री र एकजनाले राज्यमन्त्रीको शपथ खाएका छन्। रञ्जितानजिक मानिएका कैलाश चौधरीलाई भने राज्यमन्त्रीबाट पनि हटाइएको छ। उनी शुक्रबारसम्म भूमि व्यवस्था, कृषि तथा सहकारीमन्त्री थिए। मलाई हटाएको भनेर अनलाइनहरूमा समाचार हेरेपछि मात्रै थाहा पाएँ। पार्टीबाट कुनै जानकारी नै दिएनन्, कैलाश चौधरीले भने। पार्टीमा सिनियर मानिएका लक्ष्मणकिशोर चौधरीलाई पनि कुनै मन्त्रालय दिइएन। लक्ष्मण किशोर पार्टी संसदीय दलका पूर्वनेता पनि हुन्। अहिले पद नपाएका तीन प्रदेशसभा सदस्यमध्ये लक्ष्मण किशोर र कैलाश चौधरी काठमाडौंमा छन् भने टीका थापा भारतमा रहेको बताइएको छ। लक्ष्मण किशोर र कैलाश दुुवै जना रञ्जिताका विश्वास पात्र हुन्। त्यही भएर लक्ष्मण किशोरलाई मन्त्री बनाइएन भने कैलाशलाई पनि हटाइयो, स्रोतले भन्यो। रेशम चौधरी केन्द्रमा प्रतिपक्षमा बस्ने र प्रदेशमा कमलबहादुर शाह नेतृत्वको सरकारलाई नै समर्थन यथावत राख्ने पक्षमा थिए। रञ्जिता भने नयाँ गठबन्धनमा जाने र प्रदेशमा मुख्यमन्त्री शाहलाई दिएको समर्थन फिर्ता लिनुपर्ने अडानमा रहेकाले दुुवैबीचको अन्तरविरोध उत्कर्षमा पुुगेको हो। रेशम र रञ्जिता पतिपत्नी हुन्। रेशमका दुुई पत्नीमध्ये रञ्जिता जेठी पत्नी हुन्। ९ जनाको ज्यान जाने गरी भएको टीकापुर घटनापछि रेशम जेलमै भएका बेला नागरिक उन्मुक्ति पार्टीको जन्म भएको हो। दोस्रो स्थानीय निर्वाचनमा पहिलोपटक भाग लिएको नागरिक उन्मुक्तिले कैलालीका १३ स्थानीय तहमध्ये चार वटा तह जितेको थियो। नागरिक उन्मुक्तिले टीकापुर र भजनी नगरपालिका तथा जोशीपुर र जानकी गाउँपालिका जितेको थियो। स्थानीय तहको निर्वाचनमा नागरिक उन्मुक्ति कैलालीमा नेकपा एमाले र नेपाली कांग्रेसभन्दा ठूलो दल हो। कैलालीमा प्रतिनिधिसभा र प्रदेशसभा निर्वाचनमा पनि नागरिक उन्मुक्ति कांग्रेस र एमालेभन्दा ठूलो दल हो। ५ वटा निर्वाचन क्षेत्र रहेको कैलालीमा नागरिक उन्मुक्तिले प्रतिनिधिसभामा ३ र १० वटा प्रदेशसभामा ५ वटा प्रत्यक्ष जितेको छ। प्रदेशसभामा २ जना समानुपातिक गरी नागरिक उन्मुक्तिका ७ जना प्रदेशसभा सदस्य छन्। प्रदेश सरकार बनाउन नागरिक उन्मुक्ति निर्णायक शक्ति हो। जेलमा भएकाले अध्यक्ष बस्न नपाउने भएपछि रेशमले श्रीमती रञ्जितालाई पार्टी अध्यक्ष बनाएर आफू संरक्षक बसेका थिए। रेशम चौधरीलाई राष्ट्रपति रामचन्द्र पौडेलले गणतन्त्र दिवसका दिन माफी मिनाह दिएपछि जेलमुक्त भएर उनी राजनीतिमा सक्रिय भए। रेशमको अध्यक्षता अवैध रेशम जेलमुक्त भएपछि उनले तराईका विभिन्न जिल्लामा जिल्ला समितिहरू गठन गरे। उनले तराईका अधिकांश जिल्लामा प्रतिनिधि छनोट गरेर २०८० पुस २६ गते टीकापुरमा पार्टीको भव्य महाधिवेशन गरे। प्रधानमन्त्री पुुष्पकमल दाहाललाई प्रमुख अतिथि बनाउने तयारी गरे पन उनले नभ्याएपछि रेशमले नेकपा एकीकृत समाजवादीका अध्यक्ष माधवकुमार नेपाललाई विशिष्ठ अथिति बनाए। टीकापुरमा तीन दिनसम्म महाधिवेशन चल्यो। निर्वाचन प्रक्रियामा रेशमले अध्यक्षमा एकल उम्मेदवारी दिने भएपछि रञ्जिता त्यही दिन महाधिवेशन स्थल छाडेर हिँडिन्। टीकापुरको पहिलो महाधिवेशनबाट रेशम निर्विरोध अध्यक्ष चयन भए । महाधिवेशन स्थलमा रञ्जिता नभए पनि उनलाई सहअध्यक्ष मनोनीत गरिएको थियो। निर्वाचन आयोगले गत बिहीबार मात्रै रेशम चौधरीलाई नागरिक उन्मुक्ति पार्टीको अध्यक्ष अवैधानिक ठहर गयो। निर्वाचन आयोगले राजनीतिक दलसम्बन्धी ऐनबमोजिम मापदण्ड नपुगेकाले पुरानै कार्यसमितिलाई मान्यता दियो। पछिल्लो विवरण अध्यावधिक नभएकाले राजनीतिक दलसम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने गरी निर्वाचन आयोगले निर्णय गरेको थियो। निर्वाचन आयोगको निर्णयपछि रञ्जिता नै नागरिक उन्मुक्ति पार्टीको आधिकारिक अध्यक्ष भएकी छन्। तीनवटा अदालतले जन्मकैद सजाय दिएका रेशम चौधरीलाई सरकारको सिफारिसमा राष्ट्रपति रामचन्द्र पौडेलले आममाफी दिएका थिए। चौधरी रिहाइ भएपछि टीकापुर घटनामा हत्या गरिएका प्रहरी निरीक्षक केशव बोहराकी श्रीमती शारदा कठायत बोहराले सर्वोच्चमा मुद्दा दायर गरेकी छिन्। सो मुद्दाको सुन्वाइ भने भएको छैन। निर्वाचन आयोगको निर्णयपछि पार्टी अध्यक्षको भूमिकामा पुुगेकी रञ्जिताले शुक्रबार सरकारमा जाने विषयमा कुनै सल्लाह र छलफल नभएको बताइन्। म पार्टी अध्यक्ष हुँ। मसँग कुनै सल्लाह नै नगरी प्रदेश सरकारमा मन्त्री थपिएका छन्। मैले संसदीय दलको नेतालाई सरकारको समर्थन फिर्ता लिन र सरकारमा गएका मन्त्रीहरूलाई फिर्ता बोलाउन निर्देशन दिइसकेको छु, अध्यक्ष रञ्जिताले भनिन्। उनले पार्टीको ह्विप नमान्नेलाई कारबाही हुने पनि बताइन्। दलीय व्यवस्थामा पार्टीको ह्विप नमान्नेलाई कारबाही हुन्छ। त्यस अवस्थामा पुुग्न नपरोस् भन्ने नै हो, उनले भनिन्। उनले नागरिक उन्मुक्ति पार्टी नयाँ सत्ता गठबन्धनमै रहेको पनि बताइन्। बिहीबारको सदनमा हामी सत्ता पक्षमै बस्यौं, उनले भनिन्, यो भनेको नयाँ सत्ता गठबन्धनलाई समर्थन गरेको होइन ? रेशम चौधरी बिहीबार बेलुकी नै धनगढी पुुगेका थिए। बिहीबार बेलुकी ६ बजे उनले पत्रकार सम्मेलन गरेका थिए। त्यसलगत्तै निर्वाचन आयोगले उनलाई अध्यक्षको मान्यता नदिएको निर्णय आएपछि उनले पत्रकार सम्मेलन नै स्थगित गरेका थिए। शुुक्रबार उनले मुख्यमन्त्री कमलबहादुर शाहलाई भेटेर समर्थन यथावत राख्ने र राप्रपाको समर्थन माग्न सुुझाएको स्रोतले बतायो। रेशमले, आफ्नो पार्टीका तीन जनालाई मन्त्री बनाएका उनले शाहलाई शुक्रबार नै शपथ दिलाउन आग्रह गरेका थिए। मुख्यमन्त्री शाहसँग कांग्रेसका १८, नागरिक उन्मुक्तिका ७ र स्वतन्त्र १ गरी २६ जना सांसदको समर्थन छ। राप्रपाले समर्थन गरे मुख्यमन्त्री शाहलाई बहुमत पुुग्छ। माओवादी र समाजवादीले समर्थन फिर्ता लिएपछि मुख्यमन्त्री शाह अल्पमतमा परेका छन्। उनले नागरिक उन्मुक्ति, स्वतन्त्र र राप्रपाका सांसदलाई विभिन्न अफर गरिरहेका छन्। स्रोत भन्छ, मुख्यमन्त्री शाह नेतृत्व छोडेर पनि गठबन्धन जोगाउने कसरतमा लागेका छन्। त्यसको संकेत उनले माओवादीका मन्त्री हटाएको दिनमै गरेका थिए। त्यही दिन राप्रपा र स्वतन्त्र सांसदलाई बोलाएर मन्त्रीको शपथ लिइहाल्न अनुरोध गरेका थिए। रेशमको रणनीति रेशम चौधरीका लागि अहिले पनि शाहको नेतृत्व सहज हो। लम्कीका शाह र टीकापुरका चौधरीबीच पहिलेदेखि नै सौहार्दता थियो। त्यही सौहार्दताको फाइदा मुख्यमन्त्री शाहले उठाए। केही विषयमा छलफल गर्ने योजनामा रहेका रेशमलाई ढिला गरे अहिले साथमा भएका सांसद पनि नयाँ गठबन्धनतिर लाग्ने भन्दै शुक्रबार एकाएक मध्यरातमा मन्त्री पदको शपथ गराए। यहाँसम्मकी रञ्जिताका विश्वासपात्र रहेका खुसीराम चौधरीलाई पनि कुनै मन्त्रालय नदिइ बिना विभागीयमन्त्रीमा शपथ गराइयो। अहिले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय खाली छन्। ती दुुवै मन्त्रालयको कार्यभार मुख्यमन्त्री शाहले लिएका छन्। स्रोत भन्छ, रञ्जिताको नजिक भएकाले खुसीराम उता गई हाल्ने डरले उनलाई बिनाविभागीय मन्त्रीमा भए पनि अल्झाएर राखिएको हो। तर, रेशमको अधिकारबिनाको यो चलाखीले नागरिक उन्मक्ति पार्टी संकटमा परेको छ। अहिले पार्टीमा रेशम भर्सेस रञ्जिता टकराव चलिरहेएको छ। शपथलगत्तै मन्त्रीलाई ठाकुरद्वारा लगियो दुुई मन्त्री र एक राज्यमन्त्रीलाई शपथ खुवाउनु चानचुने थिएन। उनीहरू रञ्जिताको दबाब मान्न तयार हुने हुन् कि भनेर रेशमले पार्टीका चारैजना मन्त्रीलाई शुक्रबार राति नै बर्दिया राष्ट्रिय निकुञ्जको ठाकुरद्वारा लगेका थिए। प्रदेश सरकारमा उन्मुुक्तिका चार मन्त्री भएका छन्। भूमिव्यवस्था, कृषि तथा सहकारीमन्त्री रामेश्वर चौधरी, आर्थिक मामिलामन्त्री घनश्याम चौधरी, बिनाविभागीयमन्त्री खुसीराम चौधरी र भूमिव्यवस्था, कृषि तथा सहकारी राज्यमन्त्री इन्द्रा गिरि छन्। पार्टी बैठक भन्दै रेशमले उनीहरूलाई ठाकुरद्वारा पुुयाएका थिए। मन्त्रालय तोड्ने तयारी शाह नेतृत्वको सरकारले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको छ। मुख्यमन्त्री तथा मन्त्रिपरिषद्का एकजना अधिकृत भन्छन, क्याबिनेट बस्नेबित्तिकै दुुइटा मन्त्रालय तोडेर पनि भागबन्डा मिलाउने तयारी भएको छ। ती अधिकारीले सामाजिक विकास मन्त्रालय तोडेर शिक्षा तथा खेलकुद र स्वास्थ्य तथा महिला बालबालिका मन्त्रालय बनाउने तयारी भएको बताए। यस्तै वन तथा वातावरण र उद्योग तथा पर्यटन गरी मन्त्रालय विभाजन गर्ने तयारी पनि भएको छ। सुदूरपश्चिममा मुख्यमन्त्री तथा मन्त्रिपरिषद् कार्यालयसहित सातवटा मात्रै मन्त्रालय थिए। भागबन्डा मिलाउन यसअघिका मुख्यमन्त्री त्रिलोचन भट्टलाई पनि नेकपा विभाजन भएपछि दबाब आएको थियो। तर, उनले मन्त्रालय विभाजन गर्दा जनतामा झन् निराशा हुने भन्दै टुक्र्याउन मानेनन्। तर, अहिलेको सरकार जुनसुकै हालतमा पनि नयाँ गठबन्धनलाई सरकार बनाउनबाट रोक्ने कसरतमा लागेको छ। यी दुुई मन्त्रालय विभाजन गरे सुदूरपश्चिममा ९ मन्त्रालय हुनेछन्। ५३ सदस्यीय प्रदेशसभा रहेको सुदूरपश्चिममा संविधानअनुसार बढीमा १० मन्त्रालय बनाउन पाइन्छ। संविधानमा प्रदेशसभा सदस्य संख्याको २० प्रतिशत नबढ्ने गरी मन्त्रिपरिषद् बनाउन पाइने उल्लेख छ। नयाँ सत्ता गठबन्धनमा अहिले माओवादीका ११, एमालेका १० र समाजवादीका ४ गरी २५ जनाको बहुमत छ। नयाँ गठबन्धन पनि स्वतन्त्र सांसद डा तारादत्त जोशी पनि पूर्वएमाले भएकाले नयाँ गठबन्धनलाई समर्थन गर्ने र नागरिक उन्मुक्तिका २ जना आउने भएपछि २८ प्रदेशसभाको बहुमत हुने आंकलन गरिरहेको छ। हामी नयाँ गठबन्धनमै छौं : रञ्जिता तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
हामी नयाँ गठबन्धनमै छौं : रञ्जिता,"तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
लोप हुन लागेको रैथाने थारु आलु जोगाउँदै किसान,"टीकापुर : केही वर्ष पहिलेसम्म आफ्नो घर परिवारका लागि मात्रै रैथाने थारु आलु लगाउँदै आएकी कैलालीको टीकापुर नगरपालिका३ कि सुमित्रा चौधरी दुई वर्षयता व्यावसायिक रुपमा थारु आलु लगाउँदै आएकी छन्। आकारमा केही सानो भए पनि खानका लागि स्वादिलो तथा वर्षभरि भण्डारण गर्दा पनि नकुहिने रैनाथे थारु आलुको दिनप्रतिदिन माग बढ्न थालेपछि सुमित्राले व्यावसायिक रूपमा आलु खेती गर्न थालेकी हुन्। पहिले घर परिवारलाई खानका लागि मात्रै एक दुई कठ्ठामा लगाउने गरेका थियौं, टीकापुरस्थित कृषि हाटबजारमा थारु आलु बेचिरहेकी उनले भनिन्, घरसम्मै थारु आलु खोज्ने ग्राहकहरू आउँछन्, बजारमा पनि राम्रै माग भएपछि हामीले १० कठ्ठामा दुई वर्षदेखि थारु आलु लगाउँदै आएका छौं। सुमित्रा मात्रै होइनन् वडा नं३ कै धनबहादुर थारुले चार वर्षदेखि एक बिघा बढी क्षेत्रफलमा रैथाने थारु आलुको खेती गर्दै आइरहेका छन्। सामान्य गोठे मलको प्रयोग गर्दा समेत उत्पादन राम्रो हुन थालेपछि रैथाने थारु आलु खेती गर्दै आइरहेको थारुले बताए। अन्य जातको आलुमा विषादी प्रयोग गर्नुपर्ने, शित लाग्ने, किराले खाने जस्ता समस्या धेरै हुन्छन्, जसले उत्पादनका लागि खर्च बढी हुन्छ, थारुले भने, थारु आलुमा एकपटक गोठे मल मात्रै प्रयोग गर्दा पनि उत्पादन ठीकै हुन्छ, अरु आलुभन्दा बढी मूल्यमा बिक्री गर्न सकिने हुनाले थारु आलु खेती गरिरहेका छौं। कैलालीकै जोशीपुर गाउँपालिका२ का हरिराम चौधरीले बिक्रीका लागि अन्य जातका आलुको खेती गर्दै आए पनि घरपरिवारका लागि थारु आलु लगाउन थालेको वर्षौं भयो। मौलिक जातको थारु आलु हो, हाम्रा पूर्खादेखि नै थारु आलु लगाउन थालिएको हो, दाना सानो भए पनि स्वादका लागि थारु आलु बराबर अर्को पुग्दैन, चौधरीले भने, बिउ नै नपाउने अवस्थामा पुगिसकेको थारु आलु खेती पछिल्ला केही वर्षदेखि माग बढ्न थालेपछि विस्तार हुँदै गएको छ। चौधरीका अनुसार अन्य आलुभन्दा रैथाने थारु आलुमा रोग सहन सक्ने क्षमता बढी हुन्छ, दाना सानो हुने हुँदा सित्तिमित्तै कुहिँदैन। पकाउन थोरै समय लाग्छ। तराई क्षेत्रमा हिउँदमा हुने शितलहरले अन्य आलु खेती निकै प्रभावित हुने गरे पनि थारु आलुलाई खासै प्रभाव नहुने भएपछि विषादीको प्रयोग समेत कम हुन्छ। अन्य जातका आलु लगाउँदा राम्रै फल्छ भन्ने ग्यारेण्टी छैन किनभने रोग धेरै लाग्छ, शितलहरले दुई दिनमै बारी सखाप हुने अवस्था हुन्छ, विषादी त्यस्तै प्रयोग गर्नुपर्छ, चौधरीले भने, विषादीको प्रयोग नै नगरे पनि रोग नलाग्ने हुनाले जति फल्छ,राम्रै हुन्छ। चाँडै फल्ने, राम्रो फसल दिने साठा, कार्डिनल, लालगुलाब, टीपीएस जातका आलुमा भन्दा कम उत्पादन लागतमा उत्पादन गरेर बढी मूल्यमा बिक्री गर्न सकिने भएपछि किसान थारु आलु खेती गरिरहेका छन्। आलु उत्पादन हुने सिजनमा अन्य जातका आलु प्रतिकेजी २० देखि ३० रुपैयाँमा पाइन्छ भने रैथाने थारु आलु ४० देखि ६० रुपैयाँमा बिक्री हुँदै आएको छ। वर्ष दिनसम्म भण्डारण गर्दा पनि नकुहिने हुनाले बेमौसममा यसको मुल्य अझै बढी हुने गरेको किसानहरू बताउँछन्। थारु समुदायले लगाउने भएकाले यो जातको आलुलाई थारु आलु भनिएको हो। यो घरैया आलु का नामले समेत प्रख्यात छ। खानको लागि मिठो हुने र नकुहिने भएपछि थारु आलु उत्पादन हुने सिजनमा वर्षौंभरीका लागि खरिद गर्ने उपभोक्ताहरू समेत बढ्दै गएका छन्। टीकापुर नगरपालिका वडा नं१ का भुपेन्द्र खड्काले चार वर्षयता ५० किलो आलु सिजनमै खरिद गर्दै आएको बताए। यो आलुको स्वाद नै मिठो छ, राम्रोसित पाक्ने हुनाले पनि एकैपटक वर्षभरिलाई पुग्ने खरिद गर्ने गरेको छु, खड्काले भने, अन्य आलु ५० किलोमा ५ किलो बढी कुहिन्छ भने थारु आलु एकदमै कम कुहिन्छ, जहाँ राखे पनि फरक पर्दैन। टीकापुरकै अर्का उपभोक्ता रामबहादुर साउद पनि खानका लागि थारु आलुको प्रयोग गर्न थालेको वर्षौं भएको बताउँछन्। थारु गाउँमै हुर्किएको हुनाले पनि थारु आलु धेरै पहिलेदेखि खाने गरेका छौं साउदले भने, गोठे मलबाट उत्पादन हुने हुनाले अर्गानिक पनि हुने,नकुहिने र स्वाद पनि मिठो हुनाले यसका उपभोक्ता बढिरहेका छन्। परम्परागत रूपमा जैविक विधि प्रयोग गरी लगाइने भएकाले स्वास्थ्यबर्धक, स्वादिलो, भण्डारण गर्दा लामो समयसम्म नकुहिने र डढुवालगायतका रोग सहनसक्ने क्षमता भएकाले थारु आलुको माग बढ्दै गइरहेको कृषि ज्ञान केन्द्र कैलालीका कृषि प्रसार अधिकृत रामनारायण चौधरीले बताए। रैथाने जातको यो आलु खेतीको लागि जैविक विधि प्रयोग हुन्छ, आलुमा धेरै देखिने डढुवालगायतका रोगहरू सहन सक्ने क्षमता यसमा बढी छ, कृषि प्रसार अधिकृत चौधरीले भने, विकासे आलुको तुलनामा स्थानीय जातको आलुको दाना सानो अर्थात् पाँच ग्रामदेखि १० ग्राम तौलको हुने गरेको छ, जसले कुहिँदैन, वर्षैभरि भण्डारण गरेर राख्न सकिने हुनाले पनि किसानहरूको आकर्षण बढ्दै गएको हो। अधिकृत चौधरीले विकासे आलुको उत्पादन लागत बढी हुने र भारतबाट आउने आलुसँग प्रतिस्पर्धा गर्न नसक्दा पनि किसानहरू थारु आलुप्रति आकर्षित भइरहेको बताउँछन्। खानमा स्वादिलो थारु आलुको बजार मागसमेत बढ्दै गएका र विषादीको प्रयोग नै नगरी उत्पादन गर्न सकिने हुनाले यसको संरक्षणका प्रयासहरू भइरहेको उनले बताए। थारू आलुको प्रवद्र्धनका लागि सुदूरपश्चिम प्रदेश सरकारले आर्थिक वर्ष ०७६०७७ देखि नै विशेष कार्यक्रम लागू गरिरहेको छ। प्रदेशले कृषि ज्ञान केन्द्र कैलालीमार्फत रैथाने जातको थारू आलुमा आकर्षण बढाउन थारु आलु संरक्षणतथा चक्लाबन्दीमा थारु आलु उत्पादन कार्यक्रम सञ्चालन गर्दै आइरहेको छ। केन्द्रले थारु आलुको बीउ प्रवद्र्धनका लागि शीत भण्डारणमा लाग्ने शुल्क प्रतिकेजी ५ रुपैयाँ अनुदानसमेत दिँदै आएको छ। जैविक विधिको प्रयोगबाट उत्पादन हुने,बजार मागसमेत राम्रै भएको रैथाने थारु आलु लगाउने व्यावसायिक किसानले केन्द्रले प्रतिहेक्टर १ लाख रुपैयाँ अनुदान दिने गरी सम्झौता गरेको छ, कृषि प्रसार अधिकृत चौधरीले भने, हामीले ६० हेक्टरमा अनुदान दिने लक्ष्य राखेकोमा ४५ हेक्टरका लागि सम्झौता भएको छ । बीउका लागि कोल्डस्टोरमा राख्न प्रतिकेजी ५ रुपैयाँसमेत अनुदान दिँदै आएका छौं। ज्ञान केन्द्रका सूचना अधिकारी श्यामराज जोशीले थारु आलु खेती प्रवद्र्धन कार्यक्रमअन्तर्गत कैलालीमा हाल ६० हेक्टर क्षेत्रफलमा कार्यान्वयमा रहेको जानकारी दिए। विगत वर्षदेखि थारु आलु प्रवद्र्धन कार्यक्रम सञ्चालनमा छ, चालु आर्थिक वर्षमा कैलालीमा मात्रै ६० हेक्टरमा यो कार्यक्रम कार्यान्वयनमा रहेको छ, सूचना अधिकारी जोशीले भने, रैथाने आलुका जातको संरक्षणका लागि कृषि अनुसन्धान परिषद्अन्तर्गत जीन बैंकमार्फत जातीय सम्वद्र्धन कार्यक्रम भइरहेको छ। ज्ञान केन्द्रका अनुसार कैलाली जिल्लामा हाल ५ हजार २ हेक्टर क्षेत्रफलमा आलु खेती हुँदै आएको छ भने बर्सेनि ७५ हजार मेट्रिक टन आलु उत्पादन हुँदै आएको छ। सीमावर्ती भारतीय बजारका कारण विकासे आलुसँग प्रतिस्पर्धा गर्न नसकेका कैलालीका किसानहरू रैथाने आलु खेतीको विस्तार गरी उत्पादन बढाएर मनग्य आम्दानी लिइरहेका छन्। जैविक रूपमा उत्पादन हुने विषादीको प्रयोग नभएको र खानका लागि समेत स्वादिलो हुनाले रैथाने थारु आलु उपभोक्ताका लागि उत्तिकै लाभदायक छ। लोप हुने अवस्थामा पुग्न लागेको रैथाने थारु आलु पछिल्ला वर्षहरूमा स्थानीय तह तथा प्रदेश सरकारको पहलमा विस्तार भइरहेको छ।"
एक तोलाको सुनको मूल्य १ लाख २६ हजार पुग्यो,काठमाडौं : नेपाली बजारमा प्रतितोला सुनको मूल्य १ लाख २६ हजार पुगेको छ। नेपाल सुन चाँदी व्यवसायी महासंघका अनुसार आइतबार छापावाल सुन प्रतितोला १ लाख २६ हजार रुपैयाँ कायम भएको हो। तेजाबी सुन १ लाख २५ हजार रुपैयाँमा खरिदबिक्री भइरहेको महासंघले जनाएको छ। यसैगरी प्रतितोला चाँदीको मूल्य १ हजार ४७५ रुपैयाँ पुगेको छ।
के सम्भव छ अर्को गठबन्धन ?,"काठमाडौं : प्रधानमन्त्री पुष्पकमल दाहाल प्रचण्डले गठबन्धन फेरेसँगै प्रतिनिधिसभाबाट विश्वासको मत लिन बाँकी नै छ। तर, कतिपय दल अर्को गठबन्धन बनाउने गृहकार्यमा लागेका छन्। सरकारबाट बाहिरिएको कांग्रेसले एमाले अध्यक्ष केपी शर्मा ओलीदेखि रास्वपा सभापति रवि लामिछाने, जसपा अध्यक्ष उपेन्द्र यादव र एकीकृत समाजवादी अध्यक्ष माधवकुमार नेपालसम्म नेतालाई प्रधानमन्त्री प्रस्ताव गरेको चर्चा छ। यीमध्ये कुनै पनि दलले कांग्रेसको प्रस्तावमा सहमति जनाएर सत्ता गठबन्धन त्यागे के हुन्छ ? संवैधानिक व्यवस्थाका आधारमा अबका सम्भावित राजनीतिक परिदृश्यबारे यहाँ चर्चा गरेका छौं। दाहाललाई अब चाहियो विश्वासको मत प्रधानमन्त्री दाहाल अहिले संविधानको धारा ७६ (२) बमोजिम प्रधानमन्त्री पदमा आसीन छन्। कुनै पनि दलले निर्वाचनमा बहुमत प्राप्त नगरेका कारण मन्त्रिपरिषद् गठन सिधै उपधारा २ मा गएको थियो। उपधारा (१) बमोजिम प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्नेछ, उपधारा २ मा लेखिएको छ। गठबन्धन दल परिवर्तन भएका कारण ३० दिनभित्र विश्वासको मत लिन आवश्यक रहेको बताउँछन् संविधानविद् डा विपिन अधिकारी। अर्का संविधानविद् डा चन्द्रकान्त ज्ञवाली पनि यो सरकारले विश्वासको मत लिनै पर्ने बताउँछन्। दाहालले यसअघि पहिलोपटक प्रधानमन्त्री नियुक्त भएपछि र अर्को पटक गठबन्धन फेरेपछि विश्वासको मत लिएका थिए। संसद्को विश्वास नपाए के हुन्छ ? दाहालले संसद्बाट विश्वासको मत पाए भने उनी नै प्रधानमन्त्री रहनेछन्। ३० दिनभित्र विश्वासको मत लिन सकेनन् भने प्रधानमन्त्री कामचलाउ हुने बताउँछन् संविधानविद् डा ज्ञवाली। अर्का संविधानविद् डा अधिकारी भने बहुमत नपुग्ने अवस्था भएमा मात्रै अर्को उपधारामा जाने बताउँछन्। त्यो भनेको धारा ७६ (३) हो। प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्ने छ, उपधारा ३ मा लेखिएको छ। यो संवैधानिक व्यवस्थाअनुसार सबैभन्दा ठूलो दलका नेता प्रधानमन्त्री बन्ने छन्। सबैभन्दा ठूलो दल भनेको कांग्रेस हो। त्यसको संसदीय दलका नेता शेरबहादुर देउवा हुन्। त्यो अवस्थामा कांग्रेसले अहिले प्रस्ताव गरेजस्तो कोही पनि नेता प्रधानमन्त्री बन्ने देखिँदैन। न कांग्रेसकै कोही नेता उक्त पदमा आसीन हुन पाउँछन्। किनभने, संविधानको व्यवस्थाले नै संसदीय दलका नेतालाई मात्रै चिनेको छ। देउवाको पालो आए के हुन्छ ? सरकार गठन प्रक्रिया उपधारा ३ मा पुगेपछि पनि विश्वासको मत लिनुपर्ने हुन्छ। त्यस्तो अवस्थामा देउवाले आफूले प्रस्ताव गरेका नेतालाई प्रधानमन्त्री पद छाड्न विश्वास गुमाउनुपर्ने हुन्छ। त्यस बेला एमालेले साथ दियो भने देउवा नै प्रधानमन्त्री यथावत् रहन्छन्। विश्वास गुम्यो भनेचाहिँ उपधारा ५ मा पुग्नुपर्ने हुन्छ। अरू प्रधानमन्त्री बन्न पुग्नुपर्छ उपधारा ५ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ, उपधारा (५) मा लेखिएको छ। यो अवस्थामा मात्रै कांग्रेस संसदीय दलका नेताबाहेक अरू प्रधानमन्त्री बन्न बाटो खुल्ने देखिन्छ। तर, अहिले तत्काल जो नेता पनि प्रधानमन्त्री बन्न पाउनेझैं गरी चर्चा चलिरहेको छ। संवैधानिक व्यवस्था जो छ, त्यसले उनीहरू प्रधानमन्त्री बन्न पाउँदैनन्। अन्तिम विकल्प : प्रतिनिधिसभा विघटन उपधारा ५ बमोजिम बनेको सरकारले ३० दिनभित्र बहुमत सिद्ध गर्न सकेन भने मुलुक मध्यावधि निर्वाचनतर्फ जानेछ। धारा ७६ (७) ले मध्यवधिको व्यवस्था गरेको छ। उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र अर्को प्रतिनिधिसभाको निर्वाचन सम्पन्न हुने गरी निर्वाचनको मिति तोक्नेछ, उपधारा ७ मा लेखिएको छ। गठबन्धन : भत्काउने र बनाउने खेल नयाँ सत्ता गठबन्धन एमाले महासचिव शंकर पोखरेल र माओवादी उपमहासचिव वर्षमान पुनको २२ दिने लगातार प्रयासबाट सम्भव भएको हो। एमाले अध्यक्ष ओलीले सचिवालय बैठकमा यो गठबन्धन आफ्नै पहलमा बनेको उल्लेख गर्दै समीकरण फेरबदलतिर लाग्न नहुने बताएका थिए। उनले भनेका थिए, आफ्नै पहलमा नयाँ गठबन्धन बनेको हो। त्यसलाई जोगाउन नै लाग्नुपर्छ। अर्को समीकरणको विषय सोच्नतिर पनि लाग्नुहँुदैन। उनले यो सरकारबाट नै जनतालाई अनुभूति हुने गरी काम गर्नुपर्ने बताएका थिए। अघिल्लो सरकारले बिगारेका काम ट्रयाकमा ल्याउनु ठूलो चुनौती भएकाले इमान्दारिताका साथ त्यो दिसामा लाग्न उनले निर्देशन गरेका थिए। उनले अर्को समीकरणको खोजीमा एमाले नहिँड्ने र हिँड्न पनि नहुने बताएका छन्। एमालेको तत्काल यो गठबन्धन समस्या नआउने विश्लेषण छ। विश्वासको मत लिन सकेन भने यो अर्को चरणमा प्रवेश गर्ने छ। प्रधानमन्त्री कामचलाउ हुनेछन्। संविधानको धारा ७६ को उपधारा ३ अनुसार सबैभन्दा ठूलो दलका नेता प्रधानमन्त्री हुनेछन्। डा चन्द्रकान्त ज्ञवाली, संविधानविद रास्वपा सभापति रवि लाछिानेले पनि कांग्रेससँग भन्दा एमालेसँग कम्फरटेबल महसुस गर्ने गरेका छन्। मधेस सरकारको ग्यारेन्टीको सम्बन्धमा कन्र्फम हुन खोजेका उपेन्द्र यादव पनि नेकपा एस आएपछि बहुमत सिद्ध हुने भएको छ। उनले पनि सरकारका आउने निर्णय गरिसकेका छन्। तर, पनि नेपालको राजनीतिमा जे पनि हुन सक्छ । दक्षिण र पश्चिमा शक्तिसमेत सत्ता गठबन्धन परिवर्तनप्रति सकारात्मक देखिँदैनन्। जो यो गठबन्धनलाई लामो समय टिक्न नदिन सक्रिय छन् । सत्ता गठबन्धनमा एमाले, माओवादी, रास्वपा, जसपा र एकीकृत समाजवादी गरी पाँच दल छन्। उनीहरूसँग १ सय ५३ सांसद छन्। जसमा एमाले ७८, माओवादी ३२, रास्वपा २१, जसपा १२ र एकीकृत समाजवादी १० सिट छन्। यीमध्ये एमालेका सांसद टोपबहादुर रायमाझी निलम्बनमा रहेका कारण गठबन्धनसँग १५२ सिट हुन आउँछ। यो २ सय ७५ सदस्यीय प्रतिनिधिसभामा बहुमत संख्या हो। यसमा साना दल थप्ने गृहकार्य भइरहेको बताउँछन् एमाले प्रचार तथा प्रकाशन विभाग प्रमुख राजेन्द्रप्रसाद गौतम। यो गठबन्धनका घटक दललाई प्रभावमा पारेर विश्वासको मतबाट बञ्चित गराउने गृहकार्यमा कांग्रेस लागेको छ। उसले चार दललाई प्रधानमन्त्रीकै अफर दिइरहेको छ। प्रमुख घटक एमाले तत्काल कांग्रेसको कुनै प्रस्तावको पछि लाग्ने पक्षमा देखिएको छैन। कांग्रेस र एमालेको गठबन्धन हुने कुनै सम्भावना नरहेको बताउँछन् एमाले प्रचार विभाग प्रमुख गौतम। एमाले अध्यक्ष ओलीले अर्को गठबन्धनको विषयमा सोच्नतिर लाग्नै नहुने निर्देशन नै गरेका छन्। यो गठबन्धनलाई जोगाउने भनेर एमालेले मन्त्रीमा कम्प्रमाइज गरेको छ। आकर्षक र शक्तिशाली भनिएका मन्त्रालय अन्य दललाई दिएर आफूले कम आकर्षक मन्त्रालय मात्रै उसले लिएको छ। कांग्रेस सभापति देउवासहित नेता भने यो सरकारलाई विश्वासको मत लिन नदिन दौडधुपमा लागेका छन्। देउवाले नेपाललाई भेटेरै प्रधानमन्त्रीको प्रस्ताव गरेका थिए। तर, पार्टीभित्रै दबाबका कारण उनी कांग्रेस छाडी एमालेमाओवादी गठबन्धनतिर लागेका छन्। नेपाल नेतृत्वको एकीकृत समाजवादीले दुई मन्त्री पाएको छ। उसले एमालेलाई नबिच्क्याउने हेतुले राष्ट्रियसभाको उपाध्यक्षमा उम्मेदवारी नदिने भएको छ। चार दलीय सहमतिअनुसार राष्ट्रियसभा अध्यक्ष माओवादी र उपाध्यक्ष एमालेले पाउने निर्णय भएको छ। कांग्रेसले जसपा, रास्वपालगायत दललाई पनि तत्काल रुष्ट नबनाउने रणनीति लिएको देखिन्छ। कांग्रेससँग कम्युनिस्टहरू छोडेर बहुमतको गणित पनि पुग्छ। एमाले, माओवादी र एकीकृत समाजवादीबाहेक प्रतिनिधिसभामा बहुमत पुग्ने अवस्था छ। गैरकम्युनिस्टसँग १ सय ५० सिट छ। जसमा कांग्रेस ८८, रास्वपा २१, राप्रपा १४, जसपा १२, जनमत ६, लोसपा र नागरिक उन्मुक्ति ४४ सिट छन्। गैरकम्युनिस्ट एक स्वतन्त्र सांसद छन्। तर, सबै गैरकम्युनिस्ट एक हुने सम्भावना न्यून छ। राप्रपा राजतन्त्र, हिन्दु राष्ट्र भन्दै सडक आन्दोलनमा लागेको छ। जसमा नेपाललाई जोड्न सकिने विश्वासमा कांग्रेस देखिएको छ। प्रतिनिधिसभामा एकीकृत समाजवादीको १० सिट छ। यो गठबन्धन बन्ने हो भने १ सय ६० सिट हुन्छ। तर, संविधानत जसलाई प्रधानमन्त्री अफर गरेर यो सरकार ढले पनि कांग्रेसबाटै प्रधानमन्त्री हुन्छन्। कांग्रेसले अफर गरेका कोही पनि तत्काल प्रधानमन्त्री हुन सक्ने देखिँदैन। ठूलो दलको हैसियतमा आफैं प्रधानमन्त्री हुने देउवाको दाउ थाहा पाएर नै दाहाल २०७९ पुस १० मा अन्तिम क्षणमा बालकोट पुगेका थिए। त्यो बेला एमालेसहितको गठबन्धनबाट उनी प्रधानमन्त्री भएका थिए। अरूलाई प्रधानमन्त्री अफर गर्नु भनेको कांग्रेसको हातमा सत्ता ल्याउने प्रपञ्च मात्रै रहेको कानुनी र संविधानका जानकार बताउँछन्। एमालेका एक पदाधिकारी पनि कानुनी र संवैधानिक रूपमा पनि अर्को गठबन्धन हुने सम्भावना नरहेको बताउँछन्। गठबन्धन दल परिवर्तन भएकालेप्रधानमन्त्रीले ३० दिनभित्र विश्वासको मत लिन आवश्यक छ । बहुमत नपुग्ने अवस्था भएमा मात्रै अर्को उपधारामा जाने हुन्छ। डा विपिन अधिकारी, संविधानविद् यो पछिल्लो राजनीतिक घटनाक्रममा कांग्रेस कच्चा खेलाडी देखिएको बताउँछन् संविधानविद् डा ज्ञवाली। यो घटनाक्रम चर्चा हुँदाहुँदै कांग्रेसले सरकारलाई दिएको समर्थन फिर्ता लिएको भए सरकार अल्पमत हुने थियो। त्यो सरकारले विश्वासको मत लिनु पथ्र्यो, उनी भन्छन्, विश्वासको मत प्राप्त नगरेकोे खण्डमा स्वयं उपधारा ३ बमोजिम ठूलो दलको हैसियतमा कांग्रेस नेतृत्वको सरकार बन्थ्यो। कांग्रेस महामन्त्री विश्वप्रकाश शर्मा भने मुलुकलाई अस्थिरतातर्फ धकेल्ने काम आफ्नो पार्टीले नगर्ने स्पष्ट पारेका छन्। प्रधानमन्त्रीले गठबन्धन परिवर्तन गरे पनि अहिलेको सरकारलाई लामो समय चल्न दिनुपर्छ, शर्माले नेपाल शिक्षक संघ बागमती प्रदेशको चौथो सभा उद्घाटनका क्रममा भने, जनताको चाहना र भावनाअनुसारको मुद्दा लिएर कांग्रेसले सशक्त प्रतिपक्षीको भूमिका निर्वाह गर्नुपर्छ। गठबन्धन परिवर्तनले जनतामा नकारात्मक सन्देश गएको उनको भनाइ थियो। कांग्रेस र एमालेलाई माओवादीले पटकपटक धोका दिएको शर्माले उल्लेख गरे। उनले धोका दिएकाहरू एक ठाउँ आए बाँकी व्यवस्था आफैं हुँदै जाने बताए। दाहालले असत्य, काल्पनिक, तथाकथित कारणहरू देखाएर, राजनीतिक बेइमानी गर्दै गठबन्धन भत्काएको ठहर कांग्रेस संसदीय दलको बैठकले गरेको थियो। प्रधानजमन्त्रीको गठबन्धन संस्कृतिविपरीतको अशोभनीय कदमले देशमा अनिश्चितता, अन्योल बढाएको छ भने मुलुक अस्थिरतातर्फ जाने खतरा बढेको छ, दलको निर्णयमा लेखिएको छ।"
हेड टु हेडमा नेपाललाई स्वर्ण,"काठमाडौं : नेपालले एसियाली र्याफ्टिङ च्याम्पियनसिपको हेड टु हेडमा स्वर्ण पदक जितेको छ। उक्त स्पर्धामा नेपालले एक सय २० अंक जोड्दै स्वर्ण पदक जितेको नेपाल र्याफ्टिङ एन्ड क्यानोइङ संघका अध्यक्ष राजीव श्रेष्ठले जानकारी दिए। भारतको हिमाञ्चल प्रदेशस्थित सिम्लामा भएको प्रतियोगिताको स्लालममा ८० अंकसाथ नेपालले रजत पदक पक्का गर्यो। डाउन रिभरमा ६० अंक जोडेको नेपाल चौथो स्थानमा रह्यो। समग्र टिममा भने नेपाल दोस्रो स्थानमा रह्यो। नेपाली खेलाडीमा सविन गुरुङ, शक्तिकुमार गुरुङ, विजय गुरुङ, डम्बरबहादुर पुर्वाछाने र दीपेश पुन मगर छन्।"
पहिलो बलमै करण केसीले लिए हङहङको विकेट,"काठमाडौं : त्रिकोणात्मक टी२० आई सिरिजको पहिलो खेलमा नेपालले सुखद सुरूवात गरेको छ। हङकङस्थित टिनक्वङ रोड खेल मैदानमा जारी खेलमा करण केसीले पहिलो बलमै हङहङको एक विकेट लिएका हुन्। केसीको बलमा हङहङका मार्टिन कोटेजेलाई गुल्सन झाले क्याच गरेका हुन्। घुरेलु टोली हङहङविरुद्ध नेपालले टस जितेर फिल्डिङ गर्ने निर्णय गरेको थियो। नेपाली टोलीमा रोहित पौडेल, कुशल भुर्तेल, विनोद भण्डारी, गुलशन झा, सन्दीप जोरा, आरिफ शेख, विवेक यादव, करण केसी, अभिनाश बोहोरा, राशीद खान, प्रतिश जिसी, सागर ढकाल, आकाश चन्द र लोकेश बम रहेका छन्।"
नेपालले हङकङविरुद्ध फिल्डिङ गर्ने,"काठमाडौं : त्रिकोणात्मक टी२० आई सिरिजको पहिलो खेलमा नेपालले हङहङसँग पहिला फिल्डिङ गर्ने भएको छ। हङकङस्थित टिनक्वङ रोड खेल मैदानमा घरेलु टोली हङहङविरुद्ध नेपालले टस जितेर फिल्डिङ गर्ने निर्णय गरेको हो। नेपाली टोलीमा रोहित पौडेल, कुशल भुर्तेल, विनोद भण्डारी, गुलशन झा, सन्दीप जोरा, आरिफ शेख, विवेक यादव, करण केसी, अभिनाश बोहोरा, राशीद खान, प्रतिश जिसी, सागर ढकाल, आकाश चन्द र लोकेश बम रहेका छन्। मैत्रीपूर्ण टी२० आईको पहिलो खेलमा शनिबार नेपाल हङकङसँग ७३ रनले पराजित भएको थियो"
राष्ट्रिय सभा अध्यक्षको उम्मेदवार छान्न माओवादी केन्द्रको बैठक बस्दै,"काठमाडौं : राष्ट्रिय सभा अध्यक्षको उम्मेदवारको टुंगो लगाउन नेकपा माओवादी केन्द्रको पदाधिकारी बैठक बस्दैछ। आइतबार दिउँसो पार्टी कार्यालय पेरिसडाँडामा बस्ने पदाधिकारी बैठकले फागुन २९ गते हुने राष्ट्रिय सभा अध्यक्षको उम्मेदवारको टुंगो लगाउनेछन्। नयाँ गठबन्धनमा राष्ट्रिय सभा अध्यक्ष माओवादी केन्द्रलाई र उपाध्यक्ष नेकपा एमालेलाई दिने सहमति भएको छ। माओवादीबाट राष्ट्रिय सभा अध्यक्षमा उर्मिला अर्याल, झक्कुप्रसाद सुवेदी र नारायण दाहालको चर्चा छ। यसअघि माओवादीसँगको गठबन्धनमा राष्ट्रिय सभा अध्यक्षमा नेपाली कांग्रेसका कृष्णप्रसाद सिटौलालाई उठाउने सहमति भएको थियो। सत्ता समीकरण फेरिएसँगै राष्ट्रिय सभा अध्यक्ष माओवादीले पाउने भएको हो। प्रमुख प्रतिप्रक्षी नेपाली कांग्रेसले पनि राष्ट्रिय सभा अध्यक्षमा उम्मेदवार उठाउने तयारी गरेको छ।"
व्यवसायी सडकमा पुग्ने अवस्था आयो,"रुपन्देहीको भैरहवामा निर्माण गरिएको गौतमबुद्ध अन्तर्राष्ट्रिय विमानस्थल देखेर यस क्षेत्रका उद्योगी, व्यवसायीहरूले विभिन्न क्षेत्रमा अर्बौं रुपैयाँ लगानी गरेका छन्। लुम्बिनी र यस क्षेत्रका नागरिकलाई लक्षित गरेर अन्तर्राष्ट्रिय विमानस्थल निर्माण गरिए पनि सञ्चालन हुन नसक्दा लगानीकर्ताहरू सडकमा पुग्ने अवस्थामा पुगेका छन्। राज्यको अदूरदर्शी निर्णय र फितलो व्यवस्थापन तथा समन्वय अभावले गर्दा झन्डै ७ अर्ब रुपैयाँको विमानस्थल यत्तिकै खेर जाने जोखिम बढेको छ। विमानस्थल सञ्चालन नभएपछि त्यहाँ निर्माण भएका संरचनासमेत जीर्ण हुँदै जाने खतरा बढेको छ। रुपन्देही र यस क्षेत्रमा रहेका पहाडी जिल्लाका नागरिक विमानस्थल निर्माणले निकै उत्साहित थिए। सुरुमा केही देशमा अन्तर्राष्ट्रिय उडान भरे पनि त्यसले निरन्तरता पाउन सकेन। विमानस्थल निर्माण भएको देखेर भैरहवा र बुटवल क्षेत्रमा चार र पाँचतारे होटलसमेत खुलेका छन्। अहिले ती होटलका सञ्चालकहरू ऋणले चुर्लुम्मै डुबेर सडकमा पुग्ने स्थिति छ। दिनप्रतिदिन व्यवसायी मानसिक रोगको सिकार बन्न थालेका छन्। देशमा लगानीमैत्री वातावरण बन्न नसक्नु निकै दुखद् हो। राजनीतिक नेतृत्व सत्ता कसरी आफ्नो पोल्टामा पार्ने भन्ने ध्याउन्नमा छ। तर, देशमा बनेका खर्बौका योजनाहरू अलपत्र पारेर नागरिकलाई निराशा गराउनु यो जत्तिको लज्जास्पद के हुन्छ ? यो आमनागरिकप्रतिको धोका हो। यदि बनेका योजनाहरू सञ्चालन गर्न सकिँदैन भन्ने कुरा पहिल्यै किन जानकारी हुँदैन ? लहलहैमा राज्यको पैसा किन खेर फाल्ने काम भइरहेको छ ? विमानस्थल देखेर खुलेका धेरै होटलहरू चल्न नसकेर लिलाम हुँदै छन्। युवाहरू देशमा भविष्य नदेखेर विदेश पलायन भइरहेका छन्। यस्तो हुँदा पनि राज्य सञ्चालन गर्नेहरू नागरिकप्रति खेलवाड गरिरहेका छन्। निजी क्षेत्र देशमै लगानी गर्न तयार छ। तर, लगानीको सुरक्षासहित लगानीमैत्री वातावरण राज्यले बनाउनुपर्छ। (अर्याल, बुटवल उद्योग वाणिज्य संघका अध्यक्ष हुन्।)"
वित्तीय अराजकताको भुंग्रो,"नेपालका ५४ बैंक वित्तीय संस्थासँग ८ खर्ब रुपैयाँसम्म लगानीयोग्य पुँजी छ । ऋण लिन चाहनेहरू पनि बैंकले पाउन सकेका छैनन् । कुनै बेला बैंकमा ऋण लिनेहरूको ताँती हुन्थ्यो । ऋणकै लागि भनसुनको जमाना पनि थियो । ब्याजदर घट्दा पनि ऋण लिन चाहनेहरू छैनन्, बरु बैंकमै पैसा थुपार्नेहरू छन् । १ सय रुपैयाँ बचत हुँदा ९० रुपैयाँ ऋण प्रवाह गर्न पाउने बैंकहरूमा त्यस्तो अनुपातचाहिँ ८००२ प्रतिशतमात्रै छ । ९० प्रतिशतको अनुपातको हिसाब गर्ने हो भने बैंक वित्तीय संस्था ४ खर्ब लगानीयोग्य रकम थुप्रिएको छ । वर्ष दिनयता एउटा हौवा मच्चाइएको छ कि ऋण लिने तर नतिर्ने । त्यस्तो बहुलठ्ठी माग राखेर अराजकता मच्चाउँदा पनि सरकार भने चुपचाप बसिरहेको छ । अराजकताको भुंग्रोमा घिउ थपिँदा उसले निभाउन प्रयत्न गरेन । त्यसैको फलस्वरूप बैंकिङ क्षेत्र नै आतंकित छ । झन् धितोले खाम्नेभन्दा बढी ऋण प्रवाहको निहँुमा बैंकर समातिँदा बैंकिङ क्षेत्र भयग्रस्त भएको छ । ऋण तिर्दिनँ भन्नेहरू वा नतिर्नेहरू बढिरहेको सरकारी तथ्यांकले नै देखाउँछ । २०८० सालको ११ महिनामा मात्रै कर्जा सूचना केन्द्रको कालो सूचीमा ३३ हजार ऋणी परेका छन् । त्यसैले त बितेको पुससम्म बैंकहरूको खराब कर्जा अनुपात ३७३ प्रतिशत पुगेको छ । जुन १ प्रतिशतभन्दा कम हुनुपर्छ, हुँदै नहुनुचाहिँ सबैभन्दा उत्तम हुन्छ । २०७३ मात्रै खराब ऋणीको कालोसूचीमा पर्नेको संख्या ४४८ थियो, २०४६ सालमा १ थियो, ५२ सालमा ३ मात्र । यो ग्राफ ह्वात्तै किन बढ्यो ? जथाभावी कर्जा प्रवाह हो भन्नेमा शंका गर्नु पर्दैन । अर्काेतिर कुल गार्हस्थ्य उत्पादनको तुलनामा ५० प्रतिशतभन्दा कम ऋण प्रवाह हुनुपर्ने अर्थशास्त्रीय अन्तर्राष्ट्रिय मान्यताविपरीत ९० प्रतिशत पुगेको छ । तर, ऋण प्रवाह भएअनुरूप न उत्पादन बढेको छ, न रोजगारी र न राजस्व नै । सही उद्देश्यका लागि सही ठाउँमा ऋण गएको छैन भन्ने शंका गर्ने ठाउँ प्रशस्त छ । वित्तीय अनुशासनको लगाम खिच्न राज्य कमजोर सावित भएको छ । अर्थतन्त्र चलायमान छैन । सरकार पुँजीगत खर्च गर्न असमर्थ छ । बरु ढुकुटीको पैसा रित्याउन सहिद वा युद्ध लडाकुलाई पैसा बाँड्न उत्साहित छ । अर्थात्, सरकार नै उल्टो बाटो समातिरहेको छ । वित्तीय अनुशासन कायम नगर्ने हो भने अर्थतन्त्र शिथिलताबाट रसातलमा पुग्न बेर लाग्दैन । उत्पादन बढाउने र उद्योगधन्दा चलायमान पार्ने वातावरण तयार पार्न ढिला गर्ने छुट परिस्थितिले सरकारलाई दिएको छैन ।"
संकटमा नागरिक उन्मुक्ति : रेशम भर्सेस रञ्जिता,"धनगढी : टीकापुर महाधिवेशनबाटै सतहमा आएको रेशम चौधरी र रञ्जिता श्रेष्ठ चौधरीबीचको विवाद नयाँ गठबन्धनमा जाने वा नजाने भन्नेमा उत्कर्षमा पुुगेको छ। नागरिक उन्मुक्ति पार्टी अध्यक्ष रञ्जिताले मुख्यमन्त्री कमलबहादुर शाहलाई दिएको समर्थन फिर्ता लिने निर्देशन दिएका बेला रेशमले शुक्रबार मध्यराति ३ जनालाई शाहकै सरकारमा शपथ खुवाएपछि दुवै जनाबीचको विवाद छताछुल्ल भएको हो। रेशम पक्षका दुुई प्रदेशसभा सदस्यले शुक्रबार राति मन्त्री र एकजनाले राज्यमन्त्रीको शपथ खाएका छन्। रञ्जितानजिक मानिएका कैलाश चौधरीलाई भने राज्यमन्त्रीबाट पनि हटाइएको छ। उनी शुक्रबारसम्म भूमि व्यवस्था, कृषि तथा सहकारीमन्त्री थिए। मलाई हटाएको भनेर अनलाइनहरूमा समाचार हेरेपछि मात्रै थाहा पाएँ। पार्टीबाट कुनै जानकारी नै दिएनन्, कैलाश चौधरीले भने। पार्टीमा सिनियर मानिएका लक्ष्मणकिशोर चौधरीलाई पनि कुनै मन्त्रालय दिइएन। लक्ष्मण किशोर पार्टी संसदीय दलका पूर्वनेता पनि हुन्। अहिले पद नपाएका तीन प्रदेशसभा सदस्यमध्ये लक्ष्मण किशोर र कैलाश चौधरी काठमाडौंमा छन् भने टीका थापा भारतमा रहेको बताइएको छ। लक्ष्मण किशोर र कैलाश दुुवै जना रञ्जिताका विश्वास पात्र हुन्। त्यही भएर लक्ष्मण किशोरलाई मन्त्री बनाइएन भने कैलाशलाई पनि हटाइयो, स्रोतले भन्यो। रेशम चौधरी केन्द्रमा प्रतिपक्षमा बस्ने र प्रदेशमा कमलबहादुर शाह नेतृत्वको सरकारलाई नै समर्थन यथावत राख्ने पक्षमा थिए। रञ्जिता भने नयाँ गठबन्धनमा जाने र प्रदेशमा मुख्यमन्त्री शाहलाई दिएको समर्थन फिर्ता लिनुपर्ने अडानमा रहेकाले दुुवैबीचको अन्तरविरोध उत्कर्षमा पुुगेको हो। रेशम र रञ्जिता पतिपत्नी हुन्। रेशमका दुुई पत्नीमध्ये रञ्जिता जेठी पत्नी हुन्। ९ जनाको ज्यान जाने गरी भएको टीकापुर घटनापछि रेशम जेलमै भएका बेला नागरिक उन्मुक्ति पार्टीको जन्म भएको हो। दोस्रो स्थानीय निर्वाचनमा पहिलोपटक भाग लिएको नागरिक उन्मुक्तिले कैलालीका १३ स्थानीय तहमध्ये चार वटा तह जितेको थियो। नागरिक उन्मुक्तिले टीकापुर र भजनी नगरपालिका तथा जोशीपुर र जानकी गाउँपालिका जितेको थियो। स्थानीय तहको निर्वाचनमा नागरिक उन्मुक्ति कैलालीमा नेकपा एमाले र नेपाली कांग्रेसभन्दा ठूलो दल हो। कैलालीमा प्रतिनिधिसभा र प्रदेशसभा निर्वाचनमा पनि नागरिक उन्मुक्ति कांग्रेस र एमालेभन्दा ठूलो दल हो। ५ वटा निर्वाचन क्षेत्र रहेको कैलालीमा नागरिक उन्मुक्तिले प्रतिनिधिसभामा ३ र १० वटा प्रदेशसभामा ५ वटा प्रत्यक्ष जितेको छ। प्रदेशसभामा २ जना समानुपातिक गरी नागरिक उन्मुक्तिका ७ जना प्रदेशसभा सदस्य छन्। प्रदेश सरकार बनाउन नागरिक उन्मुक्ति निर्णायक शक्ति हो। जेलमा भएकाले अध्यक्ष बस्न नपाउने भएपछि रेशमले श्रीमती रञ्जितालाई पार्टी अध्यक्ष बनाएर आफू संरक्षक बसेका थिए। रेशम चौधरीलाई राष्ट्रपति रामचन्द्र पौडेलले गणतन्त्र दिवसका दिन माफी मिनाह दिएपछि जेलमुक्त भएर उनी राजनीतिमा सक्रिय भए। रेशमको अध्यक्षता अवैध रेशम जेलमुक्त भएपछि उनले तराईका विभिन्न जिल्लामा जिल्ला समितिहरू गठन गरे। उनले तराईका अधिकांश जिल्लामा प्रतिनिधि छनोट गरेर २०८० पुस २६ गते टीकापुरमा पार्टीको भव्य महाधिवेशन गरे। प्रधानमन्त्री पुुष्पकमल दाहाललाई प्रमुख अतिथि बनाउने तयारी गरे पन उनले नभ्याएपछि रेशमले नेकपा एकीकृत समाजवादीका अध्यक्ष माधवकुमार नेपाललाई विशिष्ठ अथिति बनाए। टीकापुरमा तीन दिनसम्म महाधिवेशन चल्यो। निर्वाचन प्रक्रियामा रेशमले अध्यक्षमा एकल उम्मेदवारी दिने भएपछि रञ्जिता त्यही दिन महाधिवेशन स्थल छाडेर हिँडिन्। टीकापुरको पहिलो महाधिवेशनबाट रेशम निर्विरोध अध्यक्ष चयन भए । महाधिवेशन स्थलमा रञ्जिता नभए पनि उनलाई सहअध्यक्ष मनोनीत गरिएको थियो। निर्वाचन आयोगले गत बिहीबार मात्रै रेशम चौधरीलाई नागरिक उन्मुक्ति पार्टीको अध्यक्ष अवैधानिक ठहर गयो। निर्वाचन आयोगले राजनीतिक दलसम्बन्धी ऐनबमोजिम मापदण्ड नपुगेकाले पुरानै कार्यसमितिलाई मान्यता दियो। पछिल्लो विवरण अध्यावधिक नभएकाले राजनीतिक दलसम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने गरी निर्वाचन आयोगले निर्णय गरेको थियो। निर्वाचन आयोगको निर्णयपछि रञ्जिता नै नागरिक उन्मुक्ति पार्टीको आधिकारिक अध्यक्ष भएकी छन्। तीनवटा अदालतले जन्मकैद सजाय दिएका रेशम चौधरीलाई सरकारको सिफारिसमा राष्ट्रपति रामचन्द्र पौडेलले आममाफी दिएका थिए। चौधरी रिहाइ भएपछि टीकापुर घटनामा हत्या गरिएका प्रहरी निरीक्षक केशव बोहराकी श्रीमती शारदा कठायत बोहराले सर्वोच्चमा मुद्दा दायर गरेकी छिन्। सो मुद्दाको सुन्वाइ भने भएको छैन। निर्वाचन आयोगको निर्णयपछि पार्टी अध्यक्षको भूमिकामा पुुगेकी रञ्जिताले शुक्रबार सरकारमा जाने विषयमा कुनै सल्लाह र छलफल नभएको बताइन्। म पार्टी अध्यक्ष हुँ। मसँग कुनै सल्लाह नै नगरी प्रदेश सरकारमा मन्त्री थपिएका छन्। मैले संसदीय दलको नेतालाई सरकारको समर्थन फिर्ता लिन र सरकारमा गएका मन्त्रीहरूलाई फिर्ता बोलाउन निर्देशन दिइसकेको छु, अध्यक्ष रञ्जिताले भनिन्। उनले पार्टीको ह्विप नमान्नेलाई कारबाही हुने पनि बताइन्। दलीय व्यवस्थामा पार्टीको ह्विप नमान्नेलाई कारबाही हुन्छ। त्यस अवस्थामा पुुग्न नपरोस् भन्ने नै हो, उनले भनिन्। उनले नागरिक उन्मुक्ति पार्टी नयाँ सत्ता गठबन्धनमै रहेको पनि बताइन्। बिहीबारको सदनमा हामी सत्ता पक्षमै बस्यौं, उनले भनिन्, यो भनेको नयाँ सत्ता गठबन्धनलाई समर्थन गरेको होइन ? रेशम चौधरी बिहीबार बेलुकी नै धनगढी पुुगेका थिए। बिहीबार बेलुकी ६ बजे उनले पत्रकार सम्मेलन गरेका थिए। त्यसलगत्तै निर्वाचन आयोगले उनलाई अध्यक्षको मान्यता नदिएको निर्णय आएपछि उनले पत्रकार सम्मेलन नै स्थगित गरेका थिए। शुुक्रबार उनले मुख्यमन्त्री कमलबहादुर शाहलाई भेटेर समर्थन यथावत राख्ने र राप्रपाको समर्थन माग्न सुुझाएको स्रोतले बतायो। रेशमले, आफ्नो पार्टीका तीन जनालाई मन्त्री बनाएका उनले शाहलाई शुक्रबार नै शपथ दिलाउन आग्रह गरेका थिए। मुख्यमन्त्री शाहसँग कांग्रेसका १८, नागरिक उन्मुक्तिका ७ र स्वतन्त्र १ गरी २६ जना सांसदको समर्थन छ। राप्रपाले समर्थन गरे मुख्यमन्त्री शाहलाई बहुमत पुुग्छ। माओवादी र समाजवादीले समर्थन फिर्ता लिएपछि मुख्यमन्त्री शाह अल्पमतमा परेका छन्। उनले नागरिक उन्मुक्ति, स्वतन्त्र र राप्रपाका सांसदलाई विभिन्न अफर गरिरहेका छन्। स्रोत भन्छ, मुख्यमन्त्री शाह नेतृत्व छोडेर पनि गठबन्धन जोगाउने कसरतमा लागेका छन्। त्यसको संकेत उनले माओवादीका मन्त्री हटाएको दिनमै गरेका थिए। त्यही दिन राप्रपा र स्वतन्त्र सांसदलाई बोलाएर मन्त्रीको शपथ लिइहाल्न अनुरोध गरेका थिए। रेशमको रणनीति रेशम चौधरीका लागि अहिले पनि शाहको नेतृत्व सहज हो। लम्कीका शाह र टीकापुरका चौधरीबीच पहिलेदेखि नै सौहार्दता थियो। त्यही सौहार्दताको फाइदा मुख्यमन्त्री शाहले उठाए। केही विषयमा छलफल गर्ने योजनामा रहेका रेशमलाई ढिला गरे अहिले साथमा भएका सांसद पनि नयाँ गठबन्धनतिर लाग्ने भन्दै शुक्रबार एकाएक मध्यरातमा मन्त्री पदको शपथ गराए। यहाँसम्मकी रञ्जिताका विश्वासपात्र रहेका खुसीराम चौधरीलाई पनि कुनै मन्त्रालय नदिइ बिना विभागीयमन्त्रीमा शपथ गराइयो। अहिले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय खाली छन्। ती दुुवै मन्त्रालयको कार्यभार मुख्यमन्त्री शाहले लिएका छन्। स्रोत भन्छ, रञ्जिताको नजिक भएकाले खुसीराम उता गई हाल्ने डरले उनलाई बिनाविभागीय मन्त्रीमा भए पनि अल्झाएर राखिएको हो। तर, रेशमको अधिकारबिनाको यो चलाखीले नागरिक उन्मक्ति पार्टी संकटमा परेको छ। अहिले पार्टीमा रेशम भर्सेस रञ्जिता टकराव चलिरहेएको छ। शपथलगत्तै मन्त्रीलाई ठाकुरद्वारा लगियो दुुई मन्त्री र एक राज्यमन्त्रीलाई शपथ खुवाउनु चानचुने थिएन। उनीहरू रञ्जिताको दबाब मान्न तयार हुने हुन् कि भनेर रेशमले पार्टीका चारैजना मन्त्रीलाई शुक्रबार राति नै बर्दिया राष्ट्रिय निकुञ्जको ठाकुरद्वारा लगेका थिए। प्रदेश सरकारमा उन्मुुक्तिका चार मन्त्री भएका छन्। भूमिव्यवस्था, कृषि तथा सहकारीमन्त्री रामेश्वर चौधरी, आर्थिक मामिलामन्त्री घनश्याम चौधरी, बिनाविभागीयमन्त्री खुसीराम चौधरी र भूमिव्यवस्था, कृषि तथा सहकारी राज्यमन्त्री इन्द्रा गिरि छन्। पार्टी बैठक भन्दै रेशमले उनीहरूलाई ठाकुरद्वारा पुुयाएका थिए। मन्त्रालय तोड्ने तयारी शाह नेतृत्वको सरकारले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको छ। मुख्यमन्त्री तथा मन्त्रिपरिषद्का एकजना अधिकृत भन्छन, क्याबिनेट बस्नेबित्तिकै दुुइटा मन्त्रालय तोडेर पनि भागबन्डा मिलाउने तयारी भएको छ। ती अधिकारीले सामाजिक विकास मन्त्रालय तोडेर शिक्षा तथा खेलकुद र स्वास्थ्य तथा महिला बालबालिका मन्त्रालय बनाउने तयारी भएको बताए। यस्तै वन तथा वातावरण र उद्योग तथा पर्यटन गरी मन्त्रालय विभाजन गर्ने तयारी पनि भएको छ। सुदूरपश्चिममा मुख्यमन्त्री तथा मन्त्रिपरिषद् कार्यालयसहित सातवटा मात्रै मन्त्रालय थिए। भागबन्डा मिलाउन यसअघिका मुख्यमन्त्री त्रिलोचन भट्टलाई पनि नेकपा विभाजन भएपछि दबाब आएको थियो। तर, उनले मन्त्रालय विभाजन गर्दा जनतामा झन् निराशा हुने भन्दै टुक्र्याउन मानेनन्। तर, अहिलेको सरकार जुनसुकै हालतमा पनि नयाँ गठबन्धनलाई सरकार बनाउनबाट रोक्ने कसरतमा लागेको छ। यी दुुई मन्त्रालय विभाजन गरे सुदूरपश्चिममा ९ मन्त्रालय हुनेछन्। ५३ सदस्यीय प्रदेशसभा रहेको सुदूरपश्चिममा संविधानअनुसार बढीमा १० मन्त्रालय बनाउन पाइन्छ। संविधानमा प्रदेशसभा सदस्य संख्याको २० प्रतिशत नबढ्ने गरी मन्त्रिपरिषद् बनाउन पाइने उल्लेख छ। नयाँ सत्ता गठबन्धनमा अहिले माओवादीका ११, एमालेका १० र समाजवादीका ४ गरी २५ जनाको बहुमत छ। नयाँ गठबन्धन पनि स्वतन्त्र सांसद डा तारादत्त जोशी पनि पूर्वएमाले भएकाले नयाँ गठबन्धनलाई समर्थन गर्ने र नागरिक उन्मुक्तिका २ जना आउने भएपछि २८ प्रदेशसभाको बहुमत हुने आंकलन गरिरहेको छ। हामी नयाँ गठबन्धनमै छौं : रञ्जिता तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
पेरिस पारालिम्पिकको एसियाली छनोट,"काठमाडौं : अर्को वर्ष फ्रान्समा हुने पेरिस पारालिम्पिकका लागि नेपालका तीन खेलाडीले एसियाली छनोटमा सहभागिता जनाउँदै छन्। चीनको ताइअन सहरमा यही मार्च १५ देखि १७ तारिखसम्म हुने प्रतियोगितामा नेपालबाट पलेसा गोवद्र्धन, अमिर भ्लोन र भरतसिंह महताले प्रतिस्पर्धा गर्दै छन्। यो प्रतियोगितामा उत्कृष्ट नतिजा ल्याउन सके पेरिस पारालिम्पिकको ढोका सीधै खुल्ने भएकाले पनि नेपाली खेलाडीले कडा मेहनत गरिरहेका छन्। छनोट प्रतियोगितामा सन् २०२० की पारा ओलम्पियन एवं एसियाली पारा खेलकुदकी कांस्य पदक विजेता पलेसाले महिला ५७ केजीमुनिको तौल समूहमा प्रतिस्पर्धा गर्ने छिन्। यस्तै अमिरले पुरुष ६३ केजी र भरतले ५७ केजीमुनिको तौल समूहमा प्रतिस्पर्धा गर्ने छन्। पलेसा अनुभवीसँगै विश्व वरीयतामा सातौं स्थानकी खेलाडी भएकाले उनीबाट धेरै ठूलो आशा गरेको प्रशिक्षक कविराजनेगी लामा बताउँछन्। पलेसा निकै अनुभवी खेलाडी हुन्। उनले पारालिम्पिकदेखि वल्र्ड च्याम्पियनसिप र एसियाली पारा खेलकुदमा समेत प्रतिस्पर्धा गरेकी छन्। त्यसैले उनी पारालिम्पिकमा छनोट हुनेमा धेरै आशावादी छौं, प्रशिक्षक लामाले भने। पलेसा अहिले विश्व वरीयतामा सातौं स्थानमा छिन्। उनी शीर्ष ६ सम्म परेको भए सिधै ओलम्पिकमा सहभागिता जनाउन पाउने थिइन्। वरीयतामा केही पछि परेका कारण उनले छनोट प्रतियोगिता खेल्नु परेको हो। पारालिम्पिकको छनोट प्रतियोगिता खेल्ने पलेसा माथिल्लो वरीयताकी खेलाडी भएकाले पनि उनीबाट धेरै आशा रहेको प्रशिक्षक लामा बताउँछन्। पलेसाले थुप्रै अन्तर्राष्ट्रिय प्रतियोगिताको अनुभव बटुलिसकेकी छन्। छनोट प्रतियोगिताका लागि तयारी पनि गरिरहेकै छिन्। त्यसैले उनीबाट धेरै आशा गरिएको छ, प्रशिक्षक लामा भन्छन्, तर, महत्वपूर्ण कुरा नियमित प्रशिक्षण र अभ्यास हो। पछिल्लो समय उनी चीनकै सांघाईमा अध्ययन छिन्। राष्ट्रिय छनोट प्रतियोगिता खेल्न नेपाल आएकी उनले दुई महिना नेपालमै प्रशिक्षण गरेकी थिइन्। अहिले चीनमा पनि नियमित प्रशिक्षण गरिरहेकी छन्। अमिर र भरत अहिले सातदोबाटोस्थित नेपाल तेक्वान्दो एकेडेमीमा बसेर प्रशिक्षण गरिरहेका छन्। उनीहरूले दैनिक तीन पटक प्रशिक्षण गरिरहेको प्रशिक्षक लामाले जानकारी दिए। नेपाल तेक्वान्दो संघले फागुन २१ देखि अमिर र भरतलाई बन्द प्रशिक्षणमा राखेको छ। अहिले तीन समय प्रशिक्षण भइरहेको छ। उनीहरूले निकै मेहनत पनि गरिरहेका छन्, प्रशिक्षक लामाले भने, उनीहरूबाट पनि धेरै आशा राखेका छौं। भरत सुदूरपश्चिमको दार्चुलाको लिपुलेकका हुन्। बायाँहातको आधामात्रै लिएर जन्मिएका उनी खेल भनेपछि हुरुक्कै हुन्छन्। राष्ट्रिय खेलाडी बनेर देशको झण्डा फहराउने लक्ष्य बोकेका उनी स्कुल पढ्दा भलिबल खेल्थे। एउटा हात नभए पनि राम्रो स्पाइक हान्थे। अपाङ्ताका कारण उनी पारा खेलको खोजीमा थिए। पारा तेक्वान्दोका बारेमा जानकारी पाएपछि काठमाडौं आएर प्रशिक्षण गर्न थाले। खेलकुदसँगै उनी व्यवसायमा पनि संलग्न छन्। कीर्तिपुरमा गाई फार्म खोलेर परिवारको लालनपालन गरिरहेका छन्। सानैदेखि अन्तर्राष्ट्रिय एरिनामा नेपालको झन्डा फहराउँछु भन्ने थियो। यो अवसर पारा तेक्वान्दोले दिएको छ। यो अवसरको आफूले सकेसम्म सदुपयोग गर्नेछु, भरतले भने। ब्ल्याकबेल्ट पहिलो डान भरतमा राष्ट्रका लागि केही गर्छु भन्ने जोश र उत्साह गरेको प्रशिक्षक लामा बताउँछन्। देशका लागि केही गर्छु भन्ने उत्साह र जोश उनमा छ। उनको यो आत्मविश्वासका कारण पनि छनोट प्रतियोगितामा उनीबाट उत्कृष्ट नतिजाको आशा राखेका छौं, प्रशिक्षक लामाले भने। महतासँगै प्रशिक्षणमा व्यस्त छन्, मकवानपुर हेटौंडाका अमिर भ्लोन। उनको पनि एउटा हातको आधा भाग मात्रै छ। ब्लोनको सपना पनि देशलाई पदक दिलाउने हो। सन् २०१९ देखि पारा तेक्वान्दो खेल्न थालेका अमिरबाट पनि प्रशिक्षक लामाले ठूलो आशा राखेका छन्। अमिर निकै फुर्तिला खेलाडी हुन्। लामो समयदेखि अनुभवी खेलाडीसँग प्रशिक्षण गरेकाले उनीबाट पनि धेरै आशा राखेका छौं, प्रशिक्षक लामा भन्छन्। पेरिस पारालिम्पिकको एसियाली छनोटमा पुरुषको पाँच र महिलाको पाँच गरी १० तौल समूहमा प्रतिस्पर्धा हुँदैछ। प्रतियोगितामा एसियाका १७ राष्ट्रका खेलाडीले प्रतिस्पर्धा गर्ने छन्। सन् २०१३ देखि सुरु भएको पारा तेक्वान्दोले अहिलेसम्म २० वटा अन्तर्राष्ट्रिय प्रतियोतिामा सहभागिता जनाएको छ। २० वटा अन्तर्राष्ट्रिय प्रतियोगितामा सहभागिता जनाउँदा २० वटा नै पदक भिœयाएको प्रशिक्षक लामा बताउँछन्। उनको प्रशिक्षणमा पारा तेक्वान्दोले दुई स्वर्ण, दुई रजत र पाँच कांस्य गरी नौ पदक ल्याइसकेको छ। पेरिस ओलम्पिकका लागि नेपालका चार खेलाडीले एसियाली छनोट खेल्दै छन्। नेपालबाट अञ्जली तामाङ, इन्दिरा बस्नेत, राहुल कुमाल र वीरबहादुर महराले नेपालको चुनौती प्रस्तुत गर्र्ने छन्।"
कर्णालीका ६५ पालिका अस्पतालविहीन,"वीरेन्द्रनगर : कालीकोटको पचालझरना गाउँपालिकामा २०७४ सालको स्थानीय तहको निर्वाचन लगत्तै १५ शय्या अस्पताल निर्माण गरी सञ्चालनमा ल्याउने विषयमा चर्चा भयो। गाउँमै १५ शय्याको अस्पताल सञ्चालन भएपछि सामान्य हात मर्किंदा गर्ने एक्सरे गर्न र अन्य स्वास्थ्य समस्याका लागि जिल्ला अस्पताल वा कर्णाली प्रदेश अस्पताल सुर्खेत जानुपर्ने पचालझरनाका नागरिकको बाध्यताको अन्त्य हुने भयो भन्ने लागेको थियो। तर, संघीयतापछिको पहिलो स्थानीय सरकारको कार्यकाल पूरा भई नयाँ सरकारको पनि दुई वर्ष बित्यो। तर, त्यहाँ अस्पताल बनेन। स्थानीय प्रजापती संज्यालले भने, गाउँपालिकाको अघिल्लो सरकारले सबैको पायक पर्ने ठाउँ पचालझरना गाउँपालिकाको वडा नं ४ जारकोटमा निर्माण गर्ने भनी ल्यावटेस्ट सहितका सबै प्रक्रिया अगाडि बढाएको थियो। अहिले नयाँ सरकारले पचालझरना गाउँपालिका९ लाटुरेमा गर्ने निर्णय गरेको छ। यो निर्णयका विरुद्धमा पचालझरना सर्वदलीय बैठक बसी ज्ञापनपत्र दिएर सबैको पायक पर्ने ठाउँमा अस्पताल निर्माण गर्न आग्रह पनि गरिएको छ। गाउँमा समयमै अस्पताल निर्माण गरी नागरिकलाई सेवा दिनु त कहाँ हो। अस्पताल कसरी आफ्नो गाउँ नजिक लिन सकिन्छ भनेर राजनीति भइरहेको छ। अस्पताल बन्ने त कहिले हो कहिले। पचालझरना गाउँपालिका कर्णाली प्रदेशका प्रथम मुख्यमन्त्री एवं हाल प्रतिनिधि सभा सदस्य महेन्द्रबहादुर शाहीको गृह पालिका हो। डीपीआर निर्माण र जग्गाको समस्याका कारणले २५ आधारभूत तहका अस्पताल निर्माणको काम सुरु हुन सकेको छैन । डा रविन खड्का, निमित्त निर्देशक, प्रदेश स्वास्थ्य सेवा निर्देशनालय यस्तै, कालीकोटकै सान्नीत्रिवेणी गाउँपालिकामा अस्पताल छैन। त्यहाँका सामान्य बिरामीहरूले पनि उपचार सेवा लिनका लागि जिल्ला सदरमुकाम धाउँदै आएका छन्। गाउँका स्वास्थ्य संस्थामा आधारभूत स्वास्थ्य सेवा पनि छैन। विशेषज्ञ स्वास्थ्य सेवाको त अपेक्षा नै नगरौं। स्थानीय मनराज सिम्खाडाले भने, संघीयताले गाउँमा सुविधा ल्याउने हो भन्थे। तर, हाम्रा गाउँमा सुविधा कहिले आउने हो ? गाउँपालिाकामा १५ शय्या अस्पताल सञ्चालन हुने र डाक्टरबाट स्वास्थ्य सेवा पाउने उहिलै भन्थे। तर, १५ शय्याको अस्पताल सञ्चालन हुने भनेको ७ वर्ष बित्यो। अस्पताल सञ्चालन भएको छैन। गाउँमा सरकार त आए। तर, सुविधा कहिले पो आउने हो ? सान्नीत्रिवेणी गाउँपालिका उपाध्यक्ष पार्वती सिंहले १५ शय्या अस्पताल निर्माणका लागि स्वीकृति प्रदान गर्न अर्थमन्त्रालयमा पेस भएको बताइन्। उनले् भनिन्, पहिले जग्गा पाउनै समय लाग्यो। जग्गा प्राप्त भएपछि अस्पताल निर्माणका लागि बजेटको सुनिश्चितता सहित स्वीकृति प्रदान गर्न संघीय सरकारको अर्थ मन्त्रालयमा पेस भएको छ। स्वीकृत भएर आयो भने अस्पताल निर्माण सुरु गर्ने योजना छ। सुर्खेतको बराहताल गाउँपालिकामा पनि अस्पताल सञ्चालन भएको छैन। त्यहाँ अस्पतालको प्रक्रिया नै थालनी भएको छैन। प्रदेश स्वास्थ्य सेवा निर्देशनालयका अनुसार बराहताल गाउँपालिकामा जग्गा प्राप्ति नहुँदा अस्पतालको कुनै प्रक्रिया सुरुवात भएको छैन। जाजरकोटको जुनीचाँदे गाउँपालिकामा संघीयतापछिको ७ वर्षमा अस्पतालको डीपीआरमै सीमित छ। अस्पताल निर्माण र सञ्चालन कहिले हुन्छ अत्तोपत्तो छैन। यस्तै सल्यानको बागचौर गाउँपालिकामा जग्गा खरिद भएको छ। अस्पताल निर्माणको काम अलपत्र छ। यस्तै दैलेखका भगवतीमाई र डुगेश्वर गाउँपालिकामा पनि अस्पताल बनेका छैनन्। डीपीआर र जग्गा खरिदमै सीमित छ। पहिले जग्गा पाउनै समय लाग्यो। जग्गा प्राप्त भएपछि अस्पताल निर्माणका लागि बजेटको सुनिश्चिततासहित स्वीकृति प्रदान गर्न संघीय सरकारको अर्थ मन्त्रालयमा पेस भएको छ। स्वीकृत भएर आयो भने अस्पताल निर्माण सुरु गर्ने योजना छ। पार्वती सिंह, उपाध्यक्ष, सान्नीत्रिवेणी गाउँपालिका यस्तै, जुम्लाका ८ पालिकामध्ये ५ पालिकामा अस्पताल निर्माणको काम डीपीआर र पालिकोको निर्णयमै सीमित छ। हिमा गाउँपालिकामा प्राप्त भएको जग्गा अपुग भएकाले अस्पताल निर्माणको कामले गति लिएको छैन। हुम्ला र मुगुमा पनि कतै पिल्ल हालेर निर्माणको काम अलपत्र छन् त कतै डीपीआरमै सीमित छन्। २०७४ सालको पहिलो स्थानीय तहको निर्वाचनलगत्तै गाउँ गाउँमा अस्पताल सञ्चालन भनिए पनि स्थानीय सरकार सञ्चालनका ७ वर्ष बित्न लाग्दासमेत अस्पताल बन्न सकेनन्। माथि उल्लिखित पालिकाहरू उदाहरण मात्र हुन्। स्वास्थ्य सेवा निर्देशनालय सुर्खेतका अनुसार कर्णालीका जम्मा ७९ स्थानीय तह मध्य हालसम्म ४ वटा पालिकामा मात्र अस्पताल बनेका छन्। त्यसमा पनि विशेषज्ञ स्वास्थ्य सेवा सुचारु भने भएको छैन। आधारभूत स्वास्थ्य सेवा दिएर अस्पताल सञ्चालन भइरहेका छन्। बाँकी ७५ स्थानीय तहमा अस्पताल बनेकै छैनन्। जुन रुकुमको चौरजहारी नगरपालिकाले ५ शय्या अस्पताल निर्माण सम्पन्न गरी सञ्चालनमा ल्याएको छ। सुर्खेतको वीरेन्द्रनगरले १५ शय्या अस्पताल निर्माण गरी सञ्चालनमा ल्याएको छ। सल्यानको कुमाख गाउँपालिकाले ५ शय्याको अस्पताल निर्माण गरी सञ्चालनमा ल्याएको छ। कालीकोटको पलाँता गाउँपालिकाले १५ शय्या अस्पताल निर्माण गरी सञ्चालनमा ल्याएको छ। कर्णालीका २५ पालिकामा प्रक्रियामै छैनन् सरकारले आधारभूत स्वास्थ्य सेवालाई स्थानीय तहसम्म पुयाउनका लागि सुरु गरेको एक पालिका एक १५ शय्या अस्पतालको अभियानमा कर्णालीका २५ स्थानीय तह सहभागी भएका छैनन्। जग्गाको टुंगो नलागेको जस्ता विभिन्न समस्या देखाएर संघीयतापछिका ७ वर्षसम्म पनि ती पालिकाहरूमा अस्पताल निर्माणको कामले प्रक्रियामा छिरेनन्। कर्णालीका ७९ पालिकामध्ये जिल्ला सदरमुकाम रहेका १० पालिकामा जिल्ला अस्पताल सञ्चालनमा छन्। ती पालिकामा अस्पताल बनाउनुपर्ने छैन। हालसम्म जम्मा ४ वटा पालिकाले नयाँ अस्पताल बनाइसकेका छन्। बाँकी ४१ पालिकामा संघीय सरकारको एक स्थानीय तह, एक आधारभूत अस्पताल निर्माण गर्ने लक्ष्यअनुसार तीन वर्षअघि शिलान्यास गरिएका अस्पतालहरूका अधिकांश भवन अझै निर्माण सम्पन्न भएका छैनन्। कति त जगमै अलपत्र अवथामा छन्। कति निर्माण कार्य कछुवाको गतिमा भइरहेका छन्। कतिपय पालिकामा भवन निर्माण पूर्वका प्रक्रियागत काम नै हुन सकेका छैनन्। सेवा प्रवाह गर्न निकै चुनौतीपूर्ण विकट भूगोल, छरिएर रहेको बस्ती, कम जनघनत्व, अशिक्षा, चेतनाको स्तर कमजोर, अनि सेवा प्रदायक झन् कम रहेका कारण कर्णालीका नागरिकहरू आधारभूत स्वास्थ्य सेवाबाटै वञ्चित छन्। मैले कामकै शिलशिलामा कालिकोटमा ४ वर्ष बिताएँ। बाल मृत्युदर, मातृ मृत्युदर, रक्तअल्पता जस्ता समस्या धेरै महिलाहरूले भोगिरहेका छन्। सरिता खत्री, सामाजिक अभियन्ता प्रदेश स्वास्थ्य निर्देशनालयका वरिष्ठ नर्सिंङ अधिकृत एवं सूचना अधिकारी दिपा भट्टराईका अनुसार पहिलो चरणमा आर्थिक वर्ष २०७७०७८ मा पाँचदेखि १५ शय्यासम्मका आधारभूत अस्पताल निर्माणका लागि कर्णालीका ४२ वटा पालिका छनोट भएका थिए। त्यस्तै, दोस्रो चरणमा आर्थिक वर्ष २०७८०७९ मा सोही क्षमताका थप २७ स्थानीय तहमा अस्पताल निर्माणको योजना अघि बढाइएको थियो। प्रदेशका ७९ तहमध्ये दुई चरणमा गरी ६९ पालिकामा बजेट र कार्यक्रम पठाइए पनि हालसम्म ४ पालिकामा अस्पताल बनेका छन् भने ४१ पालिकामा अस्पताल निर्माणको काम भइरहेको छ। तीमध्ये धेरैजसो भवनको निर्माण कार्य प्रगति पनि सुस्त छ। डीपीआर निर्माण र जग्गाको समस्याका कारणले २५ आधारभूत तहका अस्पताल निर्माणको काम सुरु हुन नसकेको प्रदेश स्वास्थ्य सेवा निर्देशनालयका निमित्त निर्देशक डा रविन खड्काले बताए। अस्पताल निर्माण गर्ने योजना हामीले अपेक्षा गरेअनुसार अगाडि बढ्न सकेन। उनले भने, निर्माण थालिएका अस्पतालहरूको कामसमेत विभिन्न कारणले ढिलासुस्ती भइरहेको छ। यसले कर्णालीको समग्र स्वास्थ्य सेवालाई ग्रामीण स्तरका नागरिकको पहुँचमा पुयाउन चुनौती थपिएको छ। यसमा जनताको आँगनका सरकारहरू स्थानीय तह बढी जिम्मेवार हुन जरुरी छ। अस्पताल भवन निर्माणका लागि जग्गाको मापदण्ड संघीय सरकारले तोकिदिएको छ। केही पालिकाले उक्त मापदण्डअनुसारको जग्गा नै पाउन सकेका छैनन्। भवन निर्माण स्थलको टुंगो लागेका कतिपय ठाउँमा अहिलेसम्म विस्तृत परियोजना प्रतिवेदन (डीपीआर) समेत निर्माण भएको छैन। कतिपय निर्माणाधीन भवनको जग हालेर त्यतिकै छाडिएको अवस्थामा रहेको छ। संघीय सरकारले तीन वर्ष पहिले देशभर एकैसाथ ३ सय ९६ अस्पताल निर्माणको योजना सुरुवात गरेको थियो। तर, पालिकाहरूले समयमै अस्पताल निर्माणको प्रक्रिया अघि बढाउन नसक्दा उपलब्ध बजेटसमेत फ्रिज गएको छ। कर्णालीमा आधारभूत अस्पताल निर्माण तथा स्तरोन्नतिका लागि पहिलो चरणमै संघीय सरकारले ५२ करोड ७६ लाख २० हजार बजेट बिनियोजन गरेको थियो। जसअन्तर्गत पाँच शय्याका लागि ७० लाख, १० शय्याका लागि ८५ लाख र १५ शय्याको अस्पताल भवन निर्माण गर्न सम्बन्धित पालिकामा १ करोड बजेट पठाइएको थियो। दोस्रो चरणमा छनोट भएका स्थानीय तहमा पनि सोही आधारमा रकम पठाइएको छ। स्वास्थ्य सेवा निर्देशनालयका अनुसार दैलेखका ११ मध्ये ९ वटा स्थानीय तह आधारभूत अस्पताल निर्माणका लागि छनोट गरिएका थिए। तीमध्ये भगवतीमाई गाउँपालिका र डुंगेश्वर गाउँपालिकाले भवन निर्माणको काम सुरुसमेत गरेका छैनन्। अहिले भैरवी, नौमुले, ठाँटीकाध, महाबु, गुराँस गाउँपालिका र चामुन्डा बिन्द्रासैनी तथा आठबीस नगरपालिकामा अस्पताल निर्माणको काम थालिए पनि सुस्त गतिमा काम भइरहेको छ। यस्तै, हिमाली जिल्ला डोल्पाका आठ स्थानीय तहमध्ये सात स्थानीय तह आधारभूत अस्पताल निर्माणका लागि छानिए। तर, कुनै पनि स्थानीय तहमा काम सुरु नै भएको छैन। जग्गा प्राप्ति नहुँदा काम सुरु हुन नसकेको प्रदेश स्वास्थ्य निर्देशनालयले जनाएको छ। मुगुमा पनि तीनवटा आधारभूत अस्पताल निर्माणको काम थालिएको छैन। यसैगरी, हुम्ला जिल्लामा ६ वटा आधारभूत अस्पताल निर्माण गर्नुपर्नेमा तीनवटा स्थानीय तहमा काम सुरु भएको छैन। आधारभूत अस्पताल निर्माणका लागि जुम्ला जिल्लामा सातवटा स्थानीय तह छनोट भएका थिए। तीन वटामा अस्पताल निर्माणको काम थालिए पनि चारवटामा सुरु भएको छैन। कालीकोटका आठ स्थानीय तह अस्पताल निर्माणका लागि छनोट भएका थिए। तीमध्ये पाँचवटामा काम सुरु नै भएको छैन। तीन वटाको काम कछुवा गतिमा भइरहेको छ। यस्तै, सुर्खेतमा आठवटा आधारभूत अस्पताल निर्माण गर्नुपर्नेमा ६ वटा मात्र निर्माणाधीन छन्। सुर्खेतका विभिन्न पालिकामा अस्पताल निर्माणको काम थालिएको तीन वर्षमा एउटा पनि आधारभूत अस्पताल निर्माण सम्पन्न हुन सकेको छैन। यसरी हेर्दा रुकुमपश्चिम, डोल्पा, र जुम्लामा ७ वटा, मुगुमा ३, हुम्लामा ६, जाजरकोटमा ५, सल्यान, कालीकोट र सुर्खेतमा ८ र दैलेखमा ९ वटा आधारभूत स्वास्थ्य अस्पताल निर्माणका लागि शिलान्यास गरिएको छ। तर बनेका छैनन्। दुई वर्षभित्र भवन बनाएर जनतालाई घर दैलोमै स्वास्थ्य सेवा दिइने घोषणा गरिएको भएपनि त्यो नारा घोषणामै सीमित भएको छ। संविधानमै सीमित स्वास्थ्य सेवा नेपालको संविधान धारा ३५ मा स्वास्थ्यसम्बन्धी हकको व्यवस्था छ। सोही धाराको उपधारा १ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भन्ने व्यवस्था गरिएको छ। नेपालका १७ प्रतिशत जनसंख्या रहेको कर्णालीमा छरिएको बस्ती छ। गाउँका स्वास्थ्य चौकीमा जान पनि दिनभर लाग्छ। सामाजिक अभियन्ता सरिता खत्रीले भनिन्, सेवा प्रवाह गर्न निकै चुनौतीपूर्ण विकट भूगोल, छरिएर रहेको बस्ती, कम जनघनत्व, अशिक्षा, चेतनाको स्तरक कमजोर, अनि सेवा प्रदायक झन् कम रहेका कारण कर्णालीका नागरिकहरू आधारभूत स्वास्थ्य सेवाबाटै बञ्चित छन्। मैले कामकै शिलशिलामा कालीकोटमा ४ वर्ष बिताएँ। बाल मृत्युदर, मातृ मृत्युदर, रक्तअल्पता जस्ता समस्याले धेरै महिलाहरूले समस्या भोगिरहेका छन्। त्यसका लागि गाउँमै राम्रो उपचार गर्ने ठाउँ छैन। सुविधायुक्त ठाउँमा उपचार गर्न जान कत्तिसँग आर्थिक अवस्थाले रोकेको छ। भएका स्वास्थ्य संस्थाहरू पनि कतिपय कार्यालय सहयोगीले चलाइरहेका फेला पर्थे। यसले पनि स्वास्थ्य सेवा प्रभावकारी रूपमा नागरिकले पाएका छैनन्। कर्णालीमै बालविवाह गर्ने र माध्यमिक शिक्षा नलिने जनसंख्या धेरै छ। लामो समय शिक्षा क्षेत्रमा काम गरेका सामाजिक अभियन्ता आत्माराम भट्टराईले भने, पछिल्लो समय विशषेज्ञ स्वास्थ्य सेवा ग्रामिण स्तरसम्म नहुनु र स्वास्थ्य समस्या पनि बढ्दै जानुले जन्मदरमा कमी आएको छ। मानिसहरू सुविधाको खोजीमा गाउँ छाडेर सहर केन्द्रित भएका छन्। जसका कारण गाउँ रित्तिँदै गएका छन्। कर्णालीमा प्रति एक लाख जीवित जन्ममा १७२ जना आमाको मृत्यु हुन्छ। यसले पनि नागरिकका लागि स्वास्थ्य सेवा संविधानको किताबमै सीमित छ भन्ने देखाउँछ। कर्णालीका २ जिल्लामा मात्र छन्, निजी अस्पताल गुणस्तरीय स्वास्थ्य सेवाका लागि निजी अस्पताल पनि एक महत्वपूर्ण माध्यम हो। तर, कर्णालीमा निजी अस्पताल दुई जिल्लामा मात्र सीमित छन्। निजी अस्पताल मानवीय चाप हेरेर मात्र सञ्चालित छन्। कर्णालीका १० जिल्लामध्ये दुई जिल्लामा बाहेक अन्य जिल्लामा निजी अस्पताल छैनन्। राष्ट्र बैंकको आर्थिक प्रतिवेदन २०७९८० का अनुसार कर्णालीको सुर्खेत र रुकुमपश्चिमबाहेकका जिल्लामा निजी अस्पताल छैनन्। कर्णाली प्रदेशमा १४ वटा निजी अस्पताल रहेका छन्। तीमध्ये सबैभन्दा बढी सुर्खेतमा ११ वटा र रुकुमपश्चिममा ३ वटा निजी अस्पताल रहेका छन्। कर्णाली प्रदेशका १० जिल्लाहरूमध्ये कालीकोटमा ६, रुकुमपश्चिममा ५ र जाजरकोटमा ४ वटा सरकारीसामुदायिक अस्पताल रहेका छन्। सुर्खेत, मुगु र दैलेखमा समान २२ वटा र बाँकी जिल्लाहरूमा ११ वटा सरकारीसामुदायिक अस्पतालहरू सञ्चालनमा रहेका छन्। कर्णालीमा स्वास्थ्य संस्थाहरूको संख्या ४ सय ३३ रहेको छ। जसमा २ सय ७४ बर्थिङ सेन्टर छन्।"
हामी नयाँ गठबन्धनमै छौं : रञ्जिता,"तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
सीमापार प्रसारणलाइनको काम फास्टट्रयाकमा,"काठमाडौं : मिलिनियम च्यालेन्ज एकाउन्ट नेपाल (एमसीएनेपाल)ले विद्युत् प्रसारण आयोजनाअन्तर्गत निर्माण गर्न लागेको ३१५ किमी लामो प्रसारण लाइन सञ्जालबाट १८ किमी लामो बुटवलगोरखपुर विद्युत् प्रसारण लाइन खण्डलाई छुट्याएर प्राथमिकताका साथ अगाडि बढाउने निर्णय गरेको छ। एमसीएनेपालको सञ्चालक समितिको ४०औं बैठकले सो निर्णय गरेको एमसीएनेपालले जनाएको छ। यस सीमापार खण्डसम्बन्धी कामलाई तीव्रता प्रदान गर्दा नेपाल र भारतबीचको सीमापार ऊर्जा व्यापार सम्झौताअन्तर्गतको दायित्व निर्वाह गर्न सहयोग पुग्ने ठहर सञ्चालक समितिले गरेको छ। सञ्चालक समितिको बैठकपछि ऊर्जा, जलस्रोत तथा सिँचाइ मन्त्रालयका सहसचिव तथा प्रवक्ता नवीनराज सिंहले नेपाल सरकार र नेपाल विद्युत् प्राधिकरणका लागि यस खण्डको गम्भीरतापूर्ण महत्वलाई दृष्टिगत गर्दै सञ्चालक समितिले उक्त निर्णय गरेको बताए। यस खण्डलाई बृहत् प्रसारण लाइन सञ्जालबाट छुट्याउँदा खरिद प्रक्रिया छिटो सम्पन्न गर्न सकिने र भारतमा निर्माणाधीन प्रसारण लाइनसँग जोड्नका लागि यसको निर्माण २०८३ साल जेठभित्रै सम्पन्न हुने गरी सुनिश्चित गर्ने उनले उल्लेख गरे। यो सीमापार प्रसारण लाइन विद्युत् प्रसारण आयोजनाको महत्वपूर्ण अंश हो र यसले नेपालको आवश्यकता पूरा गर्न सीमापार विद्युत् व्यापारलाई सहजीकरण गर्ने छ। नयाँ बुटवलगोरखपुर सीमापार प्रसारण लाइन निर्माण कार्यको व्यवस्थापन गर्ने वित्तीय तथा स्वामित्व संरचना सम्बन्धमा नेपाल सरकार तथा भारत सरकारबीच २०७६ साल असोजमा सहमति भएको थियो। बाँकी २९७ किमी प्रसारण लाइनका सन्दर्भमा, निर्धारित समयावधिभित्रै उक्त प्रसारण लाइनको निर्माण सम्पन्न गर्न डिजाइनबिल्ड निर्माण कम्पनीको सेवा खरिदका लागि एमसीएनेपालले काम अगाडि बढाइरहेको छ। एमसीएनेपालले प्रसारण लाइन समयमै, बजेटभित्रै र नेपाल सरकार एवं एमसिसीको वातावरणीय तथा सामाजिक मापदण्डअनुसार निर्माण हुने सुनिश्चित गर्न प्रतिबद्ध रहेको जनाएको छ।"
मन्त्रीका मापदण्डबारे माओवादीमा असन्तुष्टि,"काठमाडौं : अचानक भएको सत्ता गठबन्धन परिवर्तनलाई लिएर माओवादीभित्र सबालजवाफ भएको छ। संसदीय दलको शनिबार भएको बैठकमा कतिपय सांसदले अध्यक्ष तथा प्रधानमन्त्री पुष्पकमल दाहाललाई नयाँ गठबन्धन र मन्त्री छनोटका मापदण्डबारे कडाकडा प्रश्न सोधे। उनीहरूले अचानक पुरानो गठबन्धन छाडेर नयाँमा जानुपर्ने कारण के पर्यो ? यसबाट पार्टीलाई दीर्घकालीन लाभ के हुन्छ ? जस्ता प्रश्न गरे। स्रोतका अनुसार दोहोरिएका मन्त्रीका बारे पनि उनीहरूले गम्भीर चासो राखे। नारायणकाजी श्रेष्ठ, रेखा शर्मालगायत किन दोहोरिए ? कतिपय किन दोहोरिएनन् ? सांसदहरूले सोधे, मापदण्ड के ? नेतृत्वले जे मन लाग्यो, त्यही गर्न मिल्छ ? स्रोतका अनुसार सांसदहरू माधव सापकोटा, सूर्यमान दोङ, अमनलाल मोदी आदिले कडाकडा प्रश्न सोधेका थिए। प्रधानमन्त्री दाहालले सरकारको समीकरण परिवर्तन हुनुको कारणबारे उठेका प्रश्नमा कन्भिन्स गर्ने प्रयास गरे। माओवादी केन्द्रको संसदीय दलको कार्यालय सिंहदरबारमा बसेको बैठकमा प्रधानमन्त्री दाहालले सरकारको समीकरण परिवर्तनका सम्बन्धमा प्रष्ट पारेका दलका मुख्य सचेतक हितराज पाण्डेले जानकारी दिए। बैठकमा प्रतिनिधिसभाको पछिल्लो अवस्थाबारे प्रतिनिधिसभाका मुख्य सचेतक पाण्डे र राष्ट्रियसभाका प्रमुख सचेतक गोपीबहादुर अछामीले बैठकलाई जानकारी गराएका थिए। त्यसैगरी राष्ट्रियसभाको अध्यक्ष र उपाध्यक्षको उम्मेदवार तथा विश्वासको मतको विषयमा सहभागी सदस्यले सोधेको प्रश्नमा प्रधानमन्त्री दाहालले उम्मेदवारका विषयमा पार्टीको स्थायी समिति बैठकले निर्णय गर्ने र विश्वासको मत कहिले लिने भन्ने विषयमा सहयात्री दलसँग छलफल गरेर निर्णय लिइने जानकारी गराएका थिए।"
के सम्भव छ अर्को गठबन्धन ?,"काठमाडौं : प्रधानमन्त्री पुष्पकमल दाहाल प्रचण्डले गठबन्धन फेरेसँगै प्रतिनिधिसभाबाट विश्वासको मत लिन बाँकी नै छ। तर, कतिपय दल अर्को गठबन्धन बनाउने गृहकार्यमा लागेका छन्। सरकारबाट बाहिरिएको कांग्रेसले एमाले अध्यक्ष केपी शर्मा ओलीदेखि रास्वपा सभापति रवि लामिछाने, जसपा अध्यक्ष उपेन्द्र यादव र एकीकृत समाजवादी अध्यक्ष माधवकुमार नेपालसम्म नेतालाई प्रधानमन्त्री प्रस्ताव गरेको चर्चा छ। यीमध्ये कुनै पनि दलले कांग्रेसको प्रस्तावमा सहमति जनाएर सत्ता गठबन्धन त्यागे के हुन्छ ? संवैधानिक व्यवस्थाका आधारमा अबका सम्भावित राजनीतिक परिदृश्यबारे यहाँ चर्चा गरेका छौं। दाहाललाई अब चाहियो विश्वासको मत प्रधानमन्त्री दाहाल अहिले संविधानको धारा ७६ (२) बमोजिम प्रधानमन्त्री पदमा आसीन छन्। कुनै पनि दलले निर्वाचनमा बहुमत प्राप्त नगरेका कारण मन्त्रिपरिषद् गठन सिधै उपधारा २ मा गएको थियो। उपधारा (१) बमोजिम प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्नेछ, उपधारा २ मा लेखिएको छ। गठबन्धन दल परिवर्तन भएका कारण ३० दिनभित्र विश्वासको मत लिन आवश्यक रहेको बताउँछन् संविधानविद् डा विपिन अधिकारी। अर्का संविधानविद् डा चन्द्रकान्त ज्ञवाली पनि यो सरकारले विश्वासको मत लिनै पर्ने बताउँछन्। दाहालले यसअघि पहिलोपटक प्रधानमन्त्री नियुक्त भएपछि र अर्को पटक गठबन्धन फेरेपछि विश्वासको मत लिएका थिए। संसद्को विश्वास नपाए के हुन्छ ? दाहालले संसद्बाट विश्वासको मत पाए भने उनी नै प्रधानमन्त्री रहनेछन्। ३० दिनभित्र विश्वासको मत लिन सकेनन् भने प्रधानमन्त्री कामचलाउ हुने बताउँछन् संविधानविद् डा ज्ञवाली। अर्का संविधानविद् डा अधिकारी भने बहुमत नपुग्ने अवस्था भएमा मात्रै अर्को उपधारामा जाने बताउँछन्। त्यो भनेको धारा ७६ (३) हो। प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्ने छ, उपधारा ३ मा लेखिएको छ। यो संवैधानिक व्यवस्थाअनुसार सबैभन्दा ठूलो दलका नेता प्रधानमन्त्री बन्ने छन्। सबैभन्दा ठूलो दल भनेको कांग्रेस हो। त्यसको संसदीय दलका नेता शेरबहादुर देउवा हुन्। त्यो अवस्थामा कांग्रेसले अहिले प्रस्ताव गरेजस्तो कोही पनि नेता प्रधानमन्त्री बन्ने देखिँदैन। न कांग्रेसकै कोही नेता उक्त पदमा आसीन हुन पाउँछन्। किनभने, संविधानको व्यवस्थाले नै संसदीय दलका नेतालाई मात्रै चिनेको छ। देउवाको पालो आए के हुन्छ ? सरकार गठन प्रक्रिया उपधारा ३ मा पुगेपछि पनि विश्वासको मत लिनुपर्ने हुन्छ। त्यस्तो अवस्थामा देउवाले आफूले प्रस्ताव गरेका नेतालाई प्रधानमन्त्री पद छाड्न विश्वास गुमाउनुपर्ने हुन्छ। त्यस बेला एमालेले साथ दियो भने देउवा नै प्रधानमन्त्री यथावत् रहन्छन्। विश्वास गुम्यो भनेचाहिँ उपधारा ५ मा पुग्नुपर्ने हुन्छ। अरू प्रधानमन्त्री बन्न पुग्नुपर्छ उपधारा ५ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ, उपधारा (५) मा लेखिएको छ। यो अवस्थामा मात्रै कांग्रेस संसदीय दलका नेताबाहेक अरू प्रधानमन्त्री बन्न बाटो खुल्ने देखिन्छ। तर, अहिले तत्काल जो नेता पनि प्रधानमन्त्री बन्न पाउनेझैं गरी चर्चा चलिरहेको छ। संवैधानिक व्यवस्था जो छ, त्यसले उनीहरू प्रधानमन्त्री बन्न पाउँदैनन्। अन्तिम विकल्प : प्रतिनिधिसभा विघटन उपधारा ५ बमोजिम बनेको सरकारले ३० दिनभित्र बहुमत सिद्ध गर्न सकेन भने मुलुक मध्यावधि निर्वाचनतर्फ जानेछ। धारा ७६ (७) ले मध्यवधिको व्यवस्था गरेको छ। उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र अर्को प्रतिनिधिसभाको निर्वाचन सम्पन्न हुने गरी निर्वाचनको मिति तोक्नेछ, उपधारा ७ मा लेखिएको छ। गठबन्धन : भत्काउने र बनाउने खेल नयाँ सत्ता गठबन्धन एमाले महासचिव शंकर पोखरेल र माओवादी उपमहासचिव वर्षमान पुनको २२ दिने लगातार प्रयासबाट सम्भव भएको हो। एमाले अध्यक्ष ओलीले सचिवालय बैठकमा यो गठबन्धन आफ्नै पहलमा बनेको उल्लेख गर्दै समीकरण फेरबदलतिर लाग्न नहुने बताएका थिए। उनले भनेका थिए, आफ्नै पहलमा नयाँ गठबन्धन बनेको हो। त्यसलाई जोगाउन नै लाग्नुपर्छ। अर्को समीकरणको विषय सोच्नतिर पनि लाग्नुहँुदैन। उनले यो सरकारबाट नै जनतालाई अनुभूति हुने गरी काम गर्नुपर्ने बताएका थिए। अघिल्लो सरकारले बिगारेका काम ट्रयाकमा ल्याउनु ठूलो चुनौती भएकाले इमान्दारिताका साथ त्यो दिसामा लाग्न उनले निर्देशन गरेका थिए। उनले अर्को समीकरणको खोजीमा एमाले नहिँड्ने र हिँड्न पनि नहुने बताएका छन्। एमालेको तत्काल यो गठबन्धन समस्या नआउने विश्लेषण छ। विश्वासको मत लिन सकेन भने यो अर्को चरणमा प्रवेश गर्ने छ। प्रधानमन्त्री कामचलाउ हुनेछन्। संविधानको धारा ७६ को उपधारा ३ अनुसार सबैभन्दा ठूलो दलका नेता प्रधानमन्त्री हुनेछन्। डा चन्द्रकान्त ज्ञवाली, संविधानविद रास्वपा सभापति रवि लाछिानेले पनि कांग्रेससँग भन्दा एमालेसँग कम्फरटेबल महसुस गर्ने गरेका छन्। मधेस सरकारको ग्यारेन्टीको सम्बन्धमा कन्र्फम हुन खोजेका उपेन्द्र यादव पनि नेकपा एस आएपछि बहुमत सिद्ध हुने भएको छ। उनले पनि सरकारका आउने निर्णय गरिसकेका छन्। तर, पनि नेपालको राजनीतिमा जे पनि हुन सक्छ । दक्षिण र पश्चिमा शक्तिसमेत सत्ता गठबन्धन परिवर्तनप्रति सकारात्मक देखिँदैनन्। जो यो गठबन्धनलाई लामो समय टिक्न नदिन सक्रिय छन् । सत्ता गठबन्धनमा एमाले, माओवादी, रास्वपा, जसपा र एकीकृत समाजवादी गरी पाँच दल छन्। उनीहरूसँग १ सय ५३ सांसद छन्। जसमा एमाले ७८, माओवादी ३२, रास्वपा २१, जसपा १२ र एकीकृत समाजवादी १० सिट छन्। यीमध्ये एमालेका सांसद टोपबहादुर रायमाझी निलम्बनमा रहेका कारण गठबन्धनसँग १५२ सिट हुन आउँछ। यो २ सय ७५ सदस्यीय प्रतिनिधिसभामा बहुमत संख्या हो। यसमा साना दल थप्ने गृहकार्य भइरहेको बताउँछन् एमाले प्रचार तथा प्रकाशन विभाग प्रमुख राजेन्द्रप्रसाद गौतम। यो गठबन्धनका घटक दललाई प्रभावमा पारेर विश्वासको मतबाट बञ्चित गराउने गृहकार्यमा कांग्रेस लागेको छ। उसले चार दललाई प्रधानमन्त्रीकै अफर दिइरहेको छ। प्रमुख घटक एमाले तत्काल कांग्रेसको कुनै प्रस्तावको पछि लाग्ने पक्षमा देखिएको छैन। कांग्रेस र एमालेको गठबन्धन हुने कुनै सम्भावना नरहेको बताउँछन् एमाले प्रचार विभाग प्रमुख गौतम। एमाले अध्यक्ष ओलीले अर्को गठबन्धनको विषयमा सोच्नतिर लाग्नै नहुने निर्देशन नै गरेका छन्। यो गठबन्धनलाई जोगाउने भनेर एमालेले मन्त्रीमा कम्प्रमाइज गरेको छ। आकर्षक र शक्तिशाली भनिएका मन्त्रालय अन्य दललाई दिएर आफूले कम आकर्षक मन्त्रालय मात्रै उसले लिएको छ। कांग्रेस सभापति देउवासहित नेता भने यो सरकारलाई विश्वासको मत लिन नदिन दौडधुपमा लागेका छन्। देउवाले नेपाललाई भेटेरै प्रधानमन्त्रीको प्रस्ताव गरेका थिए। तर, पार्टीभित्रै दबाबका कारण उनी कांग्रेस छाडी एमालेमाओवादी गठबन्धनतिर लागेका छन्। नेपाल नेतृत्वको एकीकृत समाजवादीले दुई मन्त्री पाएको छ। उसले एमालेलाई नबिच्क्याउने हेतुले राष्ट्रियसभाको उपाध्यक्षमा उम्मेदवारी नदिने भएको छ। चार दलीय सहमतिअनुसार राष्ट्रियसभा अध्यक्ष माओवादी र उपाध्यक्ष एमालेले पाउने निर्णय भएको छ। कांग्रेसले जसपा, रास्वपालगायत दललाई पनि तत्काल रुष्ट नबनाउने रणनीति लिएको देखिन्छ। कांग्रेससँग कम्युनिस्टहरू छोडेर बहुमतको गणित पनि पुग्छ। एमाले, माओवादी र एकीकृत समाजवादीबाहेक प्रतिनिधिसभामा बहुमत पुग्ने अवस्था छ। गैरकम्युनिस्टसँग १ सय ५० सिट छ। जसमा कांग्रेस ८८, रास्वपा २१, राप्रपा १४, जसपा १२, जनमत ६, लोसपा र नागरिक उन्मुक्ति ४४ सिट छन्। गैरकम्युनिस्ट एक स्वतन्त्र सांसद छन्। तर, सबै गैरकम्युनिस्ट एक हुने सम्भावना न्यून छ। राप्रपा राजतन्त्र, हिन्दु राष्ट्र भन्दै सडक आन्दोलनमा लागेको छ। जसमा नेपाललाई जोड्न सकिने विश्वासमा कांग्रेस देखिएको छ। प्रतिनिधिसभामा एकीकृत समाजवादीको १० सिट छ। यो गठबन्धन बन्ने हो भने १ सय ६० सिट हुन्छ। तर, संविधानत जसलाई प्रधानमन्त्री अफर गरेर यो सरकार ढले पनि कांग्रेसबाटै प्रधानमन्त्री हुन्छन्। कांग्रेसले अफर गरेका कोही पनि तत्काल प्रधानमन्त्री हुन सक्ने देखिँदैन। ठूलो दलको हैसियतमा आफैं प्रधानमन्त्री हुने देउवाको दाउ थाहा पाएर नै दाहाल २०७९ पुस १० मा अन्तिम क्षणमा बालकोट पुगेका थिए। त्यो बेला एमालेसहितको गठबन्धनबाट उनी प्रधानमन्त्री भएका थिए। अरूलाई प्रधानमन्त्री अफर गर्नु भनेको कांग्रेसको हातमा सत्ता ल्याउने प्रपञ्च मात्रै रहेको कानुनी र संविधानका जानकार बताउँछन्। एमालेका एक पदाधिकारी पनि कानुनी र संवैधानिक रूपमा पनि अर्को गठबन्धन हुने सम्भावना नरहेको बताउँछन्। गठबन्धन दल परिवर्तन भएकालेप्रधानमन्त्रीले ३० दिनभित्र विश्वासको मत लिन आवश्यक छ । बहुमत नपुग्ने अवस्था भएमा मात्रै अर्को उपधारामा जाने हुन्छ। डा विपिन अधिकारी, संविधानविद् यो पछिल्लो राजनीतिक घटनाक्रममा कांग्रेस कच्चा खेलाडी देखिएको बताउँछन् संविधानविद् डा ज्ञवाली। यो घटनाक्रम चर्चा हुँदाहुँदै कांग्रेसले सरकारलाई दिएको समर्थन फिर्ता लिएको भए सरकार अल्पमत हुने थियो। त्यो सरकारले विश्वासको मत लिनु पथ्र्यो, उनी भन्छन्, विश्वासको मत प्राप्त नगरेकोे खण्डमा स्वयं उपधारा ३ बमोजिम ठूलो दलको हैसियतमा कांग्रेस नेतृत्वको सरकार बन्थ्यो। कांग्रेस महामन्त्री विश्वप्रकाश शर्मा भने मुलुकलाई अस्थिरतातर्फ धकेल्ने काम आफ्नो पार्टीले नगर्ने स्पष्ट पारेका छन्। प्रधानमन्त्रीले गठबन्धन परिवर्तन गरे पनि अहिलेको सरकारलाई लामो समय चल्न दिनुपर्छ, शर्माले नेपाल शिक्षक संघ बागमती प्रदेशको चौथो सभा उद्घाटनका क्रममा भने, जनताको चाहना र भावनाअनुसारको मुद्दा लिएर कांग्रेसले सशक्त प्रतिपक्षीको भूमिका निर्वाह गर्नुपर्छ। गठबन्धन परिवर्तनले जनतामा नकारात्मक सन्देश गएको उनको भनाइ थियो। कांग्रेस र एमालेलाई माओवादीले पटकपटक धोका दिएको शर्माले उल्लेख गरे। उनले धोका दिएकाहरू एक ठाउँ आए बाँकी व्यवस्था आफैं हुँदै जाने बताए। दाहालले असत्य, काल्पनिक, तथाकथित कारणहरू देखाएर, राजनीतिक बेइमानी गर्दै गठबन्धन भत्काएको ठहर कांग्रेस संसदीय दलको बैठकले गरेको थियो। प्रधानजमन्त्रीको गठबन्धन संस्कृतिविपरीतको अशोभनीय कदमले देशमा अनिश्चितता, अन्योल बढाएको छ भने मुलुक अस्थिरतातर्फ जाने खतरा बढेको छ, दलको निर्णयमा लेखिएको छ।"
महिलामाथि जबरजस्ती करणी गरेको आरोपमा एक युवक पक्राउ,"ढल्केवर : धनुषामा महिलालाई जबरजस्ती करणी गरेको आरोपमा प्रहरीले एक युवकलाई पक्राउ गरेको छ । पक्राउ परेका ती युवकले गत फाल्गुन २४ गते राति मिथिला नगरपालिका३ बस्ने एक महिलामाथि जबरजस्ती करणी गरेको आरोप छ । घटनालगतै महिला हारगुहार गर्दै चिच्याएपछि स्थानीयहरुले ती युवकलाई प्रहरीमा जिम्मा लगाएका थिए । आफ्नै घरमा सुतिरहेको बेला २४ वर्षीय ती युवकले आफूमाथि जबरजस्ती करणी गरेको भन्दै ती महिलाले प्रहरीमा किटानी जाहेरी समेत दिएका छन् । आरोपितविरुद्ध जबरजस्ती करणी मुद्दामा जाहेरी दर्ता भएको इलाका प्रहरी कार्यालय ढल्केवरका प्रहरी निरीक्षक राजकिशोर साहले जानकारी दिए । उनले घटनाका आरोपित प्रहरी हिरासतमा रहेको पनि पुष्टि गरे । घटना अनुसन्धानको क्रममा रहेकोले आरोपितको परिचय खुलाउन नमिल्ने प्रहरी निरीक्षक साहले जनाए ।महिलाको स्वास्थ्य परीक्षण समेत भइसकेको छ । अनुसन्धान पश्चात थप कुराहरु खुल्छ, प्रहरी निरीक्षक साहले भने ।"
यातायात सुधार कार्यदलको प्रतिवेदन कार्यान्वयन गर्न माग,काठमाडौं : नेपाल यातायात व्यवसायी राष्ट्रिय महासङ्घले यातायात सुधार कार्यदलले सरकारलाई बुझाएको प्रतिवेदन कार्यान्वयन गर्न उपप्रधानमन्त्री एवं भौतिक पूर्वाधार तथा यातायातमन्त्री रघुबिर महासेठ समक्ष माग गरेको छ। महासङ्घका अध्यक्ष विजयबहादुर स्वाँर नेतृत्वको टोलीले आज नवनियुक्त उपप्रधानमन्त्री एवं भौतिक पूर्वाधार तथा यातायातमन्त्री महासेठलाई भेटेर देशभरको यातायात क्षेत्रको सुधारका लागि कार्यदलले बुझाएको प्रतिवेदन कार्यान्वयनको माग गरेको हो। महासङ्घको टोलीले सार्वजनिक यातायात क्षेत्रको लगानी संरक्षणका साथै व्यवस्थित ढङ्गले यातायात सेवा सञ्चालन गर्न मन्त्रीसमक्ष अनुरोध गरेको छ। मन्त्री महासेठले सरोकारवाला निकायसँग समन्वय गरेर यातायात क्षेत्रका समस्या समाधान गर्ने प्रतिबद्धता व्यक्त गरेका थिए। आजै महासङ्घको टोलीले उपप्रधान एवं गृहमन्त्री रवि लामिछाने र अर्थमन्त्री वर्षमान पुनलाई भेटेर यातायात क्षेत्रका समस्या समाधानका निम्ति गम्भीर हुन आग्रह गरेको थियो।  रासस
"गठबन्धन गरेर चुनावमा जाँदा राजनीति दूषित भयो, निर्वाचन प्रणालीलाई बदल्नुपर्छ : महामन्त्री थापा","पाटन : नेपाली कांग्रेसका महामन्त्री गगनकुमार थापाले चुनावभन्दा अगाडि नेताहरु मिलेर चुनावमा जाने परम्पराले नेपालको राजनीतिलाई दूषित बनाएको दाबी गरेका छन्। ललितपुरको गोदावरी नगरपालिकाको आठौँ स्थापना दिवसका अवसरमा आयोजित कार्यक्रममा महामन्त्री थापाले पछिल्लो सत्ता गठबन्धनको उद्देश्य पनि आगामी चुनावमा गठबन्धन गर्न बनेको बताएका हुन्। उनले चुनावी गठबन्धनले राजनीतिलाई दूषित बनाएको तर्क गरे। अहिले पनि संसद्मा कुनै दलको बहुमत छैन, यही प्रणाली हुँदा भोलि पनि कुनै दलको बहुमत हुँदैन। यसले नेताहरुको स्वार्थमा संसद् र सरकार बन्धक बनाउँछ। जनताको आवश्यकता र अपेक्षाको सम्बोधन हुनुपर्छ। राजनीतिलाई दूषित हुनबाट बचाउन निर्वाचन प्रणालीलाई बदल्नुपर्छ, महामन्त्री थापाले भने। मिश्रित निर्वाचन प्रणाली विकृत भएको र त्यसबाट नेताहरूलाई सत्तामा पुग्न सहज हुँदा शक्तिको दुरुपयोग हुने गरेका आरोप महामन्त्री थापाले लगाए। प्रणाली ठीक नहुँदा देश विकासको गति ठप्प प्रायः भएको बताउँदै उनले सङ्घीय प्रणालीलाई ठीक ढङ्गले उपयोग गर्दै नागरिकको सबैभन्दा नजिकको सरकार स्थानीय तहलाई दिइएको जिम्मेवारीअनुसार सेवा प्रवाह हुनुपर्ने बताए।  रासस"
लोकतान्त्रिक आदिबासी जनजाती महासंघको अध्यक्षमा कोयु,"उदयपुर : नेकपा एमाले निकट लोकतान्त्रिक आदिबासी जनजाती महासंघ उदयपुरको अध्यक्षमा राजकुमार राई कोयु सर्वसहमत चयन भएका छन्। आइतबार सम्पन्न महासंघको दोस्रो जिल्ला अधिवेशनले राईको नेतृत्वमा ४६ सदस्य जिल्ला कार्य कमिटी चयन गरेको हो। कमिटीको उपाध्यक्षमा पर्शुराम चौधरी, तारादेवी जोशी, सचिवमा हेमबहादुर तामाङ्ग, उपसचिबमा राजु तुलाधार, उदयराज भुजेल र कोषाध्यक्षमा ताराकुमारी मगर सर्वसहमत चयन भएको अध्यक्ष मण्डलका अध्यक्ष हरीप्रसाद थलङ्गले जानकारी दिए। शनिबारबाट सुरु भएको अधिवेशनको बन्दसत्रले आइतबार दिउँसो नेतृत्व चयन गरेको हो। आदिबासी जनजातीको पहिचान एमालेले दिलायो अधिवेशनको उद्घाटन गर्दै नेकपा एमाले केन्द्रीय सदस्य तथा लोकतान्त्रिक आदिबासी जनजाती महासंघका केन्द्रीय अध्यक्ष पासाङ शेर्पाले पहिचानवादीहरुले अहिले गरेको आन्दोलन मिथ्याको आन्दोलन भएको टिप्पणी गरे। उनले आदिबासी जनजातीहरुको पहिचान नेकपा एमालेले दिलाएको स्पष्ट पारे। शेर्पाले एमालेका नेता अमृतकुमार बोहरा स्थानीय विकास मन्त्री भएको समयमा आदिवासी जनजातीको पहिचान दिलाउनकालागि आयोग गठन गरेर सुचिकरण गरेको बताए। कार्यक्रममा नेकपा एमालेका पोलिटव्युरो सदस्य तथा उदयपुर इन्चार्ज पर्शुराम मेघी गुरुङले नेकपा एमालेले आदिबासी जनजातीका पक्षमा र उत्थानकालागि निरन्तर लागि परेको बताए।"
"प्रधानमन्त्री प्रचण्डले फागुन ३० गते विश्वासको मत लिने, संसद सचिवालयमा पठाए पत्र","सभामुखका प्रेस सल्लाहकार अधिकारीका अनुसार फागुन २९ गते कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। काठमाडौं : प्रधानमन्त्री पुष्पकमल दाहालप्रचण्डले फागुन ३० गते विश्वासको मत लिने भएका छन्। प्रधानमन्त्री प्रचण्डले प्रतिनिधिसभाको आगामी बुधबार बस्ने बैठकमा विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएको सभामुखका प्रेस सल्लाहकार शेखर अधिकारीले जानकारी दिए। संवैधानिक व्यवस्था अनुसार विश्वासको मत लिनका लागि प्रधानमन्त्री कार्यालयबाट सङ्घीय संसद्लाई विश्वासको मत लिनका लागि दिएको सूचना आइतबार संसद् सचिवालयमा पत्र आइपुगेको उनले बताए। विश्वासको मत लिनका लागि प्रधानमन्त्री कार्यालयबाट सङ्घीय संसद्का महासचिवलाई सम्बोधन गरेर संसदको कार्यसूचीमा राख्न पत्र आएको छ। प्रतिनिधि सभा नियमावली, २०७९ को नियम १५५ बमोजिम प्रधानमन्त्रीले प्रतिनिधि सभाबाट विश्वासको मत लिनका लागि प्रस्ताव पेश गर्ने सूचना महासचिवलाई दिनुभएको हो। अधिकारीले भने, महासचिवज्यूले पत्र आएपछि उहाँले सभामुख देवराज घिमिरेलाई जानकारी गराउनु भएको छ। सभामुखका प्रेस सल्लाहकार अधिकारीका अनुसार फागुन २९ गते कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। अधिकारीले भने,सभामुख ज्यूले २९ गते कार्यव्यवस्था समितिको बैठक बोलाउनुभएको छ। त्यहाँ छलफल हुन्छ। कार्यव्यवस्था परामर्श समितिको परामर्शमा सम्भवतः प्रधानमन्त्रीले मागेकै दिन अर्थात् फागुन ३० गते बिहान ११ बजेलाई तोक्नुहुनेछ। प्रचण्डले तेस्रो पटक विश्वासको मत लिन लागेका हुन्। एमाले नेतृत्वमा बनेको तत्कालीन गठबन्धनबाट प्रधानमन्त्री बनेपछि उनले पुस ११ गते प्रधानमन्त्रीको सपथ लिएका थिए। उक्त समयमा विश्वासको मत लिँदा कांग्रेसले पनि विश्वासको मत दिएको थियो । राष्ट्रपति निर्वाचनमा माओवादीले एमालेको गठबन्धन भत्काएर कांग्रेससँग गठबन्धन गरेपछि एमालेलगायतका दलले समर्थन फिर्ता लिएपछि उनले पुन: विश्वासको मत लिएका थिए। हाल गत सोमबार चारदलीय गठबन्धनबीच सहमति भएपछि पुन: एमाले, माओवादी केन्द्र, रास्वपा, जसपा र एकीकृत समाजवादी सरकारमा छन्। कांग्रेसले सरकारलाई दिएको समर्थन फिर्ता लिएपछि प्रधानमन्त्री प्रचण्डले विश्वासको मत लिन लागेका हुन्। संवैधानिक व्यवस्थाअनुसार सरकारलाई समर्थन गरेको दलले समर्थन फिर्ता लिएमा एक महिनाभित्र विश्वासको मत लिनुपर्नेछ। उनले संविधानको धारा १०० (२) अनुसार प्रतिनिधिसभाबाट विश्वासको मत लिन लागेका हुन्। प्रधानमन्त्री प्रचण्डले पहिलो पटक २६ पुसमा २६८ मत पाएका थिए भने दुई जनाले विपक्षमा मत हालेका थिए। दोस्रो पटक विश्वासको मत लिँदा पक्षमा १७२ र विपक्षमा ८९ मत खसेको थियो। मत दिन्नमा एक मत खसेको थियो। प्रचण्डले विश्वासको मत लिने र राष्ट्रिय सभा अध्यक्षको चुनाव हुन लागेकाले ह्विप जारी गर्दै माओवादी केन्द्रले सांसदलाई तत्काल उपत्यकाबाहिर नजान आग्रह गरेको छ।"
कांग्रेसले राष्ट्रिय सभाको अध्यक्षमा युवराज शर्मालाई उठाउने,"काठमाडौं : नेपाली कांग्रेसले राष्ट्रिय सभाको अध्यक्षमा युवराज शर्मालाई उठाउने भएको छ। सभापति एवं संसदीय दलका नेता शेरबहादुर देउवाज्यूको अध्यक्षतामा आइतबार बुढानिलकण्ठमा बसेको नेपाली कांग्रेस संसदीय दल कार्यसमितिको बैठकले शर्माको उम्मेदवारीको प्रस्ताव दर्ता गर्ने निर्णय गरेको हो। बैठकले कांग्रेसका उम्मेदवार शर्माको पक्षमा मतदान गर्न राष्ट्रिय सभामा रहेका अन्य राजनीतिक दल तथा माननीय सदस्यहरुसँग समेत अनुरोध गर्ने निर्णय गरेको छ। बाँकेका शर्मा लुम्बिनी प्रदेशबाट राष्ट्रिय सभा सदस्य निर्वाचित भएका हुन्। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डले एमालेसँग गठबन्धन गरेपछि अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। गठबन्धन परिवर्तन भएपश्चात शर्मालाई कांग्रेसले उम्मेदवार बनाएको हो। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। सोमबार साँझ प्रधानमन्त्री निवास बालुवाटारमा बसेको एमाले, माओवादी केन्द्र, एकीकृत समाजवादी र जसपाबीच भएको आठ बुँदे सहमतिको दोस्रो बुँदामा भागबण्डाको विषय टुंगो लगाएको हो। आज साँझ बसेको माओवादी केन्द्रको पदाधिकारी बैठकले नारायण दाहाललाई राष्ट्रिय सभाको अध्यक्षमा उठाउने निर्णय गरेको छ। उनी माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाई हुन्। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ।"
जनप्रतिनिधि र कर्मचारीका छोराछोरी सामुदायिक विद्यालयमा नपढाए कारबाही,"सिन्धुली : सिन्धुलीको कमलामाई नगरपालिकाले जनप्रतिनिधि र कर्मचारीका छोराछोरीलाई आगामी शैक्षिक सत्रबाट अनिवार्यरुपमा सामुदायिक विद्यालयमा पढाउन निर्देशन दिएको छ। आइतबार शिद्धस्थली माविको समारोहलाई सम्बोधन गर्दै नगरपालिकाका प्रमुख उपेन्द्र कुमार पोखरेलले सामुदायिक विद्यालयमा नपढाए कारबाही चेतावनी दिएका हुन्। हामी सामुदायिक विद्यालयका पठनपाठनलाई व्यवस्थित गर्दैछौं। नगरपालिकामा कार्यरत जनप्रतिनिधि तथा कर्मचारीले आफ्ना छोराछोरी आगामी शैक्षिक सत्रदेखि अनिवार्य रुपमा सामुदायिक विद्यालयमा पढाउनुपर्ने निर्णय गरेका छौं, उनले भने। नगर क्षेत्रभित्र रहेका सामुदायिक विद्यालयको शैक्षिक गुणस्तर सुधार्नका लागि कमलामाई नगर कार्यपालिको बैठकले एक साता अघि उक्त निर्णय गरेको नगर प्रमुख पोखरेलले बताए। आगामी शैक्षिक सत्रबाट नगरपालिका मातहत रहेका सरकारी कार्यालयका कर्मचारी, सामुदायिक विद्यालयका शिक्षक र जनप्रतिनिधिले अनिवार्य आफ्ना बालबालिका सामुदायिक विद्यालयमा भर्ना गर्नुपर्नेछ। आफ्ना छोराछोरी सामुदायिक विद्यालयमा भर्ना नगरे नगरपालिकाले कार्यविधि बनाएर तलब रोक्का गर्ने लगायतका कारबाही हुन्छ, उनले थपे। कार्यक्रममा नगरपालिकाले सामुदायिक विद्यालयको पुर्वधार विकास तथा गुणस्तर शिक्षाका लागि वर्षेनी ७० करोड रुपैयाँबढी खर्च गर्दै आएको स्मरण गराउँदै पोखरेलले नेपाल सरकारबाट तलव भत्ता खानेले सन्तान पनि अनिवार्य सामुदायिक विद्यालयमै पढाउनु पर्ने जिकिर गरे। कमलामाई नगरपालिकाभित्र अहिले ८४ वटा सामुदायिक विद्यालय र २४ वटा संस्थागत विद्यालय छन्। सामुदायिक विद्यालयमा कार्यरत शिक्षकको सङ्ख्या ५४२ जना र नगरपालिका मातहत रहेका सरकारी कार्यालयमा कार्यरत कर्मचारीको संख्या झण्डै पाँच सय रहेको छ। उनले निजी विद्यालयहरुले समेत धेरै कुराको मापदण्ड पूरा गर्न आवश्यक रहेको बताउँदै विद्यालय संचालनका लागि स्विकृति लिँदा पूरा गर्नुपर्ने मापदण्ड पूर्ण रुपमा कार्यान्वयन गर्नुपर्नेमा जोड दिए।"
राष्ट्रियसभा अध्यक्ष : निर्वाचनका लागि कार्यतालिका प्रकाशित,"काठमाडौं : राष्ट्रियसभाको अध्यक्ष पदको निर्वाचनका लागि कार्यतालिका प्रकाशित भएको छ। आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभाको अध्यक्षका लागि फागुन २९ गते मंगलबारको मिति तोकिएको जानकारी गराएकी थिइन्। निर्वाचनका लागि सूचना प्रकाशित गर्न महासचिव पद्मप्रसाद पाण्डेयलाई निर्देशन दिएपश्चात कार्यतालिका प्रकाशित भएको हो। महासचिव पाण्डेयले जारी गरेको सूचनामा भनिएको छ, राष्ट्रिय सभा नियमावली, २०७५ को नियम ७ बमोजिम राष्ट्रिय सभाको अध्यक्ष पदको निर्वाचन सम्वत् २०८० फागुन २९ गते मङ्गलबारको सभाको बैठकबाट गर्ने गरी २०८० फागुन २७ गतेको बैठकबाट सम्माननीय अध्यक्षज्यूले निर्वाचनको मिति निर्धारण गर्नु भएकोले सोही नियमावलीको नियम ७ को उपनियम (१) बमोजिम निर्वाचन कार्यक्रम प्रकाशन गरिएको छ। कार्यतालिकामा राष्ट्रिय सभा अध्यक्षको उम्मेदवारको मनोनयन सोमबार बिहान ११ बजेदेखि १ बजेसम्म ल्होत्से हलमा तोकिएको छ। त्यसैगरी दिउँसो १:३० बजे दर्ता भएका प्रस्तावको सूचनाको दर्ता क्रमानुसार सूची प्रकाशन हुनेछ। पाण्डेयका अनुसार मंगलबार ११: ०९ बजेपश्चात संसद बैठकमा राष्ट्रिय सभाको अध्यक्ष पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थक गर्ने, एकभन्दा बढी प्रसि्तावको सूचना प्राप्त हुन आएमा संक्षिप्त छलफल हुने र प्रस्तावलाई दर्ता क्रमानुसार निर्णयार्थ प्रस्तुत गर्ने कार्यतालिका छ। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। नयाँ गठबन्धनमा राष्ट्रिय सभा अध्यक्ष माओवादी केन्द्रले र उपाध्यक्ष एमालेले पाउने सहमति भएको छ। अध्यक्षमा माओवादी केन्द्रबाट उर्मिला अर्याल, झक्कुप्रसाद सुवेदी र नारायण दाहालको चर्चा छ। प्रमुख प्रतिपक्षी दल नेपाली कांग्रेसले पनि राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। तर सत्ता समीकरण फेरिएपछि राष्ट्रियसभा अध्यक्ष माओवादी केन्द्रले पाउने भएको हो। अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। अध्यक्षमा कसलाई उठाउने भन्नेबारे कांग्रेसले टुंगो लगाउन सकेको छैन।"
नेपाललाई आकर्षक लगानी गन्तव्यका रुपमा विकास गर्न सकिन्छ : बेलायत,"उनले लगानी सम्मेलन सफल पार्न लगानीमैत्री वातावरण निर्माण, नीतिगत र प्रक्रियागत सुधार, दोहोरो करमुक्त सम्झौता तथा सार्वभौम रेटिङ जस्ता काम पूरा गर्न आग्रह गरे। काठमाडौं : बेलायतले नेपालमा लगानी गर्न तयार रहेको जनाएको छ। नवनियुक्त अर्थमन्त्री वर्षमान पुन अनन्तसँग आइतबार सिंहदरबारस्थित मन्त्रालयमा भएको भेटमा बेलायतको विदेश तथा कमन वेल्थ विकास कार्यालयका निर्देशक बेन मिलरले नेपाललाई आकर्षक लगानी गन्तव्यका रुपमा विकास गर्न सकिने विश्वास व्यक्त गरेका छन्। उनले त्यसका लागि सहयोग गर्ने प्रतिबद्धता जनाए। भेटमा बेनरले नेपालमा आगामी वैशाखमा हुने लगानी सम्मेलन सफल र उपलब्धीमुलक बनाउन बेलायत सरकारका तर्फबाट पूर्ण सहयोग हुने बताए। उनले लगानी सम्मेलन सफल पार्न लगानीमैत्री वातावरण निर्माण, नीतिगत र प्रक्रियागत सुधार, दोहोरो करमुक्त सम्झौता तथा सार्वभौम रेटिङ जस्ता काम पूरा गर्न आग्रह गरे। जवाफमा मन्त्री पुनले सरकार लगानीमैत्री वातावरण निर्माणका लागि गर्नुपर्ने सबै कामका लागि तयार रहेको बताए। त्यसका लागि आवश्यक कानूनी, नीतिगत र प्रक्रियागत सुधारका काम अघि बढाइसकेको उल्लेख गरे। निजी क्षेत्रको लगानी विस्तार र आर्थिक गतिविधि बढाउने तथा युवा लक्षित रोजगारीका कार्यक्रममा आफ्नो ध्यान केन्द्रित हुने उनको भनाइ थियो। मन्त्री पुनले नेपाल र बेलायतबीच दुई शताब्दी पुरानो मित्रवत सम्बन्धलाई थप प्रगाढ बनाउन वर्तमान सरकार लागि पर्ने प्रतिबद्धता जनाए। भेटमा नेपालका लागि बेलायती राजदूत रब फेनसहितका अधिकारी सहभागी थिए। भेटमा मिलरले नयाँ विकास साझेदारी कार्यक्रमअन्तर्गत बेलायत सरकारले दिने भनिएको ४ सय मिलियन पाउण्ड (करिब ६७ अर्ब रुपैयाँ) अनुदानसम्बन्धी सम्झौता कार्यान्यवन सुरु भइसकेको जानकारी दिए। गत ९ फागुनमा नेपाल भ्रमणमा आएका बेलायतका विकास र अफ्रिका तथा राष्ट्रमण्डल र विकास कार्यालयका मन्त्री एन्ड्रयु मिचेलले बेलायतनेपाल विकास पोर्टफोलियो उद्घाटन गर्दै उक्त घोषणा गरेका थिए। उक्त रकम जलवायु परिवर्तन अनुकूलन कार्यक्रम, हरित प्रवद्र्धन, उत्थानशील विकास, आर्थिक रूपान्तरण, सुशासन, समावेशीकरण, साना तथा मझौला उद्योगमा लगानी विस्तार तथा विकासका लागि अन्तर्राष्ट्रिय वित्त परिचालनसहित विभिन्न ८ क्षेत्रमा खर्च गर्ने सम्झौतामा छ। आगामी सन् २०३० भित्र सम्झौता कार्यान्वयन हुँदा करिब साढे १३ हजार जनाका लागि रोजगारी सिर्जना हुने विश्वास दुवै देशले लिएका छन्। परियोजना कार्यान्वयनमा आइसक्दा गुणस्तरीय शिक्षा र स्वास्थ्यमा २० लाख महिला र किशोरीको पहुँच पुग्ने लक्ष्य निर्धारण गरिएको छ।"
"सीके, हृदेश र वृषेशबीच सहकार्यको सहमति","जनकपुरधाम : तराई मधेश केन्द्रित तीन दलबीच आपसी समझदारी तथा सहकार्य गर्ने सात बुँदे सहमति भएको छ। जनमत पार्टीका अध्यक्ष चन्द्रकान्त (सीके) राउत, जनता प्रगतिशील पार्टी, नेपालका अध्यक्ष हृदेश त्रिपाठी र तराई मधेश लोकतान्त्रिक पार्टी (तमलोपा)का अध्यक्ष वृषेशचन्द्र लालले सहमतिमा हस्ताक्षर गरेका हुन्। आइतबार भएको सातबुँदे सहमतिमा संविधान संशोधन गरी संघीय लोकतान्त्रिक गणतन्त्रको सुदृढीकरणका लागि सहकार्य गर्ने सहमति भएको उल्लेख छ। त्यस्तै, सुशासन र समृद्धिको लक्ष्य प्राप्त गर्न, सबै प्रकारका विभेद अन्त्य गर्न, किसानको हितमा क्रियाशील रहन सहकार्य गर्ने सहमति गरेका छन्। यससँगै रोजगारी सिर्जना, गुणस्तरीय तथा सर्वसुलभ शिक्षा, स्वास्थ्य तथा सामाजिक सुरक्षा सुनिश्चित गर्न एकताबद्ध भएर लाग्ने सहमति भएको छ।"
प्रधानमन्त्री प्रचण्डले भने : आउने न्यूनतम साझा नीति तथा कार्यक्रम कर्मचारीतन्त्रलाई गाइड लाइन हो,"काठमाडौं : प्रधानमन्त्री पुष्पकमल दाहाल प्रचण्डले नयाँ सत्ता समीकरण बनेकाले छिट्टै न्यूनतम नीति तथा साझा कार्यक्रम आउने बताएका छन्। प्रधानमन्त्री तथा मन्त्रिपरिषद्को कार्यालयको अर्धवार्षिक समीक्षा बैठकमा प्रधानमन्त्रीले उनले बदलिएको परिस्थितीअनुसार तयार हुने न्यूनतम साझा कार्यक्रमअनुसार काम गर्न निर्देशन दिएका हुन् उनले सरकारको न्यूनतम नीति तथा कार्यक्रमअनुसार थप गतिशील भएर काम गर्न कर्मचारीलाई आग्रह गरे। बदलिएको परिस्थितीमा आउने नीति तथा कार्यक्रम हाम्रो कार्यालय, यस मातहतका सबै कार्यालयहरू र सिङ्गो कर्मचारीतन्त्रलाई गाइड लाइन हुनेछ, प्रधानमन्त्री प्रचण्डले भने, चाँडै कार्यक्रम आउनेछ। सोहीअनुसार काम गर्नुपर्नेछ। प्रधानमन्त्री तथा मन्त्रिपरिषद्को कार्यालय र अन्तर्गतका निकायको लक्ष्यअनुसारको कार्यसम्पादन प्रगतिसम्बन्धमा मासिकरूपमा छलफल गर्ने, समस्या पहिचान गर्ने र सुधार गर्नेतर्फ विशेष ध्यान दिन जरुरी रहेको उल्लेख गर्दै प्रधानमन्त्री प्रचण्डले राष्ट्रिय गौरवका आयोजना नियमित गर्नका लागि नियमित कार्यतालिका बनाएर अगाडि बढ्ने व्यवस्था गर्न निर्देशन दिए। सम्पूर्ण कर्मचारीतन्त्रका लागि प्रधानमन्त्री कार्यालय उदाहरणका रुपमा प्रस्तुत हुनुपनुपर्नेमा जोड दिँदै प्रधानमन्त्रीले विद्यमान प्रगति सन्तोषजनक मान्न नसकिने स्पष्ट पारे। तोकिएको लक्ष्य, तोकिएकै समयमा पूरा गर्न जरुरी छ। त्यसका लागि यस कार्यालयले नेतृत्वदायी भूमिका खेल्नुपर्छ। त्यसका लागि अझ बढी सजग हुन जरुरी छ, प्रधानमन्त्री प्रचण्डले भने, यो कार्यालय अनुगमनसमेत गर्ने कार्यालय भएकाले सम्बन्धित क्षेत्र हेर्ने सचिव र महाशाखाहरू थप क्रियाशील भएर लिन जरुरी छ। आगामी आर्थिक वर्षको बजेट, नीति तथा कार्यक्रम तयारीको चरणमा प्रवेश भएको उल्लेख गर्दै प्रधानमन्त्री प्रचण्डले चालु आर्थिक वर्षको कार्यसम्पादनको स्थिती विश्लेषण गरी आगामी वर्षको तयारीमा लाग्न निर्देशन दिए। उनले प्रधानमन्त्री तथा मन्त्रिपरिषद् कार्यालय मातहतका कार्यालय आफ्ना कार्यसम्पादनमा गति दिन र आर्थिक वर्षको अन्त्यमा ८० कम्तिमा ८० प्रतिशतसम्म प्रगति हुनेगरी काम गर्न निर्देशन गरे।"
"ठाकुरमोहन माथिको आक्रमण आपराधिक, प्रहरीलाई अनुसन्धान गर्न आग्रह","काठमाडौं : राष्ट्रिय प्रजातन्त्र पार्टी (राप्रपा)का नेता ठाकुरमोहन श्रेष्ठमाथि पार्टी कार्यालयभित्र भएको आक्रमणको अनुसन्धान गर्न प्रहरीलाई आग्रह गर्ने निर्णय गरेको छ । पार्टी कार्यालयमा आइतबार बसेको राप्रपा कार्यसम्पादन समितिको बैठकले श्रेष्ठमाथिको आक्रमण नितान्त आपराधिक घटना भएको भन्दै अनुसन्धान गर्न प्रहरीलाई आग्रह गर्ने निर्णय गरिएको अध्यक्ष राजेन्द्र लिङदेनले जानकारी दिए । केन्द्रीय कार्यसम्पादन समितिको बैठक कक्षबाट बाहिरिदै गर्दा एक समूहले श्रेष्ठमाथि आक्रमण गरेको थियो । श्रेष्ठमाथिको आक्रमणको बैठकले खेद व्यक्त गरेको लिङदेनले बताए । उनले श्रेष्ठमाथिको आक्रमण बैठकसम्बन्धी विषयका कारण नभएको दावी गरे। त्यस्तै कार्यसम्पादन समिति बैठकमा पछिल्लो राजनीतिक घटनाक्रम, आन्दोलनको तयारी लगाएतका विषयमा छलफल भएको उनले बताए। कार्यसम्पादन समितिको एजेण्डाका बारेमा सोमबार पनि छलफल हुने र आवश्यक निष्कर्ष निकालिने अध्यक्ष लिङदेनले जानकारी दिए।"
नारायण दाहाललाई राष्ट्रिय सभा अध्यक्षको उम्मेदवार बनाउने माओवादी केन्द्रको निर्णय,"काठमाडौं : नेकपा माओवादी केन्द्रले नारायण दाहाललाई राष्ट्रिय सभाको अध्यक्षमा उम्मेदवार बनाउने भएको छ। आज साँझ बसेको माओवादी केन्द्रको पदाधिकारी बैठकले दाहाललाई राष्ट्रिय सभाको अध्यक्षमा उठाउने निर्णय गरेको चक्रपाणी खनालले जानकारी दिए। उनी माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाई हुन्। दाहाल २०७८ सालमा सरकारको सिफारिसमा राष्ट्रपतिबाट राष्ट्रिय सभा सदस्यमा मनोनीत भएका थिए । खनालका अनुसार झक्कु सुवेदी, उर्मिला अर्याल लगायतका नाममाथि छलफल भएका थिए। पदाधिकारी बैठकमा व्यापक छलफल भयो, अन ६ वर्षलाई आधार बनाएर नीतिगत रुपमा छलफल गर्नुपर्छ भन्ने पनि थियो। अन्तिममा नारायण दाहालको नाममा सहमति भयो। उनले भने, प्रधानमन्त्रीको विश्वासको मत ३० गते लिने भन्नेछ। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। गत सोमबार साँझ प्रधानमन्त्री निवास बालुवाटारमा बसेको एमाले, माओवादी केन्द्र, एकीकृत समाजवादी र जसपाबीच भएको आठ बुँदे सहमतिको दोस्रो बुँदामा भागबण्डाको विषय टुंगो लगाएको हो। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। प्रमुख प्रतिपक्षी दल नेपाली कांग्रेसले पनि राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। अध्यक्ष बन्ने भनेर राष्ट्रिय सभा सदस्यमा उम्मेदवार बनेका सिटौलालाई कांग्रेसले राष्ट्रिय सभा संसदीय दलको नेतामा नियुक्त गरेको छ। निर्वाचनका लागि कार्यतालिका प्रकाशित राष्ट्रियसभाको अध्यक्ष पदको निर्वाचनका लागि कार्यतालिका प्रकाशित भएको छ। आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभाको अध्यक्षका लागि फागुन २९ गते मंगलबारको मिति तोकिएको जानकारी गराएकी थिइन्। निर्वाचनका लागि सूचना प्रकाशित गर्न महासचिव पद्मप्रसाद पाण्डेयलाई निर्देशन दिएपश्चात कार्यतालिका प्रकाशित भएको हो। महासचिव पाण्डेयले जारी गरेको सूचनामा भनिएको छ, राष्ट्रिय सभा नियमावली, २०७५ को नियम ७ बमोजिम राष्ट्रिय सभाको अध्यक्ष पदको निर्वाचन सम्वत् २०८० फागुन २९ गते मङ्गलबारको सभाको बैठकबाट गर्ने गरी २०८० फागुन २७ गतेको बैठकबाट सम्माननीय अध्यक्षज्यूले निर्वाचनको मिति निर्धारण गर्नु भएकोले सोही नियमावलीको नियम ७ को उपनियम (१) बमोजिम निर्वाचन कार्यक्रम प्रकाशन गरिएको छ। कार्यतालिकामा राष्ट्रिय सभा अध्यक्षको उम्मेदवारको मनोनयन सोमबार बिहान ११ बजेदेखि १ बजेसम्म ल्होत्से हलमा तोकिएको छ। त्यसैगरी दिउँसो १:३० बजे दर्ता भएका प्रस्तावको सूचनाको दर्ता क्रमानुसार सूची प्रकाशन हुनेछ। पाण्डेयका अनुसार मंगलबार ११: ०९ बजेपश्चात संसद बैठकमा राष्ट्रिय सभाको अध्यक्ष पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थक गर्ने, एकभन्दा बढी प्रस्तावको सूचना प्राप्त हुन आएमा संक्षिप्त छलफल हुने र प्रस्तावलाई दर्ता क्रमानुसार निर्णयार्थ प्रस्तुत गर्ने कार्यतालिका छ।"
गाउँका झगडा गाउँमै मिलापत्र,"कालीकोट : कालीकोटको शुभकालिका गाउँपालिकाको न्यायिक समितिले गाउँका झगडा गाउँमै मिलापत्र गर्ने गरेको छ। आर्थिक वर्ष २०८००८१ मा आएका १४ वटा मुद्दालाई न्यायिक समितिको इजलासबाट फैसला नै नगरी दर्ता भएका १४ वटै मुद्दा आपसि समझदारीबाट मिलापत्र गरेको न्यायिक समितिका संयोजक तथा गाउँपालिकाका उपाध्यक्ष धर्मकला शाहीले जानकारी दिइन्। उनले भनिन्, 'शुभकालिका गाउँपालिका न्यायिक समितिको कार्यालय सुकाटियामा परेका निवेदनको आधारमा, पीडित र पीडकलाई बोलाई दुवै पक्षको छलफल पछि झकडा टुंगाउने गरेका छौं।' संविधानले दिएको जिम्मेवारी अनुसार स्थानीय तहले पनि आफ्नो जिम्मेवारी अनुसार स्थानीयस्तरबाट न्याय दिने प्रयास गरेको उनको भनाई छ। न्यायिक समितिले स्थानीयस्तरमा हुने विवादहरू खासगरी देवानी प्रकृतिका मुद्दाहरू अंशवण्डा, साँध मिचिएको, घरेलु झैझगडा आदि विषयहरू निरूपण गर्ने संवैधानिक व्यवस्था छ। सोही अनुसार स्थानीय न्यायिक निकायले न्याय सम्पादनको काम गरिरहेका छन्। न्यायिक समितिका संयोजक शाहीका अनुसार दुवैपक्षको कुरा सुनेर न्याय दिने काम निकै चुनौतीपूर्ण छ। तर, स्थानीयहरूकै विवाद आउने भएकाले सम्झाइ बुझाइ गरि विवाद मिलापत्र गर्ने गरिएको छ। प्राय लेनदेन, घरेलु हिंसा, कुटपिट, झै झगडा, सम्बन्ध विच्छेदजस्ता विषयहरू आउने गरेका छन्। न्यायिक समितिले प्रत्येक हप्ताको एक दिन उजुरीमा छानबिन गर्ने काम गर्छ। अहिलेसम्म १४ भन्दा बढी विवादित विषयहरूको निरूपण भएका छन्। 'स्थानीय स्तरमा जनप्रतिनिधिहरू कुनै न कुनै पार्टीबाट चुनाव लडेर आएका हौं। पीडित र पीडक दुवैले राजनीतिक रूपमा अविश्वास गर्ने सम्भावना हुन सक्छ। तर शुभकालिका गाउँपालिकाका जनताले आफूहरुलाई पार्टीगत रूपमा हेरेका छैनौं।' शाहीले भनिन्,'न्याय निरूपण गर्न भनेर बसेपछि पार्टी भन्ने नै हुँदैन।' न्यायिक समितिका सदस्य तथा वडानं ५ का वडाअध्यक्ष मिम बहादुर शाहीले भने स्थानीय तहबाट न्याय प्रदान गर्ने व्यवस्था हुँदा पीडितहरूलाई कम खर्च, छोटो समयमा फैसला हुने गरेको बताए। जिल्ला अदालत कालीकोटका जिल्ला न्यायाधीश चन्द्रदेव तिवारीले संविधानको धारा १२७ (२) मा स्थानीय स्तरमा न्यायिक निकाय वा विवाद समाधानका वैकल्पिक उपाय अवलम्बन गर्न आवश्यकता अनुसार अन्य निकाय गठन गर्न सक्ने व्यवस्था रहेको बताए। उनले भने, 'संविधानको धारा २१७ अनुरुप न्यायिक समितिको गठन गरिएको हो।' कानुन बमोजिम आफ्नो अधिकार क्षेत्र भित्रका विवाद निरूपण गर्न गाउँपालिकाले उपाध्यक्ष र नगरपालिकाले उपप्रमुखको संयोजकत्वमा तीन सदस्यीय न्याय समितिको गठन गर्ने व्यवस्था छ। ठूलो अदालतहरूमा जाँदा मुद्दाको चाप बढी हुने हुँदा समय र खर्च बढी लाग्ने हुन्छ। र छिटो न्याय पाउने सम्भवाना पनि कम हुन्छ। त्यसैले न्यायिक समितिले गर्ने न्याय सम्पादनको कार्य निष्पक्ष हुन जरुरी छ। शुभकालिका गाउँपालिका न्यायिक समिति, वडा मेलमिलापकर्ता, जिल्ला न्यायधीश, शुरक्षाकर्मी, स्थानीयहरु तथा पीडितले निवेदन दिँदै । तस्बिर : भरतराज बिष्ट"
पनौतीमा बालश्रममुक्त अभियान : एक घरएक मिनेट जनप्रतिनिधि,"काभ्रेपलाञ्चोक : पनौती नगरपालिकामा बिहीबार एकै दिन दुईवटा वडालाई बालश्रममुक्त वडा घोषणा गरिएको छ । यसअघि तीनवटा वडालाई बालश्रममुक्त घोषणा गरिएको थियो । घोषित २ नं वडा भने जिल्लामै पहिलो बालश्रममुक्त घोषणा गरिएको वडा हो । बालबालिकालाई श्रममा प्रयोग नगरौँ, बालश्रममुक्त समाजको निर्माण गरौँ भन्ने मूल नारासहित नगरको १२ वडामध्ये २, ५, ६, ८ र ११ गरी पाँचवटा वडामा बालश्रम नभएको घोषणा गर्दै बालश्रममुक्त वडा घोषणा गरिएको छ । बालमैत्री नगर घोषणा गरेको समयमा बालबालिकासम्बन्धी बालमैत्री स्थानीय शासन कार्यविधि, २०६८ ले ३९ वटा सूचक पूरा गरेको अवस्थामा बालश्रम घटेको हुनुपर्ने उल्लेख छ । हाल उक्त पनौती नगरले बालश्रम निवारणका सन्दर्भमा छलफल तथा अन्तर्क्रिया कार्यक्रमसँगै एक घरएक मिनेट जनप्रतिनिधि अभियान सञ्चालन गर्दै आएको छ । अभियानअन्तर्गत स्थानीय प्रत्येक घर, होटल, पसल, विद्यालय, व्यापारिक संस्था एवं अन्य क्षेत्रमा बालबालिकालाई श्रममा लगाइएकोबारे सोध्ने र नपाउने तथा बालश्रम प्रयोग नगर्ने प्रतिबद्धता गराई योजनासहित केही दिनमै उक्त क्षेत्रबाट बालश्रममुक्त गराउँदै आइएको जनाइएको छ । साथै वडास्तरमा बाल समूह गठन गरी बालश्रमविरुद्धको अभियानसमेत सञ्चालन गर्दै आइएको छ । बालमैत्री स्थानीय शासन कार्यान्वयन निर्देशिका, २०७८ ले बालमैत्री नगरका लागि थप १२ वटा बुँदा थपेर पहिला भएका बालश्रमलगायतका बुँदाहरू संशोधन गरी बालमैत्री नगरका लागि बालबालिका श्रममा भएको भए व्यवस्थितरूपले पुनःस्थापना भएको हुनुपर्ने उल्लेख भएपछि पनौती नगरपालिकाले चालु आर्थिक वर्षभित्रै सबै वडालाई बालश्रममुक्त घोषणा गर्ने तयारी गरेको नगर उपप्रमुख गीता बञ्जाराले बताइन् । उनका अनुसार हाल वडा नं ४, ७ र ९ मा श्रममा भएका केही बालबालिकालाई पुनःस्थापनाको तयारी गरिएको छ । युके एडले आर्थिक सहयोगमा सञ्चालित अभियानअन्तर्गत वडा नं ३ मा आज, १० मा आउँदो बुधबार, ६ मा शुक्रबार बालश्रममुक्त घोषणा गर्ने कार्यक्रम तय भएको नगरको बालबालिका हेर्ने शाखा अधिकृत केशव बञ्जाराले जानकारी दिए । उनले बालश्रममुक्त अभियानमा जुटेको नगरले चालु आवभित्र श्रममा भएका सबै बालबालिकालाई पुनःस्थापनाको योजना बनाएको बताए । पनौतीलाई बालश्रममुक्त नगरपालिका घोषणा गर्न युके एडले आर्थिक सहयोग गरेको छ । युके एडको रु ५५ लाख तथा अन्तर्राष्ट्रिय श्रम सङ्गठन (आइएलओ) प्राविधिक सहयोगमा यो अभियान सञ्चालनमा ल्याइएको हो । स्थानीय जनप्रतिनिधि, शिक्षक, आमा समूह, युवा क्लबलगायत विभिन्न सङ्घसंस्थाका प्रतिनिधिले बालबालिकालाई कानुनविपरीतको बालश्रममा प्रयोग नगर्ने प्रतिबद्धता जनाएर अभियान सञ्चालन गरिएको थियो । पनौती नगरको तथ्याङ्कानुसार स्थानीय चार बालबालिका श्रमका लागि अन्यत्र गएका छन् भने अन्यत्रका १७ जना श्रमका लागि पनौती आएका छन् । तथ्याङ्कानुसार विद्यालय जान छाडेका ४२ जना बालश्रमको जोखिममा हुनसक्ने बञ्जाराले जानकारी दिए । बालमैत्री स्थानीय तह घोषणा कार्यविधि, २०७८ अनुसार पूरा गर्नुपर्ने ५१ सूचक पूरा गर्ने सन्दर्भमा पनौतीलाई बालश्रममुक्त नगर घोषणाका लागि पूर्वाधारलगायत तयारी थालिएको जनाइएको छ । बालमैत्री स्थानीय शासन कार्यान्वयन कार्यविधि, २०६८ अनुसारका ३९ सूचक पूरा गरेर २०७८ असार ३० गते पनौतीलाई बालमैत्री स्थानीय तह घोषणा गरिएको थियो । अन्तर्राष्ट्रिय श्रम सङ्गठनका (आइएलओ)को प्रतिवेदनअनुसार नेपालमा पाँचदेखि १७ वर्ष उमेर समूहका ७० लाख बालबालिकामध्ये ११ लाख बालश्रममा संलग्न छन् । आइएलओका प्रतिनिधि उद्धवराज पौड्यालका अनुसार १३ वर्ष उमेर समूहसम्मका बालबालिकाको संलग्नता १८ प्रतिशत रहेको छ भने १४ देखि १७ वर्ष उमेर समूहका १० प्रतिशत बालबालिका श्रममा छन् । बालकभन्दा बालिका श्रममा बढी रहेको जनाइएको छ । चौध प्रतिशत बालक र १७ प्रतिशत बालिका श्रममा रहेका हुन्।  रासस"
चिनियाँ सेनाका उच्च अधिकारीले भेटे प्रधानसेनापति शर्मा,"काठमाडौं : प्रधानसेनापति प्रभुराम शर्मा र चीनका जनमुक्ति सेनाको उपप्रमुखबीच भेटवार्ता भएको छ। आइतबार जंगी अड्डास्थित प्रधान सेनापतिको कार्यालयमा उनीहरूबीच शिष्टाचार भेटघाट भएको हो। चिनियाँ जनमुक्ति सेनाको     का उपप्रमुख     को नेतृत्वको ६ सदस्यीय टोली शनिबार काठमाडौं आइपुगेको हो। प्रधानसेनापति शर्माको निमन्त्रणमा उनीहरू नेपाल आएका हुन्। प्रधानसेनापति र चिनियाँ सैनिक अधिकारीबीच सैनिक सहायता,तालिम ,सैन्य अभ्यासलगायतमा छलफल भएको छ। भेटमा दुई छिमेकी देशहरूका साथै सेना र चिनियाँ जनमुक्ति सेनाबीच रहिआएको सम्बन्धका विविध पक्षमहरू एवं आपसी चासोका विषयमा छलफल भएको नेपाली सेनाले जनाएको छ। टोलीले काठमाडौं,लुम्बिनी तथा पोखराका विभिन्न सांस्कृतिक र पर्यटकीय स्थलहरूको भ्रमण गर्ने कार्यक्रम रहेको छ। चार दिने नेपाल भ्रमणमा रहेको चिनियाँ टोली फागुन २९ गते फर्किनेछ।"
मन्त्रालय तोडेरै भए पनि सुदूरपश्चिम सरकार जोगाउने चलखेल,"धनगढी : मुख्यमन्त्री कमलबहादुर शाहले सरकार जोगाउन जस्तो सुकै कदम पनि चाल्ने संकेत गरेका छन्। उनले मन्त्रालय तोडेर भए पनि सरकार जोगाउने उपाय खोजिरहेका छन्। सरकारले सामाजिक विकास मन्त्रालय र उद्योग पर्यटन वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको हो। मुख्यमन्त्री तथा मन्त्रीपरिषदका एकजना अधिकृत भन्छन्, क्याबिनेट बस्ने बित्तिकै दुई वटा मन्त्रालय तोडेर पनि भागबण्डा मिलाउने तयारी भएको छ। ती अधिकारीले सामाजिक विकास मन्त्रालय तोडेर शिक्षा तथा खेलकुद र स्वास्थ्य तथा महिला बालवालिका मन्त्रालय बनाउने तयारी भएको बताए। यस्तै बन तथा वातावरण र उद्योग तथा पर्यटन गरी मन्त्रालय विभाजन गर्ने तयारी भएको छ। सुदूरपश्चिममा मुख्यमत्री तथा मन्त्री परिषदको कार्यालयसहित ७ वटा मात्रै मन्त्रालय छन्। ती दुई मन्त्रालय तोडियो भने सुदूरपश्चिममा ९ मन्त्रालय हुनेछन्। भागबण्डा मिलाउनका लागि यसअघिका मुख्यमन्त्री त्रिलोचन भट्टलाई पनि नेकपा विभाजन भएका बेला मन्त्रालय विभाजनको दबाब आएको थियो। तर उनले मन्त्रालय विभाजन गर्दा जनतामा झन निरासा हुने भन्दै टुक्र्याउन मानेका थिएनन्। मलाई पनि भागबण्डा मिलाउन मन्त्रालय तोड्ने दबाब आएको थियो तर मैले मानिनँ। फलस्वरुप सुदूरपश्चिममा सुरुवातकै बेलाका मन्त्रालय कामय रहे। भागबण्डाका लागि मन्त्रालय तोडनु राम्रो होइन, जनतामा यसको नराम्रो सन्देश जान्छ, उनले भने। उनले अल्पमतको सरकारले या राजीनामा दिनुपर्ने या बहुमत सिद्ध गर्नुपर्ने बताए। सरकार अल्पमतमा परिसकेको छ। अब मुख्यमन्त्री शाहसँग राजीनामा दिएर सहज पार्ने या विश्वासको मत दिने दुई विकल्प छन्। मन्त्रालय विभाजन गर्नु अहिलेको आवश्यकता होइन, उनले भने। ५३ सदस्यीय प्रदेश सभा रहेको सुदूरपश्चिममा संविधान अनुसार बढीमा १० मन्त्रालय बनाउन पाइनेछ। संविधानमा प्रदेश सभा सदस्य संख्याको २० प्रतिसत नबढ्ने गरी मन्त्रीपरिषद बनाउने प्रावधान छ। मुख्यमन्त्री शाहले नागरिक उन्मुक्तिका मात्रै ४ जना मन्त्री बनाएका छन्। राप्रपा र स्वतन्त्रले सरकारमा आए मन्त्रालय तोडने तयारी उनले गरेका हुन। शाहसँग अहिलेसम्म काँग्रेसका १८, नागरिक उन्मुक्तिका ७ र स्वतन्त्र १ गरी २६ जना प्रदेश सभा सदस्यको समर्थन छ। उनलाई राप्रपाले मात्रै समर्थन गरेमा बहुमत पुग्छ। तर राप्रपाले भने समर्थनको निर्णय गरेको छैन। नयाँ सत्ता गठबन्धन पनि अहिले २७ जनाको बहुमत बनाउन कस्सिएको छ। सत्ता गठबन्धनसँग माओवादीका ११, एमालेका १० र समाजवादीका ४ गरी २५ जनाको समर्थन छ। उसलाई २ जना प्रदेश सभा सदस्यको समर्थन आवश्यक परेको छ।"
गृहमन्त्री लामिछानेले भने  दह्रो र खरो प्रहरी संगठन आफूले हेर्न चाहेको छु,"काठमाडौं : उपप्रधानमन्त्री एवम् गृहमन्त्री रवि लामिछानेले प्रहरी कर्मचारी चुस्त, फुर्तिलो, अनुशासित, चनाखो, दह्रो, खरो हेर्न चाहेको बताएका छन्। आइतबार नेपाल प्रहरी प्रधान कार्यालयको निरीक्षण भ्रमण गर्दै उनले कुनै पनि घटना तथा अपराधको अनुसन्धान गर्दा आदेशले नभई प्रमाणले गर्न आग्रह गरे। प्रहरी कर्मचारी चुस्त, फुर्तिलो, अनुशासित, चनाखो, दह्रो, खरो प्रहरी आफूले हेर्न चाहेको छु। गृहमन्त्री लामिछानेले भने, जसलाई देख्दा बद्मासहरूलाई डर होस् र आम सर्वसाधरणलाई भर होस्। उनले अनुहार, पद, प्रतिष्ठा हेरेर नभई प्रमाणको आधारमा निष्पक्ष भएर अनुसन्धान तथा कारवाही गर्न निर्देशन दिए। लामिछानेले भने, कुनै पनि घटना तथा अपराधको छानविन र अनुसन्धान हुँदै गर्दा को प्रतिवादी हुने वा नहुने निर्धारण आदेशले होइन प्रमाणले गर्नुस्। अनुसन्धान प्रमाणमुखी हुनुपर्दछ र कानूनको नजरमा सबै बराबर हुनुपर्दछ। उनले कानूनको नजरमा अनुहार, पद, प्रतिष्ठा हरेर होइन प्रमाणको आधारमा निष्पक्ष भएर अनुसन्धान तथा कारवाही गर्न आग्रह गरे। प्रमाणको आधारमा कारबाही गर्दा उब्जने चुनौतिको डटेर सामना गर्दा र सुरक्षा कवच भएर आफैँ उभिने उनले बताए। हरेक नागरिकले सुरक्षाको अनुभूति हुने गरी सेवा प्रवाह गर्नुपर्ने उनको भनाई छ। ठूलो जनशक्ति तल्लो तहका कर्मचारीहरूको भएको र उनीहरूको गुनासो सम्बोधन गर्न प्राथमिकतामा राखिएको उनको भनाई छ। गृहमन्त्री लामिछानेले भने, कर्मचारीहरूको सरूवा, बढुवा तथा वृत्तिविकासका लागि आवश्यक पर्ने नीति र योजना बनाएर ल्याउनुहोस्। त्यसको कार्यान्वयनको लागि के कसरी गर्नुपर्ने हो सहजीकरण गर्न तयार छु। गृहमन्त्री लामिछानेले वैज्ञानिक प्रविधिको प्रयोगबाट हुने अपराधको अनुसन्धानमा प्रविधिको प्रयोग सँगसँगै लिएर वैज्ञानिक उपकरणहरू र दक्ष जनशक्तिको विकास आवश्यक रहेको उल्लेख गरे। पीडित महिला तथा बालबालिका, वृद्धवृद्धा, असहाय, गरिब, फरक क्षमता भएका वर्गको न्यायका लागि अझ बढि सजग र सचेत भई विशेष प्राथमिकताका साथ सम्बोधन गर्न उनले निर्देशन दिए। मिटरब्याज पीडित, सहकारी पीडितहरूको समस्या ठूलो चुनौतिको रूपमा रहेको उल्लेख गर्दै आर्थिक अपराध, ठगी, साइबर क्राइम लागूऔषध कारोबार लगायतका आपराधिक गतिविधि नियन्त्रण तथा अनुसन्धानमा जनचेतना अभिवृद्धिको साथै मन, वचन र कर्मले सेवाभावका साथ जनअपेक्षा अनुरूप काम गर्न उत्प्रेरित भई उत्कृष्ट नतिजा ल्याउन उच्च मनोबलका साथ काम गर्नुपर्नेमा उनले जोड दिए। राज्यको नीति र दिएको निर्देशन र मूलभूत दायित्वबाट विमुख छैनौं : कुँवर प्रहरी महानिरीक्षक बसन्त बहादुर कुँवरले गृहमन्त्रीबाट भएको समयसापेक्ष र व्यावसायिक निर्देशन कार्यान्वयनका लागि संगठन पूर्ण प्रतिबद्ध रहेको बताए। समयको गतिशीलता र परिवर्तनमुखी सामाजिक परिवेश सँगै श्रृजित चुनौतिहरूलाई निस्तेज तुल्याउँदै, समाजको परिवर्तनको गति र दिशा अनि आम नागरिकको चाहना बमोजिम प्रहरी सेवालाई समयसापेक्ष थप जनमुखी, परिष्कृत, उत्तरदायी, समावेशी, विश्वसनीय, सर्वस्वीकार्य र भरोसा योग्य बनाउन नेपाल प्रहरी प्रधान कार्यालय सदैव प्रतिबद्ध रहेको उनले बताए। उनले राज्यले अंगिकार गरेको नीति र दिएको निर्देशन, कुनै गुनासो र स्वार्थ बिना कार्यान्वयन गर्ने आफ्नो मूलभूत दायित्वबाट कहिल्यै विमुख नभएको उल्लेख गरे। प्रहरी महानिरीक्षक कुँवरले भने, नेपाल प्रहरीको संस्थागत विकास, यसमा आवद्ध सकल दर्जाका प्रहरी कर्मचारीहरूको व्यावसायिक मनोबल र समग्र सांगठनिक हितको लागि तालुक गृह मन्त्रालयबाट अभिभावकीय भूमिका निर्वाह हुनेमा नेपाल प्रहरी विश्वस्त रहेको छ। निरीक्षण भ्रमणका क्रममा उपप्रधानमन्त्री एवम् गृहमन्त्री लामिछानेले नेपाल प्रहरी प्रधान कार्यालय तथा कार्यालयस्थित संग्रहालयको निरीक्षण गर्नुका साथै त्यस सम्बन्धी गतिविधिबारे जानकारी लिए।"
राष्ट्रिय सभा अध्यक्षको मनोनयन दर्ता भोलि,काठमाडौं : राष्ट्रियसभा अध्यक्षको मनोनयन दर्ता सोमबार हुने भएको छ। राष्ट्रिय सभामा प्रतिनिधित्व गर्ने दलहरूको (सर्वदलीय) आइतबार बसेको बैठकले मंगलबार हुने राष्ट्रियसभा अध्यक्षका लागि सोमबार उम्मेदवारको मनोनयन दर्ता गर्नेगरी निर्वाचनको मिति तय गरेको हो। यसअघि राष्ट्रियसभाको कार्य व्यवस्था परामर्श समितिको बैठकले स्वीकृत गरेको कार्यतालिकाअनुसार फागुन २९ मा राष्ट्रियसभा अध्यक्षको निर्वाचन गर्ने उल्लेख छ। आज बस्ने राष्ट्रिय सभाको बैठकले राष्ट्रिय सभा अध्यक्षको निर्वाचनको मिति तोक्ने कार्यसूची छ।
राष्ट्रिय सभा अध्यक्षको उम्मेदवार छान्न माओवादी केन्द्रको बैठक बस्दै,"काठमाडौं : राष्ट्रिय सभा अध्यक्षको उम्मेदवारको टुंगो लगाउन नेकपा माओवादी केन्द्रको पदाधिकारी बैठक बस्दैछ। आइतबार दिउँसो पार्टी कार्यालय पेरिसडाँडामा बस्ने पदाधिकारी बैठकले फागुन २९ गते हुने राष्ट्रिय सभा अध्यक्षको उम्मेदवारको टुंगो लगाउनेछन्। नयाँ गठबन्धनमा राष्ट्रिय सभा अध्यक्ष माओवादी केन्द्रलाई र उपाध्यक्ष नेकपा एमालेलाई दिने सहमति भएको छ। माओवादीबाट राष्ट्रिय सभा अध्यक्षमा उर्मिला अर्याल, झक्कुप्रसाद सुवेदी र नारायण दाहालको चर्चा छ। यसअघि माओवादीसँगको गठबन्धनमा राष्ट्रिय सभा अध्यक्षमा नेपाली कांग्रेसका कृष्णप्रसाद सिटौलालाई उठाउने सहमति भएको थियो। सत्ता समीकरण फेरिएसँगै राष्ट्रिय सभा अध्यक्ष माओवादीले पाउने भएको हो। प्रमुख प्रतिप्रक्षी नेपाली कांग्रेसले पनि राष्ट्रिय सभा अध्यक्षमा उम्मेदवार उठाउने तयारी गरेको छ।"
जनताको विकास र समृद्धिको चाहना पूरा गर्ने दायित्व एमालेको काँधमा : पूर्वअर्थमन्त्री पाण्डे,"काठमाडौं : नेकपा एमालेका उपाध्यक्ष सुरेन्द्र पाण्डेले जनताको विकास र समृद्धिको चाहना पूरा गर्नुपर्ने दायित्व एमालेको काँधमा आएको बताएका छन्। नेकपा एमाले रामेछापकाठमाडौं सम्पर्क मञ्चको १२ औं सम्मेलनको उद्घाटन गर्दै पूर्व अर्थमन्त्री पाण्डेले नयाँ गठबन्धन बनेपछि जनतामा आशा जगाएको दाबी गरेका हुन्। देशका आर्थिक लगायतका मुद्दामा सरकारको हेरफेरले आशा जगाएको छ। नेपाली जनताको विकास र समृद्धिको चाहना पूरा गर्नुपर्ने दायित्व अब एमालेको काँधमा रहेको छ। उनले भने, नयाँ बनेको गठबन्धनलाई बाँकी ४ वर्ष टिकाउनुपर्छ। पूर्वअर्थमन्त्री पाण्डेले नेपालको ज्याला र पारिश्रमिक प्रणालीमा हेरफेर गर्नुपर्ने धारणा राखे। श्रमिकले पाउने ज्यालाको तुलनामा कृषि उपजको मूल्य निकै कम भएकाले उत्पादन सुहाउँदो ज्याला प्रणाली आवश्यक रहेको उनको भनाई छ। उनले ज्याला प्रणाली वैज्ञानिक नबनाएसम्म देश विकास नहुने दाबी गरे। उनले भने,युरोपमा पनि कुनै समय ज्याला निकै कम थियो, आजको युरोप एकैपटक बनेको होइन। विकास हुँदै गएपछि आम्दानी बढ्दै जान्छ, आम्दानी बढ्दै गएपछि ज्याला, पारिश्रमिक सबै बढ्दै जान्छ। नेपाल र बाहिरको ज्याला दर र कामको घण्टा वा कार्य दिनको अवस्था परिवर्तन गर्नु आवश्यकता रहेको बताउँदै उनले चुनौतीबारे प्रष्ट पारे। पाण्डेले विकास सम्बन्धि अवधारणामा व्यापक अध्ययन र अनुसन्धान गरि नयाँ ढंगले अघि बढ्न कार्यकर्तालाई आह्वान गरे। कार्यक्रममा पाण्डेले युवाहरुको उल्लेख्य उपस्थिति रहेको देख्दा राजनीतिमा युवा आकर्षण बढिरहेको दाबी गरे। नेकपा एमाले रामेछापकाठमाडौं सम्पर्क मञ्चका अध्यक्ष राकेश श्रेष्ठको अध्यक्षतामा भएको सम्मेलनले नयाँ नेतृत्व चयन गर्दैछ। एक पदमा दु्ईभन्दा बढीको उम्मेदवारी परेपनि सहमतिबाटै नेतृत्व चयन गर्न नेताहरुले छलफल जारी राखेका छन्।"
के सम्भव छ अर्को गठबन्धन ?,"काठमाडौं : प्रधानमन्त्री पुष्पकमल दाहाल प्रचण्डले गठबन्धन फेरेसँगै प्रतिनिधिसभाबाट विश्वासको मत लिन बाँकी नै छ। तर, कतिपय दल अर्को गठबन्धन बनाउने गृहकार्यमा लागेका छन्। सरकारबाट बाहिरिएको कांग्रेसले एमाले अध्यक्ष केपी शर्मा ओलीदेखि रास्वपा सभापति रवि लामिछाने, जसपा अध्यक्ष उपेन्द्र यादव र एकीकृत समाजवादी अध्यक्ष माधवकुमार नेपालसम्म नेतालाई प्रधानमन्त्री प्रस्ताव गरेको चर्चा छ। यीमध्ये कुनै पनि दलले कांग्रेसको प्रस्तावमा सहमति जनाएर सत्ता गठबन्धन त्यागे के हुन्छ ? संवैधानिक व्यवस्थाका आधारमा अबका सम्भावित राजनीतिक परिदृश्यबारे यहाँ चर्चा गरेका छौं। दाहाललाई अब चाहियो विश्वासको मत प्रधानमन्त्री दाहाल अहिले संविधानको धारा ७६ (२) बमोजिम प्रधानमन्त्री पदमा आसीन छन्। कुनै पनि दलले निर्वाचनमा बहुमत प्राप्त नगरेका कारण मन्त्रिपरिषद् गठन सिधै उपधारा २ मा गएको थियो। उपधारा (१) बमोजिम प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्नेछ, उपधारा २ मा लेखिएको छ। गठबन्धन दल परिवर्तन भएका कारण ३० दिनभित्र विश्वासको मत लिन आवश्यक रहेको बताउँछन् संविधानविद् डा विपिन अधिकारी। अर्का संविधानविद् डा चन्द्रकान्त ज्ञवाली पनि यो सरकारले विश्वासको मत लिनै पर्ने बताउँछन्। दाहालले यसअघि पहिलोपटक प्रधानमन्त्री नियुक्त भएपछि र अर्को पटक गठबन्धन फेरेपछि विश्वासको मत लिएका थिए। संसद्को विश्वास नपाए के हुन्छ ? दाहालले संसद्बाट विश्वासको मत पाए भने उनी नै प्रधानमन्त्री रहनेछन्। ३० दिनभित्र विश्वासको मत लिन सकेनन् भने प्रधानमन्त्री कामचलाउ हुने बताउँछन् संविधानविद् डा ज्ञवाली। अर्का संविधानविद् डा अधिकारी भने बहुमत नपुग्ने अवस्था भएमा मात्रै अर्को उपधारामा जाने बताउँछन्। त्यो भनेको धारा ७६ (३) हो। प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्ने छ, उपधारा ३ मा लेखिएको छ। यो संवैधानिक व्यवस्थाअनुसार सबैभन्दा ठूलो दलका नेता प्रधानमन्त्री बन्ने छन्। सबैभन्दा ठूलो दल भनेको कांग्रेस हो। त्यसको संसदीय दलका नेता शेरबहादुर देउवा हुन्। त्यो अवस्थामा कांग्रेसले अहिले प्रस्ताव गरेजस्तो कोही पनि नेता प्रधानमन्त्री बन्ने देखिँदैन। न कांग्रेसकै कोही नेता उक्त पदमा आसीन हुन पाउँछन्। किनभने, संविधानको व्यवस्थाले नै संसदीय दलका नेतालाई मात्रै चिनेको छ। देउवाको पालो आए के हुन्छ ? सरकार गठन प्रक्रिया उपधारा ३ मा पुगेपछि पनि विश्वासको मत लिनुपर्ने हुन्छ। त्यस्तो अवस्थामा देउवाले आफूले प्रस्ताव गरेका नेतालाई प्रधानमन्त्री पद छाड्न विश्वास गुमाउनुपर्ने हुन्छ। त्यस बेला एमालेले साथ दियो भने देउवा नै प्रधानमन्त्री यथावत् रहन्छन्। विश्वास गुम्यो भनेचाहिँ उपधारा ५ मा पुग्नुपर्ने हुन्छ। अरू प्रधानमन्त्री बन्न पुग्नुपर्छ उपधारा ५ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ, उपधारा (५) मा लेखिएको छ। यो अवस्थामा मात्रै कांग्रेस संसदीय दलका नेताबाहेक अरू प्रधानमन्त्री बन्न बाटो खुल्ने देखिन्छ। तर, अहिले तत्काल जो नेता पनि प्रधानमन्त्री बन्न पाउनेझैं गरी चर्चा चलिरहेको छ। संवैधानिक व्यवस्था जो छ, त्यसले उनीहरू प्रधानमन्त्री बन्न पाउँदैनन्। अन्तिम विकल्प : प्रतिनिधिसभा विघटन उपधारा ५ बमोजिम बनेको सरकारले ३० दिनभित्र बहुमत सिद्ध गर्न सकेन भने मुलुक मध्यावधि निर्वाचनतर्फ जानेछ। धारा ७६ (७) ले मध्यवधिको व्यवस्था गरेको छ। उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी ६ महिनाभित्र अर्को प्रतिनिधिसभाको निर्वाचन सम्पन्न हुने गरी निर्वाचनको मिति तोक्नेछ, उपधारा ७ मा लेखिएको छ। गठबन्धन : भत्काउने र बनाउने खेल नयाँ सत्ता गठबन्धन एमाले महासचिव शंकर पोखरेल र माओवादी उपमहासचिव वर्षमान पुनको २२ दिने लगातार प्रयासबाट सम्भव भएको हो। एमाले अध्यक्ष ओलीले सचिवालय बैठकमा यो गठबन्धन आफ्नै पहलमा बनेको उल्लेख गर्दै समीकरण फेरबदलतिर लाग्न नहुने बताएका थिए। उनले भनेका थिए, आफ्नै पहलमा नयाँ गठबन्धन बनेको हो। त्यसलाई जोगाउन नै लाग्नुपर्छ। अर्को समीकरणको विषय सोच्नतिर पनि लाग्नुहँुदैन। उनले यो सरकारबाट नै जनतालाई अनुभूति हुने गरी काम गर्नुपर्ने बताएका थिए। अघिल्लो सरकारले बिगारेका काम ट्रयाकमा ल्याउनु ठूलो चुनौती भएकाले इमान्दारिताका साथ त्यो दिसामा लाग्न उनले निर्देशन गरेका थिए। उनले अर्को समीकरणको खोजीमा एमाले नहिँड्ने र हिँड्न पनि नहुने बताएका छन्। एमालेको तत्काल यो गठबन्धन समस्या नआउने विश्लेषण छ। विश्वासको मत लिन सकेन भने यो अर्को चरणमा प्रवेश गर्ने छ। प्रधानमन्त्री कामचलाउ हुनेछन्। संविधानको धारा ७६ को उपधारा ३ अनुसार सबैभन्दा ठूलो दलका नेता प्रधानमन्त्री हुनेछन्। डा चन्द्रकान्त ज्ञवाली, संविधानविद रास्वपा सभापति रवि लाछिानेले पनि कांग्रेससँग भन्दा एमालेसँग कम्फरटेबल महसुस गर्ने गरेका छन्। मधेस सरकारको ग्यारेन्टीको सम्बन्धमा कन्र्फम हुन खोजेका उपेन्द्र यादव पनि नेकपा एस आएपछि बहुमत सिद्ध हुने भएको छ। उनले पनि सरकारका आउने निर्णय गरिसकेका छन्। तर, पनि नेपालको राजनीतिमा जे पनि हुन सक्छ । दक्षिण र पश्चिमा शक्तिसमेत सत्ता गठबन्धन परिवर्तनप्रति सकारात्मक देखिँदैनन्। जो यो गठबन्धनलाई लामो समय टिक्न नदिन सक्रिय छन् । सत्ता गठबन्धनमा एमाले, माओवादी, रास्वपा, जसपा र एकीकृत समाजवादी गरी पाँच दल छन्। उनीहरूसँग १ सय ५३ सांसद छन्। जसमा एमाले ७८, माओवादी ३२, रास्वपा २१, जसपा १२ र एकीकृत समाजवादी १० सिट छन्। यीमध्ये एमालेका सांसद टोपबहादुर रायमाझी निलम्बनमा रहेका कारण गठबन्धनसँग १५२ सिट हुन आउँछ। यो २ सय ७५ सदस्यीय प्रतिनिधिसभामा बहुमत संख्या हो। यसमा साना दल थप्ने गृहकार्य भइरहेको बताउँछन् एमाले प्रचार तथा प्रकाशन विभाग प्रमुख राजेन्द्रप्रसाद गौतम। यो गठबन्धनका घटक दललाई प्रभावमा पारेर विश्वासको मतबाट बञ्चित गराउने गृहकार्यमा कांग्रेस लागेको छ। उसले चार दललाई प्रधानमन्त्रीकै अफर दिइरहेको छ। प्रमुख घटक एमाले तत्काल कांग्रेसको कुनै प्रस्तावको पछि लाग्ने पक्षमा देखिएको छैन। कांग्रेस र एमालेको गठबन्धन हुने कुनै सम्भावना नरहेको बताउँछन् एमाले प्रचार विभाग प्रमुख गौतम। एमाले अध्यक्ष ओलीले अर्को गठबन्धनको विषयमा सोच्नतिर लाग्नै नहुने निर्देशन नै गरेका छन्। यो गठबन्धनलाई जोगाउने भनेर एमालेले मन्त्रीमा कम्प्रमाइज गरेको छ। आकर्षक र शक्तिशाली भनिएका मन्त्रालय अन्य दललाई दिएर आफूले कम आकर्षक मन्त्रालय मात्रै उसले लिएको छ। कांग्रेस सभापति देउवासहित नेता भने यो सरकारलाई विश्वासको मत लिन नदिन दौडधुपमा लागेका छन्। देउवाले नेपाललाई भेटेरै प्रधानमन्त्रीको प्रस्ताव गरेका थिए। तर, पार्टीभित्रै दबाबका कारण उनी कांग्रेस छाडी एमालेमाओवादी गठबन्धनतिर लागेका छन्। नेपाल नेतृत्वको एकीकृत समाजवादीले दुई मन्त्री पाएको छ। उसले एमालेलाई नबिच्क्याउने हेतुले राष्ट्रियसभाको उपाध्यक्षमा उम्मेदवारी नदिने भएको छ। चार दलीय सहमतिअनुसार राष्ट्रियसभा अध्यक्ष माओवादी र उपाध्यक्ष एमालेले पाउने निर्णय भएको छ। कांग्रेसले जसपा, रास्वपालगायत दललाई पनि तत्काल रुष्ट नबनाउने रणनीति लिएको देखिन्छ। कांग्रेससँग कम्युनिस्टहरू छोडेर बहुमतको गणित पनि पुग्छ। एमाले, माओवादी र एकीकृत समाजवादीबाहेक प्रतिनिधिसभामा बहुमत पुग्ने अवस्था छ। गैरकम्युनिस्टसँग १ सय ५० सिट छ। जसमा कांग्रेस ८८, रास्वपा २१, राप्रपा १४, जसपा १२, जनमत ६, लोसपा र नागरिक उन्मुक्ति ४४ सिट छन्। गैरकम्युनिस्ट एक स्वतन्त्र सांसद छन्। तर, सबै गैरकम्युनिस्ट एक हुने सम्भावना न्यून छ। राप्रपा राजतन्त्र, हिन्दु राष्ट्र भन्दै सडक आन्दोलनमा लागेको छ। जसमा नेपाललाई जोड्न सकिने विश्वासमा कांग्रेस देखिएको छ। प्रतिनिधिसभामा एकीकृत समाजवादीको १० सिट छ। यो गठबन्धन बन्ने हो भने १ सय ६० सिट हुन्छ। तर, संविधानत जसलाई प्रधानमन्त्री अफर गरेर यो सरकार ढले पनि कांग्रेसबाटै प्रधानमन्त्री हुन्छन्। कांग्रेसले अफर गरेका कोही पनि तत्काल प्रधानमन्त्री हुन सक्ने देखिँदैन। ठूलो दलको हैसियतमा आफैं प्रधानमन्त्री हुने देउवाको दाउ थाहा पाएर नै दाहाल २०७९ पुस १० मा अन्तिम क्षणमा बालकोट पुगेका थिए। त्यो बेला एमालेसहितको गठबन्धनबाट उनी प्रधानमन्त्री भएका थिए। अरूलाई प्रधानमन्त्री अफर गर्नु भनेको कांग्रेसको हातमा सत्ता ल्याउने प्रपञ्च मात्रै रहेको कानुनी र संविधानका जानकार बताउँछन्। एमालेका एक पदाधिकारी पनि कानुनी र संवैधानिक रूपमा पनि अर्को गठबन्धन हुने सम्भावना नरहेको बताउँछन्। गठबन्धन दल परिवर्तन भएकालेप्रधानमन्त्रीले ३० दिनभित्र विश्वासको मत लिन आवश्यक छ । बहुमत नपुग्ने अवस्था भएमा मात्रै अर्को उपधारामा जाने हुन्छ। डा विपिन अधिकारी, संविधानविद् यो पछिल्लो राजनीतिक घटनाक्रममा कांग्रेस कच्चा खेलाडी देखिएको बताउँछन् संविधानविद् डा ज्ञवाली। यो घटनाक्रम चर्चा हुँदाहुँदै कांग्रेसले सरकारलाई दिएको समर्थन फिर्ता लिएको भए सरकार अल्पमत हुने थियो। त्यो सरकारले विश्वासको मत लिनु पथ्र्यो, उनी भन्छन्, विश्वासको मत प्राप्त नगरेकोे खण्डमा स्वयं उपधारा ३ बमोजिम ठूलो दलको हैसियतमा कांग्रेस नेतृत्वको सरकार बन्थ्यो। कांग्रेस महामन्त्री विश्वप्रकाश शर्मा भने मुलुकलाई अस्थिरतातर्फ धकेल्ने काम आफ्नो पार्टीले नगर्ने स्पष्ट पारेका छन्। प्रधानमन्त्रीले गठबन्धन परिवर्तन गरे पनि अहिलेको सरकारलाई लामो समय चल्न दिनुपर्छ, शर्माले नेपाल शिक्षक संघ बागमती प्रदेशको चौथो सभा उद्घाटनका क्रममा भने, जनताको चाहना र भावनाअनुसारको मुद्दा लिएर कांग्रेसले सशक्त प्रतिपक्षीको भूमिका निर्वाह गर्नुपर्छ। गठबन्धन परिवर्तनले जनतामा नकारात्मक सन्देश गएको उनको भनाइ थियो। कांग्रेस र एमालेलाई माओवादीले पटकपटक धोका दिएको शर्माले उल्लेख गरे। उनले धोका दिएकाहरू एक ठाउँ आए बाँकी व्यवस्था आफैं हुँदै जाने बताए। दाहालले असत्य, काल्पनिक, तथाकथित कारणहरू देखाएर, राजनीतिक बेइमानी गर्दै गठबन्धन भत्काएको ठहर कांग्रेस संसदीय दलको बैठकले गरेको थियो। प्रधानजमन्त्रीको गठबन्धन संस्कृतिविपरीतको अशोभनीय कदमले देशमा अनिश्चितता, अन्योल बढाएको छ भने मुलुक अस्थिरतातर्फ जाने खतरा बढेको छ, दलको निर्णयमा लेखिएको छ।"
सुशासन प्रत्याभूत गर्न स्थानीय निकाय दत्तचित्त हुनुपर्छ : राष्ट्रपति,"काभ्रे : राष्ट्रपति रामचन्द्र पौडेलले जनचाहना अनुरुप सेवा र सुविधा दिन सकिएमा मात्र संविधान र लोकतन्त्रले परिकल्पना गरेको लक्ष्य पुरा हुने बताएका छन्। मण्डनदेउपुर नगरपालिकाको ७ औं स्थापना दिवस तथा नवनिर्मित प्रशासकीय भवनको आइतबार उद्घाटन गर्दै पौडेलले राज्यबाट प्रवाह हुने सेवा तथा विकास निर्माणसम्बन्धी कामलाई नतिजामुखी र नागरिकले अनुभूत गर्न सक्नेगरी सम्पादन गर्न र सुशासन प्रत्याभूत गर्न स्थानीय निकाय दत्तचित्त हुनुपर्नेमा जोड दिएका हुन्। विकास, पूर्वाधार, कृषि, शिक्षा, सडक, खानेपानी, बिजुलीसहित जनताका आधारभूत आवश्यकता पूरा गर्नुपर्नेमा पौडेलले जोड दिए। कृषि, पर्यटन र उर्जा नै हाम्रो मुलुकको विकासको आधार हो, त्यसको लागि श्रमको सम्मान गर्ने संस्कृतिको विकास आवश्यक छ। राष्ट्रपति पौडेलले भने, स्थानीयस्तरमा गुणस्तरीय, प्रविधिमा आधारित प्रतिस्पर्धी र प्राविधिक शिक्षा दिएर उत्पादन र रोजगारी बढाउने काम गर्न सकिएमात्र राजनीतिक परिवर्तनपछि मुलुकले अपेक्षा गरेको आर्थिक क्रान्तिको सपना साकार हुन्छ, हाम्रो संविधान र संघीय लोकतान्त्रिक गणतन्त्रले अपेक्षा गरेको गरिब, सीमान्तकृत, पिछडिएको वर्गको आर्थिक उन्नतिको अवसरको ढोका खुल्दछ। नवनिर्मित प्रशासनिक भवनमा ६२ वटा साना ठूला कोठा, दुई वटा हल, प्रत्येक फ्लोरमा अपाङ्गता मैत्री शौचालय, महिला र पुरुषका लागि छुट्टै शौचालय निर्माण तथा लिफ्ट जडान गरिएको नगरले जनाएको छ। १६ करोड १९ लाख ७९ हजारको लागतमा तयार भएको भवनको लागि संघीय समपुरकबाट १ करोड ८० लाख रुपैयाँ, जिल्ला समन्वय समिति काभ्रेपाञ्चोकबाट २ करोड रुपैयाँ, संघीय अनुदान (डोलिडार) बाट २ करोड ४० लाख रुपैयाँ तथा बाँकी रकम नगरपालिबाट स्रोत साझेदारी गरी बजेट व्यवस्थापन भएको थियो। हेलिकोप्टरमार्फत आएका राष्ट्रपति मण्डनदेउपुर नगरपालिकाको ७ औं स्थापना दिवस तथा नवनिर्मित प्रशासकीय भवनको उदघाटन गरेर पनौती नगरपालिका वडा नं ११ लड्केश्वारमा भएका कोटिहोमतर्फ लागेका छन्।"
राष्ट्रिय सभा अध्यक्ष निर्वाचनको सूचना प्रकाशित गर्न निर्देशन,"काठमाडौं : राष्ट्रियसभाको अध्यक्ष पदको निर्वाचनको मिति फागुन २९ गतेलाई तोकिएको छ । आइतबार बसेको राष्ट्रिय सभा बैठकमा उपाध्यक्ष उर्मिला अर्यालले राष्ट्रियसभा नियमावली २०७५ को नियम ७ बमोजिम राष्ट्रियसभाको अध्यक्षका लागि २०८० फागुन २९ गते मंगलबारको मिति तोकिएको जानकारी गराएका हुन्। उनले निर्वाचनका लागि सूचना प्रकाशित गर्न महासचिव पदमप्रसाद पाण्डेलाई निर्देशन समेत दिइन्। राष्ट्रिय सभा अध्यक्षको उम्मेदवारको मनोनयन सोमबारका लागि तोकिएको छ। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएको छ। नयाँ गठबन्धनमा राष्ट्रिय सभा अध्यक्ष माओवादी केन्द्रले पाउने सहमति भएको छ। माओवादीबाट उर्मिला अर्याल,झक्कुप्रसाद सुवेदी र नारायण दाहालको चर्चा छ। उम्मेदबारको टुंगो लगाउन आज माओवादी केन्द्रको बैठक बस्दैछ। प्रमुख प्रतिपक्षी दल नेपाली कांग्रेसले राष्ट्रियसभा अध्यक्षमा उम्मेदवार उठाउने निर्णय गरेको छ। माओवादीसँगको गठबन्धनमा कृष्णप्रसाद सिटौलालाई राष्ट्रिय सभा अध्यक्ष बनाउने सहमति भएको थियो। तर सत्ता समीकरण फेरिएपछि राष्ट्रियसभा अध्यक्ष माओवादी केन्द्रले पाउने भएको हो। कांग्रेसले राष्ट्रिय सभा संसदीय दलको नेतामा सिटौलालाई नियुक्त गरेपनि अध्यक्षमा कसलाई उठाउने भन्नेबारे टुंगो लगाएको छैन।"
हामी नयाँ गठबन्धनमै छौं : रञ्जिता,"तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
संकटमा नागरिक उन्मुक्ति : रेशम भर्सेस रञ्जिता,"धनगढी : टीकापुर महाधिवेशनबाटै सतहमा आएको रेशम चौधरी र रञ्जिता श्रेष्ठ चौधरीबीचको विवाद नयाँ गठबन्धनमा जाने वा नजाने भन्नेमा उत्कर्षमा पुुगेको छ। नागरिक उन्मुक्ति पार्टी अध्यक्ष रञ्जिताले मुख्यमन्त्री कमलबहादुर शाहलाई दिएको समर्थन फिर्ता लिने निर्देशन दिएका बेला रेशमले शुक्रबार मध्यराति ३ जनालाई शाहकै सरकारमा शपथ खुवाएपछि दुवै जनाबीचको विवाद छताछुल्ल भएको हो। रेशम पक्षका दुुई प्रदेशसभा सदस्यले शुक्रबार राति मन्त्री र एकजनाले राज्यमन्त्रीको शपथ खाएका छन्। रञ्जितानजिक मानिएका कैलाश चौधरीलाई भने राज्यमन्त्रीबाट पनि हटाइएको छ। उनी शुक्रबारसम्म भूमि व्यवस्था, कृषि तथा सहकारीमन्त्री थिए। मलाई हटाएको भनेर अनलाइनहरूमा समाचार हेरेपछि मात्रै थाहा पाएँ। पार्टीबाट कुनै जानकारी नै दिएनन्, कैलाश चौधरीले भने। पार्टीमा सिनियर मानिएका लक्ष्मणकिशोर चौधरीलाई पनि कुनै मन्त्रालय दिइएन। लक्ष्मण किशोर पार्टी संसदीय दलका पूर्वनेता पनि हुन्। अहिले पद नपाएका तीन प्रदेशसभा सदस्यमध्ये लक्ष्मण किशोर र कैलाश चौधरी काठमाडौंमा छन् भने टीका थापा भारतमा रहेको बताइएको छ। लक्ष्मण किशोर र कैलाश दुुवै जना रञ्जिताका विश्वास पात्र हुन्। त्यही भएर लक्ष्मण किशोरलाई मन्त्री बनाइएन भने कैलाशलाई पनि हटाइयो, स्रोतले भन्यो। रेशम चौधरी केन्द्रमा प्रतिपक्षमा बस्ने र प्रदेशमा कमलबहादुर शाह नेतृत्वको सरकारलाई नै समर्थन यथावत राख्ने पक्षमा थिए। रञ्जिता भने नयाँ गठबन्धनमा जाने र प्रदेशमा मुख्यमन्त्री शाहलाई दिएको समर्थन फिर्ता लिनुपर्ने अडानमा रहेकाले दुुवैबीचको अन्तरविरोध उत्कर्षमा पुुगेको हो। रेशम र रञ्जिता पतिपत्नी हुन्। रेशमका दुुई पत्नीमध्ये रञ्जिता जेठी पत्नी हुन्। ९ जनाको ज्यान जाने गरी भएको टीकापुर घटनापछि रेशम जेलमै भएका बेला नागरिक उन्मुक्ति पार्टीको जन्म भएको हो। दोस्रो स्थानीय निर्वाचनमा पहिलोपटक भाग लिएको नागरिक उन्मुक्तिले कैलालीका १३ स्थानीय तहमध्ये चार वटा तह जितेको थियो। नागरिक उन्मुक्तिले टीकापुर र भजनी नगरपालिका तथा जोशीपुर र जानकी गाउँपालिका जितेको थियो। स्थानीय तहको निर्वाचनमा नागरिक उन्मुक्ति कैलालीमा नेकपा एमाले र नेपाली कांग्रेसभन्दा ठूलो दल हो। कैलालीमा प्रतिनिधिसभा र प्रदेशसभा निर्वाचनमा पनि नागरिक उन्मुक्ति कांग्रेस र एमालेभन्दा ठूलो दल हो। ५ वटा निर्वाचन क्षेत्र रहेको कैलालीमा नागरिक उन्मुक्तिले प्रतिनिधिसभामा ३ र १० वटा प्रदेशसभामा ५ वटा प्रत्यक्ष जितेको छ। प्रदेशसभामा २ जना समानुपातिक गरी नागरिक उन्मुक्तिका ७ जना प्रदेशसभा सदस्य छन्। प्रदेश सरकार बनाउन नागरिक उन्मुक्ति निर्णायक शक्ति हो। जेलमा भएकाले अध्यक्ष बस्न नपाउने भएपछि रेशमले श्रीमती रञ्जितालाई पार्टी अध्यक्ष बनाएर आफू संरक्षक बसेका थिए। रेशम चौधरीलाई राष्ट्रपति रामचन्द्र पौडेलले गणतन्त्र दिवसका दिन माफी मिनाह दिएपछि जेलमुक्त भएर उनी राजनीतिमा सक्रिय भए। रेशमको अध्यक्षता अवैध रेशम जेलमुक्त भएपछि उनले तराईका विभिन्न जिल्लामा जिल्ला समितिहरू गठन गरे। उनले तराईका अधिकांश जिल्लामा प्रतिनिधि छनोट गरेर २०८० पुस २६ गते टीकापुरमा पार्टीको भव्य महाधिवेशन गरे। प्रधानमन्त्री पुुष्पकमल दाहाललाई प्रमुख अतिथि बनाउने तयारी गरे पन उनले नभ्याएपछि रेशमले नेकपा एकीकृत समाजवादीका अध्यक्ष माधवकुमार नेपाललाई विशिष्ठ अथिति बनाए। टीकापुरमा तीन दिनसम्म महाधिवेशन चल्यो। निर्वाचन प्रक्रियामा रेशमले अध्यक्षमा एकल उम्मेदवारी दिने भएपछि रञ्जिता त्यही दिन महाधिवेशन स्थल छाडेर हिँडिन्। टीकापुरको पहिलो महाधिवेशनबाट रेशम निर्विरोध अध्यक्ष चयन भए । महाधिवेशन स्थलमा रञ्जिता नभए पनि उनलाई सहअध्यक्ष मनोनीत गरिएको थियो। निर्वाचन आयोगले गत बिहीबार मात्रै रेशम चौधरीलाई नागरिक उन्मुक्ति पार्टीको अध्यक्ष अवैधानिक ठहर गयो। निर्वाचन आयोगले राजनीतिक दलसम्बन्धी ऐनबमोजिम मापदण्ड नपुगेकाले पुरानै कार्यसमितिलाई मान्यता दियो। पछिल्लो विवरण अध्यावधिक नभएकाले राजनीतिक दलसम्बन्धी नियमावली, २०७४ नियमको २५ को उपनियम (६) बमोजिम नागरिक उन्मुक्ति पार्टीको साविकको विवरण नै कायम रहने गरी निर्वाचन आयोगले निर्णय गरेको थियो। निर्वाचन आयोगको निर्णयपछि रञ्जिता नै नागरिक उन्मुक्ति पार्टीको आधिकारिक अध्यक्ष भएकी छन्। तीनवटा अदालतले जन्मकैद सजाय दिएका रेशम चौधरीलाई सरकारको सिफारिसमा राष्ट्रपति रामचन्द्र पौडेलले आममाफी दिएका थिए। चौधरी रिहाइ भएपछि टीकापुर घटनामा हत्या गरिएका प्रहरी निरीक्षक केशव बोहराकी श्रीमती शारदा कठायत बोहराले सर्वोच्चमा मुद्दा दायर गरेकी छिन्। सो मुद्दाको सुन्वाइ भने भएको छैन। निर्वाचन आयोगको निर्णयपछि पार्टी अध्यक्षको भूमिकामा पुुगेकी रञ्जिताले शुक्रबार सरकारमा जाने विषयमा कुनै सल्लाह र छलफल नभएको बताइन्। म पार्टी अध्यक्ष हुँ। मसँग कुनै सल्लाह नै नगरी प्रदेश सरकारमा मन्त्री थपिएका छन्। मैले संसदीय दलको नेतालाई सरकारको समर्थन फिर्ता लिन र सरकारमा गएका मन्त्रीहरूलाई फिर्ता बोलाउन निर्देशन दिइसकेको छु, अध्यक्ष रञ्जिताले भनिन्। उनले पार्टीको ह्विप नमान्नेलाई कारबाही हुने पनि बताइन्। दलीय व्यवस्थामा पार्टीको ह्विप नमान्नेलाई कारबाही हुन्छ। त्यस अवस्थामा पुुग्न नपरोस् भन्ने नै हो, उनले भनिन्। उनले नागरिक उन्मुक्ति पार्टी नयाँ सत्ता गठबन्धनमै रहेको पनि बताइन्। बिहीबारको सदनमा हामी सत्ता पक्षमै बस्यौं, उनले भनिन्, यो भनेको नयाँ सत्ता गठबन्धनलाई समर्थन गरेको होइन ? रेशम चौधरी बिहीबार बेलुकी नै धनगढी पुुगेका थिए। बिहीबार बेलुकी ६ बजे उनले पत्रकार सम्मेलन गरेका थिए। त्यसलगत्तै निर्वाचन आयोगले उनलाई अध्यक्षको मान्यता नदिएको निर्णय आएपछि उनले पत्रकार सम्मेलन नै स्थगित गरेका थिए। शुुक्रबार उनले मुख्यमन्त्री कमलबहादुर शाहलाई भेटेर समर्थन यथावत राख्ने र राप्रपाको समर्थन माग्न सुुझाएको स्रोतले बतायो। रेशमले, आफ्नो पार्टीका तीन जनालाई मन्त्री बनाएका उनले शाहलाई शुक्रबार नै शपथ दिलाउन आग्रह गरेका थिए। मुख्यमन्त्री शाहसँग कांग्रेसका १८, नागरिक उन्मुक्तिका ७ र स्वतन्त्र १ गरी २६ जना सांसदको समर्थन छ। राप्रपाले समर्थन गरे मुख्यमन्त्री शाहलाई बहुमत पुुग्छ। माओवादी र समाजवादीले समर्थन फिर्ता लिएपछि मुख्यमन्त्री शाह अल्पमतमा परेका छन्। उनले नागरिक उन्मुक्ति, स्वतन्त्र र राप्रपाका सांसदलाई विभिन्न अफर गरिरहेका छन्। स्रोत भन्छ, मुख्यमन्त्री शाह नेतृत्व छोडेर पनि गठबन्धन जोगाउने कसरतमा लागेका छन्। त्यसको संकेत उनले माओवादीका मन्त्री हटाएको दिनमै गरेका थिए। त्यही दिन राप्रपा र स्वतन्त्र सांसदलाई बोलाएर मन्त्रीको शपथ लिइहाल्न अनुरोध गरेका थिए। रेशमको रणनीति रेशम चौधरीका लागि अहिले पनि शाहको नेतृत्व सहज हो। लम्कीका शाह र टीकापुरका चौधरीबीच पहिलेदेखि नै सौहार्दता थियो। त्यही सौहार्दताको फाइदा मुख्यमन्त्री शाहले उठाए। केही विषयमा छलफल गर्ने योजनामा रहेका रेशमलाई ढिला गरे अहिले साथमा भएका सांसद पनि नयाँ गठबन्धनतिर लाग्ने भन्दै शुक्रबार एकाएक मध्यरातमा मन्त्री पदको शपथ गराए। यहाँसम्मकी रञ्जिताका विश्वासपात्र रहेका खुसीराम चौधरीलाई पनि कुनै मन्त्रालय नदिइ बिना विभागीयमन्त्रीमा शपथ गराइयो। अहिले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय खाली छन्। ती दुुवै मन्त्रालयको कार्यभार मुख्यमन्त्री शाहले लिएका छन्। स्रोत भन्छ, रञ्जिताको नजिक भएकाले खुसीराम उता गई हाल्ने डरले उनलाई बिनाविभागीय मन्त्रीमा भए पनि अल्झाएर राखिएको हो। तर, रेशमको अधिकारबिनाको यो चलाखीले नागरिक उन्मक्ति पार्टी संकटमा परेको छ। अहिले पार्टीमा रेशम भर्सेस रञ्जिता टकराव चलिरहेएको छ। शपथलगत्तै मन्त्रीलाई ठाकुरद्वारा लगियो दुुई मन्त्री र एक राज्यमन्त्रीलाई शपथ खुवाउनु चानचुने थिएन। उनीहरू रञ्जिताको दबाब मान्न तयार हुने हुन् कि भनेर रेशमले पार्टीका चारैजना मन्त्रीलाई शुक्रबार राति नै बर्दिया राष्ट्रिय निकुञ्जको ठाकुरद्वारा लगेका थिए। प्रदेश सरकारमा उन्मुुक्तिका चार मन्त्री भएका छन्। भूमिव्यवस्था, कृषि तथा सहकारीमन्त्री रामेश्वर चौधरी, आर्थिक मामिलामन्त्री घनश्याम चौधरी, बिनाविभागीयमन्त्री खुसीराम चौधरी र भूमिव्यवस्था, कृषि तथा सहकारी राज्यमन्त्री इन्द्रा गिरि छन्। पार्टी बैठक भन्दै रेशमले उनीहरूलाई ठाकुरद्वारा पुुयाएका थिए। मन्त्रालय तोड्ने तयारी शाह नेतृत्वको सरकारले सामाजिक विकास मन्त्रालय र उद्योग, पर्यटन, वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको छ। मुख्यमन्त्री तथा मन्त्रिपरिषद्का एकजना अधिकृत भन्छन, क्याबिनेट बस्नेबित्तिकै दुुइटा मन्त्रालय तोडेर पनि भागबन्डा मिलाउने तयारी भएको छ। ती अधिकारीले सामाजिक विकास मन्त्रालय तोडेर शिक्षा तथा खेलकुद र स्वास्थ्य तथा महिला बालबालिका मन्त्रालय बनाउने तयारी भएको बताए। यस्तै वन तथा वातावरण र उद्योग तथा पर्यटन गरी मन्त्रालय विभाजन गर्ने तयारी पनि भएको छ। सुदूरपश्चिममा मुख्यमन्त्री तथा मन्त्रिपरिषद् कार्यालयसहित सातवटा मात्रै मन्त्रालय थिए। भागबन्डा मिलाउन यसअघिका मुख्यमन्त्री त्रिलोचन भट्टलाई पनि नेकपा विभाजन भएपछि दबाब आएको थियो। तर, उनले मन्त्रालय विभाजन गर्दा जनतामा झन् निराशा हुने भन्दै टुक्र्याउन मानेनन्। तर, अहिलेको सरकार जुनसुकै हालतमा पनि नयाँ गठबन्धनलाई सरकार बनाउनबाट रोक्ने कसरतमा लागेको छ। यी दुुई मन्त्रालय विभाजन गरे सुदूरपश्चिममा ९ मन्त्रालय हुनेछन्। ५३ सदस्यीय प्रदेशसभा रहेको सुदूरपश्चिममा संविधानअनुसार बढीमा १० मन्त्रालय बनाउन पाइन्छ। संविधानमा प्रदेशसभा सदस्य संख्याको २० प्रतिशत नबढ्ने गरी मन्त्रिपरिषद् बनाउन पाइने उल्लेख छ। नयाँ सत्ता गठबन्धनमा अहिले माओवादीका ११, एमालेका १० र समाजवादीका ४ गरी २५ जनाको बहुमत छ। नयाँ गठबन्धन पनि स्वतन्त्र सांसद डा तारादत्त जोशी पनि पूर्वएमाले भएकाले नयाँ गठबन्धनलाई समर्थन गर्ने र नागरिक उन्मुक्तिका २ जना आउने भएपछि २८ प्रदेशसभाको बहुमत हुने आंकलन गरिरहेको छ। हामी नयाँ गठबन्धनमै छौं : रञ्जिता तपाईंको पार्टी सरकारमा कि प्रतिपक्षमा ? सरकारमा नि ! हामी नयाँ गठबन्धनमै छौं। बिहीबारको प्रतिनिधिसभाको बैठकमा पनि हाम्रो पार्टी सत्ता पक्षमै बस्यो। त्यसैले हामी सत्तापक्षमै छौं। कसरी मान्ने के तपाईं सत्ता गठबन्धनमा हो भनेर ? पार्टीको कुनै निर्णय नै बाहिर आएको छैन ? निर्णय त आई हाल्छ नि ! हामी छलफलमै छौं। केही दिन बिरामी भएकाले मैले पार्टीका नेताहरूसँग छलफल गर्न पाएको थिइनँ। अब छिट्टै सरकारमा जाने निर्णय हुन्छ। तपाईं नयाँ गठबन्धनमा हो भनिरहनु भएको छ। सुदूरपश्चिममा तीनतीन जना मन्त्रीहरू कांग्रेस नेतृत्वको सरकारमा शपथ लिइसकेका छन् ? त्यो कुरा मलाई थाहा छैन। सुदूरपश्चिमको प्रदेश सभामा हामी ७ जना छौं। रेशमजी बिहीबार नै धनगढी जानुभएको हो। उहाँलाई कसले त्यस्तो सल्लाह दियो, मलाई थाहा छैन। पार्टीको आधिकारिक अध्यक्ष म हुँ। मसँग कसैले पनि सल्लाह गरेको छैन। मैले सरकारमा गएकाहरूलाई फिर्ता बोलाउन संसदीय दलका नेतालाई निर्देशन गरिसकेको छु। संसदीय दलले बोलाएन भने के हुन्छ ? ७ जना प्रदेशसभा सदस्यमध्ये ४ जना त मन्त्री नै भइसकेका छन्। सल्लाह नगरी मन्त्री भए भन्दैमा हुन्छ। पार्टीको विधि विधान हुँदैन ? मैले संसदीय दललाई शाह नेतृत्वको सरकारबाट समर्थन फिर्ता लिन निर्देशन गरिसकेको छ। फिर्ता भएनन् भने त्यसपछिको प्रक्रिया छँदै छ। त्यो भनेको के कारबाही हुन्छ भनेकोे हो ? मेरै मुखबाट बोलाउन नलगाउनुस्। चार जना बेग्लै पार्टीका हुन् भने त मेरो भन्नु केही छैन। तर, नागरिक उन्मुक्ति पार्टीका हुन् भने पार्टीको विधानअनुसार अध्यक्षले दिएको निर्देशन उनीहरूले मान्नुपर्छ। उन्मुक्तिका ७ प्रदेशसभा सदस्यमध्ये ४ मन्त्री नै भइसके। उनीहरू बहुमत भएनन् त ? उनीहरू बेग्लै पार्टीका हुन भने केही छैन। नागरिक उन्मुक्ति पार्टीका प्रदेशसभा सदस्य हो भने उनीहरू पार्टीको नीति, विधि र विधानमा रहनुपर्छ। त्यसो भए रेशम चौधरी एकातिर तपाईं अर्कोतिर जस्तो देखिएन ? देखियो त। यो पार्टी एउटा घटनापछि जन्मिएको पार्टी हो। यो पार्टी जन्माउन रेशमजीको ठूलो योगदान छ। तर, अहिले त पार्टी अध्यक्ष म हुँ नि ! मसँग कुनै परामर्स नै नगरी, छलफल नै नगरी सरकारमा जाने कुरा विधिसंगत हुन्छ र ? रेशमजीका धेरै कुराहरू हामीले विगतमा पनि मान्दै आयौं, अझ पनि मानौंला तर, उहाँलाई कसले यस्तो सल्लाह दिइरहेको छ। थाहा छैन। नाताले हामी श्रीमान्श्रीमती होउला, तर हामी २ जनासँग पार्टीको भविष्य पनि त जोडिएको छ। लाखौं मतदाता र कार्यकर्ताका पनि त भविष्य जोडिएको छ नि !"
वन क्षेत्रको विकास नभएसम्म मुलुकलाई समृद्ध बनाउन सकिदैन : वनमन्त्री,काठमाडौं : नवनियुक्त वन तथा वातावरण मन्त्री नवलकिसोर साह सुडीले पदबहाली गरेका छन्। आइतबार राष्ट्रपति कार्यालयमा राष्ट्रपति रामचन्द्र पौडेलसमक्ष पद तथा गोपनियताको सपथ लिएपछि सिंहदरबारस्थित मन्त्रालय पुगेर उनले पदबहाली गरेका हुन्। पदबहालीपछि मन्त्री सुडीले वन विनाश रोकेर वनको विकासमा ध्यान दिने बताए। वनको धनी नेपालमा विदेशबाट काठ ल्याउनुपर्ने अवस्थालाई अन्त्य गर्नुपर्ने उनको भनाइ छ । उनले वन क्षेत्रको विकास हुन नसके मुलुकको समृद्ध हुन नसक्ने जिकिर गरे। पदवहाली गर्दै मन्त्री सुडीले वन मन्त्रालय र सातै प्रदेशका वन मन्त्रालयबीच समन्वयका लागि समन्वय अधिकृत तोक्ने निर्णयमा हस्ताक्षर गरे।
"दुईजना थपेर प्रधानमन्त्रीले गरे मन्त्रिपरिषद् विस्तार, स्वास्थ्यमन्त्री यादवले लिए शपथ",काठमाडौं : प्रधानमन्त्री पुष्पकमल दाहाल प्रचण्डले दुईजना मन्त्री थपेर मन्त्रिपरिषद विस्तार गरेका छन्। जनता समावादी पार्टीबाट उपेन्द्र यादव र नवकिशोर साह सुडी मन्त्री बनेका हुन्। उपेन्द्र यादव उपप्रधानमन्त्री एवं स्वास्थ्य तथा जनसंख्या मन्त्री र साह वनमन्त्री नियु्क्त भएका हुन्। आइतबार शीतल निवासमा आयोजित समारोहमा राष्ट्रपति रामचन्द्र पौडेलले उनीहरूलाई पद तथा गोपनीयताको शपथ खुवाएका हुन। नयाँ मन्त्रीसहित मन्त्रिमण्डल २२ सदस्यीय भएको छ।
आज हुने भनिएको प्रधानमन्त्री प्रचण्डविरुद्ध रिटमाथिको सुनुवाइ स्थगित,काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'विरुद्ध परेको रिटमाथिको सुनुवाइ स्थगित भएको छ। रिटमाथिको सुनुवाइका लागि न्यायाधीश कुमार रेग्मी र विनोद शर्माको संयुक्त इजलासमा पेशी तोकिएको थियो। जनयुद्ध कालमा पाँच हजार मानिसको हत्या गरेको प्रचण्डमाथि आरोप छ। प्रधानमन्त्री प्रचण्डले २०७६ माघ १ गते टुँडिखेलमा आयोजित माघी महोत्सव कार्यक्रमलाई सम्बोधन गर्ने क्रममा आफूले दश वर्षे युद्ध कालमा भएको पाँच हजार जनाको हत्याको जिम्मा आफूले लिने बताएका थिए। सोही अभिव्यक्तिलाई लिएर पीडितले सर्वोच्च अदालतमा उनीविरुद्ध रिट दायर गरेका थिए। अधिवक्ता ज्ञानेन्द्र आरण र कल्याण बुढाथकीललगायतले २०७९ साल फागुन २३ गते सर्वोच्चमा प्रचण्डविरुद्ध मुद्दा हालेका थिए। प्रारम्भिक सुनुवाइका लागि २०७९ फागुन २५ पहिलो पेशी तोकिएको थियो। तर सो दिन बेन्च बस्न नभ्याएपछि रिटमाथि सुनुवाइ हुन सकेन। त्यसपछि सोही फागुन २६ गते न्यायाधीश ईश्वरप्रसाद खतिवडाको एकल इजलासले रिटमाथि सुनुवाइ गर्दै कारण देखाउ र अग्राधिकार दिएर हेर्न आदेश दिएको थियो।
मन्त्रीका मापदण्डबारे माओवादीमा असन्तुष्टि,"काठमाडौं : अचानक भएको सत्ता गठबन्धन परिवर्तनलाई लिएर माओवादीभित्र सबालजवाफ भएको छ। संसदीय दलको शनिबार भएको बैठकमा कतिपय सांसदले अध्यक्ष तथा प्रधानमन्त्री पुष्पकमल दाहाललाई नयाँ गठबन्धन र मन्त्री छनोटका मापदण्डबारे कडाकडा प्रश्न सोधे। उनीहरूले अचानक पुरानो गठबन्धन छाडेर नयाँमा जानुपर्ने कारण के पर्यो ? यसबाट पार्टीलाई दीर्घकालीन लाभ के हुन्छ ? जस्ता प्रश्न गरे। स्रोतका अनुसार दोहोरिएका मन्त्रीका बारे पनि उनीहरूले गम्भीर चासो राखे। नारायणकाजी श्रेष्ठ, रेखा शर्मालगायत किन दोहोरिए ? कतिपय किन दोहोरिएनन् ? सांसदहरूले सोधे, मापदण्ड के ? नेतृत्वले जे मन लाग्यो, त्यही गर्न मिल्छ ? स्रोतका अनुसार सांसदहरू माधव सापकोटा, सूर्यमान दोङ, अमनलाल मोदी आदिले कडाकडा प्रश्न सोधेका थिए। प्रधानमन्त्री दाहालले सरकारको समीकरण परिवर्तन हुनुको कारणबारे उठेका प्रश्नमा कन्भिन्स गर्ने प्रयास गरे। माओवादी केन्द्रको संसदीय दलको कार्यालय सिंहदरबारमा बसेको बैठकमा प्रधानमन्त्री दाहालले सरकारको समीकरण परिवर्तनका सम्बन्धमा प्रष्ट पारेका दलका मुख्य सचेतक हितराज पाण्डेले जानकारी दिए। बैठकमा प्रतिनिधिसभाको पछिल्लो अवस्थाबारे प्रतिनिधिसभाका मुख्य सचेतक पाण्डे र राष्ट्रियसभाका प्रमुख सचेतक गोपीबहादुर अछामीले बैठकलाई जानकारी गराएका थिए। त्यसैगरी राष्ट्रियसभाको अध्यक्ष र उपाध्यक्षको उम्मेदवार तथा विश्वासको मतको विषयमा सहभागी सदस्यले सोधेको प्रश्नमा प्रधानमन्त्री दाहालले उम्मेदवारका विषयमा पार्टीको स्थायी समिति बैठकले निर्णय गर्ने र विश्वासको मत कहिले लिने भन्ने विषयमा सहयात्री दलसँग छलफल गरेर निर्णय लिइने जानकारी गराएका थिए।"
उपेन्द्र यादव बने चौथो वरीयताका उपप्रधानमन्त्री,काठमाडौं : उपप्रधानमन्त्री एवं स्वास्थ्य तथा जनसंख्या मन्त्री उपेन्द्र यादवले आज पद तथा गोपनीयताको शपथ ग्रहण गरेका छन्। शपथ ग्रहण गरेसँगै उनले चौथो वरीयता पाएका छन्। राष्ट्रपति कार्यालयले सार्वजनिक गरेको मन्त्रीहरूको सूचीअनुसार रघुवीर महासेठलाई पहिलो वरीयताको उपप्रधानमन्त्री बनाइएको छ। त्यसपछि दोस्रो वरीयतामा नारायणकाजी श्रेष्ठ र तेस्रोमा रवि लामिछाने छन्। आइतबार शपथ लिएका यादवलाई भने चौथो वरीयतामा राखिएको छ। यद्दपि यादव पटकपटक लामिछाने र महासेठभन्दा पहिले नै उपप्रधानमन्त्री भइसकेका व्यक्ति हुन्। प्रधानमन्त्री पुष्पकमल दाहाल 'प्रचण्ड'ले आज जनता समाजवादी पार्टीका अध्यक्ष यादव र नवलकिशोर साह सुडीलाई लिएर दोस्रो पटक मन्त्रिमण्डल विस्तार गरेका हुन्। नवलकिशोरलाई वन मन्त्रीको जिम्मेवारी दिइएको छ। हाल प्रधानमन्त्री प्रचण्ड नेतृत्वको मन्त्रिमण्डल २२ सदस्यीय बनेको छ।
पूर्वमन्त्री विक्रम पाण्डेलाई भ्रष्टाचारी भनेपछि पूर्वएआईजी ठाकुर मोहनले कुटाइ खाए,"काठमाडौं : राप्रपाका नेता विक्रम पाण्डेलाई भ्रष्टाचारी भनेपछि पूर्वएआईजी तथा राप्रपाका नेता ठाकुरमोहन श्रेष्ठले कुटाइ खाएका छन्। उनमाथि पाण्डेका समर्थकहरूले कुटपिट गरेका हुन्। पाण्डे पूर्वमन्त्री समेत हुन्। उनी सहरी विकास मन्त्री थिए। आइतबार बिहान कार्यसम्पादन समितिको बैठक चलिरहेको बेला सशस्त्रका पूर्वएआईजी श्रेष्ठले पाण्डेलाई भ्रष्टाचारी भनेका थिए। त्यसपछि बैठकमा लफडा सुरू भएको थियो। लगत्तै पाण्डे बाहिर निस्केर आफ्ना समर्थकहरूलाई बैठकमा भएको घटनाबारे बताएका थिए। केही समयपछि श्रेष्ठसमेत बाहिरिए। श्रेष्ठ बाहिरिने क्रममा पाण्डेका कार्यकर्ताले उनलाई कुटपिट गरेका हुन्। पाण्डेका कार्यकर्ताले श्रेष्ठलाई लखेटीलखेटी कुटेका थिए। श्रेष्ठ पार्टी कार्यालयभित्रै कुटिएका हुन्। पार्टी कार्यालय धुम्वाराहीमा केन्द्रीय कार्यसम्पादन समितिको बैठक जारी रहँदा श्रेष्ठमाथि आक्रमण भएको हो । केन्द्रीय कार्यसम्पादन समितिको बैठकमा श्रेष्ठले राखेको धारणाका कारण आक्रमण भएको नेताहरूले जनाएका छन् । उनले पाण्डेलाई लक्षित गरी धारणा राखेका थिए। श्रेष्ठमाथि आक्रमण भएपनि पार्टी अध्यक्ष राजेन्द्र लिङ्देनले आक्रमण गर्नेको पहिचान गर्न निर्देशन समेत दिएका छन्। पार्टीको आन्तरिक एजेण्डाका साथै पछिल्लो राजनीतिक घटनाक्रमका विषयमा छलफल गर्न दुई दिनदेखि राप्रपाको बैठक बसिरहेको थियो । राप्रपाका प्रवक्ता मोहन श्रेष्ठले घटनाबारे अध्ययन भइरहेको जानकारी दिए। कुटपिट भइरहेका बेला राप्रपाका नेता बुद्धिमान तामाङ,सांसद दिपकबहादुर सिंहलगायतले छुट्याएका थिए।"
पदभारपछि उपेन्द्र यादवले भने  जनताको काम गर्नेलाई वरीयताको वास्ता हुँदैन,काठमाडौं : नवनियुक्त उप्रधानमन्त्री एवं स्वास्थ्य तथा जनसंख्यामन्त्री उपेन्द्र यादवले शल्यक्रियामा देखिएको ढिलाइलाई छिटो छरितो व्यवस्था मिलाउने निर्णय गरेका छन्। आइतबार शितल निवासमा पद तथा गोपनियताको शपथ लिएपछि मन्त्रालय पुगेर पदभार ग्रहण गर्दै यादवले संघीय तथा प्रादेशिक अस्पतालहरूमा शल्यक्रियाको समय लिन बिरामीको लामो लाइन हुने अवस्था रहेकाले घरैबाट शल्यक्रियाको समय लिन सक्ने निर्णय गरेका हुन्। बिरामीहरू लामो लाइन बसेर उपचार सेवा लिनुपर्ने बाध्यताको अन्त्य हुनुपर्ने भन्दै उनले सहज बनाउँदै बिरामीले समयमै उपचार सेवा पाउने गरी अनलाइन एवं डिजिटल प्रविधिमार्फत् घरैबाट पनि समय लिने व्यवस्था मिलाउने बताए। यादवले गुणस्तरीय स्वास्थ्य सेवा उपलब्ध गराउँदै सरकारी स्वास्थ्य संस्थाको क्षमतावृद्धि र विकास गर्ने प्रतिवद्धता जनाए । त्यस्तै उनले जनताको सेवा गर्नेलाई वरीयताको वास्ता नहुने जिकिर गरे। जसपा अध्यक्ष यादव गत वैशाख १० गते सम्पन्न प्रतिनिधिसभा सदस्यको उपनिर्वाचनमा बारा क्षेत्र नम्बर २ बाट निर्वाचित भएका थिए। उनी यसअघि पनि उपप्रधानमन्त्री एवं स्वास्थ्यमन्त्री भइसकेका छन्। प्रधानमन्त्री पुष्पकमल दाहाल 'प्रचण्ड'ले यादवलाई चौथो वरीयताका उपप्रधानमन्त्री बनाएका छन्। राष्ट्रपति कार्यालयले सार्वजनिक गरेको मन्त्रीहरूको सूचीअनुसार रघुवीर महासेठलाई पहिलो वरीयताको उपप्रधानमन्त्री बनाइएको छ। त्यसपछि दोस्रो वरीयतामा नारायणकाजी श्रेष्ठ र तेस्रोमा रवि लामिछाने छन्। आइतबार शपथ लिएका यादवलाई भने चौथो वरीयतामा राखिएको छ। यद्दपि यादव लामिछाने र महासेठभन्दा पहिले नै उपप्रधानमन्त्री भइसकेका व्यक्ति हुन्।
संक्रमणकालीन न्याय टुंग्याउन हामी पनि सहयोग गर्छौं : अमेरिकी राजदूत,"काठमाडौं : नेपालको शान्ति प्रक्रियाका बाँकी काम र संक्रमणकालीन न्यायको विषयमा अमेरिकाले चासो राखेको छ। अमेरिकाले नेपालको शान्ति प्रक्रियाका बाँकी निष्कर्षमा पुर्याउन सहयोग आवश्यकता परे दिन तयार रहेको सन्देश दिएको छ। नवनियुक्त अर्थमन्त्री वर्षमान पुन अनन्तलाई आइतबार अर्थ मन्त्रालयमा शिष्टाचार भेट गर्दै नेपालका लागि अमेरिकी राजदूत डिन थम्पसनले शान्ति प्रक्रियाका बाँकी काम चाडै टुंगोमा पुग्ने विश्वास गरेका हुन्। अर्थमन्त्रालय एक अधिकारीका अनुसार भेटका क्रममा राजदूत थम्पसनले संक्रमणकालीन न्यायसम्बन्धी विधेयक छिट्टै टुंगो लाग्ने र त्यसलगत्तै शान्ति प्रक्रियाको कामले तीव्रता पाउने विश्वास व्यक्त गरे। संक्रमणकालीन न्यायसम्बन्धी विधेयक छिट्टै टुंगिने र शान्ति प्रक्रियाका बाँकी काम सकिनेमा अमेरिका आशावादी छ, राजदूत थम्पसनले भने, त्यसमा सहयोग गर्न अमेरिकी सरकार तयार छ। उनले शान्ति प्रक्रिया टुंगोमा पुर्याउन आवश्यक आर्थिक सहयोगका लागि अमेरिका तयार रहेको र विश्वका अरु धेरै देशहरु पनि सहयोगका लागि तत्पर रहेको पाएको उल्लेख गरे। कानुन न्याय तथा मानवअधिकार समितिले संक्रमणकालीन न्यायसम्बन्धी विधेयक (टिआरसी) टुंग्याउने तयारी गरिरहेको छ। गत आइतबार समितिबाट टिआरसी विधेयक टुंग्याएर पारित गर्ने गरी बोलाइएको बैठकमा तत्कालीन कानुनमन्त्री धनराज गुरुङले टिआरसीका विवादित विषयमा प्रधानमन्त्रीसँग छलफल गर्ने भन्दै समय मागेका थिए। विधेयकमा रहेका केही प्रावधानमाथि प्रश्न उठाएपछि कानुनमन्त्री गुरुङले त्यस विषयमा आन्तरिक छलफल गर्नुपर्ने बताएका थिए। एमालेले पीडितमैत्री कानुन निर्माणमा जोड दिएको थियो। सोमबार कांग्रेसमाओवादीको गठबन्धन भत्किएर एमाले नेतृत्वको नयाँ गठबन्धन बनेको छ। सत्ता समीकरणमा फेरबदल भएसँगै संक्रमणकालीन न्यायसम्बन्धी विधेयकलाई टुङ्गो लगाउन गत सोमबार बिहान बोलाइएको कानुन समितिको बैठक स्थगित भएको छ। केहि विवादित विषयमा सहमति गरेर यहि संसद अधिवेशनबाट टीआरसी विधेयक टुंग्याउने सरकारको तयारी छ। यसैगरी राजदूत थम्पसनले अमेरिकाले गर्दै आएको विकास सहयोग जारी रहने प्रतिबद्धता पनि जनाए। यस्तै उनले मिलेनियम च्यालेन्ज कर्पोरेशन (एमसीसी) परियोजना समयमै सक्ने गरी काम अघि बढोस् भन्ने चासो राखेका थिए। जवाफमा मन्त्री पुनले अमेरिकाले नेपालको समग्र विकासमा गर्दै आएको स्मरण गर्दै आगामी दिनमा पनि सहयोगलाई निरन्तरता दिने प्रतिबद्धता जनाएकामा राजदूत थम्पसनलाई धन्यवाद दिए। यस्तै उनले एमसीसी परियोजनाको काम सुरु भइसकेको भन्दै समयमै सम्पन्न गर्न सरकार प्रतिबद्ध रहेको जनाए। अमेरिकी लगानीकर्तालाई लगानी सम्मेनलमा सहभागी हुन अपिल अर्थमन्त्री पुनले आगामी ०८१ वैशाखमा हुने लगानी सम्मेलनमा बढीभन्दा बढी सहभागिता जनाउन अमेरिकी लगानीकर्तालाई अपिल गरे। अमेरिकी राजदूत थम्पसनसँग उनले बढीभन्दा बढी लगानीकर्ता आउने वातावरण बनाइदिन आग्रह गरे। नेपालमा वैदेशिक लगानीका लागि उपयुक्त वातावरण रहेको भन्दै पुनले त्यसका लागि आवश्यक कानूनी तथा व्यवहारिक सहजीकरणका लागि सरकार तत्पर रहेको बताए। अन्तर्राष्ट्रिय लगानीकर्ताका लागि नेपाल भर्जिन ल्याण्ड हो, पुनले भने। पुनले नेपालमा लगानीका लागि कृषि, उद्योग तथा आईटी राम्रो सम्भावनाको क्षेत्र भएको बताए। उनले लगानी सम्मेलन पूर्वनिर्धारित मितिमै हुने बताउँदै सरकार त्यसले त्यसको तयारीका लागि तीव्रता दिइरहेको उल्लेख गरे। जवाफमा राजदूत थम्पसनले लगानी सम्मेलनमा ठूलो संख्यामा अमेरिकी लगानीकर्ता आउन इच्छुक रहेको जानकारी दिए। उनले अमेरिकी लगानीकर्ता नेपालमा आउन आकर्षित रहेको भन्दै त्यसका लागि वातावरण बनाउन नेपालस्थित अमेरिकी दूतावासले सक्रिय सहयोग गर्ने प्रतिबद्धता जनाए।"
मुस्ताङमा हाईअल्टिच्युडले ३ वर्षमा २३ जनाको मृत्यु,"जोमसोम : हिमाली जिल्ला मुस्ताङमा हाईअल्टिच्युडका कारण पछिल्लो ३ वर्षयता २३ जनाले ज्यान गुमाएका छन्। मुस्ताङमा मृत्यु हुनेमा १६ भारतीय, ५ नेपाली र २ तेस्रो मुलुका पर्यटक रहेका छन्। धार्मिक तथा पर्यटकीय जिल्ला मुस्ताङ भ्रमणमा आएका भारतीय तथा नेपालीसहित तेस्रो मुलुकका विदेशी पर्यटकको ३ वर्षको फेरोम हाईअल्डिच्युड समस्याका कारण करिब दुई दर्जन पर्यटकको मृत्यु भइसकेको जिल्ला प्रहरी कार्यालय मुस्ताङले उल्लेख गरेको छ। प्रहरी कार्यालयको रेकर्ड अनुसार चालु आर्थिक वर्ष २०८००८१ को ८ महिना अवधिमा एक नेपाली पर्यटक प्रथप्रर्दशकसहित ५ जना विदेशीले हाईअल्टिच्युडका कारण ज्यान गुमाएको जिल्ला प्रहरी कार्यालय मुस्ताङका प्रहरी नायव उपरीक्षक भोजराज पाण्डेले जानकारी दिए। चालु आर्थिक वर्षको असोज ११ गते थासाङ गाउँपालिका४ घाँसामा ७२ वर्षीय कामी सर्की शेर्पाले हाईअल्टिच्युडका कारण ज्यान गुमाए। असोज २० गते मुस्ताङको वारागुङ मुक्तिक्षेत्र गाउँपालिका२ झोङमा युक्रेनी नागरिक ३५ वर्षीया महिला आना पानिनाको पदमार्ग यात्राकै क्रममा हाईअल्टिच्युडका कारण मृत्यु भयो। सोही घटनाको ३ दिनपछि असोज २३ गते थासाङ गाउँपालिका३ लेतेमा ६५ वर्षीया भारतीय महिलाको हाईअल्टिच्युड लागेर ज्यान गुमाउन पुगिन्। यसैगरी चालु आर्थिक वर्ष २०८००८१ को फागुन १ गतेका दिन ६५ वर्षीया भारतीय महिला ज्योत्स्ना रानी रावको मृत्यु भयो। रावलाई हाईअल्टिच्युडका कारण स्वास्थ्यमा समस्या देखिएपछि उपचारका लागि लेते प्राथमिक स्वास्थ्य चौकीमा पुर्याउँदा मृत्यु भयो। वारागुङ मुक्तिक्षेत्र गाउँपालिका१ मुक्तिनाथमा ५७ वर्षीय भारतीय नागरिक पटेल भूपेन्द्रभाई सोमाभाईको हाईअल्टिच्युडका कारण मृत्यु भयो। आर्थिक वर्ष २०७९०८० मा मुस्ताङमा १२ जना आन्तरिक तथा बाह्य पर्यटकले हाईअल्टिच्युडका कारण ज्यान गुमाएका थिए। जसमध्ये ७ भारतीय, ४ नेपाली र १ जना थाईलैण्डकी नागरिकले हाईअल्टिच्युडका कारण ज्यान गुमाएका थिए। आर्थिक वर्ष २०७८०७९ मा मुस्ताङ भ्रमण गर्न आएका ६ जना भारतीयले हाईअल्टिच्युडका कारण ज्यान गुमाएका थिए। मुस्ताङमा वर्षेनी औसम एक दर्जन बढीको हाईअल्टिच्युडका समस्याका कारण मृत्यु हुने गरेको मुस्ताङका प्रहरी नायव उपरीक्षक पाण्डेयको भनाई छ। समुन्द्री सतहको ३ हजारदेखि ४ हजार मिटरको उच्च उचाईमा मुस्ताङ आउने पर्यटकहरुलाई हाईअल्टिच्युडको समस्या देखिने गरेको छ। जिल्ला प्रहरी कार्यालय मुस्ताङका अनुसार कम उचाईको स्थानबाट उच्च उचाईमा रहेको स्थानमा पर्यटक होल्डिङ नगरी मुस्ताङ आउँदा हाईअल्टिच्युडको समस्या रहने गरेको छ। विशेष गरी मुस्ताङको मुक्तिनाथ दर्शन गर्न आउने भारतीय पर्यटकलाई हाईअल्टिच्युड लाग्ने गरेको पाइएको छ। प्रहरी नायव उपरीक्षक पाण्डेयले पर्यटकलाई लगातार यात्रा गराउने गर्दा र बीचको स्थानमा होल्डिङ गराउने सचेतना नहुँदा यस्तो समस्या देखिएको बताए। चिसो याममा मुक्तिनाथ दर्शन गर्न जाने नेपाली तथा भारतीय पर्यटकहरुले मुक्तिनाथ कुण्डमा स्नान गर्नाले हाईअल्टिच्युड भई स्वास्थ्यमा समस्या देखिने गरेको छ। जिल्ला प्रहरी कार्यालय मुस्ताङले उमेर कटेका र दीर्घ रोगका बिरामी भई औषधि सेवन गर्ने गरेका पर्यटकलाई ठाउँठाउँमा होल्डङ गर्दै गन्तव्यमा लैजानुपर्ने बताएको छ। थासाङको लेते र घरपझोङको जोमसोममा स्वास्थ्य केन्द्र र अस्पताल भएपनि शारिरीक रुपले अस्वस्थ पर्यटकहरु स्वास्थ्य परीक्षण बिना मुक्तिनाथ जाने गर्दा हाईअल्टिच्युडका कारण दुर्घटना हुने गरेको छ। मुस्ताङको जोमसोम अस्पतालमा अक्सिजन उत्पादन हुँने गरेकाले जिल्लामै पर्याप्त अक्सिजनको सुविधा उपलब्ध छ। यद्यपी हाईअल्टिच्युड कारण बर्सेनि पर्यटकले ज्यान गुमाउने अवस्थाको न्यूनिकरण हुन सकेको छैन। मुक्तिनाथ मन्दिरमा दर्शन गर्न जाने आन्तरिक तथा बाह्य पर्यटकहरुलाई हाईअल्टिच्युड तथा अन्य कारणले बिरामी पर्दा तत्कालै उपचार गर्न सकुन् भन्ने उद्देश्यले गतवर्ष नेपाली सेनाले हाईअल्चिच्युड ट्रिटमेन्ट सेन्टरको पूर्वाधार निर्माण गरेको छ। त्यहाँ जोमसोम अस्पतालले समेत अक्सिजन र औषधिसहित स्वास्थ्यकर्मी खटाएको छ।"
कालीगण्डकीमा लामो पुल थपियो,"बेनी : पर्वत र बागुलङ जिल्लाको सिमाना भएर बग्ने कालीगण्डकी नदी माथी अर्को लामो पुल बनेको छ। कालीगण्डकी खोँचले छुट्याएको बागलुङ र पर्वतलाई झोलुङ्गे पुलले नजिक बनाएको छ। जलजला गाउँपालिका८ नाग्लीवाङको ओडारे र बागलुङ नगरपालिका४ उपल्लाचौरको गौरीधाम जोड्ने ५२४ मिटर लामो झोलुङ्गे पुल सञ्चालन भएको हो। कालीगण्डकी नदी माथि निर्माणको अन्तिम चरणमा रहेको पुल आवत जावतका लागि सञ्चालन हुन थालेको जलजला८ का वडा अध्यक्ष हरिविकास जिसीले बताए। यो पुल सिङगल स्पानको सस्पेन्सन ब्रिजमध्ये विश्वकै दोस्रो लामो झोलुङ्गे पुल भएको दाबी गरिएको छ। नाग्लीवाङका बासिन्दा व्यापारिक कामका लागि बागलुङमा निर्भर छन्। करिब २ घण्टाको यात्राअवधी १० मिनेटमा छोटिएको जलजला८ नाग्लीवाङका नारायण थापाले बताए। नाग्लीवाङ देखि बाग्लुङ पुग्न हिड्न सक्नेलाई १ घण्टा र नसक्नेलाई २ घण्टा लाग्ने गरेको थियो, उनले भने नाग्लीबाङवासीलाई बागलुङ बजारमा आवतजावत गर्न, बिरामी हुँदा छिटो अस्पताल पुग्न र कृषि उपज बजार लैजान सहज भएको छ। पुलले बागलुङ र पर्वतको पर्यटन विकासमा पनि सहयोग गरेको नाग्लीवाङका वासिन्दा समेत रहेका जिल्ला समन्वय समिति पर्वतका उपप्रमुख सोमबहादुर जिसीले बताए। ८ वर्षअघि नाग्लीवाङ र गौरीधाम जोड्ने पुलको अवधारणा अघि सार्दा धेरैले पत्याएका थिएनन,उनले भने निरन्तरका प्रयासपछि पुल निर्माण भएको छ। नाग्लीवाङ बासीको सपना साकार भएको छ। सस्पेन्सन ब्रिज डिभिजन कार्यालय ललितपुर र हिमशिखर हिरा कन्स्ट्रक्सनबीच भ्याटबाहेक ८ करोड २३ लाख ४१ हजार ४११ रुपैयाँमा विसं २०७९ असार २१ ग्ते पुल निर्माणको लागि ठेक्का सम्झौता भएको थियो। आगामी २०८१ असार महिनासम्म ठेक्काको म्याद रहेको पुल निर्माण कार्य सम्झौता लगत्तै पर्याप्त मजदुर, उपकरण परिचालन तथा सामग्री जुटाएर लक्ष्य अगावै सम्पन्न हुने चरणमा पुर्याएको निर्माण कम्पनीका प्रतिनिधि बसन्त घर्तिले बताए। बागलुङ नगरपालिका१, रामरेखादेखि पर्वतको कुस्मा नगरपालिका१, अदुवाबारी जोड्ने ५६७ मिटर लामो झोलुङ्गे पुल तीन वर्षअघि निर्माण भएको थियो।"
जनप्रतिनिधि र कर्मचारीले छोराछोरी सामुदायिकमा पढाउनुपर्ने,"विराटनगर : सुनसरीको इटहरी उपमहानगरपालिकाले जनप्रतिनिधि र कर्मचारीले आफ्ना छोराछोरीलाई अनिवार्य रूपमा सामुदायिक विद्यालयमा पढाउनुपर्ने नीति लिएको छ। आगामी शैक्षिक सत्र २०८१ बाट यो कार्यक्रम लागू हुने मेयर हेमकर्ण पौडेलले बताए। जनप्रतिनिधि र कर्मचारीले छोराछोरी नपढाएसम्म सामुदायिक विद्यालयको शैक्षिक गुणस्तर सुधार नहुने उनको भनाइ छ। उनका अनुसार सामुदायिक विद्यालयको शैक्षिक गुणस्तर सुधार्न छोराछोरीलाई अनिवार्य सामुदायिकमा पढाउनुपर्ने संकल्प लिइएको हो। इटहरीमा २६ वटा सामुदायिक विद्यालय छन्। जनप्रतिनिधि र कर्मचारीसहित शिक्षक, विद्यालय व्यवस्थापन समितिमा आवद्ध रहेका तथा शिक्षकअभिभावक संघका पदाधिकारीले छोराछोरीलाई अनिवार्य सामुदायिकमा भर्ना गर्नुपर्ने पौडेलले बताए। उनका अनुसार सन्तानलाई सामुदायिकको कक्षा १० सम्म पढाउनुपर्ने व्यवस्थालाई आगामी शैक्षिक सत्रबाट कार्यान्वयनमा लगिने छ। सन्तानलाई म आफैं सामुदायिकमा भर्ना गर्छु। अरुले पनि गर्नुहुन्छ भन्ने अपेक्षा छ, उनले भने, उपमहानगरको संकल्प पूरा गर्न सबैको सहयोग चाहिन्छ। जनप्रतिनिधिले अगुवाइ गरेपछि कर्मचारी र व्यवस्थापन समितिलाई पनि दबाब पुग्छ। पौडेलले सामुदायिक विद्यालयको शैक्षिक गुणस्तर सुधारका लागि २७ बुँदे संकल्प पत्र सार्वजनिक गरेका छन्। शैक्षिक क्षेत्रको आमूल सुधार एवं परिवर्तनका लागि भनेर संकल्प पत्र सार्वजनिक गरिएको हो। त्यसलाई कडाइका साथ कार्यान्वयन गर्ने प्रतिबद्धता जनाउँदै मेयर पौडेलले सबै पक्षसँग सहयोगसमेत मागेका छन्। संकल्प पत्रमा उल्लेख गरिएका योजना तथा कार्यक्रमलाई अनिवार्य रूपमा कार्यान्वयनमा लगिने उनले बताए। उपमहानगरले आगामी शैक्षिक सत्रबाट ठूला विद्यालय स्थापना गर्ने अवधारणा ल्याएको छ। विद्यार्थी र शिक्षकको अनुपातलाई हेरेर भौगोलिक सेवा क्षेत्र न्यून भएका दुईभन्दा बढी विद्यालयलाई नक्सांकन गरी ठूला विद्यालय (बिग स्कुल) स्थापना गरिने उनको भनाइ छ। पूर्वाधार विकासले मात्रै विद्यालयको विकास हुँदैन, पौडेलले भने, शैक्षिकदेखि समग्र सुधारका लागि बिग स्कुलको अवधारणा ल्याइएको हो। त्यस्तै, प्रधानाध्यापकको छनोट खुला प्रतिस्पर्धामार्फत गरिने छ। राजनीतिक दबाब र भनसुनलाई पर राख्दै अन्तरिक प्रतिस्पर्धाबाट प्रधानाध्यापक नियुक्त गरिने जानकारी उपमहानगरका प्रमुख प्रशासकीय अधिकृत रामचरित्र मेहताले दिए। प्रधानाध्यापकको कार्यक्षमताका आधारमा विद्यालयको सुधार हुन्छ, उनले भने, अब सक्षम प्रधानाध्यापक छान्न खुल्ला प्रतिस्पर्धाको नीति अवलम्बन गरिने छ। उनका अनुसार इटहरीमा आगामी शैक्षिक सत्रदेखि स्थानीय पाठ्क्रम लागू गरिने छ। कक्षा १ देखि ८ सम्म इटहरीको सेरोफेरो विषय सबै विद्यालयमा अध्यापन गराइने मेहताले बताए। थारु समुदायको बाहुल्यता रहेको क्षेत्रका सामुदायिक विद्यालयमा कक्षा १ देखि ५ सम्म थारु भाषामा पठनपाठन गराउने तयारी छ। त्यसका लागि पाठ्यपुस्तक छपाइको तयारी थालिएको मेहताले बताए। उपमहानगरले थारुलाई यसअघि नै प्राथम जाति घोषणा गर्दै थारु समुदायका भाषा, संस्कार र संस्कृति विकासका लागि बजेट विनियोजन गरेको थियो। उपमहानगरले निजी विद्यालयले लिने शुल्कमा एकरूपता ल्याउने संकलन गरेको छ। निजी विद्यालयले मनपरी शुल्क लिइरहेको गुनासो बढेसँगै उपमहानगरले शुल्कमा एकरूपता ल्याउने तयारी थालेको हो। स्वघोषणाका आधारमा विद्यालयको वर्गीकरण गरेर शुल्क लिनपाउने व्यवस्था यसअघि नै गरिएको थियो। तर, कार्यान्वयन हुन सकिरहेको थिएन। अब वर्गीकरणका आधारमा उपमहानगरसँग स्वीकृति लिएर मात्रै संस्थागत विद्यालयले अभिभावक र विद्यार्थीसँग शुल्क लिन पाउने मेयर पौडेलले बताए। हामी आफैं मापदण्ड तोक्छौं, उनले भने, त्यसका आधारमा शुल्कमा एकरूपता ल्याइने छ। आवश्यक न्यूनतम भौतिक पूर्वाधार निर्माण गरी पूर्वाधार र प्रविधिमैत्री विद्यालय बनाउने घोषणा उपमहानगरले गरेको छ। विद्यालयमा उच्च प्रविधिमैत्री अध्यापन शैली अपनाइने छ, पौडेलले भने, त्यसका लागि विद्यालयमा सूचना प्रविधिको प्रबन्ध, स्मार्ट बोर्ड, सीसी क्यामेरा, पुस्तकालय, विज्ञान प्रयोगशालाको व्यवस्थापन गरिने छ। सामुदायिक विद्यालयमा स्कुल बसको व्यवस्था गर्दै लैजाने उपमहानगरको योजना छ। विद्यालयहरूलाई क्रमसः बस हस्तान्तरण गर्ने, शिक्षकको क्षमता विकास गर्न पेसागत विकास कार्यक्रम सञ्चालन गर्ने, शैक्षिक गुणस्तर सुधारका लागि उत्प्रेरित गर्ने, सामुदायिक विद्यालयका प्रधानाध्यापकसँग वार्षिक करार सम्झौता गर्नेलगायतका संकल्प उपमहानगरको छ। सम्झौता अनुसार कार्यसम्पादन गर्ने प्रधानाध्यापकलाई मासिक १ हजारदेखि २ हजार रूपैयाँसम्म उपलब्ध गराइने छ। उपमहानगरले सामुदायिक विद्यालयमा विद्यार्थीको आकर्षण बढाउन दिवा खाजा कार्यक्रम लागू गरेको छ। त्यस्तै, फ्राइडे फर फ्युचर कार्यक्रम लागू गर्ने तयारी छ। त्यसअन्तर्गत प्रत्येक शुक्रबार सामुदायिक विद्यालयमा खेलकुदका गतिविधिसँगै सांगीतिक, कला, साहित्य र नेतृत्व विकासलगायतका कार्यक्रम सञ्चालन गरिने मेयर पौडेलले बताए। उनका अनुसार सामुदायिक विद्यालयमा मोबाइल नर्सिङ सेवा, नर्सिङ कार्यक्रम, योग ध्यान, प्राणायम, आयुर्वेद शिक्षा, प्राविधिक तथा व्यावसायिक शिक्षा, औद्योगिक प्रशिक्षार्थी कार्यक्रमलगायत सञ्चालन गरिने छ। स्काउट, बाल क्लब, जुरेस (जुनियर रेडक्रस सर्कल), युरेस (युवा रेडक्रस सर्कल)जस्ता समूह गठन गरी विद्यालयमा अध्ययनरत बालबालिकामा सामाजिक भावना, नैतिक शिक्षा र व्यवहारिक सीप विकास गर्ने उपमहानगरको संकल्प छ। सामुदायिक विद्यालय सुधारका लागि इटहरी उपमहानगरले सार्वजनिक गरेको संकल्प राम्रो भए पनि कार्यान्वयन चुनौतीपूर्ण रहेको जनसहयोग माविका प्रधानाध्यापक जनक बस्नेतले बताए। संकल्प पत्र कार्यान्वयनमा हामी साथ दिन्छौं। तर, सहज कार्यान्वयन हुने देखिँदैन, उनले भने, शिक्षकका समस्या समाधानतर्फ संकल्प पत्रले केही बोलेन। विद्यालय व्यवस्थापन समितिमा राजनीतिक भागबन्डाको परिपाटी अन्त्य हुनुपर्नेमा जोड दिएन। राजनीतिक भागबण्डाका आधारमा गठन हुने व्यवस्थापन समितिकै कारण विद्यालयको शैक्षिक गुणस्तर सुधारमा बाधा पुगिरहेको सरोकारवालाको भनाइ छ। इटहरीस्थित जनता माध्यमिक विद्यालय व्यवस्थापन समितिका अध्यक्ष काशी दंगालले संकल्प पत्रले शैक्षिक सुधारको पाटोलाई समेटेको बताए। संकल्प पत्र कार्यान्वयन भएमा सामुदायिक विद्यालय सुधार हुने र विद्यालयको भौतिक एवं शैक्षिक सुधारतर्फ उपमहानगरले ध्यान दिनुपर्ने उनले बताए। सुनसरीको इटहरी उपमहानगरपालिका। इटहरी उपमहानगरपालिकाका मेयर हेमकर्ण पौडेल।"
लोप हुन लागेको रैथाने थारु आलु जोगाउँदै किसान,"टीकापुर : केही वर्ष पहिलेसम्म आफ्नो घर परिवारका लागि मात्रै रैथाने थारु आलु लगाउँदै आएकी कैलालीको टीकापुर नगरपालिका३ कि सुमित्रा चौधरी दुई वर्षयता व्यावसायिक रुपमा थारु आलु लगाउँदै आएकी छन्। आकारमा केही सानो भए पनि खानका लागि स्वादिलो तथा वर्षभरि भण्डारण गर्दा पनि नकुहिने रैनाथे थारु आलुको दिनप्रतिदिन माग बढ्न थालेपछि सुमित्राले व्यावसायिक रूपमा आलु खेती गर्न थालेकी हुन्। पहिले घर परिवारलाई खानका लागि मात्रै एक दुई कठ्ठामा लगाउने गरेका थियौं, टीकापुरस्थित कृषि हाटबजारमा थारु आलु बेचिरहेकी उनले भनिन्, घरसम्मै थारु आलु खोज्ने ग्राहकहरू आउँछन्, बजारमा पनि राम्रै माग भएपछि हामीले १० कठ्ठामा दुई वर्षदेखि थारु आलु लगाउँदै आएका छौं। सुमित्रा मात्रै होइनन् वडा नं३ कै धनबहादुर थारुले चार वर्षदेखि एक बिघा बढी क्षेत्रफलमा रैथाने थारु आलुको खेती गर्दै आइरहेका छन्। सामान्य गोठे मलको प्रयोग गर्दा समेत उत्पादन राम्रो हुन थालेपछि रैथाने थारु आलु खेती गर्दै आइरहेको थारुले बताए। अन्य जातको आलुमा विषादी प्रयोग गर्नुपर्ने, शित लाग्ने, किराले खाने जस्ता समस्या धेरै हुन्छन्, जसले उत्पादनका लागि खर्च बढी हुन्छ, थारुले भने, थारु आलुमा एकपटक गोठे मल मात्रै प्रयोग गर्दा पनि उत्पादन ठीकै हुन्छ, अरु आलुभन्दा बढी मूल्यमा बिक्री गर्न सकिने हुनाले थारु आलु खेती गरिरहेका छौं। कैलालीकै जोशीपुर गाउँपालिका२ का हरिराम चौधरीले बिक्रीका लागि अन्य जातका आलुको खेती गर्दै आए पनि घरपरिवारका लागि थारु आलु लगाउन थालेको वर्षौं भयो। मौलिक जातको थारु आलु हो, हाम्रा पूर्खादेखि नै थारु आलु लगाउन थालिएको हो, दाना सानो भए पनि स्वादका लागि थारु आलु बराबर अर्को पुग्दैन, चौधरीले भने, बिउ नै नपाउने अवस्थामा पुगिसकेको थारु आलु खेती पछिल्ला केही वर्षदेखि माग बढ्न थालेपछि विस्तार हुँदै गएको छ। चौधरीका अनुसार अन्य आलुभन्दा रैथाने थारु आलुमा रोग सहन सक्ने क्षमता बढी हुन्छ, दाना सानो हुने हुँदा सित्तिमित्तै कुहिँदैन। पकाउन थोरै समय लाग्छ। तराई क्षेत्रमा हिउँदमा हुने शितलहरले अन्य आलु खेती निकै प्रभावित हुने गरे पनि थारु आलुलाई खासै प्रभाव नहुने भएपछि विषादीको प्रयोग समेत कम हुन्छ। अन्य जातका आलु लगाउँदा राम्रै फल्छ भन्ने ग्यारेण्टी छैन किनभने रोग धेरै लाग्छ, शितलहरले दुई दिनमै बारी सखाप हुने अवस्था हुन्छ, विषादी त्यस्तै प्रयोग गर्नुपर्छ, चौधरीले भने, विषादीको प्रयोग नै नगरे पनि रोग नलाग्ने हुनाले जति फल्छ,राम्रै हुन्छ। चाँडै फल्ने, राम्रो फसल दिने साठा, कार्डिनल, लालगुलाब, टीपीएस जातका आलुमा भन्दा कम उत्पादन लागतमा उत्पादन गरेर बढी मूल्यमा बिक्री गर्न सकिने भएपछि किसान थारु आलु खेती गरिरहेका छन्। आलु उत्पादन हुने सिजनमा अन्य जातका आलु प्रतिकेजी २० देखि ३० रुपैयाँमा पाइन्छ भने रैथाने थारु आलु ४० देखि ६० रुपैयाँमा बिक्री हुँदै आएको छ। वर्ष दिनसम्म भण्डारण गर्दा पनि नकुहिने हुनाले बेमौसममा यसको मुल्य अझै बढी हुने गरेको किसानहरू बताउँछन्। थारु समुदायले लगाउने भएकाले यो जातको आलुलाई थारु आलु भनिएको हो। यो घरैया आलु का नामले समेत प्रख्यात छ। खानको लागि मिठो हुने र नकुहिने भएपछि थारु आलु उत्पादन हुने सिजनमा वर्षौंभरीका लागि खरिद गर्ने उपभोक्ताहरू समेत बढ्दै गएका छन्। टीकापुर नगरपालिका वडा नं१ का भुपेन्द्र खड्काले चार वर्षयता ५० किलो आलु सिजनमै खरिद गर्दै आएको बताए। यो आलुको स्वाद नै मिठो छ, राम्रोसित पाक्ने हुनाले पनि एकैपटक वर्षभरिलाई पुग्ने खरिद गर्ने गरेको छु, खड्काले भने, अन्य आलु ५० किलोमा ५ किलो बढी कुहिन्छ भने थारु आलु एकदमै कम कुहिन्छ, जहाँ राखे पनि फरक पर्दैन। टीकापुरकै अर्का उपभोक्ता रामबहादुर साउद पनि खानका लागि थारु आलुको प्रयोग गर्न थालेको वर्षौं भएको बताउँछन्। थारु गाउँमै हुर्किएको हुनाले पनि थारु आलु धेरै पहिलेदेखि खाने गरेका छौं साउदले भने, गोठे मलबाट उत्पादन हुने हुनाले अर्गानिक पनि हुने,नकुहिने र स्वाद पनि मिठो हुनाले यसका उपभोक्ता बढिरहेका छन्। परम्परागत रूपमा जैविक विधि प्रयोग गरी लगाइने भएकाले स्वास्थ्यबर्धक, स्वादिलो, भण्डारण गर्दा लामो समयसम्म नकुहिने र डढुवालगायतका रोग सहनसक्ने क्षमता भएकाले थारु आलुको माग बढ्दै गइरहेको कृषि ज्ञान केन्द्र कैलालीका कृषि प्रसार अधिकृत रामनारायण चौधरीले बताए। रैथाने जातको यो आलु खेतीको लागि जैविक विधि प्रयोग हुन्छ, आलुमा धेरै देखिने डढुवालगायतका रोगहरू सहन सक्ने क्षमता यसमा बढी छ, कृषि प्रसार अधिकृत चौधरीले भने, विकासे आलुको तुलनामा स्थानीय जातको आलुको दाना सानो अर्थात् पाँच ग्रामदेखि १० ग्राम तौलको हुने गरेको छ, जसले कुहिँदैन, वर्षैभरि भण्डारण गरेर राख्न सकिने हुनाले पनि किसानहरूको आकर्षण बढ्दै गएको हो। अधिकृत चौधरीले विकासे आलुको उत्पादन लागत बढी हुने र भारतबाट आउने आलुसँग प्रतिस्पर्धा गर्न नसक्दा पनि किसानहरू थारु आलुप्रति आकर्षित भइरहेको बताउँछन्। खानमा स्वादिलो थारु आलुको बजार मागसमेत बढ्दै गएका र विषादीको प्रयोग नै नगरी उत्पादन गर्न सकिने हुनाले यसको संरक्षणका प्रयासहरू भइरहेको उनले बताए। थारू आलुको प्रवद्र्धनका लागि सुदूरपश्चिम प्रदेश सरकारले आर्थिक वर्ष ०७६०७७ देखि नै विशेष कार्यक्रम लागू गरिरहेको छ। प्रदेशले कृषि ज्ञान केन्द्र कैलालीमार्फत रैथाने जातको थारू आलुमा आकर्षण बढाउन थारु आलु संरक्षणतथा चक्लाबन्दीमा थारु आलु उत्पादन कार्यक्रम सञ्चालन गर्दै आइरहेको छ। केन्द्रले थारु आलुको बीउ प्रवद्र्धनका लागि शीत भण्डारणमा लाग्ने शुल्क प्रतिकेजी ५ रुपैयाँ अनुदानसमेत दिँदै आएको छ। जैविक विधिको प्रयोगबाट उत्पादन हुने,बजार मागसमेत राम्रै भएको रैथाने थारु आलु लगाउने व्यावसायिक किसानले केन्द्रले प्रतिहेक्टर १ लाख रुपैयाँ अनुदान दिने गरी सम्झौता गरेको छ, कृषि प्रसार अधिकृत चौधरीले भने, हामीले ६० हेक्टरमा अनुदान दिने लक्ष्य राखेकोमा ४५ हेक्टरका लागि सम्झौता भएको छ । बीउका लागि कोल्डस्टोरमा राख्न प्रतिकेजी ५ रुपैयाँसमेत अनुदान दिँदै आएका छौं। ज्ञान केन्द्रका सूचना अधिकारी श्यामराज जोशीले थारु आलु खेती प्रवद्र्धन कार्यक्रमअन्तर्गत कैलालीमा हाल ६० हेक्टर क्षेत्रफलमा कार्यान्वयमा रहेको जानकारी दिए। विगत वर्षदेखि थारु आलु प्रवद्र्धन कार्यक्रम सञ्चालनमा छ, चालु आर्थिक वर्षमा कैलालीमा मात्रै ६० हेक्टरमा यो कार्यक्रम कार्यान्वयनमा रहेको छ, सूचना अधिकारी जोशीले भने, रैथाने आलुका जातको संरक्षणका लागि कृषि अनुसन्धान परिषद्अन्तर्गत जीन बैंकमार्फत जातीय सम्वद्र्धन कार्यक्रम भइरहेको छ। ज्ञान केन्द्रका अनुसार कैलाली जिल्लामा हाल ५ हजार २ हेक्टर क्षेत्रफलमा आलु खेती हुँदै आएको छ भने बर्सेनि ७५ हजार मेट्रिक टन आलु उत्पादन हुँदै आएको छ। सीमावर्ती भारतीय बजारका कारण विकासे आलुसँग प्रतिस्पर्धा गर्न नसकेका कैलालीका किसानहरू रैथाने आलु खेतीको विस्तार गरी उत्पादन बढाएर मनग्य आम्दानी लिइरहेका छन्। जैविक रूपमा उत्पादन हुने विषादीको प्रयोग नभएको र खानका लागि समेत स्वादिलो हुनाले रैथाने थारु आलु उपभोक्ताका लागि उत्तिकै लाभदायक छ। लोप हुने अवस्थामा पुग्न लागेको रैथाने थारु आलु पछिल्ला वर्षहरूमा स्थानीय तह तथा प्रदेश सरकारको पहलमा विस्तार भइरहेको छ।"
व्यवसायी सडकमा पुग्ने अवस्था आयो,"रुपन्देहीको भैरहवामा निर्माण गरिएको गौतमबुद्ध अन्तर्राष्ट्रिय विमानस्थल देखेर यस क्षेत्रका उद्योगी, व्यवसायीहरूले विभिन्न क्षेत्रमा अर्बौं रुपैयाँ लगानी गरेका छन्। लुम्बिनी र यस क्षेत्रका नागरिकलाई लक्षित गरेर अन्तर्राष्ट्रिय विमानस्थल निर्माण गरिए पनि सञ्चालन हुन नसक्दा लगानीकर्ताहरू सडकमा पुग्ने अवस्थामा पुगेका छन्। राज्यको अदूरदर्शी निर्णय र फितलो व्यवस्थापन तथा समन्वय अभावले गर्दा झन्डै ७ अर्ब रुपैयाँको विमानस्थल यत्तिकै खेर जाने जोखिम बढेको छ। विमानस्थल सञ्चालन नभएपछि त्यहाँ निर्माण भएका संरचनासमेत जीर्ण हुँदै जाने खतरा बढेको छ। रुपन्देही र यस क्षेत्रमा रहेका पहाडी जिल्लाका नागरिक विमानस्थल निर्माणले निकै उत्साहित थिए। सुरुमा केही देशमा अन्तर्राष्ट्रिय उडान भरे पनि त्यसले निरन्तरता पाउन सकेन। विमानस्थल निर्माण भएको देखेर भैरहवा र बुटवल क्षेत्रमा चार र पाँचतारे होटलसमेत खुलेका छन्। अहिले ती होटलका सञ्चालकहरू ऋणले चुर्लुम्मै डुबेर सडकमा पुग्ने स्थिति छ। दिनप्रतिदिन व्यवसायी मानसिक रोगको सिकार बन्न थालेका छन्। देशमा लगानीमैत्री वातावरण बन्न नसक्नु निकै दुखद् हो। राजनीतिक नेतृत्व सत्ता कसरी आफ्नो पोल्टामा पार्ने भन्ने ध्याउन्नमा छ। तर, देशमा बनेका खर्बौका योजनाहरू अलपत्र पारेर नागरिकलाई निराशा गराउनु यो जत्तिको लज्जास्पद के हुन्छ ? यो आमनागरिकप्रतिको धोका हो। यदि बनेका योजनाहरू सञ्चालन गर्न सकिँदैन भन्ने कुरा पहिल्यै किन जानकारी हुँदैन ? लहलहैमा राज्यको पैसा किन खेर फाल्ने काम भइरहेको छ ? विमानस्थल देखेर खुलेका धेरै होटलहरू चल्न नसकेर लिलाम हुँदै छन्। युवाहरू देशमा भविष्य नदेखेर विदेश पलायन भइरहेका छन्। यस्तो हुँदा पनि राज्य सञ्चालन गर्नेहरू नागरिकप्रति खेलवाड गरिरहेका छन्। निजी क्षेत्र देशमै लगानी गर्न तयार छ। तर, लगानीको सुरक्षासहित लगानीमैत्री वातावरण राज्यले बनाउनुपर्छ। (अर्याल, बुटवल उद्योग वाणिज्य संघका अध्यक्ष हुन्।)"
"घरमा आगलागी हुँदा ३० लाखको क्षति, वृद्धा घाइते","विराटनगर : मोरङको केराबारी गाउँपालिका१ डाँडा गाउँस्थित एउटा घरमा शनिबार साँझ आगलागी भएको छ। आगलागीमा परेर एक जना वृद्धा महिला घाइते भएकी छन्। शेरबहादुर लिम्बूको काठ प्रयोग गरेर बनाइएको र कर्कट पाताको छानो भएको २ तले घरमा आगलागी भएको प्रहरीले जनाएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार विद्युत सर्ट भएर आगलागी भएको हुनसक्ने अनुमान गरिएको छ। आगो नियन्त्रणमा लिने क्रममा जलेर एक जना वृद्धा घाइते भएको उनले बताए। आगोले जलेर शेरबहादुरकी पत्नी ७९ वर्षीया सन्तमाया लिम्बू घाइते भएको जानकारी दाहालले दिए। हात, खुट्टा, अनुहारलगायत शरीरका विभिन्न भाग जलेर घाइते भएकी सन्तमायाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। घरमा शेरबहादुर र पत्नी सन्तमाया मात्रै बस्दै आएको खुलेको छ। आगोले घरसहित भान्सा घर, शौचालय, ८ तोला सुन, १० तोल चाँदी, ७ लाख रूपैयाँ नगद, लत्ताकपडा, काठ, अन्नपात सबै जलेर ध्वस्त भएको प्रहरीको भनाइ छ। आगलागीमा ३० लाखभन्दा बढीको क्षति भएको प्रहरीको प्रारम्भिक अनुमान छ। यद्यपि, प्रहरीले क्षतिको विवरण संकलन गरिरहेको छ। इलाका प्रहरी कार्यालय केराबारीबाट खटिएको वरिष्ठ सइ (प्रहरी वरिष्ठ नायव निरीक्षक) केदार सापकोटा नेतृत्वको टोली र स्थानीय बासिन्दाको सहयोगमा साँझ ७ बजेतिर आगो नियन्त्रणमा लिइएको थियो। घटनाका सम्बन्धमा थप अनुसन्धान भइरहेको डीएसपी दाहालले बताए।"
हिन्दुमुस्लिम मिलेर गरे अष्टजाम,"विराटनगर : विराटनगरका हिन्दु मुस्लिम समुदायका व्यापारीहरुले धार्मिक एकताको सन्देश दिन अष्टजाम सुरु गरेका छन्। विराटनगर ११ स्थित नयाँ गुद्री बजारमा मुलुकमा धार्मिक एकताको सन्देश दिन हिन्दु मुस्लिम मिलेर अष्टजाम गरेका हुन्। हिन्दु धर्मावलम्वीहरुको पवित्र पर्व महाशिवरात्रीको अवसरमा उनीहरुले एक भएर ७२ घण्टे अष्टजाम सुरु गरेको बताउँछन्। पछिल्लो क्रममा मुलुकको विभिन्न स्थानमा धार्मिक एकता खल्बल्यान विभिन्न समुह सक्रिय भएर लागेकाले विराटनगरमा धार्मिक एकताको सन्देश दिन अष्टजाम सामुहिक रुपमा सुरु गरेको सब्जी मण्डी तथा गुद्री बजार व्यबस्थापन समितिका सचिव साहेव अहम गुड्डुले जानकारी दिए। आपसी भाइचारा र धार्मिक सहिष्णुता अभिवृद्धी गरी मुलुकमा दिगो शान्ति र जनभावना अनुसारको राजनीतिक स्थिरताको कामनाका लागि ७२ घण्टे अष्टजाम सुरु गरेको उनले बताए। समाजमा विभिन्न धर्मालम्वीहरु रहेकाले कुनै धार्मिक भावनामाथि ठेस पुग्ने काम गर्न नहुने र प्रत्येक धर्म ,रितीरिवाजलाई संरक्षण गर्न , एक आपसमा सहयोगी भावना जागृत गराई आपसी भाइचारलाई झन बलियो बनाउन सन्देश दिन अष्टजाम आयोजना गरिएको समितिका सचिव तथा अष्टजाम उपसमितिका प्रमुख सल्लाहकार साह्व अहमद गुडु (मियाँ)ले बताए। गुद्धीका व्यापारीहरको सामुहिक निर्णयबाट आयोजना हुने सो अष्टजाम हिन्दु धर्मको परम्परा तथा रितिरिवाजअनुसार हुने जनाइएको छ। हिन्दु र मुस्लिम एकै साथ प्रसाद वितरण गर्ने गरिएको छ। गुद्री बजार व्यवस्थापन समितिका अध्यक्ष पशुपति भगतका अनुसार अष्टजाम सम्पन्न गर्न ७ लाखभन्दा बढी रकम खर्च हुने छ। विराटनगर११ को नयाँ गुद्री बजारमा ठूला, मझौला र साना गरेर २०५ भन्दा बढी पसल सञ्चालनमा रहेका छन्।"
दक्षिणा दिएर बिदाइ गरियो महाशिवरात्रिमा पशुपतिनाथ आएका साधुसन्तलाई,"काठमाडौं : महाशिवरात्रिमा पशुपतिनाथको दर्शनमा आएका साधुसन्तलाई दक्षिणासहित बिदाइ गरिएको छ । साधुसन्तलाई गुठी संस्थान र पशुपति क्षेत्र विकास कोषले दक्षिणासहित बिदाइ गरेका हुन् । साधुसन्त नेपाल प्रवेश गरेदेखि नै खाने बस्ने र धुनीको व्यवस्था संस्थान र कोषले गरेको थियो । कोषले साधुसन्तहरूको वर्गिकरण गर्दै त्यहिअनुसारको खर्चको व्यवस्था गर्दै आएको छ । नागाबाबा,गोरखनाथ सम्प्रदायका नवनाथ बाबा,वैरागी,सन्यासी र सामान्य बाबाको वर्गीकरण गरी दक्षिणा दिने प्रचलन रहेको छ । साधुसन्त बिदाइकै लागि गुठी संस्थानले छुट्याएको बजेटमा आधा रकम थप गर्दै कोषले साधुसन्तको विदाइ गरिएको पशुपति क्षेत्र विकास कोष सञ्चालक परिषद् सदस्य हरिनाथ ढकालले जानकारी दिए। महाशिवरात्रिमा पशुपतिनाथमा दर्शनका लागि आएका साधुसन्तलाई पशुपतिनाथको विभिन्न स्थानमा राखी खाने,बस्ने एवम् धुनीका लागि काठको व्यवस्था गरिएको थियो । महाशिवरात्रिका लागि विभिन्न स्थानबाट आएका साधुसन्तलाई फागुन कृष्ण औंसीका दिन दक्षिणासहित बिदाइ गर्ने प्राचीन परम्परा रहेको जनाइएको छ ।"
पनौतीमा बालश्रममुक्त अभियान : एक घरएक मिनेट जनप्रतिनिधि,"काभ्रेपलाञ्चोक : पनौती नगरपालिकामा बिहीबार एकै दिन दुईवटा वडालाई बालश्रममुक्त वडा घोषणा गरिएको छ । यसअघि तीनवटा वडालाई बालश्रममुक्त घोषणा गरिएको थियो । घोषित २ नं वडा भने जिल्लामै पहिलो बालश्रममुक्त घोषणा गरिएको वडा हो । बालबालिकालाई श्रममा प्रयोग नगरौँ, बालश्रममुक्त समाजको निर्माण गरौँ भन्ने मूल नारासहित नगरको १२ वडामध्ये २, ५, ६, ८ र ११ गरी पाँचवटा वडामा बालश्रम नभएको घोषणा गर्दै बालश्रममुक्त वडा घोषणा गरिएको छ । बालमैत्री नगर घोषणा गरेको समयमा बालबालिकासम्बन्धी बालमैत्री स्थानीय शासन कार्यविधि, २०६८ ले ३९ वटा सूचक पूरा गरेको अवस्थामा बालश्रम घटेको हुनुपर्ने उल्लेख छ । हाल उक्त पनौती नगरले बालश्रम निवारणका सन्दर्भमा छलफल तथा अन्तर्क्रिया कार्यक्रमसँगै एक घरएक मिनेट जनप्रतिनिधि अभियान सञ्चालन गर्दै आएको छ । अभियानअन्तर्गत स्थानीय प्रत्येक घर, होटल, पसल, विद्यालय, व्यापारिक संस्था एवं अन्य क्षेत्रमा बालबालिकालाई श्रममा लगाइएकोबारे सोध्ने र नपाउने तथा बालश्रम प्रयोग नगर्ने प्रतिबद्धता गराई योजनासहित केही दिनमै उक्त क्षेत्रबाट बालश्रममुक्त गराउँदै आइएको जनाइएको छ । साथै वडास्तरमा बाल समूह गठन गरी बालश्रमविरुद्धको अभियानसमेत सञ्चालन गर्दै आइएको छ । बालमैत्री स्थानीय शासन कार्यान्वयन निर्देशिका, २०७८ ले बालमैत्री नगरका लागि थप १२ वटा बुँदा थपेर पहिला भएका बालश्रमलगायतका बुँदाहरू संशोधन गरी बालमैत्री नगरका लागि बालबालिका श्रममा भएको भए व्यवस्थितरूपले पुनःस्थापना भएको हुनुपर्ने उल्लेख भएपछि पनौती नगरपालिकाले चालु आर्थिक वर्षभित्रै सबै वडालाई बालश्रममुक्त घोषणा गर्ने तयारी गरेको नगर उपप्रमुख गीता बञ्जाराले बताइन् । उनका अनुसार हाल वडा नं ४, ७ र ९ मा श्रममा भएका केही बालबालिकालाई पुनःस्थापनाको तयारी गरिएको छ । युके एडले आर्थिक सहयोगमा सञ्चालित अभियानअन्तर्गत वडा नं ३ मा आज, १० मा आउँदो बुधबार, ६ मा शुक्रबार बालश्रममुक्त घोषणा गर्ने कार्यक्रम तय भएको नगरको बालबालिका हेर्ने शाखा अधिकृत केशव बञ्जाराले जानकारी दिए । उनले बालश्रममुक्त अभियानमा जुटेको नगरले चालु आवभित्र श्रममा भएका सबै बालबालिकालाई पुनःस्थापनाको योजना बनाएको बताए । पनौतीलाई बालश्रममुक्त नगरपालिका घोषणा गर्न युके एडले आर्थिक सहयोग गरेको छ । युके एडको रु ५५ लाख तथा अन्तर्राष्ट्रिय श्रम सङ्गठन (आइएलओ) प्राविधिक सहयोगमा यो अभियान सञ्चालनमा ल्याइएको हो । स्थानीय जनप्रतिनिधि, शिक्षक, आमा समूह, युवा क्लबलगायत विभिन्न सङ्घसंस्थाका प्रतिनिधिले बालबालिकालाई कानुनविपरीतको बालश्रममा प्रयोग नगर्ने प्रतिबद्धता जनाएर अभियान सञ्चालन गरिएको थियो । पनौती नगरको तथ्याङ्कानुसार स्थानीय चार बालबालिका श्रमका लागि अन्यत्र गएका छन् भने अन्यत्रका १७ जना श्रमका लागि पनौती आएका छन् । तथ्याङ्कानुसार विद्यालय जान छाडेका ४२ जना बालश्रमको जोखिममा हुनसक्ने बञ्जाराले जानकारी दिए । बालमैत्री स्थानीय तह घोषणा कार्यविधि, २०७८ अनुसार पूरा गर्नुपर्ने ५१ सूचक पूरा गर्ने सन्दर्भमा पनौतीलाई बालश्रममुक्त नगर घोषणाका लागि पूर्वाधारलगायत तयारी थालिएको जनाइएको छ । बालमैत्री स्थानीय शासन कार्यान्वयन कार्यविधि, २०६८ अनुसारका ३९ सूचक पूरा गरेर २०७८ असार ३० गते पनौतीलाई बालमैत्री स्थानीय तह घोषणा गरिएको थियो । अन्तर्राष्ट्रिय श्रम सङ्गठनका (आइएलओ)को प्रतिवेदनअनुसार नेपालमा पाँचदेखि १७ वर्ष उमेर समूहका ७० लाख बालबालिकामध्ये ११ लाख बालश्रममा संलग्न छन् । आइएलओका प्रतिनिधि उद्धवराज पौड्यालका अनुसार १३ वर्ष उमेर समूहसम्मका बालबालिकाको संलग्नता १८ प्रतिशत रहेको छ भने १४ देखि १७ वर्ष उमेर समूहका १० प्रतिशत बालबालिका श्रममा छन् । बालकभन्दा बालिका श्रममा बढी रहेको जनाइएको छ । चौध प्रतिशत बालक र १७ प्रतिशत बालिका श्रममा रहेका हुन्।  रासस"
गाउँपालिकाका तत्कालीन प्रमुख प्रशासकीय अधिकृतसहित १२ जनाविरुद्ध भ्रष्टाचार मुद्दा,"काठमाडौं : दोलखा तामाकोशी गाउँपालिकाका तत्कालीन प्रमुख प्रशासकीय अधिकृतसहित १२ जनाविरुद्ध भ्रष्टाचार मुद्दा दायर भएको छ। गाउँपालिकाका तत्कालीन प्रशासकीय अधिकृत निमेष मिश्र,उपाध्यक्ष उर्मिला खड्का,तल्कालीन लेखा अधिकृत विजय लुइँटेल,तत्कालीन इन्जिनियर सुवोध कुमार चापागाईं समेत १२ जना विरुद्ध गैर कानुन लाभ तथा हानीनोक्साी पुर्याइ भ्रष्टाचार गरेको आरोपमा आज विशेष अदालत काठमाडौंमा भ्रष्टाचार मुद्दा दायर भएको हो। अख्तियारका प्रवक्ता नविन घिमिरेले तत्कालीन प्रमुख प्रशासकीय अधिकृत मिश्र,तत्कालीन लेखा अधिकृत लुईँटेल,योजना शाखाका तत्कालीन लेखापा रामबहादुर कार्की,तत्कालीन इन्जिनियर सुवोध कुमार चापागाईँ र तत्कालीन सवइन्जिनियर सृजना दुवाललले तामाकोशी वडा नम्बर ३ जफे जामुनेमा सभाहल तथा शौचालय निर्माण गर्न बनेको उपभोक्ता समिति,अनुगमन समिति ,वडा अध्यक्ष र प्राविधिकसहितको मिलेमतोमा नक्सा अनुसारको काम नगरी भुक्तानी दिन नमिल्ने १२ लाख ८९ हजार ३२० रुपैयाँ भुक्तानी दिइ नेपाल सरकारलाई गैरकानुनी हानि पुर्याउने काम गरेको पाइएकाले उनीहरूबिरुद्ध भ्रष्टाचार मुद्दा दायर गरेको जानकारी दिए। उनीहरूविरुद्ध सोही रकम बराबरको बिगो ,कैद र जरिवाना माग गर्दै मुद्दा दायर गरेको अख्तियारले जनाएको छ। यसैगरी उपभोक्ता समितिका अध्यक्ष इराजन पोखरेल,सचिव नम्रता महत,कोषाध्यक्ष माण्डवी पोखरेल पनि मुद्दामा तानिएका छन्। मापदण्डविपरित निर्माण कार्य गरी नेपाल सरकारलाई गैरकानुनी हानि नोक्सानी पुर्याउने बदनियतले १२ लाख ८९ हजार ३२० रुपैयाँ बिल गाउँपालिकाको कार्यालयमा पेश गरी भुक्तानी समेत लिइ भ्रष्टाचार गरेको पुष्ट हुन आएको अख्तिायरको ठहर छ। उनीहरूविरुद्ध पनि सोही रकम बराबको बिगो माग गरिएको छ।"
मलेखुबाट चरेशसहित २ जना प्रकाउ,"मलेखु : पृथ्वी राजमार्गअन्तर्गत धादिङको गजुरी गाउँपालिका२ मलेखुबाट प्रहरीले चार किलो पाँच सय ३५ ग्राम चरेश बरामद गरेको छ । गजुरी गाउँपालिका५ मानेभन्ज्याङबाट मलेखुतर्फ जाँदै गरेको बागमती प्रदेश ०२०३० प ७०२५ नम्बरको मोटरसाइकल जाँच गर्ने क्रममा चरेश बरामद गरिएको जिल्ला प्रहरी कार्यालय धादिङका प्रहरी नायव उपरीक्षक सन्तुलालप्रसाद जैसवारले जानकारी दिए। राससका अनुसार प्रहरीले मोटरसाइकल चालक गजुरी गाउँपालिका४ का ३६ वर्षीय विजय प्रजा र सोही मोटरसाइकलमा सवार ३२ वर्षीय सुरज तामाङलाई नियन्त्रणमा लिएको छ । उनीहरुको साथबाट प्रहरीले चरेशसहित नगद रु ३० हजार पनि बरामद गरिएको छ । शंका भएपछि इलाका प्रहरी कार्यालय गजुरीबाट खटिएको प्रहरी टोलीले मोटरसाइकललाई पिछा गरेको र मलेखु पुगेपछि नियन्त्रणमा लिएर जाँच गर्दा कालो झोलाभित्र तीन वटा बट्टामा चरेश भेटियो, जैसवारले भने । प्रहरीले थप अनुसन्धान चलिरहेको जनाएको छ।"
