शीर्षक,विवरण
सेवा छाडेर सत्कारको ड्युटी,"जाजरकोट र पश्चिमरुकुममा गएको भूकम्पका प्रभावितहरूले पाल पनि पाउन सकेका छैनन्। घर भत्किएका छन्, मानिसहरूले ज्यान गुमाए, घाइते भए। घाइतेको राम्ररी उपचार भएको छैन। जसोतसो बाँचेकाहरूले ओत लाग्ने ठाउँ पाएका छैनन्। साता दिन बित्न लाग्दासमेत मात्र दुई जिल्लाका प्रभावितलाई सरकारले ओत दिन सकेको छैन। यसले नै देखाउँछ नेपाल राज्यको निरीहताको हैसियत। धन्न अरू थुप्रै जिल्ला प्रभावित भएको भए कति भयावह स्थिति हुने रहेछ कल्पनामात्रै गर्न सकिन्छ। विपद्मा अरू सबथोक पन्छाएर राहत र उद्धारमा मात्रै सरकार लाग्नुपर्ने हो। तर सरकारका प्रतिनिधिहरू भने भूकम्प प्रभावित ठाउँमा पर्यटक बनिरहेका छन्। रमिते बनिरहेका छन्। राष्ट्रपतिदेखि प्रदेशका मन्त्रीहरूको लावालस्करै भूकम्प प्रभावित क्षेत्रमा भयो। प्रभावित क्षेत्रबारे राष्ट्रका पदाधिकारीको चासो मनासिबै हो। तर राष्ट्रपतिजस्तो संवैधानिक पदाधिकारीले विपद् न उद्धार गर्ने हो न आफ्ना तर्फबाट केही। कार्यकारी सरकार छँदैछ, जे गर्ने हो उसैले गर्ने हो। प्रधानमन्त्रीसम्म विपद्मा पुगेर स्थितिको जानकारी लिएपछि सरकारले सक्दो उद्धार र राहत तत्काल गर्नुपर्नेमा मन्त्री र सांसदहरूलगायत भीआईपीहरूको लावालस्करले वास्तवमा उद्धार र सहायतामा नै बाधा पुगेको छ। भीआईपीहरू प्रभावित क्षेत्रमा जाँदा एक्लै दुक्लै जाने होइनन्, तिनलाई सुरक्षाको प्रबन्ध अनिवार्य नै भइहाल्यो। झन् जिल्लाको प्रहरी, प्रशासन त भीआईपीहरूको सेवाचाकडीमै समय बिताउन बाध्य भए। त्यसले प्रभावितहरूभन्दा ज्यादा ध्यान भीआईपी सुरक्षामा दिनु परेको छ। मन्त्री र सांसदहरूले मासिक पारिश्रमिकबाट भूकम्प प्रभावितलाई सहयोग गर्ने समाचार स्वागतयोग्य हो। तर आफ्नो व्यक्तिगत राजनीतिको रोटी सेक्ने ध्येयमात्रै राखेर सहयोगको नाटकमात्रै रच्ने अनि प्रभावित क्षेत्रमा गएर राहत र उद्धारलाई नै प्रभाव पार्ने भनेको संवेदनहीनताको पराकाष्ठा नै मान्नुपर्छ। भीआईपीहरूका रमिते पाराले वास्तवमा प्रभावितहरूको घाउमा मलम हैन नुनचुक नै लागेको छ। उनीहरूको दुःख हेर्ने पर्यटक बनेर भीआईपीहरूले वास्तवमा सामन्तवादी चरित्रलाई उदांगो पारेका छन्। सहयोगका नाममा आफूखुसी सामान बाँड्ने र एकद्वार प्रणालीलाई नमान्ने प्रवृत्ति पनि आफ्नै राजनीतिको रोटी सेक्ने तरिकाको द्योतकमात्रै हो। यस्ता निम्नकोटीका रमिताले प्रभावितहरूलाई थप दुःखमात्रै दिएको छ। विपद्मा भीआईपीको लावालस्कर रोकिनु नै पर्छ।"
सामाजिक सञ्जालले नेपालमा सम्पर्क कार्यालय खोल्नुपर्ने,"काठमाडौं : फेसबुक, एक्स (पहिलेको ट्वीटर) र टिकटकलगायतका सामाजिक सञ्जालले नेपालमा अनिवार्य रूपमा सम्पर्क कार्यालय राख्नुपर्ने प्रावधानसहित सरकारले सामाजिक सञ्जाल सञ्चालन निर्देशिका पारित गरेको छ। बिहीबार बसेको मन्त्रिपरिषद् बैठकले सामाजिक सञ्जाल सञ्चालन निर्देशिका २०८० परिमार्जनसहित पारित गर्ने निर्णय गरेको सञ्चार तथा सूचना प्रविधिमन्त्री रेखा शर्माले जानकारी दिइन्। जसअनुसार अबको तीन महिनाभित्र सामाजिक सञ्जालहरू नेपालमा सूचीकृत पनि हुनुपर्नेछ। मन्त्रिपरिषद्ले निर्णय गरेपछि अब उक्त निर्देशिका कार्यान्वयनमा जानेछ। सामाजिक सञ्जालमा विकृति बढेको भन्दै नियमन गर्नुपर्ने माग उठिरहेका बेला सरकारले सामाजिक सञ्जाल सञ्चालनलाई नियमन गर्न खोजेको सरकारी अधिकारीहरू बताउँछन्। मन्त्रिपरिषद्को बैठकले पोर्चुगलका लागि राजदूत पनि सिफारिस गरेको छ। कूटनीति, योजना, विकास र नीति निर्माणका क्षेत्रमा सक्रिय नेपाली कांग्रेसका युवा नेता शनिल नेपाल राजदूतमा सिफारिस भएका हुन्। राजनीति, अन्तर्राष्ट्रिय मामिला, विकास, लोकतन्त्र, समावेशीता, सञ्चारलगायतका विषयमा विज्ञका रूपमा काम गर्दै आएका नेपालले विभिन्न योजना र नीति निर्माणसँगै रणनीतिक योगदान गर्दै आएका थिए। उनले कांग्रेसमा संसद, पार्टी र समाजमा खेल्नुपर्ने भूमिकामा विषयगत विज्ञको रूपमा परामर्श दिने गरेका थिए। उनले दर्जनौं अन्तर्राष्ट्रिय दातृ निकायसँगै स्वदेशी तथा विदेशी संघसंस्थाहरूमा विभिन्न भूमिकामा रहेर काम गरिसकेका छन्। पाल्पामा जन्मिएका नेपाल बाल्यकालदेखिनै कांग्रेसको भ्रातृ संगठन नेपाल विद्यार्थी संघको नेतृत्वदायी भूमिकामा रहेका थिए। युरोपेली मुलुकमध्ये सबैभन्दा धेरै नेपाली रहेको पोर्चुगलमा नेपाली दूतावास नहुँदा समस्या भएको भन्दै त्यहाँ रहेका नेपालीले तत्काल दूतावास स्थापना गर्दा दबाब दिँदै आएका थिए। पोर्चुगलमा ६० हजारभन्दा बढी नेपाली रहेको बताइएको छ। बैठकले प्रधानमन्त्रीलगायत मन्त्रिपरिषद्का सबै सदस्यहरूले जाजरकोटका भूकम्पपीडितका लागि एक महिनाको पारिश्रमिक उपलब्ध गराउने निर्णय गरेको छ। सरकारले इन्धनमा लगाउँदै आएको पूर्वाधार शुल्कमध्ये ५ रुपैयाँ प्रतिलिटर बूढीगण्डकी जलविद्युत् आयोजनाका लागि उपलब्ध गराउने व्यवस्था गर्ने भएको छ। नेपाल सरकारले नेपाल विद्युत् प्राधिकरणमार्फत कर्णाली चिसापानी जलविद्युत् आयोजनाको अध्ययन अघि बढाउने निर्णय गरेको छ । बैठकले निजगढ अन्तर्राष्ट्रिय विमानस्थलको निर्माणका सम्बन्धमा सुझाव दिन गठित विज्ञ समूहको प्रतिवेदन कार्यान्वयनका लागि संस्कृति पर्यटन तथा नागरिक उड्डयन मन्त्रालयलाई निर्देशन दिने भएको छ। मन्त्रिपरिषद् विधेयक समितिकबाट पेस भएको राष्ट्रिय व्यावसायिक तथा सीप विकास तालिम प्रतिष्ठान (गठन तथा सञ्चालन) आदेश, २०८० परिमार्जनसहित राष्ट्रिय व्यावसायिक प्रशिक्षण प्रतिष्ठान विकास समिति (गठन) आदेश, २०८० स्वीकृत गर्ने निर्णय पनि गरेको छ।"
मधेसले प्रधानमन्त्रीलाई सम्झायो प्रदेशको अधिकार,"जनकपुरधाम : प्रदेशलाई अधिकार सम्पन्न बनाउन र संघीयतालाई प्रभावकारी रूपमा लागू गर्न मधेस प्रदेश सरकारले संघीय सरकारलाई ध्यानाकर्षण गराएको छ। बिहीबार प्रधानमन्त्री तथा मन्त्रिपरिषद्को कार्यालय सिंहदरबारमा मधेस प्रदेशका मुख्यमन्त्री सरोजकुमार यादवसहितको टोलीले प्रधानमन्त्री पुष्पकमल दाहाललाई प्रदेश प्रहरी समायोजन लगायतका ६ बुँदे मागसहित ध्यानाकर्षण पत्र बुझाएको हो। प्रदेश सरकारले संविधानको एकल अधिकार सूचीमा परेको विषयमा आफ्नो अधिकार प्रयोग गर्न नपाउँदा प्रदेशमा शान्ति सुरक्षा, सुशासन र प्रशासनलगायतका विषय कार्यान्वयनमा समेत समस्या उत्पन्न भएको ध्यानाकर्षण पत्रमा उल्लेखित छ। विशेष गरी प्रहरी समायोजनको विषयमा संघ सरकारले कुनै निर्णय नलिएको प्रति मधेस प्रदेश सरकारले आपत्ति जनाउँदै आएको छ। प्रहरी समायोजन ऐन संघीय संसद्बाट पारित भएर २०७६ साल माघ २८ गते नै प्रमाणीकरण भइसक्दा पनि संविधानको अनुसूची ६ बमोजिम नेपाल सरकारले प्रदेश हस्तान्तरण गर्नुपर्ने प्रहरी प्रशासन, कर्मचारी तथा संरचनाहरूको हस्तान्तरण हुन सकेको छैन। मधेस प्रदेशले संघीय संसद्ले पारित गरिसकेको ऐनको भावनाअनुसार अविलम्ब प्रदेश प्रहरी एवम् प्रमुख जिल्ला अधिकारीलाई प्रदेश सरकार मातहत ल्याउन समायोजनका लागि आवश्यक निर्देशन र सहजीकरणका लागि प्रधानमन्त्रीलाई आग्रह गरेको छ। त्यसैगरी संघीय निजामती सेवा ऐनको सम्बन्धमा पनि मधेस प्रदेश सरकारले ध्यानाकर्षण गराएको छ। यो ऐन बन्न नसक्दा प्रदेशले जनतालाई प्रभावकारी सेवा दिनका लागि कर्मचारीहरूलाई सरकारी कामकाजमा खटाउन नसकि विभिन्न समस्याको सामना गर्दै आएको उल्लेखित छ। प्रदेशमा खटिने सचिवलाई प्रदेश सरकारको मातहतमा रहनेगरी र स्थानीय तहहरूमा खटिने प्रशासकीय अधिकृतहरूलाई प्रदेश सरकार मातहतमा रहने गरी कर्मचारी खटाउन पाउने अधिकारसहित सो संघीय निजामती सेवा ऐन तत्काल संघीय संसद्बाट पारित गर्न वा अध्यादेशमार्फत भए पनि सम्बोधन गर्न ध्यानाकर्षण गराइएको छ। त्यसैगरी प्रदेश सरकारबाट आफ्नो सेवा सञ्चालनका लागि सार्वजनिक जग्गाको प्रयोग सम्बन्धमा सरकारी जग्गाहरूको प्रयोग, उपभोग, समुचित व्यवस्थापन र भूमि व्यवस्थापनको अभिलेख राख्न नापी कार्यालय र भूमि प्रशासन कार्यालय प्रदेशअन्तर्गत नरहेको हुँदा सोलाई प्रदेश मन्त्रिपरिषद्मा अधिकार हस्तान्तरण गर्न आग्रह गरिएको छ। संविधानको अनुसूची ६ को क्रम संख्या २१ अनुसार गुठी व्यवस्थापको जिम्मा प्रदेशको एकल अधिकार रहेको हुँदा र गुठी व्यवस्थापनमा संघीय सरकारको यथोचित प्रयास नभएको कारण प्रदेशलाई व्यवस्थापनको जिम्मेवारी हस्तान्तरण गर्न ध्यानाकर्षण गराइएको छ। त्यसैगरी अर्थ सम्बन्धमा तथा अभियोजन सम्बन्धमा पनि प्रदेश सरकारलाई संघले अधिकार प्रत्याभुत गर्नुपर्ने मांग मधेस प्रदेश सरकारले संघीय सरकारसमक्ष गरेको छ। देश संघीयतामा गएको ८ वर्ष भइसक्दा पनि प्रदेश सरकारले पाउनुपर्ने संवैधानिक अधिकारहरू संघबाट प्रत्याभुति नभएको हुँदा ३० दिनभित्र प्रदेशका मागहरूलाई सम्बोधन नगरिए आफूहरू शान्तिपूर्ण आन्दोलनमा जाने चेतावनीसमेत मधेस प्रदेशका मुख्यमन्त्री यादवले संघीय सरकारलाई दिए। प्रधानमन्त्रीलाई ध्यानाकर्षण पत्र बुझाउनुभन्दा एकदिन पहिले बुधबार जनकपुरमा पत्रकार सम्मेलनको आयोजना गरी मुख्यमन्त्री यादवले भनेका थिए, ३० दिनभित्र आफूहरूको माग सम्बोधन नभए काठमाडौंसहित जिल्ला जिल्लामा धर्ना दिन्छौं।"
"म्याराथनमा पुकार, स्लोबाइक राइडमा सुशील प्रथम","ओखलढुंगा : ओखलढुंगामा सञ्चालित म्याराथन तथा स्लो बाइक राइड प्रतियोगिता सम्पन्न भएको छ। स्थानीय स्तरमा पहिलोपटक आयोजित खुल्ला म्याराथनमा सोलुखुम्बुका पुकार वस्नेतले उपाधि हात पारेका छन्। १० किलोमिटरको प्रथम सानिटार खुल्ला म्याराथनतर्फ वस्नेतले ३५ मिनेट ३० सेकेण्डमा पार गर्दै प्रथम भए। नेपाली सेनाका सूर्यबहादुर आलेले ३५ मिनेट ३६ सेकेण्डमा निर्धारित दूरी पार गर्दा दोस्रो भए। त्यस्तै, सिद्धिचरण नगरपालिका ७ का सुसन श्रेष्ठले ३५ मिनेट ४५ सेकेण्डमा दूरी पार गरी तृतीय स्थान हासिल गरे। २१ जना सहभागी रहेको यो प्रतियोगिताका विजेताहरूले क्रमशः १२ हजार, ८ हजार र ४ हजार नगद, मेडल र प्रमाणपत्र प्राप्त गरे। त्यस्तै, स्लो बाइक राइडतर्फ ७० मिटर दूरीको प्रतियोगितामा मोलुङ १ का सुशील कार्कीले २ मिनेट ३० सेकेण्ड लगाएर दूरी पार गर्दै प्रथम भए। विपुल कार्कीले १ मिनेट ३६ सेकेण्ड तथा सिद्धिचरण नगरपालिका ११ का विनोद दयालले १ मिनेट ३५ सेकेण्डमा दूरी पार गर्दै तेस्रो स्थान हासिल गरे। उनीहरूले क्रम ८८४८, ४४४४ र २२२२ रुपैयाँ नगद तथा मेडल र प्रमाणपत्र हात पारे। विजेताहरूलाई कार्यक्रमका प्रमुख अतिथि सिद्धिचरण नगरपालिकाका मेयर तेजेन्द्र खनालले पुरस्कार तथा प्रमाणपत्र वितरण गरे। प्रतियोगिता मदरल्याण्ड तेक्वान्दो डोजाङले आयोजना गरेको हो। डोजाङले कारागारमा व्ययामशाला पनि सञ्चालन गर्दै आएको प्रतियोगिताका प्रचार संयोजक रोशन दाहालले जानकारी दिए। प्रतियोगिताका अलावा कार्यक्रममा ट्राफिक सचेतनाका विषयमा पनि सहभागीहरूलाई जानकारी गराइएको थियो।"
घरजस्तै मन पनि सफा राखौं,"रमाइलो र उत्साह। अनि, खुसी साटासाट गर्ने पर्व तिहार नेपालीहरूको घरआँगनमा आइसकेको छ। सुख रात्रि भनिने विशेष औंसी लक्ष्मीको पूजा गर्दै दीपमालिका गर्ने हिन्दु परम्परा सायदै अन्यत्र होला। बत्ती बाल्ने हाम्रो संस्कार हो। फूलैफूलले घर आँगनी, कोठा चोटा, भकारी, पसल, उद्योग, वाहनमात्रै नभएर उद्योगस्थलहरू सजिसजाउ गर्दै धनलक्ष्मी, यशलक्ष्मी, कीर्ति लक्ष्मी, भाग्यलक्ष्मी, वैभवलक्ष्मी भिœयाउने चाड पनि हो यो। वर्षभरिको दोस्रो ठूलो चाड यमपञ्चकका रूपमा यमका प्रतीक काग, कुकुर, गाई, गोवद्र्धन भनौं गोरु र दाजुभाइको पूजा गरिन्छ। द्यौसी भैलोको परम्परा, कार्तिक शुक्लप्रतिपदा नेवारी समुदायमा म्हःपूजा र नेपाल सम्बत् भनौं नयाँ क्यालेन्डरको सुरुवात अनेकानेक पर्वहरू तिहारमै पर्छन्। तिहारमा निकै प्रयोग हुने चिनीको हाहाकार छ। चिनी बिना सेल, रोटी अनरसा कसरी गुलियो होलान् ? तिहार भनेको फूलको चाड पनि हो। फूलको महŒव शब्दले वर्णन गर्नै सकिन्न। कुनै पनि हर्षको काममा फूल नभई हुन्न। पूजाआजा, विवाह, उत्सव, गाडी, घर सजाउनेदेखि मरणोपरान्त पनि फूलैफूलले सजाउने गरिन्छ। कालका प्रतीक यमपूजा भनौं यमपञ्चकभरि नै अत्यधिक फूलको प्रयोग हुन्छ। फूलमा हामी आत्मनिर्भर हुन सक्छौं। त्यसो त हामी जीउको जनै पनि आयात नै गर्छौं, तिहारको भाइ मसला होस् वा माघको तरुल, तीजका सरसामग्री पनि हामीले ल्याउने विदेशबाटै हो। अर्थतन्त्रमा पराधीन हामी आयातीत सरसामानबाट बाँच्न र रमाउन पनि अभ्यस्त भइसकेका छौं र त देशलाई खर्बौं खर्बको व्यापारघाटा छ, विदेशी ऋण पनि। केही समययतादेखि हाम्रा किसानहरूले फूलको व्यावसायिक खेती पनि गरिरहेका छन्। पुष्प प्रदर्शनीमा विगतझैं यतिबेला पनि एक करोडको व्यापार भएको छ। देशैभरि फूल उत्पादनमा साढे ६ अर्बको लगानी रहेको फ्लोरिकल्चर एसोसियसनले जनाएको छ। फूल, रङ, भाइमसला, कपडाहरूमा अत्यधिक भाउ वृद्धिले भने उपभोक्ताहरू बढी चिन्तित छन्। धानिसक्नु छैन बजार, नियन्त्रण गर्ने निकाय मौनजस्तै छ। तिहारमा कुबेरको पूजा हुन्छ, कुबेर धनका प्रतीक हुन्। तेलको चाड पनि हो तिहार। तर, यसको भाउ पनि अधिक छ। तेलमा लक्ष्मीको बास हुने मान्यताअनुसार बत्ती बालेर दीपावली गर्ने गरिन्छ। प्लास्टिकका फूलहरू अनि बिजुलीको उज्यालोभन्दा यो बढी राम्रो हुन्छ। तिहारमा द्यौसी, भैलो पनि बढी व्यावसायिक बन्न थालेका छन्। त्यसैले लक्ष्मीको दुरुपयोग हुने गरी अनावश्यक खर्च र भड्किलो बनाउन थाल्यौ भने तिहारको मौलिकता गुम्न सक्छ। गाईको गोबरमा लक्ष्मी बस्ने मान्यताअनुसार तिहारमा रातोमाटोसहित गोबरले घर लिप्ने, चोख्याउने परम्परा छ। दिदीबहिनीहरूले आफू देवी यमुना समान भई दाजुभाइलाई यमको प्रतीक मान्दै पूजा गर्नाले दाजुभाइको रक्षा हुने शास्त्रीय मान्यता छ। गोवद्र्धन पूजाले गोरक्षा र कृषि कर्ममा लाग्न प्रेरित गर्छ। गाईको पूजा आमाकै पूजा हो, पृथ्वीको पूजा हो जहाँ हामी जन्म लिन्छौं, हुर्कन्छौं र बिदा पनि यसै माटोमा हुने हो। काग, कुकुरको पूजाले सबै प्राणीप्रति सहृदयी बन्न सिकाइएको हो। यमराजको वाहन दुई कुकुरका नाम श्याम र सबल हुन्। शास्त्रको भनाइमा, उनीहरूकै प्रतीक मानेर यम वाहनको पूजा गर्नाले मरेपछि मानिस यमलोक जानु पर्दैन भन्ने हो। तिहार सफाइ अभियानको पर्व पनि हो। फोहोर, दुर्गन्धित क्षेत्रमा लक्ष्मी बस्दिनन्। बाह्यमात्रै होइन भित्री मन पनि निर्मल हुनुपर्छ मानिसको। कलुषित मनले गरेको पूजा वा कुनै समाज सेवाको अर्थ रहन्न। स्वच्छ र हराभरा वातावरणमै एक अर्कामा खुसी साटासाट गर्दा पर्वको महत्त्व पनि बढ्छ र व्यक्ति, समूह, समुदाय र देशैभरि लक्ष्मीको बास पनि हुन्छ। दाजुभाइहरू बढी बौद्धिक भई संसारमा स्थापित हुन् र ज्ञान, विज्ञानको विवेकी प्रयोगले बुद्धत्व प्राप्तिसम्ममा सफल हुन् भनी कामना गरिन्छ तिहारमा। रंगीन फूलहरूको माला सजाएर समाज उपयोगी, कलात्मक, रंगीन जीवननिर्वाह गर्न प्रेरित गरिन्छ र ओखर फुटाएर घटना, दुर्घटना, यमको भय दूर गर्ने प्रयास गरिन्छ। दिदीबहिनीहरूको आशीर्वाद र दाजुभाइहरूको मनोरम पूर्तिको असल नमुना चाड तिहार विशेषले आपसी कटुतालाई बिर्साएर आत्मउन्नति र स्वाभिमान, एवं सर्वकल्याणका लागि प्रेरित गर्छ। तिहारमा देवीलक्ष्मीको उपासना गरिन्छ। सक्रिय जीवनमै लक्ष्मीको बास हुन्छ। मनको सफाइ भनेको सत्संग, सत्य वाणी र अध्ययनशीलता नै हो। लक्ष्मीको चर्चा गर्दा यिनका मुख्य दुुई रूप छन्। एउटा हो भौतिक रूप, अर्को हो आध्यात्मिक वा दैवीस्वरूप। भौतिक रूपमा मात्र हेर्दा लक्ष्मी केवल भोगकी साधन मात्र बन्न पुग्छिन्। दैवी र आध्यात्मिक रूपले हेर्दा लक्ष्मी योगकी साधन, उपयोगकी साधन पनि बन्न पुग्छिन्। उपभोगले मात्र हेर्दा लक्ष्मीको सदुपयोग हुन्न। धन केवल भोग साधना गर्ने वस्तु हो भनी यसको दुरुपयोग गरेमा लक्ष्मी प्रसन्न हुन्नन् र मान्छेको मति बिगारिदिन्छिन्। यश र कीर्ति प्राप्तिका लागि नीतिले कमाऊ, रीतिले बाँच र प्रीतिले बाँच्नदेऊ भनी नीतिकारहरूले भनेका छन्। लक्ष्मी प्रसन्न राख्न सरसफाइको साथै उद्यमशीलता आवश्यक पर्छ। उद्यम, परिश्रम, मिहिनेत, निरन्तरको साधनाबाट लक्ष्मीखुसी हुन्छिन्। केवलपूजाले मात्रभन्दा पनि त्याग र समर्पणभाव, प्रेम र सद्भाव, सहिष्णुता र उपकार अनि दान र सामाजिक सेवामा असहाय, दीनदुःखीको सेवामा लागेको धन पवित्र हुन्छ। आनन्द प्राप्तिको लागि लक्ष्मीको आध्यात्मिक एवं दैवीस्वरूपलाई बुझ्नुपर्ने हुन्छ। घर सजाएजस्तै हामीले मन पनि सजाउन जरुरी छ, खुसी र आनन्दित अनि उपकारी मनले गरेको प्रण, पूजा, प्रतिज्ञाले सार्थकता पाउँछ। झुट बोल्नु हुन्न, यसमा लक्ष्मी खुसी हुन्नन्। छल र झुटमा लक्ष्मी बस्नै सक्दिनन्। धन, आयु, कीर्ति, यश चाहनेले देवी लक्ष्मीको उपासना सधैं गर्नुपर्छ। कहिले पनि मांस, मदिरा, जुवा, चोरी, हिंसा राम्रो होइन। पटाका पनि राम्रो होइन। यसले ध्वनि प्रदूषण र यसमा भएको केमिकलले स्वास्थ्यमा नराम्रो हानि गर्दछ। हिजोआज सारा संसार बिरामी छ हाम्रो रहनसहन, खानपिन बसउठ राम्रो नभएर, प्रकृतिप्रेमी हुन बिर्सेर धर्तीप्रति अन्याय गरेर यस्तो भएको हो।"
आफैंले सम्हालेको विश्वविद्यालय फुटाउँदै डा माकजु,"काठमाडौं : बागमती प्रदेश सामाजिक विकास मन्त्रालयमा यही कात्तिक १० गते ७३६ नम्बरमा एउटा पत्र दर्ता भयो। त्यो यस्तो पत्र हो, जसले नेपालको सर्वाधिक ख्यातिप्राप्त र राजनीति प्रवेश नगरिएको भनिएको काठमाडौं विश्वविद्यालयलाई फुटाउन चाहेको छ। र, त्यो चलखेल गरिरहेका छन्, उक्त विद्यालयको दुईपटक नेतृत्व गरेका डा रामकण्ठ माकजुले। धुलिखेल अस्पतालका तर्फबाट अध्यक्ष बेलप्रसाद श्रेष्ठ र कामु कार्यकारी निर्देशक डा रामबहादुर गुरुङले हस्ताक्षर गरेको पत्रमा भनिएको छ, सम्पूर्ण प्रक्रिया पूरा गरी धुलिखेल मेडिकल विश्वविद्यालय (सामुदायिक विश्वविद्यालय) स्थापनाको स्वीकृति दिलाई पाउँ। जब कि धुलिखेल अस्पताल काठमाडौं विश्वविद्यालय अस्पतालका रूपमा सञ्चालन गर्न दुई संस्थाबीच ५० वर्षको सम्झौता भएको बल्ल २१ वर्ष पुग्दैछ। सम्झौता एकतर्फी उल्लंघन विश्वविद्यालय र अस्पतालबीच ७ वटा सम्झौता भएका छन्। २०५५ पुस २४, २०५८ जेठ २५, २०५९ फागुन २, २०५९ चैत १९, २०६० फागुन २६, २०६० चैत ९ र २०६७ साल कात्तिक १८ गते सम्झौता भएका हुन्। तीमध्ये २०५९ चैत १९ मा मुख्य सम्झौता भएको थियो। उक्त सम्झौताको बुँदा १ मा भनिएको थियो, विश्वविद्यालय र अस्पताल एकअर्काका पूरक भई परस्पर अभिन्न अंगका रूपमा काम गर्दै विश्वविद्यालयले सम्झौता भएको मितिले ५० वर्षसम्म धुलिखेल अस्पताललाई विश्वविद्यालय शिक्षण अस्पतालका रूपमा विकास तथा प्रयोग गर्ने परस्पर सहमति भएको छ। त्यही अभिन्न अंगलाई २ टुक्रा बनाउने गरी सम्झौताको २१ वर्षमै अस्पताल अग्रसर भएको छ। तेस्रोपटक उपकुलपति बन्ने दौडाहामा रहेका डा माकजुलाई सरकारले नियुक्ति नगरेपछि क्रमशः टाढिएका उनले अन्ततः अस्पताललाई विश्वविद्यालयबाट अलग्याउन चालबाजी सुरु गरेको अस्पतालकै उच्च स्रोतले बतायो। मलाई त सुन्दा पनि दिक्क लाग्यो। दुवैले राम्रो काम गरिरहेका थिए, किन यसो गर्नु परेको होला ? यो त देशकै लागि दुर्भाग्य हो।प्राडा केदारभक्त माथेमा, पूर्वउपकुलपति त्रिभुवन विश्वविद्यालय २०६७ कात्तिक १८ गते गरिएको अर्को सम्झौताले पुराना प्रावधान खारेज गरे पनि बुँदा नम्बर ५ मा नयाँ प्रावधान थपेको थियो, यो सम्झौता रद्द गर्नु परेमा दुवै पक्षले मनासिब माफीकको कारणसहित साढे ५ वर्षअगाडि लिखित सूचना अर्को पक्षलाई दिनुपर्नेछ र अर्को पक्षले सो सूचना लिखित प्रत्युत्तर पठाइ अनुमोदन गर्नुपर्नेछ। तर, यसरी सम्झौता गर्दा सञ्चालनमा रहेका शिक्षण कार्यक्रमहरूलाई नकारात्मक असर नपर्ने गरी गर्नुपर्नेछ। यतिबेला आएर अस्पतालले साढे ५ वर्षे प्रावधानलाई उल्लंघन गरेको छ। खबरसम्म नदिई प्रदेश सरकारमा निवेदन दिएको छ। डा माकजु अस्पताल र विश्वविद्यालयलाई सधैं आफ्नो व्यक्तिगत तजबिजीमा उपयोग गरिरहन चाहन्थे। त्यो पूरा नभएपछि दुवै संस्थाको अहित हुने आत्मघाती कदममा सक्रिय भएका हुन्, उक्त स्रोतको भनाइ छ, अस्पतालका आर्थिक अनियमिततामाथि विश्वविद्यालयले निगरानी बढाएपछि उनी झन् टाढिएका हुन्। जब कि सम्झौतामा धुलिखेल अस्पतालका तर्फबाट तत्कालीन निर्देशक डा माकजु र विश्वविद्यालयका तर्फबाट तत्कालीन उपकुलपति डा सुरेशराज शर्माले हस्ताक्षर गरेका थिए। त्यसमा धुलिखेल अस्पताल कार्यकारिणी समितिका अध्यक्ष बेलप्रसाद श्रेष्ठ र विश्वविद्यालयका तत्कालीन रजिस्टार डा भद्रमान तुलाधर साक्षी बसेका थिए। काठमाडौं विश्वविद्यालय स्कुल अफ मेडिकल साइन्सका डिन डामनोज हुमागाईंले जानकारी नै नदिई गोप्य रूपमा धुलिखेल अस्पतालले छुट्टै विश्वविद्यालयका लागि गरेको पहल धोकापूर्व रहेको बताए। सम्झौता भंग गर्नुपरेमा साढे पाँच वर्षअघि सूचना दिएर दुवै पक्षको सहमतिमा भंग गर्न सकिने प्रावधान छ। त्यसलाई बेवास्ता गरी गोप्य रूपमा जे जसो गरियो, यो धोका नै हो, उनले भने, निवेदन दिएको पनि गोरखापत्रमा प्रकाशित भएपछि मात्रै हामीले थाहा पायौं। उहाँहरूले किन यसो गर्नुभयो ? अहिले चाडबाड पनि छ, यो सकिएपछि छलफल गर्नुपर्ला। त्यसपछि के प्रकट हुन्छ, हेरौं।प्राडा सुरेशराज शर्मा, संस्थापक उपकुलपति, काठमाडौं विश्वविद्यालय यसलाई डिनका रूपमा आफूमाथि मात्र होइन, सम्पूर्ण चिकित्सकमाथि नै धोकाका रूपमा डा हुमागाईंले लिएका छन्। त्यहीं कार्यरत चिकित्सकहरूलाई समेत थाहै नदिई यो गरिएको छ। म त अस्पतालमा लामो समयदेखि काम गरेको मान्छे, अस्पताल र विश्वविद्यालयको साझा मान्छे। किन मलाई पनि लुकाइयो ? केके कागजपत्र पेस गरियो ? उनले भने, विश्वविद्यालयकै चिकित्सक र पूर्वाधार देखाएर अर्को विश्वविद्यालयको दाबी गरिएको छ। हाम्रो बौद्धिक सम्पत्तिको दुरुपयोग भएको छ। यो हाम्रो स्वीकृत बिना कसरी गरियो ? शिक्षविद् चिन्तित त्रिभुवन विश्वविद्यालयका पूर्वउपकुलपति एवं शिक्षाविद् प्राडा केदारभक्त माथेमा यो क्रियाकलापलाई दुर्भाग्य भन्छन्। उनले काठमाडौैं विश्वविद्यालय र घुलिखेल अस्पताल दुवैले राम्रो काम गरिरहेका बताए। हरे शिव, मलाई त यो सुन्दा पनि दिक्क लाग्यो, उनले भने, राम्रो काम भइरहेको छ, किन यसो गर्नु परेको होला ? यो त देशकै लागि दुर्भाग्य हो। उनले राम्रो चलिरहेको काठमाडौं विश्वविद्यालय पनि फुटेर गयो भने यसले नेपालको शिक्षा क्षेत्रलाई खत्तम बनाउने बताए। धुलिखेल अस्पतालको अप्रत्याशित निर्णयसँगै दुई पक्षको दूरी बढ्ने अवस्थालाई लिएर काठमाडौं विश्वविद्यालयका संस्थापक उपकुलपति डा सुरेशराज शर्माले चिन्ता व्यक्त गरेका छन्। विश्वविद्यालय बन्ने प्रक्रिया लामो हुन्छ, डा शर्माले भने, उहाँहरूले किन यसो गर्नुभयो ? अहिले चाडबाड पनि छ, यो सकिएपछि छलफल गर्नुपर्ला। त्यसपछि के प्रकट हुन्छ, हेरौं। संविधानविद् डा विपिन अधिकारी अस्पताल र विश्वविद्यालयबीच सहकार्य गर्दा राम्रो हुने बताउँछन्। विश्वविद्यालयको कानुन संकायमा कार्यरत डा अधिकारीले भने, अहिले विश्वविद्यालय र अस्पतालबीच सहकार्यले दुबै राम्रोसँग चलिरहेका अवस्था छ। त्यसैले सहकार्य नै गर्दा राम्रो हुन्छ। विश्वविद्यालयकै चिकित्सक र पूर्वाधार देखाएर अर्को विश्वविद्यालयको दाबी गरिएको छ। हाम्रो बौद्धिक सम्पत्तिको दुरुपयोग भएको छ। यो हाम्रो स्वीकृत बिना कसरी गरियो ? डा मनोज हुमागाईं, डिन, काठमाडौं विश्वविद्यालय स्कुल अफ मेडिकल साइन्सेस स्कुल अफ मेडिकल साइन्सेजअन्तर्गत विश्वविद्यालय र धुलिखेल अस्पतालबीच भएको सम्झौताबमोजिम आर्थिक वर्ष २०६३०६४ देखि संयुक्त रूपमा सञ्चालन हँुदै आएको छ। विभिन्न सम्झौताले धुलिखेल अस्पताललाई धुलिखेल विकास समाजले काठमाडौं विश्वविद्यालयलाई हस्तान्तरण गरेको स्पष्ट देखिएको छ। सम्झौतामा दुवै गैर नाफामूलक संस्था भएकाले कुनै दिन नचल्ने अवस्था आएका सम्पूर्ण सम्पत्ति श्री ५ को सरकारको हुनेछ भन्ने उल्लेख गरिएको छ। विकास समाजको विधानमा पनि यही कुरा लेखिएको छ। यी कुराले विश्वविद्यालयमा अस्पताललाई हस्तान्तरण गरेको स्पष्ट हुने विज्ञहरूसमेत बताउँछन्। अनियमितता खोतल्दा भाग्ने दाउ स्रोत भन्छ, धुलिखेल अस्पतालमा ठूलै आर्थिक हिनामिना र मनपरी हुन थालेपछि विश्वविद्यालयले यसलाई नियमन गर्ने नीति लियो। यसले गर्दा अस्पताल प्रशासन पनि विश्वविद्यालयबाट बाहिरिने रणनीतिमा लाग्यो। अस्पतालका कार्यकारी निर्देशक डा माकजुले आफू बिदामा विदेश गई कार्यवाहक दिएको अवस्थामा डा रामबहादुर गुरुङलाई प्रयोग गरी प्रदेश मन्त्रालयमा निवेदन दर्ता गराए। विश्वविद्यालउयमा उपकुलपति हुँदा पनि माकजु विवादमा पर्दै आएका थिए। स्रोतका अनुसार उनले अस्पतालका लागि विदेशबाट प्राप्त हुने कतिपय विदेशी मुद्रा सोझै आफ्नो खातामा लिने गरेको समेत पाइएको छ। धुलिखेल अस्पताल काभ्रे जिल्ला प्रशासन कार्यालयमा दर्ता भएको धुलिखेल विकास समाजअन्तर्गतको संस्था हो। यो संघसंस्था दर्ता ऐन २०३४ अनुसार दर्ता भएको छ। काठमाडौं विश्वविद्यालय ऐन २०४८ बमोजिम काठमाडौं विश्वविद्यालय स्थापित भएको हो। दुवै सामाजिक संस्था भएकाले आपसमा मिलाप हुने ठानिएको थियो। मेडिकल संकायको रकम चरम दुरुपयोग सम्झौतामा छुट्न चाहने पक्षले साढे ५ वर्षअघि सूचना दिनुपर्ने प्रावधानलाई बेवास्ता गरिनु अनुचित छ। यो जिम्मेवारीबाट कोही भाग्न सक्दैन। र, भाग्नु पनि हुँदैन। डा अच्युतप्रसाद वाग्ले, रजिष्ट्रार, काठमाडौं विश्वविद्यालय सम्झौतापछि विश्वविद्यालयको चिकित्सा संकाय (स्कुल अफ मेडिकल साइन्सेज) धुलिखेल अस्पतालको भवनमा राखियो। यो धुलिखेल अस्पताल परिसरमा छ तर भवन बनाउने खर्च विश्वविद्यालयले गरिरहेको छ। अस्पतालमै मेडिकल संकायका डिन बस्ने व्यवस्था गरियो। मेडिकल संकायका सम्पूर्ण विद्यार्थीबाट उठ्ने शुल्क र मेडिकल संकायसँग सम्बन्धन लिएर सञ्चालन भएका मेडिकल कलेजबाट उठ्ने शुल्क अस्पताल टिमले चलाउँदै आएको छ। काठमाडौं विश्वविद्यालयबाट ९ वटा मेडिकल कलेज सम्बन्धन लिएर सञ्चालन हुँदै आएका छन्। मणिपाल कलेज अफ मेडिक साइन्सेस पोखरा, कलेज अफ मेडिकल साइन्सेज भरतपुर, नेपालगन्ज मेडिकल कलेज, काठमाडौं मेडिकल कलेज, नेपाल मेडिकल कलेज काठमाडौैं, शिर मेमोरियल अस्पताल बनेपा, नोबल मेडिकल कलेज, कान्तिपुर डेन्टल कलेज, लुम्बिनी मेडिकल कलेज पाल्पाले काठमाडौं विश्वविद्यालयबाट सम्बन्धन पाएका छन्। नेपाल सरकार विश्वविद्यालय अनुदान आयोगबाट काठमाडौं विश्वविद्यालय मेडिकल संकायलाई प्राप्त हुने अनुदान लगायत देशीविदेशी दाताबाट प्राप्त हुने रकमसमेत धुलिखेल अस्पतालकै टिमले खाफू खुसी प्रयोग गर्दै आएको स्रोतले बतायो। हालसम्म स्कुल अफ मेडिकल साइन्सेजको छुट्टै वासलात तयार गरिएको छैन। मेडिकल संकायको आम्दानी खर्चको विवरयण धुलिखेल अस्पतालको वित्तीय विवरणमा नै समावेश गरिँदै आएको छ। छुट्टै लेखापरीक्षण नगरेको देखिन्छ। सम्पूर्ण आर्थिक करोबार गर्न पाएपछि अनावश्यक नातागोता कर्मचारी भर्ना, विश्वविद्यालयको नाममा आएको आयआर्जन, विद्यार्थीले बुझाएको शुल्क, विश्वविद्यालय अनुदान आयोगबाट प्राप्त अनुदान, दाता र सम्बन्धनबाट प्राप्त रकम, आदिको आपूखुसी प्रयोग, खर्च गर्ने, सबै भौतिक संरचना, चलअचल सम्पत्ति अस्पतालको नाममा गर्ने, आर्थिक हिनामिना र चरम दुरुपयोग गर्ने काम भइरहेको विश्वविद्यालयको दाबी छ। छुट्टै लेखापरीक्षण नहुँदा मेडिकल संकायको सम्पत्ति र दायित्व स्पष्ट नभएको हुँदा शिक्षक कर्मचारीहरूलाई भुक्तानी गर्नुपर्ने उपदानको पनि राम्रोसँग व्यवस्थापन हुन् सकेको छैन। अहिले विश्वविद्यालय र अस्पतालबीच सहकार्यले दुवै राम्रोसँग चलिरहेका अवस्था छ। त्यसैले सहकार्य नै गर्दा राम्रो हुन्छ। डा विपिन अधिकारी, काठमाडौं विश्वविद्यालय, कानुन संकाय फरकफरक अस्तित्वबाट जन्मिए पनि संस्थाबीच संयुक्त रूपमा आर्थिक कारोबारमा अपनाउनुपर्ने सामान्य वित्तीय मापदण्ड पालनामा समस्या देखिएका छन्। यो विषयमा लेखापरीक्षकले कैफियत देखाउँदै आएको छ। मेडिकल संकायमा विद्यार्थी शुल्कबाट २०६५६६ देखि २०७८७९ सम्म ५ अर्ब ५३ करोड उठेको छ। २०६३०६४ देखि संयुक्त रूपमा सञ्चालन हुँदै आए तापनि संयुक्त आर्थिक कारोबार भने २०६५६६ देखि हँुदै आएको हो। अस्पताल परिसरमै भवन निर्माणमा ४० करोडभन्दा बढी लगानी विश्वविद्यालयबाट भइरहेको छ। जसमध्ये २०६५ देखि २०६८ सम्म मणिपाल कलेज भारतबाट एमडीएमएस कार्यक्रम सञ्चालनबापत विश्वविद्यालयमा प्राप्त भएको ११ करोड ६२ लाख टिचिङ अस्पतालको ओपीडी भवन निर्माणमा प्रयोग गरिएको छ। २०६९७० मा विश्वविद्यालय अनुदान आयोगबाट प्राप्त रकम ४ करोड मेडिकल कम्प्लेक्स विस्तारमा खर्च गरिएको छ। विश्वविद्यालय अनुदान आयोगबाट प्राप्तमध्ये १९ करोड ५० लाख लंग्स सेन्टर निर्माणमा प्रयोग भएको छ। २०७८७९ मा अनुदान आयोगबाट प्राप्त रकममध्ये ३ करोड केयू टिचिङ अस्पताल विस्तारमा प्रयोग गरिएको छ। धुलिखेल अस्पतालको विस्तारका लागि २०६३६४ मा (हालको डिन कार्यालय बसेको भवन) करिब २ करोड लगानीमा ५० वर्षमा खर्च देखाउने गरी विश्वविद्यालयको लगनीबाट तयार गरिएको विश्वविद्यालयले जनाएको छ। विश्वविद्यालयले मेडिकल कलेजबाट वार्षिक रूपमा प्राप्त हुने सम्बन्धन शुल्कको ५० प्रतिशत रकम पनि मेडिकल स्कुलमा पठाउँदै आइरहेको छ। हालसम्म करिब ३९ करोड रकम पठाइसकिएको छ। यो रकमबाट विश्वविद्यालय सभामा अनुमोदन गरी खडा गरिएको स्कुल अफ मेडिकल साइन्सेजको कोषमा जम्मा भएको ३८ करोडबिना जानकारी कोषबाट निकाली खर्च गरिएको पनि विश्वविद्यालय प्रशासनका भनाइ छ। विश्वविद्यालयले यसलाई गम्भीर वित्तीय अनुशासन उल्लंघनको विषय भएको जनाएको छ। विश्वविद्यालय भन्छ, रकम अभाव भयो भनी बेला बेला माग भएबमोजिम चालू खर्च गर्न अनुदानका रूपमा रकम पनि भुक्तानी गर्दै आएका छौं। जसमध्ये २०६७६८ मा १ करोड दिइएको थियो। २०७६७७ मा २ करोडपछि १ वर्षमा फिर्ता गर्ने गरी लगेको भए पनि हालसम्म फिर्ता भएको छैन। मेडिकल स्कुलमा विद्यार्थी शुल्कबाट उठेको सम्पूर्ण रकम चालू खर्चमै गर्दै आएको कारण सम्पत्ति पनि वृद्धि भएको देखिँदैन। २०६५६६ देखि २०७८७९ समम ५ अर्ब ५३ करोड शुल्क उठेकामा आव २०६५६६ मा जम्मा ५७ लाख मात्रै पुँजीगत कार्यमा खर्च भएको देखिन्छ। कुल खर्चमा करिब ६०६१ प्रतिशत रकम मात्र तलब भत्तामा गए पनि बाँकी सबै रकम अन्य चालू खर्च भएको छ। विश्वविद्यालयले अन्य ६ वटा संकाय (स्कुल) बाट गरेको आम्दानी र मेडिकल स्कुलले गरेको आम्दानी करिबकरिब उस्तै छ। तर, मेडिकल स्कुलको खर्च नियन्त्रणमा देखिँदैन। विश्वविद्यालयले ६ वटा संकाय स्कुलबाट गरको आम्दानीबाट जोगाएर २ अर्ब जति कोर्पस फन्डइन्डोमेन्ट फण्ड (कोष) बनाइ सक्दा मेडिकल संकायले विश्वविद्यालयबाट सम्बन्धन शुल्कको आधा रकम दिएर खडा गरेको कोर्पस फन्ड (कोष) पनि सबै खर्च गरेको अवस्था रहेको विश्वविद्यालयको भनाइ छ। अनि थालियो नियमन हाल आएर काठमाडौं विश्वविद्यालयले अस्पताललाई नियमन गर्न थालेको छ। विश्वविद्यालयले अस्पतालको तर्फको आयका लागि छुट्टै बैंक खाता र काठमाडौं विश्वविद्यालय मेडिकल संकायअन्तर्गत विद्यार्थीले तिर्ने शुल्कलगायतका आयको छुट्टै बैंक खाता राखेर सञ्चालन गर्ने निर्णय गरेको छ। त्यति मात्रै होइन अब काठमाडौं विश्वविद्यालय, धुलिखेल अस्पताल र विश्वविद्यालयको मेडिकल संकायको आय व्यायको छुटाछुट्टै लेखापरीक्षण प्रतिवेदन सिनेट बैठकमा पेस गर्ने अडानसमेत विश्वविद्यालय नेतृत्वले गरेको छ। आर्थिक कारोबारलाई नियमन गर्ने विश्वविद्यालयको यो अडानपछि अस्पतालसँग दूरी बढ्दै गएको देखिन्छ। विश्वविद्यालयको अडानपछि अस्पतालका कार्यकारी निर्देशक डा माकजुले अस्पताललाई अलग्याउन चाहेको स्रोतले बतायो। हामी तर्सिदैनौं विश्वविद्यालयका रजिष्ट्रार डा अच्यूतप्रसाद वाग्ले धुलिखेल अस्पताल छुट्टिएर जाला भन्ने विषयले विश्वविद्यालय रत्तिभर चिन्तित नभएको बताए। हामीलाई प्रयोशालाका रूपमा एउटा अस्पताल त चाहिएको हो नि, उनले भने, त्यसको व्यवस्था गर्न सकिहाल्छौं। अहिलेसम्म हामीले उदार भए धुलिखेल अस्पताललाई त्यो अवसर दिएको न हो। उनले यसबाट अभिभावक र विद्यार्थी पनि चिन्तित हुनुपर्ने कारण नरहेको स्पष्ट पारे । उनका अनुसार धुलिखेल अस्पताललाई विश्वविद्यालयले वार्षिक करिब १ अर्ब रुपैयाँ दिइरहेको जानकारी दिए। १० वर्षमा साढे ७ अर्ब रुपैयाँ विश्वविद्यालयले अस्पताललाई दिएको छ, उनले भने। पछिल्लो विषय बाहिर आएपछि विश्वविद्यालको स्वाथ्य विज्ञान परिषद्ले धुलिखेल अस्पताललाई ७ दिने स्पष्टीकरण मागेको छ। अस्पतालको जवाफ आएपछि के गर्ने भन्ने निर्णय गरेर विश्वविद्यालयको वैधानिक धारणा सार्वजनिक गरिने रजिष्ट्रार डा वाग्लेले बताए। तर, सम्झौतामा छुट्न चाहने पक्षले साढे ५ वर्षअघि सूचना दिनुपर्ने प्रावधानलाई बेवास्ता गरिनु अनुचित रहेको उनको भनाइ छ। साढे ५ वर्षको अवधि राख्नुको मुख्य कारण भनेको विद्यार्थीलाई केन्द्रित गरिएको हो। दुवैबीच झगडाले विद्यार्थीको भविष्यमा असर नपरोस् भनेर यो प्रावधान राखिएको हो, डा वाग्लेले भने, विद्यार्थीको एक ब्याच आउट हुन ५ वर्ष लाग्छ। त्यहीबीच अस्पताल र विद्यालयबीच कुनै खटपट भएमा विद्यार्थीको भविष्य अन्धकार नहोस् भनेर यो प्रावधान राखिएको हो। यो जिम्मेवारीबाट कोही भाग्न सक्दैन। र, भाग्नु पनि हुँदैन।"
नारायणी रंगशालालाई राष्ट्रिय गौरवको योजनामा नराखे आन्दोलनमा उत्रने चेतावनी,"वीरगन्ज : वीरगन्जमा रहेको देशकै दोश्रो ठूलो नारायणी रंगशालााई संघीय सरकारले राष्ट्रिय गौरवको आयोजनामा नपारेकोमा पूर्व वनमन्त्री तथा प्रतिनिधी सभा सदस्य(सांसद) प्रदीप यादवले आपत्ती जनाएका छन्। बिहीबार बसेको संघीय सरकारको मन्त्रिपरिषद् बैठकले काठमाडौंको मूलपानी, चितवनको भरतपुर र मोरङको विराटनगर रंगशालालाई राष्ट्रिय गौरवको आयोजनाको रूपमा अघि बढाउने निर्णय गरेको थियो। उक्त निर्णय सार्वजनिक भएपछि शुक्रबार पर्सा क्षेत्र नम्बर १ का सांसद यादवले संघीय सरकारले नारायणी रंगशालालाई उपेक्षा गरेको भन्दै प्रधानमन्त्री पुष्पकमल दाहाल प्रचण्डको ध्यानाकर्षण गराएका छन्। शुक्रबार प्रधानमन्त्री प्रचण्डलाई पत्र नै लेखेर सांसद यादवले काठमाडौंको दशरथ रंगशालासँगै निर्माण गरिएको नारायणी रंगशालालाई पनि राष्ट्रिय गौरबको योजनामा समावेश गरेर जीर्णोद्वार गर्न संघीय सरकारसँग माग गरेका छन्। प्रधानमन्त्रीलाई पठाइएको ध्यानाकर्षण पत्रमा सांसद यादवले लेखेका छन्, 'मूलपानी क्रिकेट मैदान, भरतपुरको क्रिकेट रंगशाला र विराटनगर रंगशालालाई राष्ट्रिय गौरवको आयोजनामा समावेश गरेकोमा धन्यवाद दिन चाहन्छु तर वीरगन्जको ऐतिहासिक नारायणी रंगशालासँग विभेद किन ? काठमाडौंको दशरथ रंगशालासँगै निर्माण भएको नारायणी रंगशाला अझै पुनः निर्माणको लागि सरकारको पर्खाइमा छ। नारायणी रंगशालाले एउटा आधुनिक एंव व्यवस्थित रंगशाला बन्न सक्ने सामर्थ्य राखेको छ। मधेस प्रदेशको पुरानो एंव व्यवस्थित रंगशाला किन संघीय सरकारको नजरमा पर्न सकेन ?' विभिन्न कालखण्डमा फुटबल, क्रिकेट लगायत खेलकुदसम्बन्धी राष्ट्रिय र अन्तर्राष्ट्रिय प्रतियोगिता आयोजना गरेर कैयँन राष्ट्रिय र अन्तर्राष्ट्रिय स्तरका खेलाडी उत्पादन गरिसकेको नारायणी रंगशाला मर्मतसम्भार र संरक्षणको अभावमा वर्षौदेखि जीर्ण अवस्थामा पुग्दापनि सरकारको नजरमा पर्न नसकेको भन्दै सांसद यादवले दुःख व्यक्त गरेका छन्। प्रतिनिधी सभा बैठकमा यस विषयमा आँफूले पटक पटक आवाज उठाँउदासमेत सरकारको ध्यान किन पुगेन ? भन्दै उनले प्रधानमन्त्री प्रचण्डसँग प्रश्न पनि गरेका छन्। २०४२ सालमा वीरगन्जवासीकै अग्रसरता र लगानीमा निर्माण गरिएको नारायणी रंगशाला अहिले जीर्णद्वारको पर्खाइमा रहेको बेलामा बिहीबार संघीय सरकारको निर्णयले सम्पूर्ण वीरगन्जबासीलाई दुःखित तुल्याएको सांसद यादवको कथन छ। सरकारको यस व्यवहारबाट वीरगन्जबासी रुष्ट बनेको भन्दै उनले नाारायणी रंगशालालाई सरकारले राष्ट्रिय गौरवको आयोजनाका रूपमा अगाडि नबढाउँदा सरकारले फेरि वीरगन्जसँग विभेद गरेको वीरगन्जबासीले महसुस गरिरहेको सांसद यादवले प्रधानमन्त्रीलाई पठाएको ध्यानाकर्षण पत्रमा उल्लेख छ। तसर्थ संघीय सरकारलाई आफ्नो निर्णय सच्याउँदै नारायणी रंगशालाको जीर्णोद्धार गर्न यसलाई पनि राष्ट्रिय गौरवको आयोजनामा समावेश गर्न सांसद यादवले प्रधानमन्त्रीसँग माग गरेका छन्। अन्यथा नारायणी रंगशालाका लागि वीरगन्जबासी चरणबद्ध आन्दोलन गर्न बाध्य हुने चेतावनीसमेत उनले दिएका छन्। यस्तै वीरगन्ज महानगरपालिकाका मेयर राजेशमान सिंहले पनि वीरगन्ज फेरि संघीय सरकारको विभेदमा परेको भन्दै सरकारप्रति आक्रोश पोखेका छन्।बिहीबार साँझ सामाजिक सञ्जाल फेसबुकमा स्टाटस पोष्ट गर्दै मेयर सिंहले लेखेका छन्, 'संघीय सरकारको कोप भाजनमा परेको वीरगन्ज फेरि पनि विभेदमा परेको छ।' सरकारले नारायणी रंगशालालाई राष्ट्रिय गौरवको योजनामा नसमेट्नु दुखद् मात्रै नभइ भर्त्सनायोग्य कार्य रहेकोले त्यसलाई तुरुन्त सच्याउन माग पनि गरेका छन्। शुक्रबार प्रतिनिधी सभा सदस्य प्रदीप यादवले प्रधानमन्त्री प्रचण्डलाई इमेलमार्फत पठाएको ध्यानाकर्षण पत्र।"
"विज्ञान,प्रविधि र आविष्कार क्षेत्रको महत्व सरकारको प्राथमिकतामा : प्रधानमन्त्री","काठमाडौं : प्रधानमन्त्री पुष्पकमल दाहाल 'प्रचण्ड' ले सरकारले विज्ञान,प्रविधि र आविष्कार क्षेत्रको महत्व र यसमा जनशक्तिको भूमिकालाई उच्च महत्व दिएको बताएका छन्। विश्व विज्ञान दिवसको अवसरमा शुक्रबार शुभकामना सन्देश दिँदै प्रधानमन्त्री दाहालले वैज्ञानिक,अनुसन्धानकर्मी,प्रविधि विकास र नवप्रवर्तनमा लागेका युवा प्रतिभाहरूको सुरक्षा र प्रवर्द्धनमा लगानी बढाउने सरकारको नीतिहरू कार्यान्वयनमा रहेको बताए। प्रधानमन्त्री दाहालले चालु आर्थिक वर्षमा सरकारले वैज्ञानिक,अनुसन्धानकर्मी, आविष्कारक र युवा उद्यमीलाई सहयोग पुर्याउन युवामैत्री कार्यक्रमहरूका लागि बजेट विनियोजन गरेको बताएका छन्। अनुसन्धान, आविष्कार र उद्यमशीलता प्रवर्द्धन गर्न विधेयकको मस्यौदा तयार भइरहेको शुभकामना सन्देशमा भनिएको छ। शुभकामना सन्देशमा भनिएको छ,'नेपालको संविधानले वैज्ञानिक अनुसन्धान र नवप्रवर्द्धनलाई संघीय र प्रादेशिक दुवै सरकारको साझा अधिकारको रुपमा राखेको छु। अनुसन्धान,नवप्रवर्तन र उद्यमशीलताका राष्ट्रिय प्रणालीहरू एकीकृत गर्न यस क्षेत्रमा विद्यमान संरचनाहरूको सशक्तिकरण र सवलीकरण गरी दीर्घकालीन नीति र कार्यक्रमहरू तर्जुमा गर्न सरकार तत्पर रहेको छ।' प्रधानमन्त्री दाहालले विश्वले सामाना गरिरहेको विविध चुनौतीहरूलाई सम्बोधन गर्न तथ्यमा आधारित सरकारका नीति तथा कार्यक्रमहरू तर्जुमा र कार्यान्वयन गर्न विज्ञान र नवप्रवर्तनमा विश्वास अभिवृद्ध गर्न आवश्यक रहेको बताएका छन्।"
समाजवादी आन्दोलनका लागि नयाँ विचार निर्माण आवश्यक छ : प्रधानमन्त्री दाहाल,"रोल्पा : प्रधानमन्त्री पुष्पकमल दाहालले नेपालमा समाजवादी आन्दोलनका लागि नयाँ विचार निर्माणको आवश्यकता भएको बताएका छन्। 'समाजवादको आधार तय गर्नका लागि नयाँ विचार निर्माणको आवश्यकता छ,' दाहालले रोल्पाका लिबाङमा आयोजित जनसभालाई सम्बोधन गर्दै भने, 'नयाँ विचार निर्माण गर्न रोल्पालीको सुझावको खाँचो छ।' युद्धका बेला प्रचण्डपथको समेत विकास गरिएको स्मरण गर्दै समाजवादका लागि त्यहीँ पथ ब्युझाउनुपर्छ भन्ने नभई नयाँ विचारको विकास जरुर रहेको जिकिर गरे। 'जनतासँग माओवादी विशेष रुपान्तरण अभियानअन्तर्गत शुक्रबार माओवादीले आयोजना गरेक बृहत् जनसभाको प्रमुख अतिथि रहेका अध्यक्ष दाहालले रोल्पा आउँदा आफूलाई ऊर्जा मिल्ने बताए। 'जनयुद्धको तयारी, युद्धताका रोल्पाली जनतासँग भेटघाट हुँदा र शान्तिकालयता जहिल्यै रोल्पा आउँदा मलाई गर्व महसुस हुन्छ र बेग्लै ऊर्जा मिल्छ,' अध्यक्ष दाहालले भने, 'रोल्पा क्रान्ति, रुपान्तरण, शान्तिनिर्माण र पुनर्निर्माणको प्रतीक हो।' उनले नेकपा माओवादी पुन:निर्माणको प्रक्रियामा रहेको बताए। आफ्नो नेतृत्वको सरकारले भ्रष्टाचार, नक्कली भुटानी शरणार्थी प्रकरण, जग्गा दलालीजस्ता घृणित कार्यको विरुद्ध काम गर्दै आएको उल्लेख गर्दै सुशासनको लागि पछि नहट्ने बताए। आफूले सरकारको नेतृत्व गर्न आउँदाको भन्दा अहिले अर्थतन्त्रसमेत लयमा फर्किएको उनको भनाइ छ। 'अहिले रेमिट्यान्ससमेत बढेको छ। एक वर्षसम्म आयात गर्न सकिने अवस्थामा छ,' उनले भने। बैंकको ब्याजदर घताउन भनिसकेको अर्थतन्त्रको सुधारका लागि तिहार लगत्तै बृहत् छलफलसमेत गर्ने तयारीमा जुटेको बताए। हालै चीन सरकारसँग गरेको सम्झौताबमोजिमको एउटा कृषि प्रोजेक्ट रोल्पा ल्याउने आश्वासन दिए। सरकारले चीन, भारत र विभिन्न देशको भ्रमणबाट नेपालको हित हुने अपेक्षा गरेको प्रधानमन्त्री दाहालले दाबी गरे। विहानैदेखि रोल्पाको विभिन्न कार्यक्रममा सरिक भएका दाहालले रोल्पामा आफ्नो विशेष सम्बन्ध रहेको दोहोर्याए। हेलिकोप्टरबाट थबाङ पुगेका प्रधानमन्त्री दाहालले त्यहाँका जनप्रतिनिधि र पार्टी नेता कार्यकर्तासँग कार्यमासमेत सरिक रहे। थबाङ खोलामा निर्माण भएको सहिद मार्ग अन्तर्गतको लामो पुलको उद्घाटनसमेत गरे। रेउघामा निर्मित पचास शय्या रोल्पा अस्पतालको पनि उद्घाटन गरे। आधुनिक भवन बने पनि विशेषज्ञ चिकित्सक अभाव रहेकोप्रति प्रधानमन्त्री दाहालले ध्यानाकर्षण भएको भन्दै स्वास्थ्य मन्त्रालयसँग छलफल गरी सम्बोधन गर्ने बताए। प्रधानमन्त्री दाहालसँगै आएका माओवादी केन्द्रका उपमहासचिव वर्षमान पुनले प्रधानमन्त्री दाहालले थालनी गरेको भ्रष्टाचार विरुद्धको अभियानमा आफ्नो समेत साथ रहेको दाबी गरे। पछिल्लो समय आफू, पूर्व सभामुख कृष्णबहादुर महरा र पूर्व उपराष्ट्रपति नन्दबहादुर पुनबारे विभिन्न प्रश्न उठ्ने गरेको भन्दै संघीय सांसदसमेत रहेका नेता पुनले आफूहरुबाट गलत भएको भए छुट नपाउने बताए। लामो उपचारपछि आफू पुर्ण स्वस्थ भएको जानकारी दिँदै जनसभामा सम्बोधन गर्दै गणतन्त्रको विकल्प नरहेको बताए। माओवादी केन्द्रका नेता एवं लुम्बिनी प्रदेश इन्चार्ज हितमान शाक्यले पार्टी अलिअली बिग्रेकाले रुपान्तरण अभियान चलाउनुपरेको बताए। दिनभरि सरकारी र पार्टीको विभिन्न कार्यक्रममा सरिक प्रधानमन्त्री दाहाल हेलिकोप्टरबाट बेलुका काठमाडौं फर्किएका छन्।"
मौलापुरकी मेयर साहमाथि निर्वाचन आयोगले गरेको निर्णय कार्यान्वयन नगर्न सर्वोच्चको अन्तरिम आदेश,रौतहट : सर्वोच्च अदालतले रौतहटको मौलापुर नगरपालिकाकी मेयर रिनाकुमारी साहमाथिको कारबाही तत्काललाई रोकिएको छ। सर्वोच्चले नेकपा एमालेको सिफारिसमा निर्वाचन आयोगले पदमुक्त गर्ने निर्णय कार्यान्वयनमा रोक लगाएको हो। शुक्रबार साहलाई पदमा पुनर्बहाली गर्न अन्तरिम आदेश दिएको हो। न्यायाधीश प्रकाशमान सिंह राउतको इजलासले निर्वाचन आयोगले गरेको कारबाही बदर गर्दै पुनर्बहाली गर्न आदेश दिएको हो। अदालतले निर्वाचन आयोगलाई १५ दिनभित्र यस सम्बन्धमा लिखित जवाफ पेस गर्न पनि आदेश दिएको छ। मेयर साह २०७९ वैशाख ३० गते सम्पन्न स्थानीय तह निर्वाचनमा एमालेबाट उम्मेदवार भई रौतहटको मौलापुर नगरपालिकाको मेयर पदमा निर्वाचित भएकी थिइन्। एमाले छाडेर प्रभु साह अध्यक्ष रहेको आम जनता पार्टी प्रवेश गरेको भन्दै नेकपा एमालेले मेयर साहलाई कारबाही गरेको थियो।
सेनाका उपरथी ताराध्वज पाण्डेले दिए राजीनामा,काठमाडौं : नेपाली सेनाका उपरथी ताराध्वज पाण्डेले राजीनामा दिएका छन्। नेपाली सेनाका प्रवक्ता कृष्णप्रसाद भण्डारीले उपरथी पाण्डेको राजीनामा आएको पुष्टि गरे। पाण्डेले बिहीबार नै प्रधानसेनापति प्रभुराम शर्मासमक्ष राजीनामा बुझाएका थिए। उनको राजीनामा पत्रलाई नेपाली सेनाले रक्षा मन्त्रालयमा पठाएको छ। यो पनि पढ्नुस् : किर्तेविरुद्ध कठोर बन्दै सेना
थवाङ विचार र क्रान्तिको प्रतीक हो : प्रधानमन्त्री,"थवाङ : प्रधानमन्त्री तथा माओवादी केन्द्रका अध्यक्ष पुष्पकमल दाहाल 'प्रचण्ड'ले रोल्पा जिल्लाको थवाङ विचार र क्रान्तिको प्रतीक भएको बताएका छन्। शुक्रबार रोल्पा जिल्लाको थवाङ गाउँपालिकास्तरीय पार्टी प्रशिक्षण कार्यक्रमलाई सम्बोधन गर्दै प्रधानमन्त्री प्रचण्डले उक्त कुरा बताएका हुन्। प्रधानमन्त्रीले भने, 'झण्डै ६ वर्षपछि हाम्रो आधारक्षेत्र थवाङ आउन पाउँदा मलाई हर्ष र गौरवको अनुभूति हुन्छ। म ४० वर्षअघि पहिलोपटक थवाङ आएको थिएँ। जनयुद्धको तयारी, उठान र सञ्चालन यहीं आधार बनाएर गरिएको थियो।' 'थवाङ विचार र क्रान्तिको प्रतीक हो। यसले विचार दियो, गुणात्मक परिवर्तन दियो। एउटा ऐतिहासिक क्रान्तिको नेतृत्व गरेको छ। यहाँ आएर फर्किंदा म जहिले पनि उर्जा लिएर फर्किन्छु,'प्रधानमन्त्रीले भने,'थवाङलाई देशले मात्रै चिन्दैन, सिंगो विश्वले चिन्छ। यसबाट बेलाबेला संसारलाई नै महत्त्वपूर्ण सन्देश दिन्छ।' उनले भने,""क्रान्ति र आन्दोलनको बाटो सरल रेखामा हुँदैन। त्यो बांगोटिंगो हुन्छ। यो कहिले अघि बढ्छ, कहिले एक कदम पछाडि हट्छ। यो विज्ञानको नियम हो। जनवादी क्रान्तिको चरणमा थवाङले ऐतिहासिक भूमिका खेल्यो। अब हामी नयाँ चरणको क्रान्तिको तयारीमा छौं। संविधानमा नै समाजवादको संकल्प गरिएको छ,त्यसका लागि नयाँ अभियान चाहिन्छ।' 'आगामी विशेष महाधिवेशनमा हामीले समाजवादको बाटो थप स्पष्ट पार्छौं। त्यहाँ गएर विचारको विकास र संश्लेषण पनि गर्छौं। समाजवादी क्रान्तिको तयारीको चरणमा समाजवादको आधार तयार पार्ने विचार चाहिन्छ,' प्रधानमन्त्रीले भने,'रोल्पा, रूकुम, सल्यान, जाजरकोट लगायतका जिल्लाहरूले क्रान्तिको अगुवाइ गरे। आजको नयाँ परिस्थितिमा नयाँ ढंगले क्रान्तिको नेतृत्व गर्नुपर्छ। समाजवादी क्रान्तिको लागि थवाङले फेेरि पनि अग्रणी भूमिका खेल्नुपर्छ।''शान्तिप्रक्रियापछि हामी माओवादीहरू विभाजित भयौं। अहिले क्रमशः एकताको आधार तयार हुँदैछ। विप्लवजीहरू पनि एकता र ध्रुवीकरणको मुद्दामा नजिकै हुनुहुन्छ। हामी छिट्टै एकतावद्ध हुन्छौं,'प्रधानमन्त्रीले भने। कार्यक्रममा पूर्वमन्त्री एवं माओवादी केन्द्रका उपमहासचिव वर्षमान पुन 'अनन्त'ले प्रधानमन्त्री एवं पार्टी अध्यक्षले पार्टीभित्र र देशमा रूपान्तरणको अभियान चलाएको बताए । उनले भने,'पार्टीका अध्यक्ष कमरेड प्रचण्डलाई पनि देशका सात वटा वडामा जाने गरी कार्यविभाजन गरिएको थियो। त्यही योजनामा उहाँ आज थवाङ आउनुभएको छ। आफैमाथि प्रश्न उठाउने,आफैंलाई शुद्धीकरण गर्ने काम महत्त्वपूर्ण छ।' रोल्पाको विकासबारे बोल्दै नेता पुनले भने, 'रोल्पामा गुणात्मक विकास भएको छ। पहिला ५६ गाविसमा बाटोले जोडेको थियो। अहिले ७१ वडामा नै मोटरबाटोले छोएको छ। पहिला १०११ वडामा विजुली थियो, अहिले सबै वडामा पुगेको छ। गणतन्त्रअघि र गणतन्त्रपछिको विकासको तुलना गरेर हेरौं, २५० वर्षमा नभएको विकास गणतन्त्रको पछिल्लो १५ वर्षमा भएको छ। यो आजको तथ्य हो।'"
संविधान पूर्णरुपले कार्यान्वयन नहुँदै नकारात्मक टिकाटिप्पणी हुनु गलत : प्रकाशमान सिंह,"काठमाडौं : नेपाली कांग्रेसका नेता प्रकाशमान सिंहले संविधानको पूर्णरुपले कार्यान्वयन गर्न तीनै तहका सरकारलाई अधिकार सम्पन्न बनाउनुपर्नेमा जोड दिएका छन्। लौहपुरुष गणेशमान सिंहको १०९औँ जन्मजयन्तीका अवसरमा शुक्रबार काठमाडौंको शोभाभगवतीमा आयोजित कार्यक्रममा बोल्दै नेता सिंहले अहिले संविधान पूर्णरुपले कार्यान्वयन नहुँदै यसका विषयमा नकारात्मक टिप्पणी हुनु गलत भएको भन्दै तीनै तहका सरकारलाई अधिकार सम्पन्न बनाउनुपर्नेमा जोड दिएका हुन्। उनले स्थानीय,प्रदेश र संघीय सरकारले प्रभावकारी काम गरे संघीय लोकतान्त्रिक गणतान्त्रिक व्यवस्थाप्रति नकारात्मक टिप्पणी नहुने बताए । नेता सिंहले संविधानसभाबाट जारी संविधानको रक्षार्थ वर्तमान गठबन्धन बनेको भन्दै दलहरूबीचको सहमतिअनुसार नै गठबन्धन अगाडि बढ्ने बताए । असंवैधानिकरूपमा संसद् विघटन गरिएको र कांग्रेसको नेतृत्वमा जारी भएको संविधानमाथि प्रहार भएका कारण उक्त संविधान जोगाउन गठबन्धन बनेको दाबी समेत गरे। जनतालाई अधिकार सम्पन्न बनाउन गणेशमान सिंह सदैव लडेको स्मरण गर्दै कसैबाट पनि जनअधिकार कुण्ठित गर्ने कुरा स्वीकार्य नहुने भएकाले प्राप्त अधिकार रक्षार्थ सबै एकजुट भएर अघि बढ्नु नै सच्चा श्रद्धाञ्जली हुने उनको भनाइ छ।"
"गर्भवती,सुत्केरी र ज्येष्ठ नागरिकलाई राहतमा प्राथमिकता : प्रधानमन्त्री","जानकी (बाँके) : प्रधानमन्त्री पुष्पकमल दाहाल प्रचण्डले महिला, बालबालिका, ज्येष्ठ नागरिकका साथै सुत्केरी र गर्भवतीलाई राहत वितरणमा प्राथमिकता दिएको बताए । रोल्पा जिल्ला अस्पताल र थबाङको मोटरेवल पुल उद्घाटनका लागि नेपालगञ्जबाट रोल्पा प्रस्थान गर्ने क्रममा पत्रकारसँग कुरा प्रधानमन्त्री दाहालले सरकारले भूकम्पपीडितका लागि राहत वितरणमा कुनै कसर बाँकी नराखेको समेत बताएका हुन्। राहत व्यवस्थापनका लागि सरकारले पहिलो प्राथमिकतामा महिला, बालबालिका, ज्येष्ठ नागरिकका साथै सुत्केरी र गर्भवतीलाई प्राथमिकतामा राखेको छ, प्रधानमन्त्रीले दाहालले राससलाई भने, 'राहत वितरण प्राथमिकताका आधारमा भइरहेको छ ।' नेकपा (माओवादी केन्द्र)का उपमहासचिव वर्षमान पुन पनि प्रधानमन्त्री प्रचण्डसँगै रोल्पा गएका छन् । सो अवसरमा प्रधानमन्त्री दाहाललाई लुम्बिनी प्रदेश सांसद नमूना केसीले बाँकेको नरैनापुरस्थित प्रशासकीय भवन र अस्पताल उद्घाटनका लागि प्रस्ताव राखेका थिए। उक्त प्रस्तावमा प्रधानमन्त्रीले सकारात्मक प्रतिक्रिया जनाएका थिए।"
दूतावास बन्द भएसँगै उत्तर कोरियाली कूटनीतिज्ञले नेपाल छाडे,"काठमाडौं : दूतावास बन्द गर्ने निर्णयसँगै यहाँ रहेका उत्तर कोरियाका कूटनीतिज्ञ र कर्मचारीहरूले नेपाल छाडेका छन्। नेपालका लागि उत्तर कोरियाका राजदूत    सहित ७ जनाको टोलीले नेपाल छाडेको हो। केही दिन अगाडि दूतावासका अन्य दुई जनाले पनि नेपाल छाडेका थिए। शुक्रबार नेपाल छाड्नेहरूमा राजदूत जो योङ मेनसहित उपनियोग प्रमुख, डीफेन्स अट्याची, काउन्सलरलगायत रहेको परराष्ट्र स्रोतले जानकारी दिएको छ। शुक्रबार बिहान हिमालय एयरलाइन्सको जहाजबाट राजदूतसहितको टोली चीनको राजधानी बेइजिङ प्रस्थान गरेको हो। उनीहरू बेइजिङ हुँदै उत्तर कोरियाको राजधानी प्योङयाङ प्रस्थान गरेका हुन्। नेपालबाट उत्तर कोरियाको दूतावास उठेसँगै अब भारतको नयाँ दिल्लीमा रहेको उसको दूतावासले नेपाल मामिलामा हेर्नेछ। नेपालका लागि उत्तर कोरियाली राजदूत जो योङ मेन (  )ले गत सोमबार प्रधानमन्त्री पुष्पकमल दाहाललाई भेटी प्योङयाङले नेपालमा रहेको आफ्नो दूतावास बन्द गर्ने निर्णय गरेको सुनाएका थिए। प्रधानमन्त्रीलाई जानकारी गराएसँगै नेपालस्थित उत्तर कोरियाली दूतावासले नेपाल छाड्ने तयारी सुरु गरेको थियो। ललितपुरको झम्सिखेलमा दूतावासको कार्यालय रहेको थियो। उत्तर कोरियाली दूतावास बन्द गर्ने निर्णयप्रति प्रधानमन्त्री दाहालले राजदूतसँग दुःख व्यक्त गरेका थिए। विश्व राजनीति परिवेश, भूराजनीतिक प्रभाव र विश्वव्यापीरूपमा बढदै गएको आर्थिक मन्दीका कारण उत्तर कोरियाले नेपालको दूतावास बन्द गर्ने निर्णय गरेको हो। नेपाल र उत्तर कोरियाबीच सन् १९७४ मे १५ मा औपचारिकरूपमा कूटनीतिक सम्बन्ध स्थापना भएको थियो। त्यही वर्ष उत्तर कोरियाले नेपालमा आफ्नो दूतावास खोलेको थियो। दूतावास स्थापना हुनुअघि नै नेपाल र उत्तर कोरियाबीच सन् १९७० डिसेम्बर ११ मा    मा हस्ताक्षर भएको थियो। नेपालमा उत्तर कोरियाले आफ्नो दूतावास स्थापना गरेपनि नेपालले भने उत्तर कोरियामा आफ्नो दूतावास स्थापना गरेको छैन। चीनको बेइजिङमा रहेको नेपाली दूतावासले उत्तर कोरिया मामिलासमेत हेर्दै आएको छ। संयुक्त राष्ट्रसंघको नाकाबन्दीका कारण सन् २०१९ को डिसेम्बरमा नेपालमा उत्तर कोरियाले गर्दै आएको व्यवसायहरू बन्द भएका थिए। उत्तर कोरियाले काठमाडौं र लतिलपुरमा रेष्टुरेन्ट सञ्चालन गर्दै आएको थियो। त्यस्तै तनहुँमा अस्पताल सञ्चालन गरेको थियो भने कञ्चनपुरको एक अस्पतालमा उत्तर कोरियाली चिकित्सकहरूले काम गर्दै आएका थिए। उत्तर कोरियाली दूतावासको संरक्षणमा सञ्चालन हुँदै आएका ती व्यवसायहरू राष्ट्रसंघको नाकाबन्दीका कारण बन्द भएपछि उसले आर्थिक संकट झेल्दै आएको उनीहरूका एक नेपाली व्यापारिक साझेदारले अन्नपूर्णलाई बताए। आर्थिक संकट, भूराजनीतिक असर र सैन्य रणनीतिमा लगानी बढाउनुपर्ने भएकाले उत्तर कोरियाले नेपालको दूतावास बन्द गर्ने निर्णय लिएको हुनसक्ने ती व्यापारिक साझेदारको भनाइ छ।"
"जुम्ला, धनकुटा, महेन्द्रनगर र हेटौंडा इजलासमा भिडियोमार्फत् बहस गर्ने व्यवस्था मिलाउँदैछौं : प्रधानन्यायाधीश","काठमाडौं : प्रधानन्यायाधीश विश्वम्भरप्रसाद श्रेष्ठले सर्वोच्चमा अनलाइनमार्फत् मुद्दा दर्ताका लागि प्रयास भइरहेको बताएका छन्। शुक्रबार सर्वोच्च अदालत बार एसोसिएशनको भवन निर्माणका लागि जग्गा भोगाधिकारको पत्र हस्तान्तरण समारोहमा बोल्दै प्रधानन्यायाधीश श्रेष्ठले सर्वोच्चमा कुनै न कुनैरूपमा मुद्दा दर्ता गर्नका लागि आफूले प्रयास गरिरहेको बताए। उनले अनलाइनमार्फत् मुद्दा दर्ता सुरु भए सरोकारवाला सबैलाई निकै सहज हुने जिकिर गरे। त्यस्तै उनले जुम्ला, धनकुटा, महेन्द्रनगर र हेटौंडा इजलासमा भिडियो इजलासबाट बहस गर्ने व्यवस्थापनको तयारी भइरहेको पनि जानकारी दिए। अहिले आफ्नो ध्यान पुराना मुद्दा फर्छ्यौटमा केन्द्रित रहेको र ६३ साल देखिका मुद्दाको फर्छ्यौट गर्न सफल भएको उनको भनाइ छ। प्रधानन्यायाधीश श्रेष्ठले अदालतप्रतिको विश्वासका प्रयासहरू गर्ने क्रममा निरन्तर लागिपरेको बताए। उनले अदालतमा प्रवेशमा नियन्त्रण गर्न प्रवेशको पासको व्यवस्थाका लागि निर्देशन दिए पनि काठमाडौं जिल्ला अदालतमा प्रभावकारी हुन नसकेकाले निगरानी गरिरहेको बताए। काठमाडौं बाहिरका केही जिल्ला अदालतको व्यवस्थापन भने पछिल्लो समय निकै राम्रो हुँदै गएको उनको भनाइ छ।"
मधेसले प्रधानमन्त्रीलाई सम्झायो प्रदेशको अधिकार,"जनकपुरधाम : प्रदेशलाई अधिकार सम्पन्न बनाउन र संघीयतालाई प्रभावकारी रूपमा लागू गर्न मधेस प्रदेश सरकारले संघीय सरकारलाई ध्यानाकर्षण गराएको छ। बिहीबार प्रधानमन्त्री तथा मन्त्रिपरिषद्को कार्यालय सिंहदरबारमा मधेस प्रदेशका मुख्यमन्त्री सरोजकुमार यादवसहितको टोलीले प्रधानमन्त्री पुष्पकमल दाहाललाई प्रदेश प्रहरी समायोजन लगायतका ६ बुँदे मागसहित ध्यानाकर्षण पत्र बुझाएको हो। प्रदेश सरकारले संविधानको एकल अधिकार सूचीमा परेको विषयमा आफ्नो अधिकार प्रयोग गर्न नपाउँदा प्रदेशमा शान्ति सुरक्षा, सुशासन र प्रशासनलगायतका विषय कार्यान्वयनमा समेत समस्या उत्पन्न भएको ध्यानाकर्षण पत्रमा उल्लेखित छ। विशेष गरी प्रहरी समायोजनको विषयमा संघ सरकारले कुनै निर्णय नलिएको प्रति मधेस प्रदेश सरकारले आपत्ति जनाउँदै आएको छ। प्रहरी समायोजन ऐन संघीय संसद्बाट पारित भएर २०७६ साल माघ २८ गते नै प्रमाणीकरण भइसक्दा पनि संविधानको अनुसूची ६ बमोजिम नेपाल सरकारले प्रदेश हस्तान्तरण गर्नुपर्ने प्रहरी प्रशासन, कर्मचारी तथा संरचनाहरूको हस्तान्तरण हुन सकेको छैन। मधेस प्रदेशले संघीय संसद्ले पारित गरिसकेको ऐनको भावनाअनुसार अविलम्ब प्रदेश प्रहरी एवम् प्रमुख जिल्ला अधिकारीलाई प्रदेश सरकार मातहत ल्याउन समायोजनका लागि आवश्यक निर्देशन र सहजीकरणका लागि प्रधानमन्त्रीलाई आग्रह गरेको छ। त्यसैगरी संघीय निजामती सेवा ऐनको सम्बन्धमा पनि मधेस प्रदेश सरकारले ध्यानाकर्षण गराएको छ। यो ऐन बन्न नसक्दा प्रदेशले जनतालाई प्रभावकारी सेवा दिनका लागि कर्मचारीहरूलाई सरकारी कामकाजमा खटाउन नसकि विभिन्न समस्याको सामना गर्दै आएको उल्लेखित छ। प्रदेशमा खटिने सचिवलाई प्रदेश सरकारको मातहतमा रहनेगरी र स्थानीय तहहरूमा खटिने प्रशासकीय अधिकृतहरूलाई प्रदेश सरकार मातहतमा रहने गरी कर्मचारी खटाउन पाउने अधिकारसहित सो संघीय निजामती सेवा ऐन तत्काल संघीय संसद्बाट पारित गर्न वा अध्यादेशमार्फत भए पनि सम्बोधन गर्न ध्यानाकर्षण गराइएको छ। त्यसैगरी प्रदेश सरकारबाट आफ्नो सेवा सञ्चालनका लागि सार्वजनिक जग्गाको प्रयोग सम्बन्धमा सरकारी जग्गाहरूको प्रयोग, उपभोग, समुचित व्यवस्थापन र भूमि व्यवस्थापनको अभिलेख राख्न नापी कार्यालय र भूमि प्रशासन कार्यालय प्रदेशअन्तर्गत नरहेको हुँदा सोलाई प्रदेश मन्त्रिपरिषद्मा अधिकार हस्तान्तरण गर्न आग्रह गरिएको छ। संविधानको अनुसूची ६ को क्रम संख्या २१ अनुसार गुठी व्यवस्थापको जिम्मा प्रदेशको एकल अधिकार रहेको हुँदा र गुठी व्यवस्थापनमा संघीय सरकारको यथोचित प्रयास नभएको कारण प्रदेशलाई व्यवस्थापनको जिम्मेवारी हस्तान्तरण गर्न ध्यानाकर्षण गराइएको छ। त्यसैगरी अर्थ सम्बन्धमा तथा अभियोजन सम्बन्धमा पनि प्रदेश सरकारलाई संघले अधिकार प्रत्याभुत गर्नुपर्ने मांग मधेस प्रदेश सरकारले संघीय सरकारसमक्ष गरेको छ। देश संघीयतामा गएको ८ वर्ष भइसक्दा पनि प्रदेश सरकारले पाउनुपर्ने संवैधानिक अधिकारहरू संघबाट प्रत्याभुति नभएको हुँदा ३० दिनभित्र प्रदेशका मागहरूलाई सम्बोधन नगरिए आफूहरू शान्तिपूर्ण आन्दोलनमा जाने चेतावनीसमेत मधेस प्रदेशका मुख्यमन्त्री यादवले संघीय सरकारलाई दिए। प्रधानमन्त्रीलाई ध्यानाकर्षण पत्र बुझाउनुभन्दा एकदिन पहिले बुधबार जनकपुरमा पत्रकार सम्मेलनको आयोजना गरी मुख्यमन्त्री यादवले भनेका थिए, ३० दिनभित्र आफूहरूको माग सम्बोधन नभए काठमाडौंसहित जिल्ला जिल्लामा धर्ना दिन्छौं।"
बागलुङमा चिनीको मूल्य निर्धारण,"बागलुङ : बागलुङ नगरपालिकाले चिनीको खुद्रा बिक्री मूल्य निर्धारण गरेको छ। नगरपालिकाले तिहार लगायतका चाडपर्वलाई लक्षित गरी चिनीको मूल्य बढीमा १ सय २० रुपैयाँमा तोकेको हो। बागलुङ नगरपालिकाका उपप्रमुख एवं उपभोक्ता हित संरक्षण समितिका संयोजक राजु खड्काले बजार क्षत्रमा चिनीको अभाव रहेको अवस्थामा प्रधान ब्रदर्श मार्फत खरिद गरिएको चिनीको मूल्य १ सय २० रुपैयाँ निर्धारण गरिएको बताए। उनले प्रधान ब्रदर्श मार्फत खरिद गरिएको चिनीलाई बजार क्षेत्र तथा वडा तहसम्ममा बजार व्यवस्थापनमा आवश्यक सहयोग र सहजीकरण गर्न निर्णय गरिएको बताए। बजार क्षेत्रभन्दा टाढा रहेका वडाहरूमा बागलुङ नगरपालिकाले ढुवानी सेवा उपलब्ध गराउने उपप्रमुख खड्काको भनाई छ। बागलुङमा व्यवसायीहरूले चिनी १३५ रुपैयाँ प्रतिकेजीमा बिक्री गर्दै आएका थिए। नगरपालिकाले बजार अनुगमनका क्रममा व्यवसाय दर्ता, नविकरण नगरिएको,म्याद गुज्रेका सामानहरू पसलमा भेटिएको, गुणस्तरीय मापदण्ड पुरा नगरेको, मिठाईजन्य खानेकुरा आफुखसी प्याकिङ गरेको, खानेकुराहरूमा रङ मिसावट गरिएको, पसलमा मूल्यसूची नराखिएको, मूल्य तोकिएका सामानको तोकिएको मूल्य भन्दा बढीमा बिक्री गरेको त्रुटिहरू देखिएको उपप्रमुख खड्काले बताए। उनले त्रुटि गर्नेहरूलाई सचेत गराइएको र अन्यथा गरे नियमानुसार हुने समेत जानकारी गराइएको बताए।"
कर्णाली सरकारले मृतकका परिवारलाई २ लाख दिने,"सुर्खेत : भूकम्पका कारण आफन्त गुमाएका परिवारलाई कर्णाली सरकारले तत्काल २ लाख रुपैयाँ उपलब्ध गराउने भएको छ। शुक्रबार बसेको मन्त्रिपरिषद्को बैठकले भूकम्पमा ज्यान गुमाएका मृतकका परिवारलाई तत्काल उक्त रकम उपलब्ध गराउने निर्णय गरेको हो। प्रतिमृतक २ लाखका दरले रकम उपलब्ध गराउने निर्णय भएको प्रदेश सरकारका प्रवक्तासमेत रहेका आन्तरिक मामिला तथा कानुन मन्त्री कृष्णबहादुर जिसीले जानकारी दिए। भूकम्पका कारण जाजरकोट र रुकुमपश्चिममा शुक्रबारसम्म १५४ जनाको मृत्यु भएको छ। मृतकका परिवारलाई प्रति मृतक २ लाख रुपैयाँ दिने निर्णय प्रदेश सरकारले गरेको हो। मन्त्री जिसीले भने,मृतकका परिवारलाई तत्काल यो रकम दिने निर्णय भएको छ, उद्धार र राहतमा जुट्दा निर्णय गर्न केही ढिला हुन पुग्यो। अब चाँडै पीडितले यो रकम पाउँछन्, पीडितको राहतका लागि सरकारले विस्तारै अरू निर्णय गर्दै जानेछ। यस्तै प्रदेश सरकारले भूकम्पमा घाइते भएकाहरूलाई पनि उपचार खर्च उपलब्ध गराउने निर्णय गरेको छ। घाइतेहरू उपचार खर्च कार्यविधि अनुसार दिने निर्णय मन्त्रिपरिषद्ले गरेको छ। घाइतेको प्रकृति हेरेर खर्च दिने निर्णय भएको मन्त्री जिसीले जानकारी दिए। उनका अनुसार तिहारपछि घाइतेले उपचार खर्च पाउने छन्। यस्तै मन्त्रिपरिषद्को बैठकले मृतकका परिवारलाई तत्काल किरिया खर्च पनि उपलब्ध गराउने निर्णय गरेको छ। मन्त्री जिसीले भने, एक जना मृतक भएको परिवारले २५ हजार रुपैयाँ किरिया खर्च पाउनेछन्, यदि परिवारका सबै जना मृतक भएको खण्डमा त्यस्ता परिवारलाई ५० हजार रुपैयाँ किरिया खर्च वापत दिने निर्णय भएको छ। मन्त्रिपरिषद्को बैठकले भूकम्पका कारण भत्किएका संरचनाहरूको पुनर्निर्माणका लागि संघीय सरकारसँग सहयोग माग्ने निर्णय गरेको छ। प्रभावित क्षेत्रमा स्थायी संरचनाहरू निर्माणका लागि आवश्यक पर्ने स्रोत, साधन र जनशक्ति उपलब्ध गराउन प्रदेश सरकारले संघीय सरकारलाई अनुरोध गर्ने निर्णय पनि गरेको छ। त्यसैगरी पीडितका लागि अस्थायी आवास निर्माणको जिम्मा भौतिक पूर्वाधार मन्त्रालयलाई जिम्मा दिने निर्णय भएको मन्त्री जिसीले बताए। यसका लागि आवश्यक पर्ने बजेट पनि भौतिक मन्त्रालयलाई कार्यादेश दिने निर्णय भएको छ। बैठकले भूकम्पपछि उद्धार र राहतमा सहयोग गर्ने सबैलाई धन्यवाद दिने, अस्थायी आवास र क्षति भएका विद्यालयहरूमा अस्थायी रुपमा पठनपाठन हुने व्यवस्था मिलाउने निर्णय पनि गरेको छ। विद्यालयको निर्माणका लागि तत्काल जस्ता पाता र अन्य सामग्री प्रदेश सरकारले उपलब्ध गराउने निर्णय सरकारले गरेको छ।"
चाडमा तस्करलाई विशेष छुट !,"जनकपुरधाम : विहान ३ बजेदेखि ५ बजेसम्म जनकपुरका गल्लीहरूमा तीव्र गतिमा मोटरसाइकल चालकहरू कुदाउँदै लहरै भाग्छन्। नाकमुख मास्क वा गमछाले छोपेर आफ्नै धुनमा मोटरसाइकल चलाइरहेका यी चालकहरू एकपटकमा कम्तीमा पनि ६ देखि १० जनासम्मको समूहमा हुन्छन्। भारतीय र नेपाली नम्बर प्लेटका यी मोटरसाइकलमा जुटका बोराहरूमा निकै भारी र ठूलो परिमाणमा सरसामानहरू लोड गरिएको हुन्छ। कतिपय मोटरसाइकलमा सामानको मात्रा यति धेरै हुन्छ कि चालक उभिएर कुदाइराखेका हुन्छन्। एका विहानै मोटरसाइकलको ओहोरदोहोरले अशान्त हुने गरेको वातावरण विहानीको किरणले उज्यालो छर्नु अगावै शान्त हुन्छ। यसरी अँध्यारोको मौका छोपी सामान ओसारपोसार गर्नेहरू अरु कोही नभई तस्करहरू हुन्। दसैं, तिहार र चाडवाडका बेला अहिले जनकपुरसहित सीमावर्ती नेपाली बजारमा तस्करहरूको गतिविधि निकै बढेको छ। तर, यो नियन्त्रणका लागि सीमा क्षेत्रमा खटिएका सशस्त्र र नेपाल प्रहरी भने कमिशन र एक्स्ट्रा आम्दानीकै कारण चुपचाप बसेका छन्। नुनदेखि सुनसम्म तस्करी हुने नेपालभारत सीमा क्षेत्रबाट अहिले चाडवाडको मौका छोपी विशेषगरी चिनी, प्याज, आलु, तेल, लागूऔषध, इलोक्ट्रोनिक्सका सामान र लत्ताकपडाहरूको तस्करी व्यापक मात्रामा भइरहेको छ। जनकपुर बजारमा मात्रै अधिकांश खुद्रे पसुलहरू तस्करबाटै खरिद गरिएका सरसामानहरूको भरमा चलेका छन्। त्यसैगरी सीमावर्ती बजारमा पनि तस्करहरूकै बोलबाला छ। तर, प्रहरी भने बेलाबेलामा थोरबहुत सामान नियन्त्रणमा लिनुबाहेक तस्करी रोक्न खासै कुनै प्रयास नगरेको देखिन्छ। तस्करीका सामानहरूको प्रयोग बढेपछि भन्सार तिरेर सर सामान ल्याउने र व्यापार गर्ने जनकपुरका व्यापारीहरूसमेत मारमा परेको उद्योग वाणिज्य संघ जनकपुरका अध्यक्ष जितेन्द्र महासेठ बताउँछन्। तस्करीका सामानहरूले गर्दा स्थानीय व्यापारमा निकै प्रभाव परेको छ। लाखौं राजश्व तिरेर हामी व्यापारीहरूले ल्याउने लत्ता कपडा उचित मूल्यमा बिक्री नहुने र त्यही तस्करीको सामान खरिद बिक्री हुने गरेको अवस्था छ, महासेठ भन्छन्, हामी व्यापारीहरूले तस्करी नियन्त्रणका लागि होहल्ला गरेपछि र प्रशासनमाथि दबाब बनाएपछि केही दिनका लागि सुरक्षा व्यवस्था कडा पारिन्छ। यहाँ सरकारी संयन्त्र कसरी चलेको छ सबैलाई थाहै छ। केही दिन तस्करी रोक्ने नाटक गरिए पनि फेरि लाइन दिइन्छ र तस्करहरू निर्वाधरूपमा काम गर्न थाल्छन्। धनुषामा रहेका केही नामूद तस्करहरू सँग प्रहरीको विशेष साँटघाँट रहेको आरोप लाग्दै आएको छ। तीन दिन अगाडिमात्रै तस्करीलगायत कार्य क्षेत्रमा देखिएको विभिन्न त्रृटिका कारण धनुषाका तीन प्रमुख नाकाका सशस्त्र प्रहरी प्रमुखहरूलाई अनुसन्धानका लागि भन्दै विभागमा तानिएको हो। तराईमधेसमा बढ्दो तस्करीसम्बन्धी विषयमा छानबिन गर्नका लागि सशस्त्र प्रहरी बल प्रधान कार्यालयबाट प्रहरी उपरीक्षक भानुभक्त लम्सालको कमाण्डमा खटिएको टोलीले जिल्लाको महिनाथपुर प्रस्तावित गुल्मका डीएसपी प्रेमसागर विष्ट, विओपी धनौजीका प्रमुख रविन्द्र भट्ट र विओपी डेवडिहाका प्रमुख प्रेम विष्टलाई अनुसन्धानका लागि भन्दै विभागमा तानेको धनुषाका सशस्त्र प्रहरी बल उपरीक्षक दिनेश मल्लले पुष्टि गरेका छन्। मल्ल भन्छन्, तस्करी नियन्त्रणका लागि हामीले दिनरात प्रयास गरेकै छौं। तर, यहाँ यति धेरै चोर बाटोहरू छन् कि सबैलाई निगरानी गर्न हामीसँग पर्याप्त जनशक्ति पनि छैन। तैपनि सशस्त्र प्रहरीले सक्दो प्रयास गरेको छ। प्रहरीभित्रै तस्करका सुराकीहरू भएको कारणले पनि तस्करी नियन्त्रण गर्न चुनौती थपिएको एक प्रहरी नाम नखुलाउने सर्तमा बताए। अहिले सशस्त्र प्रहरीलाई सिभिल ड्रेसमा अनुगमन गर्न रोक लगाइएको छ। बर्दीमा छापा हान्न वा निगरानी गर्न जाँदा प्रहरी निस्कनु अगावै तस्करलाई खबर पुग्छ यहाँ आफैंभित्रका केही व्यक्तिहरूको गलत मनसायले पनि निकै समस्या भएको छ।"
भीसा नपठाएको झोंकमा आफ्नैले गरेका थिए श्रीदेवी र उनका तीन सन्तानको हत्या,"मुगु : छाँयानाथ रारा नागरपालिका६ मुन्दु गाँउमा भएको सामूहिक हत्यामा संलग्न दुई जना पक्राउ परेका छन्। प्रहरीले पक्राउ परेका दुई जनालाई शुक्रबार सार्वजनिक गरेको छ। उनीहरूले ब्यक्तिगत रिसइबी र सुन लुट्ने योजनासहित हत्या गर्ने जेठ महिनामा योजना बनाएको पत्रकार सम्मेलनमार्फत् जानकारी गराइएको छ। गत कात्तिक ८ गते मुन्दु गाँउकी श्रीदेबीसहित उनका तीन जना सन्तानको हत्या गरिएको थियो। हत्यामा संलग्न सोही नगरपालिका६ का ३१ वर्षीय गोपाल बोहोरा सोही नगरपालिका७ का ३१ वर्षीय काले भन्ने गोर्खबहादुर शाहीले हत्या गरी नगद र सुन लुट्ने योजना बनाएको प्रहरीले बताएको हो। मुख्य योजनाकार हत्यामा संलग्न गोपल बोहोरा वैदेशिक रोजगारीका लागि कतारमा गएकोमा राम्रो काम नपाई दुई वर्ष बसेर नेपाल फर्किएका थिए। श्रीदेबीका श्रीमान दीपकले कतारमा राम्रो कमाई गरेको थाहा पाएपछि आफूलाई सोही कम्पनीको भिसा पठाइदिन दीपकसँग आग्रह गरेका थिए। दीकपले गोपालको आग्रहलाई इन्कार गरेकाले दुई वर्षदेखि रिसइबी लिँदै आएका थिए। उनले दीपकको परिवार नै सखाप पार्ने योजनाअनुसार बाँकेका गोर्खबहादुरसँग मिलेर हत्या गरेको प्रहरीको भनाइ छ। उनीहरूले श्रीदेबीसहित सबै सन्तानलाई हत्या गरी १०१२ तोला सुन र नगद लटपाट गर्ने योजना बनाइएको नेपाल प्रहरी प्रदेश कार्यालयका प्रमुख भीमप्रसाद ढकालले बताए। गोपालले बनाएको योजनाअनुसार गोर्खबहादुर कात्तिक ५ गते सुर्खेतबाट सडक यातायात हुँदै ६ गते मुन्दु गाँउमा रहेको गापालको घरमा पुगेका थिए। उनी गोपालको घरको भुइँतलामा रहेको खरायोको खोर भएको कोठामा लुकीछिपी बसेको थिए। ७ गते दिनभरि मुन्दुस्थित एक खोलामा लुकीछिपी बसेका थिए। कात्ति ८ गते राति ९ बजे गोपाल र गोर्ख श्रीदेबीलाई घर बाहिर बोलाई ढोका खोल्न लगाएका थिए। श्रीदेबीले ढोका खोलेपछि दुबै जना घरभित्र छिरेर धारिलो हतियार प्रयोग गरी हत्या गरेका थिए। हत्यापश्चात मृतक श्रीदेबीले प्रयोग गर्ने ओप्पोको मोबाइल, कानमा लागएको सुनको २५ तोला रिङ र २५ लालको घाँटीमा लगाएको तिलहरी लुटेर लगेका थिए। हत्यापश्चात गोर्खबहादुर घटनास्थालबाट मुगु र जुम्लाको सीमाना बुलबुलेसम्म पैदल गई त्यहाँबाट बस चढेरर कात्तिक ९ गते सुर्खेत पुगेका थिए। मृतक श्रीदेबीले प्रयोग गरेको मोबाइलको सीम फालेर शाहीले आफ्नो सीम हाली प्रयोग गरेको पाइएको र कात्तिक २३ गते नेपालगञ्ज उपमहानगरपालिका१८ कारकादोस्थित विक्रम शाहीको घरबाट पक्राउ परेका थिए। उनीसँगै रहेको नगद १ लाख ७९ हजार, नागरिता, राहादानी र बसको टिकटसहित दुई थान मोबाइल प्रहरीले बरामद गरेको थियो। हत्यामा संलग्न गोपाल बोहोरा मृतक श्रीदेबीका आफ्नै मामाको छोरा हुन् भने गोर्खबहादुर श्रीदेबीका कान्छी आमाको लोग्ने हुन्। प्रहरीले दिएको जानकारीअनुसार गोपालले आफूलाई श्रीदेबीको श्रीमानले भिसा पठाउन अस्वीकार गरेको झोँकमा दुई वर्ष अगाडिदेखि हत्या योजना बनाई बेलाबेला हत्या गर्ने प्रयास गरेका थिए। उनले एक्लै हत्या गर्न नसक्ने देखेपछि फुपाजु गोर्खलाई जेठ महिनामा भेट गरी हत्या गर्ने योजना बनाएका थिए। घट्नाको अनुसन्धानका लागि नेपाल प्रहरी केन्द्रीय अनुसन्धान ब्युरो, नेपाल प्रहरी प्रदेश कार्यालय सुर्खेत, कर्णाली प्रदेश हालः नेपालगञ्ज, जिल्ला प्रहरी कार्यालय मुगु र कर्णाली प्रदेश केनाईन शाखाबाट खटिएका प्रहरी अधिकृतसहितको टोली घट्ना अनुसन्धान गरी हत्यामा संलग्न ब्यत्तिलाई १५ दिनपछि सार्वजनिक गरेको हो।"
नवलपरासीका मासु पसलमा सरसफाईको कमि,"परासी : नवलपरासीमा सञ्चालित अधिकांश मासु पसलहरूमा सरसफाईको कमि देखिएको छ। भेटेरिनरी अस्पताल तथा पशुसेवा विज्ञ केन्द्र नवलपरासीले शुक्रबार गरेको अनुगमनका क्रममा केही पसलहरूले खुला ठाउँमा मासु राखेर बिक्री गर्ने गरेको र फ्रिज सफा नगरी मासु राख्ने लगायत सरसफाईमा ध्यान नदिएको पाइएको हो। अनुगमन टोलीले मासु पसलसँगै माछा पसल र एग्रोभेट पसलको समेत अनुगमन गरेको थियो। अनुगमनका क्रममा केही मासु पसलहरू सरसफाई राम्रो देखिए पनि स्वास्थ्यलाई हानी पुर्याउने अखाद्य वस्तु(रङ) प्रयोग गरेर राख्ने गरेको, पशु र पक्षीको मासुलाई छुट्टा छुट्टै राख्नुपर्ने भए पनि फ्रिजमा राख्दा सँगै राख्ने गरेको र लामो समयसम्म फ्रिजमा मासु राख्ने गरेको पाइएको विज्ञ केन्द्रका सूचना अधिकारी सुरेशप्रसाद मिश्रले जानकारी दिए। टोलीले सुनवल र बर्दघाट नगरपालिकाका १६ मासु पसल, ५ वटा एग्रोभेट र १ वटा मासु पसल गरी कुल २२ वटा पसलमा अनुगमन गरेको थियो। उक्त तीन प्रकृतिका पसलहरूमा गरेको अनुगमनका क्रममा केही पसलहरू नवीकरण नगरिएको र केही दर्ता बिना नै सञ्चालन भएको पाइएको हो। त्यस्तै पसल दर्ता एक व्यक्तिको नाउँमा रहे पनि अर्कैले पसल सञ्चालन गरेको पाइएको सूचना अधिकारी मिश्रले जानकारी दिए। केही एग्रोभेटहरू औषधि व्यवस्था विभागमा दर्ता गर्नु पर्ने भए पनि दर्ता बिना भएको पाइएको थियो। जिल्लामा ३९ मासु पसल, १२ माछा पसल र १९ वटा एग्रोभेटहरू दर्ता भई सञ्चालनमा रहेको पशुसेवा विज्ञ केन्द्रले जनाएको छ। दर्ता बाहेक पनि जिल्लाका विभिन्न स्थानमा माछा र मासु पसलहरू सञ्चालनमा रहेको कार्यालयले जनाएको छ। मापदण्डविपरीत सञ्चालनमा रहेका पसलहरूलाई प्रक्रिया पूरा गरेर सञ्चालन गर्न निर्देशन दिइएको पशुसेवा विज्ञ केन्द्रका प्रमुख श्रवण कुमार चौधरीले जानकारी दिए। यसैबीच अनुगमनका क्रममा व्यवसायीहरूले जिल्लाका विभिन्न स्थानमा लाग्ने हाट बजारमा खुला रूपमा माछा, मासु बिक्री गर्दा पनि अनुगमन नगरेको गुनासो गरेका थिए। खुला रूपमा सञ्चालन भएका माछा र मासु पसलहरूका कारण राज्यलाई कर तिरेर व्यवसाय सञ्चालन गरेकाहरूलाई मारमा पारेको भन्दै त्यस्ता पसलहरू बन्द गराउन अनुगमन टोलीसँग व्यवसायीहरूले माग गरेका थिए।"
उदयपुरको विकट गाउँ इनामेमा पुग्यो बस,उदयपुर : उदयपुरको विकट ताप्ली गाउँपालिकाको इनामेलाई संघीय राजधानी काठमाडौंसँग यातायातले जोडिएको छ। काठमाडौंको सिधा यातायात सञ्चालन नहुँदा तीनवटा गाडी परिवर्तन गर्दै झन्झटिलो र महंगो यात्रा गरिरहेका वडा नम्बर ३ इनामेबासीले बिहीबारबाट बस सेवा लिएका हुन्। प्र २०१००५ ख९५८९ नम्बरको यात्रुवाहक बसको पालिका अध्यक्ष ढुंगराज बिक र उपाध्यक्ष धनामाया मगरले रिबन काटेर उद्घाटन गरे। सिधा यातायात सञ्चालनको सेवाले इनामेबासीलाई राहत पुगेको अध्यक्ष बिकले बताए। पालिकाबासीको अनुरोधमा नमस्ते रूपाटार कम्पनीले दुई वटा बसमार्फत तराई पहाड यातायात सेवा सुरु गरेको हो। प्रालिका सञ्चालक विकास पाख्रिनका अनुसार हरेक दिन बिहान ५ बजे छुटेर साँझ ५ बजे काठमाडौं पुग्ने छ।
तानसेनमा दुई दिने रोटी महोत्सव सुरु,"तानसेन : तिहार भाइटीकालाई लक्षित गरेर परम्परागत कला संस्कृति तथा खानपानको जर्गेना गर्न तानसेनको टक्सारटोलमा दुई दिने रोटी महोत्सव सुरु भएको छ। पाल्पा उद्योग वाणिज्य संघ, तानसेन नगरपालिका, वडा नम्बर ३ को कार्यालय र मैत्री क्लब तानसेनको आयोजनामा सुरु भएको रोटी महोत्सवमा स्थानीयस्तरमा उत्पादित रोटीहरू फिनी, लाखा, जुम्ली, अनरसा अर्सा, झिनीया, सेल, झर, पाते, लहरा तथा खुर्मा जस्ता विभिन्न रोटीका प्रकारहरू राखिएका छन्। तानसेनको बजारलाई चहलपहल बनाउन, स्थानीय उत्पादनको बिक्री वितरण बढाउन, स्थानीय स्तरमा रोजगारी बढाउन महोत्सवले सहयोग पुग्ने लुम्बिनी प्रदेशका सभासद एवं पुर्व ऊर्जामन्त्री वीरबहादुर रानाले बताए।"
छेकम्पारको बुद्ध प्राविमा खेताला शिक्षक,"गोरखा : चुमनुब्री गाउँपालिका७ छेकम्पारस्थित वुद्ध आधारभूत विद्यालयका स्थायी शिक्षक दोर्जे छेदेन लामाले आफ्नो सट्टामा खेताला शिक्षकलाई पढाउन पठाई आफू विद्यालय नजाने गरेको पाइएको छ। आरुघाट गाउँपालिका मान्बुकी मञ्जरी गुरुङलाई खेतालाका रुपमा विद्यालय पठाएर उनी काठमाडौँतिरै व्यवसाय गरेर बस्ने गरेका हुन्। विगत छ महिनादेखि खेताला शिक्षकलाई पढाउन पठाउने गरेका व्यवस्थापन समितिका अध्यक्ष लाक्पा नोर्बु लामाले जानकारी दिए। एकजना मिसलाई पढाउन पठाउने गर्नु भएको छ। कुन नियम, कानूनअनुसार खेताला शिक्षक राख्नु भएको हो थाहा छैन,' अध्यक्ष लामाले भने, हामी नियम कानुन नजानेका मान्छे धेरै बोल्न पनि मिल्दैन। उहाँहरु पढेलेखेको हुनुहुन्छ। नियम कानून धेरै जान्नु भएको होला। हामी अध्यक्षचाहिँ स्यालजस्तो हो, उहाँहरुचाहिँ बाघजस्तो हो। हामी अध्यक्षचाहिँ नोकरजस्तो हो, उहाँहरुचाहिँ मालिकजस्तो हो। यस्तो गर्न पाइँदैन भन्दाखेरि पोहोर मसित ठूलै झगडा भयो। नियम कानुन जानेको मान्छेसंग हामी कालो अक्षर भैँसी बराबर भएको मान्छे बोल्न पनि डर मान्नुपर्ने अबस्था छ। विगत डेढबर्षअघि काजमा सो विद्यालयमा आएका शिक्षक लामाले ६ महिना अघिदेखि खेताला शिक्षक राखेका हुन्। त्यसअघि आफू पनि विद्यालय नजाने र खेताला शिक्षक पनि राख्ने गरेका थिएनन्। स्थानीयले कि आफू आउनुपर्ने, कि सट्टामा अर्को शिक्षक खटाउनु पर्ने भनेर विरोध गरेपछि उनले खेताला खोजेर पठाउन थालेका विद्यालय व्यवस्थापन समितिले जनाएको छ। विगत २७ वर्षदेखि अस्थायी सेवामा रहेका लामा २०६१ सालमा स्थायी नियुक्त भएका हुन्। यसअघि छेकम आधारभूत विद्यालयमा रहेका उनलाई त्यहाँ विद्यार्थी न्यून भएकाले गाउँपालिकाले दरबन्दी मिलान गरी डेढबर्षदेखि गाउँ शिक्षा कार्यालयले वुद्ध आधारभूत विद्यालयमा काजमा खटाएको हो। पाँच कक्षासम्म सञ्चालन भएको वुद्ध आधारभूत विद्यालयमा हाल ३८ जना विद्यार्थी अध्ययरत छन्। गत जेठ महिनामा वडाअध्यक्ष र प्रधानाध्यापकहरुसंगको संयुक्त बैठकमा शिक्षक स्वयं विद्यालय हाजिर भएर पढाउनु पर्ने, सट्टामा कसैले कसैलाई राख्न नपाउने लगायतका विषयमा निर्णय गरेको शिक्षा युवा तथा खेलकुद शाखा चुमनुब्रीका प्रमुख बासुदेव ओली बताउँछन्। हामीले बेलाबेला संयुक्त बैठक राखेर सट्टामा कसैले कसैलाई राख्न नपाउने भनेर निर्णय पनि गरेका छौं, सचेत पनि गराइरहेका छौं,' ओली भन्छन्, 'तर अहिलेसम्म कहीँ पनि खेताला शिक्षक राखिएको भनेर उजुरी आएको छैन। बेलाबेला हामी पनि गाउँमा जाँदात्यस्तो अवस्था देखिएको थिएन। अहिले पहिलो पटक थाहा पाएँ। यस विषयमा के गर्ने भनेर कार्यपालिकासँग सल्लाह गरी अघि बढ्ने उनले बताए। सो विद्यालय रहेको छेकम्पार तिब्बती सीमा क्षेत्रमा पर्ने दुर्गम गाउँ हो। गोरखा सदरमुकामबाट ५० कोश टाढा रहेको यहाँसम्म पुग्न सदरमुकामबाट तीन दिन पैदल हिँड्नुपर्छ। त्यहाँसम्म मोटरबाटो पनि पुगेको छैन। गुणस्तरीय शिक्षाको खोजीमा यहाँका अधिकांश बासिन्दाले आफ्ना सन्तानलाई काठमाडौँ तथा भारतको धर्मशाला लगायतका ठाउँमा पढ्न पठाउने गर्छन्।"
धुलिखेलबाट १३ जुवाडे पक्राउ,काभ्रे : जिल्लाको धुलिखेल युनिक भोजनालयमा जुवातास खेलिरहेका १३ जना जुवाडेलाइ प्रहरीले पक्राउ गरिएको छ। शुक्रबार दिउँसो धुलिखेल नगरपालिका४ बिपि चोकको युनिक भोजनालयको कोठा नम्बर १०१ मा जुवातास खेलिरहेका जुवाडेलाई काठमाडौं उपत्यका अपराध महाशाखाबाट खटिएका प्रहरी टोलीले पक्राउ गरिएको जिल्ला प्रहरी कार्यालय काभ्रेले जनाएको छ। जुवाखालबाट ४ लाख ४६ हजार ३५० नगदसहित १३ जुवाडे पक्राउ गरिएको डीएसपी राजकुमार श्रेष्ठले जानकारी दिए। यसबारे थप अनुसन्धान गरिरहेको डीएसपी श्रेष्ठले बताए।
वीरगन्जमा आठ लाख मूल्य बराबरको पटाका नष्ट,"वीरगन्ज : वीरगन्जमा प्रहरीले बरामद गरेको पटाका र पटाकाजन्य पदार्थहरु खाल्डोमा पुरेर नष्ट गरेको छ। वीरगन्जको विभिन्न स्थानबाट बरामद गरिएका पटाका र पटाकाजन्य विस्फोटक पदार्थहरू शुक्रबार प्रहरीले नष्ट गरेको हो। शुक्रवार जिल्ला प्रहरी कार्यालय पर्सा पछाडि रहेको पोखरीको डिलमा खाल्डो खनेर विभिन्न मितिमा विभिन्न स्थानका प्रहरी युनिटहरूले पक्राउ गरेको पटाका, आतिशबाजी र विस्फोटक पदार्थहरू नष्ट गरिएको प्रहरी नायब उपरीक्षक कुमार विक्रम थापाले जानकारी दिए। थापाका अनुसार नष्ट गरिएको पटाका लगायतका सामग्रीको बजार मूल्य झन्डै आठ लाख रुपैयाँ रहेको छ। चाडपर्व लक्षित सुरक्षा योजना अनुरूप खटिएको प्रहरी टोलीले भारतबाट लुकाइ छिपाई ल्याइएको तथा बेवारिसे अवस्थामा समेत बरामद गरिएको पटाका लगायतका सामग्रीहरू नष्ट गरिएको थापाले बताए।"
"जाजरकोट भूकम्प : घाइते नगर प्रहरीको उपचारका क्रममा मृत्यु, मृतकको संख्या १५४ पुग्यो",विरेन्द्रनगर : जाजरकोटको रामीडाँडा केन्द्रबिन्दु भएर गएको भूकम्पमा परेर घाइते एकजनाको मृत्यु भएको छ। रुकुमपश्चिमको चौरजहारी नगरपालिका१ का २६ वर्षीय निरज विष्टको उपचारका क्रममा प्रदेश अस्पताल सुर्खेतमा शुक्रबार मृत्यु भएको हो। नगर प्रहरी कार्यालय चौरजहारीमा कार्यरत नगर प्रहरी जवान विष्टको उपचारका क्रममा मृत्यु भएको हो। उनको शुक्रबार बिहान ८ : ४५ बजेतिर प्रदेश अस्पताल सुर्खेतले जनाएको छ। योसहित जाजरकोट भूकम्पमा परी मृत्यु हुनेको संख्या १५४ पुगेको छ। जसमा १०१ जाजरकोटका र ५३ जना रुकुम पश्चिका छन्। भूकम्पमा परी ३७२ जना घाइते भएका छन्। घाइतेहरुको विभिन्न अस्पतालमा उपचार भइरहेको छ। बिहीबार दिउँसोसम्म उपचारत २८३ जना घाइते डिस्चार्ज भएको प्रहरीले जनाएको छ। ८९ जना घाइतेको विभिन्न अस्पतालमा उपचार भइरहेको छ।
भक्तपुरमा चितुवाको आक्रमणबाट दुईजना घाइते,काठमाडौं : भक्तपुरमा चितुवाको आक्रमणबाट दुईजना घाइते भएका छन्। भक्तपुर नगरपालिका ३ का ६५ वर्षीय अमृता कँडेल र ३३ वर्षीया संगिता आलेमगर घाइते भएको जिल्ला प्रहरी परिसर भक्तपुरका सूचना अधिकारी प्रहरी नायव उपरीक्षक बसन्त पाठकले जानकारी दिए घाइतेहरुलाई उपचारका लागि मध्यपुर अस्पताल लगिएको छ। चितुवालाई नियन्त्रणमा लिने क्रममा उनीहरू घाइते भएका हुन्। डिभिजन बन कार्यालय हात्तिसारबाट प्राविधिकसहितको उद्धार टोलीले चितुवालाई नियन्त्रणमा लिने प्रयास गरिरहेको छ। शुक्रबार बिहान भक्तपुर मध्यपुरठिमीगठ्ठाघरस्थित प्रविन पेट्रोल पम्प पछाडि दुईवटा घरको चेपमा चितुवा बसेको थियो।
नापी कार्यालयका सर्वेक्षकसहित तीनजनाविरुद्ध भ्रष्टाचार मुद्दा,"काठमाडौं : नापी कार्यालय भद्रपुर, झापामा कार्यरत सर्वेक्षक देवनारायण ठाकुरसहित तीनजनाविरुद्ध भ्रष्टाचार मुद्दा दायर भएको छ। सर्वेक्षक ठाकुरसहित सुवास चन्द्र यावद र विचौलिया उमेश यादवविरुद्ध आज विशेष अदालत काठमाडौंमा भ्रष्टाचार मुद्दा दायर भएको हो। अख्तियार दुरूपयोग अनुसन्धान आयोगका प्रवक्ता भोला दाहालले सर्वेक्षक ठाकुरसहित तीनजनाविरुद्ध १ लाख २५ हजार रुपैयाँ बराबरको भ्रष्टाचार मुद्दा दायर भएको जानकारी दिए। उनीहरूले जग्गा कित्ताकाट गरेवापत सेवाग्राहीसँग घुस माग गरिरहेको भन्ने उजुरी परेको थियो। सोही उजुरीका आधारमा अनुसन्धानका क्रममा अख्तियारले उनीहरूलाई २९ असोजमा १ लाख २५ हजार घुस रकमसहित नियन्त्रणमा लिएको थियो। तीनैजनाको मिलेमतोमा र योजनामा जग्गा कित्ताकाट गरी बाटो प्रमाणित गर्न गराउनका लागि सेवाग्राहीसँग १ लाख २५ हजार रकम लिएको पुष्टि भएको अख्तियारको ठहर छ।"
लोक्पामा निरन्तर सुख्खा पहिरो : २२ घरधुरी उच्च जोखिममा,"गोरखा : पछिल्ला दिनहरुमा निरन्तर सुख्खा पहिरो जान थालेपछि गोरखाको एक दुर्गम लोक्पा गाउँ पहिरोको उच्च जोखिममा रहेको छ । केहीदिनदेखि निरन्तर सुख्खा पहिरो जाँदा चुमनुब्री गाउँपालिका ६ लोक्पाको हिँड्ने बाटो पनि पहिरोले लगिसकेको र २२ घर उच्च जोखिममा परेको वडाअध्यक्ष सरोज लामाले जानकारी दिए । गाउँपालिकाको केन्द्र फिलिमबाट लोक्पा जाने बाटोमा गत वर्षको यसैबेला ठूलो पहिरो झरेको थियो । सो पहिलो अहिले पनि लगातार गइरहेको हो । स्यारखोलामा झरेको सो पहिरो अहिले गाउँ नजिकै पुगिसकेको वडाअध्यक्ष लामाले बताए । निरन्तरको पहिरोले आज देखेको जमिनको ठूलो क्षेत्र भोलिपल्ट पहिरोमा बगेर गइसकेको हुने उनले बताए । एकवर्षअघि दसैंमा ठूलो पानी परेपछि पहिरो जान सुरु भएको थियो । त्यसयता सो पहिरो क्रम निरन्तर रहेको छ, लामाले भने, अहिले पनि त्यो पहिरोले लाक्पा दोर्जे लामाको पाखोबारी बगाइरहेको छ । सुख्या पहिरो अझै गइरहेको छ । सो स्थानभन्दा माथितिरका धेरै जमिन पनि चिरा चिरा परेकाले पहिरो निरन्तर जाने संकेत देखिएको उनले बताए । बाटो पहिरोले लगेपछि अहिले गाउँ जाने बाटो अन्यत्रबाट घुमाएर परिवर्तन गरिएको छ । अहिले गाउँ र पहिरोको दुरी करिब एकसय मिटर रहेको छ,'उनले भने,पहिरो निरन्तर गइरहेको छ,त्यसैले लोक्पाको २२ घर पहिरोको उच्च जोखिममा छ । स्थानीय स्तरमा समाधानै गर्न नसकिने गरी पहिरो गएको वडाअध्यक्ष लामाको भनाइ छ । अहिले पहिरोका कारण पदमार्ग उच्चजोखिममा परेकाले स्थानीयहरुलाई उक्त बाटो हिँडडुल नगर्न गाउँपालिका र वडा कार्यालयले सूचित गरेको छ । केहीदिन अघि सूचना टाँस गरी अर्को वैकिल्पक बाटो प्रयोग गर्न आग्रह गरिएको वडाअध्यक्ष लामाले बताए । वैकल्पिक बाटो लामो र घुमाउरो भएकाले खच्चडहरु लैजान भने समस्या पर्ने गरेको उनले बताए । पहिरो निरन्तर जारी रहेकाले तत्काल बाटो बनाउन सम्भव नभएको पनि उनले बताए । यसका बारेमा पालिका अध्यक्षसँग छलफल भएको बताउदै भूर्गभविद् ल्याएर अध्ययन गर्नुपर्ने देखिएको उनले बताए । तल ठूलो पहिरो झरेपछि गाउँ वरिपरिको जमिनमा ठूलाठूलो धाजा फाटेको स्थानीयको भनाइ छ । लोक्पा पुग्नुअघिको बाटोमा पनि ठूलो पहिरो र लोक्पाबाट अगाडि जाने बाटोमा पनि ठूलो पहिरो भएका कारण स्थानीयबासी समस्यामा परेका छन् । दुबै मूलबाटो पहिरोको जोखिममा रहेकाले स्थानीयबासी र चुमभ्याली जाने पर्यटक पनि ज्यान जोखिममा राखेर हिड्नु परेको वडाअध्यक्ष लामाको भनाइ छ । पर्यटकीय सिजनमा गाउँ पहिरोको घेराभित्र रहेकाले पर्यटन व्यवसाय पनि धरासायी भएको व्यवसायीहरुको भनाइ छ ।"
कोशी प्रदेश : विगतभन्दा यसवर्षको दसैंमा कम दुर्घटना,"विराटनगर : कोशी प्रदेशमा विगतको तुलनामा यसवर्षको दसैंमा कम दुर्घटना भएको पाइएको छ। विगतभन्दा यसवर्षको दसैंमा सवारी दुर्घटनामा कमी आउँदा त्यसबाट मानवीय तथा भौतिक क्षति पनि कम भएको छ। १४ जिल्ला रहेको प्रदेशमा दसैंको अवधिभर एक सय ६१ वटा सवारी दुर्घटना भएको छ। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका प्रवक्ता डीएसपी मोहन दाहालका अनुसार तीव्र गतिका कारण ६४, मापसे (मादक पदार्थ सेवन)का कारण आठ, बिना लाइसेन्स (सवारी चालक अनुमति पत्र) सवारी कुदाउँदा १६, बाटो काट्दा ११ र सवारीसाधनको असुरक्षित प्रयोगका कारण सातवटा दुर्घटना भएका छन्। दुर्घटनामा १८ जनाको मृत्यु भएको उनले बताए। दुर्घटनामा परी झापामा सबैभन्दा धेरै सात जनाको मृत्यु भएको छ। मोरङमा पाँच, सुनसरीमा चार तथा उदयपुर र ओखलढुंगामा एकएक जनाको मृत्यु भएको उनले बताए। दुर्घटनामा ४० जना गम्भीर र दुई सय ४५ जना सामान्य घाइते भएको जानकारी दाहालले दिए। उनका अनुसार दसैं अवधिभर ट्राफिक नियम उल्लंघन गर्ने छ हजार नौ सय ७३ वटा सवारीसाधन कारबाहीमा परेका छन्। सवारीसाधनलाई ट्राफिक नियम उल्लंघनको कसुरमा कारबाही गर्दा ४७ लाख ३१ हजार पाँच सय रूपैयाँ राजस्व संकलन भएको छ। आर्थिक वर्ष २०७९०८० को दसैंमा एक सय ८० वटा सवारी दुर्घटना भएका थिए। दुर्घटनामा परेर २२ जनाको मृत्यु हुनुका साथै ४४ जना गम्भीर र दुई सय ३३ जना सामान्य घाइते भएका थिए। उक्त अवधिमा सात हजार तीन सय ११ सवारीसाधनलाई कारबाही गर्दा ४७ लाख ३५ हजार रूपैयाँ राजस्व उठेको थियो। त्यस्तै, आर्थिक वर्ष २०७८०७९ को दसैंमा एक सय ७१ वटा सवारी दुर्घटना भएका थिए। दुर्घटनामा १९ जनाको मृत्यु हुनुका साथै ५५ जना गम्भीर र दुई सय ७३ जना सामान्य घाइते भएका थिए। ट्राफिक नियम उल्लंघनको कसुरमा आठ हजार सात सय ९१ वटा सवारीसाधनलाई कारबाही गर्दा ५९ लाख ६५ हजार पाँच सय रूपैयाँ राजस्व संकलन भएको थियो। कोशीका ट्राफिक प्रहरी प्रमुख एसपी सरोज पौडेलका अनुसार चाडपर्वलाई लक्षित गरी ट्राफिक सक्रियता बढाएर सार्वजनिक सवारीसाधनमाथि निगरानी गरिएका कारण यसवर्षको दसैंमा सवारी दुर्घटनामा कमी आएको हो। चाडपर्व मनाउन सार्वजनिक सवारीको प्रयोग गरेर आवतजावत गर्ने यात्रुको सुविधालाई मध्यनजर गर्दै विभिन्न स्थानमा यात्रु सहायता कक्ष स्थापना र सञ्चालन गरियो, उनले भने, सडकमा ट्राफिकको उपस्थिति बाक्लो बनाइएको थियो। यात्रुलाई आइपर्ने सम्भावित समस्यालाई तत्काल सम्बोधन गर्ने उद्देश्यका साथ प्रदेशभर ५९ वटा यात्रु सहायता कक्ष सञ्चालनमा ल्याइएको पौडेलले बताए। यात्रुसँग बढी भाडा लिने, सामानको सुरक्षा नगर्ने, क्षमताभन्दा बढी र कोचाकोच यात्रु राख्ने, यात्रुलाई सम्मानजनक व्यवहार नगर्ने, गन्तव्यसम्म नपुर्याउने, बिचल्ली बनाउने, अस्वस्थ्यकर खाना खान बाध्य पार्ने, मापदण्डविपरीत सवारी सञ्चालन गर्ने र यात्रुलाई गैरकानुनी व्यवहार गर्ने सवारीसाधनलाई कारबाही गरिएको उनले बताए। पौडेलका अनुसार तीव्र गतिमा सवारीसाधन चलाउने ४७ र मापसे गरेर चलाउने एक सय ४८ तथा सवारी चालक अनुमति पत्र (लाइसेन्स) प्राप्त नगरिकन चलाउने दुई सय ८७ जना चालकलाई कारबाही गरिएको छ। दसैंको अवधिमा सवारी चालक, पैदल यात्रीसमेतका सडक प्रयोगकर्तालाई लक्षित गरेर ट्राफिक प्रहरीले विभिन्न स्थानमा छ सय ६६ वटा जनचेतनामूलक कार्यक्रम गरेको उनको भनाइ छ।"
कतार पठाइदिन्छु भन्दै ठगी गर्ने भीमबहादुर पक्राउ,काठमाडौं : कतार पठाइदिने भन्दै ठगी गर्ने एक जना पक्राउ परेका छन्। पक्राउ पर्नेमा मोरङ घर भई काठमाडौंको मनमैजु बस्ने ३३ वर्षीय भीमबहादुर तामाङ रहेका छन्। उनले कतारमा पार्लरको काममा लगाइदिने भन्दै अनिता मगरातीसँग एक लाख ८६ हजार ठगी गरेका थिए। उनले कतारमा ६० हजार तलब पाउने आश्वासन दिँदै उक्त रकम ठगी गरेको काठमँडौं उपत्यका अपराध अनुसन्धान कार्यालयका प्रवक्ता रविन्द्र रेग्मीले जानकारी दिए। बिहीबार बसुन्धाराबाट पक्राउ परेका तामाङलाई थप अनुसन्धानका लागि वैदेशिक रोजगार विभागमा पठाइएको छ।
तस्करीको साढे ९ लाख मूल्यको पटाका नष्ट,"झापा : तिहार तथा छठ पर्वलाई लक्षित गरी भित्राइएको प्रतिबन्धित बारुदजन्य विस्फोट पदार्थ (पटाका) सशस्त्र प्रहरीले बरामद गरी नष्ट गरेको छ । झापाका विभिन्न सीमा नाकाबाट चोरी तस्करीको माध्यमबाट भित्राइएको करिब साढे ९ लाख मुल्य बराबरको पटाका बरामद गरिएको सशस्त्र प्रहरी बल नेपाल नम्बर २ गण झापाका डीएसपी बालकृष्ण श्रेष्ठले जानकारी दिए । बरामद गरिएको १० वटा बोरामा जगमग बम,खुर्सानी बम,रकेट, झिरझिरे,अनारलगायतको पटाकाहरू रहेको डीएसपी श्रेष्ठले बताए । चाडपर्वलाई मध्यनजर गरी सीमा नाकाबाट पटाकाहरू तस्करीको माध्यमबाट भित्रिन थालेपछि नाकामा खटिएका सशस्त्र प्रहरीले निगरानी बढाउँदा सो मुल्य बराबरको पटाका बरामद भएको उनको भनाइ छ । बरामद गरिएको पटाकालाई सशस्त्र प्रहरी बल नेपाल नम्बर २ गण झापा परिसरभित्र खाडल खनेर स्थानीय जनप्रतिनिधि,झापा उद्योग वाणिज्य संघका प्रतिनिधि, पत्रकार, नेपाल प्रहरीको रोहवरमा शुक्रबार बिहान नष्ट गरिएको छ ।"
बजारमा तिहारको रौनक : किनमेल गर्नेको चटारो,"काठमाडौं : नेपालीहरूको दोस्रो ठूलो चाड तिहारका अवसरमा बजारमा किनमेल गर्नेको घुइँचो लागेको छ । काठमाडौं उपत्यकालगायत देशका मुख्य व्यापारिक क्षेत्रमा आवश्यक सरसामान खरिद गर्ने सर्वसाधरणहरुको घुइँचो लागेको हो । काठमाडौंको असन, इन्द्रचोक, न्यूरोड लगायतका क्षेत्रमा भाइमसला, ढाका टोपी, झिलिमिली बत्ती लगायतका सरसामान किन्नेहरु पुग्ने गरेका छन् ।काठमाडौंका भित्री सहरका गल्लीमा समेत खाने मसलाका आकर्षक प्याकेटहरु सजाएर राखेका छन्। तिहारमा प्रयोग हुने सामानमध्ये झिलीमिली बत्ती,तामा पित्तलका भाँडा,दियो, सप्तरंगी टीकालगायत सामग्रीहरू किन्नेहरूको भीड लागेको हो। तिथि अनुसार शुक्रबारबाटै धनतेरस पनि सुरु भएको छ ।"
भूकम्पपीडितका लागि अख्तियारले पदाधिकारीको सातदिन बराबरको तलब दिने,"काठमाडौं : अख्तियार दुरुपयोग अनुसन्धान आयोगले भूकम्पपीडितको उद्धार, राहत र पुनर्स्थापनाका लागि आर्थिक सहयोग गर्ने भएको छ। अख्तियारका प्रवक्ता भोला दाहालले जाजरकोट र रुकुम पश्चिमका भूकम्पपीडितहरूको उद्धार,राहत र पुनर्स्थापनाका लागि आयोगका पदाधिकारीहरूको सात दिन बराबरको तलब रकम प्रधानमन्त्री दैवी प्रकोप उद्धार कोषमा जम्मा गर्ने निर्णय भएको जानकारी दिए। आयोगले भूकम्पमा परी मृत्यु भएकाप्रति भावपूर्ण श्रद्धाञ्जली तथा शोकाकुल परिवारजनप्रति समवेदना प्रकट गरेको छ। गत शुक्रबार राती जाजरकोटको रामीडाँडा केन्द्रविन्दु भएर गएको ६ दशमलव ४ रेक्टर स्केलको भूकम्पमा परी जाजरकोट र रुकुम पश्चिममा १५४ जनाको मृत्यु भएको छ। ३७२ जना घाइते भएका छन्। घाइतेहरुको विभिन्न अस्पतालमा उपचार भइरहेको छ। बिहीबार दिउँसोसम्म २८३ जना घाइते डिस्चार्ज भएको प्रहरीले जनाएको छ। घाइतेमध्ये ८९ जनाको विभिन्न अस्पतालमा उपचार भइरहेको छ। पीडितहरूको उद्धार कार्य र राहत वितरण जारी छ।"
घरसँगै जले १५ महिने बालक,"ओखलढुंगा : जिल्लाको मोलुङ गाउँपालिका६ स्थित श्रीचौरमा भएको घर आगलागीमा १५ महिने बालकको जलेर मृत्यु भएको छ। बुधबार दिउँसो आगलागी हुँदा घरभित्र रहेका ती बालक घरसँगै जलेको स्थानीयले बताए। मंसिरेमा कर्मा शेर्पाका तीन वर्षीय छोरा मिङ्मार शेर्पाले खेलाएको लाइटरबाट घरमा आगलागी भएको थियो। घरमा अभिभावक कोही थिएनन्। दुई छोरा घरमा छोडेर शेर्पा दम्पती खेतीमा गएका थिए। घर जलेपछि आगो नियन्त्रणका क्रममा प्रहरीले जलेको शवको पहिचान हुन नसक्ने अवस्थामा फेला पारेर परीक्षणका लागि पठाएको छ। उक्त शव बालककै भएको र घरमा अन्य सजीव वस्तु नजलेको स्थानीयको भनाइ छ। प्रहरीले पनि बालक जलेको निष्कर्ष निकालेको छ। घरबाटै बालक बेपत्ता थिए। यद्यपि प्रहरीले ल्याब परीक्षण रिपोर्र्टका आधारमा मात्रै यकिन बताउन सकिने जनाएको छ। बच्चा हराएको, घटनस्थलमा मासुको जलेको डल्लो फेला परेकाले अनुमान गर्न सकिने अवस्था रहे पनि परीक्षणबाट मात्रै यकिन गर्न सकिने जिल्ला प्रहरी कार्यालयका डीएसपी दिपकबहादुर केसीले बताए।"
दिपावलीमा माटाका भाँडा र दियोको व्यापार (फोटोफिचर),वीरगन्ज : दिपावली र छठ पूजामा माटाको दियो र भाँडा प्रयोग गर्ने चलन फेरि बढ्दै गएको छ। केही वर्षसम्म दिपावलीमा विद्युतीय बत्तीको प्रयोगले माटाका दियो र भाडाको प्रयोगलाई विस्थापित गरेकोमा पछिल्ला दुई तीन वर्ष यतादेखि भने फेरि माटाकै दियो भाडाँको प्रयोग बढ्दै गएको कुम्हालेहरू बताउँछन्। दिपावली र छठ पर्वलाई लक्षित गरी वीरगन्जमा सडकमै ५० भन्दा बढी कुम्हालेहरूले माटाको दियो र भाडाका पसलहरू राखेका छन्।
डा ओम मूर्ति अनिलले राखे दोस्रो विश्व रेकर्ड,"काठमाडौं : वरिष्ठ मुटुरोग विशेषज्ञ तथा लेखक डा ओम मूर्ति अनिलले विश्व रेकर्ड कायम गरेका छन्। विश्व मुटु दिवसको अवसर पारेर डा ओम मूर्तिले २१ सेप्टेम्बर अर्थात् असोज १२ गते शुक्रबार आफ्नो फेसबुक पेजबाट मुटुरोगको रोकथामसम्बन्धी जनचेतनामूलक लाइभ प्रस्तुतिबाट विश्व रेकर्ड कायम गरेका हुन्। फेसबुक लाइभमा कार्डियोभास्कुलर स्वास्थ्य सचेतनाका लागि सबैभन्दा बढी दर्शक भन्ने शीर्षकमा डा मूर्तिले गिनिज वर्ल्ड रेकर्ड कायम गरेका हुन्। असोज १२ गते साँझ ७:१५ बजेदेखि सुरु भएको आधा घण्टा लामो उक्त प्रस्तुतिमा ११ हजार २१२ सय जनाले एकैपटक प्रत्यक्ष हेरेका थिए। आधा घण्टा लामो वैज्ञानिक प्रस्तुतिलाई त्यति ठूलो संख्यामा नेपाली नागरिकहरूले अन्त्यसम्म हेरेर विश्व रेकर्ड कायम गर्न साथ दिएका थिए। डा अनिलको ३० मिनेट लामो उक्त फेसबुक लाइभलाई ९ हजार जनाले सेयर गरेका थिए। त्यसक्रममा २० हजार लाइक र १८ हजार कमेन्ट आएका थिए। फेसबुक लाइभ प्रस्तुति सम्पन्न हुँदासम्म १ लाख ५० जनाले हेरेका थिए। लाइभ प्रस्तुतिपछि गिनिज वर्ल्ड रेकर्डका सम्पूर्ण मापदण्ड पूरा गरी डा ओम मूर्ति अनिलले विश्व रेकर्ड कायम भएको दाबी पेस गरेका हुन्। यद्यपि डा अनिललाई गिनिज वर्ल्ड रेकर्डको प्रमाण पत्र प्राप्त गर्न भने केही समय लागेको थियो। व्यक्तिगत क्षमता, सीप र पहिचानभन्दा भिन्न उद्देश्य बोकेको यस रेकर्डले संसारभरका मानिसको लागि प्रेरणाको स्रोत सावित हुनेछ। सामाजिक उत्थान र समाजप्रतिको जिम्मेवारीबोध गराउने यस्तो कार्यले आमामानिसलाई मार्गदर्शनसमेत हुने विश्वास छ। यो रेकर्डले अन्तर्राष्ट्रियस्तरमा स्वास्थ्य सचेतनाका लागि सामाजिक सञ्जालको भूमिका र उचित प्रयोगको बारेमा उदाहरणीय रहेको छ। डा अनिलले मुटुरोगको रोकथामका निम्ति लामो समयदेखि फेसबुकमार्फत् जनचेतनामूलक अभियान सञ्चालन गर्दै आएका छन्। त्यसोत डा अनिलको यो दोस्रो वर्ल्ड रेकर्ड हो। पहिलो रेकर्ड उनले सन् २०१३१४ मा इमेज एफएम १०३६ मेगाहर्जबाट अतिथि वक्ताको रूपमा लगातार ४४ हप्ताको एपिसोड गरेर पाएका थिए। उक्त कार्यक्रम मुटुरोगको बारेमा सचेतना फैलाउने उद्दे श्यले सञ्चालन गरिएको थियो।"
बेपत्ता भएकी ५ किशोरीलाई अभिभावकको जिम्मा लगाइयो,"महोत्तरी : महोत्तरी प्रहरीको सम्पर्कमा आएका पाँच जना किशोरीलाई अभिभावकको जिम्मा लगाइएको छ। बिहीबार इलाका प्रहरी कार्यालय गौशालाले अभिभावकलाई बोलाएर जिम्मा लगाएको हो। औरही नगरपालिका२ का १६ वर्षीया बसन्ती सदा, १६ वर्षीया प्रतिमा सदा, १८ वर्षीया संगीता सदा, १५ वर्षीया राजन सदा, २० वर्षीया रुबी सदा मंगलबारदेखि सम्पर्कविहीन भएका थिए। प्रहरीले किशोरीलाई सम्झाई बुझाई अभिभावकको जिम्मा लगाइएको प्रहरी निरीक्षक मनोजकुमार यादवले जानकारी दिए। अधिकारकर्मी तथा सञ्चारकर्मीहरूको समन्वयमा उनीहरूलाई अभिभावकको जिम्मा लगाइएको यादवले बताए। ती किशोरीहरू घरबाट अर्केस्ट्रामा काम गर्ने भनी घरमा कसैलाई जानकारी नदिइ सिरहाको मिर्चैया पुगेका थिए। उनीहरूले मोबाइलमा टिकटकबाट आर्केस्ट्राको पोस्टर हेरेर त्यहाँबाट नम्बर लिइ फोन गरेर ढल्केवर पुगेका थिए। उनीहरूलाई आर्केस्ट्राका व्यक्तिले ढल्केवरबाट सिरहाको मिर्चैया लगेका थिए। त्यहाँ पुगेर काम नगर्ने भन्न थालेपछि अर्केस्ट्राको व्यक्तिले पुनः उनीहरूलाई मिर्चैयाबाट घर फिर्ता पठाइदिएका थिए। सोही क्रममा उनीहरू ढल्केवर पुग्दा प्रहरीले नियन्त्रणमा लिएर इलाका प्रहरी कार्यालय गौशालालाई जिम्मा लगाएको थियो। यसअघि पनि महोत्तरीको भंगहाबाट यस्तै उमेर समूहका किशोरीहरू अभिभावकलाई जानकारी नगराइकन आरर्केष्टमा काम गर्नका लागि भारततर्फ जान खोज्दा प्रहरीले अभिभावकको जिम्मा लगाएको थियो।"
वीरगन्जमा मधेसकै पहिलो मल्टिप्लेक्स,"वीरगन्ज : वीरगन्जमा मधेस प्रदेशकै पहिलो मल्टिप्लेक्स सिनेमा हल सञ्चालनमा आएको छ। वीरगन्जको आदर्शनगरस्थित स्काइलाइन बहुउद्देश्यीय मलमा क्युएफएक्ससँगको सहकार्यमा मल्टिप्लेक्स सिनेमा हल सञ्चालनमा आएको हो। काठमाडौं, पोखरालगायत देशका अधिकांश ठूला सहरमा पहिल्यै स्थापित क्युएफएक्सले वीरगन्जको स्काइलाइन मलमार्फत मधेस प्रदेशमा प्रवेश लिएको हो। मल्टिप्लेक्स सिनेमा हलको बिहीबार पूर्व वनमन्त्री तथा प्रतिनिधिसभा सदस्य प्रदीप यादवले उद्घाटन गरेका हुन्। उद्घाटन गर्दै सांसद यादवले सञ्चालनमा आएको मल्टिप्लेक्स सिनेमा हलले सुस्ताएको वीरगन्ज बजारको आर्थिक गतिविधि पुनः चलायमान बनाउनमा सहयोग पुग्ने विश्वास व्यक्त गरे। सुविधा सम्पन्न मल्टिप्लेक्सको सुविधा लिन काठमाडौंं नै पुग्नुपर्ने बाध्यता अब हटेको भन्दै उनले वीरगन्जबासीले आफ्नै स्थानमा त्यो सुविधा उपभोग गर्न पाउनु खुसीको कुरा भएको बताए। बिहीबारदेखि सञ्चालनमा ल्याइएको मलमा रहेको क्युएफएक्स सिनेमा हलमा तीन वटा छुट्टाछुट्टै अडिटोरियम स्क्रिनहरू छन्। जहाँ एकैपटक तिन वटासम्म चलचित्र देखाउन सकिने हलका सञ्चालकले जनाएका छन्। कुल ३ सय ८२ सिट संख्या रहेको हलका दुईवटा अडिटोरियममा रिक्लाइनर सिट पनि छन्। सिनेमाको उत्कृष्ट अनुभव दिनका निमित्त अडिटोरियमहरूमा डल्बी साउण्ड सिस्टम जडान गरिएको छ भने एट्मस डल्बी सुविधासमेत रहेको छ।"
अदालतबाट दोषी ठहर भइ फरार १० प्रतिवादी पक्राउ,"उदयपुर : जिल्ला अदालतको फैसलापछि फरार रहेका १० जना प्रतिवादीलाई प्रहरीको विशेष टोलीले पक्राउ गरेको छ। अदालतको फैसला कार्यान्वयका लागि खटिएको प्रहरीको विशेष टोलीले वन र गाली बेइजती मुद्धामा कसुर ठहरिएका उनीहरुलाई पक्राउ गरेको हो । पक्राउ पर्नेमा वन मुद्दामा बेलका नगरपालिका१ का गोविन्द ठाकुर, महिन्द्र राई, चन्द्रबहादुर रोक्का कार्की, बुद्धिमान तामाङ्ग, चन्द्र तामाङ्ग, बेलका २ का जयप्रकाश चौधरी रहेका छन् । त्यसैगरी गालीबेजती मुद्दामा सहदेव चौधरी, संगिता चौधरी, सरिता चौधरी, मानती चौधरी रहेको जिल्ला प्रहरी कार्यालयका एसपी रमेश थापाले जानकारी दिए । वन मुद्दामा अदालतको २०७१ जेठ २१ गतेको फैसलाले गोबिन्दलाई २ महिना २० दिन कैद र ४५ हजार ९६ रुपैयाँ जरिवाना,महिन्द्रलाई २०७३ असार १६ गतेको फैसलाले १७ दिन कैद,चन्द्र रोका, बुद्धिमान र चन्द्र तामाङ्गलाई २ महिना कैद तोकेको छ । त्यस्तै वन मुद्दामा नै २०७५ पुस ६ गतेको फैसलाले जयप्रकासलाई २९ हजार ३६२ रुपैयाँ जरिवाना तोकेको डीएसपी हरिनन्दन चौधरीले जानकारी दिए । गाली बेइजती मुद्दामा अदालतको २०७३ चैत्र ५ गतेको फैसला अनुसार जनही ५ सय जरिवाना तोकिएका सहदेव,संगिता, सरिता र मानतीलाई पक्राउ गरिएको उनले बताए । पक्राउ परेका सबैलाई फैसला कार्यान्वयनको लागि जिल्ला अदालत पठाइएको डीएसपी चौधरीले बताए ।"
सोलुखुम्बुमा स्याउ उत्पादन बढ्यो,"सोलुखुम्बु : हिमाली जिल्ला सोलुखुम्बुमा उच्च गुणस्तरको स्याउ उत्पादनमा वृद्धि भएको छ। पछिल्लो ३ आर्थिक वर्षको तथ्यांकअनुसार जिल्लामा स्याउ उत्पादन वृद्धि हुँदै गएको देखिएको हो। कृषि ज्ञान केन्द्र सोलुखुम्बुको तथ्यांक अनुसार आर्थिक वर्ष २०७८०७९ मा १ हजार १ सय ९३ मेट्रिकटन, २०७९८० मा १ हजार ३ सय ९ मेट्रिकटन र ०८०८१ मा १ हजार ३ सय ८६ मेट्रिकटन स्याउ उत्पादन भएको छ। जिल्लामा पछिल्लो वर्ष उच्च गुणस्तरको (आईडेन्सीटी) स्याउ खेती विस्तारको क्रम बढेकाले उत्पादन पनि बढ्दै गएको कार्यालयका सूचना अधिकारी कुलबहादुर राईले बताए। उनले भने, जिल्लामा विगतमा गरिएको रैथाले जातको स्याउको बोटहरू सबै मासिएको छ, तर अहिले यो उच्च गुणस्तरको स्याउ खेती सुरु गरिएको छ। नयाँ प्रजातिको स्याउ भित्रिएको ७ वर्षजति भयो राम्रै आम्दानी भइरहेको छ। २०७८७९ मा २०५ हेक्टर, ०७९८० मा २२१ र ०८०८१ मा २३० हेक्टरमा गरिएको स्याउ खेतीले उत्पादन दिएको हो। उत्पादकत्व पनि क्रमशः बढिरहेको छ। आर्थिक वर्ष ०७८७९ मा प्रतिहेक्टर ५८२ मेट्रिकटन, ०७९८० मा ५९२ र ०८०८१ मा ६३ मेट्रिक टन रहेको छ। जिल्लामा हाल २३३ हेक्टर क्षेत्रफलमा स्याउ खेती गरिएको छ। जसमा सोलुदूधकुण्ड नगरपालिकाको वडा नम्बर ४, ५, ६, ८, ९ र १० बढी खेती हुने गरेको कृषि ज्ञान केन्द्रले जनाएको छ। उत्पादित स्याउ अधिकांश जिल्लामै खपत हुने गरेको छ। केही मात्रामा जिल्ला बाहिर पनि निर्यात हुने गरेको छ।"
अदालतले सफाइ दिएपनि प्रहरीले निर्दोषलाई जबरजस्ती थुनामा राखेपछि,"अदालतको आदेशमा संस्थापक निर्देशक रामबाबु ,संस्थाका अध्यक्ष सत्यनारायण सिंह,प्रबन्ध निर्देशक लक्ष्मण बाबु कार्की र नरेश महतो कोइरीलाई दोषी ठहर गरेको पाइएको छ। तर,सोही मुद्दामा रामबाबुकी पत्नी सावित्री देवी र छोरा ज्ञानेन्द्रलाई सफाइ दिएपनि प्रहरीले फेरि पक्राउ गरी मुद्दा चलाएको पाइएको हो । जनकपुरधाम : अदालतबाट सफाइ मुद्दामा जिल्ला प्रहरी कार्यालय,धनुषा जनकपुरधामले अनुसन्धानको नाममा २४ दिन थुनामा राखेर यातना दिएको रहस्य सार्वजनिक भएको छ । जिल्ला अदालत धनुषा र उच्च अदालत जनकपुरधामबाट निर्दोष ठहर गरेका महोत्तरीका एक चिकित्सकलाई अनुसन्धानको नाममा २४ दिन थुनामा राखेर मानसिक यातना दिएको पाइएको हो । महोत्तरीका गौशाला नगरपालिकासाविक निगौल गाविस ५ का २८ वर्षीय ज्ञानेन्द्र कुमार सिंहलाई अदालतबाट सफाइ पाइसकेको मुद्दामा अर्को मुद्दा दायर गरी बलजफती २४ दिन राखेको घटना बाहिर आएको हो । पीडित सिंह पेशाले चिकित्सक हुन् । जनकपुरधाम उपमहानगरपालिका ७ मनमोहन मिश्रको श्रीमती रञ्जना मिश्र र गोदावरी मिश्रको समेतको जाहेरीको आधारमा नेपाल पब्लिक डेभलोपमेन्ट प्लान्टेशन प्रालिका संस्थापक निर्देशक रामबाबु सिंह उनको श्रीमती सावित्री देवी, छोरा ज्ञानेन्द्र सिंहमाथि लागेको ठगी मुद्दामा अदालतले सावित्री र ज्ञानेन्द्रलाई सफाइ दिएपनि प्रहरीले ज्ञानेन्द्रलाई अनुसन्धानको नाममा थुनामा राखेको पाइएको हो । अदालतको आदेशमा संस्थापक निर्देशक रामबाबु ,संस्थाका अध्यक्ष सत्यनारायण सिंह,प्रबन्ध निर्देशक लक्ष्मण बाबु कार्की र नरेश महतो कोईरीलाई दोषी ठहर गरेको पाइएको छ। तर,सोही मुद्दामा रामबाबुकी पत्नी सावित्री देवी र छोरा ज्ञानेन्द्रलाई सफाइ दिएपनि प्रहरीले फेरि पक्राउ गरी मुद्दा चलाएको पाइएको हो । धनुषा जिल्ला अलदालतबाट मिति २०७५ अषाढ ४ गते न्यायाधीश वासुदेव पौडेल र उच्च अदालत जनकपुरबाट २०७६ चैत ४ गते न्यायाधीश हरिकुमार पोखरेल र ध्रुवराज नन्दको संयुक्त फैसला आदेशबाट सावित्री देवी र ज्ञानेन्द्रलाई निर्दोष ठहर गरेपनि सोही मुद्दामा पक्राउ गरेर प्रहरीले जबरजस्ती थुनामा राखेका थियो। एउटै मुद्दामा जिल्ला अदालत धनुषा र उच्च अदालतले सफाइ दिएको व्यक्तिलाई पुनः सोही मुद्दामा पक्राउ गरी अनुसन्धानको नाममा प्रहरीले बलजफती गरेको स्पष्ट छ । सोही मुद्दामा दोषी ठहर भएका ज्ञानेन्द्रका बुवा रामबाबुको जिल्ला कारागार जलेश्वरमा कोरोना (कोभिड१९)को महामारीमा मृत्यु भएको थियो। बुवा रामबाबुको मत्युपछि सोही प्रतिवादी जनकपुरधाम उपमहानगरपालिका ७ मनमोहन मिश्रको श्रीमती रञ्जना मिश्र र गोदावरी मिश्रको समेतको जाहेरीले जिल्ला प्रहरी कार्यालय धनुषाले पुनः ठगी मुद्दा चलाएको थियो। यसअघिको मुद्दामा ज्ञानेन्द्रका बुवा रामबाबुको नाम रहेकोमा २०७९ फाल्गुन ३० गते जारी पक्राउ पुर्जीमा रामबाबुको नाम हटाइ छोरा ज्ञानेन्द्र,आमा सावित्री देवी र संस्थाका सत्यनारायण सिंह,लक्ष्मणबाबु कार्कीको नाममा जाहेरी दिइ पुनः सोही ठगी मुद्दा चलाएको हो । ज्ञानेन्द्रको परिवार तथा आफन्तललाई जिल्ला प्रहरी कार्यालय धनुषाबाट घटना मिडियामा आए फेरि मुद्दा दर्ता गरेर थुन्नेसम्मको धम्की दिएको घटनाको अनुसन्धानमा संलग्न एक प्रहरी अधिकृतले बताए । उनले भने, हामीले घटना नयाँ होला भनेर नै अनुसन्धान सुरु गर्यौं तर घटना पुरानो रहेछ । यही मुद्दामा जिल्ला अदालत र उच्च अदालतले फैसला आदेश समेत गरिसकेको प्रमाणहरु भेटिएको छ । आदेशमा प्रतिवादीहरुलाई दोषी ठहर गरी ज्ञानेन्द्र कुमार सिंह र सावित्री सिंहलाई निर्दोष सावित गरेको प्रमाणहरुले देखाए पनि प्रहरी प्रमुख विश्वराज खडकाको चासोका कारण अदालतको आदेशलाई वेवास्ता गरेको छ । नाम नछाप्ने शर्तमाल ती प्रहरी अधिकृतले भने,' एसपी सापको यो मुद्दामा विशेष चासो थियो । अन्य मुद्दामा त्यति धेरै चासो नभएपनि यो मुद्दामा विशेष चासो लिएर हेरिरहनु भएको थियो । कारण हामीलाई पनि थाहा भएन तर उहाँको अस्वभाविक चासोले ज्ञानेन्द्रमाथि मुद्दा चलाउनुमा दह्रो रकमको चलखेल भएको हुनसक्ने कुरालाई नकार्न सकिन्न् । प्रहरी प्रमुखको हरेक मुद्दामा चासो हुनु स्वभाविक भएपनि अस्वभाविक चासो हुनु तथा अदालतले निर्दोष ठहर गरेको आदेश हुँदाहुँदै पनि अनुसन्धानको नाममा २४ दिन राखिनु शंकास्पद विषय रहेको उनले बताए। सोही घटनामा संलग्न एक अर्का अनुसन्धान अधिकृतले भने,प्रतिवादी भनिएका ज्ञानेन्द्रको पक्षबाट छाड्न दबाव आएपनि रकमको चलखेलमा अनुसन्धान लम्ब्याउन प्रहरी प्रमुख नै लागेका थिए। हामीले त माथिको आदेश मान्नै पर्छ । राजनीतिक दबाबले ज्ञानेन्द्रलाई छोड्न भनेपनि ज्ञानेन्द्रलाई अनुसन्धानको नाममा भित्र राख्न मोटो रकमको चलखेल भइरहेको थियो, 'प्रहरी श्रोत भन्छ, सबैलाई थाहा थियो ज्ञानेन्द्र निर्दोष हुन् तर पनि उनलाई छोडन् राजनीतिक दबाब थियो । तर, प्रहरीले मुद्दा चलेपछि अनुसन्धान नगरी छोड्न पनि त मिलेन भन्दै थुनामै राख्न दबाब दिइयो ।"
चितवनको सयपत्री र मखमली हङकङ निर्यात,"भरतपुर : चितवनमा उत्पादित सयपत्री र मखमली फूल हङकङ निर्यात गरिएको छ। कालिका नगरपालिका२ पदमपुरका तीन जना दाजुभाइले उत्पादन गरेको एक हजार तीन सय माला र दुई क्विन्टल खुद्रा फूल बिहीबार हङकङ पठाइएको हो। तिहारका लागि नेपालबाट पहिलो पटक सयपत्री फूल निर्यात गरिएको किसान गोविन्द बास्तोलाले जानकारी दिए। 'आठ सय वटा सयपत्री र पाँच सय वटा मखमली फूलका माला पठाएका छौँ। मालाबाहेक सयपत्री फूलको थुङ्गासमेत दुई क्विन्टल निर्यात गरेका छौँ', बास्तोलाले भने, 'चितवनबाट व्यावसायिक रुपमा फूल विदेश निर्यात भएको पहिलोपटक हो।' उनका अनुसार रु तीन लाख बराबरको माला निर्यात भएको छ। उनले अन्य देशबाट पनि सयपत्री फूलको माग आएको बताए। 'अहिले हङकङ निर्यात गरेका छौँ', उनले भने, 'विस्तारै अन्य देशमा पनि सयपत्री फूल र माला निर्यात गर्नेछौँ।' विगतका वर्षमा ४१ जिल्लामा सयपत्री फूल बिक्री गर्दै आएकोमा हाल विदेशमा पठाएको किसान अमित बास्तोलाले बताए। 'हामीले गत वर्षदेखि बाह्र महिना नै फूल खेती गर्छौँ। माघमा उत्पादन हुने गरी १० कठ्ठामा लगाएका छौँ', उनले भने, 'चितवनमा फूल खेतीको सम्भावना राम्रो छ।' तीन भाइले तिहार लक्षित सयपत्री फूल तीन बिघामा खेती गरेका छन्। फूल खेतीबाट यसवर्ष बाह्र हजार माला र आठ क्विन्टल फूलको थुङ्गा उत्पादन हुने उनीहरुको अनुमान छ। यसबाट रु १५ लाख आम्दानी हुने अमितले बताए। बजार भए भने अन्य बालीभन्दा फूलखेतीबाट राम्रो आम्दानी हुने उनको भनाइ छ। 'अन्य खेतीमा उत्पादन र लागत एउटै हुन आउँछ', उनले भने, 'फूल खेतीमा ५० प्रतिशत नाफा हुन्छ।' उनीहरुले फूल खेती सुरु गरेको चार वर्ष भयो। कोरोना माहामारीपछि फूल खेती सुरु गर्नुभएका तीन दाजुभाइले जग्गा भाडामा लिएर खेती गरेका हुन्। भारतको कलकत्तादेखि रु एक लाख बराबरको बीउ ल्याएर तीन बिघामा खेती सुरु गरेना उनीहरुले सयपत्रीका दुई जात टेनिसबल र कलकतीया फूल हङकङ निर्यात गरेका हुन्। कात्तिक २४ गते राति काठमाडौँबाट जहाजमार्फत हङकङ लगिने सप्लायर्स कमल सुवेदीले जानकारी दिए। हङकङमा बस्ने नेपाली समुदायबाट सयपत्री फूलको माग आएकाले लैजान लागिएको उनले बताए। 'म विदेशमा च्याउ निर्यात गर्दै आएको छु। सो क्रममा तिहारमा दिदीबहिनीले सयपत्री फूलको माग गरेको हुँदा लैजान लागेको हुँ', उनले भने, 'तिहारमा नेपाली समुदाय भएको क्षेत्र सिङ्गापुर, मलेसिया, दुबई र कतारबाट समेत सयपत्री फूल र मालाको माग आएको छ।' फूल निर्यात गर्दा खासै फाइदा नहुने भए पनि किसानको प्रोत्साहन गर्नका लागि निर्यात गरिएको उनको भनाइ छ। यहाँबाट आइसबक्समा प्रिकुलिङ गरेर जहाजमार्फत फूल विदेश पठाउने उनले बताए। चितवनमा यसवर्ष तिहारको समयमा फूल खेती गर्ने किसान बढेका छन्। कालिका नगरपालिकाले किसानको प्रोत्साहनका लागि बिरुवामा अनुदान समेत दिएको नगरप्रमुख विनोद रेग्मीले जानकारी दिए। 'यहाँको फूल हङकङ निर्यात हुनु हाम्रा लागि खुसीको कुरा हो', उनले भने, 'किसानलाई प्रोत्साहन दिने कुरालाई निरन्तरता दिन्छौं।' नगरपालिकाले उत्पादन र आयआर्जनलाई जोडेर नीति निर्माण गरेको प्रमुख रेग्मीले बताए। 'गत आर्थिक वर्षदेखि फूलखेती प्रवद्र्धन गर्न बिरुवामा अनुदान दिने गरेका छौँ। एउटा बिरुवा उत्पादन गर्न साढे दुई रुपैयाँ लाग्दो रहेछ। त्यसमा ५० प्रतिशत अनुदान दिइएको छ', उनले भने। अगामी वर्षदेखि अन्य बालीलाई जस्तै फूल खेतीलाई प्रोत्साहन गर्ने उनले बताए। चितवनमा ५० बिघामा फूलखेती भएको छ। चितवनमा तिहारका लागि फूल खेती गर्ने करिब एक सय जनाको हाराहारीमा किसान छन्।रासस"
ग्यालेक्सी एस २३ एफ इ : अल्टिमेट फ्यान एडिसन चाँडै नेपालमा,"काठमाडौं : सामसङ नेपालले विशेष फ्यान एडिसन नयाँ ग्यालेक्सी एस २३ एफ इ बजारमा ल्याउने सम्पूर्ण तयारी पूरा गरेको छ । ग्यालेक्सी एस २३ सिरिज विश्वव्यापी रुपमा नै लोकप्रिय भइ उपभोक्ताहरुको ध्यान आफूमा केन्द्रित गर्न सफल भएको कम्पनको दावी छ। सामसङ इलेक्ट्रोनिक्सले आफ्नो एस २३ सिरिजका फोनहरुको विशेषताहरुलाई कायम राख्दै अत्यन्त सुलभ मुल्यदरको नयाँ ग्यालेक्सी एस२३ एफ इ विश्व बजारमा ल्याइसकेको छ। ग्यालेक्सी एस २३ एफ इ,एस२३ सिरिजकै एक्सटेनशन हो,जसमा ग्यालेक्सीका प्रशंसकहरुले मनपराएका मुख्य विशेषताहरुलाई सुलभ मुल्यका साथ एउटा एपिक स्मार्टफोनमा समाविष्ट गरिएको छ । फ्लाग्शिप मोबाइलको अनुभव लिन वा आफ्नो मोबाइललाई अपग्रेड गर्न चाहने ग्राहकहरुका लागि यो नयाँ एफ इ अत्यन्तै उपयुक्त हुनेछ । नयाँ एस २३ एफ इ मा भएको सर्वोत्कृष्ट कार्य क्षमताहरुले ग्यालेक्सी प्रयोगकर्ताहरुलाई उनीहरुको क्रिएटिभिटि र प्रडक्टिभिटि अझ बढाउन मद्दत गर्ने कम्पनीको दावी छ। ग्यालेक्सी एस२३ एफ इ आउँदो डिसेम्बरमा नेपाली बजारमा प्रवेश गर्ने कम्पनीले जनाएको छ। मोबाइलको प्रीअर्डर देशभरका सामसङ्ग स्टोरहरुबाट नोभेम्बरको अन्तिम साताबाट खुला हुने अपेक्षा गरिएको छ ।"
राति ९ बजेपछि देउसीभैलो खेल्न रोक,"बागलुङ : जिल्ला प्रशासन कार्यालयले एक विज्ञप्ति प्रकाशित गरी पर्वहरू प्रचलित परम्पराअनुसार सामाजिक एवं सांस्कृतिक पहिचान कायम हुने गरी प्रचलित कानुनको पालना गर्दै मनाउन अनुरोध गरेको छ। सहायक प्रमुख जिल्ला अधिकारी चित्राङ्गत बरालले विज्ञप्ति प्रकाशित गरेर राति ९ बजेपछि देउसीभैलो खेल्न नपाइने बताएका छन्। उनले सुरक्षालार्ई लक्षित गर्दै उक्त निर्णय भएको बताए। यसपटक बागलुङमा बुधबारदेखि नै विभिन्न क्लब, समूहहरूले देउसीभैलो खेल्न सुरु गरेका छन्। सहायक प्रजिअ बरालले कसैको इच्छा र चाहना विरुद्धका क्रियाकलाप गर्ने र समाजमा कानुन विपरीत कार्य गर्ने प्रवृत्तिलार्ई नियन्त्रण गरी खुसीयालीपूर्वक मनाउन, शान्ति सुरक्षा एवम् अमनचयन कायम गर्न जिल्लाबासीलार्ई अपिल गरेका छन्। कसैको इच्छा र चाहना विरुद्धका क्रियाकलाप गर्ने र समाजमा कानुन विपरीत कार्य गर्ने प्रवृत्तिलार्ई नियन्त्रण गरी खुसीयालीपूर्वक मनाउन, शान्ति सुरक्षा एवम् अमनचयन कायम गर्न उनले जिल्लाबासीलार्ई अपिल गरेका छन्।"
सामाजिक सञ्जालले नेपालमा सम्पर्क कार्यालय खोल्नुपर्ने,"काठमाडौं : फेसबुक, एक्स (पहिलेको ट्वीटर) र टिकटकलगायतका सामाजिक सञ्जालले नेपालमा अनिवार्य रूपमा सम्पर्क कार्यालय राख्नुपर्ने प्रावधानसहित सरकारले सामाजिक सञ्जाल सञ्चालन निर्देशिका पारित गरेको छ। बिहीबार बसेको मन्त्रिपरिषद् बैठकले सामाजिक सञ्जाल सञ्चालन निर्देशिका २०८० परिमार्जनसहित पारित गर्ने निर्णय गरेको सञ्चार तथा सूचना प्रविधिमन्त्री रेखा शर्माले जानकारी दिइन्। जसअनुसार अबको तीन महिनाभित्र सामाजिक सञ्जालहरू नेपालमा सूचीकृत पनि हुनुपर्नेछ। मन्त्रिपरिषद्ले निर्णय गरेपछि अब उक्त निर्देशिका कार्यान्वयनमा जानेछ। सामाजिक सञ्जालमा विकृति बढेको भन्दै नियमन गर्नुपर्ने माग उठिरहेका बेला सरकारले सामाजिक सञ्जाल सञ्चालनलाई नियमन गर्न खोजेको सरकारी अधिकारीहरू बताउँछन्। मन्त्रिपरिषद्को बैठकले पोर्चुगलका लागि राजदूत पनि सिफारिस गरेको छ। कूटनीति, योजना, विकास र नीति निर्माणका क्षेत्रमा सक्रिय नेपाली कांग्रेसका युवा नेता शनिल नेपाल राजदूतमा सिफारिस भएका हुन्। राजनीति, अन्तर्राष्ट्रिय मामिला, विकास, लोकतन्त्र, समावेशीता, सञ्चारलगायतका विषयमा विज्ञका रूपमा काम गर्दै आएका नेपालले विभिन्न योजना र नीति निर्माणसँगै रणनीतिक योगदान गर्दै आएका थिए। उनले कांग्रेसमा संसद, पार्टी र समाजमा खेल्नुपर्ने भूमिकामा विषयगत विज्ञको रूपमा परामर्श दिने गरेका थिए। उनले दर्जनौं अन्तर्राष्ट्रिय दातृ निकायसँगै स्वदेशी तथा विदेशी संघसंस्थाहरूमा विभिन्न भूमिकामा रहेर काम गरिसकेका छन्। पाल्पामा जन्मिएका नेपाल बाल्यकालदेखिनै कांग्रेसको भ्रातृ संगठन नेपाल विद्यार्थी संघको नेतृत्वदायी भूमिकामा रहेका थिए। युरोपेली मुलुकमध्ये सबैभन्दा धेरै नेपाली रहेको पोर्चुगलमा नेपाली दूतावास नहुँदा समस्या भएको भन्दै त्यहाँ रहेका नेपालीले तत्काल दूतावास स्थापना गर्दा दबाब दिँदै आएका थिए। पोर्चुगलमा ६० हजारभन्दा बढी नेपाली रहेको बताइएको छ। बैठकले प्रधानमन्त्रीलगायत मन्त्रिपरिषद्का सबै सदस्यहरूले जाजरकोटका भूकम्पपीडितका लागि एक महिनाको पारिश्रमिक उपलब्ध गराउने निर्णय गरेको छ। सरकारले इन्धनमा लगाउँदै आएको पूर्वाधार शुल्कमध्ये ५ रुपैयाँ प्रतिलिटर बूढीगण्डकी जलविद्युत् आयोजनाका लागि उपलब्ध गराउने व्यवस्था गर्ने भएको छ। नेपाल सरकारले नेपाल विद्युत् प्राधिकरणमार्फत कर्णाली चिसापानी जलविद्युत् आयोजनाको अध्ययन अघि बढाउने निर्णय गरेको छ । बैठकले निजगढ अन्तर्राष्ट्रिय विमानस्थलको निर्माणका सम्बन्धमा सुझाव दिन गठित विज्ञ समूहको प्रतिवेदन कार्यान्वयनका लागि संस्कृति पर्यटन तथा नागरिक उड्डयन मन्त्रालयलाई निर्देशन दिने भएको छ। मन्त्रिपरिषद् विधेयक समितिकबाट पेस भएको राष्ट्रिय व्यावसायिक तथा सीप विकास तालिम प्रतिष्ठान (गठन तथा सञ्चालन) आदेश, २०८० परिमार्जनसहित राष्ट्रिय व्यावसायिक प्रशिक्षण प्रतिष्ठान विकास समिति (गठन) आदेश, २०८० स्वीकृत गर्ने निर्णय पनि गरेको छ।"
काभ्रेभीरमा मोटरसाइकलसहित खसेर जर्मन नागरिकको मृत्यु,"जोमसोम : म्याग्दी र मुस्ताङको सीमान काभ्रेभीरमा मोटरसाइकलसहित खस्दा जर्मन नागरिकको मृत्यु भएको जिल्ला प्रहरी कार्यालय म्याग्दीले जनाएको छ। बिहिबार म्याग्दीबाट मुस्ताङतर्फ जाँदै गरेको मोटरसाइकल बिहिबार साँझ म्याग्दीको अन्नपूर्ण३ काभ्रेभीरमा दुर्घटना हुँदा जर्मनका नागरिक मनड्रक बिकीको मृत्यु भएको हो। म्याग्दीको काभ्रेगाउँको १५ सय मिटर उत्तरतर्फको भिरालो सडकमा मोटरसाईकल दुर्घटना हुँदा मोटरसाइकल चालक जर्मन नागरिकको लाश भीरमै अड्किएको थियो। काभ्रेभीरबाट मोटरसाइकलसहित खसेर जर्मन नागरिक भीरमै अड्किएको सूचना पाएपछि जिल्ला विपद् व्यवस्थापन समिति बाग्लुङ, म्याग्दी र सशस्त्र प्रहरीको करिव २० जनाको टोली बिहीबार राती नै उद्दार सामाग्रीसहित घटनास्थल पुगेको थियो। मुस्ताङबाट नेपाली सेनाको टोली उद्दार गर्न पुगेका थिए। राति उद्दारमा खटिएको सुरक्षाकर्मीको टोलीले डोरीको सहायताले जर्मन नागरिकको लाश बाहिर निकालेको प्रहरी निरीक्षक कुमार गुरुङले जानकारी दिए। राष्ट्रिय गौरवको बेनीजोमसोम ७६ किमी सडकखण्डको सबै भन्दा जोखिमयुक्त सडक काभ्रेभीर हो। त्यहाँ चट्टान काटेर सडक विस्तार गरिएको छ।"
जाजरकोट भूकम्पबाट भएको जनधनको क्षतिप्रति बेलायतका राजाबाट दुःख व्यक्त,काठमाडौं : बेलायतका राजा चाल्र्सले जाजरकोट भूकम्पबाट भएको जनधनको क्षतिप्रति दुःख व्यक्त गरेका छन्। उनले राष्ट्रपति रामचन्द्र पौडेललाई बिहीबार सन्देश पठाउँदै भूकम्पबाट भएको जनधनको क्षतिको खबर सुनेर आफू तथा आफ्नो परिवार स्तब्ध र दुःखित् भएको उल्लेख गरेका छन् । यस दुःखद् घडीमा आफ्नो प्रार्थना नेपाली जनतासँग रहेको उल्लेख गर्दै राजा चाल्र्सले सबै शोकसन्तप्त परिवार र प्रभावित समुदायमा समवेदना व्यक्त गरेका छन्। उनले यस कठिन अवस्थामा बेलायत सरकार नेपालको आवश्यकतानुसार सहयोग गर्न तप्पर रहेको उल्लेख गर्नुभएको नेपालस्थित बेलायती दूतावासले जनाएको छ ।
लाङ्टाङ पदमार्गमा पर्यटकको मृत्यु,रसुवा : रसुवाको हिमाली क्षेत्रमा पदयात्रामा आएका एक पर्यटकको लडेर मृत्यु भएको छ । फ्रान्सका नागरिक ६८ वर्षीय प्याट्रिक जेन मारिइ मोलको बिहीबार लडेर मृत्यु भएको हो । प्रहरी नायव उपरीक्षक सुभाष बुढाथोकीका अनुसार बिहीबार रसुवाको गोसाइँकुण्ड गाउँपालिका४ स्थित क्याङ्जेन जाने प्रमुख पदमार्गअन्तर्गत लाङ्टाङ गाउँ आसपासको लुम्थाङमा लडेर मोल घाइते भएका थिए । मोल काठमाडौँको त्रिनेत्र ट्रेकिङ एजेन्सीमार्फत लाङ्टाङको क्याङ्जेन जाँदै थिए । उनको लाङ्टाङ क्षेत्रको सुरक्षामा खटिएका नेपाल प्रहरी र नेपाली सेना विष्णुदल गणका सुरक्षाकर्मीले उद्धार गरेका थिए । मोललाई फिस्टेल हेलिकोप्टरमार्फत उपचारका लागि काठमाडौँ लगिएको थियो । हावाईमार्गबाट उपचारका लागि लैजाँदै गर्दा उनको बाटोमै मृत्यु भएको प्रहरीले जनाएको छ । ट्रेकिङ एजेन्सीले पाको उमेरका पर्यटकलाई सावधानीपूर्वक यात्रा गराउन छुट्टै पथप्रर्दशक वा सहयोगी व्यक्ति व्यवस्था गर्न आवश्यक हुन्छ । रासस
भूकम्प प्रभावितलाई अब कस्ता घर ?,"जाजरकोट : भूकम्पका कारण प्रभावित बनेको कर्णालीमा तिहारपछि पुनर्निर्माणको काम थालिने भएको छ। यसका लागि कर्णाली प्रदेश सरकारले अस्थायी र स्थायी आवास निर्माणको कार्ययोजना बनाएको छ। जसअनुसार अस्थायी र स्थायी प्रकृतिका आवासहरू निर्माणको काम सँगसँगै सुरु गरिनेछ। गत शुक्रबार राति जाजरकोटको रामीडाँडा केन्द्रबिन्दु भएर गएको भूकम्पका कारण सबैभन्दा बढी जाजरकोट र रुकुमपश्चिम भएका छन्। १ सय ५३ जनाको ज्यान गएको ६ दशमलव ४ रेक्टर स्केलको उक्त भूकम्पका कारण जाजरकोट, रुकुमपश्चिम, सल्यान, दैलेख र जुम्लामा गरी २० हजारभन्दा धेरै घरहरू भत्किएको प्रारम्भिक अनुमान गरिएको छ। यद्यपि भौतिक संरचना र घरहरूमा भएको क्षतिको पूर्णविवरण आउन बाँकी नै छ। ठूलो मात्रामा घरहरू भत्किएपछि हाल पीडितहरू खुला स्थान र त्रिपालमा बस्दै आएका छन्। पीडितलाई तत्कालका लागि ओत लाग्न त्रिपाल वितरण गरिएको छ। तर, यो दिगो नहुने भन्दै प्रदेश सरकारले तिहार लगत्तै अस्थायी आवास निर्माणको काम अगाडि बढ्ने जनाएको छ। प्रदेश सरकारको आन्तरिक मामिला तथा कानुन मन्त्रालयले घरबारविहीन बनेका पीडितलाई अबको एक महिनाभित्रमा अस्थायी आवास उपलब्ध गराइने जनाएको छ। प्रभावित क्षेत्रको अनुगमनमा जाजरकोट पुगेका आन्तरिक मामिला तथा कानुनमन्त्री कृष्णबहादुर जिसीले तत्कालका लागि त्रिपाल वितरणको काम भइरहेको बताए। प्रदेश सरकारका प्रवक्तासमेत रहेका मन्त्री जिसीले भने, विस्तारै चिसो बढेको छ, अहिले बाँडिएका त्रिपालले शीतलहरलाई छेक्न सक्दैनन्। पीडितलाई घाम र पानीबाट पनि जोगाउनुपर्ने छ, यसका लागि पनि हामीले अस्थायी आवास निर्माणको योजना बनाएका छौं। त्रिपालले लामो समय काम नगर्ने र पुनर्निर्माणको काम सम्पन्न हुन समय लाग्ने भएकाले प्रदेश सरकारले अस्थायी र स्थायी आवास निर्माणको योजना बनाइएको जनाएको छ। यसका लागि तिहार लगत्तै प्रभावित क्षेत्रमा अस्थायी आवास निर्माणको काम थाल्ने र एक महिनाभित्रमा पीडितहरू त्रिपालबाट मुक्त हुने प्रदेश सरकारको दाबी छ। अस्थायी आवास निर्माण र स्थायी पुनर्निर्माणको काम सँगसँगै चल्छ मन्त्री जिसीले भने, तिहार अगाडि पीडितहरू त्रिपालमुनि नै सुत्छन्, तिहारपछि पीडितलाई एक महिनाभित्रमा चिसो, शीतलहर, गर्मी र पानी छेक्ने अस्थायी प्रकृतिका आवासहरू उपलब्ध गराउँछौं। अहिले तिहार नजिकिएको र कर्मचारी तथा प्राविधिक जनशक्ति बिदामा बस्ने भएकाले तिहार लगत्तै अस्थायी र स्थायी प्रकृतिका आवासहरूको पुनर्निर्माण गर्न महाअभियान नै थालिने उनले जानकारी दिए। यस्ता बन्नेछन् अस्थायी आवास भूकम्पबाट बढी क्षति भएका जाजरकोट र रुकुमपश्चिममा भत्किएका अधिकांश घरहरू पातलो ढुंगा (पत्थर) र खरले छाएका थिए। त्यसकारण पनि सरकारले तत्कालका लागि पीडितलाई ओत लगाउन स्थानीय स्तरमा उपलब्ध हुने सामग्रीबाटै अस्थायी आवासहरू निर्माण गर्ने योजना बनाएको छ। जसअन्तर्गत स्थानीय स्तरमा तत्काल उपलब्ध हुने खर र पत्थरको प्रयोग गरेर अस्थायी आवासहरू धमाधम निर्माण गर्ने योजनामा सरकार छ। भूकम्पका कारण भत्किएका घरहरूमा पनि अस्थायी आवास निर्माणका लागि चाहिने सामग्री उपलब्ध हुने र आर्थिक रूपमा पनि कम खर्चले पुग्ने सरकारी अनुमान छ। आर्थिक मामिला तथा कानुनमन्त्री जिसी भन्छन्, त्रिपालको तुलनामा अस्थायी आवासहरू उपयुक्त हुन्, पुनर्निर्माणको काम सम्पन्न हुन समय लाग्ने भएकाले पनि हामीले स्थानीय स्तरमा उपलब्ध खर, पत्थर, काठ र ढुंगाको प्रयोग गरेर तत्कालका लागि अस्थायी आवास बनाउने छौं। खर र पत्थर उपलब्ध नभएको क्षेत्रमा भने जस्तापाता प्रयोग हुनेछन्, तर पुनः प्रयोग गर्न मिल्ने गरी ती जस्तापातालाई अस्थायी आवासमा प्रयोग गरिनेछ। अस्थायी आवास छोटो समयका लागि मात्र हुने भन्दै मन्त्री जिसीले पीडितलाई स्थायी आवासको व्यवस्थापन गर्नका लागि सरकारले दीर्घकालीन पुनर्निर्माणको कामलाई पनि सँगसँगै लैजाने बताए। संयुक्त संरचना बनाउन प्रस्ताव प्रदेश सरकारले तीनवटै सरकारहरूको सहभागिता हुने गरी पुनर्निर्माणको काम गर्ने संरचना बनाउनसमेत संघीय सरकारलाई प्रस्ताव गरेको छ। प्रभावित क्षेत्रमा पुनर्निर्माणको काम गर्नका लागि स्थानीय, प्रदेश र संघीय सरकारको समन्वय हुने गरी संयुक्त संरचना गठनका लागि आवश्यक कार्यविधि बनाउन संघीय सरकारलाई प्रस्ताव गरिएको प्रदेश सरकारले जनाएको छ। प्रदेश सरकारका अनुसार प्रभावित क्षेत्रमा पुनर्निर्माणका लागि आवश्यक नमुना तयार गर्नका लागि प्राविधिकहरूको टोलीले स्थलगत अवलोकन गरिसकेको छ। प्रभावित जिल्लाका प्रमुख जिल्ला अधिकारी, भौतिक पूर्वाधार निर्देशनालयका प्रतिनिधि र प्राविधिकहरूले स्थलगत अवलोकन गरेका हुन्। उनीहरूको प्रतिवेदनका आधारमा कस्तो मोडलमा पुनर्निर्माणको काम अगाडि बढाउने भन्ने निर्णय हुनेछ। यसका लागि प्रदेश सरकारले तीन तहका सरकारको सहभागितामा पुनर्निर्माणको नेतृत्व गर्ने संरचना बनाउनुपर्ने प्रस्ताव संघीय सरकारलाई गरेको हो। प्रदेश सरकारका प्रवक्ता कानुनमन्त्री जिसीले भने, भूकम्पले थिलोथिलो बनेको क्षेत्रमा तीनवटै सरकारको समन्वय र सहकार्य आवश्यक छ, तीनवटै सरकारको सहभागितामा पुनर्निर्माणको काम अगाडि बढ्दा सहज पनि हुन्छ। यही अनुसारको कार्यविधि र संरचना बनाउन हामीले संघीय सरकारलाई प्रस्ताव पठाएका छौं, एक्लै पुनर्निर्माणको काम सहज हुन सक्दैन। यद्यपि मन्त्री जिसीले प्रदेश सरकारलाई पुनर्निर्माणको नेतृत्व दिएमा आफूहरू त्यसका लागि सक्षम रहेको दाबी गरे। संघीय सरकारले नेतृत्व लिए पनि पुनर्निर्माणमा स्थानीय र प्रदेश सरकारको पनि सहभागिता आवश्यक हुने बताए। पुनर्निर्माणमा स्वयंसेवक परिचालन गरिने भूकम्प प्रभावित क्षेत्रमा तत्काल अस्थायी आवास र पुनर्निर्माणको जरुरी छ। तर, ठूलो मात्रामा भौतिक क्षति भएकाले पुनर्निर्माणमा सहज छैन। यसका लागि प्रदेश सरकार र स्थानीय सरकारले स्वयंसेवक परिचालनको योजना बनाएका छन्। अस्थायी आवास निर्माण र स्थायी आवासको पुनर्निर्माणका लागि सुरक्षाकर्मी र स्थानीय नागरिकले मात्र सम्भव छैन। यसकारण पनि ठूलो मात्रामा स्वयंसेवक आवश्यक भएको प्रदेश सरकारले अनुभूति गरेको छ। तिहारपछि अस्थायी आवास र स्थायी पुनर्निर्माणको अभियान थाल्ने तयारी सरकारको छ। प्रदेश सरकारका प्रवक्ता मन्त्री जिसीले भने, यो विपद्मा सबैको सहयोग चाहिन्छ, अब राजनीतिक दलहरूले पनि आफ्ना कार्यकर्ता र संगठनलाई पुनर्निर्माणमा लगाउनुपर्छ। यो कार्यमा सहयोग गर्न हामी सबै राजनीतिक दललाई आह्वान गर्दैछौं, पुनर्निर्माणमा स्वयंसेवक परिचालन गरेर पीडितलाई आवासको व्यवस्था हुन्छ। यस्तै प्रदेश सरकारले प्रभावित जिल्लामा पुनर्निर्माणका लागि तत्काल २ सय प्राविधिक पनि परिचालन गर्ने तयारी गरेको छ। पहिलो चरणमा विद्यालयहरूको पुनर्निर्माण गरेर विद्यार्थीको पठनपाठनलाई नियमित गर्ने मन्त्री जिसीले बताए। उनका अनुसार भूकम्पका कारण कार्यालय भत्किएपछि अवरुद्ध भएको सरकारी सेवालाई पनि सुरु गरिएको छ। जाजरकोटमा भवन भत्किएका कारण अवरुद्ध भएको जिल्ला प्रशासन कार्यालयको सेवा सुचारु गर्न प्रिफ्याक भवन बनाउने काम सुरु भएको उनको भनाइ छ। विद्यालय, स्वास्थ्य संस्था र सरकारी कार्यालयहरूको पनि पुनर्निर्माण थालिने उनले जानकारी दिए। राहत र व्यवस्थापनमा कर्मचारी अभाव भूकम्प प्रभावित क्षेत्रमा कर्मचारीको अभाव भएको छ। जाजरकोट र रुकुमपश्चिममा कर्मचारी अभावका कारण राहत तथा व्यवस्थापनको काम प्रभावकारी हुन सकेको छैन। जिल्लाका कर्मचारीहरूलाई राहत तथा व्यवस्थापनमा खटाउँदा पनि कर्मचारीहरू पर्याप्त नभएको जिल्ला प्रशासन कार्यालय जाजरकोटले जनाएको छ। कर्मचारी अभावकै कारण पीडितलाई समयमै राहत उपलब्ध गराउन नसकिएको कार्यालयको भनाइ छ। जाजरकोटमा राहत वितरण र अन्य व्यवस्थापनका काम गर्न खुला जिल्ला विपद् व्यवस्थापन समितिले राहत संकलन तथा वितरण केन्द्र स्थापना गरेको छ। तर, उक्त केन्द्रमा कर्मचारीको अभाव छ। जिल्लाका अन्य कर्मचारीलाई आग्रह गर्दा पनि सहयोग नगरेको गुनासो सहायक प्रमुख जिल्ला अधिकारी हरिश्चन्द्र शर्माले गरे। उनले भने, यति ठूलो विपद् आइलाग्यो, जिल्लाका सबै कर्मचारीलाई राहत र व्यवस्थापनको काममा लाग्न आग्रह गरेका थियो। तर, सबै कर्मचारीहरू विभिन्न वहानामा काम नगरी हिँड्न थाले, अब हामीले कसरी व्यवस्थापनको काम गर्ने ? जिल्ला प्रशासनका कर्मचारीले मात्र राहत र व्यवस्थापनको काम गर्न सम्भव नभएको भन्दै उनले कर्मचारी आवश्यक भएको बताए। कर्मचारीकै अभावमा आफूहरूले पीडित र क्षतिको तथ्यांक नै संकलन गर्न नसकेको शर्माको भनाइ छ। प्रदेश सरकारले भने कर्मचारीको अभाव हुँदासमेत संघीय सरकारको गृह मन्त्रालयले चासो नदिएको गुनासो गरेको छ। गृह मन्त्रालयले थप कर्मचारी नपठाउँदा प्रशासनको काम नै प्रभावित भएको भन्दै प्रदेश सरकारले तत्काल आवश्यक कर्मचारी प्रभावित जिल्लामा खटाउन आग्रह गरेको छ। प्रदेश सरकारका कानुनमन्त्री कृष्णबहादुर जिसीले गृह मन्त्रालयले थप कर्मचारी नपठाएसम्म राहत वितरण र अन्य व्यवस्थापनका कामहरू प्रभावकारी नहुने बताए। हाल जिल्लामा भएका कर्मचारीले कार्यालयको नियमित सेवा दिन र विपद् व्यवस्थापनको काम धान्न सक्ने अवस्था नभएको उनको भनाइ छ। प्रदेश सरकारले प्रभावित क्षेत्रमा पठायो २ करोड कर्णाली प्रदेश सरकाले भूकम्प प्रभावित जिल्लाका पालिकाहरूलाई राहतस्वरूप झन्डै साढे २ करोड रुपैयाँ पठाएको छ। प्रदेश सरकारले जाजरकोट, रुकुमपश्चिम र सल्यानका गरी १६ वटा पालिकालाई २ करोड ४५ लाख रुपैयाँ पठाएको हो। भूकम्प प्रभावित नागरिकहरूलाई राहत सामग्री खरिद तथा वितरण र उद्धारका लागि उक्त रकम पठाइएको हो। प्रदेश सरकारका अनुसार जाजरकोटका ७ वटा स्थानीय तहमा गरी १ करोड २० लाख, रुकुमपश्चिका भूकम्प प्रभावित ६ वटा स्थानीय तहमा १ करोड र सल्यानका तीनवटा स्थानीय तहका लागि २५ लाख रकम वित्तीय हस्तान्तरणका रूपमा पठाइएको छ। भूकम्पबाट सबैभन्दा बढी प्रभावित जाजरकोटको भेरी नगरपालिकामा २५ लाख, नलगाड नगरपालिकामा २५ लाख, बारेकोट गाउँपालिकामा २५ लाख, कुशे गाउँपालिकामा २० लाख, छेडागाड नगरपालिकामा १० लाख र शिवालय गाउँपालिकामा ५ लाख बजेट पठाइएको छ। यस्तै रुकुमपश्चिमको आठबिसकोट नगरपालिकामा २५ लाख, सानोभेरी गाउँपालिकामा २५ लाख, चौरजहारी नगरपालिकामा २० लाख र त्रिवेणी गाउँपालिकामा २० लाख रकम पठाइएको छ। भूकम्पबाट प्रभावित सल्यानका तीनवटा पालिकाहरू दार्मा गाउँपालिकामा १५ लाख, वनगाड र बागचौर नगरपालिकालाई ५ लाखका दरले रकम पठाइएको आन्तरिक मामिला तथा कानून मन्त्रालयले जनाएको छ।"
विश्वशान्तिका लागि महायज्ञ महाअनुष्ठान,"झापा : विश्व कल्याण एवम् संकट निवारण गर्ने उद्देश्यले झापाको प्रसिद्ध धार्मिकस्थल कनकाई धाम कोटीहोममा तीनदिने विश्वशान्ति विराट महायज्ञ महाअनुष्ठान सुरु भएको छ। कनकाई नगरपालिका४ स्थित माई नदीको किनारमा स्वस्तिक आकृतिभित्र यज्ञ कुण्डसहितका संरचना तयार पारेर बाल ब्रह्मज्ञानी गुरु आदि चन्द्र योगीले विधिवत् रूपमा पूजाअर्चना गरी महायज्ञ महाअनुष्ठानको शुभारम्भ गरेका हुन्। विश्वका विभिन्न मुलुकहरूमा भइरहेको हिंसात्मक तथा द्वन्द्व घटना अन्त्यका साथै हालै नेपालमा गएको भूकम्पमा परी ज्यान गुमाएकाहरूको आत्माको चिरशान्तिको कामना गर्दै ॐ आदि फाउन्डेसनले कात्तिक २५ गतेसम्म महायज्ञ महाअनुष्ठानको आयोजना गरेको बताइएको छ। यस वर्ष देशका १८ स्थानमा महाअनुष्ठान गर्ने योजना बनाए अनुसार १७ औं महाअनुष्ठानका रूपमा कनकाई धामलाई चयन गरिएको ॐ आदि फाउन्डेसनका अध्यक्ष डा उपेन्द्र महतोले जानकारी दिए। साथै १८ औं महाअनुष्ठान दुबईमा हुने गरी कार्यक्रम तय भएको उनले बताए। महायज्ञमा बाल ब्रह्मज्ञानी गुरु आदि चन्द्र योगीसहितका साधकहरूले विभिन्न साधनात्मक विधि प्रक्रियाहरूका साथ अखण्ड यज्ञाहुती गरिरहेका छन्। महाअनुष्ठानमा देशका विशिष्ट व्यक्तिहरूको समेत सहभागिता रहने बताइएको छ। महायज्ञबाट प्राप्त ऊर्जालाई कनकाई धाम परिसरमा नै उचित व्यवस्थापन गरी यस क्षेत्रलाई दिव्यधामका रूपमा विकास एवम् विस्तार गरिने कार्यक्रमका संयोजक एवम् फाउन्डेसनका सल्लाहकार लक्ष्मीप्रसाद प्रसाईंले जानकारी दिए। कोटीहोम परिसरलाई दिव्यधामको रूपमा विकास गर्ने गुरु आदिचन्द्र योगीको परिकल्पना रहेको उनको भनाइ छ। माई नदीको किनारमा महाअनुष्ठान सुरु भएसँगै कोटीहोम क्षेत्रमा भक्तजनहरूको चहलपहल बढेको छ। महाअनुष्ठानमा १०८ कुण्डीय यान्त्रिक, तान्त्रिक एवं मान्त्रिक हवनसमेत गरिने छ। अग्नि एवं जल कुण्डका रूपमा लिइएको सो हवनमा दुर्गा सप्तशती चण्डी पाठ र चार वेद अखण्ड पाठपारायण (चार दिशामा) राखिएको छ। फाउन्डेसनका प्रवक्ता डा राजु अधिकारीका अनुसार दिव्य शिवलिंग एवम् हिमालय प्रतिस्थापन, पृथ्वी यन्त्र, नवरत्न नागमणि, महाकाली स्थापना, ओमकार यन्त्र प्रतिस्थापन, चित्ताअग्नि साधना र १००८ शिवलिंग प्रतिष्ठा एवम् विधिवत् अनुष्ठान गरिने बताए। कनकाई नगरको भूमिलाई पवित्र बनाउने कार्यमा यो महाअनुष्ठानको योगदान हुने कनकाई नगरपालिकाका प्रमुख राजेन्द्रकुमार पोखरेलले बताए। पवित्र कनकाई धाम धार्मिक तथा पर्यटकीय क्षेत्रका रूपमा थप व्यवस्थित बन्नेमा आफू विश्वस्त रहेको भन्दै नगर प्रमुख पोखरेलले भने, यो महान् कार्यलाई उत्कृष्ट बनाउन सिंगो नगरबासीले सक्रियताका साथ लाग्नु पर्ने हुन्छ। महाअनुष्ठानको आवश्यक व्यवस्थापनमा महत्वपूर्ण भूमिका नगरपालिकाले निभाएको छ। महाअनुष्ठान अवधिभर आवश्यकता अनुसार स्वयंसेवकको भूमिका निर्वाह गरिने उनले बताए। महाअनुष्ठानको उद्घाटनमा नेकपा (एमाले)का अध्यक्ष तथा पूर्व प्रधानमन्त्री केपी शर्मा ओली सहभागी हुने कार्यक्रम तय गरिएको थियो। काम विशेषले ओली आउने कार्यक्रम रद्द भएको आयोजक समितिले जनाएको छ। विश्वमा भइरहेको हिंसात्मक घटना अन्त्यका साथै भूकम्पमा परी ज्यान गुमाएकाहरूको आत्माको चिरशान्तिको कामना गर्दै ॐ आदि फाउन्डेसनले महायज्ञ महाअनुष्ठानको आयोजना गरेको बताइएको छ।"
अन्तरजातीय विवाह गर्ने जोडीलाई एक लाख,"मुगु : मुगुको छायाँनाथ रारा नगरपालिकाकाले अन्तरजातीय विवाह गरेका एक जोडीलाई प्रोत्साहनस्वरुप रु एक लाख उपलब्ध गराएको छ। छाँयानाथ रारा१० चरापगाउँका २५ वर्षीय देवीकृष्ण कामी र सोरु गाउँपालिका४ लिब्रकी २४ वर्षीया रञ्जिता बुढाले अन्तरजातीय विवाह गरेपछि उक्त जोडीलाई नगरपालिकाले रकम उपलब्ध गराएको हो। कामी र बुढाले गत वर्ष माघमा विवाह गरेका थिए। छायाँनाथ रारा नगरपालिकाले १२औँ नगरसभामा अन्तरजातीय विवाह गर्ने जोडीलाई रु एक लाख प्रोत्साहन रकम उपलब्ध गराउने निर्णय गरेको थियो। नगरपालिकाको १२औँ नगरसभाले आर्थिक वर्ष २०७९८० देखि लागू हुने गरी नगरपालिकाभित्र अन्तरजातीय विवाह गर्ने जोडीलाई प्रोत्साहन रकम दिने निर्णय गरिएको नगरप्रमुख विष्णुकुमार भामले जानकारी दिए। 'यस्तो प्रोत्साहनले समाजमा जातीय विभेद कम गर्न सहयोग पुर्याउँछ', नगरप्रमुख भामले विश्वास व्यक्त गर्नुभयो 'यस्तो कार्यक्रम देशका अन्य स्थानीय तहले पनि ल्याउन जरुरी छ।' रासस"
