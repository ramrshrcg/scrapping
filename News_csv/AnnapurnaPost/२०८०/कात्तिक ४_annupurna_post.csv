शीर्षक,विवरण
"ती दसैं, यी दसैं","यसको उल्लास र गरिमा दीर्घकालसम्म रहिरहनेछ। हामीले यस अंकमा यस्ता विगत खोजेका छौं, जसले दशैंको वास्तविक चित्र बोक्छन्। स्मरणमा इतिहास हुन्छ। इतिहासले वर्तमादेखि भविष्यसम्म तान्छ। महान् चाड बडादसैं परापूर्वकालदेखिको हो। यसको उल्लास र गरिमा दीर्घकालसम्म रहिरहनेछ। हामीले यस अंकमा यस्ता विगत खोजेका छौं, जसले दशैंको वास्तविक चित्र बोक्छन्। ८० वर्षभन्दा ज्येष्ठ सय आमाबुवाका मुखबाट उसबेलाको दसैं सुनेका छौं, जसलाई भावी पुस्तासम्मका लागि दस्तावेजीकरण गरेका छौं। र, शतझल्को अन्तर्गत ती र यी दशैंका तुलना गर्न खुराक प्रस्तुत गरेका छौं। पर्वको निष्ठा सधैं उत्तिकै हुन्छ, मात्र फेरिन सक्छ समय, परिवेश, परिस्थित र प्रविधिअनुसार तौरतरिका मात्र। यस्तैयस्तै प्रभावले दशैंको मौलिकता केही खियाउँदै लगेको आभाष हुन्छ। त्यसैले पनि, यसको शुद्धताका लागि, विगतको वास्तविकता खोतल्नै पर्छ। त्यही हेतु हामीले ज्येष्ठ महानुभावहरूबाट दसैंको त्यो यथार्थता उदिनेका छौं। आशा छ, पक्कै उपयोगी हुनेछ। अन्त्यमा, हाम्रा तमाम पाठकमा विजयादशमीको हार्दिक शुभकामना।"
"'जुत्ता हुन्थ्यो, मोजा हुँदैनथ्यो'","त्यसबेला हिँडुवा दसैं थियो। यतिबेला गुडुवा दसैं छ। किनभने भेडा, च्याङ्ग्रा हिँडाएर ल्याउँथे र बेच्थे अहिले गाडीमा ल्याउँछन्। दसैंमा ती च्याङ्ग्रा टुँडिखेलनेर बेच्थे। आमाहरूले ढिकीमा कुटेर चिउरा गाग्रा र घ्याम्पोमा राखेको हुन्थ्यो। तर, चिउरा खान पाउँदैनथ्यौं, बास्ना सुँघेर अघाउँथ्यौं। अति भएपछि चोरेर खान्थ्यौं। निफनेर राखेको हुँदैनथ्यो, भुससँगैको चिउरा हातैमा फुकेर खान्थ्यौं। हाम्रो जुग अर्कै जुग थियो। नोटको चलन थिएन। मोहोर सुकी महंगा हुन्थे। दुई पैसा, चार पैसा दक्षिणा पाइन्थ्यो। जुत्ता भए मोजा हुँदैनथ्यो। मावलीघर पुगेर आउँदा खुट्टाभरि फोको उठ्थे ताथली पुगेर आउँदा। घाउ हुन्थ्यो।"
त्यतिबेला दसैं साह्रै रमाइलो हुन्थ्यो,"काठमाडौं : दसैंमा टाढाटाढाबाट नातागोता आउँथे। खुब रमाइलो हुन्थ्यो। खसी काट्ने, नयाँ लुगा पाउने हुँदा केटाकेटी फुरुङ्गै हुन्थे। अहिले जस्तो बजारनजिक हुँदैनथ्यो। बजार टाढा हुन्थ्यो। दसैंकै बेला किनमेल गर्नुपथ्र्यो। किनमेल गर्न टाढा टाढाका बजार जानु पथ्र्यो। महिलाहरू सेल रोटी, फिनी लगायतका परिकार बनाउन व्यस्त हुन्थे। पुरुषहरू खसी वा मासुको जोरजाममा केन्द्रित हुन्थे। त्यति बेला दसैंसाह्रै रमाइलो हुन्थ्यो। गाउँगाउँ पिङहरू हालिएका हुन्थे। पिङ खेल्ने ठाउँमा मानिसको भीड नै हुन्थ्यो। नीलाम्बर आचार्य, ८१ वर्ष,पूर्वकानुनमन्त्री एवं पूर्वराजदूत"
मावल कहिल्यै पुगिनँ,"उसबेला मान्छेहरू नौरथाभरि नै विभिन्न इष्टदेवहरूको एक छाक खाएर पूजाआजा गर्ने गर्थे। मेरो घरमा पिताजीले हरेक वर्ष दसैंमा नौजना कन्या खोज्ने नौ दिनसम्म पूजाआजा गर्ने र पठाउने चलन थियो। ब्राह्मण आएर घरमै पूजापाठ नगराई बुवालाई चित्त बुझ्दैनथ्यो। त्यो मौसममा दुईवटा जात्रा हुन्थ्यो, देमाडु भन्ने ठाउँमा भगवतीको जहाँ हामीलाई जान मनाही थियो किनभने अनावश्यक निहुँ खोजेर मारपिट गर्थे। र, अर्को उदयदेवको मन्दिर पाटनमा अष्टमीको दिन हामी जान्थ्यौं। राँगा काट्थे, सबै हेरेर नवमीका दिन साँझमात्र घर फर्कन्थ्यौं। दसमीका दिन टीका लगाउने काम हुन्थ्यो। तर, मावल कहिल्यै गइनँ, टाढा थियो। लोकेन्द्रबहादुर चन्द, ८० वर्ष, पूर्वप्रधानमन्त्री, बैतडी (हाल लोकन्थली, भक्तपुर)"
यो मौसमै रमाइलो,"पोखरा : दसैं यतिबेला घर आँगनमा आइसकेको छ। दसैंका लागि नयाँ लत्ता, कपडा किन्नेदेखि खाद्यान्नको जोहो गर्ने अहिले चटारो छ। घर लिपपोत, रंगरोगन, घर गाउँ सरसफाइ भइरहेको छ। सहरमा रहेकाहरू दसैं मनाउन गाउँ फर्कंदै छन्। दसैं सुरु भएसँगै पोखराका शक्तिपीठहरूमा भक्तजनको घुइँचो बढ्न थालेको छ। पोखराको विन्ध्यवासिनी, फेवातालको बीचमा रहेको तालबाराही, भद्रकालीलगायतका मन्दिरमा बिहानैदेखि भक्तजनको भिड लाग्न थालेको छ। असोज, कात्तिक महिना मौसमका हिसाबले पनि निकै आकर्षक महिना हुन्। धान, कोदो झुलेर फाँटहरू पहेँलपुर हुँदा निकै सुन्दर देखिन्छ। हिमाल, ताल तथा खोलाको सुन्दरताको छुट्टै छ। यतिबेला वर्षा रोकिएर हिमालबाट बादल हटेको छ। हिमाल हाँसेको छ। बाक्लो हिउँसहितको अन्नपूर्ण, माछापुच्छ्रे, धौलागिरीलगायतका हिमालको दृश्यले यतिबेला पोखरा सुन्दर देखिएको छ। हिमाललाई पृष्ठभूमिमा राखेर झुलेको पोखरेली जेठोबुढो धानको सुन्दरता, कोदो, बन्दा काउलीको हरियाली मनमोहक छ। पर्यटकहरू यति नै बेला अन्नपूर्ण पदयात्राका लागि आउँछन्। दसैंमा खेलिने लठ्ठे पिङ, रोटेपिङ उत्तिकै आकर्षक छन्। कुनै दसैंमा पानी पर्दा हिले दसैं भनिन्छ। तर, यस वर्ष अहिलेसम्म मौसम खुलेर नीलो आकास तथा हरियाली वातावरणले सुन्दरता थपेको छ। देशमा आर्थिक मन्दीका कारण भने मानिसमा खर्च कम गर्नु पर्ने बाध्यता छ। महँगी बढेकोले दसैं कम खर्चमा मनाउनु पर्ने बाध्यता पनि छ। प्रत्येक वर्ष महँगी बढ्दै जाँदा दसैंमा हिमालबाट ल्याइएका च्यांग्रा, भेडा किनेर खानै नसक्ने अवस्था आएको हिरामाया गुरुङ बताउँछिन्। एउटै च्यांग्राको ५० हजार, भेडाको ४० हजार पर्ने भएकोले वर्षमा एकपटक हिमालमा जडीबुटी खाएका च्यांग्रा, भेडा लगौं भन्दा पनि नसकिने अवस्था आएको उनले सुनाइन्। नेपालीको ठूलो पर्व दसैंमा उल्लास, उमंग जति हुन पर्ने हो देशमै रोजगारीको अवसर, औधौगिक विकास, कृषि भूमिको वर्गिकरण गरी हजारांै विघाहा जमिनमा आधुनिक कृषि प्रणालीअनुसार खेती गर्ने वातावरण नबन्दा युवा विदेश पलायन भएका छन्। गाउँ युवाविहीन भएका छन्। तैपनि विगत वर्ष झैं सुन्दर मौसम, हरियाली वातावरणले दसैंलाई स्वागत गरे झैं गरी बाक्लो हिउँसहित हिमाल सेताम्मे टल्किएका छन्।"
५ दिनमा २२ लाखको खसीबोका बिक्री,"बागलुङ : बागलुङको काठेखोला गाउँपालिका४ तंग्रामका किसानले दसैं सुरु भएको ५ दिनमा खसीबोका बिक्रीबाट २२ लाख रुपैयाँ आम्दानी गरेका छन्। तंग्रामको सप्तरंगी सामाजिक उद्यमी महिला सहकारी संस्था र वसन्त सामाजिक उद्यमी महिला सहकारी संस्थामार्फत किसानहरूले पाँच दिनमा खसीबोका बिक्रीबाट उक्त आम्दानी गर्न सफल भएका हुन्। सप्तरंगी सामाजिक उद्यमी महिला सहकारीले ३९ वटा र वसन्त सामाजिक उद्यमी महिला सहकारीले १ सय वटा खसीबोका बिक्री गरेको बताए। सप्तरंगी सामाजिक उद्यमी महिला सहकारीका अध्यक्ष थमकुमारी श्रीसले घटस्थापनादेखि आज (शुक्रबार)सम्म ३९ वटा खसीबोका बिक्री गरिएको बताइन्। उनले उक्त बिक्रीबाट गाउँमा ६ लाख रुपैयाँ भित्र्याएको बताइन्। सहकारीले यस वर्षको दसैंमा ६० वटा खसी बोका बिक्री गर्ने लक्ष्य लिइएको र अझै २०२१ वटा बिक्री गरिने प्रबन्धक मनकुमारी पुनले बताइन्। हामीले यस वर्षको बडा दसैंमा ५९६० वटा खसी बोका बिक्रीका लागि बजार पठाउने लक्ष्य लिएका थियौं, उनले भनिन्, घटस्थापनादेखि शुक्रबार (पाँचौं दिन)सम्म ३९ वटा बिक्री गरिसकेका छौं। बाँकी रहेका २०२१ वटा बिक्रीका लागि बजार पठाउने तयारीमा छौं। यस्तै वसन्त सामाजिक उद्यमी महिला सहकारीले भने घटस्थापनादेखि शुक्रबारसम्म १ सय ओटा खसीबोका बिक्री गरिसकेको छ। सहकारीका प्रबन्धक हेमा विकले पाँच दिनमा एक सय वटा खसीबोका बिक्री गरिएको र १६ लााख बराबरको रकम गाउँमा भित्र्याएको बताइन्। बडादसैंमा मासुको खपतलाई पूर्ति गर्न सहकारीबाट एक सय १० वटा जति खसीबोका बजार पठाउने र १८ लाख रुपैयाँ गाउँमा भित्र्याउने लक्ष्य लिएका थियौं, प्रबन्धक विकले भनिन्, लक्ष्य अनुसार नै पाचौं दिनसम्म एक सय वटा खसीबोका बिक्रीबाट १६ लाख बराबरको आम्दानी गरेका छौं। बाँकी लक्ष्य चाडै पुरा हुने देखिन्छ। सहकारीहरूले चाडपर्वमा हुने मासुको खपतलाई पूर्ति गर्न सहकारीले संस्थामा आबद्ध सेयर सदस्यले उत्पादन गरेका खसीबोका एकीकृत गरी बजारीकरण गर्दै आएका छन्। सेयर सदस्यसँग खसीबोका संकलन गरेर बजार पठाउछौं, प्रबन्धक विकले भनिन्, सहकारीले नै बजारको खोजी गर्ने हुँदा कृषकलाई बजारीकरणको चिन्ता छैन। कृषकले पालेका खसीबोका सहकारीको मध्यस्ततामा बिक्री हुन थालेपछि बाख्रापालक कृषक उत्साहित छन्। हामीलाई बजारको चिन्ता छैन, कृषक यमकुमारी पुनले भनिन्, जति भए पनि सहकारीले बिक्री गरिदिन्छ। हिमाली च्याङग्राको मुल्य आकासिए पछि स्थानीय उत्पादनको बजार माग बढी रहेको प्रबन्धक विकको भनाइ छ।"
एनआरएनएको मध्यपूर्व संयोजकमा राजेन्द्र अर्याल विजयी,"साउदी अरेबिया : गैरआवासीय नेपाली संघ (एनआरएनए) को मध्यपूर्व संयोजक पदमा राजेन्द्र अर्याल विजयी भएका छन् । बिहीबार भएको प्रत्यक्ष र अनलाइन मतदानमा मध्यपूर्व संयोजक पदका प्रत्यासी कृष्ण बहादुर हमाल लाई पराजित गर्दै अर्याल संयोजक पदमा निर्वाचित भएका हुन् । ११औं विश्व सम्मेलनमा नयाँ नेतृत्व चयनको लागि भएको निर्वाचनमा अर्याल ५९२ मतसहित विजयी हुँदा हमाले २६२ मत प्राप्त गरेका थिए । अर्याल २०२३२०२५ कार्यकालका लागि मध्यपुर्व संयोजकको पदमा ६ बुँद्दे घोषणा पत्र सहित उम्मेदवारी दिएका थिए भने यसअघि पनि अर्याल २०२१(२०२३ का मध्यपूर्व संयोजकका रुपमा कार्यरत थिए । साथै अर्याल श्रमिकको हकहितको लागि राहत र उद्दार कार्यमा सदैव तत्पर रहने,मध्यपूर्वमा श्रमिकका समस्या समाधानमा सदैब सक्रिय रहने तथा सेवा नै धर्म होभन्ने भावनाबाट प्रेरित भएर सामाजिक कार्य गरिरहेका अर्याल मध्यपूर्वबाट सक्षम,सबल,समाजसेवी तथा अभियन्ता एवं कुशल नेतृत्वको रूपमा अर्याललाई चिनिन्छ ।"
गृहमन्त्री श्रेष्ठको स्वास्थ्य अवस्था कस्तो छ?,काठमाडौं : उपप्रधान तथा गृहमन्त्री नारायणकाजी श्रेष्ठको स्वास्थ्य अवस्था सामान्य बन्दै गएको अस्पतालले जानकारी दिएको छ। बेइजिङको 'पेकिंग युनियन मेडिकल कलेजमा उपचाररत श्रेष्ठलाई आइसीयुबाट जनरल वार्डको क्याबिनमा सारिएको अस्पतालद्वारा जारी विज्ञप्तिमा भनिएको छ। चिकित्सकको सल्लाहअनुसार उनले आजदेखि सामान्य हिंड्डुलसमेत गरेका छन्। सार्वजनिक सुरक्षा तथा आपतकालीनमन्त्री एवं चिनियाँ कम्युनिष्ट पार्टीका सचिव वाङ सियाओहङ र चिनियाँ कम्युनिष्ट पार्टी अन्तर्राष्ट्रिय विभागका एक नेता अस्पताल पुगेर उपप्रधानमन्त्री श्रेष्ठसँग भेटसमेत गरेका छन्। वाङले श्रेष्ठको स्वास्थ्य अवस्थाबारे जानकारी लिएका थिए। उनले श्रेष्ठको उपचारमा कुनै कमी नगर्न अस्पताललाई निर्देशनसमेत दिएका थिए। त्यस्तै चिनियाँ परराष्ट्रमन्त्री वाङ यीले पनि सन्देशमार्फत् श्रेष्ठको सुस्वास्थको कामना गरेका छन्। 'तेस्रो बेल्ट एन्ड रोड फोरम फर इन्टरनेशनल कोअपरेसन (बीआरएफ)'मा सहभागी हुन चीनको बेइजिङ पुगेका श्रेष्ठलाई बुधबार हृदयघात भएपछि आकस्मिक शल्यक्रिया गरिएको थियो। श्रेष्ठलाई 'एक्युट मायोकार्डियल इन्फेक्शन' भएको र आकस्मिक कोरोनरी एन्जियोग्राफी गर्दा 'ओब्टस मार्जिनल शाखा'मा अवरोध देखिएको अस्पतालले जनाएको थियो। उनको मुटुको बायाँ धमनीमा महत्त्वपूर्ण 'स्टेनोसिस' देखिएको र त्यसलाई कम गर्न तुरुन्तै 'स्टेन्ट' राखिएको समेत अस्पतालले जनाएको थियो।
उपप्रधानमन्त्री श्रेष्ठको स्वास्थ्य अवस्था सामान्य,काठमाडौं : उपपप्रधानमन्त्री एवं गृहमन्त्री नारायणकाजी श्रेष्ठको स्वास्थ्यवस्था सामान्य बन्दै गएको छ। जनवादी चीनको भ्रमणका क्रममा रहँदा यही कात्तिक १ गते हृदयाघात भएपछि उनी बेइजिङस्थित पेकिङ मेडिकल कलेज अस्पतालमा उपचाररत छन्। यसैबीच उपप्रधानमन्त्री श्रेष्ठसँग चिनियाँ समकक्षी एवं चीनका सार्वजनिक सुरक्षामन्त्री वाङ सियाओहङले अस्पतालमा भेट गरी शीघ्र स्वास्थ्यलाभको कामना गरेका छन्। यसअघि सार्वजनिक सुरक्षामन्त्री वाङले उपप्रधानमन्त्री श्रेष्ठको स्वास्थ्य उपचारमा कुनै कसर बाँकी नराख्न निर्देशन दिएका थिए। चिनियाँ कम्युनिष्ट पार्टीको केन्द्रीय अन्तर्राष्ट्रिय विभागका निर्देशक पेङ सीउ सानले उपप्रधानमन्त्री श्रेष्ठसँग भेट गरी पूर्णस्वास्थ्य लाभको कामना गरेका छन्। चिनियाँ विदेशमन्त्री वाङ यीले आफ्नो प्रतिनिधि पठाएर उपप्रधानमन्त्री श्रेष्ठको स्वास्थ्यलाभको कामना गरेका स्वकीय सचिव श्रेष्ठले जानकारी दिए। चीन सरकारले उपप्रधानमन्त्री श्रेष्ठको उपचारमा उच्च प्राथमिकता दिएको छ। तेस्रो बेल्ट एण्ड रोड फोरम फर इन्टरनेशनल कोअपरेसन (बिएफआर) मा सहभागी हुन बेइजिङ पुगेका बेला उपप्रधानमन्त्री श्रेष्ठ अस्वस्थ बनेका थिए।
सोलुका पर्यटन व्यवसायीलाई दसैंले छोएन,"साथै खुम्बु क्षेत्रका होटल व्यवसायीलाई पनि यतिखेर भ्याईनभ्याई भएको छ । सिजनमा पर्यटकको चाप उच्च हुने भएकाले उनीहरु चाडपर्वभन्दा पर्यटकको स्वागत तथा सत्कारमा व्यस्त हुने गरेको लुक्लाका अमृत मगरले बताए । सोलुखुम्बु : काम विशेषले आफन्तसँग टाढिएर सहर बजार तथा विदेशिएका व्यक्तिहरूलाई घर फर्काउने गतिलो माध्यम दसैं हो । तर, हिमाली जिल्ला सोलुखुम्बुमा पर्यटन व्यवसाय गर्नेहरुलाई भने यतिखेर चाडबाडको भन्दा बढी रौनक पर्यटय सिजनको रहेको लोदिङका वीरबहादुर मगरले बताए । खुम्बु क्षेत्रमा पर्यटकीय सिजन सुरु भएकाले चाडपर्वलाई समेत वास्ता नगरी ट्रेकिङमा निस्किनुपरेको थुलुङ दुधकोशी गाउँपालिका ८ देउसाका पासाङ तामाङको भनाइ छ । चाडपर्व भन्ने वित्तिकै नातागोता, आफन्त एक आपसमा भेटघाट हुने, भलाकुसारी गर्ने र आत्मीयता साट्ने मान्यता नेपाली समाजमा छ । अझ त्यसमाथि पनि दसैंजस्ता ठूला चाडहरूको विषेशता झनै पृथक छ । तर, पर्यटन क्षेत्रका मजदुर भने बाध्यताका कारण चाडपर्वमा घर छोड्नुपरेको बताउँछन् । संसारकै प्रमुख पर्यटकीय गन्तव्य मानिने सोलुखुम्बुको खुम्बुक्षेत्रमा पर्यटकीय मौसमको मध्य सिजन भएको छ । असोजदेखि मंसिरसम्म यहाँ पर्यटकीय सिजन मानिन्छ । जसले गर्दा यहाँका ट्रेकिङ व्यवसायीहरू दसैं तिहारजस्ता चाडपर्वलाई दोस्रो प्राथमिकतामा राख्दै ट्रेकिङमै होमिएको स्काई वेए नेपाल ट्रेक्स् प्रालिका सञ्चालक सोलुखुम्बुका बलबहादुर दर्नालले बताउँछन्। वर्षमा एकपटक आउने दसैंजस्ता चाडपर्वमा परिवारसँगै मनाउने मन हुँदाहुँदै पनि बाध्यताले यहाँका पर्यटन व्यवसायी युवालाई टाढा बनाएको छ । अन्य क्षेत्रमा काम गर्नेहरुका लागि दुसैं तिहारजस्ता चाडपर्वहरु आफन्त भेटघाट गर्ने तथा रमाइलो गर्ने गतिलो माध्यम भएपनि यहाँका पर्यटन व्यवसायीहरू भने त्यहि समयमा कर्ममा रमाउनुपर्ने बाध्यतामा छन् । अन्य भरपर्दो रोजगार नहुँदा सिजनमा ट्रेकिङ गर्ने र अफ सिजनमा गाउँ घरमा समय विताउनु यहाँका पर्यटन मजदुरको बाध्यता हो । सगरमाथा राष्ट्रिय निकुञ्जको तथ्यांक अनुसार खुम्बुमा दैनिक सयौंको संख्यामा पर्यटकहरु भित्रिरहेका छन् । अहिले मौसम समेत अनुकूल भएकाले विमान तथा हेलिकोप्टरको माध्यमबाट धमाधम विदेशी पर्यटकहरू सगरमाथा क्षेत्र प्रवेश गरिहेका छन् । कतिपय पर्यटकहरू भने जीपमार्फत काठमाडौंबाट सल्लेरीहुँदै खुम्बु भ्रमणमा जाने गरेको यातयात व्यवसायी राम बहादुर विश्वकर्माले बताए । अहिले सल्लेरीबाट थामडाँडासम्म सिधा जीप सेवा सञ्चालन भइरहेकाले दैनिक सयौंको हाराहारीमा विदेशीहरु बोलेरोमार्फत खुम्बु जाने गरेको उनको भनाइ छ । पर्यटकहरु भित्रिएसँगै उनीहरुको सहयोगी, भरिया तथा गाइडको रुपमा यहाँका पर्यटन व्यवसायी युवाहरु व्यस्त छन् । साथै खुम्बु क्षेत्रका होटल व्यवसायीलाई पनि यतिखेर भ्याईनभ्याई भएको छ । सिजनमा पर्यटकको चाप उच्च हुने भएकाले उनीहरु चाडपर्वभन्दा पर्यटकको स्वागत तथा सत्कारमा व्यस्त हुने गरेको लुक्लाका अमृत मगरले बताए ।"
भत्ता बोकेर लाभग्राहीको घरमै जनप्रतिनिधि,"नवलपुर : नवलपरासी (बर्दघाटसुस्तापूर्व)को गैँडाकोट नगरपालिकास्थित विकट पहाडी गाउँमा घरघरमै पुगेर लाभग्राहीलाई सामाजिक सुरक्षा भत्ता वितरण गरिएको छ। गैँडाकोटका नगर प्रवक्ता एवं वडा नं ३ का वडाध्यक्ष शिवकान्त तिवारी सहितको टोलीले आफ्ना वडाका सम्पूर्ण लाभग्राहीलाई घरघरमै पुगेर सामाजिक सुरक्षा वितरण गरेको हो। वडा कार्यालयले चालु आर्थिक वर्ष २०८०८१ को प्रथम त्रैमासिकको सामाजिक सुरक्षा घरमै पुगेर लाभग्राहीलाई प्रदान गरेको वडाध्यक्ष शिवकान्त तिवारीले बताए। तिवारीले भने, 'नगरपालिकाले एकमुष्ट लाभग्राहीको व्यक्तिगत खातामा रकम जम्मा गरिदिन्छ, भूगोलका कारण वृद्ध बाआमालाई हिँडेर बैंकसम्म पुग्न समस्या हुन्छ। त्यसैले हामीले सहजीकरण गरेर सबैको पैसा घरमा नै पुर्याएका हौं।' नगरपालिकाले सबैको खातामा पैसा हालिदिएपछि लाभग्राहीको घरमा पुगेर चेक जम्मा गरेर वडा कार्यालयले बैंकमा पुगेर सबैको रकम एकमुष्ट साटेर लाभग्राहीको हातमा दिएको वडाध्यक्ष तिवारीले बताए। 'हामीले बैंकका कर्मचारीलाई हाम्रो विश्वास लाग्दैन भने हामीले चेक लिने बेलामा सबै वृद्ध बुबाआमाले चेकमा ल्याप्चे लगाउनुभएको भिडियो खिचेर तपाईंहरुलाई ल्याएर देखाउँछौँ भनेपछि बैंकका कर्मचारीले विश्वास गरेर रकम साटिदिनु भएर हामीले घरमै पुर्याउन सफल भएका हौँ,' उनले भने। बैङ्किङ पद्धतिबाट पैसा आउने गरेको भन्दै वडाध्यक्ष तिवारीले भूगोलका कारण लाभग्राहीलाई बैङ्कसम्म पुग्न कठिन हुने भएकाले आफूहरुले सहयोग गरेको बताए। 'हाम्रो वडाबाट एकपटक भत्ता बुझ्न जाँदा प्रतिव्यक्ति तीन हजार रुपैयाँसम्म खर्च हुने बाटो छ,' उनले भने, 'यस्तो समस्याको समाधान गर्नुपर्ने हामी जनप्रतिनिधिको दायित्व पनि हो। त्यसैले रकम घरमै लगेर वितरण गरेका हौं।' सामाजिक सुरक्षा भत्ता वितरणका लागि आफूसहित वडा सदस्यहरुलाई समेत परिचालन गरेको वडाध्यक्ष तिवारीले बताए। 'दसैँका लागि मात्रै हामीले भत्ता घरमा पुर्याउन लागेका होइनौं,' उनले भने, 'मैले मेरो पहिलो कार्यकालदेखि नै सामाजिक सुरक्षा भत्ता घरघरमा पुर्याउँदै आएको छु। हामी वडाका सबै जनप्रतिनिधि मिलेर सामाजिक सुरक्षा भत्ता घरमै लगेर दिन्छौं।' वडामा रहेका दुई सय २२ घरधुरीका लाभग्राहीलाई सामाजिक सुरक्षा भत्ता घरमै लगेर दिन लागेको उल्लेख गर्दै उनले सबैको रकम जोड्दा करिब रु २२ लाख हुने उनले बताए। वडा कार्यालयबाट घरघरमै पुगेर सामाजिक सुरक्षा भत्ता दिँदा लाभग्राहीसमेत खुसी छन्। ९० वर्षीय सानुमाया सुनारले दिनभरि हिँडेर लाइनमा बसेर भत्ता बुझ्नै समस्या हुने गरेकामा वडा कार्यालयले घरमै लगेर दिँदा आफूहरुलाई सहज भएको बताइन्। 'पैदल हिँडेर अटो चढेर बैङ्कसम्म पुग्नपथ्र्यो,' उनले भनिन्, 'बैङ्कमा गएर पनि लामो लाइन बसेपछि मात्रै भत्ता पाइन्थ्यो, यसरी घरमै रकम बुझ्न पाउँदा ज्यादै खुसी लागेको छ।'"
बलात्कारपछि हत्या गरेको आरोपमा युवक पक्राउ,"भोजपुर : भोजपुरको आमचोक गाउँपालिकामा सात वर्षीया बालिकाको बलात्कारपछि हत्या भएको छ। शनिबार बिहान आमचोक गाउँपालिका६, टेङलुङछुकको जंगलको गुफामा सात वर्षीया नाबालिकाको शव फेला परेको थियो। बलात्कारपछि हत्या गरेको आरोपमा २१ वर्षीय युवकलाई पनि प्रहरीले नियन्त्रणमा लिएको छ। बालिकालाई बलात्कारपछि हत्या गरेको आरोपमा सोही स्थानका २१ वर्षीय दीपचन्द्र राईलाई पक्राउ गरिएको जिल्ला प्रहरी कार्यालय भोजपुरका डीएसपी सुदीपराज पाठकले जानकारी दिए। नाबालिका बिहीबार साँझदेखि हराइरहेकी थिइन्। परिवारले आफ्नी खेलिरहेको छोरी हराएको भन्दै फोनमार्फत प्रहरीलाई खबर गरेपछि शुक्रबार इलाका प्रहरी कार्यालय बयाङ र इलाका प्रहरी कार्यालय घोडेटारबाट २५ जनाको प्रहरी टोलीले खोजतलास गरेको थियो। प्रहरीका अनुसार घटना हुनअघि अन्तिम पटक ती बालिका र अभियुक्त छिमेकी दीपचन्द्रको भेट भएको खुलेपछि उनीमाथि अनुसन्धान गरिएको थियो। शरीरमा घाउहरू देख्यौं। त्यसपछि कसरी भयो भनेर सोध्दा घाँस काट्न जाँदा भएको भन्ने जवाफ आएपछि थप केरकार गरे पछि उनले घटना घटाएको स्वीकारे, डीएसपी पाठकले भने। शरीरको तल्लो भागका कपडाहरू खुला अवस्थामा ती बालिकाको शव फेला परेको थियो। बालिकाको शव पोस्टमार्टमका लागि धरान पठाइएको प्रहरीले जनाएको छ।"
एनआरएनएका नवनिर्वाचित पदाधिकारीहरूले लिए सपथ,"काठमाडौं : गैरआवासीय नेपाली संघ 'एनआरएनए' को अध्यक्षमा डा बद्री केसी विजयी भएका छन्। बिहीबारमा सोल्टी होटलमा भएको प्रत्यक्ष र अनलाइन मतदानमा अध्यक्षका प्रत्यासीहरू आरके शर्मा र महेश श्रेष्ठलाई हराउँदै केसी अध्यक्ष पदमा निर्वाचित भएका हुन्। प्रस्तिपर्धामा डा केसीले १३७८ मत, आरके शर्माले १२८१ मत र श्रेष्ठले १२२५ मत प्राप्त गरेका थिए भने ६ उपाध्यक्षमा डा हेम राज शर्मा २२६५, रोविन शेरचन २१८०, रामशरण सिमखडा १५५२, खगेन्द्र न्यौपाने १३५७, राज रेग्मी १९०० र डा विनोद श्रेष्ठ १५६० विजयी भएका छन्। महिला उपाध्यक्षमा रोजिना प्रधानले १९४७ मत प्राप्त गरेर विजयी भएकी छिन् भने सोही पदमा यसमिन वेगम सैयदले १९१४ मत प्राप्त गरिन्। युवा उपाध्यक्षमा रोसन थापाले २४६८ मत प्राप्त गरेर विजयी भए। साथै सो पदमा अब्दुल बासिदले १३२२ मत प्राप्त गरे। संघको महासचिवमा गौरीराज जोशीले २०३७ मत प्राप्त गरेर विजयी भएका छन् भने अर्का प्रत्यासी बुद्धि सुवेदीले १८१८ मत प्राप्त गरि उपविजेता भए भने उपमहासचिवमा सोम सापकोटा १७९० र प्रविन गुरुङ २१५० मत प्राप्त गरि विजयी भए। संघको ६ सचिव पदमा भीम केसी कमल १६७३, डा ज्ञानेन्द्र रेग्मी १७८२, मनोज कुमार श्रेष्ठ २०२४, डा नवराज रोस्यारा १८५३, पारमणी पोखरेल १६५१ र स्वतन्त्र प्रताप शाह १६६६ मत प्राप्त गरि विजयी भएका छन्। महिला सचिवमा टिक गुरुङ 'राधिका' २३२० विजयी भइन्। सोही पदमा विमला सापकोटाले १५३९ मत प्राप्त गरेकी थिइन्। संघको कोषाध्यक्षमा सुदन थापाले १९१७ मत प्राप्त गरेर विजयी भए भने उनका प्रतिद्वन्द्वी ठाकुर प्रसाद ढुंगानाले १९१२ मत प्राप्त गरे। सहकोषाध्यक्षमा कृष्ण प्रसाद तिमल्सीना २०१५, अभिमन्यू बस्नेत २०८१ र तिलक प्रसाद गैरे २२३२ मत प्राप्त गरेर विजयी हासिल गरे भने महिला सहकोषाध्यक्षमा अमृता थापाले २२८७ मत प्राप्त गरि विजयी भइन् भने उनीकी प्रतिद्वन्द्वी तृष्णा शर्माले १५२२ मत प्राप्त गरिन्। अन्तर्राष्ट्रिय महिला संयोजकमा अनुजा प्रधानले २३३६ मत प्राप्त गरेर विजयी भइन् भने सोही पदमा देविका खत्री गुरुङले १५२४ मत ल्याइन्। त्यस्तै संघको युवा संयोजकमा सुपेन्द्र घिसिङले २०३६ मत प्राप्त गरेर विजयी भए। सोही पदमा रविन अधिकारीले १७६५ मत प्राप्त गरेका थिए। 'नेपालीका लागि नेपाली भन्ने मूल नारा तथा ज्ञान र रूपान्तरण समृद्धिको आधार विषयमा सम्मेलन केन्द्रित रहने संघको ११औं विश्व सम्मेलन तथा महाधिवेशनको समुदघाटन राष्ट्रपति रामचन्द्र पौडेलले गरेका थिए भने पराजित अध्यक्षलगायत अन्य उम्मेदवारहरूले सिस्टम ह्याकको आरोप लगाउँदै मतपरिणाम अस्वीकार गरिनुको साथै पराजित उम्मेदवारका समर्थकहरूले मुर्दाबादका नाराबाजी समेत गरेका थिए भने एनआरएनए उपाध्यक्षका उम्मेदवार डा केशव पौडेलको मत शून्य देखिएपछि सिष्टममा चलखेल भन्दै सार्वजनिक गरिएको थियो। तर निर्वाचन समितिले शनिबार विजयी उम्मेदवारहरूलाई शुभकामनासहित सपथग्रहण गराएको छ।"
टुँडिखेलमा फूलपाती बढाइँ,"काठमाडौं : राष्ट्रपति रामचन्द्र पौडेलको प्रमुख आतिथ्यमा सैनिक मञ्च टुँडिखेलमा आज अपराह्न फूलपाती बढाइँ समारोह गरिएको छ। बडादसैंको सातौं दिनको अवसर पारेर आयोजना गरिएको फूलपाती बढाइँ कार्यक्रममा सैनिक परेड प्रदर्शन गरिएको थियो। बढाइँ कार्यक्रममा सैनिक हेलिकप्टरद्वारा फूलपाती बढाइ समारोह२०८० लेखिएको ब्यानर प्रदर्शन, पुष्पवृष्टिका साथै राष्ट्रिय गीतसहित विभिन्न धुन प्रस्तुत गरिएको थियो। नेपाली सेनाले फूलपाती बढाइँअन्तर्गत राइफलबाट लहरे र एकठ्ठा तथा तोपबाट पनि बढाइँ प्रस्तुत गरेको थियो। समारोहमा उपराष्ट्रपति रामसहाय प्रसाद यादव, प्रधानमन्त्री पुष्पकमल दाहाल, प्रधानन्यायाधीश विश्वम्भर श्रेष्ठ, सभामुख देवराज घिमिरे, उपप्रधानमन्त्री एवं रक्षामन्त्रीलगायत विशिष्ट महानुभावको सहभागिता थियो। बडादसैंका सन्दर्भमा गरिने फूलपाती बढाइँ धर्म, संस्कृति र परम्परालाई निरन्तरता दिने विशिष्ट मौलिक कार्यक्रम मानिन्छ। नेपाली सेनाले सैनिक मञ्चमा हर्षोल्लासपूर्वक फूलपाती बढाइँ गर्ने पुरानै चलन हो। गोर्खाबाट ल्याइएको जमरा र फूलपाती हनुमानढोकाको दसैंघरमा भित्र्याउने साइत मिलाएर टुँडिखेलमा फूलपाती बढाइँ गरिन्छ।"
सुदूरपश्चिम प्रदेश सरकार र नेपाल उद्योग वाणिज्य महासंघबीच लगानीसम्बन्धी सम्झौता,काठमाडौं : सुदुरपश्चिम प्रदेश सरकार र नेपाल उद्योग वाणिज्य महासंघबीच लगानी प्रवर्द्धन र विकासका गतिविधि सञ्चालनका लागि सहकार्य गर्ने विषयमा समझदारी भएको छ। आज महासंघमा आयोजित एक कार्यक्रममा सदुरपश्चिम प्रदेशका मुख्यमन्त्री कमलबहादुर शाह र महासंघका अध्यक्ष चन्द्रप्रसाद ढकालले सझदारीपत्रमा हस्ताक्षर गरे। समझदारीअनुसार प्रदेश सरकार र महासंघले सुदूरपश्चिम प्रदेशमा लगानी प्रबर्द्धन गर्न र प्रदेशको आर्थिक विकास एवम् समृद्धिमा योगदान पुर्याउन सहकार्य गर्ने प्रतिवद्धता जनाइएको छ। सोही अनुसार प्रदेश सरकार र महासंघको संयुक्त आयोजनामा आगामी २०८० फागुन २३ र २४ गते सुदूरपश्चिम लगानी तथा विकास सम्मेलन आयोजना गरिनेछ। उक्त सम्मेलन सफल पार्न महासंघको सम्पूर्ण संयन्त्रले काम गर्ने महासंघ अध्यक्ष ढकालले प्रतिवद्धता जनाए। अध्यक्ष ढकालले भारत र चीनमा बिजनेस समिट आयोजना गरेको र त्यहाँबाट सोधपुछ हुन थालेको अवस्थामा प्रदेशमा पनि लगानी सम्मेलन आयोजना गर्न लागिएको बताए। महासंघको तेस्रो कार्यकारिणी समिति बैठकले सबै प्रदेशमा लगानी सम्मेलन आयोजना गर्ने निर्णय गरेको थियो। सोही सन्दर्भमा सुदुरपश्चिम प्रदेश सरकारसँग पहिलो सम्झौता भएको हो। यसले प्रदेशमा आर्थिक विकासका लागि सहयोग पुग्ने अध्यक्ष ढकालले बताए। कार्यक्रममा सदूरपश्चिम प्रदेशका मुख्यमन्त्री कमलबहादुर शाहले महासंघसँगको सहकार्यमा निर्धारित लगानी तथा विकास सम्मेलन प्रभावकारी हुने विश्वास व्यक्त गरे। उनले सम्मेलनका अवसरमा सुदूरपश्चिममा लगानीको आउनेमा विश्वास व्यक्त गरे। सो अवसरमा उनले प्रदेश सरकार लगानी सहजीकरणका लागि सहयोगी रहने प्रतिबद्धता व्यक्त गरे। सुदूरपश्चिम प्रदेश सरकारका अर्थ तथा योजना मन्त्री नरेश शाहीले सुदूरपश्चिममा लगानीको पर्याप्त अवसर भएको तर लगानी आउन नसकेको अवस्थामा प्रदेश सरकारले सहजीकरण गर्ने बताए। आगामी सम्मेलनले पनि यसमा सहयोग पुग्ने उनको भनाइ थियो।
विराटनगरमा फूलपाती भित्र्याइयो,"विराटनगर : मोरङका विभिन्न ठाउँ लगायत विराटनगरमा बडा दसैंको सातौ दिन शनिबार परम्परागत रूपमा फूलपाती भित्र्याइएको छ। विराटनगरको जिल्ला अदालतबाट बाजागाजासहित निस्किएको धार्मिक र्यालीले फूलपाती बढाई गर्दै नगरको विभिन्न भागको परिक्रमा गरेको थियो। फूलपाती भित्र्याउनुअघि र पछि नेपाल प्रहरी र सशस्त्र प्रहरीले दसैंरस्थित दुर्गा भवानीको मूर्तिमा सम्मान अर्पण गरेको थियो। दुर्गा भवानीको प्रतिमा राखिएको दसैंघरमा उखु , अदुवा , बेलपत्र , दारिम , अशोकको फूल लगायतका नवपत्रिका (फूलपाती) भित्र्याइने परम्परा रहेको छ। फूलपातीको दिनदेखि शक्तिपिठहरूमा पूजाआजाका लागि भीडभाड बढ्ने गर्छ। यसैगरी मोरङका शक्तिपिठहरूमा पूजाआजा गर्नेको घुइँचो लागेको छ। विराटनगरको काली मन्दिरमा सयौं भक्तजनहरूले पूजाआजा गरेका छन्।"
आइतबार देशका यी स्थानमा हुने छ वर्षा,"काठमाडौं : आइतबार देशको पहाडी भूभागमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार सुदूरपश्चिम, कर्णाली र गण्डकी प्रदेशको पहाडी भूभागका एक दुई स्थानमा मेघ गर्जनचट्याङसहित हल्का वर्षाको सम्भावना रहेको छ। सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। आइतबार राति देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। सुदूरपश्चिम प्रदेश, कर्णाली र गण्डकी प्रदेशको उच्च पहाडी तथा हिमाली भूभागका एकदूई स्थानमा हल्का हिमपातको सम्भावना रहेको महाशाखाले जनाएको छ।"
बनेपा महोत्सव सम्पन्न,"धुलिखेल : बनेपा ब्वाइज् क्लबको आयोजनामा काभ्रेपलाञ्चोकको बनेपास्थित उग्रेश्वर महादेव मन्दिर परिसरमा सञ्चालन भएको बनेपा महोत्सव आज सम्पन्न भएको छ। दसैंलाई लक्षित गरी आयोजना भएको महोत्सवमा व्यावसायिक बजार सञ्चालन गर्नुका साथै धिमेबाजा प्रतियोगिता, मार्सलआर्ट, नृत्य, गायन र फुटबल खेल आयोजना गरिएको थियो। फुटबलको प्रतिस्पर्धामा धुलिखेल क्लब (बी) पहिलो, पनौती फुटबल क्लब (बी) पनौती दोस्रो र धुलिखेल फुटबल क्लबले तेस्रो स्थान हासिल गरेका थिए। विजयी समूलाई नगद, प्रमाणपत्र र ट्रफी प्रदान गरिएको थियो। त्यस अवसरमा जिल्ला समन्वय समिति काभ्रेपलाञ्चोकका प्रमुख दीपक गौतम, बनेपा नगरपालिका प्रमुख शान्तिरत्न शाक्य,बनेपा नगरपालिका उपप्रमुख विमला सापकोटा र क्लबका अध्यक्ष महेशकुमार कर्माचार्यले बेलाबेलामा आयोजना हुने यस्ता महोत्सवले एकता र भ्रातृत्वको सन्देश प्रवाह गर्ने बताए।"
हनुमानढोकामा भित्र्याइयो फूलपाती,काठमाडौं : प्रत्येक वर्ष दुर्गा पक्षअन्तर्गत आश्विन शुक्ल सप्तमीका दिनमा मनाइने फूलपाती पर्व घर घरमा शास्त्रीय विधिअनुसार शुभ साइतको प्रतीक फूलपाती भित्र्याइएको छ। त्यस्तै काठमाडौंको हनुमानढोकाको दसैंघरमा पनि फूलपाती भित्र्याइएको छ। गोरखा दरबारस्थित दसैंघरबाट काठमाडौंको हनुमानढोका दरबारका लागि पठाइएको फूलपाती दसैंघरमा भित्र्याइएको हो। तत्कालीन गोरखाका राजा पृथ्वीनारायण शाहले काठमाडौंको हनुमानढोका दरबारबाट राजकाज सुरु गरेदेखि बर्सेनि बडादसैंको सातौं दिन गोरखा दरबारको दसैंघरबाट फूलपातीसहितको डोली काठमाडौंको हनुमानढोका दरबार पुर्याएर भित्र्याउने प्रचलन रहँदै आएको छ। गोरखा दरबारको दसैंघरबाट सतिपिपलस्थित फूलपाती चौतारासम्म फूलपातीको डोली दरबारका सुसारेहरूले बोकेर ल्याई त्यहाँबाट हनुमानढोका दरबार पठाउने प्रचलन रहँदै आएको छ।
मोटरसाइकल दुर्घटनामा युवकको मृत्यु,राजविराज : हुलाकी राजमार्गको विष्णुपुर गाउँपालिका१ जमुनीमा मोटरसाइकल दुर्घटना हुँदा एक युवकको आज मृत्यु भएको छ। मृत्यु हुनेमा सप्तरीको बोदेबरसाइन नगरपालिका१ का ३५ वर्षीय रेमन्त साह रहेको प्रहरी नायब उपरीक्षक ढुण्डीराज न्यौपानेले जानकारी दिए। सो दुर्घटनामा घाइते भएका साहलाई उपचारका लागि राजविराजस्थित गजेन्द्रनारायण सिंह अस्पताल राजविराजमा भर्ना गरिए पनि उपचारकै क्रममा उनको मृत्यु भएको सप्तरी प्रहरीले जनाएको छ। राजविराजबाट पश्चिम जाँदै गरेको स१०प ४७२ नंको मोटरसाइकल आफैं अनियन्त्रित भई दुर्घटना भएको थियो।
उपत्यका छाडेर घर जानेको संख्या बढ्यो,"काठमाडौं : फूलपातीमा दसैंका लागि काठमाडौं उपत्यका छाडेर घर जानेको संख्या बढेको छ। फूलपातीबाट सार्वजनिक बिदा सुरु भएपछि घर जानेको संख्या बढेको हो। काठमाडौंको कोटेश्वर, कलंकी, बालाजु, बल्खु, ठाउँमा घर फर्कने यात्रुको घुइँचो लागेको छ। घर जानेको संख्या बढेसँगै नाकाहरूमा सवारी साधनको पनि जाम लागेको थियो। ट्राफिक प्रहरीका अनुसार शनिबार मात्रै एक लाखको हाराहारीमा सर्वसाधारणहरूले उपत्यका छाडेका छन्।"
मुस्ताङमा पनि भित्र्याइयो फूलपाती,"जोमसोम : हिमाली जिल्ला मुस्ताङमा पनि शनिबार धार्मिक परम्परा अनुसार फूलपाती भित्र्याइएको छ। नेपाली सेना ,सशस्त्र प्रहरी र नेपाल प्रहरीले आआफ्नो शक्तिपीठमा फूलपाती भित्र्याएका हुन्। मुस्ताङको जोमसोमस्थित नारायण दल गणबाट नेपाली सेनाले घटस्थापनामा राखिएका फूलपातीलाई बाजागाजासहित जोमसोमको गणेश मन्दिरमा पुर्याएको थियो। यसैगरी जोमसोमस्थित सशस्त्र प्रहरी बल ३३ नम्बर गुल्म र जिल्ला प्रहरी कार्यालयले बाजागाजासहित आआफ्नो फूलपाती गणेश मन्दिर पुर्याएका थिए। यसरी लगिएको फूलपाती गणेश मन्दिर पुर्याएपछि ३ वटै सुरक्षा निकायका पुरोहितले पूजाआजा गरेका थिए। फूलपातीको हिन्दु धार्मिक परम्परा अनुसार पुरोहितले पूजापाठ गरेपछि नेपाली सेना ,सशस्त्र प्रहरी र नेपाल प्रहरीको टोलीले भगवती सलामी अर्पण गरेका थिए। फूलपाती भित्र्याउने कार्यक्रममा प्रशासन र सुरक्षा निकायका प्रमुख सहितको उपस्थिति रहेको जनाइएको छ। जिल्ला प्रहरी कार्यालय मुस्ताङका पुरोहित दीपकराज पौडेलले फूलपाती भित्र्याउने कार्यक्रमले दसैं पर्व विधिवत सुरु भएको सन्देश प्रवाह गर्ने उल्लेख गरे। उनका अनुसार नवरात्र अवधिभर नवदुर्गा भवानीको नियमित पूजाआजा हुने नवपत्र अर्थात नौ प्रकारका वस्तु मिश्रण गरिएको फूलपाती नजिकैको शक्ति पीठमा पूजाआजा गरेपछि पुनः आआफ्नो स्थानमा भित्र्याउने प्रचलन रहेको छ। मुस्ताङमा सेना,सशस्त्र र प्रहरीले आआफ्नो दुर्गा मन्दिरमा फूलपाती भित्र्याएको जिल्ला प्रहरी कार्यालय मुस्ताङका पुरोहित पौडेलको भनाइ छ। फूलपातीमा धान,हलेदोको पात,उखुको पात,बेलपत्र, केराको पात,अदुवा,कुभिन्डो केराल आदी नौ प्रकारको वस्तु समावेश गरिएको हुन्छ। नवरात्र सुरु भएदेखि घटना स्थापनाको दिनसम्म नियमित आआफ्नो स्थानको दुर्गा मन्दिरमा फूलपातीको नियमित पूजाआजा गरिने पुरोहित पौडेलले बताए। यसरी नवरात्रको आठौं दिन कालरात्रीको पुजा हुने र कालरात्रीमा कालो बोको बली दिने चलन छ। यस्तै, नवमीमा नवमी पूजा हुने र दसैं पर्वको दिन देवीलाई विसर्जन गरिने उनले बताए। मुस्ताङको जोमसोममा नेपाली सेना,सशस्त्र प्रहरी र नेपाल प्रहरीले बाजागाजासहित फूलपाती भित्र्याउने कार्यक्रमलाई जोमसोमका स्थानीय नागरिक र पर्यटकले निकै उत्सुकतापूर्वक अवलोकन गरेका थिए।"
बाजागाजासहित तलेजुमा भित्र्याइयो बडादसैंको फूलपाती,"नुवाकोट : नुवाकोटको धार्मिक तथा ऐतिहासिक तलेजु मन्दिरमा शनिबार बाजागाजा र तामझामका साथ बडादसैंको फूलपाती भित्र्याइएको छ। विदुर नगरपालिका२ स्थित तलेजु भवानी मन्दिरमा सरकारका प्रतिनिधि, सर्वसाधारणको उपस्थिति र नेपाली सेनाको सलामीका साथ बस्नेत, मगर र अर्याल समुदायले संकलन गरेको फूलपाती विशेष कार्यक्रमका बीच भित्र्याइएको हो। नुवाकोटको फूलपाती भित्र्याउने परम्परा मल्लकालदेखि नै सञ्चालन भएको र १८०१ असोज १५ गते पृथ्वीनारायण शाहले तेस्रो प्रयासमा नुवाकोट विजय प्राप्त गरेपछि झनै महत्व बढेर गएको सरकारका प्रतिनिधि द्बारे महेन्द्रकुमार शाहीले बताए। फूलपाती भित्र्याउने परम्परा गोरखा र हनुमानढोकामा जति महत्वपूर्ण छ, नुवाकोटको पनि उत्तिकै छ। विशेष गरी फूलपाती बोक्न र बडादसैंमा आउनेहरूको सुविधाका लागि विभिन्न स्थानको गोरेटो बाटो मर्मत गरिएसँगै यस कार्यमासमेत सुविधा भएको हो। नुवाकोटको फूलपाती भित्र्याउने परम्परा गोरखा र काठमाडौंको हनुमानढोकाको जत्तिकै महत्वपूर्ण रहेको छ। नुवाकोटवासीले सदियौं पुरानो मंगल गाउने कल्छिनी २०६४ सालदेखि बन्द भएकोमा त्यसलाई निरन्तरता दिन सरकारसँग अनुरोध गरेका छन्। यसको निरन्तरताका लागि आफूहरूले स्थानीय, प्रदेश तथा संघीय सरकारलाई अनुरोध गरिसकेको भए पनि काम पुनः सुरु हुन नसकेको द्बारे शाहीको भनाइ छ। मंगल गाउने कल्छिनीको पुनः सुरु गर्न सरकारीतर्फबाट पहल भइरहेको सरकारी पक्षबाट निरन्तरताको आस्वासन आएको पनि शाहीले बताए। नुवाकोटको तलेजु मन्दिरमा शनिबार सरकारका प्रतिनिधि तथा जनप्रतिनिधिहरूको सहभागितामा फूलपाती भित्र्याइएको हो। हनुमान ढोकामा मंगली गाउने नौ जनाको समूह रहेकोमा सरकारले त्यसलाई नुवाकोटको फूलपातीमा ल्याएर पहिले झैं पुनः सुरु गर्न दवाव दिन स्थानीय, प्रदेश तथा संघीय सरकारका प्रतिनिधिलाई नुवाकोटवासीले अनुरोध गरेका छन्। ब्राम्हणहरूद्बारा संकलित फूलपाती नुवाकोटको तलेजु मन्दिरसम्म उपासेद्बारा बोकेर भित्र्याउने प्रचलन रहेको छ। सरकारी प्रतिनिधिसहितका सर्वसाधारण पहिले साततले दरबार राष्ट्रिय संग्रहालयमा भेला भएर जंगल पुगेर बाजागाजासहित नौ प्रकारका फूलपातीलाई विशेष जात्रासहित भित्राएका हुन्। प्रसिद्ध तलेजुमा फूलपाती भित्राउनुअघि फूलपाती ल्याउने स्थान र फूलपाती भित्र्याउने स्थानमा लिपपोत गरी शुद्ध, चोखो बनाई विशेष पूजापाठ गरिएको थियो। सयौंको संख्यामा उपस्थित सर्वसाधारण साततले दरबार राष्ट्रिय संग्रहालयबाट र्यालीसहित निस्केर फूलपाती लिन धोवीधाराको चौतारामा पुगेर संकलित फूलपाती लिएर तलेजुमा बाजागाजा र तामझामका साथ भित्र्याइएको हो। सो अवसरमा तलेजु भवानीको मन्दिरमा सरकारीस्तरबाट एउटा बोका बलि दिइएको छ। जंगल र बगैंचा पुगेर बस्नेत, मगर र अर्याल समुदायले संकलन गरेको फूलपाती बाजागाजा र उच्च सुरक्षाका साथ भित्र्याइएको हो। बाजागाजासहित दुई किलोमिटर दूरीबाट लावालस्करसहित पुगेर संकलन गरेर ल्याइएको फूलपाती भित्र्याइएको हो। नुवाकोटको तलेजु मन्दिरमा भित्र्याइएको फूलपाती विजयादशमीको प्रसाद ग्रहणका लागि काठमाडौं हनुमानढोका लैजाने चलन रहेको छ। हनुमानढोकामा पुगेको नुवाकोटको फूलपातीलाई टीकासहित प्रसादका रूपमा राष्ट्राध्यक्ष लगायतले ग्रहण गर्ने प्रचलन रहेको छ। ऐतिहासिक रूपले गोरखामा फूलपाती भित्र्याउने चलन जति महत्वपूर्ण छ, त्यति नै नुवाकोटको तलेजुमा फूलपाती भित्र्याउने कार्य पनि उत्तिकै महत्वपूर्ण रहेको प्रसिद्ध भैरवी मन्दिरका पुजारी हरिमानसिह डंगोलले बताए।"
कटुवा पेस्तोलसहित ३ जना पक्राउ,मोरङ : मोरङको धनपालथान गाउँपालिका२ स्थितबाट कटुवा पेस्तोलसहित ३ जनालाई प्रहरीले पक्राउ गरेको छ। कोशी प्रदेश प्रहरी कार्यालय विराटनगरको चाडपर्व सुरक्षा विशेष कार्ययोजनाअनुसार प्रहरी चौकी अमाहीबरियातीबाट हिजो राति साढे ९ बजे गस्तीमा खटिएको गस्ती टोलीले धनपालथान२ स्थित भित्री सडक खण्डमा सडक छेउमा रोकिराखेको बिआर ०६ पिए १३६२ नम्बरको स्करपियो चेकजाँच गर्दा उक्त गाडीको ड्यासबोर्ड भित्र लुकाई राखेको कटुवा पेस्टोल १ थान र ३ राउण्ड गोलीसमेत फेला पारेको हो। गाडीमा गोली सहित कटुवा पेस्तोल फेला परेसँगै गाडी चालक सर्लाही हरीपुर्वा७ का २७ वर्षीय रवीन्द्रकुमार यादव र गाडीमा सवार रहेका सर्लाही हरीपुर्वा७ का २० वर्षीय कमलेशकुमार यादव र महोत्तरी गौशाला६ का २२ वर्षीय राम दयाल यादव समेतलाई पक्राउ गरिएको हो। पक्राउ परेका तीनै जनाको इलाका प्रहरी कार्यालय रंगेलीबाट थप अनुसन्धान भइरहेको छ।
सल्लाघारीमा च्याङ्ग्रादेखि खसी लिनेसम्मको भीड,"सल्लाघारीको चौरमा तयारी च्याङ्ग्राको मासु प्रतिकिलो दुई हजार आठ सयमा व्यापारीले बिक्री गरेको छन् । भक्तपुर : भक्तपुरको सल्लाघारीमा दसैंका लागि च्याङ्ग्रा, बोका, खसी लिनेको भीड लागेको छ । दसैंका लागि मात्रै बजार लाग्ने भक्तपुरको सल्लाघारीस्थित नेपाल ट्रष्टका नाममा रहेको ९९ रोपनी चौरमा भक्तपुर, काठमाडौं, काभ्रपलाञ्चोकदेखिका उपभोक्ताको भीड लागेको छ । आज फूलपातीका दिन सवारी साधनमा बलि दिनका लागि बोका लिन आउने र दसैँका लागि आवश्यक मासुका लागि च्याङ्ग्रादेखि खसी लिन आउनेको भीड लागेको छ । दसैंका लागि मुस्ताङ हुँदै ल्याइएको च्याङ्ग्राको मूल्य बढेपछि च्याङ्ग्राको बिक्री कम भएको छ । यहाँ चीनबाट ल्याइएको चिनियाँ च्याङ्ग्राभन्दा नेपालका च्याङ्ग्रा प्रतिकिलो रु तीन सय ५० सस्तोमा बिक्री भइरहेको छ । व्यापारी उद्धव खड्काले बझाङबाट ल्याएको नेपाली च्याङ्ग्रा प्रतिकिलो एक हजारमा बिक्री भइरहेको र चिनियाँ च्याङ्ग्रा प्रतिकिलो रु एक हजार तीन सय ५० मा बिक्री भइरहेको जानकारी दिए। यो मूल्य गत वर्षको भन्दा केही बढी हो । यहाँका व्यापारीले २०७८ सालमा जिउँदो च्याङ्ग्रा प्रतिकिलो रु आठ सय र २०७९ सालमा प्रतिकिलो एक हजार तीन सयमा बिक्री गरेको र यसवर्ष एक हजार तीन सय ५० मूल्य राखेर बिक्री गरेका छन् । च्याङ्ग्रा व्यापारी उत्तम खड्गीले मुस्ताङको घारमै च्याङ्ग्रा महँगो तिर्नु परेकाले मूल्य बढेको बताए। उनले राससलाई भने,'चीनबाट ल्याइएको च्याङ्ग्रा नेपाली व्यापारीले मुस्ताङबाट खरिद गर्दा किलोमा नभई प्रतिगोटा ३५ हजारदेखि ४० हजारसम्म तिर्नु परेकाले यस वर्ष च्याङ्ग्रा महँगो भएको हो । अर्का व्यापारी रमेश खड्काले मुस्ताङमा चिनियाँ व्यापारीसँग सानो च्याङ्ग्रा प्रतिगोटा ३५ हजार र ठूलो च्याङ्ग्रा ४० हजारमा खरिद गरेर ल्याएको जानकारी दिँदै किलोमा बिक्री गर्दा महँगो हुन गएको बताए। भेडा भने प्रतिकिलो आठ सयमा बिक्री भइरहेको उनले जानकारी दिए। अर्का च्याङ्ग्रा व्यापारी कुलबहादुर श्रेष्ठले पशु स्वास्थ्य चिकित्सकबाट भेडाच्याङ्ग्राको परीक्षण गरेर ल्याए पनि बीचबीचमा प्रहरीले दुःख दिने गरेको गुनासो गरे । उनले बाटोमा प्रहरीले विभिन्न बहानामा दुःख दिने, पैसा माग्ने,दसैं खर्चदेखि मोबाइल रिचार्जसमेत गर्न लगाएको उनले गुनासो गरे। अर्का व्यापारी शङ्कर श्रेष्ठले भने प्रहरीले मात्रै नभई पालिकाहरुले समेत व्यापारीलाई दोब्बर कर तिराएर दुःख दिने गरेको सुनाए । श्रेष्ठले भने,'स्वास्थ्य परीक्षण गरेर भेटेरिनरीको बिल ल्याए पनि बीचबीचमा बाटोमा प्रहरीले भेटरिनरीको बिलमा विभिन्न प्रश्न उठाएर दुःख दिने गरेका छन्, भेटरिनरीको बिल काटेको ७२ घण्टापछि किन नल्याएको भन्छन्, एक हजारदेखि दुई हजारसम्म जरिवानाको नाममा रकम तिर्नु परेको ।' व्यापारी श्रेष्ठले मुस्ताङमा निकासी कर तिरेर ल्याउँदा पनि र बाटोको विभिन्न ठाउँमा निकासी कर भनेर ठाउँठाउँमा पालिकाहरूले फेरि पनि कर भनेर रकम लिने गरेको बताए । उनले भने,'प्रहरीले ढुवानी गाडीमा किन भेडाच्याङ्ग्रा ल्याएको भन्दै ठाउँठाउँमा दुःख दियो, एउटै च्याङ्ग्राको पनि ठाउँठाउँमा कर तिर्नुपर्ने, ढुवानी गाडीमा च्याङ्ग्रा ल्याउन पाइँदैन भन्ने च्याङ्ग्रा बोक्ने सवारी साधन कस्तो हुन्छ प्रहरीले भनिदिनु पर्यो ।' च्याङ्ग्रा तयारी मासुको मूल्य पनि यस वर्ष निकै बढाएका छन् । सल्लाघारीको चौरमा तयारी च्याङ्ग्राको मासु प्रतिकिलो दुई हजार आठ सयमा व्यापारीले बिक्री गरेको छन् । २०७८ सालमा च्याङ्ग्राको तयारी मासु प्रतिकिलो एक हजार सात सय र २०७९ सालमा दुई हजार ६ सयमा बिक्री गरेको मासु यस वर्ष दुई हजार आठ सयमा बिक्री गरेको व्यापारीहरूले बताएका छन् । सल्लाघारीमा खसी भने व्यापारीले प्रतिकिलो ६ सय ८० देखि ६ सय ९० सम्ममा बिक्री गरेको छन् । यहाँ करिब दुई हजारवटा खसी ल्याएकामा व्यापारीले ६ सय ८० भन्दा कम मूल्यमा बिक्री नगरेको बताएका छन् ।"
पर्व मनाउँदा धार्मिक एवं सामाजिक सद्भावमाथि पनि विचार गरौं : मुख्यमन्त्री यादव,"महोत्तरी : धार्मिक एवं सामाजिक सद्भाव कायम राख्दै पर्व तिहार मनाउनुपर्नेमा मधेस प्रदेशका मुख्यमन्त्री सरोज यादवले सबैमा आग्रह गरेका छन्। शनिबार गौशाला आएका मुख्यमन्त्री यादवले पत्रकारसँग कुराकानी गर्दै चाडपर्व मनाउने क्रममा कुनै पनि समुदाय वा व्यक्ति तथा धर्मलाई असर नपर्ने किसिमको सहज वातावरण निर्माण गर्नका लागि सबैमा अपिल गरेका छन्। उनले भने, 'प्रदेश सरकारको तर्फबाट यस प्रदेशका पछिल्लो घटनालाई ध्यानमा राखेर शान्ति सुरक्षा कायम राख्नका लागि छलफलमार्फत आग्रह गरेको छु। प्रहरी प्रशासनका उच्च पदस्थ अधिकारीहरूले पनि सामाजिक सद्भाव कायम हुने किसिमको वातावरण निर्माणका लागि सकारात्मक भएका छन्। दसैं तिहार मनाउने क्रममा आमनागरिकले ढुक्क भई मनाउने वातावरण सिर्जना हुनेछ। तर सामाजिक सद्भाव भड्किने किसिमको घटनामा संलग्न जो कोहीलाई कानुन अनुसारको कारबाही गरिनेछ। तसर्थ सदैव सचेत र सर्तक रहनु आवश्यक छ।' एक प्रसंगमा मुख्यमन्त्री यादवले छठ पर्वमा बिदा दिनुपर्ने आवश्यकतामाथि गहन छलफल र बहसको जरुरी रहेको धारणा राखेका छन्। त्यसै पनि सरकारी कार्यालयमा अधिक बिदा भयो भनेर आलोचना आइरहेको समयमा छठ पर्वका सम्बन्धमा बिदा दिने निष्कर्षमा अहिले नै पुग्न नसकेको यादवले धारणा राखेका छन्।"
बागलुङका पर्यटकीस्थलमा पर्यटकको चहलपहल,"बागलुङ : चाडबाड सुरु भएसँगै बागलुङका धार्मिक तथा पर्यटकीय क्षेत्रमा आन्तरिक एवं बाह्य पर्यटकको चहलपहल सुरु भएको छ। वर्षा याममा सुनसान बनेका पर्यटकीय क्षेत्रमा दसैं सुरु भएपछि पर्यटकको चहलपहल बढेको हो। यो समयमा मानिसको फुर्सद हुँदा घुमफिरमा निस्किएको पाइन्छ। बागलुङको मुख्य धार्मिक पर्यटकीयस्थलका रूपमा रहेको बागलुङ कालिका मन्दिरमा घटस्थापनाका दिनदेखि नै भक्तजनको घुइँचो लागेको थियो। दशमीसम्म यहाँ आउने भक्तजनको भीड नै लाग्ने गर्छ। बागलुङ कालिका मन्दिरसँगै नेपालको सबैभन्दा लामो बागलुङको बांगेचौर र पर्वतको पाङ जोड्ने झोलुंगे पुल, पञ्चकोट, शालीग्राम संग्राहालय, ढोरपाटनलगायत गन्तव्यमा आन्तरिक पर्यटकको बाक्लो उपस्थिति हुन थालेको छ। नेपालको एक मात्रै सिकार आरक्ष ढोरपाटन क्षेत्रमा पनि यो समयमा धेरै बाह्य पर्यटक आएको स्थानीय निमबहादुर घर्तीले बताए। अघिल्लो वर्षको तुलनामा यो वर्ष धेरै पर्यटक भित्रिएका उनले बताए। ढोरपाटनमा पर्यटकका लागि आवास र भोजनको उचित व्यवस्थापन हुन थालेपछि पाहुना बढ्दै गएका हुन्।"
गाँजासहित दुई जना पक्राउ,उदयपुर : उदयपुरमा लागुऔषध गाँजासहित २ जनालाई प्रहरीले पक्राउ गरेको छ । पक्राउ पर्नेमा खोटाङ स्थायी घर भई हाल उदयपुरको ताप्ली गाउँपालिका १ का ३२ वर्षीय गणेशबहादुर मगर र ३३ वर्षीय बिरबहादुर मगर रहेका छन् । प्रहरी सुतेको मौकाछोपी मध्यरातमा भारततर्फ लैजाँदै गरिएको ३८ केजी गाँजा कटारी नगरपालिका ६ देउलीकुनाबाट पक्राउ गरिएको जिल्ला प्रहरी कार्यालयका प्रमुख एसपी रमेश थापाले बताए । इलाका प्रहरी कार्यालय कटारीबाट खटिएको प्रहरी टोलीले १९१९ केजीका दुई वोरा गाँजा वरामद गरेको उनले बताए । पक्राउ परेका दुवैलाई प्रहरी हिरासतमा राखी थप अनुसन्धान सुरु गरिएको उनले बताए ।
बर्दियामा भित्र्याइयो फूलपाती,"गुलरिया : घटस्थापनाको सातौ दिन बर्दियामा धुमधामले फूलपाती भित्र्याइएको छ । बर्दियाको गुलरिया नगरपालिकास्थित बगलामुखी भगवती मन्दिर तथा कोटही मन्दिरमा संयुक्त सलामी दिँदै नेपाल प्रहरी र सशस्त्र प्रहरी बल सीमा सुरक्षा कार्यालय बर्दियाले आआफ्ना कार्यालयका देवालयमा फूलपाती भित्र्याएका हुन् । शनिबार बिहान ८ बजेर २४ मिनेटमा फूलपाती एवम् तुलजा भवानीको यात्रा र स्थिरासन ९ बजेर २५ मिनेटको शुभसाइत पञ्चांग निर्णायक समितिले तोकेको थियो । सोही समयमा फुलपाती भित्र्याइएको जिल्ला प्रशासन कार्यालय बर्दियाले जनाएको छ । प्रमुख जिल्ला अधिकारीलगायत दुवै सुरक्षा निकायका प्रमुखले फूलपातीको विधिपूर्वक पूजा गरेका छन् । डोलीमा बोकेर ल्याइएका नवपत्रिकाहरू विधिपूर्वक पूजा गरी सुरक्षा निकायका कार्यालयमा लैजाने बर्दियामा प्रचलन छ । कदली, दाडिम, धान्य, हरिद्रा, अशोक, मानक, कर्चुर, बेल, जयन्तीलगायतका नवपत्रिका संकलन गरी सप्तमीका दिन फुलपातीका रुपमा पूजा गरिन्छ । शास्त्रोक्त विधि अनुसार षष्टी अर्थात फूलपातीको अघिल्लो दिन बेलको बृक्षलाई पूजा गरी निमन्त्रा दिने र फुलपातीका दिन तोकिएको साइतमा एउटै शाखामा फलेको तिनवटा बेलको फल टीप्ने मान्यता छ । यसरी संकलन गरिएका फुलपातीहरू घटस्थापना गरिएका जमरा घरमा प्रचलन अनुसार भित्र्याइने गरिन्छ । फुलपातीका दिन भित्राइएका नवपत्रिकाहरू कालरात्रीका दिन नव देवीका रुपमा पूजा गरिन्छ । शरदकालिय पूजा विधिमा उल्लेख गरिए अनुसार कालरात्रीको दिन मध्यरातमा कदल्यां (केरा) ब्राम्ह्णी, दाडिम (अनार) रक्तचण्डिका,धान्य (धान) लक्ष्मी,हरिद्रा (बेसार) दुर्गा, मानके चामुण्डा, बिल्बे (बेल) शिव, अशोक शोकहारिणी,जयन्ती कार्तिकी र कर्चुर कालिका देवीका रुपमा पूजा गरिन्छ । यसरी देवीको पूजा आराधना गर्नाले धनधान्य,यशकृतिलगायत शक्ति प्राप्त हुने मान्यता छ ।"
"बागझोरामा मोटरसाइकल दुर्घटना, एकजनाको मृत्यु",मकवानपुर : त्रिभुवन राजपथअन्तर्गत भैंसेहेटौँडा सडकखण्डको बागझोरामा गए राति भैसेँबाट हेटौँडातर्फ आउँदै गरेको बा१७प २१८९ नम्बरको मोटरसाइकल अनियन्त्रित भइ सडकबाट करिब तीन सय मिटर तल खस्दा मोटरसाइकल चालकको घटनास्थलमै मृत्यु भएको छ। मृत्यु हुनेमा भीमफेदी गाउँपालिका१ बस्ने सुमिन लामा रहेका जिल्ला प्रहरी कार्यालय मकवानपुरका प्रहरी नायब उपरीक्षक लक्ष्मी भण्डारीले जानकारी दिए। उक्त मोटरसाइकलको पछाडि सवार भीमफेदी१ बस्ने रमन बस्नेत घाइते भएको र उनको हेटौँडा अस्पतालमा उपचार भइरहेको प्रनाउ भण्डारीले बताए।
दसैंमा मनकामना केबलकार तीन दिन बन्द हुने,"मुग्लिन : मनकामना केबलकार दसैंमा तीन दिन बन्द हुने भएको छ । नवमी,दशमी र एकादशीका दिन कात्तिक ६,७ र ८ गते बन्द हुने मनकामना दर्शन प्रालिका नायब प्रबन्धक उज्ज्वल शेरचनले जानकारी दिए। नायब प्रबन्धक शेरचनले राससलाई दिएको जानकारी अनुसार मनकामना केबलकार कात्तिक ९ गतेदेखि नियमित सञ्चालनमा आउने छ । गोरखाको सहिद लखन गाउँपालिकास्थित मनकामनामा रहेको प्रसिद्ध धार्मिकस्थल मनकामना माता माइको मन्दिर जाने दर्शनार्थीको सहजताका लागि चितवनको इच्छाकामना४ कुरिनटार (चेरेस) बाट १० मिनेटमा पुग्ने गरी २०५५ सालमा स्थापना गरिएको मनकामना केबलकार नेपालको पहिलो केबलकार हो ।"
"शताब्दी नाघेका गौरीशंकर दास भन्छन् : दक्षिणा होइन, आशीर्वाद","पुर्ख्यौली घर सिरहा। २००९ सालमा काठमाडौं आएपछि घर बनाइयो। प्रायःजसो चाडपर्व यतै। त्यतिबेला दसैंमा शुभआशीर्वाद नै ठूलो कुरा थियो। नयाँ लुगा नेपाली पोसाक दौरा, सुरुवाल लगाउने र कम्मरमा पटुका बाँधिन्थ्यो। पोसाक प्रायः सबैको एकै किसिमको हुन्थ्यो। राजपरिषद् सदस्य पनि भएको हुँदा घरमा दसैं मनाएपछि राजदरबार पुग्थेंँ। तत्कालीन राजा महेन्द्र र वीरेन्द्रका साथै राजपरिवारका सदस्यसँग पनि टीकाजमरा ग्रहण गरिन्थ्यो। तीनवटै राष्ट्रपतिसँग दसैंमा टीका जमरा लगाउने अवसर जुरेको छैन। काठमाडौंमा टीकाजमरा र आशीर्वाद सँगै दक्षिणा पनि दिने चलन रहेछ। सिरहामा दक्षिणा नै दिइँदैनथ्यो।"
"'जुत्ता हुन्थ्यो, मोजा हुँदैनथ्यो'","त्यसबेला हिँडुवा दसैं थियो। यतिबेला गुडुवा दसैं छ। किनभने भेडा, च्याङ्ग्रा हिँडाएर ल्याउँथे र बेच्थे अहिले गाडीमा ल्याउँछन्। दसैंमा ती च्याङ्ग्रा टुँडिखेलनेर बेच्थे। आमाहरूले ढिकीमा कुटेर चिउरा गाग्रा र घ्याम्पोमा राखेको हुन्थ्यो। तर, चिउरा खान पाउँदैनथ्यौं, बास्ना सुँघेर अघाउँथ्यौं। अति भएपछि चोरेर खान्थ्यौं। निफनेर राखेको हुँदैनथ्यो, भुससँगैको चिउरा हातैमा फुकेर खान्थ्यौं। हाम्रो जुग अर्कै जुग थियो। नोटको चलन थिएन। मोहोर सुकी महंगा हुन्थे। दुई पैसा, चार पैसा दक्षिणा पाइन्थ्यो। जुत्ता भए मोजा हुँदैनथ्यो। मावलीघर पुगेर आउँदा खुट्टाभरि फोको उठ्थे ताथली पुगेर आउँदा। घाउ हुन्थ्यो।"
मिथिलाञ्चलको शक्तिपीठहरूमा खोइछ भर्ने महिलाहरूको भीड,"महोत्तरी : दसैंको आज सातौ दिन अर्थात वडादसैंको सप्तमी तिथी। तराई मधेसका दुर्गा शक्तिपीठहरूमा खोइछ भर्ने महिलाहरूको भीड लागेको छ। विवाहित महिलाले विभिन्न नामले सम्बोधित भगवती मन्दिरहरू तथा प्रतिमाको सामुन्ने केराको पात वा कपडामा पानसुपारी, ल्वांग, मिठ्ठा, चामलसहितको सामग्री सात ठाउँमा खोइछ भर्ने परम्परा रहेको छ। भरिएको खोइछबाट महिलालाई केही सामग्री खोइछा वा प्रसादका रूपमा फिर्ता गरिन्छ। सात ठाउँमा नै किन र कुन कुन भगवतीलाई खोइछ राखिन्छ भनेर जानकारी लिन खोज्दा जवाफ फरक फरक उत्तर प्राप्त भयो। देवीशक्तिका विषयमा जानकार मोहनप्रसाद खनाल लेख्छन्,यज्ञविधानमा सप्तमातृका, दशमातृका, षोडशमातका आदिका रूपमा पूजा गर्ने प्राचीन परम्परा अझैसम्म कायम छ। सप्तमातृकामा ब्राह्मी, माहेश्वरी, कौमारी(षष्ठिका), वैष्णवी, इन्द्राणी, बाराही, तथा चामुण्डा(दुर्गा) लाई सम्बोधन गरिन्छ। दुर्गाभवानीको १०८ रूपमध्ये महिषासुर बधमा ९ रूप प्रयोग भएकोले दसैंको समयमा ९ दिनसम्म पूजा गर्ने परम्परा रहेको बताइन्छ। हुनत जलेश्वरको राजदेवीको मुख्य प्रतिमाको दायँबायाँ आठसहित ९ रूप देखाइएको छ। राजदेवीको अन्य ८ रूप अथवा बहिनीबारे म जानकार छैन। साथै यस क्षेत्रमा पूजिने महारानीजीको सात बहिनीको नाम फरक रहेको सुनिन्छ। यसबारे सोधखोज गर्न बाँकि छ। माता दुर्गा भवनीको सात बहिनी भनेर विभिन्न ठाउँमा सिंहवासिनी, हिंगलाजदेवी, जेठी ज्वालाजी, लुगासनादेवी, नैनादेवी, तारादेवी र शूलिनीको चर्चा गरिएको छ। मधेसकी महिलाले सप्तमातृका भन्दा दुर्गाभवानी वा भगवतीको सात बहिनी वा अन्य कुनै सात नामले खोइछ चढाउने गरेको हुनसक्छ। यसबारे ठोस जानकारी भए ठोकुवा गर्न सकिन्छ। अर्कोतर्फ शितलामाइको बहिनीमा दुर्गाभवानीसँगै ऋणिका, घृणिका, महला, मंगला र सेठलाको चर्चा पाइन्छ। फरक फरक ठाउँमा भगवती, महारानी, राजदेवी, संसारीमाईसहित अन्य देवीको ७ वा ९ बहिनी रहेको चर्चा गर्ने गरिन्छ। तसर्थ मधेसमा देवी पूजा परम्पराबारे अनुसन्धन आवश्यक छ। यो अनुसन्धान देवी वा शक्ति पुजन परम्पराको इतिहास र वर्तमान बुझ्न सजिलो हुनेछ। दशमीसम्म खोइछ भर्ने गरिन्छ।"
यो मौसमै रमाइलो,"पोखरा : दसैं यतिबेला घर आँगनमा आइसकेको छ। दसैंका लागि नयाँ लत्ता, कपडा किन्नेदेखि खाद्यान्नको जोहो गर्ने अहिले चटारो छ। घर लिपपोत, रंगरोगन, घर गाउँ सरसफाइ भइरहेको छ। सहरमा रहेकाहरू दसैं मनाउन गाउँ फर्कंदै छन्। दसैं सुरु भएसँगै पोखराका शक्तिपीठहरूमा भक्तजनको घुइँचो बढ्न थालेको छ। पोखराको विन्ध्यवासिनी, फेवातालको बीचमा रहेको तालबाराही, भद्रकालीलगायतका मन्दिरमा बिहानैदेखि भक्तजनको भिड लाग्न थालेको छ। असोज, कात्तिक महिना मौसमका हिसाबले पनि निकै आकर्षक महिना हुन्। धान, कोदो झुलेर फाँटहरू पहेँलपुर हुँदा निकै सुन्दर देखिन्छ। हिमाल, ताल तथा खोलाको सुन्दरताको छुट्टै छ। यतिबेला वर्षा रोकिएर हिमालबाट बादल हटेको छ। हिमाल हाँसेको छ। बाक्लो हिउँसहितको अन्नपूर्ण, माछापुच्छ्रे, धौलागिरीलगायतका हिमालको दृश्यले यतिबेला पोखरा सुन्दर देखिएको छ। हिमाललाई पृष्ठभूमिमा राखेर झुलेको पोखरेली जेठोबुढो धानको सुन्दरता, कोदो, बन्दा काउलीको हरियाली मनमोहक छ। पर्यटकहरू यति नै बेला अन्नपूर्ण पदयात्राका लागि आउँछन्। दसैंमा खेलिने लठ्ठे पिङ, रोटेपिङ उत्तिकै आकर्षक छन्। कुनै दसैंमा पानी पर्दा हिले दसैं भनिन्छ। तर, यस वर्ष अहिलेसम्म मौसम खुलेर नीलो आकास तथा हरियाली वातावरणले सुन्दरता थपेको छ। देशमा आर्थिक मन्दीका कारण भने मानिसमा खर्च कम गर्नु पर्ने बाध्यता छ। महँगी बढेकोले दसैं कम खर्चमा मनाउनु पर्ने बाध्यता पनि छ। प्रत्येक वर्ष महँगी बढ्दै जाँदा दसैंमा हिमालबाट ल्याइएका च्यांग्रा, भेडा किनेर खानै नसक्ने अवस्था आएको हिरामाया गुरुङ बताउँछिन्। एउटै च्यांग्राको ५० हजार, भेडाको ४० हजार पर्ने भएकोले वर्षमा एकपटक हिमालमा जडीबुटी खाएका च्यांग्रा, भेडा लगौं भन्दा पनि नसकिने अवस्था आएको उनले सुनाइन्। नेपालीको ठूलो पर्व दसैंमा उल्लास, उमंग जति हुन पर्ने हो देशमै रोजगारीको अवसर, औधौगिक विकास, कृषि भूमिको वर्गिकरण गरी हजारांै विघाहा जमिनमा आधुनिक कृषि प्रणालीअनुसार खेती गर्ने वातावरण नबन्दा युवा विदेश पलायन भएका छन्। गाउँ युवाविहीन भएका छन्। तैपनि विगत वर्ष झैं सुन्दर मौसम, हरियाली वातावरणले दसैंलाई स्वागत गरे झैं गरी बाक्लो हिउँसहित हिमाल सेताम्मे टल्किएका छन्।"
त्यतिबेला दसैं साह्रै रमाइलो हुन्थ्यो,"काठमाडौं : दसैंमा टाढाटाढाबाट नातागोता आउँथे। खुब रमाइलो हुन्थ्यो। खसी काट्ने, नयाँ लुगा पाउने हुँदा केटाकेटी फुरुङ्गै हुन्थे। अहिले जस्तो बजारनजिक हुँदैनथ्यो। बजार टाढा हुन्थ्यो। दसैंकै बेला किनमेल गर्नुपथ्र्यो। किनमेल गर्न टाढा टाढाका बजार जानु पथ्र्यो। महिलाहरू सेल रोटी, फिनी लगायतका परिकार बनाउन व्यस्त हुन्थे। पुरुषहरू खसी वा मासुको जोरजाममा केन्द्रित हुन्थे। त्यति बेला दसैंसाह्रै रमाइलो हुन्थ्यो। गाउँगाउँ पिङहरू हालिएका हुन्थे। पिङ खेल्ने ठाउँमा मानिसको भीड नै हुन्थ्यो। नीलाम्बर आचार्य, ८१ वर्ष,पूर्वकानुनमन्त्री एवं पूर्वराजदूत"
पृथ्वीनारायण शाहले उपहार दिएको तरबार जाजरकोट दरबार भित्र्याइयो,"जाजरकोट : तत्कालिन गोरखा राज्यका राजा पृथ्वी नारायण शाहले नेपाल एकीकरण अभियानका सिलसिलामा २ सय ५५ वर्ष अघि जाजरकोट राज्यलाई उपहारस्वरुप दिएको शक्तिको प्रतिक खड्ग अर्थात् तरवार बडा दसैंको फुलपातीको अवसर पारेर शक्तिको प्रतिकको रुपमा जाजरकोट दरबारमा भित्र्याइएको छ । वडादसैंका अवसरमा फुलपाती भित्र्याउने कार्यक्रम अनुसार जाजरकोट राज्यको शक्तिको प्रतीकको रुपमा रहेको उक्त खड्ग आइतबार भेरी नगरपालिका ४ रानागाउँस्थित कालिका मन्दिरबाट जाजरकोट दरबारमा भित्रयाइएको हो । स्थानीय सर्वसाधारण,सरकारी कर्मचारी र सुरक्षाकर्मीको व्यापक सहभागितामा शंख ध्वनी बाजागाजासहित भेरी नगरपालिका ४ गैरीखालीमा प्रमुख जिल्ला अधिकारी सुरेश सुनारले पुजाआजा गरेर उक्त खड्गलाइ जाजरकोट दरबार लगिएको हो । दरबारमा रहेको जमरा घरमा खड्ग र फुलपाती भित्र्याउनुका साथै बली चढाइएको छ । बली चढाउने क्रममा सुरक्षाकर्मीले सलामी दिएका थिए । नेपाली सेना,सशस्त्र प्रहरी र नेपाल प्रहरी तीनै सुरक्षाफौजको सहभागिता रहेको थियो । विक्रम सम्वत १८२५ माघ ५ गते कांसीको मणिकर्णिकाघाटमा गोरखाका राजा पृथ्वीनारायण शाहले तत्कालिन जाजरकोटी राजा हरि शाहसँग नेपाल एकीकरण अभियान सफल पार्ने उद्देश्यले धर्मसन्धी गर्दै उक्त खड्ग (तरबार) जाजरकोट राज्यलाई उपहारस्वरुप दिएका थिए । दुई राज्यका बीचमा एकअर्कालाइ सहयोग गर्ने सम्झौता गर्दै दुवै राजाले मितेरी साइनो गाँसेर उपहार साटासाट गर्ने क्रममा उक्त खड्ग शक्तिको प्रतिकको रुपमा जाजरकोटी राजालाइ दिइएको जाजरकोट राज्यको इतिहासबारे जानकार केदारबहादुर शाहले वताए । उनले झन्डै ७ सय वर्षअघि स्थापना भएको जाजरकोट राज्यको सुरुको राजधानी जगतिपुरमा राखिएको उक्त खड्ग १८५२ सालमा अहिलेको सदरमुकाम खलंगामा राजधानी सारिएपछि दसैंको फुलपातीका दिन विशेष पुजाआजासहित जगतिपुरवाट खलंगा दरबारमा ल्याउने परम्परा सुरू भएको बताए । फुलपातीका दिन विशेष पुजाआजासहित बली दिएर जाजरकोट दरबारमा रहेको जमारा घरमा उक्त खड्ग भित्र्याउने परम्परा रहेको छ । बली दिन र खड्ग भित्र्याउन लाग्ने रकम सुरुमा दरबारबाट र पछि गृहमन्त्रालयबाट आउने गरेपनि मुलुकमा गणतन्त्र आइसकेपछि रकम पठाउन छोडिएको छ । रकम अभावमा परम्परालाई निरन्तरता दिनै मुस्किल भएको स्थानीय प्रशासनले जनाएको छ । रकम अभावमा नवमीका दिन राँगाको बली दिने कार्य केही वर्ष यता हुन नसकेकोमा तत्कालित राजाका नाती प्रवेश विक्रम शाहको पहलमा राँगो बली दिइने भएको छ । जाजरकोट दरबारमा हाल जिल्ला प्रशासन कार्यालय रहेको छ । राजाले गर्ने खड्ग पुजा २०१८ साल पछि राज्य रजौटा उन्मुलनसँगै प्रमुख जिल्ला अधिकारीले गर्दै आएका छन् । जगतिपुरमा रहेको जाजरकोट राज्य र देवताको शक्तिलाई विस्तारै खलंगास्थित दरबारमा सार्ने उद्देश्य प्रत्येक वर्ष फुलपातीका दिन पुजाआजासहित उक्त खड्गलाइ खर्के देउताको रुपमा पुज्दै ल्याउन थालिएको हो । फुलपातीका दिन जाजरकोट दरबारमा भित्रयाइएको उक्त खड्गलाई दसैंको फुलपाती अर्थात् सप्तमी,महाअस्टमी,महानवमी र विजयादशमीको दिनसम्म पन्चे वाचाको ध्वनीका साथ बोका,रांगाको बलि दिएर भव्य रुपमा पूजाआजा गरी दशमीकै दिन टीका लगाइसकेपछि जगतिपुरमै फर्काउने परम्परा रहे पनि मुलुकको १० वर्षे द्वन्द्वका क्रममा असुरक्षाका कारण उक्त खड्ग २२ वर्ष अघिदेखि जिल्ला प्रहरी कार्यालयको परिसरमै रहेको कालिका मन्दिरमै राख्ने गरिएको छ । अब शान्ति आइसकेकाले खड्गलाई जगतिपुरको मन्दिरमै राख्नु पर्ने ५४ वर्षदेखि खड्ग पुजा गर्दै आएका पुजारी सत्यप्रसाद शर्माले बताए । जाजरकोट राज्यको उत्पति र खड्ग सुरुमा राखिएको मन्दिरको गरिमा र महत्व जोगाउनका लागि उक्त खड्गलाई जगतिपुरमै राख्नुपर्ने पुजारी शर्माको भनाइ छ । उनले तत्कालिन राजाका पुरोहित अर्थात खर्क देवताका पुजारी आफ्ना हजुरबुबाका बुबा रत्नदास शर्माले उक्त खडग जाजरकोट दरबारमा ल्याउन सुरु गरेको बताए । जाजरकोटी शाह ठकुरीहरूले मुख्य जिम्मा लिएर मनाइने खर्के देउता पुजा अहिले ओझेल पर्दै गएको छ । विगतमा खर्के देउताको पुजाका बेला स्थानीयको जाजरकोट दरबारमा ठूलो मेला लाग्ने गरेको स्थानीय खम्बजंग शाहले बताए । जाजरकोटको इतिहास,संस्कृति र परम्पराको पहिचान झल्काउने खर्के देउता पुजा विगतमा स्थानीय जनता सरकारी कार्यालयको सक्रियतामा गर्ने गरिएपनि अहिले सबैले बिर्सदै गएको उनले बताए । प्रमुख जिल्ला अधिकारी सुरेश सुनारले खड्ग देवताको पुजा गर्ने र जाजरकोट दरबारमा खड्ग ल्याउने मौलिक परम्पराको जगेर्ना गर्न आफूले सक्दो पहल गर्ने बताए । उनले सुरक्षाका कारण खड्ग प्रहरी कार्यालयसँगै रहेको कालिका मन्दिरमा राखिएको बताए । संस्कृति र परम्पराको निरन्तरता दिएर इतिहासलाई जोगाइ राख्नु सबैको कर्तव्य र दायित्व रहेको उनको भनाइ छ ।"
मावल कहिल्यै पुगिनँ,"उसबेला मान्छेहरू नौरथाभरि नै विभिन्न इष्टदेवहरूको एक छाक खाएर पूजाआजा गर्ने गर्थे। मेरो घरमा पिताजीले हरेक वर्ष दसैंमा नौजना कन्या खोज्ने नौ दिनसम्म पूजाआजा गर्ने र पठाउने चलन थियो। ब्राह्मण आएर घरमै पूजापाठ नगराई बुवालाई चित्त बुझ्दैनथ्यो। त्यो मौसममा दुईवटा जात्रा हुन्थ्यो, देमाडु भन्ने ठाउँमा भगवतीको जहाँ हामीलाई जान मनाही थियो किनभने अनावश्यक निहुँ खोजेर मारपिट गर्थे। र, अर्को उदयदेवको मन्दिर पाटनमा अष्टमीको दिन हामी जान्थ्यौं। राँगा काट्थे, सबै हेरेर नवमीका दिन साँझमात्र घर फर्कन्थ्यौं। दसमीका दिन टीका लगाउने काम हुन्थ्यो। तर, मावल कहिल्यै गइनँ, टाढा थियो। लोकेन्द्रबहादुर चन्द, ८० वर्ष, पूर्वप्रधानमन्त्री, बैतडी (हाल लोकन्थली, भक्तपुर)"
दसैंको शुभकामना दिंदै राष्ट्रपति पौडेलले भने : यस्ता पर्वले राष्ट्रप्रति सम्मान र प्रेम जगाउँछ,"काठमाडौं : राष्ट्रपति रामचन्द्र पौडेलले बडादसैंले सबैखाले विकृति, विसङ्गति अन्त्य गर्दै सामाजिक सद्भाव, एकता, मेलमिलाप र भ्रातृत्वको अभिवृद्धि गर्न सबैलाई प्रेरित गर्ने विश्वास व्यक्त गरेका छन्। बडादसैंको उपलक्ष्यमा दिएको शुभकामना सन्देशमा उनले यस पर्वले सबै नेपालीलाई आआफ्नो क्षेत्रबाट न्याय र समानतासहितको आर्थिक समृद्धि प्राप्त गर्ने सामथ्र्य प्रदान गरोस् भनी कामना गरेका छन्। उनले भने, 'यो पर्व सत्यको विजय र असुरी चरित्रको पराजय, दुराचारमाथि सदाचारको जीत, आपसी सद्भाव, भ्रातृत्व र पुनर्मिलनको प्रतीक पनि हो ।' राष्ट्रपति पौडेलले मुलुकमा परम्परागतरूपमा हर्षोल्लासपूर्वक मनाउने गरिएका यस्ता चाडपर्वले भौगोलिक, सांस्कृतिक र भाषिक विविधताबीच रहेको हाम्रो मौलिकतालाई थप सुदृढ गर्नुका साथै सांस्कृतिक एकता र पहिचानलाई अक्षुण्ण राख्न पनि थप योगदान गरिरहेको बताए। बडादसैँमा मान्यजनप्रति श्रद्धा र सम्मान स्वतःस्फूर्त अभिव्यक्त हुने प्रचलनले पनि यसको महत्व उजागर गरिरहेको बताउँदै उनले दसैँलगायका महान् चाडपर्वको संरक्षण एवं संवर्द्धनबाट राष्ट्र र राष्ट्रियताप्रति अटल सम्मान र गहिरो प्रेमको भावना जागृत गर्न सहयोग पुग्ने विचार प्रकट गरेका छन्। राष्ट्रपति पौडेलले सन्देशमा भने, 'नेपालीहरूको महान् चाड बडादसैँ २०८० को शुभअवसरमा देशविदेशमा रहनुभएका सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धि, सुस्वास्थ्य, दीर्घायु एवं उत्तरोत्तर प्रगतिका लागि हार्दिक शुभकामना व्यक्त गर्दछु ।' शक्तिको प्रतीकका रूपमा मनाइने बडादसैँ असोजको शुक्ल प्रतिपदाका दिन घटस्थापना गरी सोही दिनदेखि निरन्तर शक्तिरूपी नवदुर्गा भवानीको पूजा आराधना गर्दै दशमीका दिन भवानीको प्रसादस्वरूप मान्यजनको हातबाट टीका, जमरा र आशीर्वाद ग्रहण गर्न तथा पूर्णिमासम्म विशेषरूपमा मनाइँदै आएको प्रसङ्ग पनि उनले सन्देशमा उल्लेख गरेका छन्। राष्ट्रपति पौडेलले विजयादशमीको दिन दुर्गा भगवतीले दानवी शक्तिमाथि र रामले रावणमाथि विजय हासिल गरेको धार्मिक तथा ऐतिहासिक कथन रहेको तथा बडादसैँको उपलक्ष्यमा पारिवारिक जमघट एवं पुनर्मिलन भई खुुसीयाली र हार्दिकता साटासाट गरी मनाउने प्रचलन रहिआएको बताए। उनले सन्देशमा भनेका छन्, 'बडादसैँ २०८० ले हामी सबैमा नयाँ उत्साह, उमङ्ग, असल कामलाई हौसला प्रदान गर्न र सकारात्मक ऊर्जा थप्न दुर्गा भवानीले आर्शीवाद दिउन् भन्ने शुभकामना प्रकट गर्दछु ।'"
"मोरङमा भारतीय स्कोरपिओभित्र भेटियो पेस्तोल, एक जना पक्राउ",विराटनगर : मोरङको धनपालथान गाउँपालिका२ पैठामा पार्किङ गरेर राखेको भारतीय नम्बर प्लेटको स्कोरपिओ गाडीभित्र पेस्तोल फेला परेको छ । बीआर ०६ पीए १३६३ नम्बरको स्कोरपिओको ड्यासबोर्डभित्र कालो कपडाले बेरेर राखेको अवस्थामा शुक्रबार राती कटुवा पेस्तोल भेटिएको हो । नेपाल तथा सशस्त्र प्रहरीको संयुक्त गस्ती टोलीले पेस्तोल र ३ राउण्ड गोलीसहित सर्लाहीको हरिपूर्वा नगरपालिका७ का २७ वर्षीय रवीन्द्रकुमार यादवलाई पक्राउ गरेको छ। पक्राउ परेका यादवलाई इलाका प्रहरी कार्यालय रंगेलीमा राखेर थप अनुसन्धान अघि बढाइएको छ । पेस्तोर र गोली कहाँबाट ल्याएको भन्ने खुल्न बाँकी रहेको प्रहरीले जनाएको छ।
"आज दसैंको सातौं दिन, फूलपाती भित्र्याइँदै","काठमाडौं : बडादसैं अर्थात् नवरात्रको सातौं दिन आज पूजा कोठा वा दसैंघरमा फूलपाती भित्र्याइँदै छ। नौ दुर्गामध्येकी सातौँ कालरात्रि देवीको विधिपूर्वक पूजा आराधना पनि गरिँदै छ। दुर्गा पक्षको सातौँ दिन कालरात्रि देवीको विधिपूर्वक पूजा आराधना गर्ने वैदिक सनातनी परम्परा छ। प्राणीमात्रलाई कालले नष्ट गर्दछ। त्यस्तो काललाई पनि भगवती देवीले नष्ट गरिदिन्छिन् भन्ने मान्यता पाइन्छ। यस्ती देवीको स्वरुपलाई कालरात्रि भनिन्छ। कालरात्रि कृष्ण वर्णको हुनुका साथै यिनी भयङ्कर आकृतिको हुन्छिन् भन्ने विभिन्न पुराणमा उल्लेख गरिएको छ। प्राणीलाई नष्ट गर्ने भएकैले यी देवीलाई कालरात्रि भनिएको पौराणिक ग्रन्थमा उल्लेख गरिएको छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैं पर्व मनाउँछन्। नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्ने गर्छ। राजधानी र राजधानीका बाहिरका शक्तिपीठ एवं देवी मन्दिरमा पूजा आराधना एवं दर्शनका लागि बिहानैदेखि भक्तजनको भीड लागेको छ। बडादसैंको सातौं दिन आज नेपाली सेनाले सैनिक मञ्च टुँडिखेलमा फूलपाती बढाइँ विशेष समारोह आयोजना गर्दैछ। फूलपाती बढाइँ समारोह धर्म, संस्कृति र परम्परालाई निरन्तरता दिने विशिष्ट मौलिक कार्यक्रम मानिन्छ। सो कार्यक्रममा सैनिक परेड मुख्य आकर्षण रहनेछ। आजै गोरखा दरबारस्थित दसैंघरबाट काठमाडौँको हनुमानढोका दरबारका लागि फूलपातीसहितको डोली पठाइँदै छ । तत्कालीन गोरखाका राजा पृथ्वीनारायण शाहले काठमाडौँको हनुमानढोका दरबारबाट राजकाज सुरु गरेदेखि बर्सेनि बडादसैंको सातौँ दिन गोरखा दरबारको दसँैघरबाट फूलपातीसहितको डोली काठमाडौँको हनुमानढोका दरबार पुर्याएर भित्र्याउने प्रचलन रहँदै आएको छ। गोरखा दरबारको दसैंघरबाट सतिपिपलस्थित फूलपाती चौतारासम्म फूलपातीको डोली दरबारका सुसारेहरूले बोकेर ल्याई त्यहाँबाट हनुमानढोका दरबार पठाउने प्रचलन रहँदै आएको छ।"
गोरखाबाट हनुमानढोका दरबारका लागि फूलपातीसहितको डोली पठाइयो,"फूलपातीको डोली बा२झ २१२८ नम्बरको सरकारी गाडीमा राखेर हनुमानढोका दरबार पठाइएको गोरखा दरबारका मूलपुरोहित शारदाप्रसाद भट्टराईले जानकारी दिए। गोरखा : गोरखा दरबारस्थित दसैंघरबाट काठमाडौंको हनुमानढोका दरबारका लागि फूलपातीसहितको डोली पठाइएको छ । विधिपूर्वक पूजाअर्चना गरी दरबारका सुसारेले आज बिहान ८:०० बजेको शुभसाइतमा फूलपातीसहितको डोली हनुमानढोका दरबार पठाएका हुन् । फूलपातीको डोली बा२झ २१२८ नम्बरको सरकारी गाडीमा राखेर हनुमानढोका दरबार पठाइएको गोरखा दरबारका मूलपुरोहित शारदाप्रसाद भट्टराईले जानकारी दिए। गोरखाबाट पठाइएको फूलपाती हनुमानढोका दरबार पुर्याइएपछि आज साँझ हर्षबढाइँका साथ हनुमानढोका दरबारमा फूलपाती भित्र्याउने प्रचलन रहेको छ । गोरखा दरबारको दसैँघरमा पनि आजै साँझ फूलपाती भित्र्याइन्छ । तत्कालीन गोरखाका राजा पृथ्वीनारायण शाहले काठमाडौँको हनुमानढोका दरबारबाट राजकाज सुरु गरेदेखि बर्सेनि बडादसैँको सातौँ दिन गोरखा दरबारको दसैँघरबाट फूलपातीसहितको डोली काठमाडौँको हनुमानढोका दरबारमा पुर्याएर भित्र्याउने प्रचलन रहँदै आएको उनले बताए। गोरखा दरबारको दसैँघरबाट फूलपातीको डोली दरबारका सुसारेहरूले बोकेर ल्याई गाडीमा राखेर हनुमानढोका दरबार पठाइएको हो । दरबारस्थित दसैँघरबाट बाजागाजासहित र्याली निकाली गोरखाबाट फूलपातीको बिदाइ गरिएको उनले बताए । गोरखा नगरपालिकाका उपप्रमुख मसलीमाया थोकर, प्रमुख जिल्ला अधिकारी दिनेशसागर भुसाल, जिल्ला प्रहरी कार्यालय गोरखाका प्रमुख प्रहरी उपरीक्षक अनुपम श्रेष्ठलगायतले दरबारबाट फूलपातीको बिदाइ गरेर पठाएका हुन्। रासस"
दसैंमा मनकामना केबलकार तीन दिन बन्द हुने,"मुग्लिन : मनकामना केबलकार दसैंमा तीन दिन बन्द हुने भएको छ । नवमी, दशमी र एकादशीका दिन कात्तिक ६, ७ र ८ गते बन्द हुने मनकामना दर्शन प्रालिका नायब प्रबन्धक उज्ज्वल शेरचनले जानकारी दिए। नायब प्रबन्धक शेरचनका अनुसार मनकामना केबलकार कात्तिक ९ गतेदेखि नियमित सञ्चालनमा आउने छ । गोरखाको सहिद लखन गाउँपालिकास्थित मनकामनामा रहेको प्रसिद्ध धार्मिकस्थल मनकामना माता माईको मन्दिर जाने दर्शनार्थीको सहजताका लागि चितवनको इच्छाकामना४ कुरिनटार (चेरेस)बाट १० मिनेटमा पुग्ने गरी २०५५ सालमा स्थापना गरिएको मनकामना केबलकार नेपालको पहिलो केबलकार हो ।"
आज दसैंको सातौं दिन : पाल्पामा फूलपाती भित्राइयो,"तानसेन : वडा दसैंको सातौं दिन आज पाल्पामा परम्परागत रुपमा फुलपाती भित्राइएको छ । जिल्ला प्रशासन कार्यालय, दि फिमेश महिन्द्र दल गण, नेपाल प्रहरी र शसस्त्र प्रहरीको सहभागितामा सेनमा फूलपाती भित्राइएको हो । विभिन्न स्थानबाट ल्याएको फूलपाती दसैंघरबाट नेपाली सेना,नेपाल प्रहरी, सशस्त्र प्रहरी बलले बाजागाजासहित ,निशान भगवती मन्दिर, रणउजिरेश्वरी भगवती मन्दिरमा सलामीसहित अर्पण गरेको छ । तानसेन बजारमा नेपाली सेनाको व्याण्ड बाजासहितको टोलीले उखु, बेलपत्र, अदुवा, कुभिन्डो, केरालगायतका सरसमानसहित फूलपाती बजार परिक्रमा गराउँदै नेपाली सेनाको दि फिमेश महिन्द्र दल गण टुडिखेलमा पुर्याइ पूजाआजा गरेको हो । फूलपाती भित्राउने कार्यक्रममा प्रमुख जिल्ला अधिकारी बन्धु प्रसाद बास्तोला, गणका गणपती भुपेन्द्र गुरुङ्ग, प्रहरी उपरीक्षक हेरम्व शर्मा, सशस्त्र प्रहरी बलका जिल्ला प्रमुख, राष्ट्रिय अनुसन्धान, जिल्ला प्रशासक कार्यालय पाल्पाका कर्मचारीको सहभागी थिए। तानसेन बजारमा बाजागाजासहित फूलपाती हेर्न सडकसडक चोकचोकमा सर्वसाधारणको भीड लागेको थियो। नेपाली सेनाको नागपोखरी व्यारेकमा पुर्याएको फूलपाती गणपती गुरुङले पुजाआजा गरेका छन् । गणमा पुर्याएको फुलपाती व्याण्ड बाजासहित दसैंघरमा भित्राउने प्रचालन रहेको छ । यसैगरी पाल्पाको दर्लामहाकाली, रम्भादेवी, रैनादेवीलगायतका देवीका मठ मन्दिरमा तथा कोटघरमा देवीको पूजाआजा गरी आजै फूलपाती भित्राइएको छ । आजदेखि देवीका मठ मन्दिरमा भक्तजनको भीडभाड बढेको छ । देवीलाई बलि चढाउने क्रम सुरु भएको छ । गाउँघरका देवी देवालयमा समेत भक्तजनको घुइँचो बढेको छ ।"
५ दिनमा २२ लाखको खसीबोका बिक्री,"बागलुङ : बागलुङको काठेखोला गाउँपालिका४ तंग्रामका किसानले दसैं सुरु भएको ५ दिनमा खसीबोका बिक्रीबाट २२ लाख रुपैयाँ आम्दानी गरेका छन्। तंग्रामको सप्तरंगी सामाजिक उद्यमी महिला सहकारी संस्था र वसन्त सामाजिक उद्यमी महिला सहकारी संस्थामार्फत किसानहरूले पाँच दिनमा खसीबोका बिक्रीबाट उक्त आम्दानी गर्न सफल भएका हुन्। सप्तरंगी सामाजिक उद्यमी महिला सहकारीले ३९ वटा र वसन्त सामाजिक उद्यमी महिला सहकारीले १ सय वटा खसीबोका बिक्री गरेको बताए। सप्तरंगी सामाजिक उद्यमी महिला सहकारीका अध्यक्ष थमकुमारी श्रीसले घटस्थापनादेखि आज (शुक्रबार)सम्म ३९ वटा खसीबोका बिक्री गरिएको बताइन्। उनले उक्त बिक्रीबाट गाउँमा ६ लाख रुपैयाँ भित्र्याएको बताइन्। सहकारीले यस वर्षको दसैंमा ६० वटा खसी बोका बिक्री गर्ने लक्ष्य लिइएको र अझै २०२१ वटा बिक्री गरिने प्रबन्धक मनकुमारी पुनले बताइन्। हामीले यस वर्षको बडा दसैंमा ५९६० वटा खसी बोका बिक्रीका लागि बजार पठाउने लक्ष्य लिएका थियौं, उनले भनिन्, घटस्थापनादेखि शुक्रबार (पाँचौं दिन)सम्म ३९ वटा बिक्री गरिसकेका छौं। बाँकी रहेका २०२१ वटा बिक्रीका लागि बजार पठाउने तयारीमा छौं। यस्तै वसन्त सामाजिक उद्यमी महिला सहकारीले भने घटस्थापनादेखि शुक्रबारसम्म १ सय ओटा खसीबोका बिक्री गरिसकेको छ। सहकारीका प्रबन्धक हेमा विकले पाँच दिनमा एक सय वटा खसीबोका बिक्री गरिएको र १६ लााख बराबरको रकम गाउँमा भित्र्याएको बताइन्। बडादसैंमा मासुको खपतलाई पूर्ति गर्न सहकारीबाट एक सय १० वटा जति खसीबोका बजार पठाउने र १८ लाख रुपैयाँ गाउँमा भित्र्याउने लक्ष्य लिएका थियौं, प्रबन्धक विकले भनिन्, लक्ष्य अनुसार नै पाचौं दिनसम्म एक सय वटा खसीबोका बिक्रीबाट १६ लाख बराबरको आम्दानी गरेका छौं। बाँकी लक्ष्य चाडै पुरा हुने देखिन्छ। सहकारीहरूले चाडपर्वमा हुने मासुको खपतलाई पूर्ति गर्न सहकारीले संस्थामा आबद्ध सेयर सदस्यले उत्पादन गरेका खसीबोका एकीकृत गरी बजारीकरण गर्दै आएका छन्। सेयर सदस्यसँग खसीबोका संकलन गरेर बजार पठाउछौं, प्रबन्धक विकले भनिन्, सहकारीले नै बजारको खोजी गर्ने हुँदा कृषकलाई बजारीकरणको चिन्ता छैन। कृषकले पालेका खसीबोका सहकारीको मध्यस्ततामा बिक्री हुन थालेपछि बाख्रापालक कृषक उत्साहित छन्। हामीलाई बजारको चिन्ता छैन, कृषक यमकुमारी पुनले भनिन्, जति भए पनि सहकारीले बिक्री गरिदिन्छ। हिमाली च्याङग्राको मुल्य आकासिए पछि स्थानीय उत्पादनको बजार माग बढी रहेको प्रबन्धक विकको भनाइ छ।"
