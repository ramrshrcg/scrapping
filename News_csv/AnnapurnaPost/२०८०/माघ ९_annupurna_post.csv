शीर्षक,विवरण
रक्सी रुङ्न राज्यशक्ति,"भनिन्छ, सरकारको काम व्यापार गर्ने होइन। व्यापारको वातावरण बनाउने, नियमन गर्ने र व्यापार गर्नेहरूबाट कर संकलन गर्ने सरकारको काम हो भन्ने मान्यता छ। त्यसमाथि मदिराकै व्यापार त सरकारले नगरेकै राम्रो हुने हो। नेपालमा सरकारले गरेको व्यापारमात्रै होइन उद्यम व्यवसाय लगभग सबैजसो तन्नम अवस्थाकै छ। न सरकार आफैंले दिने सेवा स्तरीय छ, न उसले गरेको वस्तु तथा सेवाको व्यापार वा उत्पादन। कुनै बेला निजी क्षेत्र सक्षम नहुँदाका बखत सरकारले जनताकै सेवाका लागि भनेर व्यापार पनि आफैंले गर्न थालेको थियो। तर धेरैजसो सरकारी संस्थान घाटामा चले। घाटामाथि घाटा अनि राजनीतिक हस्तक्षेपले उद्योगधन्दा तन्नम भएपछि बिक्री पनि गरिए। राज्यले चलाएकै जुत्ता र इँटादेखि चुरोट र सिमेन्ट उद्योगसम्म निजी क्षेत्रले उत्कृष्ट ढंगले चलाइरहेको छ। अझै पनि केही संस्थान सरकारी स्वामित्वमा छन् र तिनले जनता वा उपाभोक्ताको सेवा गर्नेभन्दा राज्यलाई आर्थिक भार धेरै दिएका छन्। जस्तो नेसनल ट्रेडिङ कम्पनी। हेरौं त वर्षाैंअघि व्यापार गर्न अमेरिकी डलरमा किनेर ल्याएको मदिरा उसले बेच्नै सकेन। खानै नहुने गरी केही त विषाक्त भइसक्यो। अब त्यसलाई नष्ट गर्नुको विकल्प छैन। चार करोड जतिको त्यस्तो मदिरा उसको गोदाममा छ। बिक्री गर्नलायक दुई करोड पनि बेच्नै सकेको छैन। २०७६ सालमा नेसनल ट्रेडिङ लिमिटेड गाभेर खाद्य व्यवस्था तथा व्यापार कम्पनी लिमिटेड बनाइएपछि उक्त संस्था अलपत्रजस्तै बन्यो। आखिर विवाद सल्टाउने र झन्झट हटाउने काम त राज्यकै हो। त्यतापट्टि पटक्कै सिन्को भाँचिएन र आज यो हाल भयो। सरकारी लापरबाही र बेवास्ताको दृष्टान्तमात्रै हो यो। यस्ता प्रवृत्तिले नै राज्यले कैयौं आर्थिक भार बोक्नु परेको छ। बित्थामा राज्यको ढुकुटी खर्च भएको छ। दुर्गमका जनतालाई सिटामोट बाँड्न नसक्ने सरकारले डलरमा मदिरा किनेर पनि खेर फालेको छ। सरकारी व्यवस्थापनमा हुने लापरबाही र कमजोरी यो एउटा उदाहरणबाट मात्रै पाठ सिक्ने अवसर सरकारलाई छैन। धेरै छन् यस्ता प्रवृत्ति र उदाहरण। पहिला त नेसनल ट्रेडिङको मदिरा बिक्री र नष्टको विषय तत्कालै सल्टाउनुपर्छ। र, यस्ता प्रवृत्ति, कमजोरी र लापरबाही हुन नदिने पहल कदमी चाल्नुपर्छ।"
"हदबन्दीको जग्गा, माओवादी द्वन्द्वकालदेखि कब्जा","माओवादी कार्यकर्ताले सार्वजनिक तथा निजी जग्गा कसरी अतिक्रमण गरिरहेका छन् भन्ने एउटा उदाहरण हो, बाँके खजुरा। पञ्चायतकालमै नेपालगन्जका व्यापारिक घराना टन्डन परिवारले कृषि उद्योगका लागि हदबन्दी छुटमा लिएको जग्गामा अहिले माओवादी द्वन्द्वकालदेखि कार्यकर्ताले रजाइँ गरिरहेका छन्। टन्डन परिवारले कृषि खेती र उद्योग सञ्चालनका लागि लिएको १८० बिघा जग्गामा माओवादी कार्यकर्ता पक्की संरचना निर्माण गरेर बसिरहेका छन्। अतिक्रमित जग्गा सरकारका नाममा ल्याउन पटकपटक पहल भए पनि माओवादीको दबाबका कारण फिर्ता ल्याउन सकिएको छैन। काठमाडौं : पञ्चायत व्यवस्थामै नेपालगन्जका व्यापारी घराना टन्डन परिवारले कृषि उद्योगका लागि बाँकेको खजुरामा हदबन्दी छुटको जग्गा लिएका थिए। टन्डन परिवारले कृषि खेती र उद्योग सञ्चालनका लागि लिएको १८० बिघा जग्गामा अहिले माओवादीले रजाइँ गरिरहेका छन्। बाँकेको खजुरा गाउँपालिका६ मा गिजरा खाँडसारी मिल्स प्रालिले हदबन्दीमा लिएको जग्गा उपयोग नगरेपछि माओवादी कार्यकर्ताले द्वन्द्वकालदेखि अतिक्रमण सुरु गरेका हुन्। अतिक्रमित जग्गा सरकारका नाममा ल्याउन पटक पटक निर्देशन दिए पनि माओवादीको दबाबका कारण फिर्ता ल्याउन सकिएको छैन। सो जग्गामा माओवादी कार्यकर्ता पक्की संरचना निर्माण गरेर बसिरहेका छन्। पञ्चायती व्यवस्थामा उद्योग, व्यवसाय सञ्चालन गर्न त्यसबेला सरकारले हदबन्दी छुटको जग्गा उपलब्ध गराउँथ्यो। २०४२ सालमा बाँकेको साविक उढरापुर गाविस२ हाल खजुरा गाउँपालिका६ मा गिजरा खाँडसारी मिल्स प्रालिलाई १८० बिघा जग्गा सरकारले हदबन्दी छुटमा उपलब्ध गराएको थियो। उखु खेतीका लागि सरकारले २०४२ साल असार ८ गते हदबन्दी छुटमा जग्गा उपलब्ध गराएको थियो। सोही वर्षको असार ३१ मा राजपत्रमा सूचना पनि प्रकाशित गर्दै सरकारले हदबन्दी छुट दिँदा पाँचवटा सर्त राखेको थियो। तर, यी सर्तअनुसार गिजरा खाँडसारी मिल्स प्रालिले काम गरेको देखिँदैन। हदबन्दी छुटमा लिएको जग्गामा उखु खेती नै भएको छैन। उद्योगको नाममा रहेको त्यो जग्गा उल्टै अतिक्रमण भएको छ। सो जग्गामा करिब ११०० परिवार विगत २०२५ वर्षदेखि बस्दै आएका छन् भने उनीहरूले खेतीपाती पनि गर्दै आएका छन्। जफत अनि फेरि फिर्ता हदबन्दी छुटको नाम जग्गा पाएपछि पनि कम्पनीले सर्तअनुसारको काम गरेन। उद्योग सञ्चालन पनि भएन । जग्गामा उखु खेती गरेको स्थलगत अनुगमन र निरीक्षणमा खटिएको सरकारी टोलीले कहीँ पनि पाएन। स्थलत निरीक्षण र छानबिनबाट सर्त पालना नभएको भन्दै ०४९ वैशाख १४ गते १८० बिघामध्ये ७५ बिघा १४ कठ्ठा १० धुर जग्गा जफत गर्ने निर्णय सरकारले गरेको थियो। जफत गरिएको जग्गा दुई वर्षभित्र उपयोग नगरेमा त्यो जग्गा सरकारी हुने व्यवस्था भए पनि सरकारको निर्णय कार्यान्वयन हुन सकेन। शक्ति र पैसाको आडमा जफत गरेको १० वर्षपछि उल्टै जफत फिर्ता दिने निर्णय सरकारले गरेको थियो। हदबन्दी छुट पाएको त्यो जग्गा अहिलेसम्म पनि गिजरा खाँडसारी मिल्सको नाम दर्ता श्रेस्तामा कायमै छ। २०४२ असार ८ मा तत्कालीन श्री ५ को सरकारको निर्णयअनुसार मिल्सले साविक उढरापुर गाविस२ (क) को कित्ता नम्बर ४२, ५४, ५६, ४३ र वडा नम्बर २ (ख) को कित्ता नम्बर १, १८, २१, २२, २३, ६५, ६६, ६९, ७८ र वडा नम्बर २ (ग) को कित्ता नम्बर २,७ र १८ का जम्मा १८० बिघा जग्गा हदबन्दी छुट पाएको थियो। २०४९ सालमा सरकारले जफत गर्ने निर्णय गरे पनि २०५४ सालमा भएको पुनः नापीबाट सो जग्गा कम्पनीकै नाममा कायम गरिदिएको थियो। उद्योगको नाममा जग्गा रहे पनि उसले उपयोग गरेको छैन। कम्पनीले जग्गा उपयोग नगरेपछि अतिक्रमण सुरु भएको थियो। सशस्त्र संघर्ष सुरु भएपछि माओवादी कार्यकर्ताले त्यो जग्गा कब्जा गरे। अहिले पनि उनीहरू त्यहाँ पक्की संरचना निर्माण गरेर उनीहरू बसिरहेकै छन्। अतिक्रमित जग्गा सरकारका नाममा ल्याउन पटक पटक निर्देशन दिए पनि माओवादीको दबाबका कारण सम्भव हुन सकेको छैन। सरकारको नाममा ल्याउन पुनः समितिको निर्देशन एकातिर उद्योग सञ्चालन नहुनु र अर्कोतिर धमाधम जग्गा अतिक्रमण भएपछि जग्गा जफत गरी सरकारका नाम ल्याउन दबाब सुरु भएको थियो। त्यसपछि भूमिसुधार तथा मालपोत कार्यालय बाँकेले भूमि सुधार ऐन (आठौं सम्बोधन) २०२१ को धारा १२ (ङ) १ अनुसार अनुगमन तथा निरीक्षण समिति बनाएको थियो। त्यो समितिले अनुगमन र निरीक्षण पनि गर्यो। समितिको छानबिनमा उद्योग अस्तित्वमै नरहेको पाइएको थियो। त्यहाँ उखु खेती होइन, जताततै पक्की घर बनेको पायो। समितिले छानबिन गरेर प्रतिवेदन पनि बुझायो। समितिले २०७७ चैत ६ गते भूमिसुधार कार्यालयलाई प्रतिवेदन बुझाउँदै कम्पनीको नाममा रहेको सम्पूर्ण जग्गा नेपाल सरकारको नाममा कायम गर्न निर्देशन दिएको थियो। प्रतिवेदनमा उद्योगले आफ्नो उद्देश्यअनुरूप काम गर्न नसकेको औंल्याइएको थियो। कम्पनीले काम नगरेपछि अतिक्रमण गरी पक्की भौतिक संरचना निर्माण गर्ने क्रम बढिरहेकाले सरकारी सम्पत्तिको दुरुपयोग भएको समितिले ठहर गरेको थियो। समितिले कम्पनीको नाममा रहेको जग्गा नेपाल सरकारको नाममा कायम गरी स्थानीय निकायमार्फत संरक्षण गर्ने व्यवस्था मिलाउन निर्देशन दिएको थियो। २०७७ चैत ८ गते भूमिसुधार बाँकेले समितिको प्रतिवेदन भूमि व्यवस्था, सहकारी तथा गरिबी निवारण मन्त्रालयमा पठाएको थियो। तत्कालीन भूमिव्यवस्था मन्त्री शिवमाया तुम्बाहाम्फेले यो विषयमा खासै चासो देखाइनन्। त्यसपछिका मन्त्रीले पनि यो विषयमा चासो दिएनन्। खजुरा गाउँपालिका पूर्वअध्यक्ष किस्मतकुमार कक्षपतिले पटकपटक ताकेता गर्दा पनि जग्गा संरक्षणको काम अगाडि बढ्न नसकेको बताए। हामीले पटकपटक यो विषयमा निर्णय गर्न सरकारलाई दबाब दिइरहेका छौं। तर, अहिलेसम्म कार्यान्वयन हुन सकेको छैन, उनले भने। कानुनसम्मत हुनुपर्ने बताउँदै पूर्वअध्यक्ष कक्षपतिले त्यो जग्गा जतिसक्दा छिटो नेपाल सरकारको नाममा ल्याउनुपर्ने बताउँछन्। खजुरा गाउँपालिकाका अध्यक्ष डम्बरबहादुर विकले यस विषयमा कुनै पनि प्रक्रिया अघि बढेको आफूलाई जानकारी नभएको बताए। पत्र नै प्राप्त भएको छैन, त्यसैले केही प्रक्रिया अघि बढेको छैन, उनले भने। जग्गा जफत गर्न र अतिक्रमण हटाउन निर्देशन दिएका छौं : मन्त्रालय भूमि व्यवस्था, सरकारी तथा गरिबी निवारण मन्त्रालयले हदबन्दी छुटको त्यो जग्गा जफत र अतिक्रमण हटाउने निर्णय गरेको पनि धेरै भइसकेको बताउँछ। २०८० जेठमा नै मन्त्रालयले भूमि व्यवस्थापन तथा अभिलेख विभागलाई हदबन्दीमा परेको त्यो जग्गा फिर्ता गर्न निर्देशन दिएको थियो। २०८० जेठ ८ गतेको सचिवस्तरको निर्णयअनुसार कम्पनीको जग्गा जफत गरी नेपाल सरकारको नाममा कायम गर्न र जफत गरिएको जग्गामा भएको अतिक्रमण हटाउन गृह मन्त्रालयमार्फत सम्बन्धित जिल्ला प्रशासन र संघीय मामिला तथा समान्य प्रशासन मन्त्रालयमार्फत सम्बन्धित स्थानीय तहलाई निर्देशन गरेको थियो। तर, अहिलेसम्म त्यो प्रक्रिया अघि बढेको छैन। मन्त्रालयका प्रवक्ता एवं सहसचिव गणेशप्रसाद भट्ट जग्गा जफत गर्ने प्रक्रिया अघि बढेको बताउँछन्। मन्त्रालयले निर्णय नै गरेर जग्गा जफत गर्न र अतिक्रमण हटाउन निर्देशन गरिसकेकोे उनले जानकारी दिए। मन्त्रालयले निर्णय गरिसकेको छ। प्रक्रिया अघि पनि बढेको छ, उनले भने। भूमि व्यवस्थापन तथा अभिलेख विभागका निर्देशक वेदप्रसाद अर्यालले यो विषयमा अहिलेसम्म कुनै जवाफ नआएको प्रक्रिया दिए। सम्बन्धित कार्यालयमा लेखि पठाएका छौं। उताबाट केही जवाफ आएको छैन, उनले भने। भूमिविद् जगतबहादुर देउजा हदबन्दी छुट जुन प्रयोजनका लागि लिइएको हो, त्यो प्रयोजनका लागि प्रयोग नभएमा सरकारले लिनुपर्ने बताउँछन्। जुन प्रयोजनका लागि जग्गा लिइएको हो, त्यही प्रयोजनमा मात्रै त्यो जग्गा राख्न पाइन्छ। नत्र सरकारले लिनुपर्छ, उनले भने। त्यहाँ बसेका वास्तविक सुकुम्बासीलाई आवश्यक प्रक्रिया पूरा गरेर जग्गा दिने र बाँकी जग्गा सरकारले लिनुपर्ने उनी बताउँछन्। जग्गामा राजनीति त्यो जग्गामा राजनीतिकरण पनि उक्तिकै भइरहेको छ। एकथरी त्यो जग्गा सरकारको नाममा ल्याएर सुकुम्बासीलाई वितरण गर्ने प्रपञ्चमा छन्। यहाँ अतिक्रमण गरेर बसेकालाई जग्गा उपलब्ध गराउने भन्दै भोट बैंक बनाइएको छ। यहाँका मतदाताले बाँकेको क्षेत्र नम्बर ३ र खजुरा गाउँपालिकाको निर्वाचनलाई प्रभावित पार्छन्। जसले गर्दा राजनीतिक दलहरूले पनि यो विषयमा तदारुकता देखाउन सकेका छैनन्। कसैले टन्डन परिवारबाट पैसा लिएर जग्गा जफत हुन नदिने भन्दै लबिङ पनि गरिरहेका छन्। कतिपयले त्यसलाई पैसा कमाउने धन्दा पनि बनारहेका छन्। हदबन्दीसम्बन्धी तत्कालीन व्यवस्था २०२१ साल मंसिर १ गतेदेखि क्रान्तिकारी भूमिसुधार लागू भयो। भूमिसुधार लागू गर्नुभन्दा पहिले जति पनि जग्गाजमिन राख्न पाउने व्यवस्था थियो। क्रान्तिकारी भूमिसुधार लागू भएसँगै सरकारले हदबन्दी तोकेर त्योभन्दा बढी जग्गा जफत गर्यो। भूमिसुधार लागू भएपछि बनेको भूमिसम्बन्धी ऐनमा जग्गाको हदबन्दी जग्गावालाको हैसियतले एक परिवारका लागि भित्री मधेससमेत तराईमा २५ बिघा, पहाडमा ८० रोपनी र काठमाडौं उपत्यकामा ५० रोपनी राख्न पाउने व्यवस्था गरिएको थियो। घर घडेरीका लागि तराईमा ३ बिघा, पहाडी क्षेत्रमा १६ रोपनी र काठमाडौं उपत्यकामा ८ रोपनी थप राख्न पाइने, तर सहरी क्षेत्रमा भने क्रमशः १ बिघा, ५ रोपनी र १० रोपनी मात्रै राख्न पाउने व्यवस्था गरिएको छ। यसरी तराई मधेसमा २८ विघा, पहाडमा ९६ रोपनी र उपत्यकामा ५८ रोपनी जग्गा हदबन्दीको व्यवस्था भयो। स्थानीय निकाय र वर्गीय संगठनहरूको भोगचलनमा रहेको जग्गा, शिक्षण संस्था वा स्वास्थ्य संस्थाहरूको भोगचलनमा रहेको, औद्योगिक काममा तोकिएको सर्तअनुसार लगाइएको, कृषि उद्योगको काममा तोकिएको सर्तअनुसारको जग्गा, सहकारी खेती गर्ने संस्थाको नाममा रहेको जग्गा, कूटनीतिक सुविधा प्राप्त संस्थाको नामका रहेको जग्गासमेत यी संस्था र निकायको हकमा तोकिएको हदसम्मको जग्गा, त्यस्तो संस्था वा निकायको काममा रहेसम्ममात्र हदबन्दी छुट दिने व्यवस्था त्यो बेला गरिएको थियो। तर, यो व्यवस्था धेरै जमिन्दार, उद्योगीहरूले दुरुपयोग गरेका थिए। फार्म चलाउँछु, उद्योग गर्छु भन्दै हदबन्दी छुटको जग्गा राखे। हदबन्दीभन्दा बढी जग्गा राख्न छुट पाएकोमा त्यो संस्था वा निकायको काममा नरहेमा वा सरकारले छुट दिएको सर्त पालना नगरेमा, हदबन्दीभन्दा बढी जग्गा स्वतः सरकारको हुन्छ, पुनः दोस्रोपटक जफत गरिरहनु पर्दैन। भूमिविद् देउजा अझै ठूलो परिणाममा हदबन्दी छुटमा लिएको जग्गा दुरुपयोग भइरहेको बताउँछन्। सरकारले उपत्यका र पहाडमा आयोजना, उद्योग, प्रतिष्ठान, हाउजिङ कम्पनीलाई गरी ७६ हजार ७ सय ६६ रोपनी १२ आना ३ पैसा २ दाम हदबन्दी छुट दिएको छ। तराई र भित्रिमधेसमा ८ हजार ४ सय २९ बिघा ११ कठ्ठा ४ धुर जग्गा हदबन्दी छुटमा वितरण गरिएको छ। यी जग्गा हदबन्दी छुटमा लिनेमा १ सय ६९ वटा कम्पनी छन्। हाल सरकारले तराईमा १० बिघा खेती र १ बिघा घरघडेरीका लागि हदबन्दी तोकेको छ। उपत्यकामा २५ रोपनी खेतीपाती र ५ रोपनी घरघडेरी तथा पहाडमा ७० रोपनी खेतीपाती र २० रोपनी घरघडेरीको हदबन्दी कायम छ। तर, छुटको जग्गा प्लटिङ गरेर सिध्याउन गिरोह लागेका छन्। गिरोहले जुनसुकै सरकारलाई पनि प्रभाव पारिरहेका छन्। गिजरा खाँडसारी मिल प्रालि बाँकेलगायतका एक सय कम्पनीले सट्टापट्टाका लागि पनि निवेदन दिएका छन्। कानुनी छिद्रको प्रयोग गरेर हदबन्दी छुटमा लिएको जग्गा उपयोग नै नगरी कब्जा गर्ने प्रपञ्च पनि भइरहेको छ। भूमिसम्बन्धी ऐन २०२१ को दफा १२ (ग)ले हदबन्दीभन्दा बढीको जग्गा विक्रीवितरण वा सट्टापट्टा गर्न नहुने व्यवस्था गरेको छ। दफा १२ (ख) अनुसार हदबन्दीभन्दा बढी जग्गा प्राप्त गरेका उद्योग, प्रतिष्ठान, कम्पनी, आयोजना, शिक्षण संस्था वा अन्य कुनै पनि संस्थाले जुन प्रयोजनका लागि प्राप्त गरेको हो, सोही कार्यमा मात्रै प्रयोग गर्नुपर्ने भनेको छ। तर, अनेक बहानामा उनीहरू यस्ता सम्पत्ति सिध्याउन लागेका देखिन्छन्। सरकारले ऐनको दफा १२ (ग) को प्रतिबन्धात्मक वाक्यांशको खण्ड २ टेकेर २०७८ वैशाख १३ गते झापाको गिरिबन्धु टी स्टेटको निवेदनमा सट्टापट्टाको निर्णय गरेको थियो। त्यसैलाई टेकेर गिजरा खाँडसारी मिल्स प्रालिलगायतले पनि निवेदन दिएका छन्।"
रामसँग जुरेको साइनो,"जनकपुरधाम : मिथिलाञ्चलकी प्रसिद्ध लोकगायिका तथा गीतकार स्नेह लताजीले लेखेको यो प्रसिद्ध मैथिली गीतमा उल्लेख भएझैं माता सीता हाम्रो बहिनी भएकै नाताले राम ज्वाइँ भएका हुन्। यसै नाताले गर्दा भारतको अयोध्यामा राममन्दिरको भव्य उद्घाटन हुँदा जनकपुरमा उत्सवको माहोल बनेको छ। माता सीताको माइती जनकपुर अहिले अद्भुत उल्लासले भरिएको छ। जानकी मन्दिर लाखौं दीपले झिलिमिली बनेको छ। नगरभरी रामसीताको जयजयकारको ध्वनि गुञ्जिएको छ। यो अवसर हो, पाँच सय किलोमिटर टाढा भारतको उत्तरप्रदेशको अयोध्यामा राममन्दिरको भव्य उद्घाट र रामलीलाको प्राण प्रतिष्ठा। अयोध्यामा रामलीलाको प्राण प्रतिष्ठामा राम नामको नारा गुञ्जायमान भइराख्दा त्यसमा समान सहभागिता जनकपुर र मिथिलाञ्चलवासीको पनि रहेको छ। घरघरमा रामनामको उद्घोेष भइरहेको छ। त्रेतायुग कै झल्को आउने गरी विभिन्न समारोह आयोजना भइरहेका छन्। अयोध्यामा पाँच सय वर्षपछि राममन्दिरको निर्माण हुँदा हिन्दू धर्मावलम्बीलाई उत्साहित पार्नु स्वाभाविकै हो। रामसँग जनकपुरवासीको युगौं अघि जुरेको साइनोले मिथिलाञ्चलवासीलाई उत्साहित मात्र बनाएको छैन, सक्रिय सहभागी पनि गराएको छ। अयोध्यामा नवनिर्मित राममन्दिरको गर्भगृहमा प्राण प्रतिष्ठा गरिएको रामलीलाको बाल्यकालको मूर्ति सीताबिनाकै छ। अयोध्या भगवान् रामको घर भएकाले गर्भ गृहमा उनको बाल्यकालको मूर्ति स्थापना गरिएको हो। तर, वर्तमान कालमा सिया बिनु राम अधुरो भन्ने अवधारणाले पनि निकै चर्चा पाएको छ। २०७५ वैशाख २८ मा भारतीय प्रधानमन्त्री नरेन्द्र मोदी नेपालको पहिलो भ्रमणमा पटनाबाट जनकपुर आउँदा आफ्नो भाषणमा भनेका थिए, सीताबिना भारतको कुनै धाम मात्रै होइन, राम नै अधुरो हुन्छन्। सीता र रामको अमर सम्बन्धकै प्रतीक रहेको जनकपुर आफ्ना ज्वाइँको घरमा गृह प्रवेश हुँदा उल्लासमय वातावरण हुनु स्वाभाविक रहेको जनकपुरधाम उपमहानरपालिकाका नगर प्रमुख मनोजकुमार साह बताउँछन्। अयोध्यामा राममन्दिर निर्माणको प्रतीक्षा जति भारतवासीलाई थियो, त्यक्ति नै हामीलाई पनि थियो। यो दुई देशभन्दा पनि दुई संस्कृतिको मिलनको अवसर हो। त्यसैले हामी जनकपुरवासी उत्साहित हुनु स्वाभाविक हो, मेयर साह भन्छन्, अर्को महत्वपूर्ण कुरा के हो भने मिथिलाञ्चलमा छोरीज्वाइँलाई भगवान् सरह नै सम्मान गर्ने चलन छ। रामको गृहप्रवेश हुनु भनेको हाम्रो छोरी सीताले घर पाउनु पनि हो। यस्तो सुखद् अवसरमा उत्सव मनाउनु स्वाभाविक हो। महर्षि वाल्मीकिले रामायणमा थुप्रै कथाहरूको वर्णन गरेका छन्। जसमध्ये एउटा कथा सीता र रामको मिलन पनि हो। भनिन्छ, ऋषि विश्वामित्रको आज्ञा मानेर सीता स्वंयमवरमा सहभागी हुन श्रीराम र लक्ष्मण जनकपुर आएका थिए। जनकपुरसम्म आउन उनीहरूले लगभग साढे तीन सय किलोमिटरको यात्रा गरेका थिए। यसरी जुरेको थियो राम र सीताको नाता सीता र रामको मिलनको कथालाई रामायणमा निकै रोमाञ्चक र मनमोहक रूपमा वर्णन गरिएको छ। अयोध्याबाट करिब २९२ किलोमिटर टाढा रहेको बिहारको बक्सर गाउँ ऋषिमुनिहरूको तपोभूमि मानिन्छ। हजारौं ऋषिहरू त्यहाँ यज्ञ गर्थे। जंगलले घेरिएको क्षेत्र यस तपोभूमिमा राक्षसहरूको पनि वास थियो। असुरहरूले ऋषिहरूलाई निकै दुःख दिन्थे। असुरहरूकै अन्त्य गर्न महर्षि विश्वामित्र अयोध्या नरेश दशरथकहाँ पुगेका थिए। विश्वामित्रलाई सहयोग गर्न राजा दशरथले आफ्ना पुत्र राम र लक्ष्मणलाई विश्वामित्रसँगै पठाएका थिए। विश्वामित्र राम लक्ष्मणसँगै बक्सर आइपुगे। यहीँबाट सुरु भयो, रामसीता मिलनको कथा। विश्वामित्रको निर्देशनमा राम र लक्ष्मणले असुरहरूको बध गरेर ऋषिहरूको रक्षा गरे। त्यसपछि ऋषिहरू आश्रममै बसेर शिक्षा आर्जन गर्न थाले। महर्षि विश्वामित्रलाई राजा जनकले जनकपुरमा गरिरहेको भव्य सीता स्वयंमवर हेर्न निमन्त्रणा गरिएको थियो। विश्वामित्र सोही निम्तो मान्न राम र लक्ष्मणलाई लिएर जनकपुर आएका थिए। जनकपुरमा भव्य स्वयंमवरमा शिवको धनुष तोडेपछि रामसीताको विवाह भयो। सिया बिनु राम अधुरो अयोध्यामा राममन्दिर बनेपछि यसले विश्वकै हिन्दू धर्मावलम्बीहरूका लागि धार्मिक पर्यटनको बाटो खोलेको छ। भारतीय सञ्चारमाध्यमहरूका अनुसार राममन्दिरमा अब प्रतिमहिना ३ लाख पर्यटकले दर्शन गर्ने आकलन गरिएको छ। राममन्दिर आउने दर्शनार्थीलाई सीताको माइत जनकपुर ल्याउन सकिने जनकपुर उद्योग वाणिज्य संघका अध्यक्ष जितेन्द्र महासेठ बताउँछन्। सीताबिना राम अधुरो छन्। जसले रामको मन्दिर दर्शन गर्छन्, ती भक्तजनलाई माता सीताको जन्मभूमि कहाँ छ भन्ने जिज्ञासा पक्कै हुन्छ र उनीहरू जनकपुर आउँछन्। यसले दुई देशबीचको धार्मिक तथा साँस्कृति पर्यटनमा ठूलै आयाम निर्माण गर्नेछ, अध्यक्ष महासेठले भने, पर्यटनको यो सम्भावनालाई हामीले सदुपयोग गर्न सक्यौं भने जनकपुर मात्र नभई नेपालले लाभ लिन सक्छ। रामायण सर्किटको महत्वपूर्ण स्थल अवधजनकपुर त्रेतायुगमा भगवान् राम र सीताले यात्रा गरेको क्षेत्रलाई नै रामायण सर्किट भन्ने गरिएको छ। सीतालाई विवाह गरेर लैजान रामले अयोध्याबाट आएको बाटो र जनकपुरमा विवाहपछि सीतालाई लिएर गएको धार्मिक भूमिलाई नै अहिले रामायण सर्किटको नाम दिइएको छ। रामायण सर्किटको मुख्य उद्देश्य जनकपुरलाई अयोध्यासँग जोड्नु हो। भारतद्वारा सञ्चालित रामायण सर्किट आयोजनामा नेपालको दुई र भारतको १५ वटा पर्यटकीय स्थल समावेश छन्। भारतीय प्रधानमन्त्री नरेन्द्र मोदी र तत्कालीन प्रधानमन्त्री केपी शर्मा ओलीले संयुक्त रूपमा रामायण सर्किटको उद्घाटन गरेका थिए। प्रधानमन्त्री मोदीको दुई दिने नेपाल भ्रमणमा जनकपुरमा दुई देशका प्रधानमन्त्रीले ६ सय ५० किलोमिटर लामो सर्किटको उद्घाटन गरेका थिए। सर्किट उद्घाटनसँगै जनकपुरधामबाट अयोध्याका लागि सीधा बस सेवा पनि उद्घाटन गरेका थिए। अहिले सो बस सेवा सञ्चालन हुन सकेको छैन। भारतले सन् २०१४०१५ को बजेटमै रामायण सर्किटको अवधारणा अघि सार्दै बजेट विनियोजन गरेको थियो। रामायण सर्किटले नेपाल र भारतका धार्मिक क्षेत्रहरूलाई जोड्ने लक्ष्य लिएको छ। बृहत् रामायण सर्किटमा भने श्रीलंकासमेत जोडिने छ।"
संकल्प यात्रामा एमालेले देखेका मध्यपहाडका समस्या प्रधानमन्त्रीसमक्ष पेश,"काठमाडौं : नेकपा एमालेले झुलाघाटचिवाभन्ज्याङ समृद्धिका लागि संकल्प यात्रामा देखेका समस्यालाई प्रधानमन्त्री पुष्पकमल दाहाल प्रचण्डसमक्ष पेश गरेको छ। मंगलबार बिहान अध्यक्ष केपी शर्मा ओलीको नेतृत्वमा एमालेको टोली बालुवाटारमा पुगेर समृद्धिका लागि संकल्प यात्रामा मध्यपहाडका स्थानीय बासिन्दाले राखेका समस्यालाई लिखित रुपमा प्रधानमन्त्री प्रचण्डलाई जानकारी गराएको हो। प्रधानमन्त्रीलाई ज्ञापनपत्र बुझाउन एमालेका पदाधिकारीसहित शीर्ष नेताहरु पुगेका थिए। ध्यानाकर्षण पत्र बुझाउँदै पूर्वप्रधानमन्त्री तथा अध्यक्ष ओलीले पार्टीले सञ्चालन गरेको अभियानले मध्यपहाडी क्षेत्रको जनजीवन, विकास निर्माण, जनताको मनोविज्ञान, राजनीतिक सहकार्यको स्थिति, समृद्धिको आकांक्षा र सम्भावना बुझ्न महत्वपूर्ण योगदान पुगेको बताउँदै ध्यानाकर्षणपत्र सम्बोधन गर्न प्रधानमन्त्रीलाई आग्रह गरे। नेकपा एमालेका उपमहासचिव प्रदीप ज्ञवालीका अनुसार एमालेले ४६ वटा क्षेत्रसँग सम्बन्धित ७५१ वटा माग तथा सुझावहरु बुझाएको छ। एमालेले मध्यपहाडमा पर्यटन,विकास पूर्वाधार, फलफूल खेतीलगायतका सम्भावना देखेको छ। यात्राका क्रममा विभिन्न शिर्षकमा मध्यपहाडका जिल्लाका पार्टी कमिटी, स्थानीय तह, समुदाय, उद्योगी व्यावसायीले एमालेसँग त्यस क्षेत्रको विकास र समस्याका विषयलाई राखेका छन् । एमालेले मध्यपहाडी लोकमार्गसहित ६ राजमार्गको पनि अध्ययन गरेको थियो। तमोर कोरिडोर(चतारामूलघाटसुभांगखोलागणेशचोक) राजमार्ग, चतरालेगुवा(कोशी कोरिडोर) राजमार्ग, मदनभण्डारी राजमार्ग, कान्ति राजमार्ग, हुलाकी राजमार्ग पनि मध्यपहाडी लोकमार्गसँग जोडिएका छन्। संकलन गरिएका समस्यालाई वर्गीकरण गरेर एमालेले प्रधानमन्त्रीलाई बुझाएको हो। एमालेले मंसिर १४ गतेदेखि पुस १ गतेसम्म पश्चिमको झुलाघाटदेखि पूर्वको चिवाभञ्ज्याङसम्म संकल्प यात्रा गरेको थियो। यात्रामा भेटिएका पर्यटन, भौतिक पूर्वाधार, स्वास्थ्य, शिक्षा, सामाजिक तथा आर्थिक विकासका लगायतका समस्यालाई प्राथमिकिकरण गरेर बुझाएको छ। एमालेले समस्या समाधान गर्न पहल गर्नुका साथी भावी कार्ययोजना योजनासमेत बनाएर अगाडि बढ्ने भएको छ। सरकारविरूद्ध आन्दोलनको तयारी प्रमुख प्रतिपक्षी दल एमालेले माघ अन्तिम सातादेखि वर्तमान गठबन्धन सरकारविरूद्ध आन्दोलनको तयारी गरिरहेको छ। च्यासलमा भएको खेलकुद महासंघको कार्यक्रममा एमालेका अध्यक्ष ओलीले गठबन्धन सरकार भत्काउने संकेत गरेका थिए। प्रधानमन्त्री पुष्पकमल दाहाल नेतृत्वको सरकार नै भ्रष्टचारी र कमिसनखोरीको संरक्षक बनेको आरोप लगाए।यिनीहरू सबैको घाँटी एकैठाउँमा जोडिएको छ। घाँटीमात्र होइन, सिंगै शरीर जोडिएको छ। यी भ्रष्टाचारी र कमिसनतन्त्रीय बंशका हुन्। यिनको गोत्र निकम्मा हो। यिनको जात देशद्रोही हो,उनले भने। गठबन्धन सरकार देशका लागि हानिकारक भएको बताउँदै उनले मिसन ८४ अघि नै गठबन्धन भत्काउने अवस्था आउनसक्ने बताए। गठबन्धन देशका लागि एकदमै हानिकारक छ। यसले देशलाई बर्बाद पारिसक्यो। कमजोर बनाइसक्यो। देशका स्रोतहरू बेचिसक्यो। हाम्रो स्वाभिमानलाई धुजाधुजा बनाइसक्यो,उनले भने, यस्तो अवस्थामा मिसन ८४ पर्खिने अवस्था नआउन सक्छ। देश बर्बाद हुन लागेपछि त हामीले कहाँ मिसन ८४ पर्खिन्छौं। गठबन्धन भत्काएर अघि बढ्नेछौं। मध्यपहाडीसँग जोडिने जिल्ला : पूर्वको पाँचथर जिल्लाको चिवाभन्ज्याङदेखि पश्चिमको बैतडी जिल्लाको झुलाघाटसम्म यो सडक निर्माण हुनेछ। पाँचथर, तेह्रथुम, धनकुटा, भोजपुर, खोटाङ, ओखलढुंगा, उदयपुर, सिन्धुली, रामेछाप, काभ्रेपलाञ्चोक, सिन्धुपालचोक, नुवाकोट, धादिङ, गोरखा, लमजुङ, कास्की, पर्वत, बागलुङ, पूर्वीरुकुम, पश्चिमरुकुम, जाजरकोट, दैलेख, अछाम, डोटी, डडेलधुरा, बैतडी जिल्लाहरू जोडिने।"
सिंहदरबारमा मन्त्रिपरिषद बैठक जारी,काठमाडौं : मन्त्रिपरिषद बैठक जारी छ। सिंहदरबारस्थित प्रधानमन्त्री तथा मन्त्रिपरिषद कार्यालयमा बैठक सुरू भएको हो। बैठकमा सरकारका नियमित कामकारबाही र समसामयिक विषयमा छलफल हुने प्रधानमन्त्रीको सचिवालयले जनाएको छ।
हतियारको अवैध व्यापार रोकिनुपर्छ : परराष्ट्रमन्त्री,"काठमाडौं : परराष्ट्रमन्त्री एनपी साउदले साना हतियारको अवैध व्यापार रोक्नुपर्ने बताएका छन्। साना हतियारको अवैध व्यापार एवम् प्रयोग नियन्त्रण गर्ने सम्बन्धी संयुक्त राष्ट्रसंघीय कार्ययोजनाको चौंथो पुनरावलोकनका लागि काठमाडौंमा सुरु भएको एसिया प्रशान्त क्षेत्रको तीन दिने तयारी बैठकमा उनले साना हतियारको प्रयोग नियन्त्रणका लागि देशको आन्तरिक क्षमता बढाउनु पर्ने बताएका हुन्। साना हतियारको अवैध व्यापार र त्यस्ता हतियारको प्रयोग नियन्त्रणका लागि देशको आन्तरिक क्षमता बढाउनु पर्दछ, परराष्ट्रमन्त्री साउदले भने, यसका लागि क्षेत्रीय एवम् आन्तराष्ट्रिय सहयोग र समन्वयलाई पनि चुस्त बनाइनु पर्दछ। उनले निःशस्त्रीकरण र विश्व शान्तिको मामिलामा नेपालको प्रतिबद्धता उच्च रहेको बताए। हतियारको अवैध व्यापार र प्रयोगसँगै अपराध र हिंसामा वृद्धि हुने, समाजमा शान्ति र अमनचयन खलबलिने तथा दिगो विकासको लक्ष्य प्राप्तिका प्रयासमा नकरात्मक प्रभाव पर्न जाने उनको भनाइ थियो। परराष्ट्रमन्त्री साउदले नेपालको परराष्ट्र नीति कुनै पनि सुरक्षा गठबन्धनको पक्षमा नहुने रहेको पनि दोहोर्याए। बैठकमा निःशस्त्रीकरण मामिला हेर्ने संयुक्त राष्ट्रसंघकी उपमहासचिव इजुमी नाकामित्सुसहित एसिया प्रशान्त क्षेत्रका २५ बढी मुलुकका प्रतिनिधिहरु सहभागी छन्।"
"गृह मन्त्रालयले ल्यायो भिजिट भिसासम्बन्धी नयाँ व्यवस्था, खाडी मुलुक जाँदा स्वघोषणा अनिवार्य शर्त","काठमाडौं : सरकारले भिजिट भिसाको यसअघिको १७ बुँदे प्रावधान खारेज गर्दै नयाँ व्यवस्था कार्यान्वयनमा ल्याएको छ। गृह मन्त्रालयले सोमबार १३ बुँदे एडभाइजरी जारी गर्दै नयाँ व्यवस्था ल्याएको हो। यो नयाँ व्यवस्था भिजिट भिसामा जाने नेपाली यात्रुहरूका लागि हो। यो माघ १० गतेदेखि कार्यान्वयनमा आउने गृहले जानकारी दिएको छ। १७ बुँदे प्रावधानअनुसार भिजिट भिसामा यात्रा गर्न १२ कक्षा उत्तीर्ण हुनैपर्ने, अंग्रजी भाषा जान्नुपर्ने, न्यूनतम दुई वर्षभन्दा बढी समय विदेशी मुलुकमा व्यतित गरेको हुनुपर्नेलगायत झन्झटिला १७ फरकफरक प्रावधानहरू राखिएका थिए। जसले गर्दा सर्वसाधारणलाई भिजिट भिसामा कुनै पनि मुलुक जान कठिन बनेको थियो। बुधबारदेखि भिजिट भिसामा विदेश जाने यात्रुहरूले ६ महिनाको वैध राहदानी, दुईतर्फी हवाई टिकेट, होटल बुकिङ र ५ सय अमेरिकी डलरको सटही अनिवार्य बोक्नुपर्ने छ। कसैको निमन्त्रणा भएमा डलर सटही आवश्यक छैन। संयुक्त अरब इमिरेटस्, बहराईन, कुवेत, कतार, ओमन र साउदी अरेबियामा भिजिट भिसामा भ्रमण गर्दा तोकिएबमोजिम स्व:घोषणा गर्नुपर्ने एडभाइजरीमा उल्लेख छ। भिजिट भिसाका लागि बनाइएको यसअघिको १७ बुँदे घोषणा खारेज गरेपछि गृहमन्त्रालयले ट्राभल एडभाइजरी जारी गरेको हो। भिजिट भिसामा जाने यात्रुहरूले गन्तव्य मुलुकमा अपनाउनुपर्ने विवरणहरु राखेर गृहमन्त्रालयले ट्राभल एडभाइजरी जारी गरेको हो। संयुक्त अरब इमिरेट्स, बहराइन, कुवेत, कतार, ओमान र साउदी अरेबियामा भिजिट भिसामा भ्रमण गर्दा यात्रुले अनिवार्य स्वघोषणा फारम भर्नुपर्नेछ। त्रिभुवन अन्तर्राष्ट्रिय विमानस्थलस्थित अध्यागमनका अधिकारीहरूले ती मुलुक घुम्न जाने यात्रुहरूलाई स्वघोषणा फारम उपलब्ध गराउनेछ।"
संसदको अन्तर्राष्ट्रिय समितिले माग्यो वायुसेवा निगम र विमानस्थलको प्रगति विवरण,"काठमाडौं : प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिले नेपाल वायुसेवा निगम तथा विमानस्थलहरूको सुधारका लागि भएका कामको प्रतिवेदन पेस गर्न सरकारलाई निर्देशन दिएको छ। सिंहदरबारमा मंगलबार बसेको समिति बैठकले निगम तथा मुलुकमा भएका बिमानस्थलको सुधारका लागि भएका अध्ययन तथा अनुसन्धानको प्रतिवेदन पेस गर्न नागरिक उड्ययन मन्त्रालय र निगमलाई निर्देशन दिएको हो। बैठकले मन्त्रिपरिषद् कार्यालयमा पठाइएको भनिएको नागरिक उड्डयनसम्बन्धी विधेयकको अवस्थामा बारेमा पनि समितिमा जानकारी गराउन मन्त्रालयलाई निर्देशन दिइएको समिति सभापति राजकिशोर यादवले जानकारी दिए। बैठकमा संस्कृति पर्यटन तथा नागरिक उड्डयन मन्त्री सुदन किरातीले विमानको अभावका कारण धेरै विमानस्थलहरू प्रयोगविहीन भएको भन्दै थप ३ वटा जहाज किन्ने तयारी भएको जानकारी दिए। उनले पुरानो ट्वीनेटर विमानलाई पनि मर्मत गर्ने काम भइरहेको बताए। प्रयाप्त विमानहरू भए सबै विमानस्थलमा उडान गर्न सकिने उनको भनाइ छ। त्यस्तै उनले राजनीतिक हस्तक्षेप र कर्मचारीको काम नगर्ने प्रवृतिका कारण निगम धरासायी भएको भन्दै अब निगमको व्यवस्थापनलाई सुधार गर्ने जिकिर गरे। बैठकमा समिति सदस्यहरूले निगमको व्यवस्थापन कमजोर हुँदा निगम कमजोर हुँदै गएको बताएका थिए। उनीहरूले भएका जहाजहरूलाई नचलाउने र नयाँ किन्न खोज्ने प्रवृतिलाई अन्त्य गर्नुपर्ने धारणा राखेका थिए। समिति सदस्य माधवकुमार नेपालले अहिलेको अवस्थाका चल्नसक्ने विमानस्थललाई मात्रै सञ्चालन गर्नुपर्ने सुझाव दिए। उनले नयाँ विमानस्थलको सम्भाव्यता अध्ययन औचित्यका आधारमा गर्नुपर्ने सुझाव दिए।बैठकमा निगमका प्रतिनिधिहरूले सिंगापुर, सिड्नी उडानका लागि तयारी भइरहको र निगमले मुनाफा भन्दा पनि गुणस्तरीयता र सुरक्षालाई प्राथमिकता दिएको बताएका थिए।"
भारत र बेलायतबाहेक अन्य मुलुकको सेनामा भर्ना हुनु गैरकानुनी र राष्ट्रहित विपरीत (ट्राभल एडभाइजरीसहित),"काठमाडौं : सरकारले भिजिट भिसामा गएर कुनै मुलुकको सैनिक सेवामा प्रवेश गरे त्यसको जिम्मा स्वयंले लिनुपर्ने स्पष्ट पारेको छ। गृह मन्त्रालयले मंगलबार १३ बुँदे ट्राभल एडभाइजरी जारी गर्दै यस्तो बताएको हो। सरकारले जारी गरेको एडभाइजरीमा भिजिट भिसामा यात्रा गर्ने यात्रीहरूले नक्कली कागजात पेश गर्ने, झुट्ठा विवरण तयार गर्ने, भिसाको उद्देश्यविपरीत एक देशको गन्तव्य भनी अन्यत्र देशको भ्रमण गर्ने, द्वन्द्वग्रस्त मुलुकहरूसम्म पुगी अलपत्र पर्ने, विदेशी सशस्त्र तथा सैनिक सेवामा प्रवेश गर्नेजस्ता गतिविधिमा संलग्न भएको पाइएपछि सरकारले ट्राभल एडभाइजरी जारी गरेको हो। पछिल्लो समय भिजिट भिसामा रुस र युक्रेन गई त्यहाँको सेनामा नेपालीहरु भर्ना हुन थालेपछि सरकारले यस्तो बताएको हो। ट्राभल एडभाइजरीमार्फत् त्यसरी विदेशी सेनामा भर्ना हुँदा व्यक्ति स्वयं नै जिम्मेवार हुने उल्लेख छ। गृहले त्यस्ता मुलुकहरूको पूर्ण जानकारी लिएरमात्र भ्रमण गर्न सुझाव दिएको छ। त्यस्तै भारत र बेलायती सेनामा नेपाल सरकारको स्वीकृतिमा भर्ना हुनेबाहेक अन्य देशका सेना वा सशस्त्र समूहमा भर्ना हुने कार्य पूर्णरूपमा गैरकानुनी र राष्ट्रहित विपरीत रहेको एडभाइजरीमा उल्लेख छ।"
कांग्रेसकी नेतृ द्रौपदा शर्मा पोख्रेलको निधन,"काठमाडौं : नेपाली कांग्रेसकी नेतृ द्रौपदा शर्मा पोख्रेलको निधन भएको छ। १०२ वर्षीया प्रजातन्त्र सेनानी स्वर्गीय गोबर्द्धन शर्मा पोख्रेलकी धर्मपत्नी द्रौपदाको आज बिहान सामाखुसी रानीबारीस्थित निवासमा निधन भएको हो। उनी २००७ सालको जनक्रान्तिपछि स्थानीय महिला संको अध्यक्ष बनेकी थिएन्। गोबर्द्धन शर्माको सर्वस्व हरणपछि उनलाई विसं २०१८ सालको जनक्रान्तिमा गिरफ्तार गरेर पैदल हिँडाइ पोखरा हिरासतमा लगिएको थियो। गोबर्द्धन शर्मा स्मृति ट्रष्टको अध्यक्ष र संरक्षक द्रौपदाको चार छोरा रामचन्द्र, कृष्णचन्द्र, डा जगदीशचन्द्र र सुवास पोख्रेल तथा छोरीद्वय प्रियंवदा र सत्यवती छन्। उनको आजै पशुपतिमा अन्त्येष्टि गरिने जेठा छोरा रामचन्द्रले जानकारी दिए।"
जनमत पार्टी मधेस सरकारबाट बाहिरियो,"जनकपुरधाम : मधेस प्रदेश सरकारबाट जनमत पार्टी बाहिरिएको छ। सीके राउत नेतृत्वको जनमत पार्टी मधेस प्रदेश सरकारबाट बाहिरिएको हो। शिक्षा तथा संस्कृति र श्रम तथा यातायात मन्त्रालय गरी दुई जना मन्त्री सहभागी थिए। सरकारलाई दिएको समर्थन फिर्ता लिदै मधेस सरकारबाट जनमत पार्टी अलग भएको छ। 'मधेस सरकारलाई दिएको समर्थन फिर्ता लिएर बाहिरिने निर्णय गरेका छौं, सांसद चन्दन सिंहले भने। पार्टीका संसदीय दलका नेता तथा मन्त्री महेश प्रसाद यादवले सरकारलाई दिएको समर्थन पनि फिर्ता लिने निर्णय भएको बताए। मसहित मधेस सरकारमा रहेका मन्त्रीलाई फिर्ता बोलाउने निर्णय भएको छ। केही बेरमा राजीनामा बुझाउदेछौं, उनले भने, नेपालको संविधानको धारा १६८ अनुसार जनमत पार्टीको समर्थन रहेकोमा आजैको मितिबाट सरकारलाई दिएको समर्थन पनि फिर्ता लिन्छौं। पछिल्लो समय सत्ता गठबन्धनसँग जनमत असन्तुष्ट बन्दै गएको छ। राष्ट्रियसभा चुनावका लागि उम्मेदवारी बाँडफाँटदेखि नै जनमत असन्तुष्ट छ। मधेसमा जनमत र जसपाबीच तिक्तता बढ्दै गएको छ। हिजोमात्र सप्तरीमा मधेस कृषि विद्यालयको शिलान्यास कार्यक्रममा अध्यक्ष उपेन्द्र यादव प्रमुख अतिथि हुँदा जनमतले विरोध जनाएको थियो। सोही क्रममा मन्त्रीसहित ३ जना सांसद घाइते भएका थिए भने दजनौं कार्यकर्ता घाइते भएका थिए।"
जापान सरकारसँग ३१ अर्ब सहुलियतपूर्ण ऋण लिन वार्ता टोली गठन हुने,काठमाडौं : सरकारले जापान सरकारबाट कोटेश्वर इन्टरसेक्सन इम्प्रुभमेन्ट प्रोजेक्ट कार्यान्वयनका लागि सहुलियतपूर्ण ऋण सहायतासम्बन्धी मस्यौदालाई अन्तिमरुप दिन वार्ता टोली गठन गर्ने भएको छ। मंगलबार सिंहदरबारमा बसेको मन्त्रिपरिषद बैठकका निर्णयहरू सार्वजनिक गर्ने क्रममा सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले उक्त मस्यौदालाई अन्तिमरुप दिन जापान सरकारसँग वार्ता गर्न वार्ता टोली गठन गर्ने निर्णय भएको जानकारी गराएकी हुन्। उनका अनुसार जापान सरकारले ३४ अर्ब ४९ करोड जापानी येन करिब ३१ अर्ब २ करोड नेपाली रुपैयाँ बराबरको सहुलियतपूर्ण ऋण दिने भएपछि वार्ता टोली गठन गर्न लागिएको हो।
गलतविरुद्ध विद्रोह र असहमति जरुरी छ : शेखर कोइराला,"काठमाडौं : नेपाली कांग्रेसका नेता डा शेखर कोइरालाले गलत कामविरुद्ध विद्रोह र असहमति जरुरी रहेको बताएका छन्। विराटनगरमा आयोजित कार्यक्रममा बोल्दै उनले नेताहरू वा शासकहरूले गलत गरिरहेका छन् भने बीपी कोइरालाले भनेजस्तो विद्रोह र असहमति राख्नुपर्ने बताएका हुन्। कृष्णप्रसाद कोइरालालाई स्मरण गर्दै उनले भने, कृष्णप्रसाद कोइरालाले राणाकालमा चन्द्र शम्शेरलाई फाटेको दौरा सुरुवाल र टोपी पठाउनुभयो। त्यो असहमति वा विद्रोहको नमुना थियो। पैसा कमाएरमात्र नहुने रहेछ र समाजका लागि केही गर्नुपर्छ भन्ने सन्देश थियो। त्यसैले म भन्छु गलत गरिरहेका छौं भने असहमति र विद्रोह जरुरी छ। २०६२०६३ को जनआन्दोलन पनि तत्कालीन राजा ज्ञानेन्द्रको गलत कदमको प्रतिफल रुवरुप विद्रोह भएको उल्लेख गर्दै डा कोइरालाले जनआन्दोलनबाट प्राप्त भएको संविधान र संघीय गणतन्त्रलाई जनताका घर घरमा पुर्याउन जरुरी रहेको बताए। संघीयता शासन व्यवस्था भनेको केन्द्रीकृत शासन चलाउनु होइन। संघीयता वा संविधानले दिएको अधिकार जनताको घर घरमा पुर्याउनुपर्छ भनेको हो। शुसासन कायम गर्नुपर्छ भनेको हो। तर नेपालमा त भ्रष्टाचार र दण्डहीनता बढेको बढ्यै छ। जवाफदेयी कोही छैन्, पारदर्शी छैन्,' कोइरालाले अगाडि भने, लोकतन्त्र गणतन्त्र राम्रो छ भनेर मात्र हुँदैन। गणतन्त्रलाई राम्रो बनाउनचाहिँ सक्नुपर्छ। आर्थिक, सामाजिक, धार्मिक सबै कुरा ठीक ढंगले नसकेको औल्याउँदै डा कोइरालाले सरकारले विकासको गति दिन नसकेको बताए। बैंकहरूको व्यवहार र विकासको गति ठीक नभएकोप्रति उनको आक्रोश थियो।"
"आजदेखि न्युरोड क्षेत्रमा सवारी पार्किङ निषेध, काठमाडौं भ्यु टावरमा निशुल्क व्यवस्था","काठमाडौं : काठमाडौंमहानगरपालिकाले आजबाट न्युरोड क्षेत्रको कालोपत्र सडकमा सवारी पार्किङमा रोक लगाउने भएको छ। महानगर प्रहरी बलका प्रमुख नगर प्रहरी वरिष्ठ उपरीक्षक राजुनाथ पाण्डेले धर्मपथ, जुद्ध सालिकदेखि इन्द्रचोकतर्फको सडक खण्ड, खिचापोखरी, महाबौद्ध, वीरअस्पताल वरपरको कालोपत्र सडकमा पार्किङ निषेध गरिने जानकारी दिए। उनका अनुसार महानगरले काठमाडौं भ्यु टावर (साविकको पुरानो बसपार्क)मा निःशुल्क पार्किङ गर्न पाउने व्यवस्था गरेको छ। विकल्पमा काठमाडौं टावर (पुरानो बसपार्क)मा ३०० वटा चारपाङ्ग्रे र ७०० वटा दुईपाङ्ग्रे सवारी साधन पार्किङ गर्न सकिने जानकारी दिए। उनले भने,मंगलबारदेखि पार्किङ निषेध गरेर ती ठाउँमा विशेष सरसफाइ गर्ने योजना बनाएका छौँ । यसले सवारी आवागमनमा सहज बनाउने अपेक्षा गरेका छौँ ।यसअघि झोँछे क्षेत्रमा सवारी पार्किङ निषेध कार्यान्वयन गरि सकिएको छ ।"
"७५१ बुँदे माग बुझायौं, प्रधानमन्त्रीले सुझावलाई कार्यान्वयन गर्ने प्रतिबद्धता गर्नुभयो : ज्ञवाली","काठमाडौं : नेकपा एमालेले मध्यपहाडका समस्या र समाधानका उपायबारे सरकारलाई लिखित रूपमा जानकारी गराएको छ। एमाले अध्यक्ष केपी शर्मा ओली नेतृत्वको प्रतिनिधिमण्डलले मंगलबार एमालेले गत मंसिर १४ गतेदेखि पुस १ गतेसम्म झुलाघाटदेखि चिवाभञ्ज्याङसम्म सञ्चालन गरेको समृद्धिका लागि संकल्प यात्रा अभियानका क्रममा विभिन्न ठाउँमा जनताले राखेका माग र आफूहरूको अध्ययन र अनुभवले देखाएका कुराहरू समेटेर ७५१ बुँदे मागसहितको ध्यानाकर्षण पत्र प्रधानमन्त्री पुष्पकमल दाहाल प्रचण्डलाई बालुवाटारमा भेटेर ध्यानाकर्षण पत्र बुझाएको हो। ध्यानाकर्षण पत्र बुझाएपछि सञ्चारकर्मीहरूसँग कुरा गर्दै एमालेका उपमहासचिव प्रदीप ज्ञवालीले विभिन्न ४६ क्षेत्रसँग सम्बन्धित ७५१ वटा माग बुझाएको बताए। उनले जसमध्ये गण्डकीबाट १६१, कोशीबाट १७०, सुदूरपश्चिमबाट १३५, बागमतीबाट ११३, कर्णालीबाट ८९, लुम्बिनीबाट ७५, मधेस प्रदेशबाट ८ वटा रहेको बताए। उनले सडक, शिक्षा, पर्यटन, कृषि, फलफूल र स्वास्थ्य बढी माग रहेको बताए। उनले उद्योग, ऊर्जा, मोटरेबल पुल, सिँचाइ, भवन निर्माण, संस्कृति संरक्षण, भूमि व्यवस्था, बस्ती विकास, खेलकुद, जातीय विभेद, छुवाछुत र हिंसाको विरुद्ध, खानेपानी व्यवस्थापन, श्रोत संरक्षण, भूकम्पको पुनः निर्माण, सुरुङ मार्ग निर्माण, भूक्षय नियन्त्रण, तटबन्ध लगायतका विषयहरू पनि जनताको प्राथमिकतामा रहेको बताए। पूर्वाधारका हिसाबले मध्यपहाडीमा धेरै कामहरू अघि बढेको र ठुलो सकारात्मक परिवर्तन ल्याएको, कृषि, फलफूल र पशुपालनका दृष्टिले उर्वर क्षेत्रका रूपमा मध्यपहाड रहेको एमालेको ठहर छ। जलवायु परिवर्तनले मध्यपहाडमा ठुलो असर पारेकाले सरकारले यसमा ठोस कदम चाल्न सुझाव दिएको बताए। उनले मध्यपहाडमा विकास निर्माणका कामहरू ठप्प रहेको र बजेट विनियोजनमा पूर्वाग्रह राखिएको पाइएको बताए। उपमहासचिव ज्ञवालीले एमालेको नेतृत्वमा सुरु भएका केही रूपान्तरणकारी योजना असफल पार्न खोजिएको, आधारभूत अस्पताल लगायतका विषयमा ध्यानाकर्षण गराएको बताए ज्ञापनपत्र ग्रहण गरेसँगै प्रधानमन्त्री दाहालले यी विषयलाई आफूले गम्भीरताका साथ लिएको र एमालेको अभियानले लोकतन्त्र बलियो बनाउन मद्दत गरेको बताएको पनि उपमहासचिव ज्ञवालीले जानकारी दिए। सुझावलाई दराजमा थन्क्याउने नभई कार्यान्वयन गर्ने प्रतिबद्धता प्रधानमन्त्रीले दिको उनले बताए। प्रधानमन्त्री दाहालले आगामी वर्षको नीति तथा कार्यक्रम र बजेटको तयारी थालिएको जानकारी दिँदै त्यसलाई सकेसम्म जनमुखी बनाइने बताए।"
"प्रचण्डले भने : एमालेको ध्यानाकर्षणले नीति, कार्यक्रम र बजेट निर्माणमा योगदान पुग्छ, गम्भीर छु","काठमाडौं : प्रधानमन्त्री पुष्पकमल दाहाल प्रचण्डले एमालेले प्रस्तुत गरेको ध्यानाकर्षणले नेपाल सरकारको नीति तथा कार्यक्रम र बजेट निर्माणमा महत्वपूर्ण योगदान पुग्ने बताएका छन्। मंगलबार बिहान अध्यक्ष केपी शर्मा ओलीको नेतृत्वमा एमालेको टोली बालुवाटारमा पुगेर मध्यपहाडका स्थानीय बासिन्दाले राखेका समस्यालाई लिखित रुपमा दिएको पत्र बुझ्दै प्रधानमन्त्री प्रचण्डले सरकार गम्भीर रूपमा लिने बताएका हुन्। उनले एमालेको झुलाघाटचिवाभन्ज्याङ समृद्धिका लागि संकल्प यात्राअभियानले सङ्घीय लोकतान्त्रिक गणतन्त्रको रक्षा र सुदृढीकरणमा महत्वपूर्ण सहयोग पुगेको बताए। प्रधानमन्त्री प्रचण्डले मध्यपहाडी क्षेत्रका विकास निर्माण, जनसेवा र समृद्धिका विषयमा एमालेले प्रस्तुत गरेको ध्यानाकर्षणले नेपाल सरकारको नीति तथा कार्यक्रम र बजेट निर्माणमा महत्वपूर्ण योगदान विश्वास व्यक्त गरे। प्रधानमन्त्री प्रचण्डले आगामी वर्षको नीति तथा कार्यक्रम र बजेटको ढाँचा, समय र प्रक्रियामा गुणात्मक परिवर्तन गर्न लागिएकाले त्यसबाट राम्रो परिणाम आउनेमा आफू आशावादी रहेको उल्लेख गरे। उनले एमालेद्वारा प्रस्तुत ध्यानाकर्षणपत्र मध्यपहाडी क्षेत्रका जनता, सबै राजनीतिक दल र नेपाल सरकारको समेत मुद्दा भएकाले सम्बोधन गर्न सकिने जति विषयहरू सम्बोधनका निम्ति सरकार गम्भीर रूपमा लाग्ने प्रतिबद्धतासमेत व्यक्त गरे। एमालेले गत मंसिर १४ गतेदेखि पुस १ गतेसम्म झुलाघाटदेखि चिवाभञ्ज्याङसम्म विज्ञ समूहसहित सञ्चालन गरेको समृद्धिका लागि सङ्कल्प यात्राअभियानका क्रममा विभिन्न ठाउँमा जनताले राखेका मागहरू एकीकृत गरी नेपाल सरकारसमक्ष ध्यानाकर्षणपत्र प्रस्तुत गरेको हो। ध्यानाकर्षणपत्र बुझाउँदै अध्यक्ष ओलीले पार्टीले सञ्चालन गरेको अभियानले मध्यपहाडी क्षेत्रको जनजीवन, विकास निर्माण, जनताको मनोविज्ञान, राजनीतिक सहकार्यको स्थिति, समृद्धिको आकाङ्क्षा र सम्भावना बुझ्न महत्वपूर्ण योगदान पुगेको बताए। उनले ध्यानाकर्षणपत्रमा उल्लेख भएका विषय सम्बोधन गर्नका लागि प्रधानमन्त्रीलाई आग्रह गरे। नेकपा एमालेका उपमहासचिव प्रदीप ज्ञवालीका अनुसार एमालेले ४६ वटा क्षेत्रसँग सम्बन्धित ७५१ वटा माग तथा सुझावहरु बुझाएको छ।"
माघ २२ गते दुवै सदनको अधिवेशन बोलाउन राष्ट्रपतिलाई सरकारको सिफारिस,काठमाडौं : सरकारले माघ २२ गते संघीय संसदको दुवै सदनको अधिवेशन बोलाउन राष्ट्रपति रामचन्द्र पौडेललाई सिफारिस पठाउने निर्णय गरेको छ। सञ्चार तथा सूचना प्रविधिमन्त्री रेखा शर्माले माघ २२ गते ४ बजे दुवै सदनको अधिवेशन बोलाउनका लागि राष्ट्रपतिलाई सिफारिस गर्ने निर्णय भएको जानकारी दिइन्। यसअघि गत कात्तिक १६ गते संघीय संसदको अधिवेशन अन्त्य भएको थियो।
बुढीगण्डकी आयोजनाको काम यथाशीघ्र अगाडि बढाउन प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल 'प्रचण्ड'ले बुढीगण्डकी जलविद्युत आयोजनाको काम अगाडि बढाउन निर्देशन दिएका छन्। प्रधानमन्त्री तथा मन्त्रिपरिषदको कार्यालय सिंहदरबारमा आयोजित छलफलमा प्रधानमन्त्री दाहालले आयोजना निर्माणको काम जतिसक्दो चाँडो अगाडि बढाउन निर्देशन दिएका हुन्। प्रधानमन्त्री दाहालले जग्गा अधिग्रहण गरी मुआब्जासमेत वितरण गरिसकेकाले आयोजनाको निर्माण कार्यमा अन्यौलमा नरहन मन्त्रालय,नेपाल विद्युत् प्राधिकरण र बुढीगण्डकी जलविद्युत् लिमिटेडलाई आग्रह समेत गरे। 'बुढीगण्डकी जलासययुक्त आयोजना सामान्य परियोजना होइन, यो राष्ट्रिय गौरवको आयोजनाका साथै बहुआयमिक आयोजना पनि हो। हामीले १० वर्षमा १० हजार मेगावाट विद्युत् निर्यात गर्ने सम्झौतापत्रमा हस्ताक्षर गरिसकेका छौँ। तसर्थ,यस्ता आयोजनाहरूलाई विलम्ब नगरी अगाडि बढाउनुपर्दछ,'प्रधानमन्त्रीले भने।' ४३ अर्ब मुआब्जा वितरण भइसकेको भन्दै प्रधानमन्त्रीले आयोजनाको काममा विलम्ब नगर्न आग्रह समेत गरे। उनले भने,'४३ अर्ब मुआब्जा वितरण भइसक्यो। थप अधिग्रहणका निम्ति जग्गा रोक्का गरिएको छ। फिल्ड अफिस स्थापना गरेर उद्घाटनसमेत भइसक्यो। अब पनि आयोजना अगाडि बढ्छ कि बढ्दैन भनेर सोच्नु हुँदैन। आयोजना अगाडि बढाउनैपर्छ। तपाईंहरू छिटो अगाडि बढ्नुस्।' बैठकमा उपप्रधान तथा रक्षामन्त्री पूर्णबहादुर खड्का,उर्जामन्त्री बस्नेत,सञ्चार तथा सूचना प्रविधिमन्त्री रेखा शर्मा,मुख्यसचिव अर्याल,अर्थसचिव कृष्णहरि पुष्कर,उर्जासचिव,प्रधानमन्त्री कार्यालयका सचिवहरू, नेपाल विद्युत् प्राधिकरणका अधिकारीहरू र बुढीगण्डकी जलविद्युत् लिमिटेडका अधिकारीहरू उपस्थित थिए।"
अर्घाखाँचीमा ४८ किलोमिटर सडक ग्राभेल गरिँदै,"अर्घाखाँची : राप्ती नदी वारी अर्घाखाँची जिल्ला पर्छ। तर त्यही स्थानमा जान सदरमुकाम सन्धिखर्कबाट गोरुसिँगे हुँदै १ सय २० किमी सडक यात्रा गर्नुपर्छ। लुम्बिनी प्रदेशको राजधानी रहेको भालुबाङ अर्घाखाँचीकै सिमाना भए पनि सदरमुकाम सन्धिखर्कबाट महेन्द्र राजर्मार्गको कपिलवस्तुको गोरुसिँगे, चन्द्रौटा, धानखोला हुँदै मात्र जान सकिन्छ। गच्छे भालुबाङ सडक निर्माण हुने हो भने अहिले गोरुसिँगे हुँदै जानुपर्ने सडक भन्दा ४७ किमी छोटो पर्छ। अर्घाखाँचीलाइ लुम्बिनी प्रदेशको राजधानी भालुबाङ जोड्ने गच्छे भालुबाङ सडक निर्माण कार्य तीव्र रुपमा अगाडि बढेको छ। सडक पूर्वाधार विकास कार्यालय अर्घाखाँचीले प्रदेशको गौरवको योजनाका रूपमा यो सडक निर्माण कार्य अगाडि बढाएको छ। सन्धिखर्कको गच्छेबाट सुरु भई ढिकुरा, धनचौर, जुकेना, जलुके, लामाताल, दरबाङ हुँदै भालुबाङसम्म जान सहज र छोटो सडक निर्माण कार्य भइरहेको छ। गच्छेबाट टोड्केसम्मको १८ किलो मिटर सडक ग्राभेल कार्य सम्पन्न भएको सडक पूर्वाधार विकास कार्यालय अर्घाखाँचीका सबइन्जिनियर टोपबहादुर दर्लामीले बताए। उक्त सडकको विस्तार तथा ग्राभेल सहितको कार्य काष्टमण्डप निर्माण सेवाले १२ करोडको लागतमा सम्पन्न गरेको छ। टोड्केदेखि लामातालसम्मको ३० किमी सडकको विस्तार तथा ग्राभेलको काम ८० प्रतिशत सम्पन्न भएको छ। उक्त सडक रौदाहा, एइविसी, अम्मर जेभीले २६ करोड ४७ लाख ७६ हजार ५ सय ८३ रुपैयाको ठेक्का सम्झौतामा सडक विस्तार तथा ग्राभेलको काम भइरहेको निर्माण व्यवसायी वसन्त प्रसाद भुसालले बताए।"
बुधबार देशका यी स्थानमा हुने छ हिमपात,"काठमाडौं : बुधबार देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका उच्च पहाडी तथा हिमाली भूभागका थोरै स्थानहरूमा तथा देशका बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति कोशी, बागमती र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। कोशी प्रदेशका उच्च पहाडी तथा हिमाली भूभागका थोरै स्थानहरूमा तथा बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
एक करोडको लागतमा ६० वटा शौचालय निर्माण,डोल्पा : डोल्पामा एक करोडको लागतमा ६० वटा शौचालय निर्माण गरिएको छ। हिमाली जिल्ला डोल्पाको उत्तरी क्षेत्रमा पर्ने शेफोक्सुण्डो गाउँपालिकामा शौचालय निर्माण गरिएको हो। आर्थिक वर्ष २०७८०८९ मा अर्थ मन्त्रालयबाट आएको ५० लाख र गाउँपालिकाको ५० लाख गरेर वडा नम्बर २ मा पर्ने तिलिङ् र कराङ् गाउँमा शौचालय बनाइएको निवर्तमान अध्यक्ष टसी टुण्डुप गुरुङले बताए। यहाँ १४५ घरधुरी रहेका छन्। शौचालय निर्माण टेण्डर र उपभोक्ता समिति मार्फत निर्माण गरिएको बताइएको छ।
मोरङमा गाउँ पसेको चितुवा नियन्त्रण,"विराटनगर : मोरङको उर्लाबारीमा गाउँ पसेको वयस्क चितुवालाई मंगलबार दिउँसो नियन्त्रणमा लिइएको छ। उर्लाबारी नगरपालिका१ झारसाँदीबाट अन्दाजी ४० किलोग्राम तौलको भाले चितुवा नियन्त्रणमा लिइएको सब डिभिजन वन कार्यालय मंगलबारेका प्रमुख एवं वन अधिकृत नवीनराज दाहालले जानकारी दिए। उनका अनुसार कोशी टप्पु वन्यजन्तु आरक्ष र राष्ट्रिय प्रकृति संरक्षण कोषबाट खटिएको वन्यजन्तु विज्ञको संयुक्त टोलीले बाँसको झ्याङमा लुकेर बसेको अवस्थामा चितुवालाई नियन्त्रणमा लिएको हो। डार्ट (औषधिजन्य सुई) प्रहार गरी बेहोस बनाएर चितुवाको उद्धार गरिएको दाहालको भनाइ छ। वनबाट चितुवा अचानक गाउँ पसेछ। स्थानीयले देखेर घेरा हाले। भाग्ने बाटो नपाएपछि बाँस झ्याङभित्र छिर्यो, उनले भने, त्यसपछि प्रहरी र वन कार्यालयलाई खबर आयो। त्यत्तिकै नियन्त्रणमा लिनसक्ने अवस्था थिएन। वन्यजन्तु विज्ञको टोलीले डार्ट प्रहार गर्दै बेहोस बनाएर उद्धार गरेको हो। आफ्नो प्राकृतिक वासस्थानभन्दा बाहिर आई गाउँ पसेको चितुवालाई उद्धार गर्दै वन कार्यालयमा ल्याएर कोशी टप्पु वन्यजन्तु आरक्षको जिम्मा लगाइएको जानकारी दाहालले दिए। उनका अनुसार वन जंगलमा मानवीय गतिविधि बढेपछि र खानेकुराको अभाव भएपछि आहाराको खोजीमा चितुवा गाउँ पसेको हुनसक्छ। चितुवा दिउँसो लुकेर बस्ने र रातको समयमा आहाराको खोजीमा निस्किने स्वभावको हुने उनले बताए। गाउँमा अचानक चितुवा देखिएपछि स्थानीय त्रसित बनेका थिए। तर, त्यसले केही क्षति भने नगरेको दाहालको भनाइ छ। गाउँमा चितुवा देखेपछि स्थानीयले घेरा हालेर भाग्ने ठाउँसमेत दिएनछन्, वन अधिकृत दाहाल भन्छन्, तत्काल उद्धार गर्दै नियन्त्रणमा लिइएका कारण चितुवाले कुनै क्षति गर्न भने पाएन। वन अधिकृत प्रमेश्वर पासवानका अनुसार चितुवाले कुखुरा, बाख्रालगायतका जनावरको सिकार गर्छ। बेलाबखत मानिसलाई समेत आक्रमण गर्ने उनको भनाइ छ। चितुवालगायतका कुनै पनि जंगली जनावर देखा परेमा जिस्क्याउने, चलाउने र अवरोध गर्ने गर्न हुँदैन, पासवान भन्छन्, मान्छेले वन्यजन्तुबाट सुरक्षित हुने उपाय आफैं खोज्नुपर्छ। विशेष गरेर अवरोध गरेमा वन्यजन्तु हिंस्रक भएर मानिसलाई आक्रमण गर्ने पासवान बताउँछन्।"
"सेयर बजार निरन्तर ओरालोतिर, कारोबार रकम ४ अर्बमा झर्यो","काठमाडौं : दुई दिन लगातार ओरालो लागेको सेयर बजारले आज पनि सोही यात्रालाई निरन्तरता दिएको छ। साताको पहिलो कारोबार दिन आइतबार २५ अंक र दोस्रो कारोबार दिन सोमबार ३१ अंकले घटेको नेप्से आज ०४० अंकले घटेर २०९८२९ विन्दुमा कायम भएको हो। सेन्सेटिभ इण्डेक्स ००५ प्रतिशतले घटेको छ। सेयर बजार घटेसँगै कारोबार रकम पनि सोमबारको तुलनामा घटेको छ। यसदिन ३१० कम्पनीको १ करोड १८ लाख १ हजार ३६० कित्ता सेयर ४ अर्ब २९ करोड ४५ लाख ६६ हजार ७५१ रुपैयाँमा खरिदबिक्री भए। सोमबार ६ अर्बमाथिको सेयर कारोबार भएको थियो। त्यसअघि आइतबार ७ अर्ब ६७ करोड बढी मूल्यको सेयर कारोबार भएको थियो। सामान्य अंकले घटेको बजारमा दुई कम्पनीको मूल्य सकारात्मक सर्किट लेभलमा कारोबार भयो। चन्द्रगिरि हिल्सको १० र नेपाल लुबे ओइलको ९९९प्रतिशतले सेयर मूल्य बढेको हो। यसदिन मिड सोलु हाइड्रोपावरका लगानीकर्ताले भने गुमाए। सो कम्पनीको ६२० प्रतिशतले घट्यो। कारोबार रकमका आधारमा हिमालयन रिइन्स्योरेन्स ५५ करोडको कारोबार गरी शीर्षस्थानमा रह्यो। यसैगरी अपी पावरको १८ करोड,एनआरएन इन्फ्रास्टक्चरको १३ करोड,नगदी ग्रुपको ११ करोड र सोनापुरको १० करोड मूल्य बराबरको सेयर कारोबार भयो। कारोबारमा आएका उपसमूहमध्ये ६ वटाको मूल्य बढ्यो भने ७ को मूल्य घट्यो। आज १०३ कम्पनीको मूल्य बढ्दा १३७ वटाको घट्यो भने ८ को मूल्य स्थिर रह्यो।"
निरन्तरको प्रयासबाट अर्थतन्त्रमा राम्रो सुधार आएको छ : प्रधानमन्त्री,"काठमाडौं : प्रधानमन्त्री पुष्पकमल दाहालले राष्ट्र, राष्ट्रियता, राष्ट्रिय अखण्डताको रक्षा एवं जनताको जीउधनको सुरक्षा गर्दै सामाजिक सद्भाव कायम गर्न सशस्त्र प्रहरी बल सक्षम रहेको बताएका छन्। सशस्त्र प्रहरी दिवसको २३औं वार्षिकोत्सव समारोहलाई सम्बोधन गर्दै प्रधानमन्त्री दाहालले सशस्त्र प्रहरी सामाजिक सद्भाव कायम गर्न सरकारबाट प्रदान गरिएका आदेश तथा निर्देशनहरूलाई पालना गरी समन्वयात्मक तवरले परिचालित हुनुपर्ने बताए। संवैधानिक सर्वोच्चता र कानुनी शासनको मान्यतालाई आत्मसात र मानव अधिकारको संरक्षण गर्दै मानवीय कानुनहरूको पूर्ण पालना र भ्रष्टाचार तथा लैङ्गिक विभेदमा शून्य सहनशीलताका नीति प्रभावकारी कार्यान्वयन गर्नुपर्नेमा दाहालको भनाइ छ। उनले सामाजिक न्याय, सुशासन र समृद्धिको राष्ट्रिय कार्यभारको कार्यान्वयनमा आफ्नो क्षेत्रबाट इमानदार र प्रभावकारी भूमिका निर्वाह गर्नुपर्ने बताए। असीमित आवश्यकता र सीमित साधनस्रोतको विरोधाभासपूर्ण परिस्थितिमा नेपालजस्ता विकासशील मुलुकहरूले समस्या झेलिरहेको उल्लेख गर्दै प्रधानमन्त्री दाहालले पछिल्लोसमय महाभूकम्प, कोभिड महामारी, विश्व राजनीतिमा देखिएको ध्रुवीकरण र त्यसको प्रत्यक्ष प्रभावजस्ता कारण अर्थतन्त्रले निकै ठूलो चुनौतीको सामना गरिएको बताए। सशस्त्र बलको व्यवस्थापकीय पक्षलाई केन्द्रमा राखेर सहयोग गर्ने विश्वास दिलाउँदै प्रधानमन्त्री दाहालले भने, 'निरन्तरको प्रयासबाट अर्थतन्त्रमा राम्रो सुधार आएको छ, यद्यपि हाम्रो दबाब पूर्णतः अन्त्य भइसकेको छैन। आधुनिक हातहतियार, गोलीगठ्ठा, असभावका सामानहरू, विपद् व्यवस्थापनका सामानहरू, सवारीसाधन, भौतिक पूर्वाधारलगायत आवश्यक सञ्चार तथा अन्य उपकरणहरू र जनशक्तिका लागि सरकारको तर्फबाट आवश्यक पहल भई नै रहेको छ।' विश्वव्यापीकरण तथा सूचना प्रविधिमा आएको बहुआयमिक विकासले अवसरका अनगिन्ती ढोकाहरू खोलिदिएको उल्लेख गर्दै प्रधानमन्त्री दाहालले त्यसको व्यवस्थित र वैज्ञानिक प्रयोगबाट समृद्धिको महत्त्वपूर्ण आधारशीला प्राप्त भएको बताए। सूचना प्रविधिको विकाससँगै नयाँनयाँ अपराध र सुरक्षा चुनौतीसमेत थपिदिएको यथार्थ प्रस्तुतत गर्दै प्रधानमन्त्री प्रचण्डले सशस्त्र प्रहरी बल बदलिएको परिस्थितिअनुसार प्रविधिमैत्री सेवा प्रवाह, सुरक्षा व्यवस्थापन, अपराध नियन्त्रणका निम्तिसमेत उत्तिकै दक्ष र चनाखो रहनुपर्ने बताए। प्रधानमन्त्री दाहालले विसं २०७२ सालको विनाशकारी महाभूकम्प तथा पछिल्लोसमय बझाङ, जाजरकोट र रुकुम पश्चिममा गएको विनाशकारी भूकम्पलगायत विभिन्न समयमा घटेका प्राकृतिक तथा मानवसिर्जित विपद्मा कर्तव्यनिष्ठ भएर जनताको जीवन रक्षामा गरेको भन्दै सशस्त्र बलले पुर्याएको योगदानको प्रशंसा गरे।"
शब्दकोषबाट ॐ शब्द हटाउने निर्णयविरुद्धको रिट 'हेर्दाहेर्दै'मा,"काठमाडौं : नेपाली शब्दकोषबाट ॐ शब्द हटाउने निर्णयविरुद्ध सर्वोच्च अदालतमा परेको रिट 'हेर्दाहेर्दै'मा राखिएको छ। न्यायाधीश सपना मल्ल प्रधान र सारंगा सुवेदीको संयुक्त इजलासमा आज सुनुवाइ भएको रिटमा बहस नसकिएपछि हेर्दाहेर्दैमा राखिएको हो। तत्कालीन शिक्षामन्त्री दीनानाथ शर्माले २०६९ साउन २२ गते मन्त्रिपरिषद् बैठकबाट हटाउन लगाएर लागू गराएका थिए। सरकारको सो निर्णयविरुद्ध अधिवक्ता स्वागत नेपाल, टपेन्द्र बहादुर कार्कीलगायतले २०७३ भदौ २४ गते सर्वोच्च अदालतमा रिट दायर गरेका थिए। आज निवेदका तर्फबाट नेपाललगायत कानुन व्यवसायीले बहस गरेका थिए। विदेशी प्रभावमा परी नेपाली,भाषा,संस्कृति र परम्पराको अन्त्य गर्ने उद्देश्य राखि ॐ शब्दलाई शब्दकोशबाट झिकिएको भन्दै उनीहरुले रिट दिएका थिए। यसअघि रिटमाथि सुनुवाइ गर्न सर्वोच्चका न्यायाधीशद्वय कुमार चुडाल र विनोद शर्माको संयुक्त इजलासले 'एमीकस क्युरी' मगाउन आदेश दिएको थियो। भाषा र कानुन दक्षताको भएको व्यक्ति समावेश गरी एमिकस क्युरी पठाउन नेपाल बारको नाममा आदेश भएको थियो। निवेदकले पाठ्यक्रम विकास केन्द्रको प्रस्तावमा शिक्षा मन्त्रालयले सदर गरेको सम्पादन खारेज गर्नुपर्ने माग गरेका छन्। २०७५ सालमा प्रकाशित १० औं संस्करणको बृहत्त नेपाली शब्दकोषबाट ॐ शब्द हटाइएको हो।"
कर छलेर निकासी गर्न लागेको सामग्री नियन्त्रण,"रसुवा : माथिल्लो त्रिशूली१ जलविद्युत् आयोजनाबाट अवैध रुपमा कर छलेर निकासी गर्न लागेको सामग्री प्रहरीले गएराति नियन्त्रणमा लिएको छ। २१६ मेगावाट क्षमताको आयोजनाको काम नसकिँदै वडा कार्यालयमा कर समेत नतिरी नक्कली बिल बनाएर ट्रकमा लोड गरिएको सामग्री नेपाल प्रहरीले नियन्त्रणमा लिएको उत्तरगया गाउँपालिका१ का वडाध्यक्ष मारसिंङ तामाङले बताए। प्रहरीले गाडी चेक गर्दा फलामका पाइप भेटिएको थियो। वडा नम्बर १ का सहायक सचिव लक्षीराम तामाङले बिना जानकारी राजश्व बिल काटेको भेटिएको हो। १६ टन सामान रहेकोमा ६ टनको मात्र राजश्व काटेको देखिएको छ। यसबारे गाउँपालिकाको राजश्व समितिले छानविन थालेको छ। उत्तरगया गाउँपालिकाकी उपाध्यक्ष चमेली गुरुङले भनिन्, नियमविपरीत कवाडी बिक्री गरेको र कर छलेर आंशिक कर लिएको देखियो। तत्काल छानविन थाल्न लागेका छौं।"
मैलुङस्याफ्रु सडकको ठेक्का सम्झौता रद्द,रसुवा : रसुवागढी नाका जोड्ने छोटो दूरीको मैलुङस्याफ्रु सडकको ठेक्का सम्झौता रद्द भएको छ। निर्माण व्यवसायीले समयमै काम नगरेपछि गल्छीत्रिशुलीमैलुङस्याफ्रुबेसीरसुवागढी योजनाले एक सूचना जारी गरी मैलुङस्याफ्रुबेसी सडकको ठेक्का सम्झौता रद्द गरेको हो। सम्झौता मितिमा निर्माण कम्पनीले जिम्मा लिएको काम पूरा गर्न पटकपटक लिखित एवं मौखिक अनुरोध गर्दा पनि काम नगरेकाले सार्वजनिक खरिद ऐन २०६३ को दफा ५९ (७) समेतको आधारमा ठेक्का सम्झौता अन्त्य गरिएको योजना प्रमुख ध्रुव श्रेष्ठले जानकारी दिए। निर्माण कम्पनी भारत कन्स्ट्रक्सन तथा शिद्घि साही जेबीसँग भएको सम्झौतामा मैलुङदेखि स्याफ्रुबेसीसम्मको १९ किलोमिटर सडक २०७७ साउन १ गते सम्झौता भई ०७९ माघ १६ मा निर्माण सम्पन्न गर्ने उल्लेख थियो। मैलुङस्याफ्रुबेसीको ठेक्का तोडिएसँगै अन्तर्राष्ट्रिय राजमार्ग निर्माण अन्योल भएको छ। राष्ट्रिय प्राथमिकता प्राप्त गल्छीरसुवागढी सडक योजनाको काम अन्योल भएको छ। एक अर्ब ४५ करोड रुपैयाँमा सडकको स्तरोन्नतिका साथै कालोपत्रे गर्ने ठेक्का सम्झौता भएको थियो। तर निर्माण कम्पनीले हालसम्म सडकको दायाँ र बायाँ टेवा पर्खाल लगाउने कार्य गरी ३५ करोड रुपैयाँको मात्र काम गरेको छ। सो सडकखण्डमा पुल बनाउने काम भने भइरहेको छ। मैलुङस्याफ्रुबेसी सडक निर्माणका लागि नेपाली सेनाले ट्रयाक खोलेपछि योजनाले निर्माण व्यवसायीमार्फत् काम गराउन २०७७ साउन १ गते ठेक्का लगाएको थियो।
सहकारी ऐन संशोधन गरेरै छाडिन्छ : मन्त्री महर्जन,"नुवाकोट : बागमती प्रदेशका संस्कृति, पर्यटन तथा सहकारी मन्त्री पुकार महर्जनले सहकारी ऐन संशोधन गरेरै छाडिने बताएका छन्। सहकारी क्षेत्रमा देखिएको समस्या समाधानका लागि सहकारी ऐन संशोधनको आवश्यक रहेकाले संघीय सरकारले यसको विशेष पहल गर्नुपर्ने र नगरे प्रदेशले संशोधन गर्ने मन्त्री महर्जनले बताएका हुन्। नुवाकोटको विदुरमा आयोजित कार्यक्रममा उनले सहकारी तथा सदस्यहरूको क्षमता, वृत्ति विकास तथा वित्तीय सुरक्षाका लागि सहकारी ऐनमा संशोधन जरुरी रहेको बताए। उनले ऐन संशोधनका लागि प्रदेशस्तरीय तयारी भइरहेको बताए। संघीय सरकारले यसको पहल गर्नुपर्ने उनको भनाइ छ।"
जन्मदाता खोज्दै त्रिभुवन पुस्तकालय,"गोरखा : बन्द भएको एक दशकपछि पुनः सञ्चालनमा आएको त्रिभुवन पुस्तकालयले आफ्नो इतिहास खोज्न सुरु गरेको छ। हालसालै सञ्चालन सुरु भएको सो पुस्तकालयको नयाँ सञ्चालक समितिले २००८ सालमा स्थापना हुँदा महत्वपूर्ण भूमिका निर्वाह गर्ने संस्थापकहरूको खोजी गरेको हो। गोरखा नगरपालिका ६ तीनधारेमा रहेको सो पुस्तकालयले संस्थापक खोज्ने क्रममा ज्येष्ठ नागरिकहरूसँग सामूहिक राय, सुझाव संकलन गरेको छ। राय सुझाव संकलन गर्न आयोजित भेलामा बोल्दै ज्येष्ठ नागरिक जिल्ला संघका अध्यक्ष मोहनलाल श्रेष्ठले संस्थापक अध्यक्ष शिवप्रसाद अर्याल भएको जिकिर गरेका छन्। आफूले लामो सोधखोज गर्दा स्थापनाका बेलाका सचिव प्रेमकुमार श्रेष्ठ र अध्यक्ष शिवप्रसाद अर्याल रहेको फेला पारेको बताए। हामीले इतिहास भुल्नु हुँदैन। इतिहास बङ्ग्याउनु पनि हुँदैन। इतिहास मर्न दिनु पनि हुँदैन, श्रेष्ठले भने, पुस्तकालयले इतिहास खोज्दैछ भन्ने थाहा पाएपछि मैले पनि संस्थापक अध्यक्ष को हुनुहुन्थ्यो होला भनेर खोजी गरेँ। मेरो निश्कर्ष संस्थापक अध्यक्षमा शिवप्रसाद लप्टन नै हो। सचिवमा प्रेमकुमार श्रेष्ठ, अरू संस्थापकहरूमा रुपनारायण जोशी, मंगलबाबु श्रेष्ठ, क्षेत्रभक्त श्रेष्ठ लगायतका अरूहरू पनि हुनुहुन्थ्यो भन्ने पाएको छु। पूर्व शिक्षक समेत रहेका पुरुषोत्तम अर्यालले त्रिभुवन पुस्तकालयको अध्यक्ष पुरुषोत्तम अर्याल भएको बेलाको मात्रै जानकारी पाएको बताए। २०२४ साल, २५ सालतिर पुस्तकालय खोल्ने बन्द गर्ने साँचो मैले लिएको थिएँ। त्यतिबेला मोहननारायण श्रेष्ठ अध्यक्ष हुनुहुन्थ्यो, उनले भने, २००८ सालमा पुस्तकालय स्थापना हुँदा शिवप्रसाद लप्टनबा अध्यक्ष हुनुहुन्थ्यो भन्ने मैले पनि सुनेको हुँ। कार्यक्रममा बोल्दै पूर्व शिक्षक समेत रहेका राधेश्याम मास्केले प्रेमकुमार श्रेष्ठ, जीतबहादुर नेपाली, चुडानारायण किशुनबाबु श्रेष्ठ लगायतकाहरूको सक्रियतामा त्रिभुवन पुस्तकालय स्थापना भएको तर्क गरे। २००७ सालमा कांग्रेसको नेतृत्वमा क्रान्ति भयो। राजा त्रिभुवनको साथ र सहयोगमा प्रजातन्त्र पनि आयो। त्यसपछि त्यही कांग्रेसको सक्रियतामा पुस्तकालय स्थापना भयो। नाम पनि त्रिभुवनको नामबाट राखे, मास्केले भने, संस्थापकहरू सबै कांग्रेसै कांग्रेस हुँदा पार्टीको पुस्तकालय जस्तो देखियो भनेर आलोचना पनि भएको थियो। कुनै पार्टीको वर्चस्व नदेखियोस् भन्ने कुरा पनि त्यतिबेला सुनिन्थ्यो। अर्का ज्येष्ठ नागरिक धिरजबहादुर मास्केले सो पुस्तकालय स्थापनाका बेला रामबहादुर मास्के, प्रेमकुमार श्रेष्ठ, चुडानारायण किशुनबाबु श्रेष्ठ, पद्मनारायण मल्लको सक्रियता रहेको बताए। २००७ सालमा प्रजातन्त्र आयो। २००८ सालमा त्रिभुवन पुस्तकालय बन्यो। २००९ सालमा शक्ति हाइस्कुल बन्यो, उनले भने, प्रजातन्त्र ल्याउन क्रान्ति गर्नेहरूकै सक्रियतामा यी सबै काम भएको हो। पुस्तकालय पुनर्निर्माण र पुनः सञ्चालनमा अहम् भूमिका निर्वाह गरेका डाक्टर राजुबाबु श्रेष्ठले आफ्नो अध्ययनले पनि त्रिभुवन पुस्तकालयका संस्थापक किशुनबाबु श्रेष्ठ, प्रेमकुमार श्रेष्ठ, बाबुराम श्रेष्ठ, मंगलबाबु श्रेष्ठ लगायतका रहेको पाएको बताए। यो अध्ययनकै विषय भएकाले अझै अध्ययन गर्नुपर्ने बताए। पूर्व शिक्षक रामबाबु श्रेष्ठले अहिले मोबाइल तथा इन्टरनेटको कुलतले मान्छेमा पुस्तक पढ्ने बानीमा ह्रास आएको बताए। मान्छेमा पुस्तक पढ्ने बानी बसाल्न पनि पुस्तकालयले मद्दत गर्नुपर्छ, उनले भने, त्यसका लागि म पनि हप्ताको कम्तिमा दुई दिन पुस्तकालयमा खटिएर काम गर्ने प्रतिवद्धता व्यक्त गर्दछु। ऐतिहासिक क्षेत्र संरक्षण तथा विकास समितिका अध्यक्ष सुरेशमान श्रेष्ठले अहिलेका गोरखाबासीमा भन्दा ७२ बर्षअघिका गोरखाबासीमा शिक्षा, चेतनाप्रति लगाव रहेको तर्क गरे। २०२५ सालतिरबाट मलाई हेक्का छ, उनले भने, अहिलेका हामी भन्दा ७२ वर्षअघिका गोरखालीमा पढ्नु पर्छ, सचेत हुनुपर्छ भन्ने कत्रो पढाइप्रतिको मोह रहेछ। अब यस पुस्तकालयको अगुवाइमा मान्छेमा पढ्ने बानीलाई पुनर्जागरण गर्नुपर्ने उनले बताए।"
डाँडाबजार क्षेत्रको सडक विस्तार गरिँदै,धनकुटा : साँगुरीगढी गाउँपालिका५ डाँडाबजार क्षेत्रको साँघुरो सडकलाई फराकिलो बनाउने कार्य सुरु गरिएको छ। सडकको चौडाहा साँघुरो हुँदा पछिल्लो समय सवारी साधन आवातजावतमा समस्या देखिन थालेपछि ५ नम्बर वडा कार्यालयको अगुवाइमा सडक फराकिलो बनाउने कार्य सुरु गरिएको हो। डाँडाबजार चोकदेखि डाँडाबजार खेल मैदानसम्मको करिब डेढ किलोमिटर सडकको चौडाहा फराकिलो पारिने वडाध्यक्ष खड्ग लिम्बूले बताए। अहिले सडकको चौडाहा ५ मिटर पनि छैन। अब उक्त सडकलाई फराकिलो बनाएर चौडाहा ७ मिटरको बनाइने उनको भनाइ छ। बजार क्षेत्रको सडक विस्तारका लागि गाउँपालिकाले जेसिवी उपलब्ध गराएको छ। वडाबाट २ लाख ५० हजार बजेट विनियोजन गरिएको छ। सडक विस्तारको कार्य सुरु गर्नुअघि वडा कार्यालयको अगुवाइमा स्थानीय बासिन्दासँग छलफल गरिएको थियो। जसको कारण सडक विस्तारमा स्थानीय बासिन्दाबाट कुनै अवरोध नभएको वडाध्यक्ष लिम्बुले बताए। सडक विस्तारका क्रममा एउटा घर पूर्ण रुपमा र डाँडाबजारको सार्वजनिक शौचालय समेत भत्किने छ। त्यस्तै अधिकांश घरको अगाडि पट्टीको भाग भत्किने छन्। धनकुटा सदरमुकामदेखि पूर्वी क्षेत्रमा पर्ने डाँडाबजार पुरानो बजार हो। २०१० सालदेखि बस्ती बस्न थालेको थियो। यो बजार क्षेत्रमा २०४५ साल यता बस्तीकरण वढ्दो छ। अहिले बजार क्षेत्रमा २ सय ४५ वटा घर रहेका छन्। डाँडा बजारको बीच बस्तीमा सामुदायिक विद्यालय रहेको छ भने खेल मैदान नजिकै प्राथमिक स्वास्थ्य केन्द्र सञ्चालनमा छ। बजार क्षेत्रको सडक साँघुरो हुँदा स्वास्थ्य चौकीसम्म एम्बुलेन्स आवतजावत गर्न समेत समस्या हुने गरेको थियो। डाँडाबजार भेडेटार रवि राके सडक खण्डमा पर्दछ।
करिब ८० किलो गाँजासहित दुईजना पक्राउ,सुनसरी : देवानगंज गाउँपालिका६ नहरचोकबाट अवैध लागुऔषध गाँजा करिब ८० किलोसहित दुईजनालाई प्रहरीले पक्राउ गरेको छ । पक्राउ पर्नेहरूमा धरान उपमहानगरपालिका११ बस्ने २९ वर्षीय कुमार तामाङ र ३० वर्षीय रामबहादुर राई रहेका छन् । अस्थायी प्रहरी चौकी रासीबाट खटिएको प्रहरीले रासिबाट भारततर्फ जाँदै गरेको को१ ह ५०९९ नम्बरको अटोलाई जाँच गर्ने क्रममा अटोको विभिन्न भागमा लुकाइ राखेको उक्त परिमाणको गाँजा फेला पारी चालक कुमार र अटोमा सवार राम बहादुरलाई पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
"राष्ट्रियसभा निर्वाचन : मौन अवधि सुरू, प्रचारप्रसार निषेध","काठमाडौं : राष्ट्रियसभा सदस्य निर्वाचनका लागि मौन अवधि सुरू भएको छ। सोमबार राती १२ बजेदेखि मौन अवधि सुरु भएको हो। मौन अवधिमा चुनाव प्रसार प्रसार गर्न र मतदातालाई प्रभावित पार्ने कुनै पनि गतिविधि गर्न नपाइने निर्वाचन आयोगले जनाएको छ। मौन अवधि मतदान कार्य समाप्त नहुन्जेलसम्म लागू हुनेछ। सो अवधिमा राजनीतिक दलका पदाधिकारी, उम्मेदवार, दलको भातृ सङ्गठन तथा आचारसंहिता पालना गर्नुपर्ने अन्य व्यक्ति, संस्था वा निकायले निर्वाचन प्रचारप्रसार लगायत कुनै पनि प्रकारका छलफल,अन्तरक्रिया, सभा सम्मेलन,कार्यशाला गोष्ठी आदि गर्न पाउने छैनन्। कुनै पनि विधि,प्रक्रिया वा माध्यमबाट मत माग्न र निर्वाचन प्रचारप्रसार गर्न नहुने, सामाजिक सञ्जाल,अनलाइन,छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश,सूचना वा प्रचारप्रसारका सामग्री पोष्ट वा शेयर गर्न वा गराउन नपाउने आयोगले जनाएको छ। निर्वाचनमा प्रदेश सभाका सदस्यहरुका लागि सेतो रङको कागजमा हरियो रङको मसीको विवरण तथा निर्वाचन चिह्न रहेको मतपत्र र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखहरुका लागि सेतो रङको कागजमा रातो रङको मसीको विवरण तथा निर्वाचन चिह्न रहेको मतपत्रहरुको व्यवस्था गरिएको छ । राष्ट्रिय सभा सदस्य निर्वाचनमा प्रदेश सभाका सदस्य र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख रहेको निर्वाचक मण्डलका सबै मतदाताहरु गोप्य मतदानव्दारा आफूले रोजेको र चाहेको उम्मेदवारलाई मतदान गर्न पाउनेछन्। निर्वाचनलाई स्वच्छ,स्वतन्त्र,निष्पक्ष र भयरिहत वातावरणमा सम्पन्न गर्न गराउन सम्बन्धित सबैमा निर्वाचन आयोगले अनुरोध गरेको छ। मतदान माघ ११ गते बिहान ९ बजेदेखि अपरान्ह ३ बजेसम्म हुनेछ। राष्ट्रियसभाका रिक्त हुने १९ सदस्यका लागि मतदान हुन लागेको हो।"
पश्चिमी वायुको प्रभाव : एकदुई स्थानमा हल्का हिमपात,"काठमाडौं : नेपालमा पश्चिमी वायुको आंशिक प्रभाव रहेको छ। मौसम पूर्वानुमान महाशाखाले आज बिहान ६ बजे जारी गरेको मौसम पूर्वानुमान बुलेटिनमा पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको उल्लेख छ। साथै देशका तराईका धेरै स्थानहरूमा हुस्सुकुहिरो लागेको छ। मंगलबार दिउँसो देशका पहाडी भूभागमा आंशिक देखि साधारणतया बदली रही बाँकी भूभागमा मौसम मुख्यतया सफा रहनेछ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राति कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाको भनाई छ। बुधबार र बिहीबार पनि कोशी, बागमती र गण्डकी प्रदेशका उच्च पहाडी तथा हिमाली भूभागका थोरै स्थानहरूमा तथा देशका बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। तराईका अधिकांश स्थानहरूमा हुस्सुकुहिरो लाग्ने हुँदा दैनिक जनजीवन, स्वास्थ्य, यातायात तथा हवाई यातायातमा प्रभाव पर्न सक्ने आवश्यक सतर्कता अपनाउन महाशाखाले अनुरोध गरेको छ।"
शब्दकोषबाट ॐ शब्द हटाउने निर्णयविरुद्धको रिटमाथि सुनुवाइ जारी,"काठमाडौं : नेपाली शब्दकोषबाट ॐ शब्द हटाउने निर्णयविरुद्ध परेको रिटमाथि सर्वोच्च अदालतमा सुनुवाइ जारी छ। न्यायाधीश सपना मल्ल प्रधान र सारंगा सुवेदीको संयुक्त इजलासमा बहस हुँदैछ। तत्कालीन शिक्षामन्त्री दीनानाथ शर्माले २०६९ साउन २२ गते मन्त्रिपरिषद् बैठकबाट हटाउन लगाएर लागू गराएका थिए। सरकारको सो निर्णयविरुद्ध अधिवक्ता स्वागत नेपाल, टपेन्द्र बहादुर कार्कीलगायतले २०७३ भदौ २४ गते सर्वोच्च अदालतमा रिट दायर गरेका थिए। अहिले रिट निवेदका तर्फबाट कानुन व्यवसायीहरूले बहस गरिरहेका छन्। अधिवक्ता नेपालले रिटमाथि आफ्नो बहस सकिएको र बाँकी अधिवक्ताहरूको बहस जारी रहेको जानकारी दिए। विदेशी प्रभावमा परी नेपाली,भाषा, संस्कृति र परम्पराको अन्त्य गर्ने उद्देश्य राखि ॐ शब्दलाई शब्दकोशबाट झिकिएको भन्दै उनीहरुले रिट दिएका थिए। यसअघि रिटमाथि सुनुवाइ गर्न सर्वोच्चका न्यायाधीशद्वय कुमार चुडाल र विनोद शर्माको संयुक्त इजलासले 'एमीकस क्युरी' मगाउन आदेश दिएको थियो। भाषा र कानुन दक्षताको भएको व्यक्ति समावेश गरी एमिकस क्युरी पठाउन नेपाल बारको नाममा आदेश भएको थियो। निवेदकले पाठ्यक्रम विकास केन्द्रको प्रस्तावमा शिक्षा मन्त्रालयले सदर गरेको सम्पादन खारेज गर्नुपर्ने माग गरेका छन्। २०७५ सालमा प्रकाशित १० औं संस्करणको बृहत्त नेपाली शब्दकोषबाट ॐ शब्द हटाइएको हो।"
"नियमविपरीत निकुञ्जबाटै ग्राभेल निकासा, सेटिङमा प्लटिङ","चितवन : मध्यवर्ती क्षेत्रका उपभोक्ता र विकास निमार्णका लागि दिइने सुविधालाई दुरुपयोग गरेर मेघौलीमा घडेरी बनाइएको छ। चितवन राष्ट्रिय निकुञ्जका मेघौली उपभोक्ता समूहअन्तर्गत सदावहार सामुदायिक वनको घाटबाट राप्ती नदीबाट नदीजन्य पदार्थ उत्खनन् गरेर भरतपुर महानगरपालिका २७ स्थित व्यवसायिक बिक्रीका लागि बनाइएका घडेरी पुरिएका छन्। सार्वजनिक जग्गा हडपेर घडेरी जाने बाटो बनाइएको छ। मेघौली मध्यवर्ती उपभोक्ता समितिको सिफारिसको आधारमा चितवन राष्ट्रिय निकुञ्जअन्तर्गतको सदावहार मध्यवर्ती सामुदायिक वनबाट ढुंगा ,गिटी , बालुवा निकासी गरेर प्लटिङ गरिएको हो। हाम्रै वनभित्र बाटो बनाउन गिटी माग्दा पाइँदैन। तर, यहाँ निकुञ्जकै अनुमति लिएर व्यक्तिको घडेरी पुरिएको छ। राधाकृष्ण मध्यवर्तीका सदस्य कष्ण बहादुर परियारले भने, यहाँ सेटिङ गरेर ऐलानी जग्गा हडपेर बाटो बनाएर व्यक्तिको घडेरी पुरिएको छ। यसमा हामीले सम्बन्धित निकायको उजुरी गराउँदा पनि वास्ता गरिएन। व्यवसायिक बिक्रीका लागि मध्यवर्ती क्षेत्र व्यवस्थापन ऐनअनुसार मध्यवर्ती उपभोक्ताको घर, गोठ, टहरा र विकास निमार्णको काममा दिन सकिने व्यवस्था छ। उक्त सुविधाको दुरुपयोग गरेर उपभोक्ता र स्थानीयले थाहा नपाउनेगरी सुटुक्क निकासी गरिएको हो। सेफिना मास्केको नाममा रहेको ५० कट्ठा १० धुर जग्गालाई घडेरीस्वरुप ७० वटा कित्ताकाट गरिएको छ। चितवन राष्ट्रिय निकुञ्जको अनुमति लिएर २४० घनमिटर ग्राभेल निकासी गरेर घडेरी पुरिएको हो। नियम मिचेर निकुञ्जबाट ग्राभेल निकासा गरेर दुरुपयोग भएको भन्दै स्थानीयले छानविनको माग गरेका छन्। भूउपयोग ऐन २०७६ विपरित कित्ता काट गरेर घडेरीको कित्ताकाट गरिएको भनी उनीहरूले जिल्ला प्रशासन कार्यालय र भरतपुर महानगरपालिकामा उजुरी दिएका छन्। सदाबहार वनबाट निकासा भएको ग्राभेल राधाकृष्ण वनको बाटो हुँदै निकासा भएको हो। तर राधाकृष्ण वनका अध्यक्ष वेदनिधि सुवेदी नै बेखबर छन्। हाम्रै वनसँग जोडिएको ऐलानी जग्गा मिचेर बाटो बनाइएको छ। हामीलाई नै थाहै नदिएर निकासा गरिएको छ, सुवेदीले भने। होलिडे होमस्टे बनाउने नाममा घडेरी प्लटिङ र प्लटिङमा जाने बाटो बनाइएको छ। बस्ती र बाटो निकासी नभएको घडेरी राधाकृष्ण मध्यवर्ती सामुदायिक वनसँग जोडिएको जग्गालाई हडपेर बाटो समेत निकासी गरिएको छ। राधाकृष्ण वनका निवर्तमान अध्यक्ष डिबी आलेमगरले निकुञ्जको मुख्यालय कसराबाट अनुमति ल्याएर ग्राभेल झिकेको बताए। 'विकास निमार्णको नाममा अनुमित देखाएर कानुन मिचेर व्यक्तिको घडेरी प्लटिङ गरेको देखिन्छ, उनले भने, अनुमति पत्र हेर्दा कानुन विपरीत छ। संरक्षणको नाममा जे पायो त्यही गर्न त पाइएन नि। चितवन राष्ट्रिय निकुञ्जका मेघौली सेक्टरका रेञ्जर रमेश बस्नेतले घर बनाउने प्रयोजनको लागि ग्राभेल माग भएको कारण निकासा भएको बताए। जग्गा किनेर घर बनाउँछु भनेर माग गरेपछि दिइएको हो, बस्नेतले भने, वडा र मध्यवर्तीले सिफारिस गरेको कारण स्थानीयरूपमा दिइने सुविधा दिइएको हो। मेघौली मध्यवर्ती उपभोक्ता समितिका अध्यक्ष मायाराम चौधरीले मिलेमतोमा सिफारिस गरेको आरोप लगाएका छन्। चौधरीले निकुञ्जलाई पत्र लेखेर विकास निमार्णको कारण देखाँउदै नदीजन्य पदार्थ निकासीका लागि सिफारिस गरेका थिए। सोही सिफारिसको आधारमा गत मंसिर २२ गतेदेखि तीनसम्म हजार घनमिटरको ८० टिप ट्याक्टर टिट्टी, बालुवा निकासी गरेर कल्वर्ट र बाटो निमार्ण गरिएको छ। यस विषयमा जिज्ञासा राख्दा मेघौली मध्यवर्ति उपभोक्ता समितिका अध्यक्ष महतो आक्रोशित भए। उनले प्रक्यारि पुर्याएर निकासी गरेको भन्दै थप कुरा गर्न मानेनन्। बाटोमा गिट्टी हाल्दा पनि विरोध हुन्छ विकासै नगर्ने त?, चौधरीले झर्किदै भने, जानुस् कसरा गएर बुझ्नुस्। निकुञ्जका सूचना अधिकारी गणेश तिवारीले घटनाबारे अनुसन्धान गर्ने बताए। मध्यवर्ती उपभोक्ता, वडाको सिफारिस आएपछि नियमानुसार उपभोक्ता र स्थानीय विकास निमार्णको लागि दिइने हो, उनले भने, दुरुपयोगको उजुरी परेपछि अनुसनधान गर्दैछौं।"
सामाजिक सञ्जालमार्फत प्रेमीकाको चरित्र हत्या गर्ने पक्राउ,काठमाडौं : सामाजिक सञ्जालमार्फत् प्रेमीकाको चरित्र हत्या गर्न खोज्ने एकजनालाई प्रहरीले पक्राउ गरेको छ। पक्राउ पर्नेमा गोखरा भिमसेनथापा गाउँपालिका वडा नम्बर २ स्थायी ठेगाना भएका हाल काठमाडौंको तारकेश्वर नगरपालिका ४ बस्ने २४ वर्षीय भिमसेन भट्ट रहेको नेपाल प्रहरीको साइवर ब्युरोका प्रवक्ता एवं सूचना अधिकारी पशुपति कुमार रायले जानकारी दिए। रोजगारीको सिलसिलामा चिनजान भएपछि उनीहरू प्रेम सम्बन्धमा रहेको अनुसन्धानबाट खुलेको छ। प्रेम सम्बन्धमा रहेकै बेला खिचिएका तस्बिरहरू सामाजिक सञ्जालमा सम्प्रेषण गरी चरित्रहत्या गर्नुका साथै दु:ख दिन थालेपछि पीडित किशोरीले प्रहरीमा उजुरी दिएकी थिइन्। सोही उजुरीका आधारमा अनुसन्धानका क्रममा भट्टराई प्रहरीले काठमाडौं महानगरपालिका१७ बाट पक्राउ गरेको हो। उनीविरुद्ध विद्युतीय कारोबार ऐन २०६३ अपराध अन्तरगतको कसूरमा मुद्दा चलाइएको छ। काठमाडौं जिल्ला अदालतबाट पाँच दिनको म्याद थप गरी आवश्यक अनुसन्धान अगाडि बढाएको प्रहरीले जनाएको छ।
पत्रकार महतोमाथि दुर्व्यवहार गर्नेलाई कारबाही गर : महासंघ,"काठमाडौं : नेपाल पत्रकार महासंघले साम्प्रदायिक विभेदपूर्ण गाली गर्ने बसका सहचालक र चालकलाई कारबाहीको माग गरेको छ। अन्नपूर्ण पोस्ट्का पत्रकार राजकरण महतोलाई आइतबार सडक किनारमा हिँडिरहेको समयमा सुन्दरीमाई यातायात (चक्रपथ परिक्रमा) बा२ ख ४५३४ नम्बरको गाडीका कन्डक्टर र चालकले साम्प्रदायिक सद्भाव बिथोल्ने भाषाबाट दुर्व्यवहार र कुटपिटको प्रयास गरेपछि महासंघले कारबाहीको माग गरेको हो। नेपाल पत्रकार महासंघ, महोत्तरी शाखाका सचिव तथा अन्नपूर्ण पोस्ट दैनिकका संवाददाता राजकरण महतोमाथि काठमाडौंमा सार्वजनिक यातायातका सहचालकले दुव्र्यवहार गरेको घटनाप्रति नेपाल पत्रकार महासंघको गम्भीर ध्यानाकर्षण भएको छ। महासंघका महासचिव रोसन पुरी जारी गरेको विज्ञप्तिमा भनिएको छ,महासंघ हरेक नागरिकको सम्मानपूर्वक बाँच्न पाउने अधिकारको प्रत्याभूति गर्न सरकारसँग माग गर्दछ। साथै, महासंघ घटनाको सत्यतथ्य छानबिन गरी दोषीमाथि कारबाही गर्न सम्बन्धित पक्षसँग माग गर्दछ। काठमाडौं तीनकुनेस्थित सडक किनारमा रोकीराखेको सुन्दरीमाई यातायातको बसका कन्डक्टर र चालकले उनलाई भैया भनेर अभद्र व्यवहार गर्नुका साथै अश्लील गालीगलौज गरेको महतोको भनाई छ। आफूमाथि किन दुर्व्यवहार गरियो भनेर सोध्दा महतोलाई बसका दुवै कर्मचारी मिलेर कुटपिट गर्न खोजेका थिए। पत्रकार महतोले उनीहरूविरुद्ध महतोले बानेश्वर प्रहरी वृत्तमा गाली बेइज्जती तथा क्षतिपूर्तिको उजुरी गरेका छन्। मसँग भएको यो पहिलो र एउटा मात्रै घटना होइन। मेरो जातीय पहिचान, मधेसी समुदायमाथि गरिने यस्ता सार्वजनिक बेइज्जती मलगायत तमाम व्यक्तिले भोग्दै आएका छन्, प्रहरीमा दर्ता गराएको उजुरीमा उनले भनेका छन्, काठमाडौं बसाइको अढाई वर्षको अन्तरालमा समाचार संकलनका लागि फिल्डमा खटिँदा आधा दर्जनभन्दा बढी पटक सडक, बजार, चोकमा मैले र मसँग रहेका आफन्तजनहरूले लगाएको पोसाक, अनुहार, र बोलेको बोलीका आधारमा भैया, बिहारी, मर्सिया भनेर दोस्रो दर्जाको नागरिकको रूपमा लिई अपमान गर्दै आएको तीतो यथार्थ ताजै छ। उनले दोषीलाई अविलम्ब पक्राउ गरेर कानुनी दायरमा ल्याई न्याय दिलाउन अनुरोध गरेका छन्। सार्वजनिक अभद्र व्यवहार तथा गाली बेइज्जती कसुरमा दोषीहरूलाई पक्राउ गरी घटनाको अनुसन्धान गर्न तथा उचित क्षतिपूर्ति दिलाउन माग गरेका छन्। पत्रकार महतोले मधेसी आयोगमा पनि उजुरी दायर गरेका छन्। यो पनि पढ्नुहोस पत्रकार महतोमाथि भेदभावजन्य दुर्व्यवहार, बसका कर्मचारीविरुद्ध उजुरी"
"शंकास्पद भ्रमण देखिएका ८४ जनालाई अध्यागमनले रोक्यो, अधिकांश दुबई जाँदै थिए","भिजिट भिसामा दुबई,श्रीलंका ,बहराइनलगायत मुलुक जान लागेका उनीहरूले आफ्नो भ्रमणको उद्देश्यबारे अध्यागमनका अधिकारीसमक्ष बताउन सकेनन्। काठमाडौं : त्रिभुवन अन्तर्राष्ट्रिय विमानस्थलस्थित अध्यागमन कार्यालयले भिजिट भिसामा विभिन्न मुलुक जान लागेका ८४ जनालाई फिर्ता गरेको छ। यात्रा शंकास्पद लागेपछि अध्यागमनका अधिकारीहरूले उनीहरूलाई प्रस्थान अनुमति नदिएको हो। फिर्ता हुनेमा अधिकांश दुबई जाने लागेकाहरू छन्। भिजिट भिसामा दुबई,श्रीलंका ,बहराइनलगायत मुलुक जान लागेका उनीहरूले आफ्नो भ्रमणको उद्देश्यबारे अध्यागमनका अधिकारीसमक्ष बताउन सकेनन्। भिजिट भिसामा जान लागेका अधिकांश गन्तव्य मुलुक पुगेपछि काम गर्ने तयारीमा थिए। त्यसरी जान खोज्नेहरू यसअघि कुनै पनि मुलुकको भ्रमण गरेका थिएनन्। 'भिजिट भिसामा प्रस्थान हुन आएका उनीहरूले भ्रमणको उद्देश्य स्पष्ट पार्न र आवश्यक कागजातहरू पेश गर्न समेत नसकेपछि प्रस्थान अनुमति नदिएका हौं,'अध्यागमनका एक अधिकारीले अन्नपूर्णसँग बताए। उनले थपे,'भिजिट भिसामा जान आएकाहरुको भ्रमण नै शंकास्पद देखिएको छ।' अध्यागमनबाट फिर्ता हुनेमा मोरङका सुवास राजबंशी,डोटीका दिपकराज ओझा,सल्यानका विजन रोका,उदयपुरका सुदिप पौडेल,स्याङ्जाका विक्रम बिक र अनिष खत्री,कास्कीका नविन डांगी,संखुवासभाका विजय श्रेष्ठ, बर्दियाका सुमन बिक र चितवनका प्रकाश महतो रहेका छन्। यसैगरी दिलकुमार बाइबा,गंगाराम लिम्बू,सन्देश भुसाल,कविन गिरी,सुरजप्रसाद भुर्तेल,हिमबहादुर भण्डारी,सुजनबहादुर बस्नेत,कुमार विर्कत्ता मगर, सुदिप पौडेललगायत ८४ जनालाई अध्यागमनले भ्रमण शंकास्पद भन्दै फिर्ता गरेको हो। पछिल्लो समयमा भिजिट भिसामा विभिन्न मुलुक जाने यात्रुहरूमाथि त्रिअवि अध्यागमन कार्यालयले कडाइ गर्दै आएको छ।"
वैदेशिक रोजगार ठगीमा दोषी ठहर भएकासहित दुईजना फरार प्रतिवादी पक्राउ,"विराटनगर : वैदेशिक रोजगार ठगीमा दोषी ठहर भएका अभियुक्तसहित दुईजना फरार प्रतिवादीलाई संखुवासभा प्रहरीले पक्राउ गरेको छ । संखुवासभा घर भइ फरार रहेकामध्ये एकजना ललितपुर र अर्का एक जना काठमाडौंबाट पक्राउ परेका हुन् । पक्राउ पर्नेमा संखुवासभाको सिलिचोङ गाउँपालिका२ घर भइ ललितपुर महानगरपालिका२६ सुनाकोटीमा बस्दै आएका ५८ वर्षीय बद्रीकुमार राई र संखुवासभाकै मादी नगरपालिका४ घर भइ काठमाडौं बस्दै आएका २० वर्षीय अशेष भनिने असिम सुवेदी रहेका छन् । प्रहरीका अनुसार राई वैदेशिक रोजगार ठगी र सुवेदी आत्महत्या दुरुत्साहन मुद्दाका फरार प्रतिवादी हुन् । राईलाई ललितपुरको प्रहरी बृत सातदोबाटोसँग समन्वय गरेर यही माघ ७ गते साँझ ललितपुर१४ चापागाउँबाट पक्राउ गरिएको संखुवासभाका प्रहरी प्रमुख डीएसपी घनश्याम श्रेष्ठले बताए । उनका अनुसार राई वैदेशिक रोजगार ठगी मुद्दामा दोषी ठहर भएका अभियुक्त हुन् । राईलाई वैदेशिक रोजगार न्यायाधिकरणले २०७३ साल चैत १ गते २ वर्ष ९ महिना १० दिन कैद र ३ लाख रूपैयाँ जरिवानाको फैसला गरेको प्रहरीको भनाइ छ। रोजगारीका लागि विदेश पठाइदिने भनी रकम ठगी गरेर राई लामो समयदेखि फरार रहेको डीएसपी श्रेष्ठको भनाइ छ । वैदेशिक रोजगार न्यायाधिकरणबाट दोषी ठहर भएपनि उनी कैद तथा जरिवाना भुक्तान नगरिकन भागिरहेका थिए । जिल्ला अदालत चैनपुर संखुवासभाको लगत अभिलेख अनुसार फरार देखिएका राईलाई पक्राउ गरेर जिल्ला अदालत काठमाडौंमा बुझाइएको जानकारी श्रेष्ठले दिए । त्यस्तै, आत्महत्या दुरुत्साहन मुद्दाका फरार प्रतिवादी सुवेदीलाई काठमाडौं महानगरपालिका२८ बागबजगारबाट पक्राउ गरिएको जानकारी डीएसपी श्रेष्ठले दिए । उनका अनुसार सुवेदीलाई प्रहरी बृत सिंहदरबारको समन्वयमा माघ ७ गते बिहान पक्राउ गरिएको हो । गत मंसिर २६ गते एक युवतीले आत्महत्या गरेकी थिइन् । युवतीले आत्महत्या गरेपछि फरार बनेका सुवेदीविरुद्ध प्रहरीमा आत्महत्या दुरुत्साहनको जाहेरी परेको थियो । काठमाडौंबाट पक्राउ गरिएका उनलाई संखुवासभा ल्याएर आत्महत्या दुरुत्साहन कसुरमा मुद्दा चलाउन अदालतबाट सोमबार म्याद थप गरिएको डीएसपी श्रेष्ठले बताए । उनका अनुसार सुवेदीलाई इलाका प्रहरी कार्यालय चैनपुरको हिरासतमा राखेर घटनाको अनुसन्धान अघि बढाइएको छ ।"
न्युरोड क्षेत्रमा पार्किङ गर्न निषेध गरेपछि व्यापारी आन्दोलित (तस्बिर),"काठमाडौं : काठमाडौं महानगरपालिकाले न्युरोड क्षेत्रको सडकमा पार्किङ गर्न निषेध गरेपछि व्यापारीआन्दोलित भएका छन्। काठमाडौं महानगरपालिकाले आज बिहानदेखि कालोपत्रे सडकमा सवारी पार्किङ गर्न नदिने निर्णय गरेको छ। सोही निर्णयविरुद्ध व्यापारीहरुले आज सटर बन्द गरेर आन्दोलनमा उत्रिएका हुन्। सवारी आवागमनमा सहज बनाउन सवारी पार्किङ निषेध गरिएको महानगरले जनाएको छ। तर व्यापारीहरुले न्युरोड क्षेत्रको व्यापार घट्ने भन्दै महानगरपालिकाको निर्णय सच्याउनुपर्ने माग गरेका छन्। प्रदर्शनमा उत्रिएका व्यापारीले नेपालको ७७ वटै जिल्लाको व्यापारिक केन्द्रको मुटु रहेको न्युरोडमा महानगरले व्यवसायीसँग कुनै छलफल नै नगरी पार्किङ निषेध गरिएको भन्दै आपत्ति जनाए। उनीहरुले व्यवसायीले तिरेको करले नै देश चलेको भन्दै निर्णय फिर्ता नलिए महानगरलाई कर नतिर्ने चेतावनी दिए। यो पनि पढ्नुहोस काठमाडौं महानगरले ६ महिनामा संकलन गर्यो करिब पाँच अर्ब राजस्व, बहाल कर मात्र एक अर्ब ३५ करोड आजदेखि न्युरोड क्षेत्रमा सवारी पार्किङ निषेध, काठमाडौं भ्यु टावरमा निशुल्क व्यवस्था यता महानगर प्रहरी बलका प्रमुख नगर प्रहरी वरिष्ठ उपरीक्षक राजुनाथ पाण्डेले धर्मपथ, जुद्ध सालिकदेखि इन्द्रचोकतर्फको सडकखण्ड, खिचापोखरी, महाबौद्ध, वीरअस्पताल वरपरको कालोपत्र सडकमा पार्किङ निषेध गरिएको जानकारी दिए। महानगरले न्युरोडको पार्किङको विकल्पमा काठमाडौं भ्यु टावर (साविकको पुरानो बसपार्क)मा निःशुल्क पार्किङ सुविधा उपलब्ध गराएको छ। काठमाडौं टावर (पुरानो बसपार्क)मा ३०० वटा चारपाङ्ग्रे र ७०० वटा दुईपाङ्ग्रे सवारी साधन पार्किङ गर्न सकिने पाण्डेले बताए। यसअघि पनि महानगरपालिकाले झोँछे क्षेत्र, बागबजार, पुतलीसडक, दरबारमार्ग लगायतका स्थानमा सवारी पार्किङ निषेध गरिसकेको छ। महानगरले पार्किङ्ग निषेध गरिएका स्थानहरुमा नो पार्किङ्गका संकेत चिन्ह राखेको छ। यसैगरी नगर प्रहरीले आज बिहान वीर अस्पताल अगाडिको सडकखण्डमा पार्किङ्ग गरिएका मोटरसाइकल उठाइएको छ। महानगरले पार्किङ निषेध गरिएको ठाउँमा बिहानै महानगर प्रहरी बल र वातावरण व्यवस्थापन विभागबाट साधन, उपकरण तथा जनशक्ति परिचालन गरेर सरसफाइ गरेको थियो। तस्बिर : अभिषेक महर्जन"
