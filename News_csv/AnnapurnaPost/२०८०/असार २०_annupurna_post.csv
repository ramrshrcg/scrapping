शीर्षक,विवरण
वैदेशिक रोजगारबाट फर्किनेलाई उद्यमी बनाउँदै स्थानीय तह,"वैदेशिक रोजगारीबाट फर्किएका नागरिक लक्षित सरकारले अगाडि सारेको यो कार्यक्रम पहिलोपटक भएको हुँदा कतिपय स्थानीय तह भने अलमलमा परेको देखिन्छ। काठमाडौं : विदेशमा आर्जन गरेको पुँजी र सीप स्वदेशमै लगानी गर्ने वातावरण सिर्जना गर्न सरकारले जारी गरेको पुनःएकीकरण कार्यक्रम ८१ स्थानीय तहले लागू गरेका छन्। यसका लागि छानिएका (वैदेशिक रोजगारबाट फर्किएका) व्यक्तिले ४३ हजार रुपैयाँबराबरको सहयोग पाउँछन्। त्यसबाट उद्यमशीलता विकास गर्नुपर्ने हुन्छ। उक्त रकम प्रतिव्यक्ति तालिमका लागि ८ हजार र व्यवसाय चलाउन ३५ हजार प्रदान गरिनेछ। कार्यक्रममा ८१ स्थानीय तहबाट ३ हजार २ सय ६० जना तालिममा सहभागी भइसकेको र उनीहरू उद्यमउन्मुख रहेको वैदेशिक रोजगार बोर्डले जनाएको छ। कार्यक्रम सञ्चालन भएको स्थानीय तहले कम्तीमा २० प्रतिशत लगानी गर्नुपर्ने व्यवस्था छ। बोर्डका सूचना अधिकारी राजन पौडेलले अन्नपूर्ण पोस्ट्सँग भने बोर्डले प्रतिव्यक्ति ४३ हजार रुपैयाँका दरले उपलब्ध गराउँछ र त्यसको कम्तीमा २० प्रतिशत कार्यक्रम सञ्चालन भएको स्थानीय तहले लगानी गर्नुपर्ने हुन्छ। उक्त रकमले ठूलो व्यवसाय सञ्चालन गर्न नसके पनि स्थानीय तहको समन्वय रह्यो भने नागरिक उद्यमी बन्न यो कार्यक्रम प्रभावकारी हुने उनको धारणा छ। विदेशमा मृत्यु भएका श्रमिकका परिवारलाई राज्यले राहत उपलब्ध गराउने गरे पनि उद्यम गर्छु भन्नेलाई यसअघि नहेरिएकाले यस्ता कार्यक्रम तय गरिएको श्रम, रोजगार तथा सामाजिक सुरक्षामन्त्री शरत्सिंह भण्डारीले बताए। वैदेशिक रोजगारीबाट फर्केका व्यक्तिले रोजगारीको क्रममा आर्जन गरेको पुँजी, सीप, प्रविधि र अनुभव नेपालमै उद्यमशीलताको विकास तथा सीपको प्रवद्र्धनमा उपयोग गराउने यस कार्यक्रमको लक्ष्य छ। त्यसका लागि २०७९ असार २१ गते मन्त्रिपरिषद्ले पुनःएकीकरण निर्देशिका जारी गरेको थियो। त्यसमै आधारित भएर २०८० वैशाखदेखि ८१ स्थानीय तहमा यो लागू भएको वैदेशिक रोजगार बोर्डमा कार्यकारी निर्देशक डा द्वारिका उप्रेतीले जानकारी दिए। विदेशमा कमाएको सीप र पैसा स्वदेशमै लगानी गर्ने वातावरण सिर्जना गरी पुनः विदेश पलायन हुनु नपरोस् भन्ने उद्देश्यअनुरूप यो सुरु गरिएको उनको भनाइ छ। उनका अनुसार प्रत्येक स्थानीय तहलाई यसमा आह्वान गरिए पनि ८१ वटाबाट मात्र निवेदन परेको हो। धरान उपमहानगरपालिकाले ४०, फिदिम नगरपालिकाले ६०, इलाम नगरपालिकाले ४०, षडानन्द नगरपालिकाले ४० जना वैदेशिक रोजगारबाट फर्किएकामा यो कार्यक्रम सुरु गरेको छ। यस्ता ८१ स्थानीय तह छन्। स्वदेश फर्किएका नागरिकलाई पुनःस्थापित गर्न सञ्चालन भएको कार्यक्रमलाई सबै स्थानीय तहमा पुर्याउनुपर्ने सरोकारवालाको धारणा छ। रिटर्नी फेडेरेसन नेपालका निवर्तमान अध्यक्ष चन्द्रबहादुर रोकाहा भन्छन्, वैदेशिक रोजगारीबाट फर्किएका नागरिकलाई नेपालमै पुनःस्थापित गराउन यो कार्यक्रम मात्रैले पुग्दैन। तर कार्यक्रमले केही टेवा भने पुग्ने देखिन्छ। नेपालीलाई उद्यमशीलता बनाउन विद्यालय स्तरबाटै उद्यमशीलता शिक्षा आवश्यक भएको भन्दै यस्ता कार्यक्रम केही प्रारम्भिक सिकाइ मात्रै हुने रोकाहाको बुझाइ छ। वैदेशिक रोजगारीमा लामो समय बिताएका रोकाहा गैरआवासीय नेपाली संघ (एनआरएन) मा लामो समय विभिन्न ओहोदामा रहेर काम गर्दै हाल नेपालमा व्यवसायसँगै सामाजिक क्षेत्रमा सक्रिय छन्। सिंहदरबारभित्रै पनि कोडिनेसनको अभावका कारण लामो समयपछि कार्यान्वयनमा आएको पुनःएकीकरण निर्देशिका जनचाहना पूरा गर्ने खालको नभएको रिटिनी माइग्रेसन नेपालका अध्यक्ष उत्तम अधिकारीको भनाइ छ। अध्यक्ष अधिकारीले भने, यो निर्देशिकाको दस्तावेज तयार पार्ने टिममा लक्षित समूहका कसैको पनि सहभागिता भएन। वैदेशिक रोजगारीबाट फर्किएका नागरिकले परिमाण खोज्ने हुँदा परिणाम दिने खालको निर्देशिका तयार हुन नसकेको अधिकारीको धारणा थियो। नेपालमा बन्ने हरेक नीतिमा लक्षित समूहको सहभागिता नहुँदा कार्यान्वयनमा समेत कठिनाइ हुने गरेको उनको धारणा थियो। वैदेशिक रोजगारीबाट फर्किएका नागरिकको तथ्यांकसमेत नहुनु राज्यको लागि दुःखको कुरा भएको भन्दै कुनै पनि क्षेत्रको नीति बनाउँदा उक्त क्षेत्रका लक्षित समूहको सहभागिता अनिवार्य हुनुपर्ने उनको भनाइ छ। विदेशमा सिकेको सीपलाई समुन्नत राष्ट्र निर्माणमा प्रयोग गर्न ढिला गर्न नहुने नेकपा माओवादी केन्द्र निकटको संस्था अखिल नेपाल प्रवासी श्रमिक मञ्चका महासचिव तेजप्रसाद सुवेदीको छ। वैदेशिक रोजगारीमा रहेका र वैदेशिक रोजगारीबाट फर्किएका नागरिकको हितका लागि भर्खरै स्थापना भएको सस्ंथाले विदेशबाट फर्किएका नागरिकको हितमा सरकारँंग सहकार्य गरेको सुवेदीले अन्नपूर्ण पोस्ट्लाई जानकारी दिए। उनले भने वैदेशिक रोजगारीमा रहेका र फर्केका नागरिकको विषयमा सरकारलाई पटकपटक सुझाव पेस गरेका छौं। आशा छ अब सरकारले केही सम्बोधन गर्नेछ। वैदेशिक रोजगारीबाट फर्केका नागरिक लक्षित सरकारले गरेको कार्यक्रम निकै प्रभावकारी भएको नेपालगन्ज उपमहानगर पालिकाका लालबहादुर बुढाक्षेत्रीले बताए। तालिमले निकै ज्ञान प्राप्त भएको १५ वर्ष कतार बसेर फर्किएका क्षेत्रीले सुनाए। वैदेशिक रोजगारीबाट फर्किएका नागरिक लक्षित सरकारले अगाडि सारेको यो कार्यक्रम पहिलोपटक भएको हुँदा कतिपय स्थानीय तह भने अलमलमा परेको देखिन्छ।"
राष्ट्रियसभा बैठक भोलिसम्म स्थगित,काठमाडौं : प्रमुख प्रतिपक्षी नेकपा (एमाले) को अवरोधका कारण राष्ट्रियसभा बैठक भोलिसम्मका लागि स्थगित भएको छ। बुधबार अपराह्न २:३१ मा बैठक प्रारम्भ हुनेबित्तिकै एमाले सांसदहरूले प्रधानमन्त्री पुष्पकमल दाहालले आफूलाई प्रधानमन्त्री बनाउन व्यवसायी प्रितम सिंह दिल्ली धाएको भन्ने अभिव्यक्तिप्रति आपत्ति जनाउँदै बैठक अवरोध गरेका थिए। एमाले सांसदको अवरोधपछि बैठक अपराह्न ३:०१ मा बस्ने गरी स्थगित भएको थियो। निर्धारित समयमा बैठक बस्न नसकेपछि संघीय संसद् सचिवालयले पुनः ४:४६ मा बैठक बस्ने सूचना जारी गरेको थियो। तोकिएको समयमा बैठक बस्न नसकेपछि राष्ट्रियसभा अध्यक्ष गणेशप्रसाद तिमिल्सिनाले बिहीबार अपराह्न १:०१ बस्ने गरी निर्धारण गरेको सचिवालयले जनाएको छ।
उपराष्ट्रपतिले गरे बुढानीलकण्ठ धर्मशालाको उद्घाटन,"काठमाडौं : उपराष्ट्रपति रामसहाय प्रसाद यादवले काठमाडौंको बुढानीलकण्ठ३ मा निर्मित धर्मशालाको उद्घाटन गरेका छन्। भारत सरकारको करिब ५ करोड अनुदान सहयोगमा सो धर्मशालाको निर्माण भएको हो। नेपालको सांस्कृतिक सम्पदा क्षेत्रमा भूकम्पपछिको पुनर्निर्माण अनुदानअन्तर्गत यो परियोजनाको निर्माण भएको हो। २०७२ सालको भूकम्पले क्षति पुर्याएका सम्पदाहरूको संरक्षण एवं पुनर्निर्माणका लागि पुरातत्व विभागले तयार पारेको आधारभूत निर्देशिका बमोजिम बुढानीलकण्ठ मन्दिरको पुनर्निर्माण भएको हो। नवनिर्मित साढे तीन तल्ले धर्मशालाले बुढानीलकण्ठ मन्दिरमा आउने तीर्थयात्रीलाई सेवा प्रदान गर्नेछ। यस परियोजनाले नेपालसँग भारतको लामो समयदेखि रहिआएको विकास साझेदारीलाई प्रतिबिम्बित गर्नुका साथै नेपालमा भूकम्पपछिको पुनर्निर्माण कार्यमा नेपाल सरकारले गरेको प्रयासको कदर गर्ने रहेको भारतीय दूतावासले जनाएको छ। समारोहमा बुढानीलकण्ठ मन्दिरका मठाधिस स्वामी निगमानन्द, सांसदहरू गगन कुमार थापा र प्रदिप पौडेल, भारतीय राजदूतावास, काठमाडौंका नियोग उपप्रमुख प्रसन्न श्रीवास्तव, गुठी संस्थानका प्रमुख डा शिवराज पण्डितलगायत सहभागी थिए। भारत सरकारले नेपालको सात जिल्लामा रहेका २८ वटा सांस्कृतिक सम्पदा क्षेत्रको संरक्षण गर्ने प्रविबद्धता गरेको छ। यसका अतिरिक्त भूकम्पपछिको पुनर्निर्माण अनुदानअन्तर्गत भारत सरकारले गोरखा र नुवाकोट जिल्लामा ५० हजार निजी घर पुनर्निर्माण, आठ जिल्लामा ७१ वटा शैक्षिक संस्था र १० जिल्लामा १३२ वटा स्वास्थ्य सुविधा पुनर्निर्माणका लागि सहयोग प्रदान गरेको छ।"
प्रश्न उठेपछि प्रधानमन्त्रीले संसदमा जवाफ दिनुपर्छ : कांग्रेस सांसद राणा,काठमाडौं : नेपाली कांग्रेसका सांसद उदयशम्शेर राणाले अभिव्यक्तिका बारेमा प्रश्न उठेपछि प्रधानमन्त्री प्रचण्डले संसदमा आएर जवाफ दिनुपर्ने बताएका छन्। बुधबार संसद भवनमा सञ्चारकर्मीसँग कुरा गर्दै राणाले प्रधानमन्त्रीको अभिव्यक्तिमा तर्क वितर्क गर्नुभन्दा पनि संसदमा आएर जवाफ दिएर स्पष्ट पार्नुपर्ने बताए। उनले अहिले प्रधानमन्त्रीको राजीनामा मागेर देशलाई अस्थिरतातर्फ लैजान नहुने उल्लेख गरे। निर्वाचन भएको ८ महिनामा ८ वर्षमा हुने घटनाक्रमहरू भएको र सरकारले काम गर्न नपाएको भन्दै उनले कांग्रेस सत्ताभन्दा पनि स्थिरतातर्फ केन्द्रित भएको बताए।
प्रतिनिधिसभा बैठक शुक्रबार ३ बजेसम्मका लागि स्थगित,काठमाडौं : प्रतिनिधिसभा बैठक शुक्रबारसम्मका लागि स्थगित भएको छ। प्रमुख प्रतिपक्षी दल नेकपा एमालेले संसद अवरुद्ध गरेपछि सभामुख देवराज घिमिरेले अर्को बैठक शुक्रबार दिउँसो ३ बजेसम्मका लागि बोलाएको संघीय संसदका महासचिव भरतराज गौतमले जानकारी दिए। नेकपा एमालेले प्रधानमन्त्री प्रचण्डको अभिव्यक्तिप्रति आपत्ति जनाउँदै संसद अवरुद्ध गरेको हो। एमालेले प्रधानमन्त्रीको राजीनामा माग गरेको छ। संसद बैठकमा एमाले नेता रघुजी पन्तले नैतिकताका आधारमा प्रधानमन्त्रीले राजीनामा दिनुपर्ने बताए। उनले प्रधानमन्त्रीको अभिव्यक्तिले आम नेपालीमा आघात पुगेको भन्दै राजीनामा दिन आग्रह गरे। प्रधानमन्त्री दाहालले गत सोमबार आफूलाई प्रधानमन्त्री बनाउन व्यवसायी प्रितम सिंह दिल्ली धाएको अभिव्यक्ति दिएका थिए। उक्त अभिव्यक्तिबारे प्रधानमन्त्रीले जवाफ दिनुपर्ने भन्दै एमालेले बुधबार दुवै सदन अवरुद्ध गरेको थियो। राष्ट्रिय सभा बैठक बस्न नसकेपछि अध्यक्ष गणेशप्रसाद तिमिल्सिनाले बिहीबार १ बजेसम्का लागि बैठक स्थगित गरका छन्।
कोसी प्रदेश : गठबन्धनलाई राप्रपाको समर्थन जुटाउनै सकस,"विराटनगर : कोसी प्रदेशमा नयाँ सरकार गठनका लागि प्रदेश प्रमुख पर्शुराम खापुङले दिएको अन्तिम समय नजिकिँदै छ। तर, मुख्यमन्त्रीमा दाबी पेश गर्नका लागि बहुमत पुर्याउन गठबन्धन दललाई सकस परिरहेको छ। गठबन्धनले राष्ट्रिय प्रजातन्त्र पार्टी (राप्रपा)को समर्थन जुटन सकिरहेको छैन। बहुमत जुटाउने सवालमा गठबन्धन दलबीचमै मत विभाजित छ। बहुमत नपुगे कसरी अगाडि बढ्नेभन्ने विषयमा गठबन्धन दलहरुबीच औपचारिक छलफल भएर ठोष निस्कर्ष निस्कन नसकेको बताइन्छ। प्रदेशको ठूलो दल नेकपा (एमाले) नेतृत्वको सरकार ढाल्न एक ठाउँमा उभिएका गठबन्धन दलहरु नयाँ सरकार निर्माणका लागि खेल्नुपर्ने भूमिकाका सवालमा कमजोर देखिएका छन्। गठबन्धनमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टी (जसपा) आबद्ध छन्। कांग्रेस र माओवादी मुख्यमन्त्रीको प्रतिस्पर्धामा थिए। तर, त्यो दौडबाट बाहिरिएपछि माओवादीले कांग्रेसलाई खुलेर सहयोग गर्न चाहेको देखिँदैन। केन्द्रीय गठबन्धनले कांग्रेस प्रदेश संसदीय दलका नेता उद्धव थापालाई मुख्यमन्त्री बनाउने निर्णय गरिदिएको थियो। प्रदेशको पाँचौं मुख्यमन्त्री कांग्रेसले पाउँदै गर्दा गठबन्धनभित्र भने तिक्तता बढ्दै छ। दलहरुमा बाध्यताले मात्रै कांग्रेसलाई सहयोग गर्नुपर्ने परिस्थिति निर्माण भएको देखिन्छ। माओवादीले संसदीय दलका नेता इन्द्रबहादुर आङ्बोलाई मुख्यमन्त्री बनाउन ठूलो प्रयास गरेको थियो। मुख्यमन्त्री नपाएपछि कांग्रेसले आफ्नो बाटोमा अवरोध गरेको भनेर माओवादी बिच्किएको छ। एकीकृत समाजवादी संसदीय दलका नेता राजेन्द्रकुमार राईले पनि मुख्यमन्त्रीमा आफ्नो दाबी छाडेर आङ्बोकै समर्थन गरेका थिए। आङ्बो राई नेतृत्वको सरकारका आर्थिक मामिला तथा योजनामन्त्री हुन्। त्यसबेलादेखिको निकटताका कारण राईले आङ्बोलाई साथ दिएको धेरैको बुझाइ छ। आफूले दाबी नगरेको जसपाले मुख्यमन्त्रीका सवालमा सम्भवत पक्षधरता देखाएको छैन। यद्यपि, केन्द्रको निर्णय कार्यान्वयन गर्नुको विकल्प गठबन्धनभित्रका दलहरुमा छैन। मुख्यमन्त्रीका सवालमा अपेक्षाविपरीत केन्द्रले निर्णय गरिदिएको भनेर असन्तुष्ट बनेको माओवादीले अघोषित रूपमा असहयोग गरिरहेको बुझाइ कांग्रेसको छ। गठबन्धनमै आवद्ध भइसकेपछि माओवादीले खुलेर सहयोग गर्नुपर्ने हो। तर, त्यो अवस्था छैन, कांग्रेसका एक जना प्रदेशसभा सदस्य (सांसद)ले भने, मुख्यमन्त्री नपाउँदा माओवादीले यस्तो व्यवहार देखाउन आवश्यक थिएन। भोलि आफूलाई पनि सहयोग चाहिन्छभन्ने बिर्सिएजस्तो छ। मुख्यमन्त्री नपाएपछि माओवादीका सांसदहरु राष्ट्रिय प्रजातन्त्र पार्टी (राप्रपा)को समर्थन जुटाउन कांग्रेस दलका नेता थापालाई चुनौती दिइरहेका छन् । आफूले मुख्यमन्त्री पाउँदा राप्रपालाई गठबन्धनमा सामेल गराउने जिकिर माओवादीको थियो। राप्रपाले गठबन्धनलाई सहयोग गर्ने वातावरण नबनेको जनाएको छ। राप्रपालाई कसरी गठबन्धनमा आवद्ध गराउन सकिन्छ भनेर सहयोग गर्नुपर्ने बेला भरसक कांग्रेससँग राप्रपा नआइदिए हुन्थ्यो भन्नेतर्फ माओवादी केन्द्रित भयो । उसले अनेक फण्डा निकालेर कांग्रेस र राप्रपाको सम्बन्ध राम्रो छैनभन्ने देखाउन खोजिरहेको छ, कांग्रेसका ती सांसद भन्छन्, समय आएपछि हामीलाई नि हिसाबकिताब गर्न आउँछ। माओवादीले गठबन्धनको मर्म र भावनाविपरीतको व्यवहार देखाइरहेको छ। माओवादीले कांग्रेसका पक्षमा बहुमत नपुगे हुने थियोभन्ने चाहेको उनको जिकिर छ। कोसीको ९३ सदस्यीय प्रदेशसभामा एमालेका ४०, कांग्रेसका २९, माओवादीका सभामुखसहित १३, राप्रपाका ६, एकीकृत समाजवादीका ४ र जसपाका १ जना सांसद छन्। बहुमत पुयाउन ४७ सांसद आवश्यक पर्छ । संसदबाट विश्वास गुमाएकै कारण एमाले नेता हिक्मतकुमार कार्की नेतृत्वको सरकार ढलेको हो। एमाले र राप्रपाका ४६ सांसदको समर्थन पाएका कार्कीले थप १ मत जुटाउन नसक्दा एमालेले सरकार गुमायो। सरकार बनाउन सभामुखलाई प्रयोग गर्न नमिल्ने बहस सतहमा आएपछि गठबन्धनले पनि बहुमत पुयाउन सक्ने अवस्था देखिँदैन। अंकगणित अनुसार गठबन्धनको पनि ४६ मत मात्रै पुग्छ। उसलाई बहुमतका लागि राप्रपाको समर्थन आवश्यक पर्छ। माओवादीले सभामुखलाई छाडेर १२ जना सांसदको मात्रै समर्थन दिन सकिने प्रष्ट पारिसकेको छ। सभामुखको प्रयोग अहिले गठबन्धनभित्रको ठूलो विवादको विषय हो। मुख्यमन्त्रीको दाबी पेश गर्दा सभामुख बाबुराम गौतमको प्रयोग हुन नदिने माओवादी रणनीति छ । सभामुखको प्रयोग कानुनविपरीत हुने बहस चलिरहेको छ। कांग्रेस भने प्रदेशसभा सदस्य रहेका कारण सभामुखबाट राजीनामा दिएर भएपनि गौतमले सहयोग गर्नुपर्ने र त्यसमा माओवादीले भूमिका खेल्नुपर्ने बताउँछ। कांग्रेस संसदीय दलका प्रमुख सचेतक भूपेन्द्र राई राप्रपाले साथ नदिए ४ दलको समर्थनमा समयसीमाभित्रै दाबी पेु गर्ने बताउँछन्। राप्रपालाई ल्याउन सकिन्छ कि भनेर छलफल भइरहेको छ। त्यो प्रयास अन्तिमसम्म हुन्छ, उनले भने, तत्काल जोड्न सकिएन भने विश्वासको मत लिने बेलासम्ममा ल्याउने कोसिस हुन्छ । अहिले चैं सभामुखसहित ४ दलका ४७ सांसदको समर्थनमा मुख्यमन्त्रीका लागि दाबी पेश गर्छौं। दलको कुराभन्दा पनि संख्यामा दाबी गर्ने भएकाले सभामुखका सवालमा माओवादीले सहयोग गर्नुपर्ने राई बताउँछन्। माओवादीका सांसद संख्या १३ रहेकोले मुख्यमन्त्रीमा दाबी गर्दा त्यसैलाई आधार मानिने उनको भनाइ छ। यसअघि सरकार गठनमा जुन प्रक्रिया अपनाइएको थियो, त्यसैलाई टेकेर मुख्यमन्त्रीमा दाबी गर्ने हो। त्यसो हुँदा सभामुखको गणना हुन्छ, राईले भने, अहिले कसले के भन्यो भन्ने कुराले अर्थ राख्दैन। गठबन्धनको निर्णय अनुसार दलहरु चल्नुपर्छ। माओवादीका प्रदेशसभा सदस्य गणेश उप्रेती राप्रपालाई सहमतिमा ल्याउन नसके बहुमतका लागि ४७ पुयाउन सभामुख जोडेर मुख्यमन्त्रीमा दाबी पेश गर्न नपाइने बताउँछन्। कांग्रेसलाई दाबी पेश गर्न माओवादीले १२ जनाको समर्थन दिन्छ। सभामुखलाई जोड्न पाइँदैन, उप्रेतीले भने, सरकार निर्माणमा कानुनविपरीत सभामुखलाई विवादमा पार्न हामी दिँदैनौं। अरु नै विकल्पबाट कांग्रेसले बहुमत पुर्याउन पाउँछ। बहुमत नपुगे संविधानको धारा १६८ को उपधारा २ मै अरु विकल्पमा जान सकिने र माओवादीले पनि सरकारको नेतृत्व गर्नसक्ने उनले बताए। तर, कसरी बहुमत पुर्याउने भन्ने कुरा कांग्रेस र दलको नेता थापाले जान्ने विषय भएको उप्रेती बताउँछन्। राप्रपालाई जसले ल्याउन सक्छ उसले सरकार बनाउँछ, उनले भने, बहुमत पुर्यायो भने एमालेले पनि बनाउन सक्छ। राप्रपाले समर्थन नदिए थापाले मुख्यमन्त्रीमा दाबी गर्न नसक्ने उनको भनाइ छ। समाजवादी पनि असन्तुष्ट थापालाई मुख्यमन्त्री बनाउने गठबन्धनको निर्णयमा एकीकृत समाजवादी पनि असन्तुष्ट देखिएको छ। पार्टीको प्रदेश संसदीय दलकी प्रमुख सचेतक विद्या चाम्लिङ केन्द्रीय गठबन्धनले एकलौटी हिसाबले मुख्यमन्त्री बनाउने निर्णय गरेको बताउँछिन्। इन्द्र आङ्बो हुँदा राप्रपाले समर्थन गर्ने कुरा सुनियो । थापाले अहिलेसम्म राप्रपालाई ल्याउन सकेजस्तो छैन, उनले भनिन्, मुख्यमन्त्री छाड्दै गर्दा अलि राम्रो मन्त्रालय (आर्थिक, भौतिकलगायत) दिने भनेर माओवादीलाई मनाएको कुरा छ। राप्रपा नआउँदा मुख्यमन्त्रीमा बहुमत पुग्दैन। सभामुखले राजीनामा दिए मात्रै नयाँ सरकारमा दाबी पुग्ने उनको भनाइ छ। मुख्यमन्त्रीको निर्णयमा असन्तुष्टि भएपनि केन्द्रको निर्णय मान्नुपर्ने अवस्था रहेको चाम्लिङ बताउँछिन्। सबै कुरा र अधिकार केन्द्रकै नियन्त्रणमा छ। केन्द्रको निर्णय प्रदेशले मानिदिनुपर्ने बाध्यता छ, उनले भनिन्, सबै दलको यही हविगत हो। प्रदेशलाई खै त अधिकार? माथिबाटै सबै हुने भए प्रदेश किन राख्ने भन्ने प्रश्न उठ्न थालेको चाम्लिङ बताउँछिन्। अहिलेसम्म संघकै निर्णयमा चल्नुपर्ने अवस्था रहनु दुर्भाग्यपूर्ण रहेको उनले बताइन्। मुख्यमन्त्रीमा दाबी पेश गर्ने समय नजिकिए पनि गठबन्धनभित्र छलफल नभएको चाम्लिङको भनाइ छ । उनले गठबन्धनको नयाँ बन्ने सरकारमा पार्टीले ३ जना मन्त्री दाबी गरेको बताइन्। हामीले मुख्यमन्त्री छाडिदियौं। ३ जना मन्त्रीमा दाबी गरेका छौं, उनले भनिन्, नहुँदा पनि २ जना चैं चाहिन्छ। यो विषयमा माथि पनि कुरा राखिसकेका छौं। जसपाले समर्थन गर्ने, सरकारमा नजाने गठबन्धन दल जसपा प्रदेशको नाम कोसी राखिएपछि असन्तुष्ट छ। संसदको दुईतिहाइभन्दा बढी बहुमतले गत फागुन १७ गते प्रदेशको नामकरण गरेको थियो। नामकरणविरुद्ध उठेको आन्दोलनलाई सम्बोधन नगरेका कारण एमाले नेतृत्वको सरकारलाई दिएको समर्थन फिर्ता लिएको जसपा सांसद निर्मला लिम्बू बताउँछिन्। नयाँ बन्ने गठबन्धनको सरकारलाई समर्थन गर्ने, तर पार्टी सरकारमा नजाने उनको भनाइ छ। गठबन्धनमै भएको हिसाबले नयाँ सरकारलाई समर्थन रहन्छ। तर, सरकारमा जाँदैनौं, लिम्बूले भनिन्, प्रदेश नामकरणप्रति असन्तुष्टि जनाउँदै मैले हिजो सरकारबाट राजीनामा दिएको हुँ। नामांकनलाई संशोधन गरेर प्रदेशको नाम पहिचानसहितको राख्ने विषयमा लिखित प्रतिवद्धता नआएसम्म अब सरकार बाहिरै बस्ने हो। माग पूरा नभए सरकारलाई विश्वासको मत पनि नदिने लिम्बू बताउँछिन्। गठबन्धनलाई समर्थन गर्न सकिँदैन : राप्रपा राप्रपा संसदीय दलका नेता भक्तिप्रसाद सिटौला अहिलेको परिस्थितिमा गठबन्धनलाई सहयोग गर्न नसकिने बताउँछन्। मुख्यमन्त्री कसलाई बनाउनेभन्ने चैं गठबन्धनले निर्णय गर्ने, अनि बहुमतका लागि सहयोग हामीसँग माग्ने कुरा मान्य हुँदैन, उनले भने, सहयोग गर्नुपर्छ भनेर अनौपचारिक प्रस्ताव आएको भएपनि त्यो सम्भव देखिँदैन। यदि कुनै चमत्कार भएन भने सम्भावना टरेर गएको उनले बताए। एमालेसँगको समन्वयमा रहेका कारण गठबन्धनलाई सहयोग गर्ने विषयमा पार्टीभित्र औपचारिक छलफल नै नभएको उनले बताए। सिटौलाले कुनै सल्लाह र छलफल नगरिकन गठबन्धनले मुख्यमन्त्री बनाउनलाई गरेको निर्णय रुचिकर नभएकाले राप्रपालाई रहोवरमा मात्रै राख्ने कुरा मान्य नभएको उल्लेख गरे। राप्रपा बिना नै गठबन्धनले बहुमत पुयाएर मुख्यमन्त्रीमा दाबी गर्नसक्छ। त्यसमा हाम्रो केही छैन, उनले भने, नयाँ कोर्समा पुगिसकेपछि सहयोग गर्नुपर्ने अवस्था आयो भने विचार गरौंला। नत्र हामी प्रतिपक्षमा बस्छौं। हामी दाबी गर्दैनौं : एमाले एमालेले मुख्यमन्त्रीका लागि दाबी नगर्ने जनाएको छ। एमाले कोसी प्रदेश संसदीय दलका प्रमुख सचेतक रेवतीरमण भण्डारी अहिले एमालेले मुख्यमन्त्रीका लागि दाबी पेस नगर्ने बताउँछन्। उपधारा २ अनुसार गठन भएको सरकार बहुमत पुर्याउन नसक्दा नै ढलेको हो। ४७ सांसद नपुग्ने भएकाले अहिले हामी मुख्यमन्त्रीको दाबी गर्दैनौं, उनले भने, कसैले बहुमत नपुर्याए ठूलो दलको हैसियतमा उपधारा ३ अनुसार मुख्यमन्त्री बन्ने बाटो हाम्रा लागि खुला छ। त्यसअन्तर्गत एमाले नेता हिक्मत कार्की नै मुख्यमन्त्री बन्नु हुन्छ। भण्डारीले प्रदेश प्रमुखले गरेको आह्वानको समयसीमाभित्र गठबन्धनले बहुमत पुर्याउन नसके अहिलेको कामचलाउ सरकारको निरन्तरताको अवधिमै १६८ (३) बमोजिमको सरकार बन्ने र सरकारको नेतृत्व एमालेले गर्न पाउने बताउँछन्। गठबन्धनले बहुमत पुर्याउने देखिँदैन। त्यसपछि हामी ठूलो दलको सरकार बनाउने दिशामा अघि बढ्छौं, उनले भने, बरु ३० दिनभित्रमा विश्वासको मात प्राप्त गर्ने प्रक्रियामा अघि बढ्छौं। विश्वासको मत लिएर सरकार चलाउँछौं। राप्रपाले एमालेको साथ नछाड्ने र गठबन्धनलाई साथ नदिनेमा आफूहरु ढुक्क रहेको भण्डारीले बताए। तर, मुख्यमन्त्रीका लागि बहुमत पुर्याउने नाममा सभामुखको प्रयोग संविधानविपरीत हुने उनी बताउँछन्। सभामुखको मर्यादा, भूमिका र तटस्थतालाई बेवास्ता गरेर मुख्यमन्त्रीका लागि त्यो पदको दुरुपयोग गरियो भने व्यवस्थाकै दुर्भाग्य हुने भण्डारीको भनाइ छ। कानुन, ऐन, संविधान, अभ्यास र परम्पराले सभामुखलाई कुनै दलको सदस्य मानेर वा जोडेर संख्या पुर्याउन पाइने छैनभन्ने कुरा प्रदेश प्रमुखलाई हामीले स्पष्ट पारिसकेका छौं, उनी भन्छन्, यो विषय यति विवादित भइसकेपछि गठबन्धनले पनि सभामुखको प्रयोगमा जोड दिन हुँदैन। यदि सभामुखलाई जोडियो भने प्रदेश प्रमुखकै भूमिकामा प्रश्न उठ्ने भण्डारी बताउँछन्।"
संसदीय मार्यादा विपरित विपक्षी दलले संसद अवरुद्ध गरे : मन्त्री बस्नेत,काठमाडौं : नेकपा माओवादी केन्द्रका नेता एवं ऊर्जामन्त्री शक्ति बस्नेतले प्रधानमन्त्रीको अभिव्यक्तिको आशय नबुझी राजीनामा माग गर्नु र संसद अवरुद्ध गर्नु संसदीय मर्यादा विपरित रहेको बताएका छन्। बुधबार संसद भवन नयाँ बानेश्वरमा सञ्चारकर्मीसँग कुरा गर्दै प्रधानमन्त्रीको अभिव्यक्तिको आशय बुझ्न संसदले आवश्यक ठाने प्रधानमन्त्रीसँग बुझ्ने अधिकार संसदले राख्ने भए पनि आशय नै नबुझी विपक्षीले राजीनामा माग गर्नु र संसद अवरुद्ध गर्नु संसदीय मर्यादा विपरित रहेको बताए। उनले संसदीय प्रक्रियालाई नै छाडेर संसद अवरुद्ध गर्नु उचित नभएको बताए। प्रधानमन्त्रीले आफ्नो कुरा नभनेको र प्रितम सिंहले ठीक गर्नुभयो भनेर नभनेको भन्दै यसलाई अतिरञ्जीत गर्न आवश्यक नरहेको उनको भनाइ छ। उनले व्यक्तिगत रुची र शुभेच्छालाई लिएर विवाद गनुपर्ने कारण नै नरहेको बताए।
बजेट संसोधन नभए कांग्रेस नेतृत्वको सुदूरपश्चिम सरकार ढाल्ने सत्तापक्ष सांसदहरूको प्रधानमन्त्रीलाई चेतावनी,"धनगढी : सुदूरपश्चिमका सत्ता पक्षकै सांसदहरूले बजेट संसोधन नभए सरकार नै ढाल्ने चेतावनी दिएका छन्। सरकारको नेतृत्व गरिरहेको नेपाली कांग्रेसका ६ जना, नेकपा माओवादी केन्द्र संसदीय दलका नेता खगराज भट्ट, नेकपा एकीकृत समाजवादी संसदीय दलका नेता दीर्घ सोडारी र नागरिक उन्मुक्ति पार्टी संसदीय दलका नेता घनश्याम चौधरीले बुधबार प्रधानमन्त्री पुष्पकमल दाहाललाई भेटेर यस्तो चेतावनी दिएका हुन्। सुदूरपश्चिममा नेपाली कांग्रेसको नेतृत्वको सरकार छ। कांग्रेसका कमल बहादुर शाह मुख्यमन्त्री छन् भने कांग्रेसकै प्रकाश देउवा भौतिक पूर्वाधार मन्त्री छन्। १९ सिटसहित सरकारमा गएको कांग्रेसका ६ जना सांसदहरूले नै बजेटको विरोध गर्दै आएका छन्। कैलालीबाट प्रकाश बम, कञ्चनपुरबाट सांसद बहादुर सिह थापा, अछामबाट सांसद मेघराज खडका सहितका ६ जना सांसद बजेटको विरोधमा छन्। उनीहरूले आफ्नै पार्टीका मुख्यमन्त्री शाह र भौतिक पूर्वाधार मन्त्री प्रकाश देउवाले आआफ्नो निर्वाचन क्षेत्रमा बजेट केन्द्रित पारेको आरोप लगाएका छन्। बजेटको समानुपातिक वितरण भएको छैन। सांसदहरूले दिएका योजनाहरू बजेटमा समावेश गरिएका छैनन्। मुख्यमन्त्री, भौतिक पूर्वाधार मन्त्री र अर्थमन्त्रीले बजेटमा मनमानी गरेका छन्, कांग्रेसका एक सांसदले भने। सुदूरपश्चिम प्रदेश सरकारले असार १ गते २९ अर्बको बजेट ल्याएको थियो। नेकपा एकीकृत समाजवादीले त अर्थमन्त्री नरेश बहादुर शाहीलाई फिर्ता बोलाउने मुड बनाएको पनि स्रोतले बतायो। अर्थमन्त्रीले समेत बजेटमा सन्तुलन कायम गर्न सकेनन्, त्यसैले अर्थमन्त्रीलाई पनि फिर्ता बोलाउने कुरा चलिरहेको छ, समाजवादीका एक नेताले भने। नेकपा एकीकृत समाजवादी त बजेटको सुरुवातदेखि नै विरोधमा उत्रिएको थियो। माओवादीका एक नेताले बजेट कर्मचारीको हातमा गएको आरोप लगाए। गत वर्षभन्दा बजेटको आकार ८ अर्बले घटाइएको छ। मुख्यमन्त्री, भौतिक पूर्वाधार मन्त्री र अर्थमन्त्रीबाहेक ४९ सांसदलाई बजेट चित्त बुझेको छैन। प्रधानमन्त्रीलाई हामीले सरकारको समर्थन फिर्ता लिन सकिन्छ भनेर भनिसकेका छौं,' ती नेताले अन्नपूर्णसँग भने। बजेट संसोधन नभए सरकारको समर्थन फिर्ता लिने उनको भनाइ छ। हामीले प्रधानमन्त्रीज्युलाई पनि बजेट संसोधन नभए सरकारको समर्थन फिर्ता लिने भनिसकेका छौं। उहाँले सकेसम्म मिलाएर जानुस् भन्नुभएको छ। बजेटमा संसोधन भएन भने सरकारमा रहनुको कुनै औचित्य छैन, ती नेताले भने। सरकारको साझेदार दल भए पनि एउटा मन्त्रालयमात्रै दिएको भन्दै सरकारमा नगएको नागरिक उन्मुक्ति पार्टीले पनि यथास्थितिमा बजेट पास गर्न नसक्ने बताएको छ। नागरिक उन्मुक्ति पार्टी संसदीय दलका नेता घनश्याम चौधरीले भने, सरकार ढले ढलोस्, औचित्यहीन बजेट पास हुन दिँदैनौं। बजेट जनतामुखी भएको छैन। केही मन्त्री र कर्मचारको हालिमुहाली भएको छ। त्यो संसोधन नभएपछि बजेट पास हुँदैन। प्रदेशका सभामुख सहितका सत्ता पक्षका संसदसय दलका नेता र नेपाली काँग्रेसका सांसदहरुले बुधबार प्रधानमन्त्री र समाजवादीका नेता झलनाथ खनाललाई भेटेका हुन्। टोलीले बिहीबार नेपाली कांग्रेसका सभापति शेरबहादुर देउवालाई भेटने कार्यक्रम रहेको सभामुख भीमबहादुर भण्डारीले बताए। सत्तापक्षकै चरम असुन्तुष्टिका कारण असार १ गते आएको बजेटमाथिको छलफल हुन सकेको छैन। संवैधानिक ब्यवस्थाअनुसार असारभित्र बजेट पास गरिसक्नुपर्छ। संविधानअनुसार असारभित्र बजेट पास गरिसक्नुपर्छ। सरकारले संसद बैठकका बारेमा सरसल्लाह नै गरेको छैन। यस्तो अवस्थामा संसद बैठक राखेर पनि समाधान निस्कदैन, सभामुख भण्डारीले भने।"
"मिटरब्याजी समस्या समाधान गर्न बनेको अध्यादेश निष्क्रिय, पीडित निरास","काठमाडौं : मिटरब्याजी समस्या समाधान गर्न बनेको अध्यादेश सदनमा छलफल नभई निष्क्रिय भएको छ। जसका कारण मिटरब्याज पीडितहरू निरास बनेका छन्। सरकारले मिटरब्याज पीडितको घाउमा मलहमपट्टी गर्न ल्याएको अध्यादेश प्रतिनिधि सभाबाट पारित नभएपछि निष्क्रिय भएको हो। प्रधानमन्त्री पुष्पकमल दाहालको अभिव्यक्ति विषयलाई लिएर नेकपा एमालेले आज प्रतिनिधिसभा र राष्ट्रियसभा अवरुद्ध गरेकाले अध्यादेश निष्क्रिय भएको छ। पीडितहरूले न्याय पाउने कानुन नबनेसम्म आफूहरूको आन्दोलन जारी रहने मिटरब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाले बताए। 'सरकार नै मिटरब्याजी हो। अन्तिम समयमा आएर अध्यादेश पारित गरेको जस्तो देखाएर आफूहरूलाई झुक्यायो,' उनले भने। असार १५ गते अध्यादेशको प्रतिस्थापन विधेयक राष्ट्रियसभाले प्रतिनिधिसभामा पारितका लागि पठाएको थियो। अध्यादेश जारी भएको ६० दिनभित्र प्रतिनिधिसभा र राष्ट्रियसभाले प्रमाणित गर्दै राष्ट्रपति कहाँ पठाउनुपर्ने थियो। आज त्यसको लागि अन्तिम समय थियो। एमाले, रास्वपा र राप्रपाले प्रधानमन्त्रीको राजीनामा माग्दै सदन अवरोध गरेपछि कार्यसूची अनुसार संसद नचल्दा मिटरब्याजी पीडितलाई न्याय दिलाउन सरकारले ल्याएको अध्यादेश अलपत्र परेको हो। सरकारले वैशाख २० मा मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएर राजपत्रमा प्रकाशित गरेको थियो। अनुचित लेनदेन (मिटरब्याज) सम्बन्धी कार्यलाई कसुर कायम गर्नका लागि सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० तयार पारिएको थियो। त्यस्तै सरकारले २० चैतमा मिटरब्याज पीडितको समस्या समाधान गर्न विशेष अदालतका पूर्वन्यायाधीश गौरीबहादुर कार्कीको संयोजकत्वमा मिटरब्याजसम्बन्धी जाँचबुझ आयोग गठन गरेको थियो। आयोगमा पीडितका तर्फबाट २२ हजार वटा उजुरी परेका छन्।"
प्रितम सिंहको स्पष्टोक्ति दुई देशबीचको सम्बन्ध सुधार गर्न भारत गएको हुँ,"काठमाडौं : प्रधानमन्त्री पुष्पकमल दाहालको अभिव्यक्तिले नेपाली राजनीतिलाई तरंगित बनाइरहेका बेला सरदार प्रितम सिंहले आफ्नो धारणा सार्वजनिक गरेका छन्। बुधबार सञ्चारकर्मीहरूमाझ उनले आफू नेपाल र भारतबीचको सम्बन्ध सुधारका निम्ति दिल्ली गएको प्रस्टीकरण दिएका छन्। उनले प्रधानमन्त्री दाहालले त्यसो भनेर आफूप्रति माया देखाएको स्पष्ट पारे। 'उहाँले जे भन्नुभयो। हामीप्रति माया देखाउनलाई भन्नुभएको होला। प्रधानमन्त्री बनाउन दिल्ली धाएको कुरा सत्य होइन,' उनले भने। सोही क्रममा सिंहका छोराले आफूहरूबीच पारिवारिक सम्बन्ध रहेको बताए। उनले नेपालमाथि नाकाबन्दी गर्नु भारतको ठूलो गल्ती भएको स्पष्ट पारे। 'नाकाबन्दी गर्नु भारतको ठूलो गल्ती थियो। त्यही बेला म दुई देशबीचको सम्बन्ध सुधारका निम्ति भारत गएको हुँ। राजनीतिक विषयमा कुनै पनि छलफल भएको छैन,' उनले भने। उनले भूकम्पका बेला आफूले भारतबाट खाद्यान्न ल्याएर सहयोग गरेको बताए। 'भूकम्पका बेला पनि भारत गएर ५७ करोडको खाद्यान्न ल्याएको हुँ। हामीले दिनहुँ खाना खुवाएर आपतकालमा सहयोग गरेका छौं,' उनले भने। उनले आफ्नो जन्मभूमि भारत भए पनि कर्मभूमि नेपाल रहेको बताएका थिए। सिंहकै किताब विमोचनका क्रममा गत सोमबार प्रधानमन्त्री दाहालले आफूलाई प्रधानमन्त्री बनाउन व्यवसायी प्रितम सिंह दिल्ली धाएको अभिव्यक्ति दिएका थिए। उक्त अभिव्यक्तिको विरोध गर्दै एमालेले बुधबार दुवै सदन अवरुद्ध गरेको थियो। प्रधानमन्त्रीले राजीनामा नदिएसम्म सदन अवरोध गर्ने एमालेले जनाएको छ।"
अजरबैजानको बाकुमा परराष्ट्रमन्त्री साउदको सम्बोधन,काठमाडौं : परराष्ट्रमन्त्री एनपी साउदले अजरबैजानको बाकुमा आयोजित असंलग्न राष्ट्रहरूको समन्वय ब्युरोको मन्त्रीस्तरीय बैठकलाई सम्बोधन गरेका छन्। उनले जलवायु परिवर्तनका प्रमुख चुनौतीहरूमा विशेष ध्यान केन्द्रित गर्दै महत्वपूर्ण विश्वव्यापी मामिलामा नेपालको दृष्टिकोणलाई जोड दिए। भ्रमणका क्रममा परराष्ट्रमन्त्री साउदले अजरबैजान सरकारका उच्च पदस्थ अधिकारीसँग भेटघाट गर्नुका साथै विभिन्न देशका सहभागी प्रतिनिधिमण्डलका प्रमुखसँगसमेत भेटवार्ता गर्ने कार्यक्रम छ। उनी असार २३ गते स्वदेश फर्किनेछन्।
इजरायली राजदूत टीकापुरमा,"टीकापुर : नेपालका लागि इजरायली राजदूत हनान गोडेर टीकापुरमा आइपुगेका छन्। सुदूरपश्चिम विश्वविद्यालय कृषि विज्ञान संकाय डीन कार्यालय टीकापुरमा आयोजित एक कार्यक्रमलाई सम्बोधन गर्न इजरायली राजदूत गोडेर टीकापुर पुगेका हुन्। नेपाल सरकार र इजरायली सरकारबीच भएको सम्झौता अनुसार कृषि विज्ञान संकायमा अध्ययनरत विद्यार्थीका लागि सुरु गरिएको अर्न एण्ड लर्न कार्यक्रमलाई सम्बोधन गर्न राजदुत गोडेर टीकापुर पुगेका हुन्। सुदूरपश्चिम विश्वविद्यालय कृषि विज्ञान संकाय टीकापुरमा अध्ययनरत ५० जना विद्यार्थी उक्त कार्यक्रममा सहभागी हुन आगामी सेप्टेम्बरमा इजरायल जानेछन्। ती विद्यार्थीलाई इजरायलमा हुने भ्रमण, कृषिको अवस्था र अर्न एण्ड लर्न कार्यक्रमका बारेमा जानकारी दिन राजदूत गोडेर टीकापुर पुगेका हुन्। कार्यक्रमलाई सम्बोधन गर्दै राजदूत गोडेरले इजरायल र नेपालको सम्बन्ध ६०औं पूरानो भएको बताउँदै कार्यक्रमबाट विद्यार्थीले इजरायलले कृषि क्रान्तिमा गरेको प्रविधिको प्रयोगबारे सिक्ने, बुझ्ने र कमाउने महत्वपूर्ण अवसर भएको बताए। इजरायलमा जम्मा दुई प्रतिशत मात्रै किसान छन्, तर त्यहाँ प्रयोग भएको प्रविधि र कृषिको उत्पादनले हामी अन्य देशमा आफ्ना उत्पादनहरु निर्यात गरिरहेका छौं, राजदूत गोडेरले भने, हप्तामा एक दिन पढ्ने, पाँच दिन किसानको फर्ममा काम गर्दै सिक्ने र त्यहाँ सिकेको ज्ञान, प्रविधि नेपालमा प्रयोग गर्ने यो निकै महत्वपूर्ण अवसर हो, यसलाई सदुपयोग गर्नुहोला। उनले कार्यक्रममा सहभागी हुने विद्यार्थीले एजरायलले गरेका प्रयासहरू नेपालमा भित्र्याउन सकेमात्रै कार्यक्रमको औचित्य पुष्टि हुने बताए। कार्यक्रममा सहभागी हुने विद्यार्थीका लागि आयोजित कार्यक्रमबारे नेगेभ कलेज इजरायलका प्राध्यापक डाक्टर नेहोरेले सहजीकरण गरेका थिए। हामी प्राक्टिकल ज्ञानमा आधारित कार्यक्रमका माध्यमबाट सिकाउने प्रयास गरिरहेका छौं। यो कार्यक्रमको अवधारणा सिकेर तपाईँ आफ्नो देशमा नयाँ प्रोजेक्ट बनाउनु सक्नुहुनेछ, प्राध्यापक डाक्टर नेहोरेले भने, इजरायलको आधा भाग मरुभूमि हो। तैपनि कृषिमा भइरहेको प्रविधिको विकासले हरियाली छ, तपाईको मेहनत र सिकाईले नेपालमा धेरै कुरा गर्न सकिन्छ। कृषि संकायका डीन डाक्टर लालप्रसाद अम्गाईले सुदूरपश्चिम विश्वविद्यालयबाट पहिलो पटक ५० जना विद्यार्थी उक्त कार्यक्रममा इजरायल जान लागेको जानकारी दिए। सुदूरपश्चिम विश्वविद्यालयका विद्यार्थीमाझ इजरायली राजदूत गोडेर। तस्बिर : परमानन्द पाण्डे"
कांग्रेस केन्द्रीय समिति बैठक असार २७ गते,काठमाडौं : नेपाली कांग्रेसले पार्टीको केन्द्रीय कार्यसमितिको बैठक यही असार २७ गते आह्वान गरेको छ। पार्टीका पदाधिकारीको आजको छलफलपछि असार २७ गते दिउँसो १ बजेका लागि केन्द्रीय समितिको बैठक बोलाइएको कांग्रेसका कार्यवाहक मुख्यसचिव डा प्रदीप पराजुलीले जानकारी दिए। पार्टी केन्द्रीय कार्यालय सानेपामा बस्ने बैठकमा समसामयिक राजनीतिक विषयका साथै पार्टी सङ्गठनका विविध विषयमा छलफल हुने उनले बताए। कांग्रेस केन्द्रीय समिति बैठक झन्डै एक वर्षपछि बस्न लागेको हो। यस बीचमा कांग्रेसले पार्टीका पदाधिकारी र पूर्वपदाधिकारीको बैठक तथा केन्द्रीय कार्यसम्पादन बैठकबाट पार्टीका महत्वपूर्ण विषयमा छलफल तथा निर्णय गर्दै आएको थियो।
कांग्रेसले बोलायो केन्द्रीय समितिको बैठक,काठमाडौं : नेपाली कांग्रेस केन्द्रीय समितिको बैठक बोलाएको छ। असार २७ गते केन्द्रीय कार्यालय सानेपामा कांग्रेसको केन्द्रीय समिति बैठक बोलाइएको एक पदाधिकारीले जानकारी दिए। शीर्ष नेताको छलफलपश्चात बैठक बोलाइएको उनले बताए। झण्डै एक वर्षदेखि कांग्रेसको केन्द्रीय समिति बैठक बसेको छैन। पार्टी विधान अनुसार केन्द्रीय कार्यसमितिको बैठक प्रत्येक दुई महिनामा कम्तीमा एक पटक बस्ने उल्लेख छ । तर सभापति शेरबहादुर देउवाले कांग्रेसले केन्द्रीय समितिको सट्टा केन्द्रीय कार्यसम्पादन समिति बैठक बोलाउँदै आएका छन्। लामो समयसम्म केन्द्रीय बैठक नबसेपछि केन्द्रीय सदस्यहरुले बैठक राख्न सभापति देउवासमक्ष माग गर्दै आएका छन्।
प्रहरीसमक्ष हाजिर हुँदै उपप्रमुख यादव,"राजविराज : सप्तरीको डाक्नेश्वरी नगरपालिकाकी उपप्रमुख मीराकुमारी यादव बुधबार प्रहरीसमक्ष हाजिर हुने भएकी छन् । नागरिकतासम्बन्धी आरोपमा अदालतबाट पक्राउ पुर्जी जारी भएपछि उपप्रमुख यादवले बुधबार स्वयम् हाजिर हुने बताएकी हुन् । उच्च अदालत जनकपुर, राजविराज इजलासको परमादेशपछि दुई दिनअघि यादव र उनका श्रीमान महेन्द्रकुमार यादवविरुद्ध पक्राउ पुर्जी जारी भएको हो । उजुरीमा उपप्रमुखका पति महेन्द्र भारतको बिहार राज्य अन्तर्गत मझारी ग्राम, थाना निर्मली, पञ्चायत मझारी, अञ्चल निर्मली, जिल्ला सुपौल निवासी रहेको उल्लेख छ । आरोपितहरु विधानसभा निर्वाचन क्षेत्र विहार निर्वाचक नामावली भाग सं।५१ अनुसार श्रीमान् श्रीमती दुवै भारतीय नागरिक रहेको दावी गरिएको छ । उपप्रमुख, उनका श्रीमान र छोरा इन्द्रजीतले डाक्नेश्वरी नगरपालिका ६ अन्तर्गत साविकको औरही गाविस३ बाट झुठो विवरणको आधारमा नागरिकता प्रमाण पत्र लिई उपप्रमुखको पद धारण गरी संवेदनशिल न्यायिक समितिको संयोजक पदमा बसी पदीय दायित्व दुरुपयोग गरिरहेको उजुरीमा उल्लेख छ । उच्च अदालतमा दायर मुद्दामा गत जेठ ५ गते न्यायाधीशद्वय हरिप्रसाद भण्डारी र तेजनारायण सिंह राइको संयुक्त इजलासले जिल्ला प्रहरी कार्यालयको नाममा परमादेशको आदेश जारी गरेको थियो । आरोपहरु गलत रहेको जिकिर गर्दै उपप्रमुख यादवले अनुसन्धान सहजताका लागि कानुनमाथि विश्वास राख्दै हाजिर हुन लागेको बताएकी हुन् । निर्वाचनमा पराजित हुनेहरुले नक्कली कागजात पेश गरी झुठा मुद्दा दायर गरेको दावी गर्दै उपप्रमुख यादवले आफू नेपाली नागरिक रहेको र अदालतबाट पुष्टि हुने विश्वास व्यक्त गरिन् । सप्तरीको हनुमाननगर कंकालिनी नगरपालिका४ मधवापुरमा जन्मे, हुर्केको, पढेको र जागिर खाएको तथा सप्तरीकै डाक्नेश्वरी नगरपालिका६ मा विवाह गरेको बताउँदै उपप्रमुख यादवले राजनीतिक पूर्वाग्रह राखी दिएको झुठा उजुरी खारेज हुने विश्वास व्यक्त गरिन् ।"
"प्रधानमन्त्रीको जवाफ होइन, राजीनामा चाहिन्छ : केपी ओली",काठमाडौं : नेकपा एमालेका अध्यक्ष केपी शर्मा ओलीले सदनमा प्रधानमन्त्रीको जवाफ नभई राजीनामा चाहिएको बताएका छन्। बुधबार संसद बैठक अवरुद्ध भएपछि संसद भवन नयाँ बानेश्वरमा सञ्चारकर्मीसँग कुरा गर्दै ओलीले प्रधानमन्त्री प्रचण्डले स्वाभिमान र स्वाधीनता विपरितको अभिव्यक्ति दिएको भन्दै अब जवाफ नभई राजीनामा चाहिएको बताए। ओलीले राष्ट्रिय स्वाभिमान र स्वाधीनता गिराउने खालको अस्वभनीय र आपत्तिजनक रहेको जिकिर गरे। प्रधानमन्त्रीको अभिव्यक्तिको विरोध गर्दै विपक्षी दलले बुधबार संघीय संसदको दुवै सदन अवरुद्ध गरेको थियो।
अब अनलाइनबाटै लाइसेन्स नवीकरण र राजश्व भुक्तानी,"काठमाडौं : यातायात ब्यवस्था कार्यालयहरू लाग्ने गरेको भीड र विचौलिया प्रवृति अब अन्त्य हुने भएको छ। भौतिक पूर्वाधार तथा यातायात मन्त्रालयले सवारी चालक अनुमति पत्रको नवीकरण, वर्ग थप, पहिले आवेदन गरेका तर सफल हुन नसकेकाले पुनः आवेदन विद्युतीय माध्यमबाट गर्ने भएको छ। मैले यो मन्त्रालयको जिम्मेवारी लिएलगतै यातायात ब्यवस्था कार्यालयमा लाग्ने गरेको भीड र विचौलियातन्त्रको अन्त्य गर्ने अठोट गरेको थिएँ। लाइसेन्सका लागि नयाँ आवेदन, नवीकरण, सवारी वर्ग थप र राजश्व आजदेखि अनलाइनबाटै बुझाउने ब्यवस्था गरेका छौं,' उनले भने। उनले गण्डकी प्रदेशको पोखराबाट सेवा सुरु भएको बताए। महिनाभित्र देभभरका यातायात कार्यालयबाट अनलाइन सेवा सुरु गर्ने उनको भनाइ छ। बुधबार भौतिक पूर्वाधार तथा यातायातमन्त्री ज्वालाले अनलाइन सेवाको सुभारम्भ गरे। अनलाइन सेवा सुचारु गर्दा राज्यमन्त्री नन्दा चपाई, गण्डकी प्रदेश भौतिक पूर्वाधार विकास तथा यातायातमन्त्री रेशमबहादुर जुग्लाली डिजिटल माध्यमबाट जोडिएका थिए। अनलाइन सेवा सुचारु भएपछि यातायात ब्यवस्था कार्यालयमा बायोमेट्रिक गर्न, लिखित परीक्षा र ट्राइल दिनमात्र जानुपर्ने छ। स्वास्थ्य परीक्षण पनि यातायात ब्यवस्था कार्यालयबाट मात्र नभई प्रदेश मन्त्रालयले तोकेका चिकित्सकबाट पनि लिने ब्यवस्था गर्न लागेका छौं,' यातायात ब्यवस्था विभागमा महानिर्देशक नारायण प्रसाद भट्टराईले भने।"
प्रधानमन्त्री प्रचण्डको अभिव्यक्तिबारे एमालेले माग्यो जवाफ,"काठमाडौं : प्रमुख प्रतिपक्षी दल नेकपा एमालेले प्रधानमन्त्री पुष्पकमल दाहाल 'प्रचण्ड'को अभिव्यक्तिप्रति संसदमा जवाफ माग गरेको छ। बुधबार प्रतिनिधिसभा बैठक सुरू हुनेवित्तिकै एमाले सांसदहरूले विरोधाभासपूर्ण अभिव्यक्ति दिएको भन्दै संसदमा प्रधानमन्त्रीले जवाफ दिनुपर्ने माग गरेका छन्। यसको जवाफ नआएसम्म संसद चल्न नदिने एमालेको अडान छ। यस्तै राष्ट्रिय स्वतन्त्र पार्टीले पनि प्रधानमन्त्रीसँग जवाफ माग गरेको छ। बैठकमा एमाले सांसद रघुजी पन्तले प्रधानमन्त्री दाहालले देशको स्वाभीमानमा आँच आउने गरि खेदपूर्ण अभिव्यक्ति दिएको विषय गम्भीर रहेको बताए । उनले भने यो प्रधानमन्त्रीको निजी विषय होइन । भारतको इसारामा प्रधानमन्त्री बनेको भन्ने अभिव्यक्ति सामान्य विषय होइन । उनले प्रधानमन्त्रीको अभिव्यक्तिले नेपालीको भावनामा आघात पुगेको बताए। उनले प्रधानमन्त्री दाहालले नैतिकताका आधारमा राजीनामा दिनुपर्ने माग गरेका छन्। गत सोमबार राजधानीमा आयोजित पुस्तक विमोचन कार्यक्रममा प्रधानमन्त्रीले दाहालले आफूलाई प्रधानमन्त्री बनाउन सरदार प्रीतम सिंह पटकपटक दिल्ली धाएको अभिव्यक्ति दिएका थिए। प्रचण्डले भनेका थिए,यो यातायात, सामाजिक सेवा,शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ । उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौंका पार्टीहरुसँग,नेताहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। म शान्ति प्रक्रियामा आएदेखि नै धेरै नजिकबाट चिन्ने गरेको छु। हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया,सहकार्य हुने गर्यो । र हामीले नजिकबाट एक अर्काले चिन्ने,बुझ्ने र महशुस गर्ने पनि गर्यो । प्रचण्डको सोही अभिव्यक्तिलाई लिएर एमालेले राष्ट्रियसभा बैठकमा अवरोध गरेको छ। एमालेको अवरोधका कारण बैठक सञ्चालन हुन सकेको छैन।"
"प्रधानमन्त्री प्रचण्डको अभिव्यक्तिमा एमालेको आपत्ति : संसदमा जवाफ माग्ने, नदिए अवरोध गर्ने तयारी","काठमाडौं : प्रमुख प्रतिपक्ष दल नेकपा एमालेले प्रतिनिधि सभाको बैठक प्रधानमन्त्रीसँग जवाफ माग्ने भएको छ। प्रधानमन्त्री पुष्पकमल दाहाल प्रचण्डले आफूलाई प्रधानमन्त्री बनाउन प्रितम सिंह पटकपटक दिल्ली गएको भन्ने अभिव्यक्ति दिएपछि एमालेले आपत्ति जनाउँदै जवाफ माग्न लागेको हो। नयाँ बानेश्वरस्थित संसद् भवनमा दिउँसो ३ बजे बस्ने प्रतिनिधि सभाको बैठकमा एमालेले अवरोध गर्ने तयारी समेत गरेको छ। संसद बैठक अगाडि एमालेले संसदीय दलको बैठकसमेत बोलाएको सचेतक महेश बर्तौलाले जानकारी दिए। उनले अन्नपूर्ण पोस्टसँग भने,प्रधानमन्त्री पुष्पकमल दाहालले आफूलाई प्रधानमन्त्री बनाउन प्रीतम सिंह पटकपटक दिल्ली गएको भनी दिएको अभिव्यक्ति दिनुभएको छ। संसद्ले बनाएको प्रधानमन्त्रीले यो देशमा प्रधानमन्त्री बन्न उहाँले दिल्लीले हाबी हुन्छ भन्ने भाष्य स्थापना गर्नुभयो, यो विषयमा हामी संसदमा उठाउँछौं। यो सामान्य विषय होइन। हामी बेखबर भएर बस्न सक्दैनौं। प्रधानमन्त्री प्रचण्डको अभिव्यक्तिलाई लिएर सामाजिक सञ्जालमा पनि चर्को आलोचना भइरहेको छ। के भनेका थिए प्रचण्डले ? सोमबार साँझ पुस्तक विमोचन समारोहमा प्रचण्डले आफूलाई प्रधानमन्त्री बनाउन प्रीतम सिंह धेरैपटक दिल्ली गएको बताएका थिए। यो यातायात, सामाजिक सेवा, शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ। उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। उनले भनेका थिए, म शान्ति प्रक्रियामा आएदेखि नै धेरै नजिकबाट, हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया, सहकार्य हुने गर्यो। र हामीले नजिकबाट एक अर्काले चिन्ने, बुझ्ने र महसुस गर्ने पनि गर्यो।"
'नेपालमा प्रधानमन्त्री दिल्लीले बनाउँछ कि संसदले?',"काठमाडौं : नेकपा एमालेका सांसद रघुजी पन्तले नेपालको प्रधानमन्त्री संसदले बनाउँछ कि दिल्लीले भन्दै प्रश्न गरेका छन्। संसद बैठकमा बोल्दै उनले प्रधानमन्त्री दाहालको अभिव्यक्तिले नेपालीको शीर निहुरिएको बताए। प्रधानमन्त्री दाहालले सरदार प्रितम सिंहको किताब विमोचनको क्रममा सिंहले आफूलाई प्रधानमन्त्री बनाउन सहयोग गरेको र पटकपटक दिल्ली धाएको अभिव्यक्ति दिएका थिए। पन्तले प्रधानमन्त्री दाहालको राजीनामा नआएसम्म संसद चल्न नदिने चेतावनी दिए। 'यतिबेला नेपालीको मनमा आघात पुगेको छ। सम्मानीय प्रधानमन्त्री भनौं कि नभनौं भइरहेको छ। हाम्रो मनमा बादल लागेको छ। नेपालीको स्वाभिमान गिरेको छ। नेपालीहरू रोएको छ,' उनले भने। उनले नेपालीहरू वीर सपुतहरूको सन्तान रहेको भन्दै प्रधानमन्त्री राष्ट्रको गरिमाभन्दा ठूलो हुन नसक्ने बताए। 'हामी भक्ति थापा, अमर सिंह, वलभद्र कुँवरको सन्तान हौं। के प्रधानमन्त्री राष्ट्रको गरिमाभन्दा ठूलो कुरा हो? यदि होइन भने नैतिकताको आधारमा प्रधानमन्त्रीमा बस्नु हुँदैन। राजीनामा दिनुस्,' सांसद पन्तले भने।"
प्रधानमन्त्रीको अभिव्यक्तिलाई लिएर एमालेले बोलायो संसदीय दलको बैठक,"काठमाडौं : नेकपा एमालेले संसदीय दलको बैठक बोलाएको छ। बुधबार दिउँसो १: ३० बजे संसदीय दलको बैठक बोलाइएको एमालेका सचेतक महेश बर्तौलाले जानकारी दिए। प्रधानमन्त्री पुष्पकमल दाहालले आफूलाई प्रधानमन्त्री बनाउन प्रीतम सिंह पटकपटक दिल्ली गएको भनी अभिव्यक्ति दिनुभएको छ। यो सामान्य विषय होइन। उनले अन्नपूर्ण पोस्टसँग भने, प्रधानमन्त्री प्रचण्डको भनाईप्रति हाम्रो गम्भीर आपत्ति छ । यो विषय र समसामयिक विषयमा छलफल गर्न बैठक बोलाइएको हो। बर्तौलाले यो विषयमा बेखबर भएर बस्न नसक्ने बताए। उनले भने,संसद्ले बनाएको प्रधानमन्त्रीले यो देशमा प्रधानमन्त्री बनाउन उहाँले दिल्लीले हाबी हुन्छ भन्ने भाष्य स्थापना गर्नुभयो, यो विषयमा हामी बेखबर भएर बस्न सक्दैनौं। सोमबार साँझ पुस्तक विमोचन समारोहमा प्रचण्डले आफूलाई प्रधानमन्त्री बनाउन प्रीतम सिंह धेरैपटक दिल्ली गएको बताएका थिए। यो यातायात, सामाजिक सेवा, शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ। उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। उनले भनेका थिए, म शान्ति प्रक्रियामा आएदेखि नै धेरै नजिकबाट, हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया, सहकार्य हुने गर्यो। र हामीले नजिकबाट एक अर्काले चिन्ने, बुझ्ने र महसुस गर्ने पनि गर्यो। प्रधानमन्त्री प्रचण्डको अभिव्यक्तिलाई लिएर सामाजिक सञ्जालमा पनि चर्को आलोचना भइरहेको छ।"
बोल्दै नबोलेको कुरामा विपक्षीले बबण्डर मच्चाए,"काठमाडौं : प्रधानमन्त्री पुष्पकमल दाहाल प्रचण्डले आफूले बोल्दै नबोलेको विषयमा प्रमुख प्रतिपक्षी दल नेकपा एमालेले पूर्वाग्रही राखेको बताएका छन्। राजधानीमा आयोजित पार्टी निकट विद्यार्थीहरूको कार्यक्रममा बोल्दै प्रधानमन्त्री दाहालले आफूलाई प्रधानमन्त्री बनाउन सरदार प्रीतम सिंह पटकपटक दिल्ली गएको भन्ने विषयमा अनरगल प्रचार गरेर प्रतिपक्षले बबण्डर मच्चाएको स्पष्ट पारे। दाहालले भने, म आज सुन्दैछु एउटा सिको किताब बिमोचन गर्दै गर्दा मैले बोलेको कुरामाथि टिकाटीप्पणी भइरहेको छ । उनले बोलेको कुरा मैले बोलेको मेरो कुरा होइन । मैले भने उहाँ सामाजिक सेवा र यातायात क्षेत्रमा मात्रै होइन राजनीतिमा पनि चासो राख्नुहुन्छ । मलाई प्रधानमन्त्री बनाउन कहिले कहाँ कहिले कहाँ पुग्नुहुन्छ । कहिले दिल्ली कहिले नेपालका मान्छेसँग लाग्नुहुन्थ्यो उहाँ । उहाँको बारेमा भनेको कुरालाई अब त्यसलाई उचालेर फेरि एकचोटी बबण्डर गर्न खोजिएको छ । मलाई लाग्छ त्यो बेलुन पनि छिट्टै फुट्नेवाला छ । त्यसले केहि दिनेवाला छैन । यसबाट विपक्षीहरुमा कति धेरै पूर्वाग्रह छ भन्ने देखिन्छ । तर, पनि हामी दृढताका साथ हाम्रो मिसनमा अघि बढेका छौं । ' नेपालमा पहिलो पटक ट्रक ल्याएका सरदार समुदायका प्रितम सिंहमाथि किरणदीप सन्धुले लेखेको पुस्तक रोड्स टु द भ्यालीः द लिगेसी अफ सरदार प्रितम सिंह इन नेपाल विमोचन कार्यक्रममा दाहालले आफूलाई प्रधानमन्त्री बनाउन व्यवसायी प्रीतम सिंहले धेरै मिहिनेत गरेको र दिल्लीसमेत धाएको बताएका थिए । प्रधानमन्त्रीको सोही अभिव्यक्तिलाई लिएर विरोध सुरू भएको छ। आजै प्रमुख प्रतिपक्ष दल नेकपा एमालेले प्रतिनिधिसभा बैठकमा सोही विषयमा प्रधानमन्त्रीको जवाफ माग्ने तयारी गरेको छ। बैठक दिउँसो ३ बजे बस्दैछ।"
बागमती मन्त्रिपरिषद् बैठक : प्रतिपक्षका छुटेका योजना बजेटमा समावेश गर्ने,"हेटौडा : बागमती प्रदेशको मन्त्रिपरिषद्को बैठकले कर्मचारीको बढुवादेखि प्रतिपक्ष दलहरूको मागलाई सम्बोधन गर्ने निर्णय गरेको छ । बुधबार बिहान मुख्यमन्त्री कार्यालयमा बसेको मन्त्रिपरिद्को बैठकले बागमती प्रदेश सरकारले पहिलोपटक प्रदेश निजामती सेवा ऐन, २०७९ को दफा १५ को उपदफा १ बमोजिम डा चन्द्रप्रसाद लुइँटेल र पूर्णबहादुर दर्जीलाई प्रदेश प्रशासन सेवा,एघारौं तहमा बढुवा गर्ने निर्णय गरेको छ । यस्तै बैठकले पर्यटन उद्योग तथा सहकारी मन्त्रालय अन्तर्गतको पर्यटन विकास आयोजना, हेटौंडा र पर्यटन विकास आयोजना, इकाई कार्यालय, काठमाडौंको २०८० श्रावणदेखि २०८२ आषाढ मसान्तसम्म २ वर्षको लागि म्याद थप्ने ,दोलखा जिल्लाको जिरी नगरपालिकामा सञ्चालन हुने मानवनिर्मित पर्यटकीय ताल निर्माण आयोजनाका लागि सो नगरपालिकामा जग्गा प्राप्ति ऐन २०३४ को उपदफा क बमोजिम करिब ५४१२३ रोपनी व्यक्तिगत जग्गा प्राप्ति गर्न जलस्रोत तथा सिंचाइ विकास डिभिजन कार्यालय, दोलखाका प्रमुखलाई जग्गा प्राप्ति सम्बन्धि प्रारम्भिक कारबाही चलाउन जिम्मेवारी तोकिएको छ । साथै प्रदेश सरकारले आगामी आर्थिक वर्ष २०८०र०८१ को लागि ल्याएको बजेटमा असन्तुष्टि जनाउँदै आएका नेकपा एमाले राप्रपालगायत प्रतिपक्षी दलहरुको मागलाई सत्तापक्षसँग भएको सहमति भएअनुसार छुट्न गएका योजनाहरू समावेश गर्ने निर्णय भएको प्रदेशका आन्तरिक मामिला तथा कानुनमन्त्री एवं सरकारका प्रवक्ता गंगानारायण श्रेष्ठले बताए ।"
"रोस्टम घेराउ गरेपछि बैठक स्थगित, प्रधानमन्त्रीले राजीनामा नदिएसम्म एमालेले संसद चल्न नदिने","काठमाडौं : प्रमुख प्रतिपक्षी दल नेकपा एमालेले प्रधानमन्त्री पुष्पकमल दाहालको राजीनामा मागेको छ। एमालेबाट बोल्दै सांसद रघुजी पन्तले प्रधानमन्त्री दाहालको राजीनामा नआएसम्म संसद चल्न नदिने चेतावनी दिएका हुन्। प्रधानमन्त्री दाहालले सरदार प्रितम सिंहको किताब विमोचनको क्रममा आफू प्रधानमन्त्री हुँदा पटकपटक दिल्ली गएको र आफूलाई प्रधानमन्त्री बन्न सहयोग गरेको अभिव्यक्ति दिएका थिए। सो अभिव्यक्तिले नेपालीको मनमा आघात पुगेको एमालेको जिकिर छ। 'यतिबेला नेपालीको मनमा आघात पुगेको छ। सम्मानीय प्रधानमन्त्री भनौं कि नभनौं भइरहेको छ। हाम्रो मनमा बादल लागेको छ। नेपालीको स्वाभिमान गिरेको छ। नेपालीहरू रोएको छ,' एमाले सांसद पन्तले भने। उनले नेपालीहरू वीर सपुतहरूको सन्तान रहेको भन्दै प्रधानमन्त्री राष्ट्रको गरिमाभन्दा ठूलो हुन नसक्ने बताए। 'हामी भक्ति थापा, अमर सिंह, वलभद्र कुँवरको सन्तान हौं। के प्रधानमन्त्री राष्ट्रको गरिमाभन्दा ठूलो कुरा हो? यदि होइन भने नैतिकताको आधारमा प्रधानमन्त्रीमा बस्नु हुँदैन। राजीनामा दिनुस्,' सांसद पन्तले भने। उनले प्रधानमन्त्रीको राजीनामा नआएसम्म संसद चल्न नदिने बताए। त्यस्तै सभामुख देवराज घिमिरेले संसद बैठक अगाडि बढाउन खोज्दा एमालेले प्रतिपक्षी दलहरूले रोस्टम घेराउसमेत गरेका थिए। एमालेसँगै प्रतिपक्षी दलहरू राष्ट्रिय स्वतन्त्र पार्टी र राष्ट्रिय प्रजातन्त्र पार्टीका सांसदहरूले पनि संसद अवरोध गरेका थिए। सभामुख घिमिरेले आधा घन्टाका लागि बैठक स्थगित गरेका छन्। यसअघि पनि एमालेले प्रधानमन्त्रीको जवाफ मागेपछि संसद बैठक बस्न सकेको थिए। उता राष्ट्रिय सभामा पनि एमालेले अवरोध गर्न बैठक बस्न सकेको छैन।"
माओवादी शक्तिहरू एक हुन्छौं : प्रधानमन्त्री,"काठमाडौं : प्रधानमन्त्री एवं नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड'ले आफू भ्रष्टाचारविरोधी लडाइमा सतिसालझैं उभिने बताएका छन्। बुधबार दिउँसो कीर्तिपुरस्थित अखिल क्रान्तिकारी स्ववियु काउन्सिलको राष्ट्रिय भेलालाई सम्बोधन गर्दै प्रधानमन्त्रीले सरकारको संकल्पबाट भ्रष्टहरू तर्सिएको बताए। सरकारको नेतृत्व लिएदेखि नै देश र जनताको पक्षमा दृढतापूर्वक काम गर्ने अठोट गरिरहेको छु,'उनले भने,' भ्रष्टहरूमाथि कारवाही सुरू भएको छ। ललिता निवासको फाइल फेरि खोलिएको छ। यो प्रकिया रोकिन्न, हेर्दै जानुहोला थप फाइलहरू खोलिन्छ र कारबाही गरिन्छ।' प्रधानमन्त्री दाहालले माओवादी शक्तिहरूबीच एकताको राम्रो आधार बन्दै गएको बताए। '२०६४ को निर्वाचनमा हामीले राम्रो परिणाम ल्यायौं। तर,पार्टी एकतावद्ध हुन सकेन। टुटफुट र विभाजनले आन्दोलन कमजोर भयो। फेरि एउटा नयाँ परिस्थिति बनेको छ,'प्रधानमन्त्रीले भने,' माओवादी शक्तिहरूबीच एकताको राम्रो आधार बन्दैछ। पार्टी एकता संयोजन समिति बनाइन्छ र बृहत एकतासहित अगाडि बढिन्छ।' उनले २०८४ को निर्वाचनमा २०६४ भन्दा शक्तिशाली हुनेगरि परिणाम आउने दावी गरे। 'इतिहासको तागतको बलमा हामी सरकारमा छौँ, कतिलाई यो कुरा पचिरहेको छैन। भ्रष्टाचारविरोधी अभियानपछि भ्रष्टहरू विक्षिप्त छन्। हैरान र परिसान छन्। तर, हामी देश र जनताको पक्षमा लागिरहन्छौँ। सामाजिक न्याय, सुशासन र समृद्धिका लागि सम्पूर्ण रूपले समर्पित हुन्छौं। सरकार असफल पार्ने, कुप्रचार गर्ने षड्यन्त्रहरू छन्। तर,तिनीहरूलाई जनताले नै ठीक पार्छन्,'प्रधानमन्त्रीले भने।"
प्रधानमन्त्री दाहालले जनादेशको अपमान गरेको एमालेको निष्कर्ष,"काठमाडौं : प्रमुख प्रतिपक्षी नेकपा एमाले प्रधानमन्त्री पुष्पकमल दाहाल प्रचण्डले जनादेशको अपमान गरेको निष्कर्ष निकालेको छ । संसद भवन नयाँ बानेश्वरमा बुधबार बसेको एमाले संसदीय दलको बैठकले आफुलाई प्रधानमन्त्री बनाउन पटकपटक दिल्ली गएको भन्ने अभिव्यक्तिपछि प्रधानमन्त्री प्रचण्डले पदमा बसिरहने राजनीतिक र नैतिक अधिकार गुमाएको निष्कर्ष निकालेको एमाले सचेतक महेश बर्तौलाले बताए। उनले मुलुकको प्रधानमन्त्रीको विषय व्यक्तिगत नभएर देशको स्वाभिमानसँग जोडिएको विषय भएकाले दिल्लीले प्रधानमन्त्री बनाएको अर्थ लाग्ने प्रधानमन्त्रीको अभिव्यक्ति सामान्य नभएको उल्लेख गरे। यसकारण प्रधानमन्त्रीले राजनीतिक,नैतिक हिसाबले प्रधानमन्त्री पदमा बसिरहने आधार गुमाएकाले उनको भनाइ छ । प्रधानमन्त्रीको अभिव्यक्तिको संसदबाट कडा रुपमा आवाज उठाउने बर्तौलाले बताए।"
नेपाल सम्झँदै पूर्वब्रिटिस गोर्खा,"सबैभन्दा पुरानो कूटनीतिक सम्बन्ध र नेपालीले त्यही देशका लागि विभिन्न अन्तर्राष्ट्रिय मोर्चामा बलिदानी गरेकाले त्यो देशको भ्रमण गर्नु स्वाभाविकै हो। बेलायतले सयौं वर्ष पुरानो गर्विलो इतिहास त बनाएको छ नै, त्यसमाथि वर्तमानमा पनि उसले विकास, समृद्धि, विज्ञान तथा प्रविधिका क्षेत्रमा धेरै ठूलो फड्को मारेको छ। मुलुकले विकास र समृद्धिका क्षेत्रमा गरेको प्रगतिसँगै त्यहाँ बसोबास गर्नेका लागि शिक्षा र स्वास्थ्य क्षेत्र लक्षित गरी उपलब्ध गराउने सेवा सुविधाका कारण धेरै देशका नागरिक बेलायतलाई कर्मथलो बनाउन लालायित हुन्छन्। नेपालीका लागि पनि बेलायत शिक्षा तथा रोजगारीका लागि प्रमुख आकर्षक गन्तव्य हो। तर बेलायत भ्रमण र त्यहाँ भेटिएका वृद्ध पूर्वबृटिस गोर्खा सैनिक र उनीहरूका परिवारसँगको भेटपछि भने बेलायत हेर्दा जति आकर्षक छ, त्यहाँको बसाइ त्यति सहज छैन भन्ने कुरा आभास भयो। अहिले पनि कैयौं पूर्वगोर्खा सैनिकका परिवार नेपालबाट बसाइँसराइ गरेर बेलायत जान प्रयासरत छन् र गइरहेका पनि छन्। तर त्यहाँ पुगेर केही समय बसोबास गरिसकेपछि उनीहरूले सँगाल्ने अनुभव भने सुखद देखिँदैन। बेलायत भौगोलिक हिसाबले पनि निकै चिसो ठाउँ विशेषगरी वृद्ध अवस्थामा उनीहरूले त्यहाँ भोग्नु परेका कष्टकर जीवनले उनीहरूको चाहना नेपालै फर्किने र आफ्नै माटोमा प्राण त्याग्ने हुन्छ। बेलायतका चोक, पार्क र गल्लीहरूमा भेटिने धेरै पूर्वब्रिटिस गोर्खा र उनीहरूका परिवारका वृद्ध सदस्यहरूको दैनिकी घाम झुल्केपछि बिहान उठेर लठ्ठी टेक्दै पार्कमा जाने, दिनभरि त्यही बस्ने र साँझ परेपछि त्यहाँको सरकारले उपलब्ध गराएको सरकारी भवनको कोठामा गएर आराम गर्ने हुन्छ। उनीहरूलाई बेलायत सरकारले दिने सेवासुविधामा रहेको विभेद, भाषाको समस्या र परिवारका सदस्यसँग छुट्टिएर बस्नुको पीडाले उनीहरूको जीवनलाई थप कष्टकर बनाइदिने गरेको छ। बेलायतमा भेटिएका अधिकांश पूर्वगोर्खा सैनिक तथा उनीहरूका वृद्ध परिवारले आफन्त र परिवारका सदस्य नेपालमा रहेकाले बेलायतको बसाइ निकै कष्टकर हुने गरेको अनुभव सुनाउने गर्छन्। नेपाली गोर्खाहरूका परिवारहरूको अनुभव सुनेपछि यसबारेमा थप प्रस्ट हुन गैरआवासीय नेपालीको हकहितका लागि काम गरिरहेको संस्था एनआरएनए यूकेका अध्यक्ष प्रेम गाहामगर गोर्खा सैनिकका परिवार ब्रिटिस सरकारप्रति असन्तुष्ट रहेको बताउँछन्। ब्रिटिस सरकारले उनीहरूलाई परिवारसँग छुटाएर राखेको उनको भनाइ छ। उनी ब्रिटिस सरकारले गोर्खा सैनिकका परिवारलाई बेलायतमा जस्तै सुविधा दिएमा उनीहरू नेपालमै बस्न चाहेको पनि बताए। उनीहरूले नेपाल आउँदा एक पटकमा जम्मा २८ दिनको मात्र बिदा पाउने गरेको र एआरएनले त्यसलाई बढाएर ९० दिन बनाउन पहल गरिरहेको जानकारी गराए। त्यहाँका नेपाली गोर्खा सैनिकका परिवारलाई पनि बेलायती नागरिकसरह स्वास्थ्य सुविधा उपलब्ध गराउन पहल गरिरहेको, नेपालका सातै प्रदेशमा हेल्थ क्याम बनाउन लागेको र वृद्धवृद्धाहरूका लागि भाषाको समस्या हुने भएकाले दोभाषेको कामदेखि स्वास्थ्य समस्या गाँस, बास, कपासलगायत आधारभूत कुरामा देखिएका समस्या समाधानमा पनि पहल गरिरहेको बताए। एनआरएन यूकेका पूर्वअध्यक्ष तथा सामाजिक कार्यमा सक्रिय योगेन क्षेत्रीले पनि नेपाली गोर्खा सैनिकका वृद्ध परिवार बाध्यताका कारणले मात्र बेलायतमा बसिरहेको बताए। उनीहरू स्वास्थ्य सेवा तथा बेलायत सरकारबाट पाउने अन्य सुविधाका लागिमात्र नेपालबाट बेलायत आएको तर त्यत्तिले मात्रै बेलायतमा जीविका चलाउन सहज नभएको उनी बताउँछन्। यदि नेपालमा पनि सुविधा दिइयो भने अवश्य पनि उहाँहरू नेपालमै फर्कन चाहनुहुन्छ, उनी भन्दै थिए। बेलायतमा थोरै संख्यामा मात्र गोर्खा सैनिकका परिवार सबै परिवारसँगै बस्ने तर धेरैजसो परिवार वृद्ध अवस्थामा एकल रूपमा बेलायतमा बसिरहेको उनीहरूले भाषा र स्वास्थ्यसम्बन्धी समस्या भोगिरहेको एनआरएनएका पूर्व तथा वर्तमान पदाधिकारी बताउँछन्। त्यसैले उनीहरूको अन्तिम चाहना नेपाल फर्केर परिवारसँग बस्ने र अन्तिम श्वास नेपालमै फेर्ने हुने गरेको उनीहरू बताउँछन्। जीवनको महत्त्वपूर्ण समय बेलायतको माटोको रक्षाका लागि योगदान गर्ने पूर्वगोर्खा सैनिक र उनीहरूका परिवारलाई उपलब्ध गराउने सेवासुविधामा बेलायत सरकारबाट हुँदै आएको विभेद आफैंमा दुःखद् हो। पूर्व गोर्खाहरूले उठाउँदै आएका माग सम्बोधनका लागि बेलायत सरकारसँग पहल गर्ने विषयमा नेपाल सरकारले पनि पटकपटक प्रतिबद्धता जनाउँदै आएको छ। तर त्यसको समाधानका लागि न त बेलायत सरकारले चासो दिन्छ न नेपाल सरकारले नै पहल गरिदिन्छ। जसले गर्दा बेलायतमै बसेर पनि उनीहरूले सहज जीवनयापन गर्न पाइरहेका छैनन्। त्यसका लागि नेपाल सरकारले बेलायत सरकारसँग त्यहाँ रहेको पूर्वगोर्खाहरूले भोगिरहेको समस्या समाधान र उनीहरूको बाँकी जीवन सहज बनाउन पहल गर्न आवश्यक देखिन्छ।"
लुम्बिनीमा विपक्षीले उठाएका विषयलाई मुख्यमन्त्री चौधरीले प्रदेशसभामा सम्बोधन गर्ने,"लुम्बिनी : लुम्बिनी प्रदेश सरकारले प्रदेशसभामा प्रस्तुत गरेको बजेटका विषयमा असहमत प्रमुख प्रतिपक्षी दल नेकपा (एमाले) र सरकारबीच सहमति भएको छ । बजेटउपर असहमति जनाएर लगातार सदन अवरुद्ध गर्दै आएको प्रमुख प्रतिपक्षी दल एमालेले प्रदेशसभाको मङ्गलबार बसेको दोस्रो बैठकमा पनि विरोध जनाएको थियो । बहिष्कारपछि गए राति दुवै पक्षबीच वार्ता भएको थियो । दुवै पक्षबीच राति भएको वार्तामा विपक्षी दलले उठाएका विषय मुख्यमन्त्री डिल्लीबहादुर चौधरीले प्रदेशसभामा सम्बोधन गर्ने र विपक्षीले पनि आजदेखि प्रदेशसभाको बैठक सञ्चालन गर्न दिने सहमति भएको लुम्बिनी प्रदेशमा एमाले प्रमुख सचेतक तुलसी चौधरीले जानकारी दिए । बैठक बहिष्कार गरेर बाहिरिएको एमालेसँग मुख्यमन्त्री चौधरी र सभामुख तुलाराम घर्तीले वार्ता गरेर सहमति जुटाएका हुन् । वार्तामा विपक्षी दलका नेता लीला गिरी, उपनेता चेतनारायण आचार्य र प्रमुख सचेतक चौधरी सहभागी थिए । सत्तापक्ष र प्रमुख प्रतिपक्षबीच सहमति भएपछि मङ्गलबार स्थगित प्रदेशसभा आजका लागि बोलाइएको छ । मङ्गलबार स्थगित भएको प्रदेशसभाको दोस्रो अधिवेशनको १७ औँ बैठक आज दिउँसो १ बजेका लागि बोलाइएको छ।  रासस"
राज्यको बागडोर घुमिफिरी हाम्रै भागमा आएको अरुलाई पचेन : प्रधानमन्त्री,"माओबादी आन्दोलनलाई असफल बनाउन प्रतिकृयाबादीहरुले षड्न्त्र गरेको उनले बताए। ' हेर्दै जानुहोला माओबादी शक्तिहरु अब एकै ठाउँमा आउँछन्। हिजो लडाइँको बेला हामीलाई सखाप पार्ने रणनीति बनाइएको थियो। हामीले घेरा तोड्दै गयौं , उनले भने। काठमाडौं : प्रधानमन्त्री पुष्पकमल दाहाल प्रचण्डले माओबादी शक्तिहरु अब एकै ठाउँमा आउने बताएका छन्। राजधानीमा आयोजित कार्यक्रममा प्रधानमन्त्री दाहालले ढिलो चाँडो माओबादी शक्तिहरु एकै ठाउँमा आउने बताएका हुन्। दाहालले भने, युद्धबाट शान्तितिर आयौं हामी। हामी निकै बलियो भएर प्रस्तुत भयौं। माओबादी आन्दोलन बन्दुक देखाएर तर्साउने मात्रै भनेर अपमानित गर्न खोज्ने प्रवृत्ति थियो। हामीलाई जनताको भरोसा थियो। शान्तिपूर्ण प्रतिस्पर्धाबाट हामी देशको ठूलो पार्टी बन्यौं।' माओबादी आन्दोलनलाई असफल बनाउन प्रतिकृयाबादीहरुले षड्न्त्र गरेको उनले बताए। ' हेर्दै जानुहोला माओबादी शक्तिहरु अब एकै ठाउँमा आउँछन्। हिजो लडाइँको बेला हामीलाई सखाप पार्ने रणनीति बनाइएको थियो। हामीले घेरा तोड्दै गयौं , उनले भने। राज्यको बागडोर हाम्रै भागमा घुमिफिरी आइपुगेको बताउँदै दाहालले भने, यो त्यत्तिकै आएको होइन। इतिहासको बलमा हामी यहाँ छौं। यो अरुलाई पचेको छैन । भ्रष्टाचार, कुशासन र बेथीतिविरुद्धको अभियानमा छु। यो प्रतिकृयावादीलाई मन परेको छैन। ३२ सिट भएको पार्टीले कुशासनविरुद्ध अभियान चलाएको उनीहरुलाई मन परेको छैन।"
ललिता निवास जग्गा हिनामिना प्रकरणमा कसैलाई पनि छोडिदैन : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले ललिता निवास जग्गामा भएको अनियमितामाथि कसैलाई नछोड्ने बताएका छन् । प्रधानमन्त्री दाहालले ललितानिवास जग्गामाथि धेरै ठूलो सञ्जाल रहेको भन्दै कसैलाई पनि नछोड्ने बताएका हुन् । दाहालले भने,तपाईंहरूले देख्नुभएको छ होला, ललितानिवास जग्गा । हेर्नुहोस् त कति ठूलो षड्यन्त्र । कति ठूलो सञ्जाल । कति ठूलो सेटिङ भएको रहेछ । हेर्दै जानुहोला अझ अगाडि अगाडि बढिन्छ । अझ अगाडि बढिन्छ, छोडिदैंन । यसो गर्दै जाँदा जनता र युवाको साथ भएपछि मलाई कसैले हिलाउन सक्दैनन् । हिजोपनि जनताको साथ लिएर यहाँ आइएको हो । प्रधानमन्त्री दाहालले जनताको मुद्दालाई बोकेर अघि बढेको बताए । यसअघि प्रतिपक्षी दलले वैशाख देख्दैनस् भन्ने गरेको र आज असार समेत कट्न थालिसकेको दाहालको भनाइ छ ।"
"राष्ट्रिय सभामा प्रधानमन्त्रीको राजीनामा माग, बैठक अवरुद्ध","काठमाडौं : राष्ट्रिय सभा बैठकमा प्रमुख प्रतिपक्ष दल नेकपा एमालेका सांसदहरूले प्रधानमन्त्री पुष्पकमल दाहाल 'प्रचण्ड'को राजीनामा माग गरेका छन् । प्रधानमन्त्री दाहालको अभिव्यक्तिलाई लिएर एमाले सांसदहरूले बैठक सुरू हुनेवित्तिकै राजीनामा माग गरेका हुन्। आजको बैठकमा विनियोजन विधेयकमाथि छलफल हुने कार्यसूची थियो। एमाले सांसद देवेन्द्र दाहालले प्रधानमन्त्रीको अभिव्यक्तिले देशको गरिमामा आँच पुर्याएको बताए। दाहालले भने, गत असार १८ गते भारतीय नागरिक प्रीतम सिंहको जन्म दिनको अवसरमा उनकी छोरीको पुस्तक विमोचमा प्रधानमन्त्री प्रचण्डले दिएको अभिव्यक्तिलाई लिएर देशव्यापी विरोध भइरहेको छ । हाम्रो देशको प्रधानमन्त्री कसले नियुक्ति गर्छ ? प्रीतम सिंह राजनीतिमा चासो राख्नुहुन्थ्यो र मलाई प्रधानमन्त्री बनाउन भूमिका खेलेको भन्ने प्रधानमन्त्रीको अभिव्यक्ति आपत्तिजनक छ । प्रधानमन्त्रीज्यूले जवाफ नदिँदासम्म बैठक सञ्चालन हुन दिँदैनौं।' उनले भारतको इसारामा चल्ने प्रधानमन्त्री स्वीकार्य नहुने बताए। एमालेले अवरोध कायम राखेपछि राष्ट्रियसभा अध्यक्ष गणेशप्रसाद तिमिल्सिनाले बैठक ३ बजेर १ मिनेटसम्मका लागि स्थगित गरेको घोषणा गरे। प्रधानमन्त्री दाहालले सोमबार आफूलाई प्रधानमन्त्री बनाउन सरदार प्रीतम सिंह पटक पटक दिल्ली धाएको अभिव्यक्ति दिएका थिए।"
काठमाडौंको सीडोओमा जितेन्द्र बस्नेत,"काठमाडौं : गृह मन्त्रालयले काठमाडौंको प्रमुख जिल्ला अधिकारी (सीडीओ)मा जितेन्द्र बस्नेत ल्याएको छ। मन्त्रालयले यसअघि गृहमन्त्रालयको सहसचिव एवं शान्ति सुरक्षा तथा समन्वय महाशाखाका प्रवक्ता समेत रहेका बस्नेतलाई काठमाडौंको सीडीओ बनाएको हो। राष्ट्रिय परिचयपत्र तथा पन्जिकरण विभागको महानिर्देशकको जिम्मेवारी लिएका बस्नेत गोरखा,चितवन,पर्सा जिल्लाको सीडीओ बनेका थिए।"
भ्रष्टाचार मुद्दामा हदम्यादको तगारो,"सरकारी र सार्वजनिक सम्पत्ति हानिनोक्सानीको विषयमा हदम्याद छैन। संघीय संसदले बनाएका विधेयकमा राखिएका प्रावधानले अनुसन्धान सकेर भ्रष्टाचारजन्य मुद्दा दायर गर्न सकस पर्ने कानुन एवं सुरक्षा विद्का साथै राजनीतिक व्यक्तिहरूले पनि धारणा व्यक्त गरेका छन् काठमाडौं : विशेष अदालतबाट हदम्यादको कारण देखाएपछि पूर्वगृहसचिव पदमप्रसाद पोखरेल पनि उम्किए। २०६४ जेठ २४ गते विशेष अदालतले गरेको निर्णयविरुद्ध अख्तियार सर्वोच्च गयो। सर्वोच्चले तथ्यमा प्रवेश गरी फैसला गर्न विशेषलाई आदेश दियो। त्यसपछि विशेषले २०६९ असोज १८ गते पोखरेललाई पनि भ्रष्टाचारी ठहर गर्यो। हदम्यादको तगारो देखाउँदै विशेष अदालतले भ्रष्टाचार मुद्दामा गरेका केही त्रुटिपूर्ण आदेश हुन् यी। पूर्वप्रहरी महानिरीक्षकद्वय मोतीलाल बोहरा र अच्यूतकृष्ण खरेललगायत सार्वजनिक ओहोदामा बसेका विभिन्न व्यक्तिविरुद्धका भ्रष्टाचारका मुद्दा पनि विशेष अदालतले हदम्याद देखाउँदै मुद्दा नै खारेज गरेको थियो। तर, सर्वोच्चले भ्रष्टाचारसम्बन्धी कतिपय मुद्दामा तथ्यभित्र प्रवेश नै नगरी विशेष अदालतले अभियोगपत्रको तथ्यलाई बंग्याएको ठहर गरेको छ। हदम्यादमा टेकेर सफाइ दिइएका मुद्दामा कानुन र व्याख्यासम्बन्धी मान्य सिद्धान्तविपरीत विशेषले मुद्दा खारेज गरेको भन्दै सर्वोच्चले ती मुद्दा विशेषमै फिर्ता गरेको थियो। ट्रान्सपरेन्सी इन्टरनेसनल नेपालका पूर्वअध्यक्ष एवं वरिष्ठ अधिवक्ता श्रीहरि अर्याल भ्रष्टाचार मुद्दामा हदम्यादको व्यवस्था गर्नु उपयुक्त नभएको बताउँछन्। २०४७ सालदेखि सत्ता र शक्तिमा बसेका व्यक्तिहरू नै भ्रष्टाचारमा संलग्न रहेको पाइएको छ। हदम्यादको व्यवस्था गर्दा समयसीमा सकिएको भन्दै मुद्दा नचल्ने हुन्छ, वरिष्ठ अधिवक्ता अर्यालको प्रश्न छ, भ्रष्टाचार भनेको जघन्य अपराध हो। राष्ट्रमाथिको बलात्कार हो। मी टु र महिलामाथिको बलात्कारमा हदम्याद नहुने र राष्ट्रमाथिको बलात्कारमा हदम्याद किन ? भ्याकेट निवेदन दर्ता कानुनी कारबाहीमा हदम्यादको विषय महत्वपूर्ण मानिन्छ। ललिता निवास प्रकरणमा दोषी ठहर टीकाराम घिमिरेलगायत १७ जनालाई सर्वोच्च अदालतले हदम्याद नाघेको भन्दै पक्राउ नगर्न एक वर्षअघि नै अन्तरिम आदेश दिएको थियो। उक्त आदेश खारेजीको माग गर्दै नेपाल प्रहरीको केन्द्रीय अनुसन्धान ब्युरो (सीआईबी) ले मंगलबार सर्वोच्चमा भ्याकेट दिएको छ। सर्वोच्चका न्यायाधीश ईश्वर खतिवडाको इजलासले ललिता निवासको जग्गा हिनामिना प्रकरणमा जोडिएका टीकाराम घिमिरेलगायत १७ जनालाई पक्राउ नगर्नू भन्ने अन्तरिम आदेश दिएको थियो। २०७९ साउन १९ गते न्यायाधीश खतिवडाको एकल इजलासले पक्राउ गर्ने, थुनामा राख्नेसमेतका कार्य नगर्ननगराउन अन्तरिम आदेश दिएको थियो। सर्वोच्चले गरेको निर्णयमा चित्त नबुझे खारेजीको माग गर्दै निवेदन दिने व्यवस्था छ। पक्राउ परेकाहरूलाई सर्वोच्चको अन्तरिम आदेशकै कारण बयान नलिई प्रहरीले छोडेको छ। मुलुकी अपराध संहिता २०७४ को दफा २८३ लाई आधार मान्दै घिमिरेलगायतका १७ निवेदकले रिट निवेदन दायर गरेका थिए। घिमिरे मालपोत कार्यालय डिल्लीबजारका तत्कालीन प्रमुख हुन्। हदम्याद व्यवस्था गर्दा भ्रष्टाचारका मुद्दाहरूमा पनि अनुसन्धान, अभियोजन र मुद्दा दायर गर्न अप्ठेरो हुने प्रहरी अधिकृतहरू बताउँछन्। अन्तरिम आदेश पाउनेमा भूमिसुधार तथा व्यवस्था मन्त्रालयका तत्कालीन सहसचिव तेजराज पाण्डे, मुख्य बिचौलिया रामप्रसाद सुवेदीका छोरा रूपेशकुमार सुवेदी, भूमिसुधार कार्यालय काठमाडौंका भूमिसुधार अधिकारी शंकरप्रसाद सुवेदी, नापी कार्यालय काठमाडौंका तत्कालीन नापी अधिकृत मोहम्म सवीर हुसैन, गुठी संस्थानका तत्कालीन प्रशासक बलिरामप्रसाद तेली, डिल्लीबजारका तत्कालीन प्रमुख मालपोत अधिकृत दिनेशप्रसाद शर्मा, मालपोत डिल्लीबजारका उपसचिव लक्ष्मीनारायण उप्रेती छन्। यस्तै, गुठी संस्थाका तत्कालीन उपप्रशासक जयप्रसाद रेग्मी, गुठी संस्थान केन्द्रीय कार्यालयका मुख्य अधिकृत हरिबोल आचार्य, मालपोत डिल्लीबजारका तत्कालीन नासु टीकाबहादुर बीसी, डिल्लीबजारका नासु श्रीहरि पुडासैनी, भूमिसुधार कार्यालय काठमाडौंका नासु अंगुरकुमार सिग्देल, मालपोत कार्यालय डिल्लीबजारका नासु टंकनाथ पौडेल र अर्का नासु केदारप्रसाद श्रेष्ठले पनि अन्तरिम आदेश पाएपछि न्यायिक हिरासतबाहिरै छन्। भ्रष्टाचार भनेको जघन्य अपराध हो। हदम्याद राख्नु उचित हुँदैन।मीटूमा हदम्याद छैन। राष्ट्रमाथिको बलात्कार (भ्रष्टाचार)मा हदम्याद किन ?श्रीहरि अर्याल, पूर्वअध्यक्ष, ट्रान्सपरेन्सी इन्टरनेसनल नेपाल भ्रष्टाचार मुद्दामा हदम्याद राख्नु बद्नियत हो। भ्रष्टाचारीलाई उन्मुक्ति दिने बाटो खोल्नु हो।चरण प्रसाईं  संयोजक, जवाफदेहिता निगरानी समिति भ्रष्टाचारका मुद्दालाई ढाकछोप गर्ने, थन्काउने वा फाइल खोल्न नदिने नियत हो। पाँच वर्षको हदम्यादलाई देखाएर उन्मुक्ति पाउने प्रपञ्च हो। यस्तो प्रपञ्च हुन दिँदैनौं। संशोधन प्रस्ताव हाल्छौं।प्रदीप पौडेल, सांसद नेपाली कांग्रेस ललिता निवास जग्गा हिनामिना प्रकरणमा पक्राउ परेका सुधीरकुमार शाह, धर्मप्रसाद गौतम र मीनबहादुर गुरुङ हदम्याद सकिएको जिकिर गर्दै रिट निवेदन दायर गरेका थिए। गुरुङ भाटभटेनी डिपार्टमेन्ट स्टोरका सञ्चालक हुन्। त्यस्तै शाह पूर्वनिर्वाचन आयुक्त र गौतम भूमिसुधार विभागका तत्कालीन शाखा अधिकृत हुन्। भ्रष्टाचारमा ५ वर्षे हदम्याद ! भ्रष्टाचारजन्य कसुरमा हदम्यादको व्यवस्था राख्न नहुने चौतर्फी आवाज उठिरहेका बेला राष्ट्रियसभाले भ्रष्टाचारमा ५ वर्षे हदम्यादको व्यवस्था राखेर दुइटा विधेयक (भ्रष्टाचार निवारण ऐन र अख्तियार दुरुपयोग अनुसन्धान आयोग ऐन संशोधन विधेयक) पारित गरेको छ। अख्तियार दुरुपयोग अनुसन्धान आयोग ऐन, २०४८ लाई संशोधन गर्न बनेको विधेयकमा भ्रष्टाचारजन्य कसुरमा त्यस्तो कसुर थाहा पाएको मितिले पाँच वर्षभित्र मुद्दा चलाउनु पर्ने व्यवस्था गरिएको छ। त्यस्तै भ्रष्टाचार निवारण ऐन २०५९ लाई संशोधन गर्न बनेको विधेयकमा भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनु पर्ने व्यवस्था राखिएको छ। राष्ट्रियसभाले यी विधेयक २७ चैत २०७९ मा पारित गरेर प्रतिनिधिसभामा पठाएको छ। त्यस्तै मुलुकी अपराध संहिता, २०७८ दफा २८३ मा सार्वजनिक लिखत किर्ते गरेकोमा थाहा पाएको मितिले दुई वर्ष नाघेपछि उजुर नलाग्ने व्यवस्था छ। विधेयकमा सरकारी, सामुदायिक वा सार्वजनिक सम्पत्ति हिनामिना गरी भ्रष्टाचार गरेमा मुद्दा चलाउन हदम्यादको व्यवस्था गरिएको छैन। भ्रष्टाचारको कसुरमा भने मुद्दा चलाउने निश्चित अवधि किटान गरिएको छ। पारित गर्ने क्रममा भएको सैद्धान्तिक छलफलमा सत्तारुढ दलकै नेताले विरोध गरेका छन्। सम्पत्ति हिनामिनामा हदम्याद नराख्ने तर पदमा बहाल रहँदा गरेको भ्रष्टाचारमा अवकाशपछि पनि थाहा पाएको मितिले ५ वर्षे हदम्याद राखिएको छ। राष्ट्रियसभाले पारित गरी प्रतिनिधिसभामा गएको विधेयकमा निश्चित समयावधिभित्र अनुसन्धान नभए मुद्दा नचल्ने व्यवस्था गरिएको छ। भ्रष्टाचारमा गरिएको हदम्यादको यो व्यवस्थाले गर्दा नक्कली शैक्षिक प्रमाणपत्र पेस गरेका, घूस खाएका, राजस्व छलेका, गलत लिखत तयार गरेका, गैरकानुनी सम्पत्ति आर्जन गरेका सार्वजनिक पदाधिकारीमाथि पाँच वर्षभित्र मुद्दा चलाउनु पर्नेछ। जवाफदेहिता निगरानी समितिका संयोजक चरण प्रसाईं बदनियतका साथ विधेयकमा ५ वर्षे हदम्याद राखिएको दाबी गर्छन्। उनी भन्छन्, भ्रष्टाचार मुद्दामा हदम्याद राख्नु बदनियत हो। भ्रष्टाचारीलाई उन्मुक्ति दिने बाटो खोल्नु हो। सरकारी र सार्वजनिक सम्पत्ति हानिनोक्सानीको विषयमा हदम्याद छैन। संघीय संसदले बनाएका विधेयकमा राखिएका प्रावधानले अनुसन्धान सकेर भ्रष्टाचारजन्य मुद्दा दायर गर्न सकस पर्ने कानुन एवं सुरक्षा विद्का साथै राजनीतिक व्यक्तिहरूले पनि धारणा व्यक्त गरेका छन्। पाँच वर्षको हदम्याद सकिएपछि भ्रष्टाचारको प्रमाण फेला परे के गर्ने ? वरिष्ठ अधिवक्ता अर्याल भन्छन्, प्रमाण फेला परेको मितिले हदम्याद सुरु भएको मान्नुपर्छ। जवाफदेहिता निगरानी समिति संयोजक प्रसार्इं भ्रष्टाचार समाजको कलंक र जघन्य अपराध भएको बताउँछन्। भ्रष्टाचारकै कारण मुलुकको विकास अवरुद्ध हुन्छ। हदम्यादको व्यवस्थाले भ्रष्टाचारमुक्त नभई भ्रष्टाचारयुक्त समाजको विकास हुन्छ, मानव अधिकारकर्मी प्रसाईं भन्छन्, राष्ट्रको भविष्यलाई नै असर पर्ने भ्रष्टाचारमा मुद्दा दायर गर्न हदम्याद राख्नु हुँदैन। ५ वर्षे हदम्याद राख्दा सो अवधिसम्म अल्मल्याउने र त्यसपछि मुक्त हुने कुत्सित प्रपञ्च हो। नेपाली कांग्रेसका सांसद प्रदीप पौडेल भ्रष्टाचारजन्य मुद्दामा हदम्यादको व्यवस्था गर्न नहुने बताउँछन्। पाँच वर्षसम्म भ्रष्टाचारका मुद्दालाई थन्काउने वा फाइल खोल्न नदिने वा ढाकछोप गर्ने नियत हो। त्यसपछि हदम्यादलाई देखाएर उन्मुक्ति पाउने प्रपञ्च हो, पौडेलले भने, भ्रष्टाचारजन्य मुद्दामा हदम्याद राखिनु हुँदैन।"
कार्यकर्तालाई ओलीको निर्देशन : बाढी पहिरो पीडितलाई उद्धार र सहयोग गर्न तयारी अवस्थामा रहनू,"काठमाडौं : पूर्वप्रधानमन्त्री केपी शर्मा ओलीले उद्दार तथा सहयोग कार्यका लागि तयारी अवस्थामा रहन नेताकार्यकर्तालाई निर्देशन दिएका छन्। बुधबार बिहान सामाजिक सञ्जालमार्फत उनले भारी वर्षाका कारण देशका विभिन्न भागमा बाढी पहिरोले जनधनको क्षति भएका खबरहरु आइरहेकाले सर्तकता अपनाउन आग्रह गरेका हुन्। पहिरोका कारण राजमार्गहरु अवरुद्ध हुने र यात्रुहरु प्रभावित हुने क्रम बढ्दै गएको बताउँदै उनले राजमार्गहरुमा ट्राफिक नियमको पालना गर्न अनुरोध गरेका छन्। भारी वर्षाका कारण देशका विभिन्न भागमा बाढी पहिरोले जनधनको क्षति भएका खबरहरु आइरहेका छन् । पहिरोका कारण राजमार्गहरु अवरुद्ध हुने र यात्रुहरु प्रभावित हुने क्रम बढ्दै छ । त्यसप्रति उच्च सतर्कता अपनाउन, राजमार्गहरुमा ट्राफिक नियमको पालना गर्न म सबैमा अनुरोध गर्दछु । एमाले अध्यक्ष ओलीले भनेका छन्, हाम्रो पार्टीको विपत् व्यवस्थापन विभागलाई मौसमको प्रतिकूल प्रभाव र सम्भावित स्थितिबारे सर्वसाधारणलाई पूर्वजानकारी गराउन र आवश्यक उद्दार तथा सहयोग कार्यका लागि तयारी अवस्थामा रहन आग्रह गर्दछु। ओलीले बाढी पहिरोको जोखिमबारे राज्यले आफ्ना निकायहरुलाई यथोचित परिचालन गरोस् भन्दै ध्यानाकर्षणसमेत गराएका छन्।"
नवीन राप्रपाकार्ययोजना कार्यन्वयन गर्न लिङ्देनले तोके सातै प्रदेशमा संयोजक,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनले पार्टीलाई थप सुदृढीकरण गर्न सबै प्रदेशमा शीर्ष नेतालाई संयोजक तोकेका छन्। पार्टीको केन्द्रीय कार्यसमिति र केन्द्रीय कार्यसम्पादन समिति बैठकबाट पारित गरिएको नवीन राप्रपा२०८० को कार्ययोजना कार्यान्वयन गर्न अध्यक्ष लिङ्देनले ७ वटै प्रदेशमा संयोजक तोकेको प्रवक्ता एवम् प्रचार विभाग प्रमुख मोहनकुमार श्रेष्ठले जानकारी दिए। उनका अनुसार उपाध्यक्ष रोशन कार्कीलाई कोशी प्रदेश, उपाध्यक्ष बुद्धिमान तामाङलाई मधेस प्रदेश, उपाध्यक्ष विक्रम पाण्डेलाई बागमती प्रदेश, उपाध्यक्ष ध्रुवबहादुर प्रधानलाई गण्डकी प्रदेश संयोजक, रवीन्द्र मिश्रलाई लुम्बिनी प्रदेश, उपाध्यक्ष मुकुन्द श्याम गिरीलाई कर्णाली प्रदेश र उपाध्यक्ष उद्वव पौडेलले सुदूरपश्चिम प्रदेशको संयोजकको जिम्मेवारी दिइएको छ। राप्रपाको केन्द्रीय कार्यसम्पादन समितिको बैठकले ७५३ स्थानीय तहमा केन्द्रीय नेतालाई जिम्मेवारी दिने निर्णय गरेको छ। राप्रपाले केन्द्रीय नेताहरूलाई यसरी खटाइएको यो पहिलो पटक हो। सबै प्रदेश संयोजक र भूगोल केन्द्रित नेताहरूको जिम्मेवारी ६ महिनाको लागि तय भएको राप्रपाले जनाएको छ। भुगोलमा खटिएर जाने नेताहरुले वडा तहबाटै संगठन गठन, पुनर्गठन लगायत कार्यविधिमा तोकिएका कामहरु सम्पन्न गर्नुपर्ने जिम्मेवारी तोकिएको श्रेष्ठले बताए। उनका अुसार भुगोल केन्द्रित नेताहरूको कार्यविधिसमेत पारित भएको छ।"
"सुदृढ निर्वाचन, सुदृढ लोकतन्त्र","दलहरूले आयोगले तयार पारेको खाकालाई कानुन बनाउनका निम्ति कुनै मोलाहिजा नगरून्। २०७२ सालमा निर्मित नेपालको संविधानको मर्म हो, समावेशी लोकतन्त्र। राजनीतिक दलहरूले भने त्यसलाई आत्मसात् नगरेका मात्रै होइनन्, कानुनी छिद्र खोज्दै समावेशिताको हुर्मतै लिएका छन्। त्यसैको उदाहरण हो गएको प्रतिनिधिसभा निर्वाचनको प्रत्यक्षतर्फ केवल ९ प्रतिशत उम्मेदवार महिला। जबकि ३३ प्रतिशतको सुनिश्चितता संविधानले गरेको छ। प्रत्यक्षमा महिलालाई नपत्याएर समानुपातिक सूचीबाट ३३ प्रतिशतको संवैधानिक व्यवस्था पालना गर्ने दलहरूले स्थानीय तहका प्रमुखमा त विरलैमात्र महिला उम्मेदवार उठाए। महिलालाई उपमै थान्को लगाउनेमात्रै होइन, गठबन्धनको बहानामा दुवै पदमा पुरुषमात्रै पनि उठाइए। तसर्थ प्रत्यक्षमै ३३ प्रतिशत उम्मेदवार महिला बनाउनुपर्ने गरी निर्वाचन आयोगले प्रस्ताव गरेको कानुनी खाका संवैधानिक मर्म मुताविक छ। स्वागतयोग्य छ। समावेशी लोकतन्त्रलाई उन्नत बनाउने हो भने निर्वाचन प्रणालीबाटै समावेशिता आत्मसात् गर्नु नै उत्तम उपाय हो। समानुपातिक सूचीलाई पनि दलका शीर्ष नेताका आसेपासे र नातागोताका लागि सुरक्षित बनाइएको छ। कतिपय नेता समानुपातिकको अवसरलाई पटकपटक प्रयोग गर्ने र अरूलाई मौकै नदिनेखाले पनि छन्। तसर्थ समानुपातिकबाट चार पटकभन्दा बढी मौका नदिन गरिएको प्रस्ताव पनि धेरैलाई अवसर दिने सन्दर्भमा जायज देखिन्छ। तहको प्रमुख, उपप्रमुखमध्ये एउटामात्रै उम्मेदवारी दिँदा महिला नै हुनुपर्ने सर्त निकै बलियो छ। वडाध्यक्षहरूमध्ये पनि ३३ प्रतिशत महिलाको प्रावधान पनि उत्तिकै न्यायिक छ। विदेशबाट मतदान गर्न दिने हो भने विश्वभरका फैलिएका नेपालीले प्रतिनिधि चुन्न पाउँछन् र उनीहरू जहाँ भए पनि मताधिकारबाट वञ्चित हुनु पर्दैन। कसैलाई पनि भोट दिन्न भन्ने मौका दिन उहिल्यै सर्वाेच्च अदालतले गरेको फैसला कार्यान्वयनमा दलहरू सधैं उदासीन रहे। यसमा पनि आयोगको प्रस्ताव सान्दर्भिक छ। त्यसबाट सीमित दल, र सीमित उम्मेदवारको सिन्डिकेट अनि मन नपरेकाहरूकै मध्येबाट छनोट गर्नुपर्ने बाध्यता अन्त्य हुन्छ। नोभोट ५० प्रतिशतभन्दा बढी भए चुनाव रद्दको प्रावधानले जनतालाई बलियो बनाउँछ। दल र उम्मेदवारहरूलाई जनउत्तरदायी हुन बाध्य पार्छ। पैसा र पहुँचका भरमा भ्रष्टाचारलगायत मुद्दाका आरोपित पनि उम्मेदवार बन्न रोक्नेलगायत जति पनि प्रावधान निर्वाचन आयोगले प्रस्ताव गरेको छ, तिनमा असहमति राख्नुपर्ने देखिन्न। तर दलहरू र तिनका शीर्षहरूलाई यो अपाच्य हुन सक्छ। प्रस्तावित खाका दलहरूले सरकारमार्फत संसद्मा नलैजान खेल खेल्न सक्ने खतरा छ। साँच्चिकै राजनीतिलाई सफा बनाउने हो र लोकतन्त्रलाई सुदृढ पार्ने हो भने निर्वाचन कानुनमा परिमार्जन आवश्यकमात्रै होइन अत्यावश्यक छ। तसर्थ दलहरूले आयोगले तयार पारेको खाकालाई कानुन बनाउनका निम्ति कुनै मोलाहिजा नगरून्।"
राष्ट्रिय सभाको बैठक : आज ५ वटा मन्त्रालयका विनियोजन शीर्षकमाथि छलफल हुने,"काठमाडौं : राष्ट्रिय सभाको आजको बैठकमा ५ वटा मन्त्रालयका विनियोजन शीर्षकमाथि छलफल हुँदैछ। दिउँसो २:३१ बजे सङ्घीय संसद् भवन नयाँ बानेश्वरमा बोलाइएको बैठकमा छलफल हुन लागेको हो। राष्ट्रिय सभा बैठकमा विनियोजन २०८० विधेयकमाथि मन्त्रालयको विभिन्न शीर्षकमाथि संसद्हरूले आआफ्नो धारणा राखिरहेका छन् । संसद् सचिवालयका अनुसार आजको बैठकमा स्वास्थ्य तथा जनसङ्ख्या मन्त्रालय, सञ्चार तथा सूचना प्रविधि मन्त्रालय, परराष्ट्र मन्त्रालय, परराष्ट्र मन्त्रालय, ऊर्जा, जलस्रोत तथा सिँचाइ मन्त्रालय र खानेपानी मन्त्रालयमाथि छुटाइएको बजेटमाथि छलफल हुनेछ ।"
"प्रतिनिधिसभा बैठक बस्दै, के छ आजको कार्यसूची ?","काठमाडौं : प्रतिनिधिसभा बैठक आज बस्दै छ । नयाँ बानेश्वरस्थित संसद् भवनमा दिउँसो ३ बजे बस्ने बैठकमा राष्ट्रिय सभामा उत्पत्ति भएको नेपाल विश्वविद्यालय विधेयक २०८० को सम्बन्धमा राष्ट्रिय सभाबाट प्राप्त सन्देशसहितको विधेयक टेबुल हुनेछ । संघीय संसद्का महासचिव डा भरतराज गौतमले सार्वजनिक गरेको सम्भावित कार्यसूचीमा कानुन, न्याय तथा संसदीय मामिला मन्त्री धनराज गुरुङले मुलुकी संहिता सम्बन्धी केही नेपाल ऐनलाई संशोधन गर्न बनेको विधेयक २०८० माथि दफावार छलफल गरियोस् भन्ने प्रस्ताव पेस गर्नेछन् । विधेयकमाथि छलफल भएपछि त्यसमा आएका संशोधनलाई निर्णयार्थ प्रस्तुत गरिनेछ। त्यसपछि गुरुङले मुलुकी संहिता सम्बन्धी केही नेपाल ऐनलाई संशोधन गर्न बनेको विधेयक २०८० लाई पारित गरियोस् भन्ने प्रस्ताव पारित गर्ने कार्यसूचीमा उल्लेख छ।"
यी १६ संस्थाले एसइई नतिजा प्रकाशन गर्ने,"काठमाडौं : माध्यमिक शिक्षा परीक्षा (एसइई) को नतिजा प्रकाशनका लागि १६ वटा संस्थाले अनुमति पाएका छन्। राष्ट्रिय परीक्षा बोर्डको परीक्षा नियन्त्रण कार्यालय कक्षा १० ले १६ वटा संस्थालाई नतिजा उपलब्ध गराउन अनुमति दिएको परीक्षा नियन्त्रक विष्णुनारायण श्रेष्ठर्ले जानकारी दिए। नतिजा प्रकाशनका लागि रीतपूर्वक निवेदन दिएका १६ वटा र तीन वटा बोर्डकै संस्थाले बेवसाइट, एसएमएस र आइभीआरबाट नतिजा उपलब्ध गराउने अनुमित पाएका हुन्। यो वर्ष बोर्डका साथै नेपाल टेलिकम, एनआईसी एसिया बैंक, इडियु सञ्जाल, कान्तिपुर पब्लिकेशन्स, द कनेक्ट प्लस प्रालि, खल्ती प्रालि लगायतका संस्थाफर्मले वेवसाइटमार्फत् नतिजा उपलब्ध गराउनेछन्। त्यसैगरी नेपाल टेलिकम, जानकी टेक्नोलोजी प्रालि, इजी सर्भिस प्रालि, आकाश टेक प्रालि लगायतका पाँच वटा संस्था र फर्मले एमएमएस र आईभीआरमार्फत नतिजा उपलब्ध गराउनेछन्। बोर्डले एसइईको नतिजा प्रकाशनको तयारी अन्तिम चरणमा पुगेको जनाएको छ। शुक्रबारभित्रमा नतिजा प्रकाशन गर्ने गरी बोर्डले तयारी गरेको परीक्षा नियन्त्रक श्रेष्ठले बताए। उत्तरपुस्तिका परीक्षण गरेर तथ्यांक प्रविष्ट गर्ने काम सकेर रुजु गर्ने काम भइरहेको बोर्डले जनाएको छ। बोर्डले यो वर्ष पनि पुरानै लेटर ग्रेडिङ प्रणाली (अक्षरांकन) अनुसार नतिजा प्रकाशन गर्न लागेको जनाएको छ। पुरानो पाठ्यक्रम अनुसार पढाइ हुने अन्तिम वर्ष भएकाले यो पटक पुरानै लेटर ग्रेडिङ प्रणालीअनुसार नतिजा सार्वजनिक गर्न लागिएको परीक्षा नियन्त्रक श्रेष्ठले जानकारी दिए।"
बजारको सौन्दर्यता बढाउन एक घर दुई गमला,डाटी : डोटीको ऐतिहासिक बजारको सौन्दर्यता बढाउन घर घरमा गमला वितरण गरिएको छ। दिपायल सिलगढी नगरपालिका वडा नम्बर ६ ले एक घर दुई गमलाको अवधारणाअनुसार फूल रोप्नको लागि गमला वितरण गरेको छ। इतिहास बोकेको सिलगढी बजारको सौन्दर्यता बढाउन घर घरमा गमला वितरण गएिको वडा अध्यक्ष नरेश मलासीले बताए। मंगलबार र बुधबार सिलगढीका सबै घरमा गमला वितरण गरिएको अध्यक्षले बताए। सिलगढीका प्रत्येक घरमा जम्मा ७ सय गमला वितरण गरिएको छ। सिलगढी बजार क्षेत्रको सौन्दर्य बढाउन र हरियाली कायम राख्न बजार क्षेत्रका प्रत्येक घरधुरीलाई २२ वटा प्लाष्टिकका गमला वितरण गरेको हो। अध्यक्ष मलासी सबै घरदैलोमा पुग्दै गमला दिँदै गमलामा फुल रोप्न आग्रह गर्दै थिए। बसाई सराईका कारण पछिल्लो समय अधिकांश नेवार बस्ती रहेको सिलगढी बजारको सौन्दर्यता र महत्व घट्दै गइरहेकाले यो अभियानले सार्थकता पाउने अध्यक्ष मलासीले बताए। नगरको सौन्दर्यता र हरियाली बढाउन यस्ता किसिमका कार्यक्रम सबै वडामा सञ्चालन हुनुपर्ने स्थानीय रोजेन्द्र जोशी बताउँछन्।
उपल्लो मुस्ताङको सांस्कृतिक इतिहास मुस्ताङी राजा,"लोमान्थाङ : झन्डै १५औं शताब्दी पुरानो मुस्ताङी राजाको सांस्कृतिक इतिहास उपल्लो मुस्ताङमा अझै जीवन्त छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका नागरिकले मुस्ताङी राजारानीलाई अहिले पनि उत्तिकै सम्मान र सत्कार गर्छन्। लामो इतिहास बोकेको मुस्ताङी राजाका रूपमा अहिले झिग्मे सिङ्गे पलवर बिष्ट कायम छन्। उनका श्रीमती धोर्जे याङ्केड बिष्टसहित दुई छोरा र एक छोरी छन्। हालका २६औं पुस्ताका राजा झिग्मे सिङ्गे पलवर बिष्ट यसअघिका २५औं पुस्ताका मुस्ताङी राजा झिग्मे पलवर बिष्टका माइला सहोदर दाइका जेठा छोरा हुन्। उनी लोघेकर दामोदरकुण्ड१ चराङ गुम्बाका लामा थिए। त्यसो त २४ औं पुस्ताका मुस्ताङी राजा हालका राजा झग्मे सिंङ्गे पलवर बिष्टका जेठा बुवा हुन् भने २५औं पुस्ताका मुस्ताङी राजा कान्छा बुवा हुन्। २४औं पुस्ताका राजाको छोरा नभएको र दुइटा ससाना छोरी मात्र भएको अवस्थामा अल्पायुमै राजाको देहवसान भएको थियो। त्यसपछि राजाकै कान्छा भाइ झिग्मे पलवर बिष्ट २५औं पुस्ताको मुस्ताङी राजा भएका थिए। जेठा भाइको स्वर्गारोहण भएको र राजाको माइला भाइ गुम्बाका लामा भइसकेकाले कान्छा भाइ झिग्मे पलवर बिष्ट २५औं पुस्ताका लागि मुस्ताङी राजा बनाइएका थिए। मुस्ताङी राजाका कान्छा भाइ २५औं पुस्ताका राजा बने पनि उनीतर्फ सन्तान थिएनन्। यसैले २५औं पुस्ताका मुस्ताङी राजा झिग्मे पलवर बिष्टले आफू जीवित छँदै मुस्ताङी राजाले माइला दाइ चराङ गुम्बाका लामाको छोरा झिग्मे सिङ्गे पलवर बिष्टलाई उत्तराधिकारी घोषणा गरेका थिए। मुस्ताङी राजाको २०७३ सालमा काठमाडौंमा देहान्त भएपछि झिग्मे सिङ्गे पलवर बिष्ट २६ औं पुस्ताका मुस्ताङी राजा बनेका मुस्ताङी राजाको दरबारका मुख्य पुजारी आम्ची घ्याचो बिष्टले बताए। यसअघि २५औं पुस्ताका मुस्ताङी राजाले मुस्ताङबाट खम्पा बिद्रोहीहरूलाई धपाउन महत्वपूर्ण योगदान दिएको दरबारका पुजारी बिष्टले उल्लेख गरे। तत्कालीन समयमा सरकारसँग सहकार्य गरेर मुस्ताङमा भएको खम्पा आतंकलाई परास्त गरेको उनले स्मरण गरे। २५ औं पुस्ताका लागि मुस्ताङबाट खम्पा धपाउन र उत्तरी चीनको स्वशासित क्षेत्र तिब्बत र नेपालतर्फ सीमा सुरक्षाका लागि महत्वपूर्ण योगदान दिएकाले तत्कालीन सरकारले मुस्ताङी राजालाई कर्णेल सरहको सुविधा दिएको दरबारका मुख्य पुजारी आम्ची घ्याचो बिष्टको भनाइ छ। २०६२२०६३ को आन्दोलनपछि मुलुकमा गणतन्त्र स्थापित भइसकेकाले हालका मुस्ताङी २६औं राजा झिग्मे सिङ्गे पलवर बिष्टलाई सांस्कृतिक राजाका रूपमा उपल्लो मुस्ताङवासीले मान्दै आइरहेका छन्। सदियौंदेखिको मुस्ताङी राजाको इतिहासलाई उपल्लो मुस्ताङवासीले जीवनपर्यन्त बिर्सन सक्दैनन्। जनतासँग उठबस र हरेक सुखदुःखमा सधैं सारथी बन्दै आएका उपल्लो मुस्ताङको राजसंस्थालाई यहाँका नागरिकले भगवानको रूपमा पुज्ने गर्छन्। अटल विश्वास र आस्था राख्छन्। यसैले पनि उपल्लो मुस्ताङमा राजा र प्रजाबीचको सम्बन्ध सुमधुर रहँदै आएको छ। उपल्लो मुस्ताङको लोछोदिन समुदायले मनाउने महत्वपूर्ण चाडपर्व र पूजाआजा तथा शुभकार्यहरूमा मुस्ताङी राजारानीको प्रत्यक्ष सहभागिता रहँदै आएको छ। मुस्ताङी राजाले अप्ठ्यारो पर्दा सधैं साथ र सहयोग दिने गरेको आम्ची बिष्टले उल्लेख गरे। मुलुकमा गणतन्त्र स्थापित भइसकेकाले मुस्ताङी राजाको दरबार रित्तो हुन्छ। विशेष चाडपर्व बाहेक राजारानीको उपस्थिति अहिले दरबारमा हुँदैन। मुस्ताङी राजारानी अहिले प्रायः काठमाडौंमै बस्छन्। मुस्ताङी राजाको इतिहासलाई जिवन्त तुल्याउन एवं यहाँको धार्मिक, सांस्कृतिक र मौलिक सम्पदाहरूलाई जर्गेना गर्दै पर्यटन प्रबद्र्धनमा योगदान पुर्याउन मुस्ताङी राजा झिग्मे सिङ्गे पलवर बिष्टका जेठा छोरा धिण्डुप झिग्मे पलवर बिष्टको वैवाहिक कार्यक्रमलाई सांस्कृतिक उत्सवको रूपमा मनाइएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्ट(राजु)ले जानकारी दिए। पछिल्लो समय वैदेशिक रोजगार र आधुनिक सम्यताले गर्दा संस्कृति धरापमा पर्न थालेकाले धर्म संस्कृति र भेषभूषालाई जोगाउन मुस्ताङी राजपरिवारको विवाहलाई जोडेर सांस्कृतिक उत्सवका रूपमा मनाइएको उनको भनाई छ। उनले उपल्लो मुस्ताङमा आउने पर्यटकले यहाँको राजा र दरबारको अवलोकन गर्ने गरेको जानकारी दिए। पृथक भूगोल र तिब्बतीयन जिवन्त मौलिककला संस्कृतिले उपल्लो मुस्ताङ पर्यटकीय हबको रूपमा विकास भएको उनले जनाए। मुस्ताङी राजाको छोरा राजकुमारको विवाह ताप्लेजुङ जिल्ला वालुङ गोवाकी राजकुमारी सोनाम याङछेन उक्यापसँग भएको हो। वैवाहिक कार्यक्रम अघि ताप्लेजुङ जिल्लाबाट बेहुली लिएर उपल्लो मुस्ताङको चराङमा राखिएको थियो। मंगलबार लोमान्थाङबाट गएको जन्तीले झन्डै ३ सयभन्दा बढी घोडाको लस्करसहित बेहुलीलाई घोडामा चढाएर लोमान्थाङ दरबार भित्र्याइएको थियो। बेहुलीलाई दरबार भित्र्याइएपछि धार्मिक परम्परा अनुसार लामाले पूजापाठ गरी विवाह सम्पन्न गराइएको थियो। यसअघि चराङबाट बेहुली लिएर आएका जन्तीलाई उपल्लो मुस्ताङबासी सयौं नागरिकहरूले बेहुली र जन्तीलाई स्वागतसहित स्थानीय भाषामा आशिर्वाद दिएका थिए। दरबारमा भित्र्याइएकी राजकुमारीलाई स्थानीय बाजागाजासहित राजाको निजी निवास लोमान्थाङस्थित रोयल रिसोर्टमा पुर्याइएको थियो। वैवाहिक कार्यक्रम सम्पन्न भएपछि साँझ रात्री भोजसहित राजपरिवारको सम्मानमा स्थानीय स्याब्रो नाच प्रदर्शन गरिएको थिए। स्याब्रो नाच राजा र प्रकृतिको वर्णन गरी गाइने स्थानीय भाषाको गीत हो। पहिलो दिनको वैवाहिक कार्यक्रम सकिएपछिको दोस्रो दिन राजापरिवारका सदस्य तथा राजकुमार र राजकुमारीलाई टाढाटाढाबाट आउने निम्तालुलाई आशीर्वाद दिने कार्यक्रम सम्पन्न भयो। मंगलबार नै लोमान्थाङका नागरिकले राज संस्थालाई सम्मान गर्दै बेहुला बेहुलीलाई गीत गाउँदै आशिर्वाद दिए। बुधबार लोघेकर दामोदरकुण्ड गाउँपालिकाका नागरिकले आशिर्वाद दिने कार्यक्रम छ। मुस्ताङी राजा परिवारको सांस्कृतिक विवाह उत्सवलाई मध्यनजर गर्दै उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाले सांस्कृतिक राजाको सम्मान गर्दै एकदिन सार्वजनिक सरकारी बिदा दिएको लोमान्थाङ गाउँपालिकाका अध्यक्ष टसी नर्बु गुरुङले उल्लेख गरे। मुस्ताङी राजपरिवारको सम्पूर्ण सांस्कृतिक विवाह उत्सव कार्यक्रम बुधबार समापन हुने बताइएको छ। विशेष चाडपर्व बाहेक राजारानीको उपस्थिति अहिले दरबारमा हुँदैन, उनीहरू प्रायः काठमाडौंमै बस्छन्।"
"पृथ्वी राजमार्गमा पहिरो, यातायात ठप्प","दमौली : तनहुँको म्याग्दे गाउँपालिका६ मौरीबजार र तुरतुरे बजारको बीचमा आज साँझ पहिरो खस्दा पृथ्वीराजमार्ग पूर्णरूपमा अवरुद्ध भएको छ। सडकभन्दा एक सय मिटर माथिबाट सुक्खा पहिरो खसेर राजमार्ग पूर्णरूपमा अवरुद्ध भएको हो। साँझ ६ बजेदेखि अवरुद्ध भएको राजमार्ग सञ्चालन गराउन काम भइरहेको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाँणले जानकारी दिए। राजमार्ग खुलाउनका लागि चिनियाँ कम्पनी, स्थानीय पालिका तथा अन्य मानिसको समेत सहकार्यमा पहिरो पन्छाउने काम भइरहेको छ। तनहुँ हुँदै कास्की पोखरातर्फ जाने साना तथा मझौला सवारीसाधनका लागि वैकल्पिक बाटो दमौली भोर्लेटारचोकबाट कलेस्ती हुँदै पोल्याङका लागि डाइभर्सन गरिएको प्रहरीले जनाएको छ। पहिरो स्थलमा जिल्ला प्रहरी कार्यालय तनहुँका प्रहरी उपरीक्षक अवदेश विष्ट क्षेत्रीसमेतको विपद् व्यवस्थापन प्रहरी टोली र इलाका प्रहरी कार्यालय बेलचौताराबाट प्रहरी परिचालन गरिएको छ।"
ललितपुर महानगरको घर मेट्रिकठेगाना प्रणालीमा,"ललितपुर : ललितपुर महानगरका ६० हजार नौ सय ८८ घर मेट्रिक ठेगाना प्रणालीमा प्रविष्ट भएका छन्। ललितपुर महानगरभित्रका सडक सञ्जाल तथा मेट्रिक प्रणालीमा आधारित घर नम्बर वितरण सम्पन्न समेत भएको छ। भौगोलिक सूचना प्रणाली (जिआई एस) अधिकृत उत्तम काकीले महानगरपालिकाका २९ वटै वडाका ६० हजार नौ सय ८८ घरलाई सडक सञ्जाल तथा मेट्रिक प्रणालीमा आधारित घर नम्बर वितरण गरिएको जानकारी गराए। २०७४ सालमा सम्पन्न दोस्रो नगरसभाले सडक सञ्जाल तथा मेट्रिक ठेगाना प्रणाली अनुसार घर नम्बर वितरण गर्ने निर्णय गरेको थियो। अब ललितपुर महानगरमा भेट्न चाहेको व्यक्तिको घर नम्बर र सडकको नाम थाहा भयो भने ललितपुर महानगरभित्रको घरमा सजिलै सकिन्छ। महानगरभित्र एकल बसोबास, संयुक्त आवास, व्यावसायिक भवन, कार्यालय तथा संस्था, मठमन्दिर लगायत सम्पूर्ण स्थायी तथा अस्थायी संरचनासहित ९१ हजार तीन सय ९९ संरचना तथ्याङ्कमा रेकर्ड भएका छन्। हामीले स्थायी संरचना र बसोबास भएका घरलाई मात्रै घर नम्बर वितरण गरेका छौँ। अस्थायी संरचना रेकर्डमा मात्रै छन्,अधिकृत कार्कीले भने। महानगरका २९ वडामध्ये सबैभन्दा बढी वडा नं १४ मा तीन हजार आठ सय ९३ घरमा रहेका छन् भने सबै भन्दा कम वडा नं १ मा एक हजार एक सय ३५ घर रहेका छन्। घर नम्बर वितरणसँगै महानगरभित्रका एक हजार दुई सय ८५ मुख्य सडकको नामाकरण गरेर मेट्रिक प्रणालीमा समावेश भएको उनले बताए। महानगरभित्र सबै सडक तथा खण्ड सडकको सङ्ख्या नौ हजार नौ सय २० रहेको जनाइएको छ। महानगरले नगरपालिकाभित्र सुशासन कायम गर्दै प्रदान गरिने सेवा सुविधालाई व्यवस्थित गर्न भौगोलिक सूचना प्रणालीमा आधारित घर नम्बर वितरण भएको बताइएको छ। महानगरप्रमुख चिरीबाबु महर्जनले भने, यो स्मार्ट सिटीको मुख्य आधारतत्व हो। यसबाट महानगरले उठाउने राजस्व समयमै उठाउन सहज हुनेदेखि नगरवासीले पाउने सेवा सुविधासम्म समयमै प्रदान गर्न सहज हुन्छ। सडक सञ्जालमा आधारित घर नम्बर लागू गर्दा सडकको मुख्य चोकबाट दायाँतर्फ जोर नम्बर र बायाँतर्फ विजोर नम्बर प्रदान गरिएको छ। मुख्य चोकबाट नाप्न सुरु गरी घरको मूल चोकसम्मको दुरी जति हुन्छ, त्यसकै आधारमा नम्बर वितरण गरिएको अधिकृत उत्तम कार्कीले बताए। महानगरका प्रमुख प्रशासकीय अधिकृत गणेश अर्यालले यो प्रणालीलाई व्यवस्थित गर्न र कार्यान्वयनलाई प्रभावकारी बनाउँदै आउने समस्या समाधान गर्न महानगरपालिकामा छुट्टै भौगोलिक सूचना प्रणाली (जिआइएस) युनिट स्थापना गर्ने जानकारी दिए। महानगरले एक वर्षभित्र सम्पन्न गर्नेगरी कार्ययोजना बनाएर २०७७ पुस २३ गते जियोस्पासियल सिस्टम प्रा लि, नेष्ट प्रालि र इन्डोभेटिभ कन्सर्न प्रालिसँग सम्झौता गरेको थियो। कोरोना महामारीको कारण समयमा काम सम्पन्न हुन नसकेपछि ६६ महिना गरेर एक वर्षको अवधि थपेको थियो। रासस"
सम्सीका लेखापाल घुस रकमसहित पक्राउ,जनकपुरधाम : महोत्तरीको सम्सी गाउँपालिकाका एक कर्मचारी घुससहित पक्राउ परेका छन्। अख्तियार दुरुपयोग अनुसन्धान आयोगको कार्यालय बर्दिबासबाट खटेको टोलीले सम्सी गाउँपालिकाका लेखापाल रोशन चौरसियालाई घुससहित पक्राउ गरेको हो। लेखापाल चौरसियाले कुनै सेवाग्राहीसँग काम गरेबापत १ लाख २५ हजार रुपैयाँ घुस लिएको बताइएको छ। उनलाई अख्तियारको टोलीले रंगेहात पक्राउ गरेको हो। अख्तियारको टोली गाउँपालिकाको कार्यालयमा पुगेर उनलाई नियन्त्रणमा लिई थप अनुसन्धान गरिरहेको बताइएको छ। इन्जिनियर यादवलाई नियन्त्रणमा लिएर घटनाको थप अनुसन्धान भइरहेको अख्तियारको बुटवल कार्यालयले जनाएको छ।
एक वर्षमा सात लाख ४० हजारले लिए श्रम स्वीकृति,"वैदेशिक रोजगार विभागका अनुसार चालु आर्थिक वर्षको असार १६ गतेसम्म वैदेशिक रोजगारीमा जान श्रम स्वीकृति लिनेको सङ्ख्या करिब सात लाख ४० हजार रहेको छ । उक्त सङ्ख्या दिनैपिच्छे बढ्दै गएको विभागले जनाएको हो । काठमाडौं : पछिल्लो समय वैदेशिक रोजगारका लागि श्रम स्वीकृति लिने नेपालीहरुको सङ्ख्या बढ्दै गएको छ । वैदेशिक रोजगार विभागका अनुसार चालु आर्थिक वर्षको असार १६ गतेसम्म वैदेशिक रोजगारीमा जान श्रम स्वीकृति लिनेको सङ्ख्या करिब सात लाख ४० हजार रहेको छ । उक्त सङ्ख्या दिनैपिच्छे बढ्दै गएको विभागले जनाएको हो । अघिल्लो आर्थिक वर्षमा झन्डै छ लाख ३० हजार जनाले नेपालबाट वैदेशिक रोजगारीमा जान श्रम स्वीकृति लिएका थिए । विभागले आर्थिक वर्ष २०५०५१ यता वैदेशिक रोजगारीमा जानेको तथ्याङ्क अद्यावधिक गर्दै आएकामा चालु आर्थिक वर्षमा यसरी श्रम स्वीकृति लिनेको सङ्ख्या बढ्दो देखिएको जनाएको हो । नेपालबाट वैदेशिक रोजगारीमा जान श्रम स्वीकृति लिनेको सङ्ख्याले नयाँ रेकर्ड बनाएको बताइएको छ । चालु आर्थिक वर्षको ११ महिनामा झन्डै साढे सात लाख जनाले श्रम स्वीकृति लिएका हुन् । वैदेशिक रोजगारीका लागि नेपालीहरु सबैभन्दा धेरै मलेसिया तथा खाडी मुलुक जाने गरेका र चालु आर्थिक वर्षको असार १६ गतेसम्म वैदेशिक रोजगारीमा जान श्रम स्वीकृति लिनेको सङ्ख्या सात लाख ४० हजार पुगेको वैदेशिक रोजगार विभागका सूचना अधिकारी तथा निर्देशक गुरुदत्त सुवेदीले जानकारी दिए। उनका अनुसार पछिल्लो समय युरोप जानेको सङ्ख्या पनि बढ्दो रहेको र वैदेशिक रोजगार विभागबाट श्रम स्वीकृति लिएर क्रोएसिया, साइप्रस, फ्रान्स, पोल्यान्ड, रोमानियाजस्ता युरोपेली मुलुकमा नेपालीहरु जाने गरेका छन् । श्रम स्वीकृति लिएर प्रत्येक महिना कम्तीमा पनि ६० हजारभन्दा बढी युवाहरु वैदेशिक रोजगारीका लागि विभिन्न मुलुकमा पुग्ने गरेको निर्देशक सुवेदीले बताए। उनका अनुसार गएको फागुनमा वैदेशिक रोजगारमा ६१ हजार आठ सय ४५ जना गएको देखिन्छ । यसमध्ये युरोप जानेको सङ्ख्या धेरै छ । चैतमा वैदेशिक रोजगारीका लागि ६१ हजार चार सय ७८ युवाले श्रम स्वीकृति लिएका थिए । यो नयाँ तथा पुनः श्रम स्वीकृति लिनेको सङ्ख्या हो । गत वैशाख महिनामा ५४ हजारभन्दा बढी युवा बाहिरिएका थिए । वैशाखमा विश्वका ९० वटा देशमा ५४ हजार चार सय ५७ जना रोजगारीका लागि गएको विभागको तथ्याङ्कमा उल्लेख छ । असार महिना पुनः श्रम स्वीकृति लिएर २१ हजार १७ जना विदेशिएका छन् भने ३३ हजार चार सय ४० जनाले नयाँ श्रम स्वीकृति लिएर विदेशिएका छन् । विदेशिनेमा ४९ हजार पाँच सय नौ पुरुष र चार हजार नौ सय ४८ महिला छन् । पछिल्लो समय नेपाली युवाको आकर्षण बढ्दै गइरहेकाले वैदेशिक रोजगारीलाई सुरक्षित, व्यवस्थित, नियमित र मर्यादित बनाउने योजना पनि सरकारले अघि सारेको विभागको भनाइ छ । यस्तै सीपयुक्त जनशक्ति विकास गरी रोजगारी र स्वरोजगार वृद्धि गर्ने श्रम, रोजगार तथा सामाजिक सुरक्षा मन्त्रालयको योजना रहेको छ । आन्तरिक रोजगारी पनि प्रवद्र्धन गरी उत्पादन र उत्पादकत्व अभिवृद्धि गर्ने लक्ष्य लिइएको मन्त्रालयले जनाएको छ । यसैगरी गएको दुई महिनामा नेपालमा काम गर्न झन्डै एक हजार चार सय विदेशी नागरिकले श्रम स्वीकृति लिएका श्रम तथा व्यवसायजन्य सुरक्षा विभागका निमित्त महानिर्देशक मणिनाथ गोपले जानकारी दिनुभयो । उहाँका अनुसार गएको वैशाख महिनामा नौ सय ७४ र जेठ महिनामा चार सय २२ जना गरी दुई महिनाको अवधिमा नेपालमा काम गर्नका लागि एक हजार तीन सय ९६विदेशी नागरिकले नयाँ श्रम स्वीकृति लिएका थिए । यस्तै गएको वैशाख र जेठ महिनामा चार सय ५८ विदेशी नागरिकले श्रम स्वीकृति नवीकरण गराएका थिए । रासस"
कोशी प्रदेशमा सडक दुर्घटना बढ्दो,"नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका अनुसार गएको चार वर्ष अवधिमा वार्षिक ८० प्रतिशत सवारी दुर्घटना भएका छन् । त्यसमा २६ दशमलव ६४ प्रतिशत मानिसको मृत्युदर बढेर गएको कार्यालयले जनाएको छ । कोशी : कोशी प्रदेशका विभिन्न स्थानमा पछिल्ला चार वर्षको अवधिमा ११ हजार छ सय ६५ सवारी साधन दुर्घटनामा परेका छन् । त्यसमा एक हजार सात सय एकको मृत्यु भएको तथ्याङ्क रहेको छ । नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका अनुसार गएको चार वर्ष अवधिमा वार्षिक ८० प्रतिशत सवारी दुर्घटना भएका छन् । त्यसमा २६ दशमलव ६४ प्रतिशत मानिसको मृत्युदर बढेर गएको कार्यालयले जनाएको छ । गत आर्थिक वर्ष २०७८७९ मा मात्रै कोशी प्रदेशमा तीन हजार आठ सय २० सवारी साधन दुर्घटना हुँदा पाँच सय ३१ जनाको मृत्यु भएको र एक हजार एक सय १४ जना गम्भीर घाइते भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयका प्रमुख प्रहरी उपरीक्षक श्यामकुमार महतोले जानकारी दिए। अघिल्लो आव २०७७७८ मा प्रदेशभित्र तीन हजार एक सय ३१ सवारी साधन दुर्घटनामा परि चार सय ४४ जनाको मृत्यु भएको थियो । त्यसैगरी २०७६७७ मा प्रदेशभित्र एक हजार तीन सय २२ सवारी साधान दुर्घटना भएका थिए । त्यसमा तीन सय ३२ जनाको मृत्यु भएको कार्यालयले जनाएको छ । यी तथ्याङ्कलाई आधार मान्दा वार्षिक रुपमा दुर्घटना बढेको देखिएको छ । समग्र दुर्घटनामध्ये ५३ प्रतिशत तीव्र गतिका कारण दुर्घटना भएको देखिएको छ । मादक पदार्थ सेवन गरी सवारी साधन चलाउँदा १० प्रतिशत, चालकको लापरबाहीले १६ प्रतिशत, चालक अनुमतिपत्र नभएकाले सवारी कुदाउँदा सात प्रतिशत र सडक प्रयोगकर्ताले असावधानीपूर्वक सडकको प्रयोग गर्नाले १२ प्रतिशत सडक दुर्घटना हुने गरेको प्रहरी उपरीक्षक महतो बताउँछन्। कोशी प्रदेशमा मङ्गलबारदेखि ट्राफिक सप्ताह सुरु भएको छ । मादक पदार्थ सेवन गरी सवारी सधान कुदाउन नदिन कडाइपूर्वक लागू गर्ने, सडक लेनको अनुशासन, सिटी रिक्साहरुको व्यवस्थापन, टाइम कार्ड लागू, गति नियन्त्रणका साथै राजमार्गमा कुद्ने सवारी साधन सार्वजनिक बस रोक्न एक सय नौ पकेट कार्यक्रम लगायतका कार्यमा ट्राफिक प्रहरी सक्रियताका साथ लागिपरेको महतोले बताए। उक्त प्रदेशभित्र हाल चार सय ७४ ट्राफिक प्रहरी रहेको र भएको जनशक्तिलाई स्रोत साधनको अभावका बीच व्यवस्थापन गर्नुपरेको उनले बताए। पर्याप्त श्रोतसाधन हुने हो भने ट्राफिक व्यवस्थापन सहज हुने उनले बताए। रासस"
श्रीमतीको हत्या गरेको अभियोगमा पक्राउ,सप्तरी : श्रीमतीको हत्या गरेको अभियोगमा सम्भुनाथ नगरपालिका५ मोहनपुरका ईनरदेव चौधरीलाई प्रहरीले पक्राउ गरेको छ। मंगलबार दिउँसो ३२ वर्षीया श्रीमती किरणकुमारी चौधरीलाई हत्या गरेको अभियोगमा चौधरी पक्राउ परेका हुन्। प्रहरीका अनुसार खाना खाई आफ्नो कोठामा सुतेकी किरण कुमारी बेहोस अवस्थामा फेला परेको र तत्काल उपचारको लागि कठौनास्थित कृष्ण अस्पतालमा लगिएकोमा उपचारको क्रममा मृत्यु भएको भन्ने खबर प्राप्त हुनसाथ प्रहरी पुगेको थियो। प्रहरीले ईनरदेवलाई नियन्त्रणमा लिई प्रारम्भिक सोधपुछ गर्दा उनको संलग्नता रहेको खुल्न आएको हो। प्रहरीले घटनाको अनुसन्धान गरिरहेको जनाएको छ।
दुईभन्दा बढी सन्तान जन्माउनेलाई पाँच हजार भत्ता,"गाउँबाट शिक्षा, स्वास्थ्य, रोजगारीलगायत कारणले सहर जाने क्रम बढेकाले पनि गाउँमा बसोबास गर्नेको सङ्ख्यामा कमी आएको स्थानीय बताउँछन् । गाउँमा ज्येष्ठ नागरिक र अधिकांश महिला मात्रै छन् । पाल्पा : पाल्पाको रिब्दिकोट गाउँपालिकाले गाउँमा बसेर काम गर्ने जनशक्ति अभाव हुन थालेपछि नयाँ कार्यक्रम ल्याएको छ । गाउँपालिका१ को कार्यालयले दुईभन्दा बढी सन्तान जन्माउने अभिभावकलाई पाँच हजार भत्ता दिने कार्यक्रम ल्याएको हो । आगामी आर्थिक वर्ष २०८०८१ देखि लागू हुने गरी वडामा दुई सन्तानभन्दा बढी सन्तान जन्माउने अभिभावकलाई बच्चाको जन्मदर्ता गर्न वडा कार्यालयमा आउँदा पाँच हजार प्रोत्साहनस्वरुप भत्ता दिने नीति तथा कार्यक्रममा समावेश गरिएको वडाध्यक्ष चिरञ्जीवी पोखरेलले बताए । 'गाउँमा बस्ने युवा जनशक्ति विदेश पलायन हुँदा गाउँ नै रित्तिने अवस्थामा छ भने खेतीयोग्य जमिन बाझिदै गएका छन्', उनले भने, 'गाउँमा बसेर केही उद्यम, व्यवसाय गर्ने, आयस्रोत लिने तथा गाउँ बस्तीविहीन अवस्थामा नपुगोस् भनेर प्रोत्साहनस्वरुप भत्ता दिने नीति ल्याएका छौँ ।' 'गाउँमा जनसङ्ख्या घट्दै गएर काम गर्ने जनशक्तिको अभाव हुन थालेको छ । अधिकांश बजेट कृषि क्षेत्रका लागि विनियोजन भएका छन् । कृषिमा काम गर्ने जनशक्तिको कमी हुँदा कार्यान्वयन पक्ष फितलो देखिएको छ । खेतबारी बाझिएका छन् । गाउँमा जनसङ्ख्या सन्तुलित बनाउँदै काम गर्ने जनशक्तिलाई गाउँमै टिकाइ राख्नका लागि दुईभन्दा बढी सन्तान जन्माउनेलाई रू पाँच हजार भत्ताको नीति ल्याइएको हो', वडा कार्यालयले उल्लेख गरेको छ । 'शिक्षा, स्वास्थ्य जस्ता अत्यावश्यक क्षेत्रमा राज्यले लगानी गरिदियो भने गाउँमा बसेका नागरिकले खेतीयोग्य जमिनमा खेती गरेर जीविकोपार्जन गर्न सक्छन् । पठनपाठन, स्वास्थ्योपचारमा राज्यले लगानी गरिदियो भने गाउँको जनशक्ति बाहिर जाने स्थिति आउँदैन', वडाध्यक्ष पोखरेलले भने। वडाले ल्याएको उक्त कार्यक्रम गाउँसभामा पारित भएको छ । उनका अनुसार दुईभन्दा माथि जति सन्तान जन्माए पनि जन्मदर्ता गर्न आउने परिवारलाई प्रोत्साहन भत्ता उपलब्ध गराइनेछ । यस वडामा विसं २०७८ को जनसङ्ख्या अनुसार छ सय १५ घरधुरी रहेको छ भने करिब दुई हजार जनसङ्ख्या बसोबास गर्छन् । विसं २०६८ को जनगणनाअनुसार वडामा दुई हजार तीन सय ३४ जनसङ्ख्याको बसोबास रहेको वडा कार्यालयले जनाएको छ । पालिकाभरिमा विसं २०७८ को जनगणनाअनुसार १५ हजार जनसङ्ख्या थियो भने विसं २०६८ मा १८ हजार जनसङ्ख्याको बसोबास रहेको थियो । एक दशकको अवधिमा तीन हजार जनसङ्ख्या घटेका पालिकाले जनाएको छ । गाउँबाट शिक्षा, स्वास्थ्य, रोजगारीलगायत कारणले सहर जाने क्रम बढेकाले पनि गाउँमा बसोबास गर्नेको सङ्ख्यामा कमी आएको स्थानीय बताउँछन् । गाउँमा ज्येष्ठ नागरिक र अधिकांश महिला मात्रै छन् । आव २०८०८१ को नीति तथा कार्यक्रममा शिक्षा, स्वास्थ्यमा राज्यको लगानी हुनुपर्नेमा जोड दिँदै गाउँमै बसेर अध्ययन गर्ने, विभिन्न पेसा, व्यवसाय तथा उद्यम गर्नेलगायत कुरा समेटिएकाले स्थानीयमा थप आकर्षण बढ्ने वडाको अपेक्षा छ । रासस"
सत्ती घाटको कर्णाली पुल जोगाउनै सकस,"टीकापुर : हुलाकी राजमार्गमाअन्तर्गत कैलाली र बर्दिया जोड्ने कर्णाली नदीको सत्ती घाटमा निर्मित पुल वर्षायाम लागेसँगै जोगाउनै सकस हुने गरेको छ। कर्णाली नदीमा आउने वर्षायामका बाढीले पुलको राजापुरतर्फका अन्तिम पिल्लरमा वर्षेनी क्षति पुर्याउँदै आएपछि पुल जोगाउन सकस हुने गरेको हो। चार वर्ष अघिसम्म पुलको किनार छेउमा नदीले कटानी गर्यो। निर्माण कम्पनी र हुलाकी राजमार्ग आयोजना कार्यालयले वर्षायामभरि तारजाली भर्दै पुल जोगायो। हरेक वर्ष नदीले पुल छेउ कटान गर्दै आइरहेको छ। गत वर्षदेखि राजापुरतर्फको अन्तिम दुई पिल्लरको स्ल्याब नै बाङ्गो भयो। निर्माण भए यता नै वर्षेनी समस्या झेल्दै आएको यो पुल जोगाउन आयोजनालाई सकस हुने गरेको हो। वर्षायाममा तारजाली भरेर जोगिएको पुलको स्लाब गत वर्ष बाङ्गो नै भयो, टीकापुर८ वनगाउँका रवीलाल चौधरीले भने, गत वर्षको हिउँदमा पुल मर्मतका लागि एक साता बढी यातायात नै बन्द गरेर स्याब सोझो पारिए पनि यस वर्ष फेरि बाङ्गो हुन थालेको छ। सुदूरपश्चिम प्रदेश र लुम्बिनी प्रदेशलाई जोड्ने महत्वपूर्ण हुलाकी राजमार्गमा पर्ने यो पुल यतिबेला हुलाकी राजमार्ग आयोजना नेपालगञ्जलाई जोगाउन सकस छ। पोहोर साल मर्मत गरेर सोझो गरिएको स्ल्याब नदीमा पानीको सतह बढेसँगै पुनः बाङ्गो हुन थालेपछि रोकथामको उपाय गरिरहेका छौं, आयोजनाका सुपरभाइजर भरत चौधरीले भने, 'वर्षायाममा पुल बचाउनका लागि राजापुरतर्फको दोश्रो पिल्लरमा पुल माथिबाट ठूला बोल्डर (ढुंगा) खसालेका छौं, थोरै मात्रामा भए पनि पिल्लरमा क्षति कम गर्न मद्धत पुग्छ। चौधरीले गत वर्षको हिउँदमा पुलको स्ल्याब सोझाए पनि वर्षा लागेसँगै स्ल्याब बाङ्गो हुन थालेपछि पिल्लरको माथि र तलतिर बोल्डर खसालिएको बताए। रसुवा कन्स्ट्रक्सनले आठ वर्षअघि समयवधि भन्दा झण्डै नौ महिना अगाडि निर्माण सम्पन्न गरेको थियो। स्थानीयका अनुसार पुल निर्माण सम्पन्न भएको एक वर्षपछि नै तारजाली भाँसिन सुरु भएको थियो। नदीमा पुल निर्माण गर्दा बीचमा बनाइएका डाइभर्सनले नदीको धार परिवर्तन गरिएका कारण वर्षेनि पुल जोखिममा पर्दै गएको स्थानीयहरु बताउँछन्। स्थानीयले पुलको संरक्षणका लागि नदीको बीचमा बनेका साना टापुहरु सफा गर्नुपर्ने माग गर्दै आइरहेका छन्। सत्ती घाटको कर्णाली पुलमा बोल्डर खसाल्दै स्काइभेटर। तस्बिर : परमानन्द पाण्डे"
रुपन्देहीमा घुससहित इन्जिनियर पक्राउ,भैरहवा : अख्तियार दुरुपयोग अनुसन्धान आयोगको बुटवल कार्यालयबाट खटिएको टोलीले एक इन्जिनियरलाई घुससहित पक्राउ गरेको छ। रुपन्देहीको कोटहीमाई गाउँपालिकामा कार्यरत इन्जिनियर अरविन्दकुमार यादवलाई ४५ हजार रूपैयाँ घुससहित पक्राउ गरिएको अख्तियार दुरुपयोग अनुसन्धान आयोगको बुटवल कार्यालयका सूचना अधिकृत भेषराज रिजालले अन्नपूर्ण पोस्ट्लाई जानकारी दिए। गाउँपालिकामा सम्पन्न भएको निर्माण कार्यको भुक्तानीका लागि माग गरेको ४५ हजार रुपैयाँ घुस लिँदा लिदै यादवलाई गाउँपालिकाको कार्यालयबाट पक्राउ गरिएको उनले बताए।
कञ्चनपुरमा दोहोरो नागरिकताको अभियोगमा दुईजना पक्राउ,जिल्ला प्रहरी कार्यालय कञ्चनपुरका प्रहरी नायब उपरीक्षक प्रकाश डाँगीका अनुसार दुवै जनाविरुद्ध दोहोरो नागरिकतासम्बन्धी जाहेरी दर्ता भएपछि उनीहरुलाई पक्राउ गरिएको हो । कञ्चनपुर : कञ्चनपुरमा दोहोरो नागरिकता लिएको अभियोगमा प्रहरीले दुई जनालाई पक्राउ गरेको छ । पक्राउ पर्नेमा बैतडीको पञ्चेश्वर गाउँपालिका५ का ३९ वर्षीया कलावती चन्द र ५८ वर्षीय गम्भीर चन्द रहेका छन् । जिल्ला प्रहरी कार्यालय कञ्चनपुरका प्रहरी नायब उपरीक्षक प्रकाश डाँगीका अनुसार दुवै जनाविरुद्ध दोहोरो नागरिकतासम्बन्धी जाहेरी दर्ता भएपछि उनीहरुलाई पक्राउ गरिएको हो । कञ्चनपुर जिल्ला अदालतबाट म्याद थप गरी उनीहरुमाथि अनुसन्धान अघि बढाइएको छ । रासस
पर्वतमा पहिराले विद्यालय पुरिएपछि पठनपाठनमा समस्या,"असार १४ गते राति आएको अबिरल वर्षापछि गएको पहिराले विद्यालयको तीनतीनकोठे दुईवटा भवनमा क्षति पुर्याएको विद्यालयका प्रधानाध्यापक विष्णु शर्माले जानकारी दिए। विद्यालय बिदा भएको समयमा पहिरो आएकाले मानवीय क्षति नभएको उनको भनाइ छ। पर्वत : अबिरल वर्षासँगै आएको पहिराले कक्षाकोठा पुरिँदा यहाँको एक विद्यालयमा पठनपाठनमा समस्या भएको छ। पर्वतको फलेवास नगरपालिका२ को थापाठानामा आएको पहिरोले थापाठाना माध्यमिक विद्यालय दुई वटा भवन पुरेपछि समस्या भएको हो। असार १४ गते राति आएको अबिरल वर्षापछि गएको पहिराले विद्यालयको तीनतीनकोठे दुईवटा भवनमा क्षति पुर्याएको विद्यालयका प्रधानाध्यापक विष्णु शर्माले जानकारी दिए। विद्यालय बिदा भएको समयमा पहिरो आएकाले मानवीय क्षति नभएको उनको भनाइ छ। 'अबिरल वर्षासँगै विद्यालयमा माथिबाट पहिरो खस्यो, उक्त दिन बिदा भएका कारण मानवीय क्षति भएन', उन भने। विद्यालयमा पहिराले क्षति पुर्याएसँगै कक्षाकोठाको अभाव भएको उनको भनाइ छ। 'अहिले तत्कालका लागि केही गर्न सक्ने अवस्था छैन', उनले भने, 'बर्खायाम भएकाले अझै क्षति हुने सम्भावना छ।' उनले वर्षे बिदापछि कक्षा सञ्चालन हुने भएकाले वैकल्पिक कक्षाकोठाका लागि व्यवस्थापनमा समस्या हुने बताए। विद्यालयले जग्गा अभावका कारण दुई ठाउँमा कक्षा सञ्चालन गरिरहेको छ। विद्यालयमा नर्सरीदेखि कक्षा ८ सम्मको आधारभूत तह सञ्चालन भइरहेको छ। शर्माका अनुसार एउटा तीनकोठे भवन २०७५ सालमा रु ३१ लाख ५० हजारमा निर्माण गरिएको हो भने अर्को भवन २०७६ सालमा रु १६ लाख २० हजारमा २०७६ सालमा निर्माण गरिएको थियो। ठेकेदारको लापरबाहीका कारण विद्यालयमा क्षति पुगेको स्थानीयको भनाइ छ। सडक निर्माणका क्रममा ठेकेदारले विद्यालयमाथि जथाभावी माटो फालेका कारण विद्यालयमा क्षति भएको स्थानीय अभिभावक राजेन्द्र क्षेत्रीको आरोप छ। 'शुक्रबार बिहान १० बजे सडकमाथिबाट झरेको पहिराले नाली पुरियो। उक्त पानी नाली हुँदै ग्यावियनभित्र छिरेपछि पहिरो गएको हो', प्रत्यक्षदर्शी क्षेत्रीले भने, 'ठेकेदारका कारण विद्यालयको भौतिक संरचनामा ठूलो क्षति भयो।' सडक निर्माणका क्रममा ठेकेदारको लापरवाहीका कारण विद्यालयमा क्षति पुगेको अभिभावकहरुको आरोप छ। विद्यालय व्यवस्थापन समितिका अध्यक्ष जितवहादुर थापा मगरले सडक निर्माणका क्रममा प्राविधिक त्रुटी भएको आशंका व्यक्त गरे। सडक निर्माणका क्रममा हामीले ठेकेदार र प्राविधिकलाई विद्यालयमाथि माटो राख्दा समस्या हुन्छ भनेर बारबार अनुरोध गरेको भएपनि सुनुवाई नभएको उनको भनाइ छ। 'अविरल बर्षसँगै आएको एक दिनको पानीले लाखौको क्षति बनायो', उनले भने, 'तत्काललाई समस्या नभएपनि विद्यालय संचालनका क्रममा विद्यार्थी कहाँ राख्ने भन्ने चिन्ताले सताउन थालेको छ।' गत सोमबार फलेवास नगरपालिकाका नगरप्रमुख गङ्गाधर तिवारीले विद्यालयको स्थलगत निरीक्षण गरेका छन्। विद्यालयमा भएको क्षतिको विषयमा प्रहरी मुचुल्का बनाएर विभिन्न सङ्घसंस्था हुँदै गृहमन्त्रालयमा पठाउने तिवारीले बताए। विद्यालयको क्षति र समस्याका विषयमा तत्काल राहतका लागि पहल गर्नेसमेत तिवारीको भनाइ छ। विसं २०१३ सालमा स्थापना भएको विद्यालयमा हाल ४३८ जना विद्यार्थी छन्।"
टोखा नगरपालिकाद्वारा खेलकुदतर्फ एक करोड विनियोजन,"टोखाले नगरभित्रका घरमा डिजिटल घर नम्बर वितरण गर्ने भएको छ । टोखाले आगामी आवमा नगरपालिकाभित्रका घरमा डिजिटल घर नम्बर वितरण सुरुआतका लागि रु ५० लाख विनियोजन गरेको नगरपालिकाका उपप्रमुख मुरारी तामाङले जानकारी दिए। काठमाडौं : काठमाडौंको टोखा नगरपालिकाले खेलकुद क्षेत्रको विकासका लागि स्थापना गरेको खेलकुद विकास कोषका लागि रु एक करोड २५ लाख बजेट विनियोजन गरेको छ । टोखाले आगामी आर्थिक वर्ष २०८०८१ का लागि टोखाभित्र विभिन्न खेलकुदको विकासका लागि उक्त रकम विनियोजन गरेको हो । टोखाले नगरभित्रका घरमा डिजिटल घर नम्बर वितरण गर्ने भएको छ । टोखाले आगामी आवमा नगरपालिकाभित्रका घरमा डिजिटल घर नम्बर वितरण सुरुआतका लागि रु ५० लाख विनियोजन गरेको नगरपालिकाका उपप्रमुख मुरारी तामाङले जानकारी दिए। नगरभित्रका दीर्घरोगीलाई निःशुल्करूपमा औषधि वितरण गर्नका लागि ५० लाख विनियोजन गरेको छ । नेपाल प्रहरी एवं नेपाल विद्युत् प्राधिकरणको सहकार्यमा मेयर उज्यालो कार्यक्रम तथा जनता सुरक्षा कार्यक्रमअन्तर्गत सडकबत्ती तथा सिसी क्यामेरा जडानका लागि रु दुई करोड विनियोजन गरिएको नगर उपप्रमुख तामाङले बताए। सामुदायिक विद्यालयमा कक्षा ६ सम्म अध्ययनरत विद्यार्थीलाई सरकारले प्रदान गर्दै आएको रकममा रु पाँच थप गर्नुका साथै कक्षा ७ देखि १० सम्म अध्ययनरत बालबालिकालाई रु २० का दरले हुने गरी मेयर दिवाखाजा कार्यक्रमका लागि रु ७८ लाख विनियोजन गरिएको छ । वडा समितिबाट सिफारिस भई आएका योजना तथा कार्यक्रमका लागि रु ३१ करोड विनियोजन गरिएको उपप्रमुख तामाङले बताए। यस्तै नगर पूर्वाधार विशेष कार्यक्रमअन्तर्गत स्थानीयवासीको माग तथा वडा कार्यालयको सिफारिसअनुसार गुणस्तरीय आयोजना पहिचान गरी कार्यपालिकाको निर्णयानुसार कार्यान्वयनका लागि रु दुई करोड विनियोजन गरिएको छ । नगरपालिकामा रहेका घर नक्सासम्बन्धी सम्पूर्ण फाइललाई डिजिटल माध्यमबाट व्यवस्थित गर्न रु ३० लाख, नगरपालिकाभित्रका उपयुक्त स्थानमा एक वडा, एक पार्क, एक वडा एक शौचालय, एक वडा एक खुला व्यायमशाला निर्माणका लागि एक करोड विनियोजन गरिएको छ । नगरपालिकाभित्रका विभिन्न खोला खोल्सी नदी नियन्त्रणका लागि रु एक करोड, टोखाभित्र सीपमूलक युवा रोजगारमूलक कार्यक्रम सञ्चालनका लागि रु एक करोड, टोखाभित्रको संस्कृति प्रवर्द्धन, संरक्षण र विकासका लागि संस्कृति संरक्षण कोषका लागि रु ८० लाख विनियोजन गरिएको नगर उपप्रमुख तामाङले बताए। नगरपालिकाले आगामी आवका लागि स्वास्थ्य शाखालाई रु तीन करोड २५ लाख, शिक्षा युवा तथा खेलकुद शाखालाई रु तीन करोड ५० लाख, कृषि शाखालाई रु ९० लाख, महिला तथा बालबालिका शाखालाई रु ४० लाख, पशु सेवा शाखालाई रु ५५ लाख, सहकारी शाखालाई रु ३० लाख विनियोजन गरिएको जनाएको छ । टोखाले आव २०८०८१ को नीति तथा कार्यक्रम कार्यान्वयनका लागि रु एक अर्ब ८८ करोड विनियोजन गरेको छ । चालुतर्फ रु ६२ करोड तीन लाख ७० हजार र पुँजीगततर्फ रु एक अर्ब २५ करोड ९६ लाख हजार विनियोजन गरेको छ ।रासस"
आज देशका यी स्थानमा चट्याङ्ग र हुरीसहित भारी वर्षा,"आज राती पनि देशका केही स्थानहरूमा हल्का देखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको छ। काठमाडौं : मनसुनी वायुको प्रभावले हाल काठमाडौंलगायत कोशी, मधेश र लुम्बिनी प्रदेशका थोरै र बांकी प्रदेशका एकदुई स्थानहरूमा हल्का देखि मध्यम वर्षा भइरहेको छ । आज दिउँसो देशका केही स्थानमा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। मधेश, लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको र लुम्बिनी र सुदुरपश्चिम प्रदेशका तराईका थोरै स्थानहरूमा हावा हुरीकोसमेत सम्भावना रहेको महाशाखाले जनाएको छ। आज राती पनि देशका केही स्थानहरूमा हल्का देखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको छ। भोलि र पर्सी पनि मनसुनी वायुको प्रभाव कायमै रहने भएकोले देशभर सामान्यदेखि मेघगर्जनचट्याङ्ग सहित भारी वर्षा हुने र कोशी र मधेश प्रदेशका तराईका थोरै स्थानहरूमा हावा हुरी पनि आउने सम्भावना रहेको महाशाखाले उल्लेख गरेको छ। मधेश, लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षा र तराईका थोरै स्थानहरूमा हावा हुरी आउन सक्ने भएकोले सडकमा यात्रा गर्दा, खेतबारीमा काम गर्दा वा अन्य समयमा चट्याङ्ग ,गेग्रान बहाव, बाढी, पहिरो तथा भूक्षयका कारण हुन सक्ने जोखिम वा क्षतिबाट बच्न आवश्यक सतर्कता अपनाउन महाशाखाको अनुरोध छ।"
"झापामा चट्याङ लागेर एक बालकको मृत्यु, दुई घाइते","झापा : झापाको गौरीगञ्जमा चट्याङ लागेर एक बालकको मृत्यु भएको छ, भने दुई जना घाइते भएका छन् । मृत्यु हुनेमा गौरीगञ्ज गाउँपालिका ६ स्थित खजुरगाछी कन्चिरा निवासी परसदिया सरदारका १३ वर्षीय छोरा विजय सरदार रहेका जिल्ला प्रहरी कार्यालय झापाले जनाएको छ । बुधबार बिहान स्थानीय मोहम्मद आसामुदिन मियाको खेतमा बीउ उखेल्न गएको बेला उनीहरूमाथि चट्याङ परेको थियो । घाइतेहरूको नाम नखुले पनि उनीहरू स्थानीय मेडिकलमा उपचार भइरहेको प्रहरीले जनाएको छ ।"
दुई गैँडा मारेको अभियोगमा तीनजना पक्राउ,"पक्राउ परेका तीनै जना विरुद्ध डिभिजन वन कार्यालय, नवलपरासीले अनुसन्धान गरेको थियो । अनुसन्धानको क्रममा बरामद गैँडाको खाग चोरीशिकार गरेको स्थान चितवन राष्ट्रिय निकुन्जको मध्यवर्ती क्षेत्र भएकाले मुद्दा यहाँ सरी आएको पुनले जानकारी दिए। चितवन : चितवन राष्ट्रिय निकुञ्जको मध्यवर्ती क्षेत्रअन्तर्गत नन्दभाउजू उपभोक्ता समिति क्षेत्रभित्र पर्ने नारायणी नदीको भङ्गालोमा दुई वटा गैँडा मारेको अभियोगमा तीन जना पक्राउ परेका छन् । सोही घटनामा संलग्न रहेका दुई जना फरार रहेका निकुञ्जले जनाएको छ । निकुञ्जले आज कसरामा पत्रकार सम्मेलन गरी पक्राउ परेकालाई सार्वजनिक गरेको हो । निजहरुलाई वैशाख १२ गते पक्राउ गरिएको थियो । पक्राउ पर्नेमा नवलपरासीको रामग्राम नगरपालिका१८ धरमपुरका होमबहादुर विक, सोही ठाउँका कृष्णबहादुर महतो र शिखाराम थारु रहेका निकुञ्जका प्रमुख संरक्षण अधिकृत डिलबहादुर पुर्जा पुनले जानकारी दिए। उनका अनुसार गैँडाको खाग खरिदबिक्री कारोबार गर्दै गर्दा निजहरुलाई पकाउ गरिएको थियो । पक्राउ परेका तीनै जना विरुद्ध डिभिजन वन कार्यालय, नवलपरासीले अनुसन्धान गरेको थियो । अनुसन्धानको क्रममा बरामद गैँडाको खाग चोरीशिकार गरेको स्थान चितवन राष्ट्रिय निकुन्जको मध्यवर्ती क्षेत्र भएकाले मुद्दा यहाँ सरी आएको पुनले जानकारी दिए। निकुञ्जका अनुसार निजहरुले विसं २०७९ माघ ६ गते राति शिद्धेश्वर मन्दिरबाट करेन्ट जोडेर विद्युतीय धरापमा पारी १४ वर्षको माउ र करिब चार वर्षको बच्चा मारेका थिए । रासस"
लागुऔषधविरुद्ध मोरङको ग्रामीण क्षेत्रमा प्रहरीको एक्सन: पक्राउ पर्दै कारोबारी र दुर्व्यसनी,"विराटनगर : मोरङको ग्रामीण क्षेत्रमा लागुऔषध एवं प्रतिबन्धित औषधिको कारोबार र दुर्व्यसनी रोक्न प्रहरी एक्सनमा उत्रिएको छ । पछिल्लो समय ग्रामीण क्षेत्रमा लागुऔषधको कारोबार एवं दुव्र्यसन बढेर गएको निस्कर्षसहित प्रहरीले सक्रियता बढाएको हो । भारतसँगको खुला सीमाको फाइदा उठाउँदै कारोबारीले नेपालमा लागुऔषध र प्रतिबन्धित औषधि भित्राउने गरेका छन् । सुरक्षाकर्मीलाई छल्दै त्यसलाई गाउँ लगेर सेवनकर्तासम्म पुर्याउने एवं बिक्री गर्ने गरिएको पत्ता लागेको छ । ग्रामीण क्षेत्रमा पछिल्लो समय लागुऔषध एवं प्रतिबन्धित औषधि छ्यापछ्याप्ती फेला पर्न थालेका छन् । दुव्र्यसनीको संख्या पनि बढेर गएको छ । लागुऔषध एवं प्रतिबन्धित औषधिको सेवनका कारण ग्रामीण क्षेत्रमा अपराधिक घटनामा बढ्ने सम्भावनालाई मध्यनजर गर्दै प्रहरी एक्सनमा उत्रिएको हो । उत्तरी लेटाङको ग्रामीण क्षेत्रमा अहिले प्रहरीले विशेष अप्रेशन चलाइरहेको छ । इलाका प्रहरी कार्यालय लेटाङका प्रहरी निरीक्षक (इन्सपेक्टर) विकाश थपलिया अप्रेशन इन्चार्ज हुन् । औषधिजन्य वस्तुसँग जोडिएको अवैध धन्दा नियन्त्रण गर्न थपलिया नेतृत्वको टोली अहिले ग्रामीण इलाकामा केन्द्रित बनेको छ । प्रहरी सक्रियतासँगै लागुऔषध तथा प्रतिबन्धित औषधिको कारोबार र दुव्र्यसनमा संलग्न पक्राउ पर्न थालेका छन् । घरघरमा लागुऔषध तथा नेपालमा प्रयोगमा प्रतिबन्ध लगाइएको औषधि फेला पर्ने गरेको छ । लागुऔषध गाँजा र प्रतिबन्धित औषधिसहित बुधबार बिहान ५ जना लेटाङबाट पक्राउ परेका छन् । इन्सपेक्टर थपलियाको टोलीले विभिन्न व्यक्तिका घर खानतलासी गर्दा लागुऔषध र प्रतिबन्धित औषधि फेला परेको हो । मोरङ प्रहरीका प्रवक्ता डीएसपी रन्जनकुमार दाहालका अनुसार विशेष सूचनाका आधारमा प्रहरीले बिहान ७ बजेतिर विभिन्न घरमा छापा हानेको थियो । लागुऔषध र प्रतिबन्धित औषधिसहित लेटाङ नगरपालिका८ का २० वर्षीय सुवास कार्की, २५ वर्षीय लोकेश राई, लेटाङ९ का २० वर्षीय दिवाहाङ राई, पवन बाग्दास र २६ वर्षीय अभिषेक दर्जीलाई पक्राउ गरिएको जानकारी दाहालले दिए । उनका अनुसार सुवास र लोकेशको घरबाट प्रतिबन्धित औषधि स्पासपेन र ट्रामाडोलका १०१० पत्ता खोल तथा १० ग्राम गाँजा बरामद भएको छ । दिवाहाङ र पवनको घारबाट स्पासपेन २ सय र ट्रामाडोल २ सय ट्याब्लेट तथा आधा किलोग्रामभन्दा बढी गाँजा बरामद भएको जानकारी उनले दिए । त्यस्तै,घरबाट ट्रामाडोल ४ सय ४५ र स्पासपेन ५ सय ५३ ट्याब्लेट बरामद भएपछि लेटाङ९ का २६ वर्षीय अभिषेक दर्जीलाई पनि पक्राउ दाहालले बताए । गत शनिबार पनि लेटाङका २ वटा घरमा प्रहरीले छापा हानेको थियो । बिना इजाजत प्रतिबन्धित औषधि लुकाएर एवं संचय गरेर घरमा राखेको पाइएपछि लेटाङ३ का तेजनकुमार राई पक्राउ परेका थिए । प्रतिबन्धित औषधिको कारोबारमा संलग्न लेटाङ३ का श्यामकुमार लिम्बू फरार बनेका छन् । प्रतिबन्धित औषधिसहित पक्राउ परेकालाई प्रहरीले आवश्यक अनुसन्धान एवं कारबाहीका लागि औषधि व्यवस्था विभागको जिम्मा लगाउने गरेको छ । लागुऔषधसहित पक्राउ परेकालाई लागुऔषध ऐनअन्तर्गत कारबाही अघि बढाउने गरिएको जानकारी डीएसपी दाहालले दिए । उनका अनुसार प्रतिबन्धित औषधि मिसाएर लागूऔषधका रूपमा प्रयोग गर्ने गरिएको अनुसन्धानबाट खुलेको छ । लागुऔषधका दुव्र्यसनीले ट्रामाडोल र स्पासपेन मिसाएर लागूऔषधका रूपमा प्रयोग गर्ने गरेको प्रहरीले पत्ता लागाएको हो । औषधिजन्य वस्तुको अवैध ओसारपसार,बिक्री तथा सेवन नियन्त्रणका लागि ग्रामीण क्षेत्र केन्द्रित अभियान चलाइएको मोरङ प्रहरी प्रमुख एसपी दीपक पोखरेलले बताए । उनका अनुसार शून्य सहनशीलताको नीति लिएर सुरु गरिएको अभियानले ओसारपसार र कारोबार नियन्त्रण गर्न तथा समाजलाई दुव्र्यसनमुक्त बनाउन सहयोग पुग्ने अपेक्षा गरिएको छ । लागुऔषधको दुव्र्यसनले व्यक्तिगत स्वास्थ्यसँगै धन सम्पत्तिसमेत सखाप पारिहेको र अपराधिक घटना पनि बढाउने गरेको एसपी पोखरेल बताउँछन् । दुव्र्यसनले व्यक्ति,परिवार र समाजमा पारिरहेको नाकारात्मक असर रोक्न तथा लागुऔषध नियन्त्रण गर्न प्रहरी आक्रामक बनेको जानकारी उनले दिए । प्रहरीले समाजका सबै तह र तप्काको सहयोग खोजिरहेको छ,उनले भने,बेलैमा सबैले ध्यान नदिए लागुऔषधले निम्त्याउने सम्भावित समस्या कल्पनाभन्दा बाहिरको विषय हो । अपराधिक घटनामा दुव्र्यसनीको संलग्नता हुने गरेको बताउँदै एसपी पोखरेलले दुव्र्यसन र यसको जालोमा युवापुस्ताको संलग्नता धेरै पाइने उल्लेख गरे । सञ्जाल तोड्न लागुऔषधलाई लक्षित गरेर ग्रामीण क्षेत्र केन्द्रित अभियान चलाइएको उनको भनाइ छ । कारोबार र सेवन हुने सम्भावित स्थानको पहिचान गरेर नियन्त्रणमा प्रहरीले भूमिका खेलिरहेको जानकारी पोखरेलले दिए ।"
वीरगन्जको अठराहामा ठेउलाको प्रकोप,"उनले भने, 'एकै परिवारका ४ देखि ५ जना सम्ममा यो रोग देखा परेको छ। स्वास्थ चौकीमा दैनिक ५६ जना दादुराका बिरामी उपचारका लागि आइरहेको पनि उनले बताए। वीरगन्ज : वीरगन्ज महानगरपालिका वडा नम्बर २६ अठराहाँ गाउँमा ठेउला रोगको प्रकोप देखा परेको छ। अठराहाँ गाउँका २५ भन्दा बढीमा ठेउला रोग देखा परेको स्वास्थ चौकी सुगौली विर्ताका इन्चार्ज रामकुमार यादवले जानकारी दिए। उनले भने, 'एकै परिवारका ४ देखि ५ जनासम्ममा यो रोग देखा परेको छ।' स्वास्थ चौकीमा दैनिक ५६ जना दादुराका बिरामी उपचारका लागि आइरहेको पनि उनले बताए। यादवका अनुसार अठराहामै यसअघि गत पुस र माघ महिनामा पनि ठेउलाको प्रकोप फैलिएको थियो। त्यसपछि अहिले आएर फेरि २५ बढी व्याक्तिमा ठेउलाको प्रकोप देखिएको स्वास्थ्यकर्मी श्रवण कुमारले बताए। अठाराहामा ठेउलाको प्रकोप फैलिएको खबर पाएपछि मंगलबार स्वास्थ्य कार्यालय पर्सा र वीरगन्ज महानगरपालिकाको स्वास्थ्यकर्मीको टोलीले गाउँमै पुगेर अनुगमन गरेको थियो। अनुगमनका क्रममा स्वास्थ्यकर्मीको टोलीले स्थानीयको स्वास्थ्य परीक्षण गर्दा ठेउला पुष्टि भएको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए। टोलीमा नारायणी अस्पतालका चर्म रोग विभागका डा रोहित गुप्ता, वीरगन्ज महानगरकापालिकाको स्वास्थ्य महाशाखाका प्रमुख रितेश जयसवाल, स्वास्थ्य कार्यालय पर्साका जनस्वास्थ्य अधिकृत जयमोद ठाकुर सहभागीता थिए। दादुराको प्रकोप फैलिरहेको अवस्था रहेकाले त्यसलाई नियन्त्रण गर्न अठराहा गाउँमै स्वास्थ्य शिविर चलाउने तयारी भइरहेको जनस्वास्थ्य अधिकृत ठाकुरले जानकारी दिए।"
जंगली च्याउ खाँदा एकै परिवारका ४ जना बिरामी,"विराटनगर : मोरङको पथरीशनिश्चरेमा जंगली च्याउ खाँदा एकै परिवारका ४ जना मंगलबार राति बिरामी परेका छन् । सिकिस्त अवस्थाका बिरामीको विराटनगरस्थित नोबेल शिक्षण अस्पतालमा उपचार भइरहेको छ । जंगली च्याउ खाँदा पथरीशनिश्चरे नगरपालिका६ का ५३ वर्षीय विजय कविरथ, उनकी पत्नी ५३ वर्षीया काजल कविरथ, छोरा २८ वर्षीय जयराम र छोरी १८ वर्षीया अस्मिता बिरामी परेको प्रहरीले जनाएको छ । इलाका प्रहरी कार्यालय पथरीका डीएसपी लक्ष्मी भण्डारीका अनुसार विजयले घरनजिकको बाँस झ्याङमा उम्रिएको च्याउ टिपेर ल्याएको र पकाएर तरकारीका रूपमा परिवारका सबै जनाले खाएको प्रारम्भिक अनुसन्धानबाट खुलेको छ । च्याउ खाएपछि परिवारका सबै जना बिरामी परेछन्,उनले भने, उपचारका लागि राति १० बजेतिर विराटनगर लगिएको छ । प्रहरीले जथाभावी हिसाबले जंगली च्याउ नखान सबैमा अनुरोध गरेको छ । जंगलमा उम्रिएका धेरै च्याउ विषालु हुन्छन् । नचिनिकन खाँदा मानिसको ज्यान जान्छ,डीएसपी भण्डारीले भने,त्यही भएकाले जथाभावी उम्रिएका च्याउलाई तरकारीका रूपमा प्रयोग गर्न हुँदैन । सबै सचेत भएर सावधानी अपनाउन आवश्यक छ ।"
बागलुङमा पौडी खेल्ने क्रममा बेपत्ता भएका मजदुर मृत भेटिए,ओखलढुङ्गा घर भइ हाल बागलुङको गलकोट११ बस्दै आएका कार्की पौडी खेल्ने क्रममा मङ्गलबार साँझ बेपत्ता भएका थिए । उनलाई प्रहरीले पूर्वखोलाको बीच भागमा मृत फेला पारेको प्रहरी नायब उपरीक्षक मदन केसीले जानकारी दिए। बागलुङ : बागलुङको दरमखोलामा पौडी खेल्ने क्रममा बेपत्ता भएका मजदुर मृत भेटिएका छन् । गलकोट नगरपालिकामा निमार्णाधीन दरमखोला जलविद्युत् आयोजनाका मजदुर २२ वर्षीय मिलन कार्की मृत भेटिएका हुन् । ओखलढुङ्गा घर भइ हाल बागलुङको गलकोट११ बस्दै आएका कार्की पौडी खेल्ने क्रममा मङ्गलबार साँझ बेपत्ता भएका थिए । उनलाई प्रहरीले पूर्वखोलाको बीच भागमा मृत फेला पारेको प्रहरी नायब उपरीक्षक मदन केसीले जानकारी दिए।
"एसईईको परीक्षाफल प्रकाशन गर्ने अन्तिम तयारी,यसरी हेर्न सकिन्छ नतिजा","काठमाडौं : राष्ट्रिय परीक्षा बोर्डले माध्यमिक शिक्षा परीक्षा (एसईई) को नतिजा प्रकाशन गर्ने अन्तिम तयारी गरेको छ। बोर्डले एकदुई दिनमै नतिजा प्रकाशनको तयारी गरेको छ। प्राविधिक काम सकिएमा बुधबार नै परीक्षा बोर्डको बैठक बस्ने तयारी छ। बैठकले नतिजा सार्वजनिक गर्नेबारे निर्णय गर्नेछ। बोर्डले कक्षा १० को यसअघिको जस्तै लेटर ग्रेडिङ निर्देशिका२०७२ अनुसार प्रकाशित गर्ने तयारी गरेको छ। एसईईको नतिजा बेवसाइट,एसएमएस र आईभीआरबाट प्रकाशित गर्ने बोर्डले जनाएको छ। नतिजा प्रकाशनका लागि पाँचवटा संस्थाले अनुमति पाएका छन्। नेपाल टेलिकम,जानकी टेक्नोलोजी प्रालि,इजी सर्भिस प्रालि, आकाश टेक प्रालि र क्रियसन सफ्ट नेपाल प्रालिले एसईईको नतिजा प्रकाशनका लागि अनुमति पाएका हुन्। यस्तै १४ वटा वेवसाइटबाट पनि नतिजा हेर्न मिल्ने बोर्डले जनाएको छ। गत चैत १७ गतेदेखि सञ्चालित परीक्षामा ४ लाख ८५ हजार ३ सय ९६ विद्यार्थी सहभागी थिए ।"
असारे झरीले किसानलाई राहत,"मटिहानीका अजिज राइनले भने, 'पानीले बल्ल माटो गलाएको छ ।' पानी परेपछि अब धानखेतीलाई मद्दत पुग्ने उनको भनाइ छ । ब्याडमै सुक्दै गएको बीउ अब यो पानीले जाग्ने र एकदुई दिनभित्रै रोपाइँ थाल्ने राइन बताउँछन्। महोत्तरी : पानीबिना छटपटाएका महोत्तरीका किसानले बल्ल असारे झरीको महसुस गरेका छन् । असार तेस्रो साता बित्नैलाग्दा बल्ल गए राति झमझम परेको पानीले यहाँका बासिन्दालाई असारे झरीको महसुस गराएको छ । मटिहानीका अजिज राइनले भने, 'पानीले बल्ल माटो गलाएको छ ।' पानी परेपछि अब धानखेतीलाई मद्दत पुग्ने उनको भनाइ छ । ब्याडमै सुक्दै गएको बीउ अब यो पानीले जाग्ने र एकदुई दिनभित्रै रोपाइँ थाल्ने राइन बताउँछन्। भङ्गाहा४ का ७० वर्षीय जब्बार शेष भन्छन्, 'अपुग हुने बीउ राखिहाल्दा हुन्छ, पानीले साथ दिइराख्यो भने १५ दिनमा रोप्न मिल्छ ।' साउन मध्यअघि बीउ रोपे धान उत्पादन राम्रै हुने उनले बताए। अधिकांश जग्गा आकाशे पानीकै भरमा गरिनुपर्दा यसपालि किसानले दुईतिहाइ भागमा धान रोपाइँ गर्न पाएका छैनन् । पानी नपर्दा धानको बीउ ब्याडमै सुक्दै गएको थियो । अब भने यसअघि राखिएको बीउ पानीले फेरिने र रोपाइँ थाल्न पाइने किसान बताउँछन् । ढिलो पानी परेको हुँदा बीउ अपुग हुनसक्ने कुरामा अहिले नै अड्कल गरेर काम गरिँदा अबका २० दिनमा धानको शाही रोप (बीउरोप) सकिने र भदौ पहिलो सातासम्म खरुअन (रोपिएको बीउरोपको धान गाँजिएपछि त्यो उखेलेर दोस्रोपटक रोपिने) रोप्न मिल्ने अवस्था छ । जिल्लामा कुल खेतीयोग्य जग्गा ७१ हजार हेक्टरमध्ये करिब ५० हजार हेक्टर धानखेती गर्न सकिन्छ । यसमध्ये १० प्रतिशतमात्र सिञ्चित (कुलो, नहर लाग्ने) हुँदा बाँकीमा आकाशे पानीकै भर पर्नुपर्छ । धानखेतीका लागि जेठ मध्यसम्म बीउ राखिसक्ने (बीउ ब्याडमा राख्ने, छर्ने) असार मध्यभित्र बीउ रोप सक्ने र साउन मध्यअघि खरुअन रोपिसकिनुपर्ने किसानको परम्परागत तालिका छ । यसपालि पानी नपर्दा यो तालिका खजमजिएपछि धान रोपाइँमा ढिलाइ हुँदै गएको हो । रासस"
गोरखामा धनसार भत्किँदा दुई जनाको मृत्यु,"बिहान स्थानीय जगतबहादुर बरामको बनाउँदै गरेको धनसार भत्किएर गम्भीर घाइते भएका ६५ वर्षीय रामकृष्ण बरामको उपचारका क्रममा अस्पतालमा मृत्यु भएको जिल्ला प्रहरी कार्यालय गोरखाका सूचना अधिकारी प्रहरी नायब उपरीक्षक रमेशकुमार श्रेष्ठले जानकारी दिए। गोरखा : गोरखाको गण्डकी गाउँपालिका४ पाटापाटीमा मंगलबार बिहान धनसार भत्किएर मुत्यु हुनेको सङ्ख्या दुई पुगेको छ। बिहान स्थानीय जगतबहादुर बरामको बनाउँदै गरेको धनसार भत्किएर गम्भीर घाइते भएका ६५ वर्षीय रामकृष्ण बरामको उपचारका क्रममा अस्पतालमा मृत्यु भएको जिल्ला प्रहरी कार्यालय गोरखाका सूचना अधिकारी प्रहरी नायब उपरीक्षक रमेशकुमार श्रेष्ठले जानकारी दिए। गम्भीर घाइते भएका बरामको काठमाडौँको ट्रमा सेन्टरमा उपचारका क्रममा हिजो साँझ मृत्यु भएको उनले बताए। मृतक रामकृष्ण धनसार बनाउनका लागि जगबहादुरको घरमा मेला आएका थियो। दुर्घटनामा घरधनी जगतबहादुरकी श्रीमती ४५ वर्षीया मीना बरामको भने घटनास्थलमा नै मृत्यु भएको थियो। दुर्घटनामा घाइते भएका दुई जनाको अवस्था भने सामान्य रहेको उनले बताए। घाइते हुनेमा मृतक मीनाका श्रीमान् ४५ वर्षीय जगतबहादुर बराम, २१ वर्षीय छोरा सुजन बराम रहेका प्रनाउ श्रेष्ठले जानकारी दिए। घटनाको जानकारी पाएलगत्तै ताङ्लीचोक प्रहरीचौकीबाट प्रहरीको टोली घटनास्थलमा पुगेर घाइतेको उद्धार गरेको थियो। घटनाको थप अनुसन्धान सुरु गरिएको प्रनाउ श्रेष्ठले जानकारी दिए। रासस"
दुई हप्तामै जडान भयो भुरुङ्गखोलामा बेलीब्रिज,"म्याग्दीको अन्नपूर्ण गाउँपालिका२ मा पर्ने भुरुङ्गखोलामा करिब रु ३५ लाखको लागतमा ३० मिटर लामो बेलीब्रिज जडान भएको बेनीजोमसोमकोरला सडक आयोजना प्रमुख जगत् प्रजापतिले बताए। सडकअन्तर्गत मुस्ताङको लेतेखोलाको बेलीब्रिजलाई भुरुङ्गखोलामा स्थानान्तरण गरिएको हो । म्याग्दी : म्याग्दीको उत्तरी क्षेत्र हुँदै मुस्ताङलाई राष्ट्रिय राजमार्गसँग जोड्ने बेनीजोमसोम सडकअन्तर्गत भुरुङ्गखोलामा दुई हप्तामै बेलीब्रिज जडान गरिएको छ । म्याग्दीको अन्नपूर्ण गाउँपालिका२ मा पर्ने भुरुङ्गखोलामा करिब रु ३५ लाखको लागतमा ३० मिटर लामो बेलीब्रिज जडान भएको बेनीजोमसोमकोरला सडक आयोजना प्रमुख जगत् प्रजापतिले बताए। सडकअन्तर्गत मुस्ताङको लेतेखोलाको बेलीब्रिजलाई भुरुङ्गखोलामा स्थानान्तरण गरिएको हो । 'भुरुङ्गखोलामा हालै आएको बाढीले त्यहाँ रहेको कल्भर्ट बगाएको थियो', उनले भने, 'बर्खायाममा बाढी आउँदा पनि बेनीजोमसोम सडकमा यातायात सञ्चालनमा समस्या आउन नदिन तत्कालै बेलीब्रिज राखिएको हो ।' असार पहिलो साता सुरु गरिएको बेलीब्रिज जडानको काम सकिएर यातायातका साधन आवतजावत गर्न थालेका अन्नपूर्ण गाउँपालिकाका कार्यपालिका सदस्य वीरबहादुर पौडेलले जानकारी दिए। 'कल्भर्ट बगाएपछि भुरुङ्गखोलामा बाढी आउँदा सवारीसाधन आवतजावत अवरुद्ध हुने समस्या थियो', उनले भने, 'म्याग्दी र मुस्ताङका बासिन्दाका साथै पर्यटक र तीर्थयात्री समस्यामा परेका थिए । बेलीब्रिज सञ्चालन भएपछि सहज भएको छ ।' लेतेखोलामा पक्की पुल बनेपछि त्यहाँको बेलीब्रिजको सामान सडक डिभिजन कार्यालय पोखरा लगिएको थियो । पोखराबाट बेलीब्रिजको पाटपुर्जा ल्याएर भुरुङ्गखोलामा राखिएको हो । बेनीजोमसोम सडक आयोजनाले हालै बेनी नगरपालिका८ कालीपुबाट पर्वतको जलजला गाउँपालिका २ र ३ बगरफाँट जोड्ने म्याग्दी नदीमाथि ४५ मिटर लामो बेलीब्रिज जडान गरेको थियो । गत फागुनमा रु दुई करोड चार लाखमा ठेक्का सम्झौता हिमालयन विल्डर्सले जेठमै बेलीब्रिज जडानको काम सकेर यातायात सञ्चालन भइसकेको छ । बेनीजोमसोम सडकअन्तर्गत म्याग्दीको अन्नपूर्ण३ दानास्थित रुप्सेखोलामा ४५ मिटर लामो बेलीब्रिज जडानको काम अन्तिम चरणमा पुगेको छ । रुप्सेखोलामा बेलीब्रिज जडान र नजिकैको पहिरो हटाउन मुक्तिनाथ निर्माण सेवाले रु तीन करोड ५६ लाखमा ठेक्का सम्झौता गरेको थियो । असार महिनाभित्रै रुप्सेको बेलीब्रिजमा यातायातका साधन सञ्चालन हुने गरी तीव्रताका साथ जडानको काम भइरहेको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले बताए। रासस"
