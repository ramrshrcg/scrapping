शीर्षक,विवरण
बालशिक्षामा कर्णाली कहर,"विकास र समृद्धिबाट बञ्चित कर्णालीमा अझै पनि शिक्षाको पहुँच बालबालिकासम्म पुग्न नसक्नु भनेको राज्यले कतिसम्म बेवास्ता गरेको छ भन्ने कुराको उदाहरण हो। सरकारले सबै बालबालिकालाई विद्यालय भर्ना अभियान चलाएको पनि केही वर्षअघिदेखि थियो। तर, कर्णालीभरका १८ हजार बालबालिका विद्यालयबाहिर हुनु राज्यकै लागि ठूलो बिडम्बना हो। कतिपय भर्ना नै नहुने र भर्ना भइसकेकाले पनि विद्यालयमा निरन्तरता नदिनुका कारण बालबालिका शिक्षाविहीन भएका छन्। अभिभावकको बाध्यता ज्यालामजदुरीमा हुनुले पनि बालबालिकालाई विद्यालय पठाउन असमर्थ देखिन्छ। त्यस्ता बालबालिकालाई लक्ष्य गरी राज्यले विशेष कार्यक्रम कर्णालीका निम्तिमात्रै भए पनि चलाउन सक्नुपर्छ। जनगणनाको पछिल्लो तथ्यांकले देखाएको १८ हजार बालबालिका विद्यालय बाहिरको तथ्यांकको कारण अभिभावकहरूको आर्थिक सामाजिक अवस्थासँग जोडिएको छ। अपांगता भएका बालबालिका विद्यालयको पहुँचमै छैनन्। अर्थात् अपांगताअनुकूल शिक्षा कर्णालीमा छैन। अपांगता भएका बालबालिकाहरूका लागि विशेष विद्यालय बनाउने कर्तव्य राज्यको हो। जसको कोही छैन, त्यसको सरकार हुनुपर्छ। तर, काठमाडौंको सरकारले नदेखेको दुःख स्थानीय र प्रदेश सरकारले पनि नदेख्नु बिडम्बना हो। विद्यालय शिक्षाको अधिकार प्रदेशलाई नभए पनि पालिकाहरूसँगको साझेदारीमा अपांगता भएका बालबालिकाका लागि उनीहरू अनुकूलताका विद्यालय खोल्न प्रदेश सरकारले सक्छ। संघ सरकारले त कर्णालीलाई कतिसम्म हेपेको छ भने भएका विद्यालयमा ४० प्रतिशत शिक्षक दरबन्दी नै खाली छ। त्यो पूरा गर्ने कर्तव्यबाट संघ सरकार च्यूत छ। बालबालिका विद्यालय नजानुको नकारात्मक प्रभाव के भने उनीहरूको सानै उमेरमा बिहेबारी पनि हुन्छ। त्यसैले त कर्णाली नै त्यस्तो प्रदेश भएको छ, जहाँ देशभरमै सबैभन्दा धेरै बालविवाह हुन्छ। डरलाग्दो कुरा त के भने कर्णालीका बालबालिका बर्सेनि हराउँछन्। तिनको भारत वा मुलुककै कतिपय ठाउँमा तस्करी भएको हुनसक्छ। बालबालिकालाई निकृष्ट किसिमको श्रममा लगाइएको हुनसक्छ। ती सबै रोक्ने, नियन्त्रण गर्ने कर्तव्य पनि राज्यकै हो। मुलुकको कुनै पनि भूभागका बालबालिकाको शिक्षा, दीक्षा, पालनपोषणमा राज्यको ध्यान गएन भने देशले सबल र सक्षम नागरिक पाउन सक्दैन। नागरिक सबल र सक्षम नभएसम्म समृद्धि हाँसिल हुन सक्दैन।"
बीआरआई ऋणको त्रासदी,"पोखरा विमानस्थल बीआरआईको ऋणअन्तर्गत हो कि होइन ? यथार्थ सम्पूर्ण देशवासीलाई अवगत हुनु आवश्यक छ। चिनियाँ राष्ट्रपति सी चिनपिंगको महत्वाकांक्षी आर्थिक एवं रणनीतिक परियोजना बेल्ट एन्ड रोड इनिसिएटिभ (बीआरआई) बारे विश्वका अनेकौं देशमा गम्भीर ढंगले छलफल भइरहेछ। बीआरआईअन्तर्गत प्रदान गरिने ऋणका शर्त र यसको ब्याज यति कठोर रहेको छ कि विश्वका एक दर्जनजति देश आफूलाई चिनियाँ ऋणको पासोमा परेको अनुभूति गरिरहेछन्। ६ वर्षअघि नेपाल पनि यस परियोजनामा सहभागी भइसकेको छ। यसको ऋणबाट नेपालमा अहिलेसम्म एउटा पनि परियोजना सम्पन्न नभएको नेपालको दाबी छ। जबकी उत्तरी छिमेकी चीनले भने हालै सञ्चालनमा आएको पोखरा अन्तर्राष्ट्रिय विमानस्थलको निर्माण बीआरआईअन्तर्गतकै ऋणवाट भएको दाबी गरेको छ। गतसाता पोखरा अन्तर्राष्ट्रिय विमानस्थलमा भएको पहिलो अन्तर्राष्ट्रिय व्यावसायिक जहाज अवतरणपछि आयोजित कार्यक्रममा नेपालका लागि चिनियाँ राजदूत हुन सोङ्गले पोखरा विमानस्थल चीनको महत्वाकांक्षी परियोजना बीआरआईअन्तर्गत नै भएको बताए। चीनका राजदूतले त्यसो भनिरहँदा कुनै पनि नेपाली अधिकारीले तत्काल प्रश्न गरेनन्। त्यहाँ पर्यटनमन्त्री सुदन किराँती थिए। उनले राजदूतको दाबीको खण्डन गरेनन् बरु नेपालचीन सम्बन्ध सगरमाथाको उचाइभन्दा पनि उच्च रहेको भन्दै प्रशंसा गरे। नेपालका जिम्मेवार व्यक्तिहरू जनतालाई प्रष्ट कुरा नभनिरहँदा कालान्तरमा जनता दुःखी हुन पुग्छन्। अन्तर्राष्ट्रिय स्तरमा देशको विश्वसनीयता गुम्ने अवस्था उत्पन्न हुन्छ र समग्रतामा देशकै क्षति हुन्छ। पोखरा अन्तर्राष्ट्रिय विमानस्थलको निर्माण चिनियाँ ऋणबाट भएको हो। वार्षिक २ प्रतिशत ब्याजदरलाई कठोर मानिन्छ। यो विमानस्थल चिनियाँ ऋणको आयोजना हो। हामीले ऋण र ब्याज चुक्ता गर्नुको विकल्प छैन। यस ऋणको नामकरण जुन रूपमा गरिए पनि तात्विक भिन्नता आउने होइन तर चिनियाँ राजदूतको टिप्पणी आधारहीन हुन सक्दैन। चिनियाँ ऋण, डिजाइन, ठेकेदार र प्राविधिकहरू नै रहने गरी उक्त विमानस्थलको निर्माण भएको हो। नेपालका राजनीतिक दलका नेताहरू तथा कतिपय सरकारी अधिकारी पनि यसलाई बीआरआईको ऋण मान्न तयार छैनन्। पोखरा विमानस्थल, बीआरआईअन्तर्गतकै परियोजना हो भन्ने दाबी त ६ महिनाअघि काठमाडौंस्थित चिनियाँ राजदूतावासको विज्ञप्तिबाट पनि प्रष्ट भइसकेको छ। पर्यटन मन्त्रालयका अधिकारीहरू भने बीआरआईअन्तर्गतको योजना नभई विशुद्ध चिनियाँ ऋण भनी दाबी गर्छन्। चीनको ऋणबाट यसको निर्माण भएको कुरामा कहीँ कतै दुई मत छैन। वार्षिक २ प्रतिशतले ऋणको ब्याज चुक्ता गर्ने काम सुरु भइसकेको छ। सरकारसित यससम्बन्धी कुनै अधिकारिक दस्तावेज छ, जसले हाम्रो दाबीलाई पुष्टि गर्छ भने त्यो प्रमाण सरकारले सार्वजनिक गर्नुपर्छ। चीनसित हुने गरेको आर्थिक कारोबारसम्बन्धी सम्झौता अपारदर्शी हुन्छ। यसबाट लाभ तात्कालीन सत्ताधारीले लिने गरेको आरोप विश्वव्यापी रूपमा लाग्दै आएको छ। पोखरा अन्तर्राष्ट्रिय विमानस्थलको निर्माण चिनियाँ ऋणबाट भएको हो। वार्षिक २ प्रतिशत ब्याजदरलाई कठोर मानिन्छ। सबै आधारले स्पष्ट छ कि यो विमानस्थल चिनियाँ ऋणको आयोजना हो। पोखरास्थित विमानस्थलको उद्घाटनको बेला चिनियाँ कार्यवाहक राजदूतको दाबीको खण्डन गर्दै नेपाली कांग्रेसका नेता प्रकाशशरण महतले विमानस्थल बनाउन चीनसँग भएको ऋण सम्झौता बीआरआई सम्झौता हुनुभन्दा अघि नै भएकाले यसअन्तर्गत राख्न नमिल्ने भनेका थिए। आफू नै परराष्ट्रमन्त्री हुँदा उक्त विमानस्थलको ऋण सम्झौता भएकाले बीआरआई सम्झौता नभएको उनको तर्क छ। तसर्थ यसमा किन र कसरी फरक कुरो आयो ? उनी जवाफ खोजिरहेछन्। चिनियाँ कार्यवाहक राजदूतको दाबीलाई प्रतिवाद गर्दै नेकपा एमालेका नेता र पूर्वविदेशमन्त्री प्रदीपकुमार ज्ञवालीले पनि बीआरआईको सम्बन्धमा सरकारको स्पष्टता खोजेका छन्। चिनियाँ ऋणको सम्बन्धमा नेपालको बुझाई एक थरिको र चीनको बुझाई अर्को थरिको हुनु भएन भन्ने उनको पनि तर्क छ। तसर्थ यसमा एकरूपता हुनुपर्ने आवश्यकता उनले औंलाएका हुन्। विगत केही वर्षयतादेखि चिनियाँ ऋण सहयोगमा भएका पूर्वाधार विकासहरू बीआरआईअन्तर्गतकै ऋणबाट भएको दाबी चीनले गर्न थालेपछि अब हामी त्यसको सशक्त प्रतिकार गर्ने अवस्थामा हुने छैनौं। आयोजना निर्माणमा चीनको कुनै पनि किसिमको सहभागिता हुने बित्तिकै त्यसको स्वामित्व उसले लिने गर्छ। चिनियाँ आफंैले सबै परियोजना बीआरआई अन्तर्गत भन्ने गरेको छ। पोखरा विमानस्थल बीआरआईअन्तर्गतको हो भन्ने कुनै दस्तावेज सरकारसित नभएको दाबी पर्यटन सचिवको रहेको छ। तर पनि नेपाल सरकारले चिनियाँ पक्षको दाबीलाई खारेज गर्दै यसको खण्डन गर्न आग्रह चीनसित गर्न सकेको छैन। बीआरआई चिनियाँ राष्ट्रपति सी चिनपिंगको महत्वाकांक्षी आर्थिक एवं राजनीतिक परियोजना हो। नेपालले पनि सन् २०१७ मे १२ मा यसमा हस्ताक्षर गरेको हो। नेपालले बीआरआईअन्तर्गत ९ वटा आयोजना प्रस्ताव गरेको छ। जसमा केरुङ ४०० केभी प्रसारण लाइन, कोसीगण्डकी कर्णाली इकोनोमिक कोरिडोर, मदन भण्डारी प्राविधिक शिक्षालय, किमाथांकाहिले सडक, तमोर जलविद्युत् आयोजना, फकोट जलविद्युत् आयोजना, गल्छीरसुवागढी सडक स्तरोन्नति र दीपायलचीन सीमा सडक छन्। प्रस्तावित परियोजनामा विमानस्थल निर्माणका बारेमा उल्लेख नै छैन। उपरोक्त आयोजना ऋण, अनुदान वा सहुलियतपूर्ण ऋणमा कसरी बन्ने भन्ने पनि टुंगो लागेको छैन, सम्झौता भएको ६ वर्ष बितिसक्दा पनि बीआरआई कार्यान्वयनको चरणमा प्रवेश नै गरेको छैन। तर एकैपटक पोखरा अन्तर्राष्ट्रिय विमानस्थलको निर्माण नै बीआरआईअन्तर्गत भएको भन्ने चिनियाँ जोकोही नेपालीलाई पनि चकित बनाएको छ। विमानस्थलको निर्माणमा लागेको २२ अर्ब रुपैयाँ चीनको एक्जिम बैंकबाट ऋणका रूपमा लिइएको हो। यसको ब्याजदर वार्षिक २ प्रतिशत रहेको छ। यसको अवधी २० वर्ष छ। अहिले आएर यो २२ अर्बबाट बढेर २६ अर्बभन्दा बढी भइसकेको छ। विश्व बैंक र अन्य दाता राष्ट्रले नेपाललाई दिने गरेको ऋणबापत ०५ प्रतिशत तथा ००१ प्रतिशतमात्र ब्याजदर छ। ऋणको रकम चीनले दिने, प्राविधिक, ठेकेदार, सल्लाहकार र अधिकांश मजदुर पनि चिनियाँ नै रहने, निर्माण कार्य सम्पन्न भएपछि त्यो आयोजना नेपाललाई हस्तान्तरण हुने भन्ने नै हो। यो विमानस्थल बनाउँदा लागेको चीनको झन्डै २२ अर्ब ऋण २०७९ चैत १ गतेदेखि २०९२ असोज १ गतेभित्र भुक्तान गरिसक्नु पर्नेछ। विमानस्थल औपचारिक रूपमा सञ्चालनमा आएको तीन महिना नपुग्दै ब्याजको पहिलो किस्ता चीनलाई बुझाई सकिएको छ। नेपाल सरकारले चीनको एक्जिम बैंकसँग २ प्रतिशत ब्याजमा लिएको रकम ऋण प्राधिकरणलाई दिँदा ५ प्रतिशतलाई तोकेको हो। बीआरआईअन्तर्गतको ऋणलाई पासोको संज्ञा यसकारण दिइएको हो कि ऋण लिएको देशलाई यसबाट उम्किन गाह्रो भइरहेको हुन्छ। कुनै पनि ऋण त्यतिबेला पासोमा परिणत हुन जान्छ जब ऋण लिनेले समयमै साहूलाई ब्याज तथा साँवा भुक्तान गर्न सकिरहेको हुँदैन। ऋणबाट सञ्चालनमा आएको परियोजनाको आयबाट अर्थव्यवस्थालाई सुधार गरी साहूको ऋण समयमै चुक्ता गर्न सक्नुपर्छ अन्यथा त्यो परियोजना त्यही साहूलाई सुम्पिनुपर्ने हुन्छ। श्रीलंकाले आफ्नो हम्बनटोटा बन्दरगाह र मट्टाला एयरपोर्ट चीनलाई ९९ वर्षको निम्ति सुम्पिनु परेको हो। पाकिस्तानको ग्वादर बन्दरगाहमा पनि एक किसिमले चीनकै बर्चस्व हुन लागेको मान्नुपर्छ। बीआरआईको ऋणलाई अनुदानमा परिणत गर्ने व्यवस्था हुँदैन। पोखरा विमानस्थलको निर्माणका बखत नै चीनबाट लिइएको ऋण, त्यसको शर्त, ऋण भुक्तानी अवधिलगायत विषयमा यथेष्ट गृहकार्य गर्नुपथ्र्यो। विमानस्थलको निर्माणभन्दा पूर्व यस आयोजनाबाट हुनसक्ने लाभ, आउन सक्ने पर्यटक र यसबाट पर्न सक्ने प्रभावका बारेमा गहन छलफल हुनुपथ्र्यो। पोखरा विमानस्थल बीआरआईको ऋणअन्तर्गत हो कि होइन ? यथार्थ सम्पूर्ण देशवासीलाई अवगत हुनु आवश्यक छ।"
आर्थिक बेथिति : सीमा नाघेर सधैं रकमान्तर,"असार सुरु हुनु १५ दिनअघि नै बजेट भाषण भएको हो। करको दर बजेटका भोलिपल्टैदेखि लागू हुन्छ। तर, रकमान्तर नगर्ने विषय यसैपालिको असारदेखि कार्यान्वयन गर्न अर्थमन्त्री पछि हटेका छन्। अर्को वर्षदेखि गर्छु भन्ने उद्घोष गर्ने अर्थमन्त्री महतले अहिले आफैंसँग शक्ति रहेका बेला पनि खुट्टा कमाउँदा इमानदारितामाथि प्रश्न उठेको छ। काठमाडौं : विनियोजन ऐनमा भनिएको छ, कुल बजेटको १० प्रतिशतभन्दा बढी रकमान्तर गर्न पाइँदैन। तर, पछिल्ला वर्षहरूमा ४० प्रतिशतभन्दा बढी बजेट रकमान्तर गरेर खर्च गरेको पाइएको छ। बजेट एकातिर छुट्ट्याइन्छ र अर्कातिर खर्च गर्दा यसको नकारात्मक असर विकास निर्माणमा परेको छ नै ऐन कानुनको ध्वजि सरकारले नै उडाइरहेको प्रष्ट देखिन्छ। विज्ञ भन्छन्, हाम्रो बजेट खर्च गर्ने शैली काम कुरो एकातिर, कुम्लो बोकी ठिमीतिर भनेजस्तै भएको छ। बजेट ल्याउँदा जुनजुन योजना, कार्यक्रम र शीर्षकका लागि भनिएको हो, त्यसमा केवल १० प्रतिशत मात्रै अर्काेतिर सार्न मिल्छ। त्यति १० प्रतिशत पनि किन राखिएको हो भने भैपरी आउँदा खर्च गर्न सकियोस् भनेर हो। तर, आर्थिक वर्ष २०७५७६ मा २६९८, २०७६७७ मा २१७८, २०७७७८ मा ४०५० र २०७८७९ मा १२०३ प्रतिशत बजेट सरकारले रकमान्तर गरेको छ। यो तथ्यांकमा कुनै पनि वर्ष सरकारले विनियोजन ऐनलाई मानेको देखिँदैन। वर्षभर हुने रकमान्तरमध्ये पनि असारमा हुने रकमान्तर प्रणालीले थेग्नै नसक्ने किसिमको छ। रकमान्तर गर्ने प्रस्तावसहित फाइलका ठेली अर्थ मन्त्रालयको बजेट महाशाखामा पुग्छन्। नियमसंगत रहेका कतिपय फाइल पास हुन्छन् त कतिपय फाइल यसै फर्किन्छन् पनि। ५ वर्षअघि आर्थिक कार्यविधि तथा वित्तीय उत्तरदायित्व ऐन र लगत्तै नियमावली आएदेखि वर्षान्तमा हुने रकमान्तर घट्ने अनुमान गरिएको थियो। यी ऐन र नियमावलीले वर्षान्तको भुक्तानी र रकमान्तर रोक्छन्। नियमावलीअनुसार विनियोजन ऐनको सीमाभन्दा बढी रकमान्तर गर्न पाइँदैन र आव सकिनु ७ दिन अघिदेखि नै बजेट भुक्तानी रोक्नुपर्छ। तर, त्यसो हुन सकिरहेको छैन, उल्टै अन्तिम साता रकमान्तर गरेर धमाधम सरकारी ढुकुटी दोहन गर्ने गतिविधि भइरहेको प्रमाण दिने केही उदाहरण छन्। २०७६७७ मा ऐन र नियमावली आउनुअघि अर्थात् आव २०७५७६ मा कुल बजेट १३ खर्ब १५ अर्ब १६ करोडमध्ये वर्षभर ३ खर्ब ५४ अर्ब ८६ करोड रुपैयाँ रकमान्तर भएको थियो। सो वर्ष सुरुको बजेटभन्दा सर्वाधिक १२ गुणासम्म रकमान्तर भएको थियो। २०७६७७ मा पनि रकमान्तरको विद्रुप रूपले निरन्तरता पायो। सो वर्षको कुल बजेट १५ खर्ब ३२ अर्ब ९६ करोडमध्ये ३ खर्ब ३३ अर्ब ९७ करोड रकमान्तर भएको थियो। सो वर्ष अत्यधिक ५ गुणासम्म रकमान्तर गरिएको थियो। आर्थिक कार्यविधि तथा वित्तीय उत्तरदायित्व ऐन आएपछि पनि रकमान्तर र वर्षान्तको रकमान्तर रोकिएन। आर्थिक वर्ष २०७७७८ को कुल बजेट १४ खर्ब ७४ अर्ब ६४ करोडमध्ये ५ खर्ब ९७ अर्ब २५ करोड रुपैयाँ रकमान्तर भयो। रकमान्तरको यो मात्रा इतिहासकै उच्च हो। गत आर्थिक वर्ष अर्थात् आव २०७८७९ मा रकमान्तरको दर सामान्य रूपमा खुम्चियो तर विनियोजन ऐनको सीमाचाहिँ नाघिछाड्यो। आवको १६ खर्ब ४७ अर्ब ५७ करोडबराबरको बजेटमध्ये १ खर्ब ९६ अर्ब ४१ करोड रुपैयाँ रकमान्तर भयो। रोकिएन असारे विकास आर्थिक वर्षको अन्त्यमा हुने भुक्तानीको दरले पनि विकराल रूप लिएको छ। आम भाषामा यसलाई असारे विकास पनि भनिने गरेको छ। आर्थिक कार्यविधि तथा वित्तीय उत्तरदायित्व ऐन र लगत्तै आएको नियमावली वर्षान्तको भुक्तानीलाई निरुत्साहित गरे पनि यी नीतिगत कागजातको कार्यान्वयन हुने सकेको छैन। आर्थिक कार्यविधि तथा वित्तीय उत्तरदायित्व ऐन अघि पनि वर्ष समाप्त हुनु अगावै असार २५ गते खाता बन्द गर्नुपर्ने व्यवस्था थियो। तर, आव २०७५७६ मा भएको कुल ११ खर्ब १० अर्ब ४६ करोड रुपैयाँ खर्चमध्ये असार २५ पछि १४१७ प्रतिशत अर्थात् १ खर्ब ५७ अर्ब ३३ करोड खर्च भएको थियो। सो आवमा असारमै २३७२ प्रतिशत अर्थात् २ खर्ब ६३ अर्ब ४१ करोड रुपैयाँ खर्च भएको थियो। आव २०७६७७ को कुल खर्च १० खर्ब ९१ अर्ब १३ करोडमध्ये असारमा १९२६ प्रतिशत र असार अन्तिम सातामा १० प्रतिशत खर्च भएको थियो। आव २०७७७८ मा कुल ११ खर्ब ९६ अर्ब ६७ करोड रुपैयाँ खर्च भएकामा असारमा सो खर्चको २३३७ प्रतिशत र असार अन्तिम सातामा ५९८ प्रतिशत खर्च भएको थियो। गत आवमा असार महिना र असात अन्तिम साताको खर्च कुल वार्षिक खर्चको क्रमशः २१ प्रतिशत र ७५६ प्रतिशत छ। गत आवमा कुल १३ खर्ब ९ अर्ब ८७ करोड रुपैयाँ बजेट खर्च भएको थियो। अर्थ विविधः रकमान्तरकै लागि ? पछिल्लो समय सरकारले आकस्मिक खर्चका लागि अर्थ विविधमा अर्बांै रकम विनियोजन गर्ने गरेको छ। र, यो उपशीर्षकको बजेट रकमान्तरका लागि प्रयोगमा ल्याइएको छ। आव २०७५७६ मा अर्थ विविध उपशीर्षकमा ७० अर्ब ७० करोड रुपैयाँ विनियोजन गरेर सरकारले ५० अर्ब ५१ करोड रुपैयाँ रकमान्तर गरेको थियो। यस्तै आव २०७६७७ मा १ खर्ब ८ अर्ब २७ करोड विनियोजन गरेर ५१ अर्ब ८७ करोड रुपैयाँ रकमान्तर गरी बजेट अन्तै सारिएको थियो। आयोजना कार्यान्वयन गर्न नसकिएको अवस्थामा प्रभावको भरमा आफ्नो क्षेत्रमा रकमान्तर गर्ने, आवश्यक नभएको ठाउँमा पनि प्रभाव देखाउन पैसा लैजानेसम्म गरिएको छ, यस्तो हुनु हुँदैन। असार महिनामा त रकमान्तर गर्नै हुँदैन।गोपीनाथ मैनाली,पूर्वसचिव काम गर्दै जाँदा कहिलेकाहीँ अनुमान गरेअनुसार बजेट अपुग हुन सक्छ। अनपेक्षित प्रभाव पर्न सक्छन्। यस्तो अवस्थामा रकमान्तर गर्नु ठीकै हो। यहाँ त विनियोजन नै नगरेको परियोजनामा रकमान्तर गरिन्छ। यो कुशल विनियोजनको अभ्यास होइन।प्राडा शिवराज अधिकारी,अर्थविद् आव २०७७७८ मा १ खर्ब १८ अर्ब ९२ करोड रुपैयाँ बजेट कायम गरी १ खर्ब १६ अर्ब १५ करोड रकमान्तर गरिएको थियो भने गत आवमा १ खर्ब ४ अर्ब ४३ करोड रुपैयाँ बजेट कायम गरी ७९ अर्ब ४७ करोड रुपैयाँ रकमान्तर गरिएको थियो। विगतको तथ्यका आधारमा अर्थ विविध उपशीर्षक रकमान्तर गर्नकै लागि स्थापना गरिएको भाष्य सिर्जना भएको छ। १० महिनामै ८८ अर्ब रकमान्तर चालु आर्थिक वर्षको १० महिनामै सरकारले साढे ८८ अर्ब रुपैयाँ रकमान्तर गरेको छ। अर्थ मन्त्रालयका अनुसार वैशाख मसान्तसम्म अर्थ विविध उपशीर्षकबाट अन्य मन्त्रालय तथा निकायमा ५८ अर्ब ६५ करोड ८४ लाख रकमान्तर भएको छ। यस्तै एक उपशीर्षकबाट अर्कोमा पुँजीगततर्फ १ करोड रुपैयाँभन्दा बढीको बजेट कुल २९ अर्ब ९० करोड रुपैयाँ रकमान्तर गरिएको छ। चालु आवमा सबैभन्दा बढी रकमान्तर चैतमा भएको छ। चैतमा ३३ अर्ब २१ करोड रुपैयाँ रकमान्तर हुँदा पुसमा २२ अर्ब ३१ करोड र कात्तिकमा १७ अर्ब ४० करोड रुपैयाँ रकमान्तर भएको छ। रकमान्तर गर्नु कानुन, दक्षता र अभ्यासका हिसाबले गलत : विज्ञ रकमान्तर गर्नुलाई जानकारले कानुन, दक्षता र अभ्यासका हिसाबले गलत भनेका छन्। अर्थविद् प्राडा शिवराज अधिकारी बजेट नै नछुट्याइएको परियोजनामा रकमान्तर हुनुलाई कुशल विनियोजनको अभ्यास मान्न नसकिने बताउँछन्। काम गर्दै जाँदा कहिलेकाहीँ अनुमान गरेअनुसार बजेट अपुग हुन सक्छ। अनपेक्षित प्रभाव पर्न सक्छन्। यस्तो अवस्थामा रकमान्तर गर्नु ठीकै हो, प्राडा अधिकारी भन्छन्, यहाँ त विनियोजन नै नगरेको परियोजनामा रकमान्तर गरिन्छ। यो कुशल विनियोजनको अभ्यास होइन। उनका अनुसार नेपालमा प्रभाव र असर आकलन नगरी रकमान्तर गरिन्छ, जसको शक्ति उसैको भक्ति जस्तो देखिने गरी रकमान्तर हुन्छ। यो कार्य दक्षताको हिसाबले पनि गलत हो, संसद्ले अनुमति दिएको भन्दा फरक ठाउँमा बजेट खर्च गर्नु कानुनी हिसाबले पनि गलत हो, उनले भने, परिकल्पना नै नगरेको परियोजनामा पैसा दिइनु अभ्यासका हिसाबले पनि गलत हो। यस्ता गतिविधिले गलत अभ्यासलाई प्रश्रय दिइरहेका छन् र तल्ला तहले पनि यस्तै काम सिकिरहेको उनको दाबी छ। पूर्वसचिव गोपीनाथ मैनालीका अनुसार आकस्मिक भुक्तानी गर्नुपरेको, विपद्प्रकोप निम्तिएको, राजनीति परिस्थिति बदलिएको वा रणनीतिक आयोजनामा थप पुँजी आवश्यक भएको अवस्थामा रकमान्तर आवश्यकता बन्न जान्छ। तर, दबाबका कारण हलुका रूपमा रकमान्तर गर्न थालियो भने यसले उल्टो असर देखाउँछ। आयोजना कार्यान्वयन गर्न नसकिएको अवस्थामा प्रभावको भरमा आफ्नो क्षेत्रमा रकमान्तर गर्ने, आवश्यक नभएको ठाउँमा पनि प्रभाव देखाउन पैसा लैजानेसम्म गरिएको छ, यस्तो हुनु हुँदैन, मैनालीको भनाइ छ। हरेक वर्षको विनियोजन ऐन र आर्थिक कार्यविधि तथा वित्तीय उत्तरदायित्व नियमावलीले १० प्रतिशतभन्दा रकमान्तर नगर्ने भने पनि नीतिको अनुशासनमा सरकार नरहेको बताउँदै उनले थपे, असार महिनामा त रकमान्तर गर्नै हुँदैन। किन हच्किए अर्थमन्त्री ? वर्षभर हुने रकमान्तरमध्ये पनि सबैभन्दा बढी रकमान्तर असारमा हुने गरेपछि अर्थमन्त्री डा प्रकाशशरण महतले आगामी आवको बजेट वक्तव्यमा असारमा रकमान्तर नगर्ने उल्लेख गरे। तर, यसै वर्षको असारदेखि रकमान्तर अन्त्य गर्ने उद्घोष गर्न सकेनन्। असार सुरु हुनु १५ दिनअघि नै बजेट भाषण भएको हो। करको दर बजेटका भोलिपल्टैदेखि लागू हुन्छ। तर, रकमान्तर नगर्ने विषय यसैपालिको असारदेखि कार्यान्वयन गर्न अर्थमन्त्री पछि हटेका छन्। अर्को वर्षदेखि गर्छु भन्ने उद्घोष गर्ने अर्थमन्त्री महतले अहिले आफैंसँग शक्ति रहेका बेला पनि खुट्टा कमाउँदा इमानदारितामाथि प्रश्न उठेको छ। वर्षभर हुने रकमान्तरमध्ये सबैभन्दा बढी रकमान्तर असार र असारमध्ये पनि सबैभन्दा बढी अन्तिम सातामा रकमान्तर हुने गरेको छ। आव २०७५७६ मा भएको ३ खर्ब ५४ अर्ब रकमान्तरमध्ये असार महिनामा ९७ अर्ब ७७ करोड र असार २५ पछि ३२ अर्ब ५० करोड रुपैयाँ रकमान्तर भएको थियो। यस्तै आव २०७६७७ को कुल ३ खर्ब ३४ अर्ब रकमान्तरमध्ये असारमा ८५ अर्ब ८३ करोड र असार २५ पछि ३१ अर्ब ३९ करोड रुपैयाँ रकमान्तर भएको थियो। असार अन्तिममा खर्च र रकमान्तर गर्न नपाउने व्यवस्था कसरी कार्यान्वयन हुँदैछ ?कानुनले असार अन्तिममा खर्च गर्नै हुँदैन भनेको छैन। बरु सकेसम्म बढी खर्च गर्ने बाटो देखाइदिएको छ। गाइडलाइनहरूले अन्तिममा खर्च नगर्ने भनेका छन्। तर, गाइडलाइन भनेका कतिपय अवस्थामा आवश्यकता हेरेर पालना गर्नुपर्ने हुन्छ। रकमान्तर भन्नाले के बुझिन्छ ? रकमान्तर भनेका एउटा उपशीर्षकमा विनियोजन भएको रकम अर्कोमा सार्नु हो। तर, चालु शीर्षकको बजेट पुँजीगतमा रकमान्तर गर्न पाइँदैन। अर्थ विविधबाट थप निकासा दिनु पनि एक प्रकारको रकमान्तर हो। साना रकमान्तर चाहिँ आन्तरिक मिलान वा कार्यक्रम संशोधनमार्फत हुन्। ती काम सम्बन्धित मन्त्रालयले आफैं गर्छन्। धनीराम शर्मा प्रवक्ता, अर्थ मन्त्रालय अर्थ विविधलाई रकमान्तर गर्न बनाइएको बजेटको उपशीर्षक भनिँदो रहेछ नि ? अर्थ विविध खासमा आकस्मिक खर्चका लागि छुट्याइएको बजेट हो। प्रकोप, आपतकाल जस्ता परिस्थितिमा सरकारले तत्कालै खर्च गर्नुपर्ने हुन्छ। त्यसका लागि विनियोजन गरिएको हो। तर, कहिलेकाहीँ नसोचेको खर्च गर्नुपर्ने हुन्छ। अर्थ मन्त्रालयको सहमतिमा कुनै परियोजना अघि बढेको छ वा मन्त्रिपरिषद्ले नै दायित्व सिर्जना गरेको छ भने यस्ता कामका लागि अर्थ विविधबाट निकासा दिइने गरिन्छ। अर्थ विविध रकमान्तर गर्ने प्रयोजनका लागि बनाइएको उपशीर्षक होइन। आपतकालका लागि हो। रकमान्तर किन बढी हुँदो रहेछ ? योजना तर्जुमा प्रक्रिया कमजोर हुँदा खर्चको यकिन अनुमान गर्न सकिएको छैन। खर्चको अनुमानसम्बन्धी मन्त्रालय र निकायले आफैं गर्ने हुन्। ती निकायले बजेट निर्माण यथार्थपरक रूपमा गर्न नसक्दा थप दायित्व सिर्जना हुन्छ। दायित्वलाई थाती राख्नुभन्दा स्रोत भएको अवस्थामा फरफारक गरौं भन्ने मान्यता सरकारको रहन्छ। गत आवमा रकमान्तरको दर उल्लेख्य घटेर रहेछ। चालु आवमा के हुने हो ?घट्ने बढ्ने अनुमान यसै गर्न सकिँदैन। पहिले नै भुक्तानी भइसकेको छ भने रकमान्तर कम पनि होला तर विनियोजन नै कम छ र अन्तिमा धेरै ठूलो बिल भुक्तानी गर्नुपर्ने अवस्था आयो भने रकमान्तर गर्नैपर्ने हुन्छ।"
बालबालिकामा पौडी क्रेज,"नेपालगन्ज : नवौं राष्ट्रिय खेलकुद प्रतियोगितामा नेपालगन्जका संस्कार न्यौपानेले कान्छो खेलाडीको रुपमा सहभागिता जनाउँदा निकै चर्चा पाएका थिए। ओलम्पिक, एसियाली र दक्षिण एसियाली खेलकुद प्रतियोगिता खेलिसकेका धुरन्धर खेलाडीसँग ५० मिटर फ्रिस्टायल पौडीमा सात वर्षीय संस्कारले जित्नुभन्दा पनि प्रतिस्पर्धा गर्नु नै ठूलो कुरा थियो। पदक नजिते पनि उनले आफ्नो खेल सुधार गरे। नवौं राष्ट्रिय खेलकुदबाट उनी उत्साही बने। नियमित पौडी अभ्यास गरी रहे। नेपालगन्जको आदर्श सेकेन्डरी स्कुलमा कक्षा चारमा अध्ययनरत संस्कार जिल्ला, प्रदेश छनोट पार गर्दै नवौं राष्ट्रिय खेलकुद प्रतियोगितामा सहभागी भएका थिए। उनी राष्ट्रिय खेलकुदमा मात्रै सीमित हुन चाहँदैनन्। नेपाल पौडी संघले चीनको हाङझाउ सहरमा आयोजना हुने १९औं एसियाली खेलकुदका लागि खेलाडी छनोट गर्न गत जेठ २२२३ मा ललितपुरको सातदोबाटोस्थित अन्तर्राष्ट्रिय पौडी पोखरीमा आयोजना गरेको ११औं एनएसए कप पौडी प्रतियोगितामा पनि संस्कारले फ्रिस्टाइल र बेस्टस्टोकमा सहभागिता जनाएका थिए। देशभरबाट आएका एक सय ७० पुरुष र ९० महिला गरी दुई सय ६० खेलाडीमध्येबाट संस्कार एसियाली खेलकुदका लागि छनोट हुन सकेनन्। घरेलु स्पर्धामा भने संस्कार अब्बल छन्। ओलम्पिक दिवसका अवसरमा नेपालगन्जमा आयोजित पौडी प्रतियोगितामा २५ मिटर फ्रिस्टाइलमा उनी पहिलो भएका थिए। नेपालगन्जको कारकाँदोस्थित होटल सिद्धार्थ भ्युको पौैडी पोखरीमा दैनिक अभ्यासमा भेटिने संस्कार पौडी क्रेजी नेपालगन्जका बालबालिकाका लागि आइकन बनेका छन्। उनलाई पछ्याउने बालबालिकाको ठूलै जमात छ। संस्कारको पौडीदेखि प्रभावित हुनेले उनलाई डल्फिनको संज्ञा दिने गरेका छन्। नेपालगन्जको ४२ डिग्री सेल्सियस तापक्रममा धेरैले पौडी खेल्नु स्वभाविक हो। गर्मी छल्न स्वीमिङ गर्ने भन्दा सिक्ने बालबालिका बढी छन्। साँझ बिहान सिक्न आउँछन्, होटल सिद्धार्थका पौडी प्रशिक्षक दीपक परियार भन्छन्, पाँच सात वर्षको बच्चाले पनि १५ दिनमा त फ्रिस्टायल पौडीमा २५ मिटरको दूरी पूरा गरेका छन्। बच्चाले छिटोछिटो पौडी सिकिरहेका छन्। प्रशिक्षक परियारको मायालु पाराले सिकाउने शैलीले पनि बालबालिकालाई छिटो पौडी सिक्न मद्दत मिलेको अभिभावकहरू बताउँछन्। बाँकेको शिखा स्कुललगायतका केही विद्यालयले पौडी पोखरी बनाउनेदेखि संस्थागत रुपमा पौडी सिकाउने गरेका छन्। विद्यार्थीलाई नियमित पौडी खेलाउनेमा नेपालगन्जको स्प्रिङ डेल स्कुलको नाम अग्रपंक्तिमा आउँछ। राष्ट्रिय खेलकुद प्रतियोगितामा छनोट हुनेमा यही विद्यालयका विद्यार्थीको बर्चश्व रहँदै आएको छ। स्प्रिङ डेलले नर्सरीदेखि १० कक्षाकै विद्यार्थीलाई पौडी पोखरीमा उतार्ने गरेको प्रिन्सिपल शरद्चन्द्र रावल बताउँछन्। कोहलपुरको शिखा स्कुल, गोरखा पब्लिक स्कुल, नेपालगन्जको आदर्श स्कुल र सोफिया स्कुलका विद्यार्थी पनि पौडीमा अब्बल छन्। असार पहिलो साता ३५ जना विद्यार्थीसहित सिद्धार्थको पौडी पोखरीमा भेटिएकी आदर्शकी अतिरिक्त क्रियाकलाप शिक्षिका विमला खरेलले विद्यालयले एक दशकदेखि हरेक वर्ष कक्षा १ देखि १० सम्मका एक सय ५० जना विद्यार्थीलाई कम्तीमा १५ दिनको पौडी सिकाउने गरेको बताइन्। आठौं र नवौैं राष्ट्रिय खेलकुद प्रतियोगितामा लुम्बिनी प्रदेशबाट संस्कारसँगै अजय परियार, अमित रावल, विशेष थारु, सुप्रिया रावल, सकिरा गुरुङलगायतका खेलाडीले राष्ट्रिय प्रतियोगितामा सहभागिता जनाइसकेका छन्। आठौं र नवौं राष्ट्रिय खेलकुद प्रतियोगितामा बाँकेका विद्यालयमा पढ्ने १८ वर्षमुनिका विद्यार्थी छनोट भएका थिए, पौडी प्रशिक्षक चन्द्र चौधरी भन्छन्, जिल्लाका पौडी पोखरीमा दैनिक करिब पाँच सय जनाले पौडी खेल्ने गरेकोमा अधिकांश बालबालिका नै हुन्छन्। नेपालगन्जमा झन्डै एक दर्जन पौडी पोखरी छन्। नेपालगन्ज रंगशाला परिसरमा ५० मिटरको सबैभन्दा ठूूलो पौडी पोखरी छ। होटल सिग्नेट इन कृष्णामा २५ मिटरको र फोर स्टार होटल सिद्धार्थ भ्युमा १८ मिटरको पौडी पोखरी छ। दुई फाइभ स्टारसहित झन्डै एक दर्जनको हाराहारीमा स्टार होटल रहेको बाँकेमा अधिकांशमा पौडी पोखरी छन्। होटल बाहेक बालेगाउँको मेरो प्लानेट, कोहलपुरको ह्याप्पी वल्र्ड, राँझाको वन्डरल्यान्ड र खजुराको मिनी पार्क फनपार्कमा पनि पौडी पोखरी छन्। हरेक पोखरीमा पौडीका क्रेजी बालबालिका नै छन््। होटल सिद्धार्थले त डेढ दशकदेखि पौडी प्रशिक्षक नै राखेर विद्यार्थीका लागि सस्तो प्याकेजमा पौडीमा सहुलियत दिएको सिद्धार्र्थ ग्रुप अफ हस्पिटालिटीका क्षेत्रीय प्रबन्धक केशव न्यौपानेले बताए। होटलले सामाजिक उत्तरदायित्वअन्तर्गत पौडीमा लाग्ने खर्च मात्र लिएर बालबालिकालाई पौडी प्याकेज दिइरहेको छ। अधिकांश पौडी खेलाडीले सिद्धार्थबाट लाभ लिएका छन्, प्रबन्धक न्यौपाने भन्छन्, हाम्रो उद्देश्य पौडीबाट पैसा कमाउने होइन। बच्चाहरूले अतिरिक्त क्रियाकलाप अन्तर्गत जीवनोपयोगी पौडी सिकुन् र पौडीमै भविष्य खोजुन भन्ने हो। कारकाँदोस्थित होटल सिद्धार्थको पौडी पोखरीमा पौडी खेल्दै बालबालिका। शंकरप्रसाद खनाल"
यसरी जोगाइन्थ्यो अनिकालका लागि तरकारी,"जोतपुर (बर्दिया) : घारी (गोठ) र घरको बलेसीको भित्रपट्टि दुई वटा फर्सी झुण्ड्याइएको छ। भर्खरै टिपेको जस्तो हरिया छन्। गएको पुसमा फलेको फर्सी हो। वर्षायाममा तरकारी पाइन्न भनेर राखेको हुँ, बर्दियाको राजापुर नगरपालिका२ जोतपुरका ७८ वर्षीय सुबदार थारुले भने, चार वटा कब्ली (फर्सी) थियो। एउटा कुहियो। अर्र्को अस्ती तरकारी खायौं। कुनै बेला यस्तो पनि हुन्थ्यो, तराईका आदिवासी थारु जातिका खर र खप्राका छानोमाथि पाकेका पहेँला फर्सी लस्करै राखिएका हुन्थे। सिजनमा हरियो फर्सी खाएर अफ सिजनका लागि पाकेको फर्सी राखिन्थ्यो। अहिले त राजापुर क्षेत्रमा थारुका घर टिनले टलक्क टल्किएका छन्। अब त कसैको घरमा पनि खरको छानो नै छैन। टिनको छानोमा फर्सी, लौका र कुपिन्डो लगाउँदा टिन बिग्रन्छ। फर्सी टिप्न मान्छे छानोमा चढ्यो टिन कच्याककुचुक हुन्छ। खिया लाग्छ भनेर लगाउँदैनन्, थारुले छानामा मौलाउँदै गरेको फर्सीकोे बिरुवा देखाउँदै भने, मेरो घारी (गोठ) खरको छ। यसमा लगाउँछु। फर्सीको बोट त सप्रेको छ। कस्तो फल्छ खै ? बुढापाका पुस्ता सबै सिजनमा तरकारीको अभाव नहोस् भनेर अनिकालका लागि पनि जोगाएर राख्थे। फर्सी र कुपिन्डो अलि लामो समयसम्म जोगाएर राख्थे। सिजनमा भाजी र तोरीको साग प्रसस्तै हुन्थ्यो। वर्षायामका लागि बफाएर सुकाउँथे। करेला पनि बिउ निकालेर सुकाउँथे। जंगलमा पाइने च्याउ धेरै भए सुकाएर राख्थे। साउन भदौमा नदी वा खोलाबाट धेरै माछा मारेर ल्याउँदा पनि सुकुटी बनाएर राख्थे। पाकेको खुर्सानी र बयर सुकाएर छाना रातै देखिन्थ्यो। ठाकुरराम चौधरीले भण्डारण गरेको थारु आलु पहिले बजारमा तरकारी पाइँदैनथ्यो। वर्षायामका लागि सबैले घरमै राख्थे, थारु विगत र वर्तमानको तुलना गर्छन्, भए त आजका मान्छेले पनि राख्थे। फर्सी र लौका त लगाउनै छोडे। बजारबाट किनेर ल्याउँछन्। सजिलै छ। बजारमा ठूल्ठूला हाइब्रिड जातका आलु पाइए भए पनि थारु बस्तीमा अझै पनि आकारमा सानो हुने स्वादिलो थारु आलु नै लोकप्रिय छ। यसलाई संरक्षण गर्ने परम्परागत थारु विधिले वर्षभरी आलु जस्ताको तस्तैै हुुन्छ। अरु तरकारी नहुँदा थारु आलुको झोल र भात पनि स्वादिष्ट हुन्छ। झट्ट सुन्दा फ्रिज वा कोल्ड स्टोरमा आलु राख्ने होला भन्ने हाम्रो दिमाखमा आउन सक्छ। कोल्डस्टोरमा होइन पोका पार्ने र झुुन्ड्याएर राख्ने। जोतपुरकै ७८ वर्षका ठाकुरराम चौधरीले घारीमा कम्तीमा दश दश किलोका चार पोका आलु राखेका छन्। यो कस्तो परालको पोको बनाउनु भएको हो ? अन्नपूर्णको जिज्ञासामा चौधरीले भने, पराल होइन। उनारा हो। उनारा भनेको के रहेछ ? तोरीको डाँठ हो। तोरी चुटेपछि उनारा काम लाग्दैन भनेर फालिन्छ। उनाराले आलुको पोको बनाए हावाभित्रै पस्छ। आलु जस्ताको तस्तै हुन्छ। परालको पोको भए हावा पस्न पाउँदैन आलु कुहिन्छ, उनले प्रस्ट पारे, यो आलु बिउका लागि राखेको हुँ। उनको खरको घारी मात्र होइन रहेछ। गर्मीमा खटिया राखेर आराम गर्ने थलो पनि यही हो। घारीका माथि बाल्कोनी जस्तो निकालेर स्टोर नै बनाइएको रहेछ। आफूलाई वर्षभरीलाई आवश्यक पर्ने खाद्य वस्तु र घरेलु प्रयोगका धेरै सामानहरू राखिएका छन्। अहिले बजारमा जे सामान पनि किन्न पाइने भएकाले पनि नयाँ पुस्ताले पछिका लागि सोच्दै नसोच्ने भइसकेका छन्। पैसा भए सबै किन्न पाइन्छ भन्ने सोच हावी छ। थारुका पाका पुस्ताले भने परम्परागत रुपमा गर्दै आएको काम छोडेका छैनन्। संस्कृतिकर्मी तथा थारु साहित्यकार सोम डेमनडौरा परिवर्तनलाई चाँडो आत्मसात गर्ने थारु जातिमा आधुनिकीकरणको प्रभाव पर्दा अन्न भण्डारण गर्ने परम्परागत सीप र राम्रा अभ्यास हराउँदै गइरहेकोमा चिन्ता व्यक्त गर्छन्। थारु जातिको मौलिक खानामा चासो भने बढ्दै गएको बताउँछन्। नेपालगन्जमा गोचाली खाजा घर समेत सञ्चालनको अनुभव संगालेका डेमनडौराले भन्छन्, हामी टिपिकल थारु खाजा खुवाउँथ्यौं। थारु त आउँथे नै गैरथारु पनि थारु परिकार स्वास्थ्यका लागि लाभदायक भनेर खोज्दै आउँथे। उनको खाजाघरमा ढिक्री, घोंघी, गंगटा, अण्डीको भात, थारु आलु, मुसाको चटनीलगायतका थारु भान्साका परिकार हुन्थे। नयाँ पुस्ता सहर बजारमै हुर्के बढेकाले पनि आफ्नो मौलिक परिकार, परम्परागत सीप र अभ्यासबारे अभ्यस्त नभएकाले पनि संरक्षण गर्न जरुरी भएको उनी बताउँछन्। बर्दियाको युनिक नेपालले थारु जातिका यस्ता मौलिक अभ्यासको संरक्षण र सम्बद्र्धन गर्ने, तिनको अभिलेखीकरण गर्ने, ज्ञान सीप आदान प्रदान गर्ने र पुस्तक प्रकाशन गरेर प्रचारप्रसार गर्ने काम गरिरहेको छ। युनिक नेपालका अध्यक्ष प्रिमबहादुर थारु भन्छन्, बाह्य संस्कृतिको बढ्दो प्रभावका कारण थारु संस्कृतिमाथि थप जोखिम बढ्दै गएको छ। यसै गम्भीर अवस्थालाई ध्यानमा राखी युनिक नेपालले थारु, भाषा, साहित्य, संस्कृति, इतिहास आदिसँग सम्बन्धित खोज अनुसन्धान गर्ने र प्रकाशन गर्ने उद्देश्य बनाएको छ।"
प्रफुल र रुकेश सेमिफाइनलमा,"काठमाडौं : त्रिभुवन आर्मी क्लबका प्रफुल महर्जन र रुकेश महर्जनको जोडी ललितपुरमा जारी तेस्रो प्रधानमन्त्री कप खुला ब्याडमिन्टन प्रतियोगिताको सेमिफाइनल प्रवेश गरेका छन्। महर्जन जोडीले नेपाल पुलिस क्लबका सुनिल जोशी र अमन श्रेष्ठको जोडीलाई २१ १०, २११५ ले पराजित गर्दै अन्तिम चारमा स्थान बनाएका हुन्। उनीहरूले फाइनल प्रवेशका लागि कास्कीका विधान अधिकारी र आर्मीका पविन लिनथेपको जोडीसँग प्रतिस्र्धा गर्ने छन्। विधान र लिनथेपको जोडीले नखिपोटका विवेक कन्दङ्वा र नेलसन राईको जोडीलाई २११२, २११४ ले पराजित गरे। यसैगरी एपीएफका प्रिन्स दाहाल र विजित थापामगरको जोडीले पनि सेमिफाइनल यात्रा तय गरे। उनीहरूले बालकुमारी रिमिक्स क्लबका ससिन डंगोल र सुमित महर्जनको जोडीलाई २११८, २११९ ले पाखा लगाए। यस्तै पुलिसका जीवन आचार्य र विष्णु कटुवालको जोडीले आर्मीका देवराज राना र रोशन साउदको जोडीलाई २११५, २१८ ले पराजित गर्दै प्रिन्स र विजितसँगको भेट पक्का गरे। नेपाल ब्याडमिन्टन संघको तत्वावधान तथा बागमती प्रदेश ब्याडमिन्टन संघको ब्यवस्थापनमा भएको प्रतियोगिताको छात्र यू११ को खेलमा आर्मीका दीप थिङले आईबीएससीका प्रशान्त बुढाथोकीलाई २१११, २११९, सूर्यदर्शन ब्याडमिन्टन एकेडेमीका आदित्य थारुले कपिलबस्तुका विराट बस्नेतलाई २१११, १९२१, २११६, आईबीएससीका प्रिन्स थापामगरले महाबौद्ध युथ क्लबका आर्भ शाक्यलाई २११४, २११० तथा दोलखाका आर्नभ श्रेष्ठले आईबीएससीका अक्षत ढुंगेललाई २११६, १८२१, २११५ ले पराजित गर्दै सेमिफाइनलमा स्थान बनाए। छात्रा यू१३ मा डीबीएकी अस्मिता खत्रीले आर्मीकी समृद्धि श्रेष्ठलाई २११६, २११९, बेलटार ब्याडमिन्टन एकेडेमीकी दिया राईले भक्तपुरकी स्वर्लिन श्रेष्ठलाई २३२१, २११६, एमबीबीएफकी निभा राईले दोलखाकी रितिका श्रेष्ठलाई २१८, २१९ र ललितपुरकी टिशारानी शाक्यले आर्मीकी एजिरेन्का शेरचनलाई २१९, २१२ ले पराजित गर्दै अन्तिम चारमा स्थान सुरक्षित गरे। यू१३ छात्रमा आर्मीका रिजन मगरले दीपक ब्याडमिन्टन एकेडेमीका डियोन भण्डारीलाई २११२, २११४, सुहम कार्कीले आर्मीका दीप थिङलाई २११५, २१८, एपीएफका आरुष सिंखडाले देवीनगरका प्रवल श्रेष्ठलाई २११५, २११० र आर्मीका सुदेश राजकोटीले आईबीएससीका अक्षत ढुंगेललाई २११०, २१५ ले पराजित अन्तिम चारमा स्थान सुरक्षित गरे।"
काठमाडौं तेक्वान्दोमा विक्रम,"नौ पदका लागि भएको निर्वाचनमा विक्रम खड्गी पक्षले सचिव बाहेक प्यानलै जित हासिल गरेको हो। सचिवमा विक्रम पक्षका विकेश बिडारीलाई टसमा पराजित गर्दै टोनिल कर्माचार्य समूहका गौरव रजक विजयी भए। दुवैले ६४६४ मत ल्याएपछि भएको टसमा गौरवले बाजी मारेका थिए। काठमाडौं (अन्नपूर्ण) : काठमाडौं जिल्ला तेक्वान्दो संघको अध्यक्षमा विक्रम खड्गी निर्वाचित भएका छन्। शनिबार भएको निर्वाचनमा टोनिल कर्माचार्यलाई १७ मतले पराजित गर्दै विक्रम अध्यक्षमा निर्वाचित भएका हुन्। विक्रमले ७६ मत ल्याउँदा टोनिल कर्माचार्यले ५९ मत मात्रै पाएका थिए। टोनिल कर्माचार्य तीन महिना अघि गठित काठमाडौं जिल्ला तेक्वान्दो संघ तदर्थ समितिका अध्यक्ष पनि हुन्। नौ पदका लागि भएको निर्वाचनमा विक्रम खड्गी पक्षले सचिव बाहेक प्यानलै जित हासिल गरेको हो। सचिवमा विक्रम पक्षका विकेश बिडारीलाई टसमा पराजित गर्दै टोनिल कर्माचार्य समूहका गौरव रजक विजयी भए। दुवैले ६४६४ मत ल्याएपछि भएको टसमा गौरवले बाजी मारेका थिए। संघको उपाध्यक्षमा सुरेन्द्र डंगोल निर्वाचित भए। उनले सानुबाबु महर्जनलाई सात मतले पराजित गरे। डंगोलले ६९ र महर्जनले ६२ मत ल्याएका थिए। यस्तै कोषाध्यक्षमा कविता श्रेष्ठले नवीन केसीलाई नौ मतले पछि पारिन्। कविताले ६९ मत ल्याउँदा नवीनले ६० मत मात्रै पाए। यसैगरी कार्यसमिति सदस्यमा मोहमद ताज आलम, सरोज तामाङ, रामशरण नेपाली, दिनेश न्यौपाने र टिकाराम भण्डारी विजयी भए।"
डारुइतलाई हिमालपारि सम्मान,"जोमसोम : राष्ट्रिय तथा अन्तर्राष्ट्रिय स्तरमै ख्याति कमाइसकेका चर्चित व्यक्तित्व वरिष्ठ नेत्र रोग विशेषज्ञ डा सन्तुक रुइतलाई शनिबार हिमालपारिको जिल्ला मुस्ताङले सम्मान गरेको छ। जिल्ला समन्वय समितिको संयोजनमा आयोजित कार्यक्रममा डारुइतलाई दोसल्ला ओढाएर प्रमाणपत्रले सम्मान गरिएको जिल्ला समन्वय समिति मुस्ताङले जनाएको छ। जिल्ला समन्वय समिति मुस्ताङले प्रेषित गरेको सम्मानपत्रमा लाखौंको आँखाको ज्योति बन्दै तिलगंगा आँखा प्रतिष्ठान केन्द्रदेखि विश्वका विभिन्न मुलुकहरूमा पुगेर आँखाको सेवा प्र्रदान गर्दै समाज र राष्ट्रका लागि अतुलनीय मानवीय सेवामा समर्पित वरिष्ठ नेत्र रोग विशेषज्ञ डा रुइत राष्ट्रका लागि गहना भएको उल्लेख गरिएको छ। प्रशंसापत्रमा भौगोलिक रूपले विकट र दुर्गम मुस्ताङ जिल्लामा पनि पटकपटक उपस्थित भएर शल्यक्रिया गरी आँखाको ज्योति छर्दै आउनु भएको हुँदा र उनले विकटको हिमाली जिल्ला मुस्ताङमा बृहत् स्वास्थ्य शिविरका माध्यमबाट सेवा पुयाउनु भएकाले डा रुइतलाई उच्च सम्मानसहित प्रशंसापत्रले सम्मान गरिएको जिसस मुस्ताङी प्रमुख माया गुरुङले जानकारी दिइन्। मुस्ताङका संविधानसभा सदस्य चन्द्रबहादुर गुरुङ, श्रीमाया थकाली, जिसस प्रमुख माया गुरुङ, प्रमुख जिल्ला अधिकारी अनुप केसी, घरपझोङ गाउँपालिका अध्यक्ष मोहनसिंह लालचन, उपाध्यक्ष जमुना थकालीलगायतका जनप्रतिनिधि, स्वास्थ्यकर्मी, कर्मचारी, पर्यटन व्यवसायी, स्थानीय नागरिक, संघसंस्था र पत्रकारलगायतले डा रुइतलाई अभिनन्दन गरे। सम्मान समारोहमा दृष्टिका देवता डा रुइतले हिमालको सम्मानले आफूलाई अझ थप ऊर्जाशील बनाएर लैजान प्रेरणा मिल्ने बताए। सम्मान सानो वा ठूलो हुँदैन, डा रुइतले भने, यहाँबाट अपार माया र स्नेह लिएर फर्किंदै छु, मुस्ताङसँग कनेक्टिभिटी निरन्तर रहिरहने छ। मुस्ताङका प्रजिअ अनुप केसीले स्वास्थ्य क्षेत्र ख्यातिप्राप्त व्यक्तिलाई मुस्ताङ जिल्लाले सम्मान गर्ने अवसर पाउनु आफैंमा भाग्यमानी जिल्लाका रूपमा लिएको बताए। सम्मानपछि स्थानीय पत्रकारहरूले सोधेको एक फरक प्रशंगमा डा रुइतले मुस्ताङ पहुँचमार्ग सडकमा चुनौतीपूर्ण भएकाले यसको सुधार हुन आवश्यक रहेको बताए। म झन्डै ३० वर्षको अन्तरालमा अहिले तेस्रोपटक मुस्ताङ आएको हुँ, विगतमा पनि यहाँसम्म आएर सेवा दिँदा निकै चुनौती थियो, डा रुइतले भने, अहिले समय निकै घर्किसकेको छ, तर सडकमार्गमा अपेक्षित सुधार आएको देखिनँ। उनले सडकमार्ग सुधारका लागि राज्यपक्ष र सरोकारवाला निकायले ध्यान दिन आवश्यक रहेको औंल्याए। यसैगरी तपाईं त स्वास्थ्यकर्मी विगत र अहिलेमा यहाँका स्वास्थ्य क्षेत्रको अवस्थामा के भिन्नता पाउनुभयो भन्ने पत्रकारहरूले राखेको जिज्ञासामा डा रुइतले मुस्ताङमा अझै स्वास्थ्य चुनौती रहेको उल्लेख गरे। विकटको जिल्ला मुस्ताङ, यहाँ कर्मचारी र स्वास्थ्यकर्मी बस्न चाहँदैनन्, उनले भने, पर्याप्त स्वास्थ्य स्रोतसाधन जुटाउन मुस्किल पर्छ, हाल जति भइरहेको छ, त्यो पर्याप्त होइन, अपेक्षित सुधार हुँदै जाला।"
बालशिक्षामा कर्णाली कहर,"विकास र समृद्धिबाट बञ्चित कर्णालीमा अझै पनि शिक्षाको पहुँच बालबालिकासम्म पुग्न नसक्नु भनेको राज्यले कतिसम्म बेवास्ता गरेको छ भन्ने कुराको उदाहरण हो। सरकारले सबै बालबालिकालाई विद्यालय भर्ना अभियान चलाएको पनि केही वर्षअघिदेखि थियो। तर, कर्णालीभरका १८ हजार बालबालिका विद्यालयबाहिर हुनु राज्यकै लागि ठूलो बिडम्बना हो। कतिपय भर्ना नै नहुने र भर्ना भइसकेकाले पनि विद्यालयमा निरन्तरता नदिनुका कारण बालबालिका शिक्षाविहीन भएका छन्। अभिभावकको बाध्यता ज्यालामजदुरीमा हुनुले पनि बालबालिकालाई विद्यालय पठाउन असमर्थ देखिन्छ। त्यस्ता बालबालिकालाई लक्ष्य गरी राज्यले विशेष कार्यक्रम कर्णालीका निम्तिमात्रै भए पनि चलाउन सक्नुपर्छ। जनगणनाको पछिल्लो तथ्यांकले देखाएको १८ हजार बालबालिका विद्यालय बाहिरको तथ्यांकको कारण अभिभावकहरूको आर्थिक सामाजिक अवस्थासँग जोडिएको छ। अपांगता भएका बालबालिका विद्यालयको पहुँचमै छैनन्। अर्थात् अपांगताअनुकूल शिक्षा कर्णालीमा छैन। अपांगता भएका बालबालिकाहरूका लागि विशेष विद्यालय बनाउने कर्तव्य राज्यको हो। जसको कोही छैन, त्यसको सरकार हुनुपर्छ। तर, काठमाडौंको सरकारले नदेखेको दुःख स्थानीय र प्रदेश सरकारले पनि नदेख्नु बिडम्बना हो। विद्यालय शिक्षाको अधिकार प्रदेशलाई नभए पनि पालिकाहरूसँगको साझेदारीमा अपांगता भएका बालबालिकाका लागि उनीहरू अनुकूलताका विद्यालय खोल्न प्रदेश सरकारले सक्छ। संघ सरकारले त कर्णालीलाई कतिसम्म हेपेको छ भने भएका विद्यालयमा ४० प्रतिशत शिक्षक दरबन्दी नै खाली छ। त्यो पूरा गर्ने कर्तव्यबाट संघ सरकार च्यूत छ। बालबालिका विद्यालय नजानुको नकारात्मक प्रभाव के भने उनीहरूको सानै उमेरमा बिहेबारी पनि हुन्छ। त्यसैले त कर्णाली नै त्यस्तो प्रदेश भएको छ, जहाँ देशभरमै सबैभन्दा धेरै बालविवाह हुन्छ। डरलाग्दो कुरा त के भने कर्णालीका बालबालिका बर्सेनि हराउँछन्। तिनको भारत वा मुलुककै कतिपय ठाउँमा तस्करी भएको हुनसक्छ। बालबालिकालाई निकृष्ट किसिमको श्रममा लगाइएको हुनसक्छ। ती सबै रोक्ने, नियन्त्रण गर्ने कर्तव्य पनि राज्यकै हो। मुलुकको कुनै पनि भूभागका बालबालिकाको शिक्षा, दीक्षा, पालनपोषणमा राज्यको ध्यान गएन भने देशले सबल र सक्षम नागरिक पाउन सक्दैन। नागरिक सबल र सक्षम नभएसम्म समृद्धि हाँसिल हुन सक्दैन।"
कोसी प्रदेशमा नयाँ सरकार गठनको आह्वान,"विराटनगर : प्रदेश प्रमुख पर्शुराम खापुङले कोसी प्रदेशमा नयाँ सरकार गठनका लागि आइतबार आह्वान गरेका छन्। प्रदेश प्रमुखको कार्यालयका प्रवक्ता नरेन्द्रकुमार श्रेष्ठका अनुसार असार २१ गते बिहीबार अपरान्ह ५ बजेसम्मको म्याद दिएर नयाँ सरकारका लागि आह्वान गरिएको हो। प्रदेश प्रमुखले नेपालको संविधानको धारा १६८ को उपधारा २ बमोजिम सरकार गठनका लागि आह्वान गरेको जानकारी उनले दिए। प्रदेश प्रमुखले कोसी प्रदेशसभामा कुनैपनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलहरुको समर्थनमा बहुमत प्राप्त गर्नसक्ने प्रदेशसभाको सदस्यलाई सरकारको मुख्यमन्त्री नियुक्ति गरी निजको अध्यक्षतामा मन्त्रिपरिषद् गठन गर्ने प्रयोजनका लागि आफ्नो दाबी पेश गर्न आह्वान गर्नु भएको छ, प्रदेश प्रमुखको कार्यालयले जारी गरेको विज्ञप्तिमा भनिएको छ। संविधानको यही धारा अनुसार यसअघि गठन भएको नेकपा (एमाले) कोसी प्रदेश संसदीय दलका नेता हिक्मतकुमार कार्की नेतृत्वको सरकार ढलेपछि प्रदेश प्रमुखले नयाँ सरकार गठनको आह्वान गरेका हुन्। सत्तासाझेदार जनता समाजवादी पार्टी (जसपा)ले जेठ १७ र नेकपा (माओवादी केन्द्र)ले जेठ २३ गते सरकारलाई दिएको समर्थन फिर्ता लिएका थिए। जसपा र माओवादीको समर्थन फिर्तासँगै सरकार अल्पमतमा परेका मुख्यमन्त्रीले विश्वासको मत पाउन सकेनन्। उनले विश्वासको मतका लागि गरेको प्रस्ताव गत शुक्रबार प्रदेशसभाबाट अस्वीकृत भएको थियो। विश्वासको मतको पक्षमा ४६ र विपक्षमा ४३ मत परेको थियो। ९३ सदस्यीय प्रदेशसभामा सरकारलाई बहुमत जुटाउनका लागि ४७ मत आवश्यक पर्छ।"
चालु खर्च धान्न ऋण ल्याउने परम्पराको अन्त्य हुनुपर्छ : प्रदीप पौडेल,"काठमाडौं :नेपाली कांग्रेस सांसद् प्रदिप पौडेलले चालु खर्च धान्न ऋण ल्याउने काम भइरहेको बताएका छन् । आइतबार प्रतिनिधिसभामा बोल्दै सांसद् पौडेलले अर्थतन्त्रले सन्तुलन गुमाएको भन्दै चालु खर्च धान्न ऋण ल्याउने परम्पराको अन्त्य गर्नुपर्ने बताएका हुन्। अर्थतन्त्र संकट ग्रस्त अवस्थामा छ । यो ऋण थपिरहने परम्परालाई अन्त्य गरौं । ऋणका कारण हाम्रो बजेट प्रभावित भएको छ । बेरुजु बढिरहेको छ । उत्पादनको क्षेत्रमा लगानी हुन सकेन । त्यसकारण यो स्थीति आएको हो,'पौडेलले भने,' ऋण लिएको पैंसा उत्पादनमुलक क्षेत्रमा लगानी गरौं । ऋणका कारण बजेट प्रभावित भएको उनको भनाइ छ। वित्तिय अनुशासन कायम हुन नसकेको पौडेलको भनाइ छ । पौडेलले भने,ऋण लिने कुरालाई सजिलो उपायका रुपमा लिइएको छ । अनुत्पादक क्षेत्रमा ऋण लिए विश्वसनियता घट्छ ।"
"ऋणलाई अनुत्पादक क्षेत्रमा लगाउँदैनौं, टावर तथा विमानस्थल बनाउँदा ख्याल गर्छौं : अर्थमन्त्री","काठमाडौंः अर्थमन्त्री डा प्रकाशशरण महतले पुँजीगत खर्चलाई प्रभावकारी ढंगबाट खर्च गर्ने सरकारको नीति रहेको बताएका छन्। प्रतिनिधि सभामा बोल्दै अर्थमन्त्री डा महतले ऋणलाई उत्पादनमुलक क्षेत्रमा उपयोग गर्ने र ऋणलाई प्रभावकारी बनाइने बताएका हुन्। महतले भने, अनुत्पादक क्षेत्रमा ऋण खर्च गर्दैनौं। हामीसँग धेरै ठूलो ऋण छैन। ऋणलाई उत्पादनमूलक क्षेत्रमा उपयोग गर्छौं। वैदेशिक ऋण कुन क्षेत्रमा लिने? भनेर यथार्थ मूल्यांकन गरेर लिइनेछ। आन्तरिक ऋण पहिलेको भन्दा कम लिइने बताए। महतले भने, पूर्वाधार विकास आयोजनामा मात्रै स्वदेशी वा विदेशी ऋण लिने कुरामा म सहमत छु। वैदेशिक ऋणबाट तलब, भत्तामा खर्च गर्न मिल्दैन। साधारण खर्चमा उपयोग गर्न पाइँदैन। साधारण खर्च धान्न गाह्रो परेको बेला कहिलेकाहीँ आन्तरिक ऋणको प्रयोग गर्नुपर्ने अवस्था आउँछ। हामीसँग आम्दानी थोरै छ, राजस्व थोरै छ भनेर सामाजिक सुरक्षा भत्ता, तलब बढाएनौं। बेथितिलाई पुरै निषेध गर्ने सरकारको उद्देश्य रहेको बताए । महतले भने, टावर, एयरपोर्टको कुरामा अत्यन्त विचार गरेर खर्च गर्छौं। आन्तरिक ऋण लिएर चर्को ब्याज तिरेर साधारण खर्च गर्ने कुरा गलत हुन्छ। महतले सरकारले लिएको ऋणलाई उपयुक्त विधिबाट सदुपयोग गरिने बताए। महतले भने, ऋण लिने कुरा महत्वपूर्ण विषय हो। किन लिने? के का लागि लिने? कसरी प्रतिफल प्राप्त गर्ने? भन्ने नसोँचिकन ऋण लिनु हुँदैन। ऋण लिनु खराब कुरा होइन। तर, ऋण लिएर प्रतिफल आउँछ की आउँदैन महत्वपूर्ण कुरा त्यो हो।"
कोसीमा आफ्नै नेतृत्वमा सरकार बनाउने कांग्रेसको निर्णय,"विराटनगर : नेपाली कांग्रेसले गठबन्धनसहितका दललाई समेटेर कोसी प्रदेशमा आफ्नै नेतृत्वमा सरकार बनाउने निर्णय गरेको छ। पार्टीको प्रदेश समितिका पदाधिकारीको काठमाडौंमा आइतबार बसेको बैठकले सरकारको नेतृत्व कांग्रेसभन्दा अरूलाई सुम्पिन नसक्ने निष्कर्ष निकालेको हो। प्रदेशमा बन्ने सरकारको पहिलो नेतृत्वले कांग्रेसले गर्ने निर्णय भएको कांग्रेस कोसी प्रदेशका उपसभापति रमेशजंग रायमाझीले जानकारी दिए। उनका अनुसार सबैलाई समेट्दै सहमतिको सरकार गठनमा कांग्रेस लचिलो भएर अघि बढ्ने छ। प्रदेश सरकारका लागि केन्द्रका शीर्ष नेताको पहल र सुझाव आवश्यक हुने हुँदा कांग्रेसका लागि सकारात्मक सन्देश प्राप्त हुनेमा विश्वस्त रहेको उपसभापति रायमाझीको भनाइ छ। नयाँ सरकार गठनका लागि राष्ट्रिय प्रजातन्त्र पार्टी (राप्रपा)का शीर्ष नेतासँग छलफल भइरहेको उनले बताए। भने, राप्रपाले पनि प्रदेश सरकारमा सामेल हुने संकेत गरेको छ। राप्रपासहित सरकार बनाउन सकिन्छ। राप्रपा सरकारमा सहभागी हुन्छभन्ने विश्वास छ। गठबन्धनको ठूलो दलको हैसियतले कांग्रेसको तुलनामा अन्यको दाबी फिक्का हुने रायमाझी बताउँछन्। कांग्रेसले २ वर्ष सरकार चलाएपछि नेकपा (माओवादी केन्द्र)ले डेढ वर्ष र बाँकी समय नेकपा (एकीकृत समाजवादी)ले सरकारको नेतृत्व गर्नुपर्ने कांग्रेसको दाबी छ। विश्वासको मत प्राप्त गर्न नसकेपछि एमाले कोसी प्रदेश संसदीय दलका नेता हिक्मतकुमार कार्की नेतृत्वको सरकार ढलेको छ। कार्कीले गत शुक्रबार प्रदेशसभाबाट विश्वासको मत पाउन सकेनन्। मतदान हुँदा उनका पक्षमा ४६ र विपक्षी गठबन्धनको पक्षमा ४३ मत पर्यो। ९३ सदस्यीय प्रदेशसभामा बहुमत पुर्याउन ४७ मत आवश्यक पर्छ। मतदानमा तटस्थ बस्ने निर्णयसहित विपक्षी गठबन्धनमै रहेको जनता समाजवादी पार्टी (जसपा) मतविभाजनमा अनुपस्थित रहयो। प्रदेशमा एमालेका ४०, कांग्रेसका २९, माओवादी (सभामुखबाहेक)का १२, राप्रपाका ६, समाजवादीका ४ र जसपाका १ जना प्रदेशसभा सदस्य छन्। एमाले नेतृत्वको सरकार ढलेपछि प्रदेशमा नयाँ सरकार गठनको रस्साकस्सी चलिरहेको छ। विपक्षी गठबन्धनमा आवद्ध दलले आलोपालो सरकार चलाउने बताउँदै आएका छन्। तर, सरकारको नेतृत्वमा माओवादीको पनि दाबी छ। माओवादी संसदीय दलका नेता इन्द्रबहादुर आङ्बो प्रदेशमा पहिलो सरकारको नेतृत्व माओवादीले गर्ने मोटामोटी सहमति भइसकेको बताउँछन्। पार्टीले सरकारको नेतृत्व गर्न पाउनुपर्ने दाबीसहित शीर्ष नेताहरुसँग लबिङ गर्न उनी काठमाडौं गएका छन्। माओवादीले सरकारको नेतृत्व पाउँदा आङ्बो मुख्यमन्त्री बन्ने छन्। कांग्रेस संसदीय दलका नेता उद्धव थापा पनि काठमाडौंमै छन्। विपक्षी गठबन्धनले दुई वा दुईभन्दा बढी दल सम्मिलित सरकार गठनका लागि आह्वान गर्न दबाब बढाएका छन्। प्रदेशसभाबाट विश्वास गुमाएर सरकारबाट बाहिरिएको एमालेले पनि ठूलो दलको सरकार बनाउनुपर्ने दाबी गर्दै आएको छ। एमाले प्रदेशसभाको ठूलो दल हो। यद्यपि, एमाले नेतृत्वको सरकार ढलेको ३ दिन भइसक्दा पनि प्रदेश प्रमुख पर्शुराम खापुङले भने हालसम्म नयाँ सरकार गठनको आह्वान गरिसकेका छैनन्। प्रदेशमा नयाँ सरकार गठन जटिल रहेका कारण उनी कानुनी परामर्शमा रहेको बताइएको छ। उनले संविधानको कुन धारा प्रयोग गरेर नयाँ सरकार गठनका लागि आह्वान गर्छ भन्ने यकिन भइसकेको छैन।"
राष्ट्र ऋण उठाउने विधेयक २०८० बहुमतले पारित,"काठमाडौंः प्रतिनिधि सभाबाट राष्ट्र ऋण उठाउने विधेयक २०८० बहुमतले पारित भएको छ। अर्थमन्त्री डा प्रकाशशरण महतले प्रस्तुत गरेको राष्ट्र ऋण उठाउने विधेयक २०८० बहुमतले पारित भएको हो। सो क्रममा अर्थमन्त्री महतले ऋणलाई उत्पादनमुलक क्षेत्रमा उपयोग गर्ने र ऋणलाई प्रभावकारिता बनाइने बताए। महतले भने, अनुत्पादक क्षेत्रमा ऋण खर्च गर्दैनौं। हामीसँग धेरै ठूलो ऋण छैन। ऋणलाई उत्पादनमूलक क्षेत्रमा उपयोग गर्छौं। वैदेशिक ऋण कुन क्षेत्रमा लिने ? भनेर यथार्थ मूल्यांकन गरेर लिइनेछ। महतले सरकारले लिएको ऋणलाई उपयुक्त विधिबाट सदुपयोग गरिने बताए। महतले भने, ऋण लिने कुरा महत्वपूर्ण विषय हो। किन लिने? के का लागि लिने? कसरी प्रतिफल प्राप्त गर्ने? भन्ने नसोँचीकन ऋण लिनुहुँदैन। ऋण लिनु खराब कुरा होइन। तर, ऋण लिएर प्रतिफल आउँछ की आउँदैन महत्वपूर्ण कुरा त्यो हो।"
पहिचानवादीले मेटाए झापाका सरकारी कार्यालयको बोर्डमा कोशी प्रदेश लेखिएको नाम,"झापा : कोशी प्रदेशको पुनः नामकरणको मागसहित आन्दोलित बनेका पहिचानवादीहरूले झापाका सरकारी कार्यालयहरूको बोर्डमा लेखिएको कोशी प्रदेश नाम मेटाउँदै हिँडेका छन्। पहिचानवादीहरूले आइतबार बिर्तामोड नगरपालिका, नगरका विभिन्न वडा कार्यालय, यातायात व्यवस्था कार्यालय, खानेपानी तथा सरससफाई डिभिजन कार्यालय झापा, कृषि ज्ञान केन्द्र, जलस्रोत तथा सिँचाइ विकास डिभिजन कार्यालय, कृषि विकास बैंक, भूमिसुधार तथा मालपोत कार्यालय, जिल्ला आयुर्वेद कार्यालय, घरेलु तथा साना उद्योग कार्यालय, कलबलगुडीस्थित अनुसन्धान केन्द्र कार्यालयको साइन बोर्डमा लेखिएको कोशी प्रदेश नामलाई मेटाएका छन्। पहिचानवादीहरूले बिर्तामोड नगरपालिका कोशी लेखिएको ठाउँमा कालो रङले पोतेर १ नम्बर प्रदेश लेखेका छन्। कालो झन्डासहित आइतबार बिहान १० बजे पहिचानवादीहरूको एउटा समूहले बोर्डको नाम मेटाउन नगरपालिकाको कार्यालय पुगेका थिए। त्यस्तै आदिवासी जनजाति महासंघ झापाका अध्यक्ष तथा प्रदेश नम्बर १ पुन नामांकन संयुक्त संघर्ष समिति झापाका संयोजक पाण्डवलाल चौधरीको नेतृत्वमा कालो झन्डा बोकेर आएको टोली सदरमुकाम भद्रपुरस्थित सरकारी कार्यालयहरूमा जाँदै कोशी प्रदेश लेखिएको बोर्डमा किराँतलिम्बुवान प्रदेश लेख्दै फर्किएका थिए। कार्यालयहरूको भित्तामा टाँसिएको कोशी प्रदेश लेखिएको जनचेतनामूलक पोस्टर समेत सो समूहले च्यातेर फालेका थिए। प्रदेशसभाको बहुमतले कोशी प्रदेश नामकरण गरेपछि पहिचानवादीहरू निरन्तर आन्दोलन गरिरहेका छन्। आन्दोलनरत उनीहरूले स्वरूप फेर्दै सरकारी कार्यालयको बोर्ड संशोधन अभियानमा जुटेका छन्।"
प्रतिनिधिसभाको अर्को बैठक असार २० मा,काठमाडौं : प्रतिनिधिसभाको अर्को बैठक असार २० गते बस्ने भएको छ। आइतबार बसेको बैठकमा आर्थिक विधेयक २०८० र राष्ट्र ऋण उठाउने विधेयक २०८० बहुमतले पारित भएका छन्। अर्थमन्त्री डाप्रकाश शरण महतले दुवै विधेयक संसदमा पारित गरियोस् भन्ने प्रस्ताव पेश गरेका थिए। विधेयकमा सांसदहरूले आआफ्ना धारणा राखेका थिए। अर्थमन्त्री महतले दुवै विधेयकको प्रस्तावमाथि छलफलका क्रममा उठेका प्रश्नको जवाफ दिएका थिए।
कोशी प्रदेशको मुख्यमन्त्रीमा उद्धव थापालाई अघि बढाउने कांग्रेसको निर्णय,"इलाम : नेपाली कांग्रेसले कोशी प्रदेशको मुख्यमन्त्रीमा प्रदेश सभापति उद्धव थापालाई अगाडि बढाउने निर्णय गरेको छ। कोशी प्रदेश कार्यसमितिको आइतबार बसेको बैठकले थापालाई मुख्यमन्त्रीका रूपमा प्रस्ताव गरेको उपसभापति रमेशजंग रायमाझीले जानकारी दिए। नेकपा (एमाले)को नेतृत्वमा रहेको सरकार ढलेपछि सत्ता साझेदार दलहरूबीच कसको नेतृत्वमा सरकार बनाउने भन्ने विषयमा छलफल चलिरहेका बेला कांग्रेसले मुख्यमन्त्रीमा थापालाई अगाडि बढाएको हो। मुख्यमन्त्री हिक्मतकुमार कार्की नेतृत्वमा रहेको सरकारले विश्वासको मत पाउन नसकेपछि स्वाभाविक रूपमा गठबन्धनमा रहेको सबैभन्दा ठूलो दल नेपाली कांग्रेस हो। त्यसैले पहिलो पटक कांग्रेस नेतृत्वको सरकार बन्छ। त्यसको नेतृत्व कांग्रेस कोशी प्रदेश सभापति एवम दलका नेता उद्धव थापाले गर्नुहुनेछ, उपसभापति रायमाझीले बैठकको निर्णय सुनाउँदै भने, यसका लागि केन्द्रीय नेतृत्वसँग पनि छलफल गर्नेछौं साथै सत्ता साझेदार दलहरूबीच निरन्तर संवाद भइरहेको छ। सभापति थापाको अध्यक्षतामा बसेको बैठकमा उपसभापति रायमाझी र टंक राई, महामन्त्रीहरू भुपेन्द्र राई र टंक थापा, सहमहामन्त्रीहरू विनोद कुमार बस्नेत, खड्ग फागो र प्रमिला गच्छदार साथै कोषाध्यक्ष राजेश गुप्ता सहभागी थिए। कोशीमा नयाँ सरकार गठनको गृहकार्य सुरु भएसँगै दलहरूले आआफ्नै नेतृत्वमा सरकार बनाउन कसरत गरिरहेका छन्। ९३ सदस्यीय कोशी प्रदेशसभामा बहुमतका लागि ४७ प्रदेशसभा सदस्य चाहिन्छ। कांग्रेसका २९, माओवादी केन्द्रका १२, एकीकृत समाजवादीका ४ र जसपाका एकजना प्रदेशसभा सदस्य छन् भने एमालेका ४० र राप्रपाका ६ सदस्य छन्।"
"शेरबहादुर देउवा भाग्यले होइन, क्षमताले ५ पटक प्रधानमन्त्री बन्नुभएको हो : परराष्ट्रमन्त्री साउद","अछाम : परराष्ट्रमन्त्री एनपी साउदले कांग्रेस पार्टी सभापति शेरबहादुर देउवा भाग्यले नभइ क्षमताले पाँचपटक प्रधानमन्त्री बनेको बताएका छन्। आइतबार नेपाली कांग्रेस गाउँ कार्यसमिति चौरपाटी अछामले आयोजना गरेको कार्यक्रममा बोल्दै परराष्ट्रमन्त्री साउदले क्षमता भएर नै सभापति देउवा पाँच पटक प्रधानमन्त्री बनेको बताएका हुन्। योग्यता,पार्टीमा विचार र चिन्तनले नै देउवालाई प्रधानमन्त्री बनाएको उनको भनाइ छ। धेरैले भन्छन् शेरबहादुर देउवा भाग्यले प्रधानमन्त्री भएका हुन् । उहाँ भाग्यले प्रधानमन्त्री हुनु भएको होइन,'उनले भने,'योग्यताले प्रधानमन्त्री हुनुभएको हो।' अन्तर्राष्ट्रिय शक्तिलाई आश्वस्त र विश्वस्त पार्न नेपाली कांग्रेसले मात्रै सक्ने उनको दावी छ। उनले लगानीमैत्री वातावरण बनाएर आर्थिक वृद्धिको प्रक्रियालाई अगाडि बढाउने बताए। मन्त्री साउदले नयाँनयाँ पार्टी आइरहेको र सोसल मिडिया बाहेक उनीहरुको कतै संगठन नभएको बताए। ती नयाँ पार्टीहरूले पद्धतिमा विश्वास नगर्ने उनको भनाइ छ। 'उनीहरु अर्का पार्टीका कार्यकर्तालाई हामीलाइ भोट दिनु भन्छन्। पार्टी पद्दतिमा विश्वास गर्दैनन्,'उनले भने,' पार्टी पद्दतिमा विश्वास नगर्नेले देश सञ्चलन गर्न सक्दैनन। त्यही भएर लगातार विवादमा परिराखेका छन् ।'"
कोसी प्रदेश : जसपाको संसदीय भूमिकामै प्रश्न,"विराटनगर : कोसी प्रदेशसभा (प्रदेश संसद)मा जनता समाजवादी पार्टी (जसपा)को उपस्थिति निकै कमजोर छ। ९३ सदस्यीय प्रदेशसभामा १ जना मात्रै सांसद (प्रदेशसभा सदस्य) छन्। समानुपातिक मतका आधारमा जसपाले निर्मला लिम्बूलाई सांसद बनाएर पठाएको हो। उनैले संसदमा जसपाको प्रतिनिधित्व गरिरहेकी छन्। तर, जसपा संसदमा निर्णायक शक्ति हो। विशेष परिस्थितिमा उसको उपस्थिति एवं सहभागिताले संसदमा ठूलो महत्व र अर्थ राख्छ। नयाँ संसद आएपछि संसदमा प्रतिनिधित्व गरेका नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जसपासमेतको समर्थनमा नेकपा (एमाले) कोसी प्रदेश संसदीय दलका नेता हिक्मतकुमार कार्की पुस २४ गते प्रदेशको मुख्यमन्त्री नियुक्त भए। एमाले नेतृत्वको सरकारमा जसपा सहभागी हुँदा लिम्बू स्वास्थ्यमन्त्री बनिन्। तर, केन्द्रीय राजनीतिमा आएको उतारचढाव र गठबन्धन फेरबदलपछि जसपाले सरकारलाई दिएको समर्थन जेठ १७ गते फिर्ता लियो। लिम्बूले पदबाट राजीनामा दिइन्। माओवादीले पनि सरकारलाई दिएको समर्थन जेठ २३ मा फिर्ता लिएपछि मन्त्रीहरू दुर्गाप्रसाद चापागाईं र जीवन आचार्यले राजीनामा दिए। सरकार अल्पमतमा पर्यो। सत्तासाझेदारको समर्थन फिर्तापछि मुख्यमन्त्री कार्कीले विश्वासको मत लिनुपर्ने अवस्था आयो। उनले विश्वासको मत लिने दिन असार १५ गते संसदमा जसपा उपस्थित भएन। विश्वासको मत लिने प्रयोजनका लागि १४ गते आह्वान गरिएको तेस्रो अधिवेशनको पहिलो बैठकमा भने लिम्बू उपस्थित थिइन्। तर, मुख्यमन्त्रीले राखेको विश्वासको मतको प्रस्तावमा छलफलका लागि सभामुखले बोल्न समय दिए पनि उनले अस्वीकार गरिन्। विश्वासको मतका लागि भोलिपल्ट दोस्रो बैठक आह्वान हुँदा उनले संसद नै टेकिनन्। हुन त उनको पार्टी जसपाले विश्वासको मतका सम्बन्धमा तटस्थ बस्ने निर्णय लिइसकेको थियो। जालझेलपूर्ण तरिकाले प्रदेशको नाम कोसी राखिएकाले असन्तुष्टि रहेको र त्यसमा विभिन्न दलले भूमिका खेलेको भन्दै जसपाले विश्वासको मतको पक्ष वा विपक्ष कतै पनि मतदान नगर्ने निर्णय गर्यो। तर, प्रदेशको नाममा पहिचान नसमेटिएको भनेर असन्तुष्टि व्यक्त गरिरहेको जसपा लामो समयपछि तत्कालीन प्रदेश १ को नामकरण हुँदै गर्दा मतदानका बेला अनुपस्थित रहयो। संसदको पहिलो कार्यकालमा प्रदेशले नाम पाउन नसक्दा राजनीतिक दल र नेताहरू आलोचना खेप्न बाध्य भए। फागुन १७ गते प्रदेशसभाको दुई तिहाइभन्दा बढी बहुमतले प्रदेशको नाम कोसी राख्यो। त्यसमा एमाले, नेपाली कांग्रेस, माओवादी, राप्रपा समेतका दलका ८२ जना सांसदको समर्थन रहयो। नेकपा (एकीकृत समाजवादी), जसपा र कांग्रेसका केही सांसद कोसी नामको विपक्षमा उभिए। सिंगो दलको प्रतिनिधित्व गरिरहेकी लिम्बू पहिचानसहितको नामकरण हुनुपर्ने धारणा राखेर संसदबाट बाहिरिन्। विपक्षमा मत जाहेर गर्ने व्यवस्था थियो। तर, केहीबेरका लागि संसद स्थगित गरिएपछि बाहिरिएकी लिम्बू ढिलो आइपुग्दा मतदान प्रक्रियामा सहभागी हुन पाइनन्। अहिले त्यही कोसी नामलाई लिएर जसपा असन्तुष्टि पोखिरहेको छ। नामविरुद्ध पहिचान पक्षधर आन्दोलित छन्। एमालेबाहेकका दलका सांसदहरू आन्दोलनप्रति समर्थन जनाउँदै नाममा पुर्नविचार गर्नुपर्ने अडान राखिरहेका छन्। नामकरणमा असन्तुष्टि पोखेको जसपाले संसदमा त्यहीअनुसार मत प्रकट गर्नुपर्ने थियो। त्यसले जसपाको भूमिका देखाउँथ्यो, एक सांसद भन्छन्, आखिर प्रतिनिधित्व थियो नै। संसदमा कुरा राखेर निस्किएकी लिम्बू मतदानमा भने अनुपस्थित रहिन्। उनले विश्वासको मत र नामकरणको सन्दर्भमा पक्ष, विपक्ष वा तटस्थ मत व्यक्त गर्ने ठाउँ हुँदाहुँदै उपस्थित नै नहुनु चैँ गैरजिम्मेवारीपना भएको बताए। विश्वासको मत र प्रदेशको नामकरणजस्तो महत्वपूर्ण विषयमा जसपाको भूमिकामा प्रश्न उठेको छ। आफ्नो जिम्मेवारी र दायित्वबाट पन्छिएजस्तो देखिन्छ, ती सांसद भन्छन्, संसदमा हुने बैठक र छलफलमा चित्त नबुझ्दा अनुपस्थित हुनु गैरसंसदीय अभ्यास हो। यसले गलत संसदीय परिपाटीलाई बढवा दिन्छ। विश्वासको प्रस्तावमा मतविभाजन गर्दा हलभित्र तटस्थ मतदानको व्यवस्था गरिएको थियो। तर, जसपा गयल हुँदा शून्य मत पर्यो। विश्वासको मतका पक्षमा ४६ र विपक्षमा ४३ मत परेको घोषणा सभामुख बाबुराम गौतमले गरे। विश्वासको मतको पक्षमा सत्तारुढ एमालेका ४० र राप्रपाका ६ सांसदको समर्थन रहयो। विपक्षमा कांग्रेसका २८, माओवादीका ११ र एकीकृत समाजवादीका ४ सांसदको मत परेको थियो। प्रदेशसभामा एमालेका ४०, कांग्रेसका २९, माओवादी (सभामुखबाहेक)का १२, राप्रपाका ६, समाजवादीका ४ र जसपाका १ सांसद छन्। बहुमत पुर्याउन ४७ मत आवश्यक पर्छ। १ मत नपुग्दा कार्की नेतृत्वको सरकार ढल्यो। संसद बैठकमा उपस्थित भएका कांग्रेसकी ममता तामाङ मगर र माओवादीका नारायण बुर्जामगर पनि मतदानका बेला संसदबाट बाहिरिए। फ्लोरक्रस गरेर विश्वासको मतका पक्षमा मतदान गर्नसक्ने सम्भावनालाई मध्यनजर गर्दै उनीहरूलाई बाहिर पठाइएको चर्चा चलेपनि दुवै जनाले अस्वस्थ्य भएकाले मतविभाजनमा उपस्थित हुन नसकेको बताएका छन्। उनीहरू आवद्ध दलले पनि फ्लोरक्रसको सम्भावनालाई अस्वीकार गरेका छन्। जसपा उपस्थित नभएका कारण हाम्रा पनि ११ जना सांसद बाहिरै थिए भन्ने देखाउन उनीहरूलाई मतदानबाट बञ्चित गराउँदै बाहिर निकाल्न पार्टीले भूमिका खेलेको बताइन्छ। कांग्रेस, माओवादी, एकीकृत समाजवादी, जसपा विपक्षी गठबन्धनमा छन्। जसपासहित आफूहरूको मत ४६ पुग्ने दाबी विपक्षीको थियो। तर, तटस्थ बस्ने निर्णय लिएर जसपा संसदमै उपस्थित भएन। बैठकमा उपस्थिति जनाएका कांग्रेस र माओवादीका ११ जना सांसदलाई पनि मतदानका बेला बाहिरै राखियो। जसका कारण विपक्षीको ४३ मत मात्रै भयो। सत्तापक्ष र आफूहरूको ४६४६ भएको खण्डमा निर्णायक मतका लागि माओवादीबाट निर्वाचित सभामुख बाबुराम गौतमलाई प्रयोग गर्ने रणनीति विपक्षीको थियो। विपक्षीको रणनीति असफल बन्यो। यद्यपि, सरकार गठनमा सभामुखको प्रयोग कानुनविपरीत हुने संविधानविद्हरू बताउँछन्। यता बहुमत पुर्याउन नसक्दा मुख्यमन्त्री कार्की नेतृत्वको सरकार पनि टिकेन। जसपा सांसद लिम्बूले भने पार्टीको निर्णय मानेर विश्वासको मतका लागि मतदान हुने दिन आफू संसदमा उपस्थित नभएको बताइन्। मैले पार्टीको निर्णय मानेकी हुँ। त्यो दिन काठमाडौं गएँ, उनले भनिन्, प्रदेशको नाम पहिचानसहितको नराखिएकाले हाम्रो असन्तुष्टि हो। पहिचानको मुद्दालाई सम्बोधन गरेमात्रै अब बन्ने नयाँ सरकारलाई समर्थन गर्न सकिन्छ। नामकरणपछिको आन्दोलनमा कठोर बनेकाले यसअघि सरकारलाई दिएको समर्थन फिर्ता लिएको लिम्बू बताउँछिन्। त्यसै कारण विश्वासको मतको प्रयोजनका लागि आह्वान गरिएको संसद बैठकमा आफ्नो धारणा राख्नुको औचित्य नदेखेको उनको भनाइ छ। तर, नामकरणमा कोसीको विपक्षमा मतदान गर्ने तयारी गर्दै गर्दा उपस्थित हुन ढिलो भएको लिम्बू बताउँछिन्। नामकरणजस्तो जटिल विषयमा पहिचान समेटिएन भने अर्थ छैन भनेर मैले संसदमा धारणा राखें। २ घण्टाका लागि बैठक स्थगित गरियो। अलि बिरामी भएकाले आराम गर्न गएको थिएँ, उनले भनिन्, फर्किएर आउँदा ढोका लागिसकेको रहेछ। भित्र जान पाइँन। मतदानमा सहभागी हुन सकिन। संसद सचिवालयका सूचना अधिकारी निरोज ढकालका अनुसार नयाँ संसदको पहिलो अधिवेशन पुस १७ देखि फागुन १७ गतेसम्म चल्यो। अधिवेशनमा १३ वटा बैठक हुँदा ३ वटामा जसपा अनुपस्थित भयो। दोस्रो तथा बजेट अधिवेशन जेठ १४ देखि ३१ गतेसम्म चल्यो। ६ वटा बैठक भए, ढकाल भन्छन्, जसपा २ वटामा मात्रै उपस्थित रह्यो। असार १४ गतेदेखि तेस्रो अधिवेशन आह्वान भएको छ। उनका अनुसार जारी तेस्रो अधिवेशनमा हालसम्म २ वटा बैठक भएकोमा जसपा एउटामा अनुपस्थित छ। हालसम्म २१ वटा बैठक भएकोमा ८ वटा जसपाविहीन बनेको जानकारी ढकालले दिए। सरोकारवाला भने नामकरण र विश्वासको मत लिने जस्तो महत्वपूर्ण समयमा छुट्नु एवं सहभागी नहुनुले जसपाको राजनीतिक नैतिकतामै प्रश्न उठेको बताउँछन्। एक सांसद भन्छन्, संसदमा उपस्थित नहुनु कानुनी विषय बन्दैन र कुनै कारबाही पनि हुँदैन। तर, नैतिकतामा प्रश्न उठ्छ। जिम्मेवारी पूरा गरेको देखिँदैन। संसदमा प्रतिनिधित्व गर्नु र काम कारबाहीमा सहभागी नहुनु गैरजिम्मेवारीपूर्ण हो। संसदमा दायित्व र जिम्मेवारी पूरा नगर्दा जनमतको अपमान हुने ती सांसद बताउँछन्। भन्छन्, संसदमा हर विषय र काम कारबाहीमा भाग लिनुपर्छ। आफ्नो मत जाहेर गर्नुपर्छ। संसदबाट भाग्नु तथा दायित्व र जिम्मेवारीबाट पन्छिनु अराजनीतिक संस्कार हो। उनी संसदका पछिल्ला केही काम कारबाहीलाई लिएर जसपामाथि राजनीतिक प्रश्न खडा भएको बताउँछन्। संसदमा हाजिर हुनु र काम कारबाहीमा भाग नलिनु अनुचित हुने ती सांसदको भनाइ छ। निर्णायक शक्ति हुँ भन्ने दम्भकै कारण जसपाले असंसदीय चरित्र देखाइरहेको हुनसक्छ। संसदको अनुपस्थितिले गलत थिति बसेको छ, उनले भने, भोलिका दिनमा अरुले पनि यस्तै गरिदिए भने संसदीय मर्यादा नै धरापमा पर्नसक्छ। संसदमा अनुपस्थित रहने अधिकार छ भन्दैमा जथाभावी गर्न थाल्दा गलत अभ्यास स्थापित हुने जोखिम बढ्छ। आफ्नो दायित्व र जिम्मेवारी पूरा नगर्नेले नैतिक हैसियत गुमाउने उनको भनाइ छ। संसदीय काम कारबाहीमा एउटा दल नै बाहिर बसिदिँदा लोकतान्त्रिक शासन प्रणालीको मर्मविपरीत हुने उनी बताउँछन्। राजनीति शास्त्रका उपप्राध्यापक गिरिश भट्टराई संसदमा बारम्बार अनुपस्थित हुनुलाई गैरराजनीतिक चरित्र भन्छन्। संसद भनेको जनताका समस्यालाई छलफलमा ल्याउने, सम्बोधन गर्ने तथा कानुन बनाउने थलो हो, उनले भने, तर, महत्वपूर्ण क्षणमा अनुपस्थित हुनु संसदीय व्यवस्थाको मर्म र भावनाविपरीत हुन्छ। कोसी प्रदेश अहिले जटिल परिस्थितिबाट गुज्रिरहेको र संसदभित्र महत्वपूर्ण विषयमा छलफल चलिरहँदा उपस्थित नहुनुले सांसदको संसदीय गरिमा घट्ने भट्टराईको तर्क छ। उनले राजनीतिक चेतनाको कमी र जनताप्रतिको उत्तरदायित्वको अभाव हुँदा दल एवं सांसदमाथि प्रश्न उठ्ने गरेको बताए। संसदमै सही भूमिका निर्वाह गर्न नसक्दा भोलिका दिनमा कुन नैतिकता बोकेर जनतासँग जानेभन्ने विषय महत्वपूर्ण हुन्छ, राजनीतिक विश्लेषक भट्टराई भन्छन्, अहिले प्रदेशमा मध्यावधिको चर्चा भइरहँदा दल र सांसदको भूमिका के रहयो त भन्ने प्रश्न जीवितै रहने भयो। संसदीय व्यवस्थाको मर्म र भूमिका नै नबुझ्ने तथा नैतिकताविपरीत काम गर्ने दल एवं सांसदलाई जनताले विश्वास पनि नगर्ने उनले बताए। प्रदेशका सांसदका पछिल्ला गतिविधिले उनीहरूलाई संसदीय व्यवस्थाको भूमिका, महत्व र मर्मका विषयमा पाठ एवं शिक्षा दिनुपर्ने आवश्यकता देखिएको भट्टराईको भनाइ छ। संसदीय व्यवस्थामा पार्टीलाई क्षति पुग्ने काम कतिपय सांसदहरूबाट भइरहेको छ। सांसद त आज छन्, भोलि छैनन्, उनले भने, पार्टी त रहिरहन्छ नी। तर, जनताले अविश्वास गर्छन् होलाभन्ने डर नै नराखिकन असंसदीय गतिविधि गरिराखेको पाइन्छ।"
सभा तथा जुलुस प्रदर्शनमा स्थान तोक्नु कानुन विपरीत : सर्वोच्च अदालत,"काठमाडौं : सर्वोच्च अदालतले वस्तुनिष्ठ विश्लेषण र विवेचना नै नगरी सार्वजनिक कार्यक्रम तथा सभा, जुलुस एवं विरोध कार्यक्रम गर्न निश्चित स्थान तोक्नु संविधान एवं कानुन विपरीत भएको ठहर गरेको छ। न्यायाधीश विश्वम्भरप्रसाद श्रेष्ठ र कुमार रेग्मीको संयुक्त इजलासले जिल्ला प्रशासन कार्यालय काठमाडौंबाट यसअघि गरिएको निषेधित क्षेत्रको निर्णयसूचना संविधान र कानुन विपरीत भएको ठहर गरेको छ। आइतबार सार्वजनिक भएको सर्वोच्चको पूर्ण पाठमा सुरक्षा संवेदनशीलतातर्फ कुनै विवेचना र विश्लेषण नै नगरी निश्चित स्थानमा मात्र सभा, जुलुस, विरोध कार्यक्रम गर्न स्थान तोक्नु कानुन विपरीत भएको ठहर गरिएको छ। सरकारका हरेक क्रियाकलाप कानुन बमोजिम सीमित सरकारको अवधारणाबाट परिचालित एवं संवैधानिक प्रावधानबाट निर्देशित र कानुनबाट सञ्चालित हुनुपर्ने आदेशमा उल्लेख छ। जिल्ला प्रशासन कार्यालय काठमाडौंले २०२८ को दफा ६ (३) बमोजिम माइतीघर मण्डलामा विरोध प्रदर्शन गर्न नपाइने भन्दै सूचना जारी गरेको थियो। तत्कालीन प्रधानमन्त्री केपी शर्मा ओलीको पालमा २०७४ फागुन ८ गते अर्को आदेश नभएसम्मका लागि भन्दै निषेधित क्षेत्र तोकिएको थियो। त्यसपछि २०७५ साल वैशाख २ गते सूचना जारी गर्दै सार्वजनिक कार्यक्रम तथा प्रदर्शनस्थल तोकिएको थियो। खुलामञ्च, तिनकुने खुला चौर, कोटेश्वर, भुईंखेलचौर, भगवान पाउँ, पेप्सीकोला, खेलमैदान, सानो गौचरण फुटबल मैदान, लैनचौर समाज कल्याण परिषद् अगाडिको खुला स्थान र सिफल चौर गौशालालाई सार्वजनिक कार्यक्रम तथा प्रदर्शनस्थल भनेर तोकिएको थियो। त्यस विरुद्ध वरिष्ठ अधिवक्ता दिनेश त्रिपाठीले सर्वोच्च अदालतमा रिट दायर गरेका थिए। २०७५ वैशाख १६ गतेदेखि लागू हुने भनि गरिएको प्रदर्शन स्थलहरू तोकिएको थियो। प्रदर्शनस्थल तोक्दा सुरक्षा संवेदनशीलता, मौलिक हक जस्ता विषयको मूल्यांकन नै नगरी स्वेच्छाचारी ढंगले सीमित स्थान तोक्ने गरी निर्णयसूचना जारी भएको देखिने पूर्ण पाठमा उल्लेख छ। सीमित स्थान तोक्ने सम्बन्धमा वस्तुनिष्ठ विश्लेषण र विवेचना नै नगरी निश्चित स्थान तोकी सो स्थानमा मात्र सभा जुलुस, विरोध कार्यक्रम गर्न स्थान तोकेको निर्णयसूचना समेत संविधान र कानुन विपरीत देखिन आयो, पूर्ण पाठमा उल्लेख छ। राज्यका जिम्मेवार व्यक्तिहरू समक्ष पुर्याउन चाहेको आवाजमा अनुचित प्रतिबन्ध लगाउने गरी निश्चित स्थानबाहेक अन्त पर्याप्त आधार र कारण समेत जिल्ला प्रशासन कार्यालयले नखुलाएको पूर्ण पाठमा जनाइएको छ। मुद्दाको पूर्ण पाठमा भनिएको छ, संविधान प्रदत्त नागरिकको मौलिक हकको उपभोगमा नै सीमितता हुने गरी सार्वजनिक कार्यक्रम तथा प्रदर्शनका लागि किन सीमित र निश्चित स्थान तोक्नु परेको हो ? यस प्रकारको बन्देजको उद्देश्य के हो ? सुरक्षा संवेदनशीलता सम्बन्धी के अध्ययन विश्लेषण भयो ? भन्ने यस्ता विषयहरूको मूल्यांकन नै नगरी स्वेच्छाचारी ढंगले सीमित स्थान तोक्ने गरी निर्णयसूचना जारी भएको देखिन्छ।"
समाजवादी मोर्चा बनाएर वामपन्थी एकता गर्न लागेका छौं : प्रचण्ड,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले समाजवादी मोर्चा बनाएर वामपन्थी एकता गर्न लागेको बताएका छन्। नारायण विलास जोशी स्मृतिको ३४ औं स्मृति दिवसको अवसरमा आइतबार आयोजित कार्यक्रमलाई सम्बोधन गर्दै उनले फेरि कम्युनिष्ट पार्टी एकताको दिशामा अगाडि बढ्ने उद्घोष गरे। उनले भने,अहिले क माधव कुमार नेपाल, म लगायत,क विप्लव र क उपेन्द्र यादव समेतले फेरि एकचोटी समाजवादी मोर्चा बनाएर वामपन्थीहरुलाई एकताबद्ध गर्ने पहल सुरु गरेका छौं। उनले फेरि समाजवादी मोर्चा हुँदै नेकपातिर फर्कन पर्ने बताए। प्रचण्डले झण्डै दुई तिहाई भएको नेकपा एकचोटी असफल भयो भन्दैमा पछाडि हट्न नहुने भएकाले कम्युनिष्ट एकतामा जुट्नुपर्ने धारणा राखे। उनले के कारणले कम्युनिष्ट विभाजन भए गम्भीर समीक्षा गरेर अगाडि बढ्नुपर्ने धारणा राखे। प्रचण्डले समाजवादी मोर्चाबाट वामपन्थीलाई एकता गर्ने भनेपनि मोर्चामा कम्युनिष्ट र गैरकम्युनिष्ट रहेका छन्। समाजवादी मोर्चामा नेकपा माओवादी केन्द्र, नेकपा एकीकृत समाजवादी, जनता समाजवादी पार्टी र विप्लव नेतृत्वको नेकपा रहेको छ। मोर्चामा आएका चार पार्टीका फरकफरक सिद्धान्त, विचार, दृष्टिकोण र कार्यक्रमहरू छन्। माओवादी केन्द्र, नेकपा एस र विप्लव तीन कम्युनिस्ट पार्टी हुन्। मधेस केन्द्रित जसपा पनि यो मोर्चामा छ। तर, उसले कम्युनिस्ट सिद्धान्त मान्दैन। विप्लव कम्युनिस्ट भए पनि संसदीय व्यवस्था मान्दैन। प्रचण्डले स्मृति दिवसको अवसरमा नारायण विलास जोशी प्रतिष्ठान भवनको उद्घाटन एवम् प्रतिमा अनावरणसमेत गरेका थिए।"
प्रतिनिधिसभा बैठक १५ मिनेटका लागि स्थगित,"काठमाडौं : प्रतिनिधिसभा सभा बैठक १५ मिनेटका लागि स्थगित भएको छ। सभामुख देवराज घिमिरेले आजको बैठकको कार्यसूचीमा रहेको क्रम संख्या २ देखि ६ सम्मको कार्यक्रम अर्को बैठकका लागि सारेको जानकारी गराउँदै बैठक १५ मिनेटका लागि स्थगित गरेको घोषणा गरेका थिए। बैठकमा मुलुकी संहितासम्बन्धी केही नेपाल ऐनलाई संशोधन गर्ने विधेयक टेबुल गरिएको छ । प्रतिनिधिसभाका सचिव पदमप्रसाद पाण्डेले राष्ट्रियभाबाट उत्पति भएको मुलुक संहितासम्बन्धी केही नेपाल ऐनलाई संशोधन गर्न बनेको विधेयक २०८० को सम्बन्धमा राष्ट्रियसभाबाट प्राप्त सन्देशसहितको विधेयक टेबल गरेका हुन्। आजको कार्यसूचीको क्रमसंख्या २ मा आर्थिक विधेयक २०८० माथि छलफल हुने,३ मा आर्थिक विधेयक माथि प्राप्त संशोधनहरूलाई निर्णयार्थ प्रस्तुत गरिने उल्लेख छ। यस्तै कार्यसूचीको क्रमसंख्या ४ मा अर्थमन्त्री डा प्रकाशशरण महतले आर्थिक विधेयक, २०८० लाई पारित गरियोस् भनी प्रस्ताव प्रस्तुत गर्ने र क्रमसंख्या ५ मा राष्ट्र ऋण उठाउने विधेयक,२०८० को दफावार छलफल गरिने, प्राप्त संशोधनहरूलाई निर्णयार्थ प्रस्तुत गर्ने र क्रमसंख्या ६ मा अर्थमन्त्रीले विधेयक पारितका लागि प्रस्ताव पेस गर्ने उल्लेख छ।"
सत्ता जोगाउन गठबन्धनभित्र अर्को गठबन्धन बन्यो : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले गठबन्धन सत्ता जोगाउन बनाएको दाबी गरेका छन्। आइतबार गोकर्णेश्वरको नगरभेलालाई सम्बोधन गर्दै उनले जनताका लागि नभई सत्ता जोगाउनका लागि गठबन्धन बनिरहेको बताएका हुन्। लामिछानेले भने, अहिले ठूला दलहरुले सत्ता जोगाउनका लागि गठबन्धन बनाइरहेका छन्। जनता जोगाउने गठबन्धन होइन , सत्ता जोगाउने गठबन्धन हो त्यो। जनता आजपनि अस्पतालमा डाक्टरको पालो नपाएर, महिनौं अपोइन्टमेन्ट नपाएर बसेका छन्, विदेशमा अलपत्र परेर बसिरहेका छन्, उनीहरुका लागि गठबन्धन गर्नुपर्दैन ? अहिले त गठबन्धनभित्र पनि अर्को गठबन्धन बनेको छ। त्यो पनि सत्ता जोगाउन। सत्ता गठबन्धनमा आबद्ध संसदभित्रका माओवादी केन्द्र, जसपा र नेकपा एसले विप्लव नेतृत्वको नेकपालाई समेटेर समाजवादी मोर्चा नेपाल बनाएको छ। लामिछानेले यहि समाजवादी मोर्चालाई लक्षित गर्दै यस्तो बताएका हुन्। नेपाली जनताले गठबन्धनबाट वाक्क भएर नेपाली जनताले घण्टी बजाएको स्मरण गराए। उनले छोटो समयमा नै रास्वपाले २१ सिट जितेको उल्लेख गरे। उनले पार्टीले भातृ संगठन नबनाउने उद्घोष गरे। भातृ संगठन भनेको पार्टीलाई मात्र नभई देशलाई नै भार हुने उनको भनाई छ। लामिछानेले आफूले पार्टीलाई योगदान दिने नभई देशलाई योगदान दिनसक्ने मानिस रास्वपामा खोजिरहेको बताए। उनले राजनीतिलाई सङ्ल्याएर सुशासन कायम गर्न रास्वपा उदय भएको दाबी गरे। लामिछानेले अरु दल छाडेर रास्वपामा आएका नेताहरुलाई दुष्मनको व्यवहार नगर्न आग्रह गरे। उनले नेपाली जनताले खोजेको र रोजेको पार्टी रास्वपा भएको दाबी गरे। लामिछानेले ठेक्का, राजदूत, विज्ञ, सल्लाहकार लगायतका पद पाइन्छ कि भन्ने सोचेर व्यक्तिगत स्वार्थका लागि रास्वपा प्रवेश नगर्न आग्रह गरे। उनले भ्रष्टाचारको विरुद्ध सबैजना लाग्नुपर्ने बताए। उनले भने,अधिकारको दूरुपयोग नगरौं। इमानसँग काम गरौं।"
मिटरब्याज पीडितलाई न्याय होइन झुक्काउन विधेयक ल्याइएको हो : पदम गिरी,"काठमाडौं : नेकपा एमालेका सचेतक पदम गिरीले मिटरब्याज पीडितहरूको न्यायका लागि सरकार गम्भीर हुनुपर्ने बताएका छन्। आइतबार प्रतिनिधिसभा बैठकमा मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० को सैद्धान्तिक छलफलमा भाग लिँदै एमाले सांसद गिरीले मिटरब्याज चानचुने नभइ गम्भीर समस्या भएकाले बताए। 'मिटरब्याजीका विरुद्धमा राम्रो नीति बन्नुपर्छ। ऐन बन्नुपर्छ,'उनले भने,' पीडितलाई न्याय र पीडकलाई कारबाही गर्नु वातावरण बनाउनुपर्छ।' सांसद गिरीले मिटरब्याजी प्रकरणमा राष्ट्रसेवक उच्चपदस्थल कर्मचारीदेखि राजनीतिक दलका ठूला नेताको संलग्नता रहेको भन्दै यसको गहिरो छानबिन हुनुपर्ने बताए। उनले भने,'मिटरब्याजी प्रकरणमा राष्ट्रसेवक को उच्चपदस्थल कर्मचारी संलग्न छन्। राजनीतिक दलका ठूला नेताहरू संलग्न छन्। प्रहरीका उच्च अधिकारीहरू संलग्न छन्। यो सामान्वादको अवशेषको रुपमा रहेको छ। त्यसकारण यसका विरुद्धमा राम्रो नीति बन्नुपर्छ। ऐन बन्नुपर्छ। पीडितलाई न्याय र पीडकलाई कारबाहीको वातावरण बनाउनुपर्छ।' उनले ताजा जनादेश आएको ७ महिना पुग्दा पनि एउटा पनि ऐन निर्माण गर्न नसकेको भन्दै आपत्ती जनाए। मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० मिटजब्याजी पीडितलाई न्याय दिन नभइ झुक्याउनका लागि ल्याएको उनको आरोप छ। सो विधेयक राष्ट्रिय सभाले फास्ट ट्रयाकबाट पास गरेको भन्दै सांसद गिरीले प्रतिनिधिसभामा छलफलका लागि आउँदासम्म सांसदको हातमा नपुगेको गुनासो गरे। 'मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० राष्ट्रिय सभाले फास्ट ट्रयाकबाट पास गर्यो। आजदेखि प्रतिनिधिसभामा सैद्धान्तिक छलफल हुँदसमेत सांसदको हातमा विधेयक छैन। तर पनि बैठकमा बस्नुपर्ने अवस्था छ।'"
पीडित जनताको उद्दार र न्यायका लागि सबैको सहयोग आवश्यक :कानुनमन्त्री,"काठमाडौं : कानुन न्याय तथा संसदीय मामिला मन्त्री धनराज गुरूङ पीडित जनताको न्यायका लागि सबैको सहयोग आवश्यक रहेको बताएका छन्। आइतबार प्रतिनिधिसभा बैठकमा पेश गएको मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० को सैद्धान्तिक छलफलका क्रममा उठेका प्रश्नहरूको जवाफ दिँदै मन्त्री गुरूङले जनताको न्याय र उद्दारका लागि सबै एकजुट भएर लाग्नुपर्ने बताए। मिटरब्याजी पीडितलाई न्याय दिलाउन नयाँ विधेयक ल्याएको उनको भनाइ छ। मन्त्री गुरूङले मिटरब्याजीको स्रोतको सन्दर्भमा सम्पत्ति छानबिन गरिनुपर्ने विषय विधेयकमा व्यवस्था गरिएको बताए। मन्त्री गुरुङले यो विधेयक जुन ढंगबाट समयमै संसदमा प्रस्तुत हुनुपर्थ्यो त्यसो हुन नसकेको बताए। संसदलाई गुमराहमा राखियो भन्ने कुरा सत्य नभएको उनको भनाइ छ। विधेयकमाथि छलफलमा भाग लिँदै नेकपा एमाले सांसद पदम गिरीले विधेयक समयमै नल्याएर संसदलाई गुमराममा राखिएको आरोप लगाएका थिए। जवाफमा मन्त्री गुरुङले विधेयक समयमै आएको दावी गरे। 'यो विधेयक असार ६ गते पिजन हलमा आइसकेको थियो। पिजन हलमा आइसकेको विधेयक माननीयहरूले समयमै अध्ययन गरिदिने हो भने साहेद हामीले धेरै झन्झट देखाइरहनु पर्दैन,' उनले भने।'"
प्रतिनिधिसभाबाट आर्थिक विधेयक २०८० बहुमतले पारित,"काठमाडौं : आर्थिक विधेयक २०८० बहुमतले पारित भएको छ। आइतबार अर्थमन्त्री डाप्रकाश शरण महतले प्रतिनिधिसभा बैठकमा पारित गरियोस् भनी प्रस्तुत गरेको विधेयक बहुमतले पारित भएको हो। त्यसअघि अर्थमन्त्री डामहतले आर्थिक विधेयकमाथि छलफलका क्रममा उठेका प्रश्नको जवाफ दिएका थिए। सो क्रममा अर्थमन्त्री महतले विभिन्न माध्यमबाट करको दायरा बढ्ने दावी गरे। नयाँ करको व्यवस्थापछि आयातकर्ताहरूले प्रोफिट मार्जिन घटाउन बाध्य भएको उनको भनाइ छ। भ्याटको व्यवस्थाले करको दायरालाई फराकिलो बनाउन मद्दत गर्ने उनको भनाइ छ। अर्थमन्त्री महतले भने, धागोमा कर लगाएको कुरा उठेको छ। यसमा कर लगाउँदा रिफण्डको व्यवस्था गरिएको छ। आन्तरिक उत्पादन हुने उद्योग व्यवसायको संरक्षण गर्न सरकार लागिपरेको छ। नेपाली उत्पादकको संरक्षण गर्न भ्याटको बाटोमा जानु परेको बताए। साना किसान गरिब हुन् उनीहरूले बजार पाउनुपर्छ। बिचौलियाको चलखेल तोड्न राज्य संयन्त्र क्रियाशील छ। साना किसानको उत्पादनलाई सरकारले सहयोग गरिरहेको छ। साना साना किसानहरूको संरक्षण नगरिकन गरिबको भलो हुँदैन। सरकार नेपालमै उत्पादन बढाउन चाहन्छ। उत्पादनमा सहुलीयत र अनुदान दिन्छौं। आर्थिक बजेट प्रतिनिधिसभाबाट पारित भएसँगै सरकारलाई बजेट कार्यान्वयनको बाटो खुलेको हो।"
ललिता निवास भित्रका अस्थायी संरचना हटाउन काठमाडौं महानगरले दियो सात दिने अल्टिमेटम,"काठमाडौं : काठमाडौं महानगरपालिकाले ललिता निवास परिसर भित्रका अस्थायी संरचना हटाउन ७ दिने अल्टिमेटम दिएको छ । महानगरले आज सूचना जारी गर्दै ललिता निवास परिसरभित्र बनेका अस्थायी संरचना हटाउन सात दिनको अल्टिमेटम दिएको हो। विवादित जग्गा निरीक्षण तथा तारबार गर्न महानगरपालिकाको टोली आज बालुवाटारस्थित ललिता निवासमा पुगेको थियो । सीआईबीले ललिता निवास जग्गा हिनामिना काण्डमा सरकारी कर्मचारी, व्यवसायी, भूमाफियासहित ४ सय जनाविरुद्ध ठगी र किर्तेमा मुद्दा दायर गर्नुपर्ने निष्कर्ष निकालेको छ । ललिता निवासको १ सय ४३ रोपनी जग्गा हिनामिना भएको प्रहरीको निष्कर्ष छ। अख्तियार दुरुपयोग अनुसन्धान आयोगले भने १ सय ३६ रोपनी जग्गा अतिक्रमण भएको दाबी गर्दै विशेष अदालतमा मुद्दा दायर गरिसकेको छ ।"
प्रदिप पौडेलको प्रस्ताव : संसदीय नियमावली संशोधन गरौं,"काठमाडौं : नेपाली कांग्रेसका सांसद प्रदिप पौडेलले संसद आमनागरिकका बारेमा गम्भीर नभएको बताए। आइतबार मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० को सैद्धान्तिक छलफलमा भाग लिँदै सांसद पौडेलले विधेयक बनाउने, कानुन बनाउने बारेमा जुन ढंगले सक्रियाता देखाउनुपर्ने त्यसो गर्न नसकेको बताए। उनले सरकारले मुलुकलाई आवश्यक कानुन बनाउन समेत नसकेको आरोप लगाए। उनले भने,'वित्तीय कानुन जति आवश्यक छ त्यसलाई निर्माण गर्न सकेको छैन। यसलाई सरकार र सदनले गम्भीररुपमा ध्यान दिनुपर्छ।' एउटा अधिवेशनमा कतिवटा विधेयक सरकारले अनिवार्यरुपमा पेश गर्नुपर्ने हो यसबारे अनिवार्य संख्या तोक्नुपर्ने उनको भनाइ छ। ' एउटै विधेयक पेश नगरीकन संसदको अधिवेशन अन्त्य हुने कुरा स्वाभाविक हुदैन। समस्या धेरै छन्। धेरै समस्या हुँदा हुँदै केही नभएको जस्तो गरी सामान्य ढंगले चल्ने कुरा स्वीकार्य हुँदैनन्। त्यसैले पास गर्नुपर्ने विधेयकको संख्या तोक्औं।' उनले हरेक विधेयकमा दफावार छलफल आवश्यक रहेको बताए। संसदीय नियमावली संशोधन गर्नुपर्ने उनको भनाइ छ। सांसद पौडेलले भने,' सबै विधेयकमा छलफल आवश्यक छ। छलफल गर्ने तर छलफलमा उठेका विषयहरू संशोधन गर्न नपाइने। संसारमा कुनै पनि कुरा पूर्ण हुँदैनन् । यस्तो परम्मरा तौडौं । नियमावलीमा भएको जुन परम्परा छ यसलाई बदलौं।' पौडेलले मुलुकमा लोकतन्त्र ,गणतन्त्र आएपनि मिटरब्याजीलाई नआएको बताए। 'उनीहरू ठगिए। साहुले अदालत प्रयोग गरेर उनीहरूलाई थप दु:ख दिए। बाउन्स चेकमा सिग्नेचर गराएर उनीरूलाई मुद्दा हाले। अदालतले साहुको पक्षमा फैसला गर्छ।'"
"प्रचण्डले भने : जो जनताको समृद्धि र सुशासनको पक्षमा छैनन्, उनीहरू आतंकित छन्","उनले सरकारको कामले भ्रष्टाचारको अन्त्य र सुशासन चाहने, जनताको जीवनमा परिवर्तन चाहनेहरू सबै उत्साहित बनेको बताए। काठमाडौं : प्रधानमन्त्री पुष्पकमल दाहाल प्रचण्डले लाखौँ युवाहरूले जीवनको उर्जाशील समय गणतन्त्रको आन्दोलनमा खर्चिएको दाबी गरेका छन्। आइतबार बिहान बालुवाटारमा नेपाली प्रतिभाशाली कलाकारसँगको भेटघाटमा प्रचण्डले राजनीतिक दल र नेताहरू सबै उस्तै नभएको बताएका हुन्। झट्ट हेर्दा लाग्न सक्छ राजनीतिक दल र नेताहरू सबै यस्तै हुन्। तर, यथार्थ त्यो होइन। मैले पार्टी र नेताहरू यस्तै हुँदैनन्। नेपालमा आज संघीय लोकतान्त्रिक गणतन्त्र जसरी स्थापना भएको छ, यो साना दुखले प्राप्त गरेको व्यवस्था होइन। यो निरंकुश राजतन्त्रको कालकोठरीबाट देशलाई आजको अवस्थासम्म ल्याई पुर्याउन लाखौँ नेपालीको संघर्ष र पसिना परेको छ, हजारौँ सहिदले आफ्नो जीवनको बलिदान गरेका छन्, परिवर्तन चाहने लाखौँ युवाहरूले आफ्नो जीवनको उर्जाशील समय गणतन्त्रको आन्दोलनमा खर्चिएका छन्। प्रचण्डले भने,यो हामी सबैको व्यवस्था हो, हामी सबैको संघर्षबाट प्राप्त भएको व्यवस्था हो। तसर्थ, यसको रक्षा गर्ने, संघीय लोकतान्त्रिक गणतन्त्रलाई सुदृढ गर्ने जिम्मेवारी पनि तपाई हाम्रो नै हो। उनले सरकारको कामले भ्रष्टाचारको अन्त्य र सुशासन चाहने, जनताको जीवनमा परिवर्तन चाहनेहरू सबै उत्साहित बनेको बताए। माओवादी केन्द्रका अध्यक्षसमेत रहेका प्रचण्डले देश र जनताको समृद्धि, सुशासनको पक्षमा नहुनेहरु आतंकित बनेको दाबी गरे। यसपटक म कुनै नराम्रो काम गर्दिनँ, नराम्रो काम हुन दिन्नँ। जति गर्छु देश र जतालाई साक्षी राखेर राम्रो मात्र गर्छु, इतिहासले सम्झिने, आउने पुस्ताले सम्झिने केही ऐतिहासिक काम गर्छु। सरकारले जसरी काम गरिरहेको छ, त्यसले भ्रष्टाचारको अन्त्य र सुशासन चाहने, जनताको जीवनमा परिवर्तन चाहनेहरू सबै उत्साहित छन्। उनले भने,जो देशको पक्षमा छैनन्, जनताको समृद्धि र सुशासनको पक्षमा छैनन्, उनीहरू आतंकित छन्। तसर्थ, मेरो तपाईहरूसँग विशेष अपील छ देश निर्माण गर्ने सरकारको संकल्पमा बलियो साथ दिनुस्, यो महाअभियानको तपाईहरू पनि सारथि बन्नुस्। सबै मिले देश बनाउन सकिन्छ, हामीले बनाउनैपर्छ। उनले नेपाली भाषा, पहिचान र संस्कृतिको प्रचलन, संरक्षण र प्रबर्द्धनमा लाग्न आग्रह गरे। प्रचण्डले भने,विश्वका सबै देशको इतिहास र पहिचान त्यस देशको भाषा, संस्कार, संस्कृतिले नै निर्धारण गरेको हुन्छ। आफ्नो अलग्गै भाषा र संस्कृति भएका देशहरुको विश्वमा अलग्गै र उच्च अस्तित्व रहन्छ। त्यसैले विश्वमा रहेका सबै नागरिकहरूले आफ्नो भाषा र संस्कृतिको माया गरेका हुन्छन्।"
मिटरब्याजी पीडितको समस्या समाधानमा सरकार गम्भीर : मन्त्री गुरूङ,"काठमाडौं : कानुन,न्याय तथा संसदीय मामिलामन्त्री धनराज गुरुङले मिटरब्याजीको समस्या समाधानमा कुनै हेलचेक्राई नगरिएको बताएका छन्। आइतबार प्रतिनिधिसभा बैठकमा मुलुकी संहितासम्बन्धी केही नेपाल ऐनलाई संशोधन गर्न बनेको विधेयकमाथिको छलफलका क्रममा मन्त्री गुरुङले विधेयकलाई अघि बढाउन केहि ढिलाइ भएपनि मिटरब्याजीको समस्या समाधानमा कुनै हेलचेक्राई नगरिएको बताएका हुन्। समयमा नै विधेयक संसदमा प्रस्तुत हुनुपर्ने भएपनि त्यसो हुन नसकेको भन्दै उनले नेपाल सरकारका तर्फबाटै माफी मागे। उनले कानसुनमार्फत मिटरब्याजी प्रकरणमा दोषी हुने जो कोहिलाई पनि कारवाहीको दायरामा ल्याइने स्पष्ट पारे। उनले आर्थिक लेनदेनको कारोबारलाई स्थानीय तहबाट प्रमाणीकरण गर्ने कानुनी व्यवस्थाको प्रस्ताव गरिएको र यसका कारण वास्तविक ऋण लिनेहरु नठगिने र नक्कली पीडित हुने समस्या पनि नहुने दावी गरे। बैठकले उक्त विधेयकमाथि विचार गरियोस् भन्ने प्रस्तावलाई सर्वसम्मतिले स्वीकृत गरेको छ ।"
"राजनीतिक क्रान्ति सकियो, जनताको जीवनमा आमुल परिवर्तन गर्न बाँकी छ : नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले जनताको जीवनमा आमुल परिवर्तन गर्न बाँकी रहेको बताएका छन्। नारायण विलास जोशी स्मृतिको ३४ औं स्मृति दिवसको अवसरमा आइतबार बिहान भक्तपुरमा आयोजित कार्यक्रमलाई सम्बोधन गर्दै उनले राजनीतिक क्रान्तिको काम सम्पन्न गरेपनि जनताको जीवनमा परिवर्तन गर्न बाँकी रहेको बताएका हुन्। उनले भने, राजनीतिक क्रान्तिको काम सम्पन्न गर्यौं। अब अर्को महत्त्वपूर्ण काम गर्न बाँकी छ, जनताको जीवनमा आमुल परिवर्तन गर्ने, जनताको जीवन सुखी बनाउने, जनताको जीवनलाई समृद्ध बनाउने काम बाँकी छ। जनतालाई समानता र अवसर दिनुपर्छ।"
प्रदेशलाई अधिकार खै ?,"प्रदेश सरकारले कुनै काम गरौंभन्दा जग्गाको प्राप्तिमा कानुनी समस्या पनि उस्तै छन्। प्रदेश सरकारका काम छिटोछरितो सम्पन्न गर्न प्रदेशले समेत जग्गा प्राप्त गर्न सक्ने गरी जग्गा प्राप्ति ऐनमा संशोधन गर्नुपर्छ। संविधानले प्रदेशलाई बलियो बनायो। तर, केन्द्र सरकारले प्रदेशलाई अधिकार हस्तान्तरण गर्न कञ्जुस्याइँ गरेको छ। त्यसैकारण प्रदेश सरकारले अपेक्षाकृत गति लिन सकेका छैनन्। प्रदेश र संघबीचको सम्बन्ध बलियो र काम प्रभावकारी बनाउन संविधानले तोकेको अधिकार क्षेत्र बाँडफाँटमा संघ सरकार सहज बन्नुपर्छ। हालसम्म नेपाल प्रहरीको प्रदेशमा समायोजन हुन नसकेकाले शान्ति सुरक्षा कायम राख्न, विपद् व्यवस्थापनमा सुरक्षाकर्मी परिचालन गर्न र सुरक्षा निकायहरूसँग समन्वय गर्न समस्या छ। संघबाट कर्मचारी पठाउँदा प्रदेशको सहमतिका आधारमा पठाउने व्यवस्था छैन। त्यसैकारण, कर्मचारी परिचालनमा पनि समस्या छ। संविधानले तोकेका साझा अधिकारअन्तर्गतका विषयमा संघ सरकारबाट निर्माण हुनुपर्ने कतिपय कानुन बनेको छैनन्। यसले गर्दा प्रदेश सरकारलाई कानुन बनाउन समस्या छ। साथै सबै प्रदेशमा प्रदेशको निजामती सेवा ऐन बन्न सकेको छैन। प्रदेश निजामती सेवा ऐन निर्माण भएका प्रदेशमा समेत कार्यान्वयनमा बाधा भएको देखिन्छ। कर्मचारीहरूको वृत्ति विकासमा अवरोध उत्पन्न भएकाले संघीय निजामती सेवा ऐन छिटो जारी हुनुपर्छ। प्रदेश सरकारको मुख्य आम्दानीको स्रोतमध्ये स्थानीय तहबाट संकलन हुने नदीजन्य पदार्थ बिक्री वितरण बापतको राजस्व प्राप्तिमा समेत कठिनाइ छ। स्थानीय सरकार सञ्चालन ऐनमा आवश्यक संशोधन गरी नदीजन्य पदार्थको बिक्री वितरणबाट प्राप्त हुने राजस्व विभाज्य कोषमा दाखिला हुने व्यवस्था मिलाउनुपर्छ। प्रदेश सरकारले कुनै काम गरौंभन्दा जग्गाको प्राप्तिमा कानुनी समस्या पनि उस्तै छन्। प्रदेश सरकारका काम छिटोछरितो सम्पन्न गर्न प्रदेशले समेत जग्गा प्राप्त गर्न सक्ने गरी जग्गा प्राप्ति ऐनमा संशोधन गर्नुपर्छ। वन व्यवस्थापनको अधिकार क्षेत्र प्रदेशअन्तर्गत राखेको भए पनि काम हुन सकेको छैन। संघ सरकारबाट बनेका ऐन र नियमावलीमा संघ सरकारकै मन्त्रालयको नियन्त्रणमा वन व्यवस्थापनको व्यवस्था गरिएको छ। त्यसैले संघ सरकारको नियन्त्रणमा रहने गरी बनाइएको कानुनमा संशोधन हुनुपर्छ। लामो समयदेखि अन्तरपरिषद् बैठक समेत बस्न सकेको थिएन। हालैमात्र पोखरामा यो बैठक बसेर प्रधानमन्त्रीलाई १७ बुँदे ज्ञापनपत्र बुझाएका छौं। प्रदेशका मुख्यमन्त्रीहरूको बैठकमा एक अर्काे प्रदेशमा भइरहेको काम र आइपरेका समस्याहरूबारे अन्तरक्रिया गरेका छौं। संघ सरकारसँग एउटै आवाजमा अपेक्षा राखेका छौं। (जम्कट्टेल, बागमती प्रदेशका मुख्यमन्त्री हुन्)"
राष्ट्रियता र समृद्धिको कुरा गर्दा एमाले सबैको तारो बन्यो : वरिष्ठ उपाध्यक्ष पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले राष्ट्रियता र समृद्धिको कुरा गर्दा एमाले सबैको तारो बनेको बताएका छन्। धादिङ जिल्लाको प्रथम जिल्ला परिषद्को उद्घाटन गर्दै पोखरेलले अहिले एमालेलाई चौतर्फी घेराबन्दीमा पार्न खोजिएको बताएका हुन्। एमाले नेतृत्वको सरकारको पालामा चुच्चे नक्सा, राष्ट्रिय स्वधिनता, समृद्धिको मुद्दा उठाएबापत् अहिले एमाले घेराबन्दीमा परेको छ। उनले भने,एमालेले राष्ट्रिय र समृद्धिको कुरा गर्दा अहिले सबैको तारो बनेको छ । वरिष्ठ उपाध्यक्ष पोखरेलले प्रधानमन्त्रीको फोटो टाँसेर सय दिनको कामहरू भन्ने उल्लेख गरिएको पुस्तिकामा चुच्चे नक्शा गायव बनाइएको दाबी गरे । वर्तमान सरकारले ठूलाठूला देशभक्ति र स्वाभिमानको कुरा मात्रै गरेको तर चुच्चे नक्साको बारेमा कुनै वाक्य बोल्न सकेका छैनन्। उनले भने,हामीले भनेका छौँ, यो चुच्चे नक्सा बनाउनुको अर्थ के हो भने, हाम्रो जमिन खोसियो, अतिक्रमण भयो, छिमेकीले हेप्यो। अब छिमेकीले अतिक्रमण गरेका भूमि फिर्ता लिनुपर्छ भनेर एमालेले भन्यो। पोखरेलले अहिले एमालेलाई घेराबन्दी गरेपनि २०८४ को निर्वाचनपछि पहिलो शक्ति बन्ने दाबी गरे।"
रामग्रामले विद्युत् उत्पादन गरेर बेच्ने,परासी : नवलपरासीको रामग्राम नगरपालिकाले विद्युत् उत्पादन गर्ने भएको छ। सोलारबाट उत्पादन गरिने १ मेगावाटको विद्युत्लाई नगरपालिकाले नेपाल विद्युत् प्राधिकरणलाई बिक्री गर्ने जनाएको छ। विद्युत् उत्पादनको कार्यलाई अघि बढाउन नगरपालिकाले नीति तथा कार्यक्रममै समेटेको छ। विद्युत् उत्पादनका लागि आठ करोड रुपैयाँ लाग्ने अनुमान नगरपालिकाको छ। लागत रकममध्ये आधा रकम ब्रिटिश सरकारको वैकल्पिक ऊर्जा नामक संस्थाले लगानी गर्न तयार रहेको नगर प्रमुख धनपत यादवले जानकारी दिए। बाँकी ४ करोडमध्ये २ करोड स्थानीयबाट संकलन गरिने छ। अपुग २ करोड नगरपालिकाले ब्यर्होने यादवले बताए। नवलपरासी जिल्लाका केही ठूला उद्योगहरूले पनि विद्युत् उत्पादन गर्दै आएका छन्। उत्पादन गरेको विद्युत्लाई उद्योगहरूले विद्युत् प्राधिकरणलाई बिक्री गरिरहेको बताउँदै आफूहरूले पनि उत्पादन गरेको विद्युत् बिक्रीका लागि समस्या नभएको नगर प्रमुख यादवको भनाई छ। नगरपालिकाको वडा नं १८ स्थित पण्डितपुरमा रहेको जनता माविको सार्वजनिक जग्गामा सोलार प्लान्ट राखेर आगामी आवबाट विद्युत् उत्पादनको काम अगाडि बढाइने नगर प्रमुख यादवले बताए।
हामी एकपटकको नेपाली सधैँका नेपाली : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले देश र जनतालाई साक्षी राखेर ऐतिहासिक काम गर्ने आफ्नो संकल्प रहेको बताएका छन्। इन्ट्रा नेसनल वेलफेयर एण्ड सपोर्ट फाउन्डेसन अफ अमेरिकाद्वारा आयोजित मेरो भ्वाइस युनिभर्स र मेरो डान्स युनिभर्सका प्रतिस्पर्धी प्रतिभासँगको आज भएको भेटघाटमा प्रधानमन्त्री प्रचण्डले मुलुकको समृद्धि, सुशासनका क्षेत्रमा केही नयाँ गर्ने सोच रहेको बताए। प्रधानमन्त्री निवास बालुवाटारमा आयोजित कार्यक्रमलाई सम्बोधन गर्दै उनले भने, 'मैले भनेको थिएँ यसपटक म कुनै नराम्रो काम गर्दिनँ, नराम्रो काम हुन दिन्नँ। जति गर्छु, देश र जतालाई साक्षी राखेर राम्रो मात्र गर्छु, इतिहास र भावी पुस्ताले सम्झिने केही ऐतिहासिक काम गर्छु।' सो अवसरमा प्रधानमन्त्रीले देश निर्माणको अभियानमा बलियो साथ दिन युवापुस्तालाई अपिलसमेत गरे। प्रधानमन्त्रीले भने, 'आज तपाईंहरू प्रतिभाशाली कलाकार भाइबहिनीहरूसँग यसरी भेट्न पाउँदा अत्यन्तै खुसी लागेको छ। आआफ्नो कला र प्रतिभा बोकेर आफ्नो मातृ तथा पितृभूमि नेपालसम्म आउनुभएका यहाँहरू सबैलाई म हार्दिक स्वागत तथा अभिवादन गर्दछु।' विश्वको जुनसुकै कुनामा पुगेका, रहेका भए पनि आफू रहेकै स्थानबाट आफ्नो नेपाली भाषा, पहिचान र संस्कृतिको प्रचलन, संरक्षण र प्रवर्द्धनमा लाग्न प्रधानमन्त्रीले विशेष आग्रह गरे। प्रधानमन्त्रीले भने, 'विश्वका सबै देशको इतिहास र पहिचान त्यस देशको भाषा, संस्कार, संस्कृतिले नै निर्धारण गरेको हुन्छ। आफ्नो अलग्गै भाषा र संस्कृति भएका देशको विश्वमा अलग्गै र उच्च अस्तित्व रहन्छ। त्यसैले विश्वमा रहेका सबै नागरिकले आफ्नो भाषा र संस्कृतिको माया गरेका हुन्छन्।' नेपाली र नेपालको पनि विश्वमा विशिष्ठ पहिचान रहेको उल्लेख गर्दै प्रधानमन्त्रीले भने, 'नेपालीलाई चिन्ने विविध विशेषतामध्ये हाम्रो अलौकिक, कला, भाषा, संस्कृति र सभ्यता पनि हो। विश्वको एक तिहाइभन्दा बढी जनसङ्ख्याको आस्थाका धरोहर गौतमबुद्धको जन्मस्थल तथा वैदिक सनातन धर्म र संस्कृतिको उद्गमस्थल नेपालका हामी नेपाली त्यसैले पनि विश्वका सबैभन्दा धेरै भाग्यमानी नागरिक हौँ। विश्व मानचित्रमा हाम्रो अलग र उच्च अस्तित्व रहेको छ।' प्रधानमन्त्रीले पुनःजोड दिएर भने, 'हामी एकपटकको नेपाली सधैँका नेपाली हौँ। तपाईं हामी जहाँ र जुन अवस्थामा रहे पनि हाम्रो भाषा र संस्कृतिलाई उच्च बनाउने काममा लाग्नुपर्छ भन्ने मेरो आह्वान हो। विश्वमा छरिएर रहेका सबै नेपाली दाजुभाइ दिदीबहिनीमा मेरो यो आह्वान छ।' इन्ट्रा नेसनल वेलफेयर एन्ड सपोर्ट फाउन्डेशन अफ अमेरिकाको आयोजनामा काठमाडौंमा जारी मेरो भ्वाइस युनिभर्स र मेरो डान्स युनिभर्स प्रतियोगिताका सहभागी तपाईं कलाकारप्रति नेपाली भाषा र कलाको प्रवर्द्धनमा लागेकामा प्रधानमन्त्रीले खुसी व्यक्त गरे। विश्वका प्रतिभालाई जम्मा गरेर नेपाली भाषामा गायन तथा नेपाली संस्कृतिको नृत्य प्रतियोगिताको आयोजना गरी कलाकारलाई नेपालसम्म ल्याई यो स्तरको कार्यक्रम सम्पन्न गर्न लागेकामा प्रधानमन्त्रीले आयोजक संस्थालाई धन्यवाद दिए। प्रधानमन्त्रीले भने, 'मलाई लाग्छ यस प्रतियोगितामा सहभागीमध्ये कतिपय भाइबहिनीले पहिलो पटक आफ्नो मातृ तथा पितृभूमिमा टेक्न पाएका होलान्। त्यसैले विदेशी भूमिमा रहेर पनि नेपालप्रतिको यस्तो महान् कार्य सम्पन्न गरेकामा आयोजक संस्थालाई म आभार व्यक्त गर्दछु।' विश्वका ५२ भन्दा बढी देशमा नेपाली भाइबहिनीका बीचमा प्रतियोगिता गराएर उक्त संस्थाले नेपाली भाषा र संस्कृतिको विकासको उद्देश्य राखी उक्त गायन तथा नृत्य प्रतियोगिताको आयोजना गरेको हो। 'यहाँहरूले पढ्नु भएकै होला, सुन्नुभएकै होला, मेरो नेतृत्वको वर्तमान सरकार फोहरको डङ्गुर सफा गरेर भ्रष्टाचारमुक्त देश निर्माणको अभियानमा छ। मैले संकल्प गरेको छु, जस्तोसुकै परिस्थिति आओस, देश निर्माणको यो महाअभियानमा सरकार दृढतापूर्वक लाग्नेछ, यसमा यहाँहरू जस्ता युवा साथीहरूको बलियो साथ र सहयोग रहनेसमेत मैले विश्वास लिएको छु', प्रधानमन्त्रीले भने। सो अवसरमा उनले राजनीतिक दल र नेताहरू सबै उस्तै हुन भन्ने खालको टिप्पणी यथार्थपरक नभएको बताए। उनले सबै पार्टी र नेताहरू त्यस्तै हुँदैनन् भन्ने तथ्य स्थापित गराउने प्रयासमा आफू लागेको समेत स्पष्ट पारे। 'संघीय लोकतान्त्रिक गणतन्त्र साना दुःखले प्राप्त गरेको व्यवस्था होइन', उनले भने, 'निरंकुश राजतन्त्रको कालकोठरीबाट देशलाई आजको अवस्थासम्म ल्याउन हजारौँ सहिदले जीवनको बलिदान गर्नुभएको छ भने लाखौँ युवाले जीवनको ऊर्जाशील समय खर्चनुभएको छ।' उनले यो हामी सबैको व्यवस्था भएको र सबैको सङ्घर्षबाट प्राप्त भएकाले त्यसको रक्षा गर्ने, त्यसलाई सुदृढ गर्ने जिम्मेवारी पनि तपाईं हाम्रो भएको बताए। उनले भ्रष्टाचारको अन्त्य र सुशासन स्थापनाका लागि गरेको प्रयासबाट परिवर्तन चाहनेहरू उत्साहित भएको बताए। 'जो जनताको समृद्धि र सुशासनका पक्षमा छैनन्, उनीहरू आतंकित छन्', उनले भने, 'देश निर्माण गर्ने सरकारको संकल्पमा बलियो साथ दिन म यहाँहरुसमक्ष अपिल गर्दछु।' नेपाली मूलका भुटानी अमेरिकी युवा व्यवसायीले नेपाली भाषा, कला र संस्कृतिको संरक्षण, सम्वर्द्धन एवं प्रवर्द्धनका उद्देश्यले स्थापना गरेको इन्ट्रा नेशनल वेलफेयर एन्ड सपोर्ट फाउन्डेसन अफ अमेरिकाले यी प्रतियोगिताको आयोजना गरेको हो। सो संस्थालाई विश्वमा विभिन्न देशमा छरिएर रहेका नेपाली भाषीबीच सांस्कृतिक, भाषिक र एकता कायम गर्न प्रधानमन्त्रीले आग्रह गरे। गायन र नृत्यका यी दुई प्रतियोगितालाई आगामी दिनमा पनि निरन्तरता दिएर यसैगरी संसारमा छरिएर रहेका नेपालीलाई एकीकृत गरी नेपालमा ल्याउने र नेपाली कलाको प्रवर्द्धन गर्ने यस कार्यलाई निरन्तरता दिन प्रधानमन्त्रीले आग्रह थियो। प्रतियोगितामा गायन र नृत्यतर्फ विजयी हुने प्रथमले जनही एक करोड रुपैयाँ, दोस्रो हुनेले जनही ३० लाख रुपैयाँ र तेस्रो हुनेले जनही २० लाख रुपैयाँ प्राप्त गर्नेछन्। प्रतियोगिताको फाइनल राउण्ड हाल नेपाल टेलिभिजनबाट प्रसारण भइरहेको छ।"
बैंकका कारण धेरै नेपालीले आत्महत्या गर्ने स्थिति आयोः सोविता गौतम,"काठमाडौंः प्रतिनिधिसभा सदस्य सोविता गौतमले बैंक तथा वित्तीय संस्थाका कारण धेरै नेपालीले आत्महत्या गर्ने स्थिति सिर्जना भएको बताएकी छिन्। प्रतिनिधि सभामा सांसद् गौतमले बैंकले ऋण दिने क्रममा ८९ प्रतिशत ब्याज लगाउने र विस्तारै च्याप्ने गरेको बताएकी हुन्। गौतमले भनिन्, सुरुमा बैंकले ऋण दिने बेला ८९ प्रतिशत ब्याज लगाएर दिन्छन्। तर, विस्तारै बैंकमा ब्याज १६ प्रतिशतसम्म पुर्याउँछ। यसको नियमन गर्न जरुरी छ। बैंकहरूका कारण धेरै नेपालीले आत्महत्या गर्ने स्थिति सिर्जना समेत भएको छ। प्रतिनिधिसभा सरकारको कठपुतली नभएको बताइन्। गौतमले भनिन्, सरकारले कुन कुन विषयमा विधेयक बनाउन चाहन्छ अधिवेशन सुरु हुनुभन्दा अगाडि सरकारले सांसद्लाई लिस्ट बनाएर दिनुपर्छ। यो सांसद्को विशेष अधिकार हो।"
ललिता निवासको जग्गा प्रकरणमा डा भट्टराईको प्रस्टीकरण : मेरो कुनै स्वार्थ जोडिएको छैन,"काठमाडौं : ललिता निवास प्रकरणमा पूर्वप्रधानमन्त्री डाबाबुराम भट्टराईको नाम मुछिएपछि आफ्नो कुनै व्यक्तिगत स्वार्थ नजोडिएको दाबी गरेका छन्। आइतबार सामाजिक सञ्जालमार्फत उनले ललिता निवास प्रकरणमा सरकारको नेतृत्व गर्दा मन्त्रिपरिषदको निर्णय पनि जोडिन पुगेकाले वास्तविकता सार्वजनिक गरिदिन आग्रह गरेका हुन्। उनले अख्तियारको टोलीले केही वर्ष पहिले लिएको बयानमा समेत आफूले थाहा भएको कुरा जानकारी गराएको उल्लेख गरे। उनले दोषीलाई कडाभन्दा कडा कार्वाही होस् भन्ने विषय आफूले निरन्तर वकालत गर्दै आएको बताए। भट्टराईले भनेका छन्, देशमा राज्यको सम्पत्ति निजी लाभको निम्ति दोहन गर्ने र शक्तिको दुरूपयोग गर्ने प्रवृत्ति भयंकर रूपले झांगिएको स्थितिमा ललितानिवास लगायत सबै भ्रष्टाचारका काण्डहरूको निष्पक्ष छानवीन होस् र दोषीलाई कडाभन्दा कडा कार्वाही होस् भन्ने कुरा मैले संसदमा र बाहिर पनि निरन्तर उठाउॅदै आएको छु! त्यसमा म आजीवन प्रतिबद्ध रहनेछु। उनले कसैले आफ्नो दाग छोप्न अरूमाथि हिलो छ्याप्न नहुने बताए। उनले भने,बरू यो र यस्ता प्रकरणको छिटो टुंगो लागोस् ताकि आम जनतालाई गुड र गोबर छुट्याउन सहज होस्; अनि कसैले आफ्नो दाग छोप्न अरूमाथि हिलो छ्याप्न नपाओस्! सीआईबीले २०७८ सालमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा उक्त फाइल सीआईबी फिर्ता गरिएको थियो। त्यसबेला पक्राउ गरिएका दुई जनालाई पनि त्यत्तिकै छोडिएको थियो। तर, नक्कली भुटानी शरणार्थी प्रकरणमा प्रहरीले उच्च पदस्थ लाई पक्राउ गरी अनुसन्धान प्रक्रिया अघि बढाएसँगै यो प्रकरणको अनुसन्धान पनि अघि बढाएको हो। जानकारहरू अब ललिता निवास प्रकरणमा जोडिएको उच्च राजनीतिक नेतृत्वलाई पनि अनुसन्धानको दायरामा ल्याउनुपर्ने बताउँछन्। यो प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईको नाम पनि मुछिएको छ। डा भट्टराईले सामाजिक सञ्जालमा लेखेका छन् : ललिता निवास प्रकरणको पुछारमा मेरो प्रधानमन्त्रीकालको मन्त्रिपरिषदको निर्णय पनि जोडिन पुगेकाले धेरै महानुभावहरूले चिन्ता र चासो सहित वास्तविकता सार्वजनिक गरिदिन आग्रह गर्नुभएको छ। मेरो करिब १९ महिने प्रधानमन्त्रीकालमा प्रकृयागत ढंगले सयौं निर्णय भएका छन् तीबारे प्रधानमन्त्रीले सबै सम्झनसक्ने कुरो हुँदैन! मन्त्रि परिषद् का निर्णयहरू एकाध बाहेक सबै सम्बन्धित मन्त्रालयबाटै उत्पत्ति भएर आएका हुन्छन्! तिनलाई मुख्यसचिवले बैठकमा प्रस्तुत गरेपछि मन्त्रि परिषद् को सम्बन्धित समितिमा पठाइन्छ! त्यसले सबै जाँचबुझ गरेर सिफारिस गरेपछि मन्त्रि परिषद् ले विधिवत् निर्णय गर्छ। ललिता निवास सम्बन्धी प्रस्ताव भूमिव्यवस्था मन्त्रालयबाट आएर मप को सामाजिक (?) समितिमा छलफलपछि मन्त्रि परिषद्बाट पारित भएजस्तो लाग्छ।मलाई हल्का सम्झना भएसम्म राज्यको समरजंग कम्पनीको नाममा दर्ता भएको करिब तीन रोपनी जग्गा पशुपति टिकिन्छा गुठीको भन्ने भएकाले वास्तविक तथ्यप्रधानमन्त्रीाण अभिलेख जाँचबुझ गरी नियम अनुसार गर्ने वा यस्तै आशयको नीतिगत निर्णय भएजस्तो लाग्छ! यो कुरा मैले अख्तियारको टोलीले केही बर्ष पहिले लिएको बयानमा पनि भनेको छु। तत्कालीन प्रधानमन्त्रीको हैसियतले मसंग जोडिएको कुरा यत्ति हो! त्यसपछि केकसो भयो मलाई थाहा हुने कुरो भएन। कुनै पनि ढंगले यो प्रकरणमा मेरो वा मेरो निकट कुनै व्यक्तिको स्वार्थ जोडिएको छैन र कसैले आजसम्म त्यस्तो आरोप लगाएको पनि छैन! देशमा राज्यको सम्पत्ति निजी लाभको निम्ति दोहन गर्ने र शक्तिको दुरूपयोग गर्ने प्रवृत्ति भयंकर रूपले झांगिएको स्थितिमा ललितानिवास लगायत सबै भ्रष्टाचारका काण्डहरूको निष्पक्ष छानवीन होस् र दोषीलाई कडाभन्दा कडा कार्वाही होस् भन्ने कुरा मैले संसदमा र बाहिर पनि निरन्तर उठाउॅदै आएको छु! त्यसमा म आजीवन प्रतिबद्ध रहनेछु। बरू यो र यस्ता प्रकरणको छिटो टुंगो लागोस् ताकि आम जनतालाई गुड र गोबर छुट्याउन सहज होस्; अनि कसैले आफ्नो दाग छोप्न अरूमाथि हिलो छ्याप्न नपाओस्!"
प्रतिनिधि सभाको बैठक : आज आर्थिक र राष्ट्र ऋण उठाउने विधेयक पारित हुने,"काठमाडौं : प्रतिनिधि सभाको बैठक आज बस्दै छ। संसद् सचिवालयका अनुसार बैठक नयाँ बानेश्वरस्थित संसद् भवनमा बिहान ११ बजे बैठक बोलाइएको हो। आजको बैठकमा आर्थिक विधेयक, २०८० माथि छलफल हुने र त्यसमा प्राप्त संशोधनहरूलाई निर्णयार्थ प्रस्तुत गरिने सम्भावित कार्यसूचीमा उल्लेख छ। यसैगरी अर्थमन्त्री डा प्रकाशशरण महतले आर्थिक विधेयक, २०८० लाई पारित गरियोस् भनी प्रस्ताव प्रस्तुत गर्ने कार्यसूचीमा छ। त्यसपश्चात राष्ट्र ऋण उठाउने विधेयक, २०८० को दफावार छलफल गरिने, प्राप्त संशोधनहरूलाई निर्णयार्थ प्रस्तुत गर्ने र अर्थमन्त्रीले विधेयक पारितका लागि प्रस्ताव पेस गर्ने सम्भावित कार्यसूची रहेको छ।"
स्थापित राजनीतिक दलका नेताकै संरक्षणमा मिटरब्याज चलिरहेको छ,"सामन्तवाद सकिए पनि सामन्तवादको अवशेष अझै बाँकी रहेको श्रेष्ठको भनाइ छ। श्रेष्ठले भने, पिलो त निको भयो तर, खिल अझै बाँकी छ देशलाई घोचिरहेको छ। काठमाडौं : राष्ट्रिय स्वतन्त्र पार्टीका सांसद् विराजभक्त श्रेष्ठले स्थापित राजनीतिक दलका नेताकै संरक्षणमा मिटरब्याज चलिरहेको बताएका छन्। प्रतिनिधिसभा बैठकमा श्रेष्ठले मिटरब्याज सामाजिक समस्याका रुपमा रहेको भन्दै वित्तीय साक्षरता आवश्यक रहेको बताएका हुन्। श्रेष्ठले भने, स्थापित राजनीतिक दलका नेताहरुकै संरक्षणमा मिटरब्याज चलिरहेको भन्ने छ। सरकारको गम्भीर ध्यानाकर्षण गराउन चाहन्छु। प्रहरीका उच्च पदस्थहरु नै मिटरब्याजमा संलग्न छन् भन्ने कुरा आएको छ। यसको लागि हामिले वित्तीय शिक्षामा सुधार गर्नुपर्छ। वित्तीय साक्षरता बढाउनुपर्छ। वित्तीय पहुँचको जनचेतना पनि आवश्यक छ। सामन्तवाद सकिए पनि सामन्तवादको अवशेष अझै बाँकी रहेको श्रेष्ठको भनाइ छ। श्रेष्ठले भने, पिलो त निको भयो तर, खिल अझै बाँकी छ देशलाई घोचिरहेको छ। मिहिनेत गर्ने किसानको वित्तीय संस्थाको पहुँच नै नपुगेको भन्दै श्रेष्ठले किसानहरुका लागि उत्पादनमा आधारित सहज कर्जा प्रवर्द्धन गर्ने नीति ल्याउनुपर्ने बताए।"
नेपालमा केही गरौं भन्ने व्यक्तिलाई करै कर लगाइयोः सुमना श्रेष्ठ,"काठमाडौंः राष्ट्रिय स्वतन्त्र पार्टीका सांसद् सुमना श्रेष्ठले अर्थ विधेयक गरिब मान्छेका लागि केही पनि नभएको बताएकी छिन्। प्रतिनिधि सभामा सांसद् श्रेष्ठले अर्थ विधेयक केही गरौं भन्ने व्यक्तिलाई पक्षपोषण गर्ने पक्षमा नभएको बताएकी हुन्। श्रेष्ठले भनिन्, बच्चाहरूले प्रयोग गर्ने पेन्सिल साप्नरमा १० प्रतिशत भन्सार कर छ। धागोमा कर लगाइएको छ। धागो सूचीकारहरूले प्रयोग गर्छन्। नेपालमा केही गरौं भन्ने मान्छेहरूका लागि कर छ। आयात गरेर सामान बेच्ने मान्छेहरूलाई सहजीकरण गरेको छ। तर,नेपालमा नै म केही गर्छु कच्चा पदार्थ नेपालमै भए नेपालमा नेपालमा नभए विदेशबाट ल्याउँछु भन्दा करै कर छ। संसारभर आधारभूत खानेकुरामा भ्याट लगाउने व्यवस्था नै नभएको बताइन्। श्रेष्ठले भनिन्, नेपालमा म गाडी बनाउँछु, मोटरसाइकल बनाउँछु भन्दा विदेशको जस्तो कर लगाउन पाइन्छ। संसार भर आधारभूत खानेकुरामा भ्याट लगाइन्न। किनभने गरिब जनतालाई झन् मार पर्ने कुरा हो। नेपाली कृषकले उब्जाएको सामान किनौं समेत भन्न सकिरहेका छैनौं। अर्थ विधेयकमा गरिब मान्छेका लागि साँच्चै केही छैन।"
कर्णाली प्रदेशसभाको बैठक आज बस्दै,वीरेन्द्रनगर : बिहीबारबाट स्थगित भएको कर्णाली प्रदेशसभाको बैठक आज बस्ने भएको छ। प्रदेशसभा सचिवालयले सूचना जारी गरी विशेष कारण बिहीबारदेखि स्थगित बैठक आइतबार बस्ने गरी तय गरिएको जनाएको छ। यसअघि बुधबार प्रमुख प्रतिपक्षी दल एमालेले बजेटमा मुख्यमन्त्री र अर्थमन्त्रीले मनोमानी गरेको भन्दै संसद अवरुद्ध गरेको थियो। बजेट संशोधन नभएसम्म संसद अवरुद्ध गर्ने एमालेले चेतावनी दिँदै आएको छ। संसदमा एमालेको अवरोध हटाउन पटकपटक छलफल भए पनि कुनै ठोस निर्णय हुन सकेको छैन।
जुम्लामा अन्तरजातीय विवाह गर्दा घरमा आगो लगाइयो,"वीरेन्द्रनगर : जुम्लामा अन्तरजातीय विवाह गर्दा दुलाहको घरमा आगो लगाइएको छ। दलित समुदायको केटाले गिरीको छोरी भगाएर विवाह गरेपछि केटी पक्षका आफन्तहरूले कटोको घरमा आगो लगाइदिएका हुन्। जुम्लाको तातोपानी गाउँपालिका४ गिडीखोलाका मुकुन्द नेपालीले स्थानीय पर्मिला गिरी (नाम परिवर्तन) सँग भागेर गत साता बिहे गरे। अन्तरजातीय विवाह गरेका मुकुन्द २० वर्षका भए भने केटीको उमेर १६ वर्ष रहेको बुझिएको छ। हाल उनीहरू बाँकेमा रहेको केटीले आफ्ना आफन्तलाई फोनमा भनेको बुझिएको छ। केटी भगाएको चार दिन पछि दलित केटाको घर आगो लागेको मुकुन्दका माइला दाइ भरत नेपालीले बताए। भाइले अन्तरजातीय बिहे गरेको र त्यसैको झोकमा केटी पक्षका आफन्तहरूले घरमा आगो लगाएको आरोप लगाए। उनले भने, यो काम केटी पक्षका दाइले गराएको भनी किटानी दिने तयारी गरेका छौं।' गिडीखोला स्थित मुकुन्दको तीन तलाको घर जलेर पुरै नष्ट भएको हाँकु प्रहरी चौकीका इन्चार्ज राजेन्द्र गिरीले बताए। 'घर आगलागी भएको कुरा जिल्ला प्रहारी कार्यालयबाट आएपछि हामी यहाँ पुगेका हौं। क्षतिको विवरण निकाल्दैछौं। घटनाका थप अनुसन्धान भइरहेको छ', उनले भने। जिल्ला प्रहरी कार्यालय जुम्लाका प्रमुख डीएसपी प्रलात कार्कीले मुकुन्दको घरमा आगलागी गर्ने भागेकी केटीका दाई हिक्मत गिरीलाई पक्राउ गरिएको बताए। उनले भने, 'हामीले घरमा आगलागी गर्ने आशंकाका भरमा केटीका दाइलाई पक्राउ गरेका छौँ। उनले प्रहरी समक्ष आफैले आगो लगाएको स्वीकार गरेका छन्। उनी आफै हुन वा अरू साथीहरूसहित आगो लगाएका हुन भन्ने विषयमा थप अनुसन्धान गरिरहेका छौँ।'"
मोरङबाट तस्करी गरेर भित्राइएको चिनी झापामा बरामद,"झापा : मोरङको सीमा नाकाबाट तस्करीको माध्यमबाट नेपाल भित्राइएको १० बोरा चिनीसहित एउटा अटो ट्याम्पो झापाको दमकबाट प्रहरीले नियन्त्रणमा लिएको छ। जिल्ला प्रहरी कार्यालय झापाको टोलीले विशेष सूचनाका आधारमा मोरङको रतुमाई नगरपालिकाको सिजुवा हुँदै आमवारिबाट झापाको दमकतर्फ आउँदै मे १ ह ५८५१ नम्बरको अटो ट्याम्पोलाई चेकजाँच १० बोरा अवैध चिनी बरामद गरेको प्रहरीले जनाएको छ। सो चिनी मोरङका चतरामुनि र चुनिमारी सीमा नाकाबाट भन्सार छलेर भित्र्याएको हो। प्रहरीले आइतबार दिउँसो पौने २ बजे चिनी लोड भएको अटो ट्याम्पोलाई पूर्व पश्चिम राजमार्ग अन्तर्गत दमक नगरपालिका९ स्थित चिया पसल नजिकैबाट नियन्त्रणमा लिएको हो। ५० केजीको दरले १० बोरा चिनी ३५ हजार र अटो ट्याम्पोलाई ३ लाख गरी ३ लाख ३५ हजार मूल्यांकन तोकेर मेची भन्सार कार्यालय काँकडभिट्टा बुझाइसकेको जिल्ला प्रहरी कार्यालय झापाले जनाएको छ। सशस्त्र र नेपाल प्रहरीले झापाका सीमा नाकाबाट हुने तस्करीमा कडाइ गरिएसँगै पछिल्लो समयमा मोरङको चतरामुनि, चुनिमारी, वरडंगा, महादेवा लगायत सीमा नाकाबाट तस्करी गतिविधि फस्टाएको कारोबारी स्रोतको दाबी छ।"
१९ घण्टापछि खुल्यो नारायणगढ मुग्लिन सडक,चितवन : पहिरोले अवरुद्ध नारायणगढ मुग्लिन सडक १९ घण्टापछि सञ्चालनमा आएको छ। गएराति ११ बजे खसेको पहिरो आइतबार साँझ ६ बजे खुलेको जिल्ला प्रहरी कार्यालय चितवनका प्रवक्ता डीएसपी विजय पण्डितले बताए। चारवटा मेसिनले दिनभर पहिरो सफा गरेको थियो। इच्छाकामना गाउँपालिका६ स्थित तुइन खोलाको पुलमा पहिरो खसेको थियो। बिहीबारदेखि उक्त स्थानमा पटक पटक पहिरो जाँदा सडक अवरुद्ध हुने गरेको छ। पहिरोका कारण यात्रुले सास्ती पाएका थिए। बाटो खुलेपछि सवारी साधन गन्तव्यतर्फ लागेका छन्। लामो समय जाम भएको कारण सवारी पास हुन समय लाग्ने बताइएको छ।
सोमबार देशका पाँचवटा प्रदेशमा वर्षा हुने,"काठमाडौं : सोमबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, मधेस, बागमती, गण्डकी र लुम्बिनी प्रदेशका केही स्थानहरू तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। साथै कोशी र मधेस प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। सोमबार राति कोशी, मधेस, बागमती र गण्डकी प्रदेशका केही स्थानहरू तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। साथै कोशी, गण्डकी र लुम्बिनी प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। मधेस प्रदेश लगायत बागमती र कोशी प्रदेशका तराईका थोरै स्थानहरूमा हावाहुरीको समेत सम्भावना रहेको छ।"
काभ्रेको खानीखोला अनिवार्य तथा निःशुल्क शिक्षा कार्यान्वयन पालिका घोषणा,काभ्रे : जिल्लाको खानीखोला गाउँपालिकालाई अनिवार्य तथा निःशुल्क शिक्षा कार्यान्वयन गाउँपालिका घोषणा गरिएको छ। आइतबार गाउँपालिका अध्यक्ष इन्द्रबहादुर थिङले अनिवार्य तथा निःशुल्क शिक्षा कार्यान्वयन गाउँपालिका घोषणा गरे। जिल्लाको खानीखोला गाउँपालिकाका सातवटै वडा कार्यालयलाई निःशुल्क शिक्षा कार्यान्वयन वडा घोषणा भएपछि पालिकालाई निःशुल्क शिक्षा कार्यान्वयन घोषणा गरिएको गाउँपालिका अध्यक्ष थिङले बताए। पालिकाभित्र रहेका बालबालिकाहरूको विवरण संकलन गरेर चार वर्ष पूरा भई १३ वर्ष उमेर पुगेका सबै बालबालिकाहरू विद्यालयको पहुँचमा रहेका कारण पालिकालाई घोषणा गरिएको अध्यक्ष थिङले बताए। खानिखोला गाउँपालिकाभित्र कुनै पनि निजी विद्यालय नरहेको तथा सबै विद्यालयहरूमा भर्ना दर र वडाको तथ्यांक अनुसार सबै शतप्रतिशत विद्यालयमा रहेकाले पालिकालाई अनिवार्य तथा निःशुल्क शिक्षा कार्यान्वयन पालिका घोषणा गरिएको अध्यक्ष थिङले बताए। विद्यालय आउन जानका लागि लामो दूरी रहेका कारणले पनि पालिकाले प्रदेश सरकारसँग समन्वयमा काम गरिरहेको अध्यक्ष थिङले बताए। बीचमा विद्यालय छाड्ने विद्यार्थीहरूको पनि चुनौती रहेकाले पालिकाले विभिन्न कार्यक्रम मार्फत विद्यार्थी विद्यालयमा टिकाउने वातावरण बनाउँदै लैजाने उनको भनाइ छ। जिल्लामा रहेका १३ स्थानीय तहमध्ये यसअघि पहिलो बेथानचोक गाउँपालिका अनिवार्य तथा निःशुल्क शिक्षा कार्यान्वयन पालिका घोषणा भइसकेको छ।
मुस्ताङी सांस्कृतिक राजाको छोराको बिहेमा पालिकाले दियो सरकारी बिदा,"लोमान्थाङ : उपल्लो मुस्ताङको लोमान्थाङ गाउँपालिकाले सोमबार सार्वजनिक बिदा दिने घोषणा गरेको छ। मुस्ताङी सांस्कृतिक राजा भिग्मे सिङ्गे पलवर बिष्टका ज्येष्ठ छोरा रानकुमार झिग्मी धिण्डुप फुन्छोक पलवर बिष्टको शुभ विवाह उत्सवमा लोमान्थाङ गाउँपालिकाले सार्वजनिक बिदा दिने निर्णय गरेको हो। लोमान्थाङ गाउँपालिकाका अध्यक्ष टसीनर्बु गुरुङले पालिकाको तर्फबाट एक सूचना प्रकाशित गरी राजकुमारको बिहे उत्सवका अवसरमा लोमान्थाङ गाउँपालिका क्षेत्रमा विविध ऐतिहासिक, धार्मिक, सांस्कृतिक कार्यक्रम समेत आयोजना हुने भएकाले गाउँपालिकाले सार्वजनिक बिदा दिने घोषणा गरेको उल्लेख गरिएको छ। गाउँपालिकाले राजकुमारको बिहेको दिन गाउँपालिका कार्यालय, पालिका मातहतका सम्पूर्ण कार्यालयहरू र शिक्षण संस्था एक दिनका लागि बन्द गर्ने निर्णय गरेको जानकारी गराएको छ। मुस्ताङी राजा मान्ने प्रचलन पन्ध्रौ शताब्दीदेखि सुरुवात भएको हो। हालका वर्तमान मुस्ताङी सांस्कृतिक राजा भिग्मे सिंगे पलवर बिष्ट २६ औं पुस्ताको हुन्। उनका दुई छोरा र एक छोरी छन्। मुस्ताङ सांस्कृतिक राजाको ज्येष्ठ सुपुत्रको छोराको बिहेमा सामेल हुन लोमान्थाङ र लोघघेकर दामोदरकुण्ड गाउँपालिकाका सबै नागरिकहरू अहिले लोमान्थाङ आउने क्रममा छन्। बिहे उत्सवका कारण अहिले लोमान्थाङमा चहलपहल बढेको छ। मुस्ताङको तल्लो क्षेत्रबाट समेत निम्तालुहरू आउने क्रममा रहेको बताइएको छ।"
दार्चुलामा स्कुलको कम्पाउण्डबाट लडेर एक बालकको मृत्यु,"दार्चुला : दार्चुलामा स्कुलको कम्पाउण्डबाट लडेर बालकको मृत्यु भएको छ। जिल्लाको अपि हिमाल गाउँपालिका६, धङकङस्थित छिपुलाकेदार माविको कक्षा ५ मा अध्ययनरत १३ वर्षीय समिर महताको मृत्यु भएको जिल्ला प्रहरी कार्यालय दार्चुलाका प्रहरी निरीक्षक एवं सूचना अधिकारी ज्ञानेन्द्रबहादुर सिंहले जानकारी दिए स्कुलको कम्पाउण्ड नजिकै खेलिरहेका उनी लडेर झण्डै ५०६० मिटर तल खस्दा घटनास्थलमै मृत्यु भएको उनले बताए। घटनाका बारेमा थप अनुसन्धान गर्न अहिले खण्डेश्वरी प्रहरी चौकी र इलाका प्रहरी कार्यालय लटिनाथबाट प्रहरी टोली खटिएको कार्यालयले जनाएको छ।"
"गाउँपालिकाले वितरण गरेको माछाको भुराबाट किसान ठगिए, कारबाहीको माग गर्दै कृषि शाखामा लगाए ताला","झापा : दक्षिणी झापाको कचनकवलका माछा पालक किसानहरू आन्दोलित हुँदै गाउँपालिकाको कृषि विकास शाखामा आइतबार तालाबन्दी गरेका छन् । गाउँपालिकाले ५० प्रतिशत अनुदानमा वितरण गरेको माछाको भुरामा ठगी गरेको भन्दै पीडित बनेका माछा पालक किसानहरूले गाउँपालिका घेराउ गरी नाराबाजी गर्दै कृषि विकास शाखामा ताला लगाएका हुन् । एउटा प्याकेटमा एक हजार माछाको भुरा भनेर गाउँपालिकाले पाँच सय वटा मात्र दिएर आफूहरूमाथि ठगी गरेको किसानहरूले आरोप लगाएका छन् । गाउँपालिकाको कार्यालयबाटै आफूहरू ठगिएको हुँदा यस कार्यालयबाट ठगी गर्ने जिम्मेवार कर्मचारीउपर छानबिन गरी दोषी कर्मचारीलाई हदैसम्म कारबाही गरी माछा पालक किसानहरूलाई उचित क्षतिपूर्तिसमेत दिलाउन उनीहरूले माग राखेका छन् । चार हजार भुराको लागि ६ हजार रुपैयाँ गाउँपालिका कार्यालयमा बुझाएका भवेश राजवंशीले दुई हजारको मात्र भुरा पाएका छन् । गाउँपालिकाले चार हजार भुरा दिएर पठाएको थियो । घर गएर भुरा गन्ती गर्दा दुई हजार मात्र थियो, उनले भने, अरू किसानहरू पनि त्यसरी नै ठगिएका छन्, यस घटनाको छानबिन हुनुपर्छ । ५ पैसा पनि नपर्ने भुरालाई साढे ३ रुपैयाँको हो भनेर किसानलाई वितरण गरिएको बताउँदै कर्णसिंह राजवंशीले भने, किसानहरू त्यसैको बारेमा गाउँपालिकासँग छलफल गर्न जाँदा एक हजार भुरा त कम भएको छ भनी गैर जिम्मेवार जवाफ पायौं । भुरा वितरण गर्ने कर्मचारीलाई तत्काल निलम्बन गरी कारबाही गर्नुपर्ने हामीले माग राखेका छौँ,उनले भने, गाउँपालिका पीडित किसानहरूको कुरा सुन्न चाहँदैनन्, उल्टै ती कर्मचारी बचाउन चलखेल गरिरहेको छ । पालिकाले रौँ माछाको भुरा दिने भनिएको थियो । तर, बजारमा बिक्दै नबिक्ने विगेट माछाको भुरा किसानलाई वितरणको उनको भनाइ छ । गाउँपालिकाबाट ४२ जना किसानले माछाको भुरा लगेका थिए । किसानहरूले माछाको भुराको लागि प्रतिगोटा डेढ रुपैयाँका दरले अग्रिम रकम जम्मा गरेका थिए । गाउँपालिकाले प्रतिगोटा तीन रुपैयाँ पर्ने भनिएको माछाको भुराको लागि डेढ रुपैयाँ कार्यालयका तर्फबाट बेहोर्ने गरी सूचना प्रकाशित भएको थियो । गाउँपालिकाले गत जेठ १४ गते माछा पालक किसानका लागि माछाको भुरा पचास प्रतिशत अनुदानमा दिने भन्दै जेठ २८ गतेभित्र रकम जम्मा गर्न सूचनामार्फत आव्हान गरेको थियो भने असार १२ गते माछाको भुरा वितरण गरेको थियो । कचनकवल गाउँपालिकाले पशुपन्छी तथा मत्स्य विकास शाखाको आर्थिक वर्ष २०७९०८० को वार्षिक स्वीकृत कार्यक्रमअनुसार ५० प्रतिशत अनुदानमा कार्प जातको माछाको भुरा वितरण गरेको हो । वितरणको जिम्मा कर्मचारीहरू दीपक अधिकारी, मशिन्द्र यादव र हेमराज पौडेलले लिएका थिए । घटनाको छानबिनका लागि माछा पालक भवेश राजवंशी, प्रदीप राजवंशी, कर्णसिंह राजवंशी, अर्जुन राजवंशी, बलाल राजवंशी र कैलाश मण्डलले आफूहरूमाथि ठगी भएको भन्दै कचनवकल गाउँपालिकाका अध्यक्ष कालेन्द्रप्रसाद सिंह राजवंशीलाई शुक्रबार उजुरी दिएका थिए । यता गाउँपालिका अध्यक्ष राजवंशीले भुरा वितरण गर्ने गाउँपालिकाका कर्मचारीबाट कमीकमजोरी भएको स्वीकारेका छन् । पीडित किसानहरूले राखेको मागको बारेमा उनीहरूसँग छलफल गरिएको बताउँदै अध्यक्ष राजवंशीले भने,छलफलमा कम भएको भुरा पुनः वितरण गर्ने, माग बमोजिम जातको भुरा दिने र दोषी कर्मचारीमाथि छानबिनका लागि समिति गठन गरेका छौँ ।"
समता स्कुललाई एभरेष्ट बैंकको दुई लाख सहयोग,वीरगन्ज : वीरगन्ज कारागार परिसरमा रहेको समता स्कुललाई एभरेष्ट बैंकले आर्थिक सहयोग गरेको छ। संस्थागत सामाजिक उत्तरदायित्व कार्यक्रम अन्तर्गत बैंकले समता स्कुल भवनको मर्मत सम्भार तथा रंगरोगन प्रयोजनका लागि २ लाख रुपैयाँ आर्थिक सहयोग गरेको हो। आइतबार समता स्कुलमै पुगेर एभरेष्ट बैंकका मधेस प्रदेश प्रमुख विभूति न्यौपानेले समता स्कुलकी प्रिन्सिपल अनामिका मिश्रालाई २ लाख रुपैयाँको चेक हस्तान्तरण गरे। त्यस अवसरमा न्यौपानेले कैदी बन्दी तथा विपन्न समुदायका छोराछोरीलाई अंग्रेजी माध्यमबाट शिक्षा दिइरहेको समता स्कुलको दिगो रूपमा सञ्चालनका लागि बैंकले सहयोग गर्न पाउँदा आफूहरूलाई खुशी लागेको बताए। उनले भविष्यमा पनि संस्थागत तथा बैंकर्सहरूको तर्फबाट स्कुलको दिगोपनका लागि आवश्यक सहयोगलाई निरन्तरता दिने प्रतिवद्धता पनि जनाए। समता स्कुलकी प्रिन्सिपल मिश्राले समता स्कुल वीरगन्जवासीकै सम्पत्ति भएकाले यसलाई जोगाउनु साझा दायित्व भएको बताइन्। उनले वीरगन्ज मुलुककै आर्थिक नगरी भए पनि यहाँ सामाजिक काम गर्न अत्यन्त गाह्रो भएको बताइन्।
ललिता निवास प्रकरणमा थप ३ जना पक्राउ,"काठमाडौं : ललिता निवास प्रकरणमा काठमाडौंबाट थप तीन जना पक्राउ परेका छन्। प्रहरीको केन्द्रीय अनुसन्धान ब्यूरोले बाबुराजा महर्जन, घमनकुमार कार्की र शिवजी भट्टराईलाई पक्राउ गरेको हो। महर्जन नक्कली मोही, भट्टाराई कमनापा४ का तत्कालीन वडासचिव र कार्की २०६७ सालमा नापी कार्यालयका कर्मचारी रहेका सिआइबीले जनाएको छ।"
तरकारी खेतीबाटै मनग्य आम्दानी,"सुर्खेत : सुर्खेतको पञ्चपुरी नगरपालिका२ च्यूरीखेत निवासी लक्ष्मी रोकायालाई घरखर्च धान्न धौधौ हुन्थ्यो। गाउँमा उत्पादन भएको अन्नले वर्षभरी खान पुग्थेन। एकातिर छाक टार्ने पिरलो, अर्कोतर्फ रोजगारी नहुँदाको चिन्ताले लक्ष्मीलाई वर्षौंसम्म सतायो। तर हिजोआज व्यावसायिक तरकारी खेतीमा लागेपछि उनको अवस्था बदलिएको छ। धान र गहुँको साटो तरकारी खेती गर्न थालेपछि उनको आम्दानी तेब्बर भएको छ। आम्दानी बढेपछि लक्ष्मीको छाक टार्ने पिरलो मात्र होइन रोजगारी नहुनुको पीडा पनि हराएको छ। व्यावसायिक तरकारी खेतीमा जुटेपछि उनले वार्षिक तीन लाख रुपैयाँसम्म आम्दानी गर्न थालेकी छन्। पुरानो खेती छोडेपछि हाम्रा दिन पनि फेरिए लक्ष्मी भन्छिन्,पहिले यही जग्गामा फलेको धान र गहुँले वर्षभरी छाक नै टर्थेन, छोराछोरीको पढाइ खर्च पनि जुटाउनै हम्मेहम्मे हुन्थ्यो। रोजगारीका लागि काम खोज्दै भौंतारिनुपर्ने बाध्यता थियो, अचेल तरकारी खेती गर्न थालेपछि सबै चिन्ता छुट्यो। गाउँमा हिजोआज अधिकांशले आधुनिक प्रविधिको प्रयोग गर्दै व्यावसायिक रूपमा तरकारी खेती सुरु गरेको वडा सदस्यसमेत रहेका किसान भीमराज बुढाले बताए। उनका अनुसार स्थानीयले हिउँदमा प्याज, लसुन, बन्दा र काउली लगाउने गरेका छन्। बर्खाको समयमा भने टमाटर, खुर्सानी, बोडी, काँक्रा, सिमी र करेलाको व्यावसायिक खेती हुने गरेको छ। नर्सरी नै स्थापना गरेर किसानले तरकारीका बेर्ना पनि बिक्री गर्दै आएका छन्। उनी भन्छन्,अचेल मैले धान र गहुँको खेती नै गर्न छोडिदिएँ, टमाटर र लसुनको खेतीबाटै वर्षमा चार लाख रुपैयाँसम्म आम्दानी हुन्छ। घरमै बसेर तरकारी खेतीबाटै तेब्बरभन्दा बढी आम्दानी हुन थालेपछि अब जागिर नै किन चाहियो ? मजदुरीका लागि कालापहाड (भारत) धाउनुपर्ने गाउँलेको बाध्यता पनि अचेल छुटेको छ। तरकारी खेतीमा लागेपछि गाउँमै आम्दानी बढेको र युवायुवतीहरू पनि मजदुरीका लागि विदेशिने क्रम रोकिएको उनको भनाइ छ। च्यूरीखेतका बासिन्दा पछिल्लो समय तरकारी खेतीमा आकर्षित भएका छन्। स्थानीयले हरियाली कृषि तथा पशुपालन कृषक समूह गठन गरेर व्यावसायिक तरकारी खेती थालेका हुन्। उक्त समूहमा हाल १९ परिवार आवद्ध छन्। समूहमा संगठित भएका किसानले गाउँमा उत्पादन भएको तरकारी संकलन गरेर वीरेन्द्रनगर, बाबियाचौर र बड्डीचौर लगायतका बजारसम्म निर्यात गर्दै आएका छन्। गाउँमा तरकारीको उत्पादन बढेपछि त्यसको बजारीकणमा सहजताका लागि गाउँमै तरकारी संकलन केन्द्र स्थापना भएको छ भने तरकारी ढुवानीका लागि समूहको आफ्नै सिंगल क्याव पिकअप गाडी पनि छ। कृषक समूहका कोषाध्यक्ष कमली रोकाया भन्छिन्, संकलन केन्द्र स्थापना भएपछि गाउँमा उत्पादन भएको तरकारी बिक्री गर्नलाई कुनै समस्या छैन, समूहको आफ्नै गाडी भएकाले पनि तरकारी बजारसम्म लैजान सजिलो भएको छ। किसानलाई व्यावसायिक रूपमा तरकारी खेतीमा आकर्षित गर्दै उनीहरूको जीवनस्तरमा सुधार ल्याउनका लागि कृषि तथा पश्पन्छी विकास मन्त्रालय अन्तरर्गतको प्रधानमन्त्री कृषि आधुनिकीकरण परियोजनाले प्राविधिक तथा भौतिक सहयोग गरेको छ। कृषक समूहका अध्यक्ष नन्दे बुढाका अनुसार परियोजनाले गाउँमा तरकारी संकलन केन्द्र स्थापनाका लागि पाँच लाख रुपैयाँ, तरकारी ढुवानीका लागि एउटा गाडी, डिजिटल तराजु, मिनि टिलर, प्लाष्टिक घर र सिँचाइ कुलोसमेत निर्माण गरिदिएको छ। आफूहरूले तरकारी खेतीबाट आम्दानी गर्न थालेपछि त्यसको सिको छिमेकी गाउँका किसानले पनि गर्न थालेको बुढाले बताए। उनका अनुसार तरकारी खेतीबाट आम्दानी हुन थालेपछि स्थानीयले पछिल्लो समय छोराछोरीलाई सहरमा राखेर पढाउन थालेका छन् भने विगतमा मजदुरीका लागि कालापहाड धाउन बाध्य बेरोजगार युवाहरूलाई हाल आँगनमै रोजगारीसमेत दिन थालेका छन्। प्रधानमन्त्री कृषि आधुनिकीकरण परियोजनाले सुर्खेतमा २०७३ सालदेखि किसानलाई आर्थिक तथा प्राविधिक सहयोग गर्दै आएको छ। परियोजनाले जिल्लाका विभिन्न पालिकाहरूमा तरकारी, अदुवा, बेसार र मकै खेतीको पकेट क्षेत्र तथा जोन नै तोकेर किसानलाई सहयोग गर्दै आएको छ। परियोजना कार्यान्वयन इकाई सुर्खेतका प्रमुख पुष्पराज पौडेलका अनुसार परियोजना सुरु भए यता हालसम्म जिल्लामा ज्यालादारी, आंशिक र स्थायी गरी १३ हजार तीनसय ७० जनाले रोजगारी पाएका छन् भने २३ हजार तीनसय ५० जना लाभान्वित भएका छन्। परियोजनाले सहयोग गर्न थालेपछि किसानको जीवनस्तरमा सुधार भएको र उनीहरू व्यावसायिक खेतीमा आकर्षित भएको उनको भनाइ छ।"
"म्याग्दीमा ट्याक्टर दुर्घटना, चालकको मृत्यु",बेनी : म्याग्दीको रघुगंगा गाउँपालिका३ दुलेपानीमा शिनबार साँझ भएको ट्याक्टर दुर्घटनामा चालकको मृत्यु भएको छ । रघुगंगा गाउँपालिका२ भगवतिबाट सोही पालिकाको वडा नम्बर ३ मा निर्माणाधिन रघुगंगा जलविद्युत आयोजनाको सामान लिएर जाँदै गरेको ग १ च ७२८१ नम्बरको ट्याक्टर दुर्घटना भएको जिल्ला प्रहरी कार्यालयले जनाएको छ । दुर्घटनामा परी ट्याक्टरका चालक रघुगंगा गाउँपालिका३ मालिकाका २३ वर्षीय सुजन परियारको मृत्यु भएको जिल्ला प्रहरी कार्यालय म्याग्दीका प्रहरी निरीक्षक किरन लामाले बताए। कालोपत्रे गर्ने चरणमा रहेको सडकमा ट्याक्टर अनियन्त्रित भएर पल्टिएको थियो । दुर्घटनाको बारेमा थप अनुसन्धान भैरहेको प्रहरी निरीक्षक लामाले बताए।
सन् २०२३ मा चार लाख ७६ हजार पर्यटक नेपाल आए,"सन् २०२० को सुरुआतदेखि कोरोना महामारी सुरु भएपछि घट्दो क्रममा रहेको विदेशी पर्यटक आगमन सन् २०२३ मा भने रिकभर हुने अवस्थामा पुगेको छ। काठमाडौं : सन् २०२३ को छ महिनामा चार लाख ७६ हजार विदेशी पर्यटक नेपाल भित्रिएका छन्। नेपाल पर्यटन बोर्डका अनुसार यो सन् २०१९ को तुलनामा ८३ प्रतिशत रिकभर हो। सन् २०२० को सुरुआतदेखि कोरोना महामारी सुरु भएपछि घट्दो क्रममा रहेको विदेशी पर्यटक आगमन सन् २०२३ मा भने रिकभर हुने अवस्थामा पुगेको छ। बोर्डका अनुसार सन् २०१९ को जनवरीदेखि जुनसम्म कुल पाँच लाख ३६ हजार ५८ विदेशी पर्यटक नेपाल भित्रिएका थिए। साथै सोही अवधिमा कोरोना महामारी सुरु भएको वर्ष सन् २०२० मा दुई लाख २० हजार आठ सय १५, सन् २०२१ मा ५८ हजार ५८ र सन् २०२२ मा दुई लाख ४० हजार नौ सय एक जना विदेशी पर्यटक नेपाल आएका थिए। यस वर्षको जनवरीदेखि जुनसम्म नेपाल भित्रिने विदेशी पर्यटकको सङ्ख्या गत वर्षको तुलनामा ९७ दशमलव ७९ प्रतिशतले बढी हो भने सन् २०१९ को तुलनामा १६ दशमलव ९३ प्रतिशतले कम हो। बोर्डका अनुसार यस वर्षको जनवरीमा ५५ हजार ७४, फेब्रुअरीमा ७३ हजार दुईसय ४४, मार्चमा ९९ हजार चार सय २६, अप्रिलमा ९८ हजार सातसय ७३ र मेमा ७७ हजार सातसय तीन विदेशी पर्यटक नेपाल आएका थिए। साथै जुनमा ७२ हजार दुईसय ५० जना विदेशी पर्यटक नेपाल आएका छन्। जुन महिनामा भारतबाट ३८ हजार आठसय ४५, अमेरिकाबाट आठ हजार चारसय ७०, चीनबाट चार हजार तीनसय ४३, बङ्गलादेशबाट दुई हजार चारसय दुई, युनाइटेड किङ्गडमबाट एक हजार नौसय ९२, अष्ट्रेलियाबाट एक हजार छसय ३९, मलेसियाबाट एक हजार ७९, दक्षिण कोरियाबाट आठसय ८८, जापानबाट सातसय ६४ र भुटानबाट सायसय दुई जना पर्यटक नेपाल आएका छन्। रासस"
सिन्धुलीको सिंपालमा नेपाल टेलिकमको फोरजी सेवा सुरू,सिन्धुली : सिन्धुली जिल्लाको घ्याङ्लेख गाउँपालिका ५ सिंपालमा शनिबारदेखि नेपाल टेलिकमको फोरजी सेवा सञ्चालनमा आएको छ । बागमती प्रदेश सरकारका प्रवक्ता तथा आन्तरिक मामिला तथा कानुनमन्त्री गंगानारायण श्रेस्ठको सक्रिय पहलमा शनिबारदेखि फोरजी सेवा सुरु भएको हो । उक्त टावरमा छिट्टै टुजी सेवा पनि सञ्चालनमा ल्याइने मन्त्री श्रेष्ठले जानकारी दिए । उनी यही क्षेत्रबाट बागमती प्रदेश सभा सदस्यमा विजयी भएका हुन् । घ्याङलेख गाउँपालिकामा यसअघि टेलिफोन सेवा समेत थिएन । फोन सम्पर्क गर्न मोबाइल नेटवर्क खोज्न डाँडा र रूखमा चढ्नु पर्ने बाध्यता थियो । गाउँपालिकामै सञ्चार सेवाको सुविधा नभएपछि मन्त्री श्रेष्ठको पहलमा केही समय अघि घ्याङलेख गाउँपालिकाको ४ नम्बर वडाको चौकीडाँडामा पनि नेपाल टेलिकमको फोरजीसहितको सेवा सञ्चालनमा ल्याइएको थियो । १० वर्षे माओवादी जनयुद्धमा पूर्वको रोल्पा भनेर चिनिने यस घ्याङलेख गाउँपालिका मानव विकास सूचकांकमा निकै पछि रहेको छ । बागमती प्रदेशभित्र रहेका १ सय १९ पालिकामध्ये मानव विकास सूचकांकमा १ सय १७ नम्बरमा रहेको यस पालिकाको समग्र विकासका लागि विशेष जोड दिने मन्त्री श्रेष्ठको प्रतिबद्धता छ ।
सहचालकको मृत्यु प्रकरण : दोषीमाथि कारबाहीको माग गर्दै दोलखा सिँगटी सडकखण्ड अवरुद्ध,"दोलखा : मृत भेटिएका बा २ ख ८३९ नम्बरका बसका सहचालक ४५ वर्षीय नारायणबहादुर खत्रीका आफन्तहरूले दोलखा सिंगटी सडक अवरुद्ध पारेका छन् । दोषीमाथि कारबाहीको माग गर्दै मृतकका आफन्तले आज दोलखा सिंगटी सडक अवरुद्ध पारेका छन् । गौरीशंकर गाउँपालिका३ महताराका ४५ वर्षीय खत्रीका परिवारले उचित क्षतिपूर्ति पाउनुपर्ने र दोषिमाथि कारबाही हुनुपर्ने माग गर्दै बञ्चरेमा नाराबाजी गरिरहेका छन् । खत्रीको टाउको र शरीरका विभिन्न भागमा चोटपटक लागेको अवस्थामा केही दिनअघि शव फेला परेपछि उनका आफन्तजनले घटना शंकास्पद रहेको भन्दै दोषिमाथि कारबाही माग गरेका हुन् । यसअघि असार १५ गते पनि दिनभर मृतकका आफन्तजनले दोलखासिंगटी सडकखण्ड अवरुद्ध पारेका थिए । प्रहरीले घटना लगत्तै बसका तीनजना कर्मचारीलाई नियन्त्रणमा लिएको छ । उनीहरू हाल जिल्ला प्रहरी कार्यालय दोलखाको नियन्त्रणमा रहेको दोलखाका प्रहरी प्रवक्ता,प्रहरी निरीक्षक राजेश सिग्देलले जानकारी दिए । उनका अनुसार खत्रीको शव अझै आफन्तजनले बुझेका छैनन् । उनको शव दुई दिनदेखि पशुपति चौंलागाई स्मृति अस्पतालको शव गृहमा राखिएको छ । सडक अवरुद्ध भएपछि सिंगटीबाट चरिकोट आउने र चरिकोटबाट सिंगटीतर्फ जाने सवारीका साधन बीच बाटोमै रोकिएका छन् ।"
"ललिता निवासमा पुग्यो काठमाडौं महानगरपालिकाको टोली,स्थलगत निरीक्षणपछि घेरबार","काठमाडौं : काठमाडौं महानगरपालिकाको टोली बालुवाटारस्थित ललिता निवासमा पुगेको छ। टोलीले अहिले स्थलगत निरीक्षण गरिरहेको छ। ललिता निवास जग्गा हिनामिना प्रकरणमा छानबीन भइरहेको बेला काठमाडौं महानगरपालिकाको टोली सो क्षेत्र घेरबार गर्न पुगेको हो। काठमाडौं महानगरपालिका मेयर बालेन शाहको निर्देशनपछि महानगरीय प्रहरी बलको टोली ललिता निवासको विवादित जग्गा घेरबार गर्न पुगेको हो। सीआईबीले ललिता निवास जग्गा हिनामिना काण्डमा सरकारी कर्मचारी, व्यवसायी, भूमाफियासहित ४ सय जनाविरुद्ध ठगी र किर्तेमा मुद्दा दायर गर्नुपर्ने निष्कर्ष निकालेको छ। ललिता निवासको १ सय ४३ रोपनी जग्गा हिनामिना भएको प्रहरीको निष्कर्ष छ। अख्तियार दुरुपयोग अनुसन्धान आयोगले भने १ सय ३६ रोपनी जग्गा अतिक्रमण भएको दाबी गर्दै विशेष अदालतमा मुद्दा दायर गरिसकेको छ। ललिता निवास जग्गा प्रकरणमा भाटभटेनी सुपरमार्केटका सञ्चालक मीनबहादुर गुरुङ,सुधीरकुमार शाह, धर्मप्रसाद गौतम, कलाधर देउजा, गोापल कार्की, सुरेन्द्र कपाली र भुपेन्द्रमान श्रेष्ठ पक्राउ गरेको थियो। उनीहरुमाथि आवश्यक अनुसन्धान जारी रहेको छ। सीआईबीले ललिता प्रकरणमा ठगी तथा लिखत किर्ते मा अनुसन्धान थालेपछि टीकाराम घिमिरेसहित १७ जनाले आफूलाई पक्राउ नगर्नथुनामा नराख्न अन्तरिम आदेश मागेर सर्वोच्चमा रिट दिएका थिए। सीआईबीले पक्राउ गर्ने संकेत पाएपछि उनीहरू अन्तरिम आदेशका लागि सर्वोच्च पुगेका थिए। घिमिरे मालपोत कार्यालय डिल्लीबजारका तत्कालीन प्रमुख हुन्। ०७९ साउन १९ गते सर्वोच्चका न्यायाधीश ईश्वरप्रसाद खतिवडाको इजलासले घिमिरेसहित १७ जनालाई पक्राउ नगर्नथुनामा नराख्न भन्दै अन्तरिम आदेश दिएको थियो। मुलुकी अपराध संहिता २०७४ बमोजिम हद म्याद नाघेर प्रहरीले सार्वजनिक किर्तेमा छानबिन अघि बढाएको तर्क गर्दै इजलासले अन्तरिम आदेश दिएको थियो।"
खुलामञ्चमा विपद् प्रतिकार्य अभ्यास (फोटोफिचर),"काठमाडौं : काठमाडौंको खुलामञ्चमा अग्नि निवारण तथा सडक दुर्घटना उद्दार प्रतिकार्य अभ्यास गरिएको छ । काठमाडौं महानगरपालिका विपद् व्यवस्थापन विभागको आयोजनामा आइतबार खुल्लामञ्चमा प्रतिकार्य अभ्यासको प्रदर्शन गरिएको हो । सो क्रममा अग्नि निवारण तथा सडक दुर्घटनाका घटनापछिको पूर्वतयारीका बारेमा अभ्यासमार्फत् प्रदर्शनी गरिएको थियो । सहरी क्षेत्रमा ग्यास लिकका कारण हुने दुर्घटना,आगलागी नियन्त्रण तथा घाइतेको उद्दार, सवारी दुर्घटनामा परेकाको उद्दार र तीव्र उपचार विधि लगायतका विषयमा महानगरले प्रतिकार्य अभ्यासको प्रदर्शन गरेको थियो । उद्दार प्रतिकार्य अभ्यासमा सेना,प्रहरी,सशस्त्र प्रहरी,रेडक्रस लगायतको पनि सहभागीता रहेको थियो ।"
नारायणगढमुग्लिन सडकको पहिरो सफा गर्न समय लाग्ने,"डिभिजन सडक कार्यालय चितवनका प्रमुख रमेशकुमार पौडेलले थप पहिरो नखसे केही घण्टापछि सडक खुलाउन सकिने बताए । पहिरोको एउटा ढिस्को नै झरेकाले पन्छाउन समय लागेको उनको भनाइ छ । 'अर्को ढिस्को पनि खस्ने अवस्थामा छ', पौडेलले भने। चितवन : नारायणगढमुग्लिन सडक खण्डमा खसेको पहिरो पन्छाउन अझै समय लाग्ने भएको छ । इच्छाकामना गाउँपालिका५ तीन नम्बर पुलमा गए राति पहिरो खसेको हो । डिभिजन सडक कार्यालय चितवनका प्रमुख रमेशकुमार पौडेलले थप पहिरो नखसे केही घण्टापछि सडक खुलाउन सकिने बताए । पहिरोको एउटा ढिस्को नै झरेकाले पन्छाउन समय लागेको उनको भनाइ छ । 'अर्को ढिस्को पनि खस्ने अवस्थामा छ', पौडेलले भने। सो स्थानमा बिहानैदेखि पहिरो पन्छाउने काम भइरहेको छ । छिनछिनमा पहिरो खस्दा यातायात अवरुद्ध हुँदैआएको छ ।"
नापी कार्यालय मनमैंजुका नापी सर्भेक्षक र लेखापढीविरुद्ध भ्रष्टाचार मुद्दा,काठमाडौं : नापी कार्यालय मनमैंजुका दुई कर्मचारीविरुद्ध भ्रष्टाचार मुद्दा दायर भएको छ। नापी सर्भेक्षक रमेश उपरकोटी र लेखापढी व्यवसायी अवशेक कार्कीविरुद्ध १ लाख ७५ हजार रुपैयाँ भ्रष्टाचार गरेको आरोपमा मुद्दा दायर भएको हो। अख्तियार दुरूपयोग अनुसन्धान आयोगले नापी कार्यालयका नापी सर्भेक्षक उपरकोटी र लेखापढी व्यवसायी कार्कीविरुद्ध आज विशेष अदालत काठमाडौंमा आरोपत्र दायर गरेको अख्तियारका प्रवक्ता भोला दाहालले जानकारी दिए। जग्गाको कित्ताकाट गरी राजीनामा पास गर्ने क्रममा सेवाग्राहीसँग घुस माग गरेको उजुरीका आधारमा अनुसन्धान हुँदा उपरकरोटी र कार्कीले १ लाख ७५ हजार घुस लिएको पुष्टि भएको अख्तियारको ठहर छ। गत चैत्र १४ गते अख्तियारको टोलीले उनीहरूलाई घुससहित नियन्त्रणमा लिएको थियो। उनीहरूविरुद्ध बरामद रकम बराबर विगोसहित कैदसाजय माग गरिएको छ।
डारुइतलाई हिमालपारि सम्मान,"जोमसोम : राष्ट्रिय तथा अन्तर्राष्ट्रिय स्तरमै ख्याति कमाइसकेका चर्चित व्यक्तित्व वरिष्ठ नेत्र रोग विशेषज्ञ डा सन्तुक रुइतलाई शनिबार हिमालपारिको जिल्ला मुस्ताङले सम्मान गरेको छ। जिल्ला समन्वय समितिको संयोजनमा आयोजित कार्यक्रममा डारुइतलाई दोसल्ला ओढाएर प्रमाणपत्रले सम्मान गरिएको जिल्ला समन्वय समिति मुस्ताङले जनाएको छ। जिल्ला समन्वय समिति मुस्ताङले प्रेषित गरेको सम्मानपत्रमा लाखौंको आँखाको ज्योति बन्दै तिलगंगा आँखा प्रतिष्ठान केन्द्रदेखि विश्वका विभिन्न मुलुकहरूमा पुगेर आँखाको सेवा प्र्रदान गर्दै समाज र राष्ट्रका लागि अतुलनीय मानवीय सेवामा समर्पित वरिष्ठ नेत्र रोग विशेषज्ञ डा रुइत राष्ट्रका लागि गहना भएको उल्लेख गरिएको छ। प्रशंसापत्रमा भौगोलिक रूपले विकट र दुर्गम मुस्ताङ जिल्लामा पनि पटकपटक उपस्थित भएर शल्यक्रिया गरी आँखाको ज्योति छर्दै आउनु भएको हुँदा र उनले विकटको हिमाली जिल्ला मुस्ताङमा बृहत् स्वास्थ्य शिविरका माध्यमबाट सेवा पुयाउनु भएकाले डा रुइतलाई उच्च सम्मानसहित प्रशंसापत्रले सम्मान गरिएको जिसस मुस्ताङी प्रमुख माया गुरुङले जानकारी दिइन्। मुस्ताङका संविधानसभा सदस्य चन्द्रबहादुर गुरुङ, श्रीमाया थकाली, जिसस प्रमुख माया गुरुङ, प्रमुख जिल्ला अधिकारी अनुप केसी, घरपझोङ गाउँपालिका अध्यक्ष मोहनसिंह लालचन, उपाध्यक्ष जमुना थकालीलगायतका जनप्रतिनिधि, स्वास्थ्यकर्मी, कर्मचारी, पर्यटन व्यवसायी, स्थानीय नागरिक, संघसंस्था र पत्रकारलगायतले डा रुइतलाई अभिनन्दन गरे। सम्मान समारोहमा दृष्टिका देवता डा रुइतले हिमालको सम्मानले आफूलाई अझ थप ऊर्जाशील बनाएर लैजान प्रेरणा मिल्ने बताए। सम्मान सानो वा ठूलो हुँदैन, डा रुइतले भने, यहाँबाट अपार माया र स्नेह लिएर फर्किंदै छु, मुस्ताङसँग कनेक्टिभिटी निरन्तर रहिरहने छ। मुस्ताङका प्रजिअ अनुप केसीले स्वास्थ्य क्षेत्र ख्यातिप्राप्त व्यक्तिलाई मुस्ताङ जिल्लाले सम्मान गर्ने अवसर पाउनु आफैंमा भाग्यमानी जिल्लाका रूपमा लिएको बताए। सम्मानपछि स्थानीय पत्रकारहरूले सोधेको एक फरक प्रशंगमा डा रुइतले मुस्ताङ पहुँचमार्ग सडकमा चुनौतीपूर्ण भएकाले यसको सुधार हुन आवश्यक रहेको बताए। म झन्डै ३० वर्षको अन्तरालमा अहिले तेस्रोपटक मुस्ताङ आएको हुँ, विगतमा पनि यहाँसम्म आएर सेवा दिँदा निकै चुनौती थियो, डा रुइतले भने, अहिले समय निकै घर्किसकेको छ, तर सडकमार्गमा अपेक्षित सुधार आएको देखिनँ। उनले सडकमार्ग सुधारका लागि राज्यपक्ष र सरोकारवाला निकायले ध्यान दिन आवश्यक रहेको औंल्याए। यसैगरी तपाईं त स्वास्थ्यकर्मी विगत र अहिलेमा यहाँका स्वास्थ्य क्षेत्रको अवस्थामा के भिन्नता पाउनुभयो भन्ने पत्रकारहरूले राखेको जिज्ञासामा डा रुइतले मुस्ताङमा अझै स्वास्थ्य चुनौती रहेको उल्लेख गरे। विकटको जिल्ला मुस्ताङ, यहाँ कर्मचारी र स्वास्थ्यकर्मी बस्न चाहँदैनन्, उनले भने, पर्याप्त स्वास्थ्य स्रोतसाधन जुटाउन मुस्किल पर्छ, हाल जति भइरहेको छ, त्यो पर्याप्त होइन, अपेक्षित सुधार हुँदै जाला।"
मधेस प्रदेशमा रासायनिक मल अभाव नहुने,"गोदाममा मौज्दात रहेको मल असारसम्मका लागि पुग्ने र साउनको पहिलो साता थप मल आउने भएकाले यस वर्ष धानखेतीको समयमा मल अभाव नहुने प्रमुख चम्लागाईँको भनाइ छ। वीरगञ्ज : बर्सेनि धानखेतीको समयमा रासायनिक मलको अभाव झेल्दै आएका मधेस प्रदेशका किसानलाई यस वर्ष मलको समस्या नहुने जनाइएको छ। कृषि सामग्री कम्पनी लिमिटेड मधेस प्रदेश प्रादेशिक कार्यालय वीरगन्ज पर्साले यस वर्ष असार महिनासम्म चाहिने जति मल गोदाममा रहेको र अन्य मल आउने क्रममा रहेकाले यस वर्ष धानखेतीको समयमा रासायनिक मल अभाव नहुने जनाएको छ। कृषि सामग्री कम्पनी प्रादेशिक कार्यालय वीरगन्ज पर्साका प्रमुख चन्द्रप्रसाद चम्लागाईँका अनुसार हाल युरिया छ हजार मेट्रिक टन र डिएपी तीन हजार मेट्रिक टन मल गोदाममा छ। गोदाममा मौज्दात रहेको मल असारसम्मका लागि पुग्ने र साउनको पहिलो साता थप मल आउने भएकाले यस वर्ष धानखेतीको समयमा मल अभाव नहुने प्रमुख चम्लागाईँको भनाइ छ। कृषि सामग्री कम्पनी प्रादेशिक कार्यालय वीरगन्ज पर्सामा चालु आव २०७९८० को १० महिनामा एक लाख ७० मेट्रिक टन रासायनिक मल प्राप्त भएको छ। चालु आव २०७९८० को साउनदेखि वैशाखसम्ममा एक लाख मेट्रिक टन युरिया र ७० हजार मेट्रिक टन डिएपी मल प्राप्त भएको प्रमुख चम्लागाईँले जानकारी दिए। यसबाहेक थप २०२० हजार युरिया र डिएपी खरिदका लागि बोलपत्र स्वीकृत गर्ने प्रक्रियामा रहेको र सो बोलपत्र स्वीकृत भएर मल आए पनि मलको माग अत्यधिक रहेकाले त्यो २०८० असारसम्म मात्र धान्न सकिने प्रमुख चम्लागाईँले बताए। 'अहिलेसम्म युरिया र डिएपी गरी एक लाख ७० हजार मेट्रिक टन मल आइसक्यो, ५० हजार मेट्रिक टन मल आउने क्रममा छ र ४० हजार मेट्रिक टन मल बोलपत्र स्वीकृत प्रक्रियामा छ', प्रमुख चम्लागार्इँले भने, 'हामीकहाँ आइसकेको, आउने क्रममा रहेको र बोलपत्र खरिद प्रक्रियामा रहेको मल सबै आयो भने पनि त्यो साउनसम्म धान्न सक्ने देखिन्छ।' थप मलका लागि प्रक्रिया सुरु भइसकेकाले धानखेतीको समयमा मल अभाव नहोला कि भन्ने हाम्रो अनुमान छ', प्रमुख चम्लागाईँले भने। 'धानखेतीको मुख्य सिजन असार, साउन र भदौमा रासायनिक मलको माग अत्यधिक हुन्छ, त्यो बेलासम्म अहिले प्राप्त भएको वा आउन लागेको मल पर्याप्त नभए पनि यस वर्ष साह्रै अभावचाहिँ नहोला।' त्यसैले धानखेतीको समयमा चाहिने थप मल खरिदका लागि अहिले नै प्रक्रिया सुरु गर्नुपर्छ', उनले भने। जिटुजीमार्फत खरिद भएको रासायनिक मल प्राप्त भएलगत्तै जिल्ला जिल्लामा मल पठाउन थालिएको कृषि सामग्री कम्पनी लिमिटेड प्रादेशिक कार्यालय वीरगञ्ज पर्साले जनाएको छ। रासायनिक मल अभाव हुन नदिन मल प्राप्त भएलगत्तैबाट मलखाद्य बाँडफाँट भएअनुसार जिल्लाजिल्लामा मल पठाउँदै आएको प्रमुख चम्लागाईँले बताए। मुलुकभर करिब सात लाख मेट्रिक टन रासायनिक मलको आवश्यकता रहे पनि हाल मागको करिब ५० प्रतिशत पनि आपूर्ति हुन नसक्दा बर्सेनि मलको हाहाकार हुने गरेको उनले बताए। मागबमोजिम आपूर्ति नभए पनि अघिल्लो आव २०७८७९ को तुलनामा चालु आव २०७९८० मा बढी मल आएको जनाएको छ। अघिल्लो आव २०७८७९ मा युरिया ६० मेट्रिक टन र डिएपी ४० मेट्रिक टन मल आएको थियो। उनका अनुसार मधेस प्रदेश सरकारको भूमि व्यवस्था कृषि तथा सहकारी मन्त्रालयले मधेस प्रदेशमा वर्षभरिका लागि चार लाख ६३ हजार मल चाहिने भन्दै पत्र पठाएको छ। 'यसरी हेर्दा अहिले आइरहेको मल मधेस प्रदेशकै लागि पनि अपुग हुने देखिन्छ', प्रमुख चम्लागाईँले भने, 'यस्तो स्थितिमा कसरी मल पुर्याउन सकिन्छ, सम्भव नै देखिँदैन।' त्यसैले बर्सेनि मल अभाव हुनु स्वभाविक नै हो, उनको कथन छ। सो कार्यालयमार्फत मधेस प्रदेशको आठवटै जिल्ला, बागमती प्रदेशका १० जिल्ला र गण्डकी प्रदेशको तनहुँ, लमजुङ, गोरखा, कास्की, पर्वतलगायतका जिल्लामा रासायनिक मल पठाउँदै आएको छ। बर्सेनि डिएपी र युरिया मल आपूर्ति कम भएपछि किसानलाई मलखाद्यको समस्या हुने गरेको नेपाल कृषक महासङ्घ मधेस प्रदेशका अध्यक्ष मुक्ति यादवले बताए। मागअनुसार मलको आपूर्ति नहुँदा बर्सेनि किसान मलका लागि डिलर चहार्ने गरे पनि सहजरूपमा पाउने अवस्था नरहेको उनको भनाइ छ। रासस"
स्याङ्जामा भाडादर निर्धारण,स्याङ्जा : स्याङ्जाका विभिन्न मार्गहरूमा सञ्चालन भइरहेका सवारी साधनका लागि भाडा दर निर्धारण गरिएको हो छ। गण्डकी प्रदेशले समायोजन गरेको भाडा दरका आधारमा पक्की र कच्ची सडकमा भाडा दर निर्धारण गरिएको छ। २०७२ सालपछि नयाँ भाडा दर कायम गरिएको व्यवसायीको भनाइ छ। पक्की सडकमा गण्डकी प्रदेशले समायोजन गरेको भाडा दरका आधारमा बस यात्राका लागि प्रति किलोमिटर ५ रुपैयाँ ५० पैसा र जीपमा प्रतिकिलोमिटर ६ रुपैयाँ कायम गरिएको छ। यसैगरी कच्ची सडकमा बसका लागि प्रतिकिलोमिटर ११ रुपैयाँ र जीपका लागि भने १२ रुपैयाँ लिनेगरी सर्वपक्षीय सहमति बनेको समितिका संयोजक एवं प्रमुख जिल्ला अधिकारी शशीधर घिमिरेले जानकारी दिए।
मुस्ताङको घरपझोङ रिङरोड सडक अलपत्र,"जोमसोम : मुस्ताङको घरपझोङ रिङरोड सडक निर्माणमा चरम ढिलासुस्ती देखिएको छ। जसका कारण घरपझोङ गाउँपालिकाको पाँचवटै वडा जोड्ने रिङरोड सडक निर्माण कन्ट्रक्सनको बेवास्ताका काम सम्पन्न नहुँदै अलपत्र परेको छ। गण्डकी प्रदेश सरकार अन्तर्गत एक निर्वाचन क्षेत्र एक सडक निर्माण कार्यक्रम पालिकाको जोमसोम, ठिनी, ढुम्बा, छैरो, चिमाङ, मार्फा र स्याङ गाउँ जोड्ने रिङरोड सडक २०७६ कार्तिक २१ गते एमएस वन्दना भगवती जलजला जेभी कन्ट्रक्सनले २१ करोड ४३ लाख १३ हजार लागतमा ठेक्का सम्झौता गरेको हो। वहुवर्षिय आयोजना अन्तर्गत सुरु गरिएको सडकको सम्पन्न गर्नुपर्ने अवधि १५ महिना तोकिएको थियो। २०७७ माघ ६ गते निर्माण सम्पन्न गर्नुपर्नेमा हालसम्म ६१ प्रतिशत मात्र भौतिक प्रगति रहेको पूर्वाधार विकास कार्यालयका इन्जिनियर दिलिप उप्रेतीले जानकारी दिए। घरपझोङ रिङरोडको स्तरोन्नतिको लम्बाइ १० दशलमव ५ किमी र ड्रेनसहित ८ मिटर चौडा कायम गरिएको भए पनि सडक निर्माण कम्पनीको काममा चरम विलम्ब भएको हो। सडकको ५ किमी दूरीमा प्रिमिक्स कालोपत्रे र ५ दशमलव ५ किमी दूरीमा ग्राभेल सडक विस्तार गर्नुपर्ने थियो। चौथो पटक थपिएको म्याद पनि यही असार ३० गते सकिँदै छ। पूर्वाधार विकास कार्यालय मुस्ताङका इन्जिनियर उप्रेतीका अनुसार रिङरोडको चार पटक म्याद थप भइसकेको बताए। सरकारले सार्वजनिक खरिद नियमावली १२ औ संशोधन अनुसार जीर्ण आयोजनाहरूको सम्पन्न अवधि चालू आवको असारसम्म कायम गरेको थियो। तर, अहिले निर्माण कम्पनीले जनशक्ति परिचालन गरेको छैन।"
यसरी जोगाइन्थ्यो अनिकालका लागि तरकारी,"जोतपुर (बर्दिया) : घारी (गोठ) र घरको बलेसीको भित्रपट्टि दुई वटा फर्सी झुण्ड्याइएको छ। भर्खरै टिपेको जस्तो हरिया छन्। गएको पुसमा फलेको फर्सी हो। वर्षायाममा तरकारी पाइन्न भनेर राखेको हुँ, बर्दियाको राजापुर नगरपालिका२ जोतपुरका ७८ वर्षीय सुबदार थारुले भने, चार वटा कब्ली (फर्सी) थियो। एउटा कुहियो। अर्र्को अस्ती तरकारी खायौं। कुनै बेला यस्तो पनि हुन्थ्यो, तराईका आदिवासी थारु जातिका खर र खप्राका छानोमाथि पाकेका पहेँला फर्सी लस्करै राखिएका हुन्थे। सिजनमा हरियो फर्सी खाएर अफ सिजनका लागि पाकेको फर्सी राखिन्थ्यो। अहिले त राजापुर क्षेत्रमा थारुका घर टिनले टलक्क टल्किएका छन्। अब त कसैको घरमा पनि खरको छानो नै छैन। टिनको छानोमा फर्सी, लौका र कुपिन्डो लगाउँदा टिन बिग्रन्छ। फर्सी टिप्न मान्छे छानोमा चढ्यो टिन कच्याककुचुक हुन्छ। खिया लाग्छ भनेर लगाउँदैनन्, थारुले छानामा मौलाउँदै गरेको फर्सीकोे बिरुवा देखाउँदै भने, मेरो घारी (गोठ) खरको छ। यसमा लगाउँछु। फर्सीको बोट त सप्रेको छ। कस्तो फल्छ खै ? बुढापाका पुस्ता सबै सिजनमा तरकारीको अभाव नहोस् भनेर अनिकालका लागि पनि जोगाएर राख्थे। फर्सी र कुपिन्डो अलि लामो समयसम्म जोगाएर राख्थे। सिजनमा भाजी र तोरीको साग प्रसस्तै हुन्थ्यो। वर्षायामका लागि बफाएर सुकाउँथे। करेला पनि बिउ निकालेर सुकाउँथे। जंगलमा पाइने च्याउ धेरै भए सुकाएर राख्थे। साउन भदौमा नदी वा खोलाबाट धेरै माछा मारेर ल्याउँदा पनि सुकुटी बनाएर राख्थे। पाकेको खुर्सानी र बयर सुकाएर छाना रातै देखिन्थ्यो। ठाकुरराम चौधरीले भण्डारण गरेको थारु आलु पहिले बजारमा तरकारी पाइँदैनथ्यो। वर्षायामका लागि सबैले घरमै राख्थे, थारु विगत र वर्तमानको तुलना गर्छन्, भए त आजका मान्छेले पनि राख्थे। फर्सी र लौका त लगाउनै छोडे। बजारबाट किनेर ल्याउँछन्। सजिलै छ। बजारमा ठूल्ठूला हाइब्रिड जातका आलु पाइए भए पनि थारु बस्तीमा अझै पनि आकारमा सानो हुने स्वादिलो थारु आलु नै लोकप्रिय छ। यसलाई संरक्षण गर्ने परम्परागत थारु विधिले वर्षभरी आलु जस्ताको तस्तैै हुुन्छ। अरु तरकारी नहुँदा थारु आलुको झोल र भात पनि स्वादिष्ट हुन्छ। झट्ट सुन्दा फ्रिज वा कोल्ड स्टोरमा आलु राख्ने होला भन्ने हाम्रो दिमाखमा आउन सक्छ। कोल्डस्टोरमा होइन पोका पार्ने र झुुन्ड्याएर राख्ने। जोतपुरकै ७८ वर्षका ठाकुरराम चौधरीले घारीमा कम्तीमा दश दश किलोका चार पोका आलु राखेका छन्। यो कस्तो परालको पोको बनाउनु भएको हो ? अन्नपूर्णको जिज्ञासामा चौधरीले भने, पराल होइन। उनारा हो। उनारा भनेको के रहेछ ? तोरीको डाँठ हो। तोरी चुटेपछि उनारा काम लाग्दैन भनेर फालिन्छ। उनाराले आलुको पोको बनाए हावाभित्रै पस्छ। आलु जस्ताको तस्तै हुन्छ। परालको पोको भए हावा पस्न पाउँदैन आलु कुहिन्छ, उनले प्रस्ट पारे, यो आलु बिउका लागि राखेको हुँ। उनको खरको घारी मात्र होइन रहेछ। गर्मीमा खटिया राखेर आराम गर्ने थलो पनि यही हो। घारीका माथि बाल्कोनी जस्तो निकालेर स्टोर नै बनाइएको रहेछ। आफूलाई वर्षभरीलाई आवश्यक पर्ने खाद्य वस्तु र घरेलु प्रयोगका धेरै सामानहरू राखिएका छन्। अहिले बजारमा जे सामान पनि किन्न पाइने भएकाले पनि नयाँ पुस्ताले पछिका लागि सोच्दै नसोच्ने भइसकेका छन्। पैसा भए सबै किन्न पाइन्छ भन्ने सोच हावी छ। थारुका पाका पुस्ताले भने परम्परागत रुपमा गर्दै आएको काम छोडेका छैनन्। संस्कृतिकर्मी तथा थारु साहित्यकार सोम डेमनडौरा परिवर्तनलाई चाँडो आत्मसात गर्ने थारु जातिमा आधुनिकीकरणको प्रभाव पर्दा अन्न भण्डारण गर्ने परम्परागत सीप र राम्रा अभ्यास हराउँदै गइरहेकोमा चिन्ता व्यक्त गर्छन्। थारु जातिको मौलिक खानामा चासो भने बढ्दै गएको बताउँछन्। नेपालगन्जमा गोचाली खाजा घर समेत सञ्चालनको अनुभव संगालेका डेमनडौराले भन्छन्, हामी टिपिकल थारु खाजा खुवाउँथ्यौं। थारु त आउँथे नै गैरथारु पनि थारु परिकार स्वास्थ्यका लागि लाभदायक भनेर खोज्दै आउँथे। उनको खाजाघरमा ढिक्री, घोंघी, गंगटा, अण्डीको भात, थारु आलु, मुसाको चटनीलगायतका थारु भान्साका परिकार हुन्थे। नयाँ पुस्ता सहर बजारमै हुर्के बढेकाले पनि आफ्नो मौलिक परिकार, परम्परागत सीप र अभ्यासबारे अभ्यस्त नभएकाले पनि संरक्षण गर्न जरुरी भएको उनी बताउँछन्। बर्दियाको युनिक नेपालले थारु जातिका यस्ता मौलिक अभ्यासको संरक्षण र सम्बद्र्धन गर्ने, तिनको अभिलेखीकरण गर्ने, ज्ञान सीप आदान प्रदान गर्ने र पुस्तक प्रकाशन गरेर प्रचारप्रसार गर्ने काम गरिरहेको छ। युनिक नेपालका अध्यक्ष प्रिमबहादुर थारु भन्छन्, बाह्य संस्कृतिको बढ्दो प्रभावका कारण थारु संस्कृतिमाथि थप जोखिम बढ्दै गएको छ। यसै गम्भीर अवस्थालाई ध्यानमा राखी युनिक नेपालले थारु, भाषा, साहित्य, संस्कृति, इतिहास आदिसँग सम्बन्धित खोज अनुसन्धान गर्ने र प्रकाशन गर्ने उद्देश्य बनाएको छ।"
ट्रकको ठक्करबाट मोरङमा अटो चालकको मृत्यु,विराटनगर : पूर्वपश्चिम लोकमार्गअन्तर्गत मोरङको पथरीशनिश्चरे नगरपालिका२ मा आइतबार बिहान ट्रकको ठक्करबाट अटो टेम्पोका चालकको मृत्यु भएको छ । पूर्वतर्फ जाँदै गरेको ना ६ ख १३७२ नम्बरको ट्रकले पश्चिमतर्फ आउँदै गरेको को २ अ २२९३ नम्बरको अटोलाई बिहान ९:३० बजेतिर ठक्कर दिँदा दुर्घटना भएको हो । दुर्घटनामा अटोका चालक पथरीशनिश्चरे२ का अन्दाजी ५५ वर्षीय भीमशरण तामाङको मृत्यु भएको इलाका प्रहरी कार्यालय पथरीका डीएसपी लक्ष्मी भण्डारीले जानकारी दिए । उनका अनुसार दुर्घटनामा परेर गम्भीर घाइते भएका तामाङलाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउनसाथ चिकित्सकले मृत घोषित गरेका हुन् । दुर्घटनालगत्तै ट्रक र चालक झापाको बिर्तामोड नगरपालिका४ का ४६ वर्षीय नेत्रप्रसाद मैनालीलाई नियन्त्रणमा लिएर घटनाको अनुसन्धान सुरु गरिएको भण्डारीले बताए ।
पर्साका चार सय दलित बालबालिकालाई विद्यालय पोसाक सहयोग,"वीरगन्ज : अमेरिकामा बस्दै आएका एक नेपाली दम्पतीले पर्साको ग्रामीण भेगका सामुदायिक विद्यालयमा अध्ययनरत दलित समुदायका चार सय बालबालिकालाई विद्यालय पोसाक सहयोग गरेका छन्। अमेरिकामा सेजल एन्ड सिस्टर एलएलसी नामक संस्था सञ्चालन गरेका उक्त संस्थाका संस्थापकद्वय मोनु खड्का सुवेदी र मेघ सुवेदीले पिस फर दलित फाउन्डेसन नेपालको पहलमा पर्साका चार सय दलित बालबालिकालाई विद्यालय पोशाक सहयोग गरेका हुन्। सखुवाप्रसौनी गाउँपालिका५ महुवनस्थित दलित प्राथमिक विद्यालय, कौवाबन कटैया गाउँमा रहेको नेपाल राष्ट्रिय आधारभूत विद्यालय र विन्दावासिनी गाउँपालिकाको केहुनियास्थित नेपाल आधारभूत विद्यालयमा अध्ययनरत चार सय दलित बालबालिकालाई विद्यालय पोसाक वितरण गरिएको फाउन्डेसन पर्साका अध्यक्ष मनोज रामले जानकारी दिए। संस्थाले अमेरिकाबाट पठाएको तीन लाख ७६ हजार रुपैयाँमा पोसाक खरिद गरी दलित बालबालिकालाई वितरण गरिएको उनले बताए।"
ललिता निवासमा घेराबार गर्न जाँदै काठमाडौं महानगरपालिका,"काठमाडौं : ललिता निवास जग्गा हिनामिना प्रकरण छानबीन भइरहेको समयमा काठमाडौं महानगरपालिका उक्त क्षेत्रमा जाने भएको छ। काठमाडौं महानगरपालिका मेयर बालेन शाहको निर्देशनपश्चात महानगरीय प्रहरी बलको टोली आज ललिता निवासमा घेराबार गर्न जान लागेको हो। महानगरको नगर प्रहरी बलको टोली ललिता निवासअन्तर्गतको खाली रहेको सार्वजनिक जग्गा संरक्षण गर्न घेराबार गर्नको लागि आज २:३० बजे ललिता निवास जान लागेको नगर प्रहरी बलका प्रमुख राजु पाण्डेले अन्नपूर्ण पोस्टलाई जानकारी दिए। सीआईबीले ललिता निवास जग्गा हिनामिना काण्डमा सरकारी कर्मचारी, व्यवसायी, भूमाफियासहित ४ सय जनाविरुद्ध ठगी र किर्तेमा मुद्दा दायर गर्नुपर्ने निष्कर्ष निकालेको छ। ललिता निवासको १ सय ४३ रोपनी जग्गा हिनामिना भएको प्रहरीको निष्कर्ष छ। अख्तियार दुरुपयोग अनुसन्धान आयोगले भने १ सय ३६ रोपनी जग्गा अतिक्रमण भएको दाबी गर्दै विशेष अदालतमा मुद्दा दायर गरिसकेको छ। ललिता निवास जग्गा प्रकरणमा भाटभटेनी सुपरमार्केटका सञ्चालक मीनबहादुर गुरुङ, सुधीरकुमार शाह, धर्मप्रसाद गौतम, कलाधर देउजा, गोापल कार्की, सुरेन्द्र कपाली र भुपेन्द्रमान श्रेष्ठ पक्राउ गरेको थियो। उनीहरुमाथि आवश्यक अनुसन्धान जारी रहेको छ। सीआईबीले ललिता प्रकरणमा ठगी तथा लिखत किर्ते मा अनुसन्धान थालेपछि टीकाराम घिमिरेसहित १७ जनाले आफूलाई पक्राउ नगर्नथुनामा नराख्न अन्तरिम आदेश मागेर सर्वोच्चमा रिट दिएका थिए। सीआईबीले पक्राउ गर्ने संकेत पाएपछि उनीहरू अन्तरिम आदेशका लागि सर्वोच्च पुगेका थिए। घिमिरे मालपोत कार्यालय डिल्लीबजारका तत्कालीन प्रमुख हुन्। ०७९ साउन १९ गते सर्वोच्चका न्यायाधीश ईश्वरप्रसाद खतिवडाको इजलासले घिमिरेसहित १७ जनालाई पक्राउ नगर्नथुनामा नराख्न भन्दै अन्तरिम आदेश दिएको थियो। मुलुकी अपराध संहिता २०७४ बमोजिम हद म्याद नाघेर प्रहरीले सार्वजनिक किर्तेमा छानबिन अघि बढाएको तर्क गर्दै इजलासले अन्तरिम आदेश दिएको थियो।"
नासु कुटेको विरोधमा देशभरिका अदालतका कर्मचारी आमहड्तालमा,काठमाडौं : ललितपुर जिल्ला अदालतमा कार्यरत नायब सुब्बा प्रेमिका तामाङमाथि कुटपिट गरेको विरोधमा देशभरिका अदालतका कर्मचारीहरू आन्दोलित भएका छन्। चार कर्मचारी संगठनहरूले बिहान १० बजेदेखि अपरान्ह १:३० बजेसम्म हड्ताल आह्वान गरेका छन्। आन्दोलित कर्मचारीहरूले अदालत अवहेलनामा कारबाही अगाडि बढाउन ललितपुर जिल्ला अदालतलाई आग्रह गरेका छन्। गत बुधबार जिल्ला अदालतकी नायब सुब्बा तामाङलाई कानुन व्यवसायी अमिर लामिछानेले कुटपिट गरेका थिए। लामिछानेको मुक्का प्रहारबाट तामाङको दुईवटा दाँत हल्लिएको छ भने ओठमा चोठ लागेको छ। उक्त घटनापछि तामाङले जिल्ला प्रहरी परिसर ललितपुरमा जाहेरी दिएकी थिइन्। जाहेरपछि प्रहरीले लामिछानेलाई पक्राउ गरेको छ।
श्री एयरलाइन्सका सबै उडान आज स्थगित,काठमाडौं : श्री एयरलाइन्सले आइतबार सबै उडान स्थगित गरेको छ। एयरलाइन्सका कर्पोरेट प्रबन्धक अनिल मानन्धरले शनिबार प्रेस नोट जारी गर्दै आइतबार सबै उडान स्थगित गरिएको जानकारी दिएका हुन्। शनिबार काठमाडौंधनगढी उडान नम्बर २२५ को जहाजमा प्राविधिक समस्याले फर्किएपछि श्री एयरलाइन्सलाई नागरिक उड्डयन प्राधिकरणले उडान स्थगित गरि सबै जहाजको चेकजाँच गर्न निर्देशन दिएको हो। काठमाडौंबाट शनिबार दिउँसो ३:३० बजे उडेको जहाजमा प्राविधिक समस्या आएकाले धनगढीमा अवतरण नगरी पुनः काठमाडौं नै फर्काइएको थियो। नागरिक उड्डयन प्राधिकरणको निर्देशन दिएपश्चात एयरलाइन्सले आज सबै जहाज ग्राउन्डेड गरेको हो। कर्पोरेट प्रबन्धक मानन्धरका अनुसार प्राविधिक जाँच गरेपछि सोमबारबाट नियमित उडान हुनेछन्।
दलित परिवारले पालेका सबै पशुपक्षीको निःशुल्क बीमा,"दलित परिवारको अर्थावस्था सुधार गर्न तथा उनीहरूलाई व्यावसायिक कृषिमा आकर्षित गर्ने उद्देश्यले दलित परिवारले पालेका सबै पशुको बीमाको लागि रु आठ लाख विनियोजन गरिएको पालिकाका अध्यक्ष ईश्वरी भुसालले जानकारी दिए। पर्वत : पर्वतको महाशिला गाउँपालिकाले सबै दलित परिवारले पालेका पशुपक्षीको निःशुल्क बिमा गरिदिने भएको छ। गाउँपालिकाले आगामी आर्थिक वर्षको बजेट, नीति तथा कार्यक्रममा यस्तो व्यवस्था गरेको हो। दलित परिवारको अर्थावस्था सुधार गर्न तथा उनीहरूलाई व्यावसायिक कृषिमा आकर्षित गर्ने उद्देश्यले दलित परिवारले पालेका सबै पशुको बीमाको लागि रु आठ लाख विनियोजन गरिएको पालिकाका अध्यक्ष ईश्वरी भुसालले जानकारी दिए। दलित परिवारलाई व्यावसायिकरूपमा पशुपालनतर्फ आकर्षित गर्ने उद्देश्यले पनि यो कार्यक्रम गरिएको हो। यहाँका छवटै वडामा दलित समुदायको बाहुल्यता रहेको छ। तर उनीहरूले अहिलेसम्म निर्वाहमुखीरूपमा गाईभैँसी पाल्दै आएका छन्। यो कार्यक्रमले उनीहरूलाई व्यावासयिकरूपमा पशु पाल्न प्रेरित गर्ने गाउँपालिकाका अध्यक्ष भुसालको विश्वास छ। त्यसैगरी पशुपालनको क्षेत्रमा कृषकलाई थप प्रोत्साहन गर्न, पशुजन्य उत्पादनमा आत्मनिर्भर बन्न र लिमे पारकोटे पाडापाडी संरक्षण होस् भनेर प्रत्येक सुत्केरी भैँसीका लागि रु पाँच सयका दरमा भैँसी सुत्केरी कार्यक्रम सञ्चालन गर्नका लागि पनि बजेट विनियोजन गरेको छ। गाउँपालिकाले विगतका वर्षमा सञ्चालन गर्दै आएका धेरै कार्यक्रमलाई निरन्तरता दिएको छ। महाशिलाको सरोकारः एक घर एक रोजगार भन्ने मूल नाराका साथ सुरु भएको महाशिला विकास स्वयंसेवक कार्यक्रमलाई अझै प्रभावकारीरूपमा सञ्चालन रु दुई करोड २६ लाख ३८ हजार सात सय विनियोजन भएको छ। विदेशमा रहेका र सहरमा रहेका युवालाई गाउँ फर्की उद्यमी बन्न प्रोत्साहन गर्ने उद्देश्यले गाउँमा उद्यम घरमै रोजगारीः घर फर्क प्यारा प्यारी कार्यक्रमअन्तर्गत ब्याज अनुदानका लागि आवश्यक रकम विनियोजन गरेको गाउँपालिकाले बताएको छ। घर फर्क प्याराप्यारी अभियान र बसाइँ फर्क अभियान अन्तर्गत बैंक ब्याज र खाद्यान्न अनुदान साझेदारीका लागि रु पाँच लाख छुट्याइएको छ। यस्तै गाउँपालिकाका सबै विद्यालयमा अङ्ग्रेजी पाठ्यपुस्तक अनुदान, विद्यालय सुशासन प्रवर्द्धन, अभिभावक शिक्षा, होमवर्क डायरी, पढ्दै कमाउँदै अभियान, प्रधानाध्यापकलाई प्रोत्साहन, अध्यक्ष असहाय बालबालिका छात्रवृत्ति कल्याणकारी कोष, आवासीय विद्यालय सञ्चालनका लागि पनि बजेट दिइने भनिएको छ। यस्तै प्राविधिक धारमा स्नातक तह अध्ययनका लागि गाउँपालिकाका चार जना गरिब तथा जेहेन्दार विद्यार्थीलाई वार्षिक रु एक लाख सहायता दिने कार्यक्रम पनि गाउँपालिकाले घोषणा गरेको छ। गर्भवती तथा सुत्केरीलाई अस्पतालसम्म आउजाउ गर्नका लागि निःशुल्क एम्बुलेन्स सेवा प्रदान गर्ने, गाउँपालिकालाई जिरो होम डेलिभरी कार्यक्रमलाई निरन्तरता दिन सुत्केरी महिलाको स्वास्थ्य अवस्थाको सुधारका लागि स्वास्थ्य संस्थामा सुत्केरी हुने सुत्केरी महिलालाई कुखुरा वा घिउसहित घरमा भेट्न जाने उद्देश्यले अध्यक्ष सुत्केरी भेटघाट कार्यक्रम सञ्चालन गर्ने जनाएको छ। गाउँपालिकाले सुत्केरी अवस्थामा रहेका तथा किरियामा रहेकाहरूलाई लक्षित गरेर कुनाबाट कोरासम्म कार्यक्रमका लागि पनि आवश्यक रकम विनियोजन गरेको बताएको छ। बजेट वक्तव्यमा हरेक दुई महिनामा दीर्घरोगी र वृद्धहरूलाई घरघरमै गएर निःशुल्क उपचार गर्ने तथा मधुमेह र उच्च रक्तचापको निःशुल्क परीक्षणका लागि आवश्यक बजेट विनियोजन गरेको पनि गाउँपालिकाले बताएको छ।"
नारायणगढमुग्लिन सडक दुईतर्फी अवरुद्ध,अहिले पहिरो पञ्छाउने तयारी भइरहेको इलाका प्रहरी कार्यालय मुग्लिनले जनाएको छ । पहिरामा विद्युत्को तार रहेको र सो तार हटाएपछि पहिरो पन्छाउन सुरु गरिने इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए। चितवन : नारायणगढमुग्लिन सडक अवरुद्ध भएको छ । चितवनको इच्छाकामना गाउँपालिका५ स्थित तीन नम्बर पुलमा गए राति पहिरो खसेपछि सडक दुईतर्फी अवरुद्ध बनेको हो । अहिले पहिरो पञ्छाउने तयारी भइरहेको इलाका प्रहरी कार्यालय मुग्लिनले जनाएको छ । पहिरामा विद्युत्को तार रहेको र सो तार हटाएपछि पहिरो पन्छाउन सुरु गरिने इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए। पहिरो हटाउन उपकरण तयारी अवस्था रहेको उनले बताए। सोही स्थानमा गत बिहीबारदेखि पटकपटक पहिरो खस्दा सडक अवरुद्ध हुँदै आएको छ । यो सडक हुँदै दैनिक औसतमा १० हजार सवारीसाधन आउजाउ गर्ने गर्दछन् । पटकपटक सडक बन्द हुँदा पूर्व र पश्चिम हुँदै काठमाडौं ओहोरदोहोर गर्ने यात्रु बढी मर्कामा परेका छन् ।
हरियाली प्रवर्द्धन कार्यक्रमअन्तर्गत महानगरपालिकाले रोप्दै बिरुवा,"भृकुटीमण्डप, राष्ट्रिय सभागृह रोड, शङ्करदेव क्याम्पस रोड, बागबजार क्षेत्र महाँकाल भैरव क्षेत्रमा गमलासहित बिरुवा राखेको हो। महानगरपालिकाको वडा नं २८ का वडासचिव मोक्षप्रसाद दुलालले वडाले एक सय ५५ वटा गमलासहित धुपी, समी, कपुर तथा फूलको बिरुवा रोपेको जानकारी दिए। काठमाडौं : काठमाडौं महानगरपालिकाको हरियाली प्रवर्द्धन कार्यक्रमअन्तर्गत महानगरका विभिन्न क्षेत्रमा फूललगायत विभिन्न जातका बिरुवा रोप्न थालेको छ। यसै सिलसिलामा महानगरपालिकाको वडा नं २८ ले भने बागबजार क्षेत्रमा रहेका गमलासहित फूल तथा अन्य बिरुवा राखेको छ। भृकुटीमण्डप, राष्ट्रिय सभागृह रोड, शङ्करदेव क्याम्पस रोड, बागबजार क्षेत्र महाँकाल भैरव क्षेत्रमा गमलासहित बिरुवा राखेको हो। महानगरपालिकाको वडा नं २८ का वडासचिव मोक्षप्रसाद दुलालले वडाले एक सय ५५ वटा गमलासहित धुपी, समी, कपुर तथा फूलको बिरुवा रोपेको जानकारी दिए। उनका अनुसार महानगरपालिकाले सुरु गरेको हरियाली प्रवर्द्धन कार्यक्रमअन्तर्गत अहिलेसम्म छ सय बिरुवा रोपिसकेको र सडक छेउछाउमा भने गमलामा बिरुवा राखिएको छ। उक्त अभियान सो वडाले गएको जेठबाट सुरु गरेको हो। महानगरपालिकाले यसअघि हरित विद्यालय अभियानसमेत सुरु गरेको थियो।"
रेडक्रसमा भ्रष्टाचारका फाइल थन्क्याएर निर्वाचनको तयारी,"रेडक्रसभित्रका अनियमितताबारे छानबिन गर्न १९ वटा अध्ययन समिति बने। १६ वटा प्रतिवेदन तयार छन्। ती सबै समितिका प्रतिवेदनले रेडक्रसमा भ्रष्टाचार र अनियमितता भएको देखाएका छन्। काठमाडौं : परोपकारी सामाजिक संस्था हो रेडक्रस। यो संस्था ५ वर्षदेखि नवीकरण भएको छैन। अर्थात्, अवैध छ। जिल्ला प्रशासन कार्यालय काठमाडौंले मागेका कागजात पठाउन नसक्दा यो संस्था नवीकरण हुन नसकेको हो। त्यसैकारण, ०७७ असोजमा जिप्रका काठमाडौंले अर्को आदेश नभएसम्म महाधिवेशन नगर्न निर्देशन दियो। तर, त्यसयता पनि प्रशासनले मागेका कागजात पेस भएका छैनन्। तर, यस्तै अवस्थामा जिप्रकाले आफ्नै निर्देशनलाई कुल्चिएर रेडक्रसको केन्द्रीय कार्यसमितिको निर्वाचन गर्न आदेश दिएको छ। उसले रेडक्रसको विधान, परिपत्र एवं प्रचलित कानुनको परिपालन गरी केन्द्रीय कार्यसमितिको निर्वाचन प्रस्तावित समयमा गर्नगराउन आदेश दियो। यो विषयमा सरोकारवालाहरू आश्चर्य व्यक्त गर्छन्। संस्था दर्ता नहुँदा र महाधिवेशन अन्योल हुँदा रेडक्रस विघटनको संघारमा पुगेको सरोकारवालाहरूको चिन्ता छ। अर्कोतिर राजनीतिक हस्तक्षेप र भ्रष्टाचारका ठुल्ठूला काण्डका कारण पनि संस्थाकै अस्तित्वमाथि प्रश्न उठ्न थालेको छ। रेडक्रसभित्रका अनियमितताबारे छानबिन गर्न १९ वटा अध्ययन समिति बने। १६ वटा प्रतिवेदन तयार छन्। ती सबै समितिका प्रतिवेदनले रेडक्रसमा भ्रष्टाचार र अनियमितता भएको देखाएका छन्। जेनेभास्थित रेडक्रसको अन्तर्राष्ट्रिय समिति (आईसीआरसी) ले पनि यो संस्थामा भ्रष्टाचार भएको उल्लेख गरेको छ। त्यसैकारण मानवता, निष्पक्षता र तटस्थताको आधारभूत सिद्धान्त बोकेको रेडक्रस समस्याग्रस्त छ। रेडक्रस सामाजिक संस्था भएका कारण रेडक्रसका भ्रष्टाचार, अनियमितता अख्तियार दुरुपयोग अनुसन्धान आयोगको क्षेत्राधिकार भित्र पर्दैन। तर, प्रहरी केन्द्रीय अनुसन्धान ब्युरो (सीआईबी), सम्पत्ति शुद्धीकरण अनुसन्धान विभाग र प्रमुख जिल्ला अधिकारीको कार्यालयमा रेडक्रसका मुद्दा चलिरहेका छन्। यति हुँदा पनि यी निकायले छानबिन र दोषीलाई कारबाही गर्नेमा जाँगर चलाएका छैनन्। २०७५ सालमा महिला, बालबालिका तथा ज्येष्ठ नागरिक मन्त्रालयले समाज कल्याण परिषद्मार्फत रेडक्रसका गतिविधि छानबिन गर्न गठन गरेको कार्यदलले १० वर्षमा १६ अर्बको अनियमितता भएको ठहर गरेको थियो। उक्त कार्यदलमा राष्ट्रिय योजना आयोगका तत्कालीन सदस्य मीनबहादुर शाही संयोजक थिए। आर्थिक वर्ष २०६५०६६ देखि २०७५०७६ सम्म १५ अर्ब ९५ करोड ६ लाख २६ हजार ४ सय २६ रुपैयाँ र पैसा ७८ वैदेशिक सहयोग लिएको थियो। सोही अवधिमा १५ अर्ब ६१ करोड १८ लाख रुपैयाँ ७ हजार ३७४ र पैसा ५३ खर्च गरेको रेडक्रसकै लेखापरीक्षण प्रतिवेदनमा उल्लेख छ। रेडक्रसले खर्च गरेको दुई अर्ब ८६ करोड ८१ लाख रुपैयाँको खर्च विवरण भने अनुमोदनका लागि परिषद्मा पेस गरेको छ। तर, १० वर्षमा करिब १६ अर्ब सरकारसँग स्वीकृति नलिई खर्च गरिएको छ। परिषद्ले २०७५ सालमै लक्ष्मी कोइरालाको संयोजकत्वमा गठन गरेको छानबिन समितिले पनि यसभित्र अनियमितता र भ्रष्टाचार गरेको ठहर गरेको थियो। समितिले पदाधिकारी, सदस्यलाई निश्चित अवधिसम्म अयोग्य ठहर गरी कार्यसमिति विघटन गर्नुपर्ने सिफारिस गरेको थियो। अख्तियार दुरुपयोग अनुसन्धान आयोगमा परेको ब्लड बैंकको सामग्री खरिदको उजुरीउपर छानबिन गरी करिब २० लाख रुपैयाँ क्षतिपूर्ति भराउनुपर्ने निर्णय यिनै पदाधिकारी तथा नेतृत्वलाई १० वर्षअघि गरिसकेको छ। जिल्ला प्रशासन कार्यालय काठमाडौंले गरेको छानबिनले भक्तपुरमा केन्द्रीय गोदाम घरका लागि किनिएको ६ करोड ३० लाखको जग्गामा १ करोड ९३ लाखको हिसावकिताब नभेटिएको देखाएको छ। किनिएको ८५ आनामा करिब ४ आना कम रहेको छानबिनमा भेटिएको छ। मोहनरमण भट्टराई संयोजकत्वको समितिले पनि रेडक्रस जस्ता सामाजिक संस्थालाई नियमन गर्न सुझाएको छ। संसद्को राज्य व्यवस्था समितिले रेडक्रसको सन्दर्भमा गम्भीर छलफल गरी आवश्यक कारबाहीका लागि निर्देशन दिएको थियो। परिषद्की तत्कालीन सहायक निर्देशक उमा पौडेल नेतृत्वमा २०७१, परिषद्का तत्कालीन बोर्ड सदस्य लक्ष्मीकुमार पौडल नेतृत्वमा २०७५, सामुदायिक विकासविद् धनञ्जय पौडेल संयोजकत्वमा २०७६, विपत्तिवद् डा होमनाथ चालिसे संयोजकत्वमा २०७६ मै र परिषद्की कानुनविज्ञ निशा बानियाँको संयोजकत्वमा ०७७ मा रेडक्रसमा भएको आर्थिक अनियमितता छानबिनका लागि समिति बनेका थिए। उनीहरूले अनियमितता भएको भन्दै प्रतिवेदन बुझाए। तर, कार्यान्वयनतिर कुनै सरकारले पनि ध्यान दिएनन्। ३५ वर्षसम्म एउटै व्यक्ति महामन्त्री रेडक्रसमा ३५ वर्षसम्म एउटै महामन्त्री भइरहे। मुलुकमा लोकतन्त्र आयो, गणतन्त्र आयो तर रेडक्रसमा नेतृत्व भने पञ्चायतदेखिकै रहिरह्यो। देवरत्न धाख्या ३५ वर्ष ४ महिना १४ दिन महामन्त्री भए। २०४२ माघ २८ देखि २०७७ जेठ ६ सम्म उनी नै महामन्त्री कायम रहे। डा जयनारायण गिरी १८ वर्ष ५ महिना २९ दिन महामन्त्री भए। उनी २०२० भदौ १९ देखि २०३८ फागुन १७ सम्म महामन्त्री रहे। अध्यक्षमा लामो समय एउटैको नेतृत्व रहेको देखिन्छ। अधिराजकुमारी प्रिन्सेस शाह १८ वर्ष ८ महिना २० दिन रेडक्रसको अध्यक्ष भइन ्। २०२० भदौ १९ देखि २०३९ जेठ ८ सम्म अध्यक्ष रहिन। प्रिन्सेसपछि अधिराजकुमारी हेलेन शाह अध्यक्ष भइन्। उनी पनि ७ वर्ष ९ महिना २६ दिन रेडक्रसमा रहिन्। हेलेन शाह २०३९ चैत २० देखि २०४७ माघ १६ सम्म रेडक्रसको नेतृत्वमा रहिन्। त्यस्तै रमेशकुमार शर्मा १६ वर्ष ३ महिना २६ दिन रहे। उनले २०४७ पुस १९ देखि २०६४ वैशाख १४ सम्म रेडक्रसको नेतृत्व गरे। पहिल्लो समयमा संजीव थापा जो १३ वर्ष १ महिना २७ दिन अध्यक्ष भए। उनी २०६४ वैशाख १५ देखि २०७६ असोज २ अध्यक्ष थिए। उनको प्रभाव अहिले पनि रेडक्रसमा छ। नेतृत्वमा नभए पनि उनैले रेडक्रस चलाइरहेका छन्। उनी निकट उमेशप्रसाद ढकाल कार्यकारी निर्देशक छन्। स्वार्थ समूहको नेतृत्व पनि उनैले गरिरहेका छन्। ठूला भ्रष्टाचार अनियमिततामा उनकै संलग्नतादेखि छानबिन गर्न बनेको समितिका प्रतिवेदनहरू उल्लेख गरिएका छन्। लामो समयदेखि कार्यकारी निर्देशक ढकाल पनि एउटै छन्। तत्कालीन बोर्डले उनलाई हटाउने निर्णय गरेको भए पनि स्वार्थ समूहको बलमा उनी हाल पनि कार्यरत छन्। निश्चित अवधिका नेतृत्व परिवर्तन नहुँदा रेडक्रसमा धराशायी भएको देखिन्छ। जिल्लामा ४० वर्षदेखि एउटै नेतृत्व लामो समयदेखि रेडक्रसमा नातावाद, कृपावादले पराकाष्ठा नाघेको छ। केन्द्रीय कार्यालय करिब ४० जिल्लाका सभापति र मन्त्रीका छोराछोरी, ज्वाइँ, श्रीमतीले भरिएको छ। ७७ वटै जिल्ला शाखामा पनि सभापति, मन्त्री र पदाधिकारीको परिवारका सदस्य नै धेरै छन्। रेडक्रसमा सिन्डिकेट चल्दै आएको छ। प्रत्येक जिल्लामा २० देखि ४० वर्षसम्म एकै जना सभापति, महामन्त्रीको नेतृत्व छ। बाराका सभापति राजेन्द्रसिंह खड्का २०३८ सालदेखि हालसम्म छन्। सिन्धुपाल्चोकका सभापति राजेन्द्रमान ताल्चाभडेल २०४० सालदेखि हालसम्म छन्। त्यस्तै संखुवासभाका सभापति सरोज बज्राचार्य पनि २०४१ सालदेखि हालसम्म छन्। उदयपुरका सभापति विनोदकुमार बस्नेतले १२ वर्ष जिल्ला नेतृत्व गरे। ८ वर्षमन्त्री भए। ८ वर्ष नै केन्द्रीय सदस्य भए। भक्तपुरका सभापति मनोजकुमार थापा १४ वर्षदेखि नेतृत्वमा छन्। उनी ८ वर्ष उपमन्त्री, ४ वर्ष सदस्य, १६ वर्ष केन्द्रीय सदस्य भए। कैलालीका सभापति उत्तम जोहीले पनि १२ वर्ष जिल्ला नेतृत्व गरे। ८ वर्ष सदस्य भए। अधिकांश जिल्लादेखि उपशाखासम्म पनि लामो समय एकै व्यक्तिको नेतृत्वमा चलिरहेका छन्। साधनस्रोतको व्यापक दुरुपयोग छ। पदाधिकारीले संस्थाको साधनस्रोतलाई निजीसरह प्रयोग गर्दै आएका छन्। घरका भान्से, ड्राइभरलाई पनि रेडक्रसमा कर्मचारी बनाइ प्रयोग गर्ने गरेका छन्। विगतमा रेडक्रसको सिफारिसमा तालिम, गोष्ठी, सेमिनारजस्ता कामका लागि जुनसुकै राजदूतावासले सजिलै भिसा दिने गरेका थिए। तर, जथाभावी तरिकाबाट सिफारिस गरेको चाल पाएर धेरैले भिसामा कडाइ गरेका छन्। संस्थालाई नै मानव ओसारपसारमा संलग्न गराउने काम पनि विगतमा भएको देखिएको छ। राष्ट्रिय अन्तर्राष्ट्रिय छानबिन र प्रतिवेदनले रेडक्रसमा व्यापक भ्रष्टाचार, अनियमितता भएको ठहर भएपछि २०७७ साउन १२ मा तत्कालीन सभापति संजीव थापाको कार्यसमिति भंग गरी नेत्रप्रसाद तिमिल्सिनाको नेतृत्वमा तदर्थ समिति बनेको थियो। तर, सरकार परिवर्तनसँगै त्यो समिति भंग गरियो। समितिले श्वेतपत्र जारी गरेको थियो। श्वेतपत्रमा मूलतः स्व पारदर्शिता, जवाफदेहिता, संस्थाको प्रभावकारिता, भ्रष्टाचारमा शून्य सहनशीलता, रेडक्रसमा भएका सम्पत्तिको व्यवस्थित अभिलेखीकरण राख्ने उल्लेख थियो। देउवा सरकार आएपछि पहिलोपटक २०७८ पुस १४ गते सुदर्शनप्रसाद नेपालकै संयोजकत्वमा तदर्थ समिति गठन गरेको थियो। सर्वोच्चले मन्त्रिपरिषद्को यो निर्णय कार्यान्वयन नगर्नु नगराउनू भनी पुस २३ मा अन्तरिम आदेश जारी गर्यो। पुनः २०७९ जेठ ३१ को मन्त्रिपरिषद्ले नेपालको नेतृत्वमा नयाँ कार्यसमिति बनाउने निर्णय गरेको थियो। अदालतले तिमिल्सिनाकै नेतृत्व समितिलाई बैध भन्दै अल्पकालीन अन्तरिम आदेश जारी गर्यो। तर, तत्कालीन सरकारको हस्तक्षेपका कारण उनले काम गर्न पाएनन्। विधान अधिवेशन गर्न लाग्दा पनि सरकारले दिएन। अहिले त्यो तदर्थ समिति पनि निष्क्रिय छ। समिति निष्क्रिय भएको अवस्था रेडक्रस कर्मचारी प्रशासनमार्फत लामा कन्स्ट्रक्सनलाई ३ करोड रुपैयाँ दिएको छ। कर्मचारीले २० लाखभन्दा बढी चेक दिन नपाउँदैनन्। १५ वटा चेक फरकफरक दिन बनाएर पैसा भुक्तानीसमेत गरिएको छ। डा तिमल्सिनाको कार्यसमिति त्यो रकम भुक्तानीमा समस्या देखेर रोकेको थियो। कार्यसमिति निष्क्रिय रहेका कारण कार्यकारी निर्देशक उमेशप्रसाद ढकालको हाली मुहाली छ। उनले लामा कन्स्ट्रक्सनलाई नियम असंगत भुक्तानी दिएका हुन्। प्रदर्शनी मार्गमा केन्द्रीय रक्तसञ्चार केन्द्रको अत्याधुनिक भवन निर्माण लामा कन्स्ट्रक्सनले गर्दै आएको छ। रेडक्रसमा कसले कति गरे नेतृत्व ? प्रिन्सेस शाह  १८ वर्ष ८ महिना २० दिन हेलेन शाह  ७ वर्ष ९ महिना २६ दिन रमेशकुमार शर्मा  १६ वर्ष ३ महिना २६ दिन संजीव थापा  १३ वर्ष १ महिना २७ दिन डा विश्वकेशर मास्के(तदर्थ)  १२ महिना डा नेत्रप्रसाद तिम्सिना  १ वर्ष ५ महिना २० दिन प्रा सुदर्शनप्रसाद नेपाल  १० महिना यो पनि पढ्नुहोस रेडक्रसमा तदर्थ माथि तदर्थ रेडक्रसमा सरकारी बलजफ्ती अदालतले रोक्यो सरकार र स्वार्थ समूहको चंगुलमा रेडक्रस नेपाल रेडक्रस सोसाइटी धराशायी रेडक्रसको बेथितिमा आईएफआरसीको साथ रेडक्रसको भ्रष्टाचारमा अन्देखा किन ? रेडक्रसको भ्रष्टाचारमा अन्देखा किन ? भ्रष्टाचारको दलदलमा रेडक्रस"
नुवाकोट लिखुका एक पुरुषको खोलाले बगाएर मृत्यु,नुवाकोट : नुवाकोटको लिखुका एक पुरुषको स्थानीय तादी खोलाले बगाएर ज्यान गएको छ । लिखु गाउँपालिका ३ सुर्यमति घर भएका ५५ वर्षीय रत्नबहादुर राइलाई खोला तर्ने क्रममा तादी खोलाले बगाएर ज्यान गएको जिल्ला प्रहरी कार्यालय नुवाकोटले जनाएको छ । सूर्यमतिका राई ढिकुरे जान्छु भनेर घरबाट हिंडेका उनलाई बीचमा रहेको खोलाले बगाएको हो । उनको शव बेलकोटगढी नगरपालिका १२ स्थित तादीखोलामा नयांपुलमुनि खोलाको किनारमा फेला परेको छ । उनको शव नुवाकोट जिल्ला अस्पताल त्रिशूलीमा पोष्टमार्टम गरी अन्तिम संस्कारका लागि आफन्तको जिम्मा लगाइएको नुवाकोट प्रहरीले जनाएको छ । वर्खायाममा नदि तथा खोलामा पानीको बहाव बढिरहेका कारण अत्यावश्यक कामवाहेक नदी आसपास नजान जिल्ला प्रशासन कार्यालय नुवाकोटले सर्वसाधारणमा आग्रह गरेको छ ।
मखानको बजारीकरणमा सघाउँदै मटिहानी,"ढल्केवर : महोत्तरीको मटिहानी नगरपालिकाका मखान खेती गर्ने कृषकहरूलाई मखानको बजारीकरणमा सहयोग पुग्ने सामग्री वितरण गरिएको छ। शनिबार मटिहानी नगरपालिकाका मेयर हरिप्रसाद मण्डलले कृषकहरूलाई सहयोग सामग्री वितरण गरेका हुन्। मटिहानी नगरपालिका७ का मखान खेती गर्ने सहनी (मल्लाह) जातिका कृषकहरूलाई बोरा, हाते झोला, त्रिपाल, बोरा सिलाउने मेसिनलगायतका सामग्रीहरू वितरण गरिएको मेयर मण्डलले बताए। स्थानीय मखान खेतीलाई प्रोत्साहितसहित प्रचारप्रसार गर्ने उद्देश्यले सामग्री वितरण गरिएको उनको भनाइ छ। हाल मखान खेती र व्यवसायमा मटिहानीका सहनी र मुस्लिम जातिका करिब १ सय परिवारहरू संलग्न रहेको मटिहानी नगरपालिकाका कृषि शाखा प्रमुख टंकप्रसाद उपाध्यायले जानकारी दिए। मल्लाह जातिको पुख्र्यौली पेसाको रूपमा परिचित मखान खेतीबाट राम्रो आम्दानी आउन थालेपछि पछिल्लो समय मुस्लिम जातिसमेत यो पेसामा सक्रिय भएको स्थानीयहरू बताउँछन्। मखान खेतीका लागि महोत्तरीको मटिहानी प्रसिद्ध ठाउँ मानिन्छ। महोत्तरीसहित आसपासका जिल्लामै सबैभन्दा बढी मखान खेती हुने ठाउँमध्येको एक हो, मटिहानी। धार्मिक धरोहर मानिने मटिहानी मखानले पनि परिचित छ। मटिहानी नगरपालिका७ मा दर्जन घरपरिवार मखान खेतीमा निर्भर छन्। मटिहानी नगरपालिकामा करिब एक सयको हाराहारीमा पोखरी छन्। त्यसमध्ये ५० जतिको पोखरीमा मखान खेती हुने गरेको मटिहानीको अनुमान छ। यहाँबाट बर्सेनि कम्तीमा ४ सय क्वीन्टल मखान निर्यात हुने गरेको मखान कृषकहरूको दाबी छ। मखानको धार्मिक महत्वसँगै साँस्कृतिक महत्व पनि उत्तिकै छ। मिथिला क्षेत्रको सुप्रसिद्ध तिथि कोजाग्रत अर्थात् आश्विन पूर्णिमाका दिन मधुर, मखान तथा पान खाने प्रचलन छ।"
बालशिक्षामा कर्णाली कहर,"विकास र समृद्धिबाट बञ्चित कर्णालीमा अझै पनि शिक्षाको पहुँच बालबालिकासम्म पुग्न नसक्नु भनेको राज्यले कतिसम्म बेवास्ता गरेको छ भन्ने कुराको उदाहरण हो। सरकारले सबै बालबालिकालाई विद्यालय भर्ना अभियान चलाएको पनि केही वर्षअघिदेखि थियो। तर, कर्णालीभरका १८ हजार बालबालिका विद्यालयबाहिर हुनु राज्यकै लागि ठूलो बिडम्बना हो। कतिपय भर्ना नै नहुने र भर्ना भइसकेकाले पनि विद्यालयमा निरन्तरता नदिनुका कारण बालबालिका शिक्षाविहीन भएका छन्। अभिभावकको बाध्यता ज्यालामजदुरीमा हुनुले पनि बालबालिकालाई विद्यालय पठाउन असमर्थ देखिन्छ। त्यस्ता बालबालिकालाई लक्ष्य गरी राज्यले विशेष कार्यक्रम कर्णालीका निम्तिमात्रै भए पनि चलाउन सक्नुपर्छ। जनगणनाको पछिल्लो तथ्यांकले देखाएको १८ हजार बालबालिका विद्यालय बाहिरको तथ्यांकको कारण अभिभावकहरूको आर्थिक सामाजिक अवस्थासँग जोडिएको छ। अपांगता भएका बालबालिका विद्यालयको पहुँचमै छैनन्। अर्थात् अपांगताअनुकूल शिक्षा कर्णालीमा छैन। अपांगता भएका बालबालिकाहरूका लागि विशेष विद्यालय बनाउने कर्तव्य राज्यको हो। जसको कोही छैन, त्यसको सरकार हुनुपर्छ। तर, काठमाडौंको सरकारले नदेखेको दुःख स्थानीय र प्रदेश सरकारले पनि नदेख्नु बिडम्बना हो। विद्यालय शिक्षाको अधिकार प्रदेशलाई नभए पनि पालिकाहरूसँगको साझेदारीमा अपांगता भएका बालबालिकाका लागि उनीहरू अनुकूलताका विद्यालय खोल्न प्रदेश सरकारले सक्छ। संघ सरकारले त कर्णालीलाई कतिसम्म हेपेको छ भने भएका विद्यालयमा ४० प्रतिशत शिक्षक दरबन्दी नै खाली छ। त्यो पूरा गर्ने कर्तव्यबाट संघ सरकार च्यूत छ। बालबालिका विद्यालय नजानुको नकारात्मक प्रभाव के भने उनीहरूको सानै उमेरमा बिहेबारी पनि हुन्छ। त्यसैले त कर्णाली नै त्यस्तो प्रदेश भएको छ, जहाँ देशभरमै सबैभन्दा धेरै बालविवाह हुन्छ। डरलाग्दो कुरा त के भने कर्णालीका बालबालिका बर्सेनि हराउँछन्। तिनको भारत वा मुलुककै कतिपय ठाउँमा तस्करी भएको हुनसक्छ। बालबालिकालाई निकृष्ट किसिमको श्रममा लगाइएको हुनसक्छ। ती सबै रोक्ने, नियन्त्रण गर्ने कर्तव्य पनि राज्यकै हो। मुलुकको कुनै पनि भूभागका बालबालिकाको शिक्षा, दीक्षा, पालनपोषणमा राज्यको ध्यान गएन भने देशले सबल र सक्षम नागरिक पाउन सक्दैन। नागरिक सबल र सक्षम नभएसम्म समृद्धि हाँसिल हुन सक्दैन। यो पनि पढ्नुहोस बर्सेनि हराउँछन् बालबालिका किन विद्यालय जाँदैनन् कर्णालीका बालबालिका ?"
