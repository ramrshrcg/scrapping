शीर्षक,विवरण
लगानी सम्मेलनअघि गाँठा फुकाउने कि ?,"सम्मेलन गर्नुअघि परियोजना पहिचान, त्यसको सूची तयार गर्नैपर्छ। पहिलो र दोस्रो सम्मेलनमा पनि त्यसै गरियो। पहिलोमा १४ र दोस्रोमा ३२ खर्बको लगानी प्रतिबद्धता पनि आयो। तर प्रतिबद्धताअनुसारको लगानी भएन आएन। सरकार फेरि अर्को लगानी सम्मेलन गर्ने तयारीमा छ। नेपालमा सम्भावना छ, तर लगानी छैन। त्यसैले नेपालमा उद्योगधन्दा र कलकारखाना खोल्न लगानी आवश्यक छ। लगानी गर्ने लगानीकर्ता आवश्यक छ। लगानीकर्ता भने सम्भावनामात्रै भएर आकर्षित हुँदैनन्। जसले लगानी गर्छ, उसको सर्त होनाफा, प्रतिफल। त्यसको सुनिश्चिता र लगानीको सुरक्षाको सर्त अनिवार्य हो। नेपालले लगानी सम्मेलनमा सक्दो धेरै लगानीकर्ता डाक्नेभन्दा पनि कसरी लगानीकर्तालाई अनुकूल वातावरण दिन सकिन्छ र आकर्षित गर्न सकिन्छ भनेर ध्यान पुर्याउन जरुरी छ। २०७३ र २०७५ मा यसअघि भएका लगानी सम्मेलन र त्यसका उपलब्धि अनि कमजोरीको समीक्षा बिना तेस्रो सम्मेलनको अर्थ हुँदैन। सम्मेलन गर्नुअघि परियोजना पहिचान, त्यसको सूची तयार गर्नैपर्छ। पहिलो र दोस्रो सम्मेलनमा पनि त्यसै गरियो। पहिलोमा १४ र दोस्रोमा ३२ खर्बको लगानी प्रतिबद्धता पनि आयो। तर प्रतिबद्धताअनुसारको लगानी भएन आएन। किन त ? हामीले नै तयार पारेका र पहिचान गरेका परियोजनामा हाम्रै तयारी पूरा भएन। जस्तो कि निजगढमा निर्माण गर्ने भनिएको अन्तर्राष्ट्रिय विमानस्थलमै पाँच देशबाट प्रस्ताव आएको थियो। तर विमानस्थल निर्माणको तयारी त अझै पूरा गरेनौं। अबको सम्मेलनमा यस्ता कमजोरी सच्याइनुपर्छ। यस्ता परियोजनामा लगानीकर्तालाई प्रस्ताव गरौं, जसलाई तुरुन्तै कार्यान्वयन गर्न उनीहरूले सकून्। भारत र चीनले समेत विदेशी लगानीकर्ता भित्र्याएर आर्थिक उन्नति गरेका छन्। भियतनाम, थाइल्यान्ड, हङकङ, सिंगापुरमा पनि वैदेशिक लगानीले त्यहाँको समृद्धिमा योगदान पुर्याएको छ। उद्योगधन्दा वा जुनसुकै परियोजना थाल्न जुन कानुनी अनुकूलता चाहिन्छ, दर्तादेखि सञ्चालनसम्म जति पनि सरकारी प्रक्रिया छन्, ती के सजिला छन् ? बाधा अड्चन कहाँकहाँ छन् ? कुनकुन नीति र नियममा गाँठा परेका छन्, तिनलाई फुकाउनु सम्मेलनअघिको तयारी हुनुपर्छ। परियोजनाका लागि सडक र ऊर्जाको जेजस्तो पूर्वाधार चाहिन्छ, त्यो तयार पारिदिनु पनि नेपाल सरकारको कर्तव्य हो। कृषि, वनजन्य, ऊर्जा, प्रविधि, पर्यटन, खानी वा पूर्वाधार, जुनसुकै परियोजनामा आउने लगानीकर्तालाई अनुकूल वातावरण, सहज कानुनी व्यवस्था र प्रतिफल सुनिश्चितताको सम्भावना चाहिन्छ। सम्मेलन गर्नुअघि त्यसको तयारी सरकारले गर्नुपर्छ।"
धितोपत्र बजारमा प्रतिस्पर्धाको आवश्यकता छ,"प्रस्तुति : रोविन पौडेल धितोपत्र बजारमा दोस्रो स्टक एक्सचेन्जको चर्चा छ। नेपालमा अर्को स्टक एक्सचेन्जको आवश्यकता के छ ? नेप्सेमा पूर्ण स्वामित्व सरकारकै छ। नेप्से निजीकरण गरेर प्राविधिक रूपमा बलियो बनाउने योजना गफमै सीमित रह्यो। चलिरहेको स्टक एक्सचेन्ज पुरानै सोचमा चलेको छ। निजी क्षेत्रको प्रवेश गराउन नसकिएका कारणले पनि प्रतिस्पर्धाका लागि नयाँ स्टक एक्सचेन्जको खाँचो छ। धितोपत्र बजार विकास तथा विस्तारको काममा चलिरहेको स्टक एक्सचेन्जले आवश्यक भूमिका खेल्न नसकेकाले दोस्रो बजार चाहिन्छ भन्ने महसुस हुन थालेको वर्षौं भइसक्यो। सानो देश र सानो अर्थतन्त्रमा दुइटा स्टक एक्सचेन्जले सर्भाइभ गर्न सक्छन् ?५० खर्ब कुल गार्हस्थ्य उत्पादन भएको मुलुकमा एउटा एक्सचेन्ज नै राम्ररी चल्न नसकेको कुरा सत्य हो। तर, नेप्से प्रभावकारी नहुँदा ठूलो पुँजी सेयर बजारमा आउन सकेको छैन। यदि सरकारी स्टक एक्सचेन्जलाई सुधार्न सक्दैनौं, अन्तर्राष्ट्रिय स्तरको बजार निर्माण गर्न सक्दैनौं भने दोस्रो स्टक एक्सचेन्ज ल्याउनुको विकल्प छैन। नेपाल धितोपत्र बोर्डले नयाँ स्टक एक्सचेन्जका लागि आवेदन माग गर्दा ३ वटा परेका छन्। जसमध्ये दुइटा आवेदन पुरानै नाममा परेका छन्। यथार्थ के हो ?नयाँ स्टक एक्सचेन्जको लाइसेन्स खुल्नुअघि हिमालयन स्टक एक्सचेन्जसहित ४ वटा आवेदन परिसकेको थियो। आवेदन दिएको ८ वर्षपछि भएपनि हिमालयनको कानुनी आधारलाई बोर्डले स्वीकारेको थियो। बोर्डमा हिमालयन स्टक एक्सचेन्जको नाममा २०६६ मंसिर १५ गते आवेदन दिएका थियौं। पछि २०७४ जेठ ४ गते बोर्डले हाम्रो निवेदनलाई मान्यता दिँदै आवेदन अद्यावधिक गर्न पत्र लेखेअनुसार आवेदन अद्यावधिक पनि गरेका थियौं। २०७९ असोज २ गते बोर्डले नयाँ स्टक एक्सचेन्जको आवेदन माग गर्दा हिमालयन, नेसनल र अन्नपूर्ण एक्सचेन्जको नाममा आवेदन परेको देखिन्छ। बोर्डले हिमालयन स्टक एक्सचेन्जको नाममा अर्कैले दिएको आवेदन स्वीकार गरेको छ। सिमित व्यापारिक समूह मिलेर खोलेको कम्पनीको आवेदन स्वीकार गर्दा बोर्डले पाइपलाइनमा रहेको कम्पनीको नाम पनि हेरेन। हाम्रो आवेदन अझै रद्द गरेको कानुनी आधार बोर्डसँग छैन। उतिबेलै १८ वटा बैंक तथा वित्त कम्पनी, बिमा कम्पनी र धितोपत्र दलाल व्यवसायीको संयुक्त लगानी रहेको तथा धितोपत्र नियमावलीको व्यवस्था पालना गरेर स्टक एक्सचेन्जको स्थापना गर्ने उद्देश्य राखेर हामीले आवेदन दिएका थियौं। कुनै पनि संस्थाको लाइसेन्स दिने प्रक्रिया पाइपलाइनमा रहेका कम्पनीलाई समावेश गर्नेनगर्नेबारे नेपालमा कस्तो अभ्यास छ ?धितोपत्र बोर्ड जस्तै वित्तीय संस्थाको कुशल नियमन अभ्यास गर्ने दुइटा निकाय हुन् नेपाल राष्ट्र बैंक र नेपाल बिमा प्राधिकरण (साबिकको बिमा समिति)। उनीहरूले लाइसेन्सको प्रक्रिया सुरु गर्दा यसअघिका प्रक्रिया रद्द गर्ने गरेका छन्। मैले नेपाल डिजिटल क्लियरिङ हाउस सञ्चालन गर्न २०७५ असोज २४ मा एउटा प्रस्ताव दर्ता गरेका थिएँ। लाइसेन्स प्रक्रियामा हामी नरहेको जानकारी नेपाल राष्ट्र बैंकले २०७७ साउन २३ गते पत्र लेखेको थियो। पत्रमा इजाजतपत्र दिने प्रक्रिया रद्द गरी फाइल बन्द हुने जानकारी गराइएको थियो। यस्तै बिमा समितिले २०७९ भदौ १० गते लघुबिमाको लाइसेन्स खोलेको सुचनामा यसअघि दर्ता भएका सबै प्रस्ताव रद्ध गरिएको जानकारी गराएको थियो। सूचनाअनुसार रद्ध गरिएका आवेदकले नयाँ प्रस्ताव गर्न पाउँथे। धितोपत्र बोर्डले यस्ता अभ्यास गरेन भन्न खोज्नु भएको हो ?हो। हामीलाई प्रतिस्पर्धाबाट अलग्याउने एउटा बाटो निवेदन निष्क्रिय पार्ने पत्र लेख्नु (राष्ट्र बैंकले गरे झैं) हो। धितोपत्र बोर्डले फाइल बन्द भएको चिठी हामीलाई काटेको छैन। दोस्रो बाटो हो, लाइसेन्स खोलेको सूचनामा पुराना आवेदन खारेज गरेको उल्लेख गर्नु (बिमा समितिले गरे झैं)। कमोडिटी एक्सचेन्जको लाइसेन्सका लागि आवेदन माग गरिएको सूचना निकाल्दा पुराना आवेदन रद्ध गरिएको छ। तर, एकैदिन निकालिएको स्टक एक्सचेन्जको लाइसेन्सका लागि आवेदन माग गरिएको सूचनामा पुरानो आवेदन रद्द गरिएको भन्ने उल्लेख छैन। यसको अर्थ के हो भने २०६६ देखि पाइपलाइनमा रहेका हाम्रो आवेदन कानुनी रूपमा वैध छ। धितोपत्र बोर्डले हाम्रो आवेदन यथावथ रहेको संकेत दिएपछि हामीले पुनः आवेदन नदिएका हौं। प्रतिस्पर्धीको सूचीमा हामीलाई समावेश नगरेको जानकारी सञ्चारमाध्यमबाट मात्र पायौं। बोर्डले सार्वजनिक गरेको सूचीको हिमालयन स्टक एक्सचेन्ज कसको हो ?वैशाख १० गतेसम्म ३ वटा एक्सचेन्जको नाममा निवेदन प्राप्त भएको बोर्डले जानकारी दिएको छ। तर, पहिलो नाम हामीले २०६६ सालमा दिएको आवेदनसँग मिल्दोजुल्दो छ। सञ्चारमाध्यममा आएको जानकारी अनुसार सो सूचीमा भएको हिमालयन स्टक एक्सचेन्जमा सिमित व्यापारिक समूह र प्रभाव जमाउने व्यक्तिको लगानी छ। हिमालयन स्टक एक्सचेन्जको नाममा नयाँ आवेदन परेको सुनेपछि हामी झस्कियौं। हामीमाथि छलकपट भयो भन्ने निष्कर्ष हाम्रो छ। किनकी हाम्रो फाइल बन्द भएको छैन र लाइसेन्स खोलेको सूचनामा हाम्रो प्रक्रिया रद्द भएको उल्लेख पनि छैन। तपाईंहरूले प्रस्ताव गर्नुभएको हिमालयन स्टक एक्सचेन्जमा कोको सामेल थिए ?धितोपत्र नियमावलीअनुसार धितोपत्र बजार सञ्चालनको कारबाही इजाजत लिन एक्सचेन्जका संस्थापक सेयरधनीहरू सूचीकृृत संस्था र स्टक ब्रोकर हुनुपर्ने व्यवस्था थियो। सोहीअनुसार सूचीकृत वित्त कम्पनी, विकास कम्पनी, जीवन र निर्जीवन बीमा कम्पनी तथा स्टक ब्रोकर गरी कुल १८ कम्पनी संस्थापक सेयरधनी रहने प्रस्ताव गरिएको थियो। सम्पूर्ण प्रक्रिया पुरा गरेर आवेदन दिएको ८ वर्षपछि बोर्डले प्रस्ताव स्वीकार गरी थप कागजपत्र पेश गर्न पत्र प्राप्त भएको थियो। तपाईंहरूको दाबी हुँदाहुँदै सोही नाममा अर्को समूहले कसरी आवेदन दिएछ ?बोर्डबाट गम्भीर त्रुटि भएको छ। बोर्डले कि त हाम्रो आवेदन रद्ध भएको जानकारी गराउनुपर्ने थियो कि त पुनः आवेदन दिनोस् भन्नुपर्ने थियो। दुवै नगरेर बोर्डले नियोजित रुपमा स्वार्थ समूहलाई प्रवेश गराएको देखिन्छ। १४ वर्षअघि हिमालयन स्टक एक्सचेन्जको नाममा आवेदन दिनुभएको थियो। आज आएर त्यो नाम आफ्नो हो भन्ने दाबी गर्ने कानुनी आधार के छ ?हामीले कानुनतः निवदेन दिएर बोर्डले कानुनी रुपमा आवेदन स्वीकार गरिसकेको थियो। अहिले आएर हामी प्रतिस्पर्धामा नरहनु पछाडि बोर्डले पर्याप्त कारण र आधार दिनुपर्छ। हाम्रो फाइल बन्द भएको जानकारी गराएको भए वा लाइसेन्स दिने सूचनामा पुरानो प्रक्रिया रद्ध भएको उल्लेख गरिदिको भए हामीसँग दाबी गर्ने कानुनी आधार रहने थिएन। अहिले हाम्रो निवेदन जीवित छ भन्ने बुझाई हाम्रो हो। आवेदकको सूचीमा हाम्रो नाम पनि उल्लेख हुने आशा थियो। तर, धोका भयो। बोर्डसमक्ष हामी कागजपत्र लिएर गयौं भने हिमालयन स्टक एक्सचेन्ज नाममा हाम्रो दाबी रहन्छ। नयाँ हिमालयन स्टक एक्सचेन्जको आवेदन बोर्डले रद्द गर्नुपर्नेछ। बोर्डले हामीलाई मान्यता नदिएको खण्डमा अदालतसम्म जाने बाटो हामीकहाँ छ। तपाईंहरूको कानुनी दाबी रहँदै गर्दा बोर्डले सोही नामको अर्को एक्सचेन्जको आवेदन स्वीकार गर्नुको मनसाय के होला ?त्यो नाममा आवेदन दिने कानुनी आधार नहुँदा नहुँदै जबरजस्ती गरिनुले नै उनीहरूको बदनियती छ भन्ने प्रष्ट हुन्छ। नेपालमा धेरै काम सेटिङमा चल्छन् भन्ने चर्चा चल्छ। शक्तिको वरिपरी रहने सिमित व्यक्ति र वर्गले प्रभाव जमाएर लाभ र सुविधा आफ्नो पक्षमा पार्ने प्रचलन बढेको छ। यो क्रोनी क्यापिटलिज्मका कारण सिमित वर्गको नियन्त्रणमा अधिकांश गतिविधि छ। हिमालयनको ब्रान्डमा १०१२ वटा व्यापारिक समूह मिलेको छ। सो समूहले वित्तीय क्षेत्रमाथि कब्जा जमाउने उद्देश्य राखेको छ। पुनर्बिमाको लाइसेन्समा सोही समूहले हात पायो। स्टक एक्सचेन्ज पनि सोही नाममा सोही समूहले कब्जा गर्न सबै सामथ्र्य लगाउने कोसिस गरेको छ।"
सडकबाटै पोखरा सरर,"पोखरादेखि काठमाडौंको दूरी करिब दुई सय किलोमिटर हो। तर, पोखराबाट काठमाडौं पुग्न बसमा ७ घण्टा लाग्छ। माइक्रोबसमा करिब ५ देखि ६ घण्टा लाग्छ। पोखरादेखि काठमाडौंको दूरी करिब दुई सय किलोमिटर हो। तर, पोखराबाट काठमाडौं पुग्न बसमा ७ घण्टा लाग्छ। माइक्रोबसमा करिब ५ देखि ६ घण्टा लाग्छ। तर, अवको केही वर्षमा भने यात्रुले पोखराकाठमाडौं यात्रा गर्दा साँघुरो सडकका कारण बेहोर्दै आएका झन्झटबाट मुक्त हुनेछन्। पृथ्वीराजमार्ग निर्माण सम्पन्न भएको झन्डै पाँच दशकपछि पोखरामुग्लिन सडक खण्ड स्तरोन्नतिको काम अघि बढेको हो। यति बेला पोखराको पृथ्वीचोकजामुने (पश्चिम) खण्ड र आबुखैरेनीजामुने (पूर्व)सडक खण्डको स्तरोन्नतिको काम अघि बढीरहेको छ। आबुखैरेनीमुग्लिन खण्डको भने अझै टेण्डरमा गएको छैन। एसियाली विकास बैंक (एडिबी) को ऋण सहयोगमा पृथ्वीराजमार्गको पोखरामुग्लिन सडक खण्डको स्तरोन्नतिको काम भइरहेको हो। सवारीको चाप बढेअनुसार लामो समयदेखि रागमार्गको स्तरोन्नति नहुँदा यात्रुले सास्ती भोग्नु परेको यात्रु र यातायात व्यवसायीले गुनासो गर्दै आएका थिए। २०२६ सालमा रेखांकन भएर २०२८ सालमा निर्माण सम्पन्न भएको दुई लेनको पृथ्वीराजमार्गको सडक चीन सरकारको सहयोगमा बनेको थियो। झन्डै पाँच दशकअघि बनेको राजमार्गमा सवारी चाप बढे पनि सवारी चापअनुसार सडकको स्तरोन्नति लामो समयसम्म हुन सकेको छैन। यसका कारण ट्राफिक जामले गर्दा दुई सय किलोमिटरको यात्रा तय गर्न घन्टौं समय लाग्दा यात्रा ढिला र झन्झटिलो हुँदै आएको हो। फराकिला र प्राविधिक रूपमा पनि गुणस्तरीय सडक देशको समृद्धिका आधार रहेको पृथ्वीराजमार्ग बस सञ्चालक कम्पनीका अध्यक्ष योगेन्द्रबहादुर केसीले बताए। पोखरामुग्लिन सडकको स्तरोन्नति भएर ठाउँअनुसार ४ देखि ६ लेनको बनेपछि यात्रा सहज हुने उनले सुनाए। राजमार्ग फराकिलो भएपछि बसमा ४ घण्टामै सहज रूपमा गन्तव्यमा पुगिने उनले बताए। माइक्रो र अन्य निजी सवारी साधनमा यात्रा गर्दा ३ घण्टामै पोखराकाठमाडौं, काठमाडौंपोखरा यात्रा गर्न सकिने भएकोले पोखरामा पर्यटकका आगमन बढ्ने र पर्यटनबाटै समृद्धिको यात्रामा थप सहयोग पुग्ने उनले सुनाए। सडक यात्रा सहज र छिटो छरितो हुँदा काठमाडौंबाट चितवन जाँदै गरेका, चितवनबाट काठमाडौं जाँदै गरेको यात्रु पोखरा पुगेर जाउँ न भन्ने हुँदा पर्यटकको आगमन बढ्ने उनले सुनाए। साँघुरो भइरहेको पोखरामुग्लीन सडक खण्ड स्तरोन्नतिले यात्रा सहज हुने मात्र होइन सवारी साधनको मर्मत खर्च पनि घट्ने पृथ्वीराजमार्ग बस सञ्चालक कम्पनीका अध्यक्ष केसीले बताए। पोखरा पर्यटन परिषदका पूर्वअध्यक्ष गोपीबहादुर भट्टराईको भनाई पनि केसीकै जस्तै छ। पृथ्वीराजमार्ग स्तरोन्नतिको काम सकिएर सञ्चालनमा आएपछि पर्यटकको आगमन बढ्ने उनले सुनाए। स्वदेशी मात्र होइन विदेशी पर्यटक पनि प्रकृतिमा रमाउन सडक मार्ग हुँदै यात्रा गर्न रुचाउँछन्। सडक पूर्वाधार छिटो छरितो र राम्रो हुँदा नयाँ नयाँ गन्तव्यमा जान रुचाउने र पर्यटकको आगमन बढ्ने भएकोले सडक स्तरोन्नतिले पर्यटन विकासमा महत्वपूर्ण योगदान गर्ने उनको भनाइ छ। यति बेला पोखरामुग्लिन सडक निर्माण भइरहेकोले सडक हुँदै यात्रा गर्दा निकै कठीन भइरहेको छ। पोखरामुग्लिन यात्रा नै ४५ घण्टा लाग्ने गरेको उनले सुनाए। निर्माणको क्रममा यस्तो हुने भए पनि सकेसम्म व्यवस्थित रूपमा सडक निर्माण गर्नुपर्ने पनि उनले सुनाए। यति बेला यही कारणले पोखरा आउने स्वदेशी र विदेशी पर्यटकका आगमन निकै घटेको पूर्वअध्यक्ष भट्टराईले बताए। पोखरामुग्लिन सडक खण्डअन्तर्गत स्तरोन्नतिका काम निकै ढिलो रफ्तारमा भएकाले तोकिएको समयमा सकिँदैन कि भन्ने डर लागेको पनि उनले सुनाए। सम्बन्धित निकायले यसतर्फ बेलैमा सचेत भएर कामको गुणस्तरीयता र समयमै काम सक्ने गरी अनुगमन गर्न उनले अनुरोध गरे। ठेकेदार कम्पनीलाई यस तर्फ बेलैमा ध्यानाकर्षण गर्नुपर्नेमा पनि उनले जोड दिए। पोखरामुग्लिन सडक खण्डमा दैनिक ५ देखि ६ हजार साना ठूला सवारी साधन गुड्ने गरेको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय गगनगौडा कास्कीको तथ्यांक छ। सडक फराकिलो भएपछि ट्राफिक व्यवस्थापनमा सहज हुने नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय गगनगौडा कास्कीका सूचना अधिकारी इन्द्रप्रसाद सुवेदीले बताए। फराकिलो सडक हुँदा गाडीको तीव्र गति हुने सम्भावना भएकाले दुर्घटनाको जोखिम न्यूनीकरणतर्फ थप ध्यान दिनुपर्ने अवस्था रहने उनले सुनाए। पृथ्वीचोकजामुने सडकखण्ड २०८१ को भदौ महिनासम्म सम्पन्न गर्ने सम्झौता अनुरुप काम भइरहेको मुग्लिन पोखरा सडक आयोजना (पश्चिम खण्ड) हेर्ने कार्यालयले जनाएको छ। यस्तै गरी आँबुखैरेनीजामुने (पूर्व)सडक खण्डको पनि काम भइरहेको छ। कास्की खण्डका सडक मापदण्डमा पर्ने संरचनाको भ्यालुएसन गरेर मुआब्जा दिने चरणमा रहेको आयोजनाले जनाएको छ। तनहुँ क्षेत्रमा पनि पहलो चरणमा मुआब्जा वितरणको काम लगभग सकिएको र छुटेकाको पुनर्मूल्यांकन गरेर वितरण गरिने आयोजनका अधिकारीले बताएका छन्।"
अनि बन्यो मदनमार्ग,"झापाको शान्तिनगरदेखि डँडेलधुराको रूपालसम्म जोड्ने गरी मदन भण्डारी राजमार्ग आयोजना निर्माणको काम सुरु गरिएको हो। पूर्वपश्चिम जोड्ने चौथो राजमार्ग हो मदन भण्डारी राजमार्ग। राष्ट्रिय महत्त्वको यो राजमार्गमा विभिन्न १० वटा टुक्रे सडकलाई एकीकृत गरिएको छ। यो सडक निर्माणको काम तीव्र रूपले अघि बढाइएको छ। जटिल भूगोल र छरिएर रहेका बस्तीलाई एकीकृत विकासको माध्यमबाट यातायात सेवा उपलब्ध गराउने उद्देश्यले झापाको शान्तिनगरदेखि डँडेलधुराको रूपालसम्म जोड्ने गरी मदन भण्डारी राजमार्ग आयोजना निर्माणको काम सुरु गरिएको हो। १ हजार ३ सय ९० किलोमिटर लम्बाइ ७ मिटर चौडाइ भएको दुईलेनको राजमार्गको हालसम्म २ सय ६५ किलोमिटर कालोपत्रे भइसकेको आयोजना निर्देशनालयका सूचना अधिकारी शिवशरण तिमल्सिनाले बताए। बीचमा अन्य केही राजमार्ग भेटिने भएकाले सडक विभागले नै निर्माण कार्य अगाडि बढाएर ओभरल्याप घटाई ७ सय ४० किलोमिटर कालोपत्रे मदन भण्डारी आयोजनाले गर्ने उनले बताए। त्यसैगरी, १ सय ८५ वटा इस्टिमेट रहेको पुलमध्ये हालसम्म ९९ वटा निर्माण सम्पन्न भइसकेको उनले बताए। आयोजनाको कुल लागत ७५ अर्ब रहेको छ। जसमध्ये हालसम्म करिब ३० अर्ब रुपैयाँ खर्च भइसकेको उनले बताए। उनका अनुसार निर्माण प्रगतिका हिसाबले ४० प्रतिशत छ। यो राजमार्गले झापा, इलाम, मोरङ, सुनसरी, उदयपुर, सिन्धुली, मकवानपुर, नवलपरासी, पाल्पा, गुल्मी, प्यूठान, दाङ, सुर्खेत, डोटी, अर्घाखाँची, रोल्पा, कैलाली हुँदै डँडेलधुरालगायतका जिल्लाका सर्वसाधारण प्रत्यक्ष रूपमा लाभान्वित हुनेछन्। महेन्द्र राजमार्गको समानान्तर र उत्तरतर्फ पूर्वपश्चिम भएर जाने यो राजमार्गलाई बाह्रैमहिना प्रयोग गर्न सकिने गरी रेखांकन गरिएको छ। २०७५ जेठ ६ गतेको मन्त्रिपरिषद्को निर्णयपछि सुरु भएको राजमार्गको काम आर्थिक वर्ष २०८१०८२ मा सम्पन्न गर्ने लक्ष्य लिइएको छ। तर, लक्ष्यअनुसार सरकारले बजेटको सुनिश्चितता नगर्दा केही ढिलाइ हुन पुगेको सूचना अधिकारी तिमल्सिनाले बताए। उनले भने, आयोजना सम्पन्न गर्न मुख्य बजेट नै चाहिन्छ, जुन चाहिनेभन्दा निकै कम विनियोजन भएको छ। यसले सम्पन्न मितिलाई रिभाइज गर्नुपर्ने देखिन्छ। वार्षिक पाँच अर्बको खर्च छ, उनले भने, सरकारले वार्षिक दुई अर्बको सुनिश्चितता गरेको छ, अझ त्यसमा पनि यो वर्ष घट्ने देखिन्छ, यसले गर्दा अझै चारपाँच वर्ष लाग्न सक्छ। अर्थ मन्त्रालयले स्रोत सुनिश्चितता नगरेसम्म आयोजनाका कामले गति लिन सक्ने अवस्था नरहेको बताउँदै तिमल्सिनाले भने, केही ठाउँमा ठेक्का व्यवस्थापन गर्न नै बाँकी छ, मन्त्रालयले बजेट सुनिश्चित गर्ला र ठेक्का लगाउँला भन्ने आशामा छौं। चुरे संरक्षण हुने सरकारले मदन भण्डारी लोकमार्गलाई चुरे संरक्षणको हिसाबले हेरेको छ। सुर्खेत, दाङ, अर्घाखाँची, पाल्पा, नवलपरासी, सिन्धुली, उदयपुर, सुनसरी, मोरङ, झापा र इलामको धेरै भूभाग चुरेमा पर्छ। चुरे क्षेत्रमा हुने बाढी, पहिरो र बस्ती जोखिम न्यूनीकरणका लागि चुरेको फेदीबाट सडक निर्माण गरिएको सूचना अधिकारी तिमल्सिनाले बताए। उनले भने, केहीले सडक सञ्जाल विस्तारले चुरे नास हुने भयो भनेका छन्, तर त्यसो नभई चुरेको फेदीमा तटबाँध लगाएर झन् बलियो बनाउने काम भएको छ। चुरेको फेदीबाट सडक बनाउँदा खर्च बढे पनि अन्ततः जोखिमका हिसाबले कम रहेको उनले बताए। औद्योगिक करिडोर, कृषि र पर्यटनमा जोड चुरे क्षेत्रमा रहेका चुनढुंगाका खानी र सिमेन्ट उद्योगलाई लक्षित गरेर औद्योगिक करिडोरका रूपमा मदन भण्डारी राजमार्गको अवधारणा ल्याइएको आयोजना र सडक विभागले बताउँदै आएको छ। भित्री मधेसअन्तर्गतका चुरे क्षेत्रका बस्तीमा सडक सञ्जाल विस्तार गरी त्यस क्षेत्रका उद्योग, कारखानामा टेवा पुर्याउने सरकारी लक्ष्य छ। राजमार्ग संवेदनशील रहेको चुरे क्षेत्रमा सिमेन्ट सडकको आयोजना जस्तै हुने भएको छ। उदयपुर, मकवानपुर, पाल्पा, गुल्मी, दाङलगायतका जिल्लामा प्रशस्त चुनढुंगा खानीहरू छन्। तीमध्ये कतिपय स्थानमा अहिले सिमेन्ट उद्योगहरू खुलिसकेका छन् भने कतिपय ठाउँमा खुल्ने क्रममा छन्। चुनढुंगासँगै खनिज पदार्थहरू प्रशस्तै भएकाले स्थानीय स्तरमा नै उद्योग स्थापना गर्ने, त्यहाँ भएको खनिज, चुनढुंगालाई व्यावसायिक प्रयोगको रूपमा लगी आम्दानीको स्रोत बढाउने योजना रहेको उनले बताए। सडक बनेपछि चुरे क्षेत्र आसपासका चुनढुंगा, कोइला, फलामलगायत खानी सञ्चालनको प्रशस्त सम्भावना रहने उनले बताए। यो राजमार्गले सिमेन्ट उद्योगमा चुनढुंगा पुर्याउन मात्र होइन, कृषि उत्पादनको बजारीकरण र पर्यटनमा पनि योगदान दिने बताइएको छ। प्रमुख सहर जोडिने भएकाले त्यहाँ उत्पादित वस्तुले बजार पाउने र ती सहरमा औद्यौगिकलगायत आर्थिक गतिविधि बढ्ने उनको दाबी छ। यस्ता आयोजनाले नेपालको विकासमा महत्त्वपूर्ण योगदान पुर्याउने विज्ञहरूको भनाइ छ। जग्गाको भाउ बढ्यो पाँच वर्ष अघिसम्म सुनसान रहेका बजारहरूमा निकै चहलपहल हुन थालेका छन्। सरकारले प्राथमिकतामा राखेर मदन भण्डारी राजमार्गको कामलाई गति दिएसँगै राजमार्गले छोएका बजारमा चहलपहल बढेको हो। त्यसो त बजार मात्र होइन, राजमार्गले छोएका जग्गाको भाउसमेत अकासिएको छ। २५ हजार कट्ठामा समेत किनबेच नभएका मैनामैनीको कोठु क्षेत्रका जग्गाहरू यतिबेला ६० लाख रुपैयाँ कट्ठाले किनबेच भएको स्थानीय चन्द्र राई बताउँछन्। उनी भन्छन्, ६० लाख कट्ठाका दरले खरिद गर्ने मान्छे छन्, तर जग्गा नै छैन। सुनसरी र उदयपुर जोड्ने पक्की पुल बन्दा जग्गाको मूल्य सामान्य बढेको बताउँदै स्थानीय रामकुमार खड्काले भने, सडक कालोपत्रे हुनासाथ जग्गाको मूल्य ह्वात्तै बढ्यो। दैनिकजसो एक हजारभन्दा बढी सवारीसाधन ओहोरदोहोर हुने उक्त राजमार्गमा होटल व्यवसाय पनि उत्तिकै फस्टाएको छ। महेन्द्र राजमार्गमा रहेका लाइन होटल जसरी नै मदन भण्डारी राजमार्गका होटलहरू सञ्चालनमा आएका छन्। पूर्वी झापादेखि काठमाडौंसम्मका सर्वसाधारणका समय बचत हुने भन्दै यो राजमार्ग हुँदै यात्रा गर्ने गरेका छन्। कोसी प्रदेशको राजधानी विराटनगर आउँजाउँका लागि उदयपुर, सोलुखुम्बु, ओखलढुंगा र खोटाङ जिल्लाका सर्वसाधारण यहीँ राजमार्ग हुँदै आउजाउ गर्ने गर्छन्। सडक यातायातको विस्तारले गति लिएपछि यी ठाउँहरूलाई व्यापारिक केन्द्र बन्न सहज भएको हो। व्यापारिक केन्द्रका कारण सर्वसाधारणको दैनिक जीवन सहज र सरल बनेको स्थानीयको भनाइ छ। बजेट अभावले पूर्र्वीखण्डको काम रोकियो बजेट अभावका कारण राष्ट्रिय गौरवको आयोजना मदन भण्डारी राजमार्गअन्तर्गत सिन्धुलीको भिमानउदयपुरको बसाहा पूर्वीखण्डको काम स्थगन भएको छ। अन्तिम चरणमा पुगेको आयोजनाको काम बजेट अभावकै कारण स्थगन भएको हो। आयोजना प्रमुख (डीई) गोपालप्रसाद खकुरेलका अनुसार ९८ प्रतिशत काम सम्पन्न भएको छ भने बाँकी दुई प्रतिशत सम्पन्न गर्न बजेट छैन। उनले भने, बजेट सुनिश्चितताका लागि अर्थ मन्त्रालयसँग अनुरोध गरिए पनि हालसम्म बजेट उपलब्ध नहुँदा निर्माण कार्य रोकिएको हो। निर्माण सम्पन्न गर्न ८० करोड बजेट चाहिनेमा अर्थ मन्त्रालयले २४ करोड ५० लाख मात्र बजेट विनियोजन गरेका कारण बाँकी कामहरू प्रभावित भएको उनको भनाइ छ। बजेट अभावकै कारण जेठ १५ गते अन्तिम म्यादसम्ममा निर्माण कार्य सम्पन्न नहुने भएकाले म्यादलाई पुनर्विचार गर्नुपर्ने अवस्था आएको डीई खकुरेलले बताए। उनले भने, बैंकले ऋण दिएको छैन, निर्माण व्यवसायीसँग पैसा छैन, यस्तो अवस्थामा उहाँहरूले लगानी गरेर काम गर्ने परिस्थिति बनेन। त्यसैले कामको प्रगतिमा हामी कमजोर भएका छौं। यस्तो गौरवको आयोजनालाई बजेटको प्राथमिकतामा राख्नु पथ्र्यो भन्दै खकुरेलले थपे, फिनिसिङका कामहरू बाँकी रहे, पैसा नभएर व्यवसायीले छाडे।"
सुदूर समृद्धिको आधार महाकाली करिडोर,"भारत र चीनसँग नाका जोड्ने महत्वपूर्ण रणनीतिक सडक हो महाकाली करिडोर। कञ्चनपुरको बह्मदेवबाट दार्चुलाको तिंकर हुँदै चीनको ताक्लाकोट जोड्ने यसको लक्ष्य हो। अझ भन्नुपर्दा, उत्तर र दक्षिणका शक्तिशाली छिमेकी सँग जोडिएर सुदूरपश्चिममा समृद्धिको ढोका खोल्ने रणनीतिक सडकका रूपमा यसलाई लिने गरिन्छ। नेपाल, भारत र चीनसँगकोे त्रिदेशीय नाका तिंकरसम्म व्यापार विस्तारका लागि अघि बढाइएको महाकाली करिडोर सडक निर्माण कार्य रूख काट्ने प्रक्रियामै लामो समय अल्झियो। त्यसैकारण एक दशक बित्दासमेत जिरो प्वाइन्टको ट्र्याकसमेत खुल्न सकेको छैन। राष्ट्रिय प्राथमिकताको आयोजना भए पनि पर्याप्त बजेट र वन क्षेत्रमा पर्ने रूख कटानी समयमै हुन नसक्दा सन्तोषजनक काम हुन नसकेको हो। २०६६ सालदेखि सुरु भएको करिडोरको १२ वर्ष बितिसक्दा ३० किलोमिटर सडकमात्रै कालोपत्रे भएको छ। यो सडक कञ्चनपुरको ब्रह्मदेवबाट दार्चुलाको तिंकरसम्म ४२५ किलोमिटर लम्बाइको छ। जसमध्ये ३३४ किलोमिटर सडक महाकाली लोकमार्ग आयोजना कार्यालय र ७९ किलोमिटर सडक नेपाली सेनाले निमार्ण गरिरहेको महाकाली करिडोर दार्चुला तिंकर सडक योजनाका कार्यालयका प्रमुख लक्ष्मण दत्त जोशीले बताए। उनले कञ्चनपुरको ब्रह्मदेव क्षेत्रको ११ किलोमिटर सडकको रुख कटानीको आदेश आए पनि डिभिजन वन कार्यालय कञ्चनपुरले रुखमा टाचा नलगाउदा ढिलाइ भएको बताए। उनका अनुसार डडेलधुरामा पर्ने ५८ किलोमिटर सडकमध्ये २७ किलोमिटर सडकको मात्रै ट्रयाक खुलेको छ। बाँकी ३१ किलोमिटर सडकको रुख कटानीका लागि आदेश नआउँदा ट्रयाक खुल्न सकेको छैन। त्यसैगरी बैतडी जिल्लामा पर्ने १४४ किलोमिटर सडकमध्ये ९२ किलोमिटर सडक बनेको छ भने ५२ किलोमिटर सडकको ट्रयाक खुल्न सकेको छैन। दार्चुलामा पर्ने २१२ किलोमिटर सडकमध्ये ९६ किलोमिटरको मात्रै सडक बनेको छ। बाकी ११६ किलोमिटर सडकको ट्रयाक खुल्न सकेको छैन। दिवाशनिदेव जेभीसँग गत वर्ष असारमा पाँच करोड ५० लाखमा ठेक्का सम्झौता भए पनि रुख कटानको आदेश नहुँदा काम अघि बढ्न सकेन। लोकमार्ग अन्तर्गत कञ्चनपुर क्षेत्रमा मात्रै एक हजार ९५१ रुख कटान गर्नुपर्ने छ। आयोजनाको २०८००८१ भित्र ट्रयाक खोलिसक्नुपर्ने लक्ष्य भएपनि हालसम्म कामको सुरुवात भएको छैन। आयोजनाका लागि गत वर्ष ७९ करोड ४२ लाख रकम विनियोजना भएको र चालु आवमा ४१ करोडमात्रै बजेट रहेकाले बजेट पर्याप्त नहुँदा पनि काममा समस्या भइरहेको आयोजना प्रमुख जोशीले बताए। अब काम गर्दा हामीलाई बजेट अभाव हुने देखिएको छ, थप भुक्तानीका लागि बजेट माग गरेका छौं, उनले भने। प्रण्क्रियागत अल्झन र बजेट पर्याप्त नहुनु पनि आयोजना ढिलाइको कारण हो। कञ्चनपुर उद्योग वाणिज्य संघका वरिष्ठ उपाध्यक्ष दिनेश मल्लले चीनको सीमाना तिंकरसम्म सडक सञ्जाल विस्तार गरी व्यापारिक नाकाका रुपमा महाकाली करिडोरलाई विकास गर्नुपर्ने बताए। महाकाली करिडोरलाई त्रिदेशीय नाकाका रुपमा विकसित गर्न सके सुदूरपश्चिमको आर्थिक समृद्धि हुन्छ मल्लले भने। सरकारले करिडोरलाई प्राथमिकतामा राखेर छिटो सम्पन्न गर्नुपर्छ। उनले अहिलेकै गतिमा निमार्ण कार्य भए योजना सम्पन्न गर्न अझै धेरै वर्ष लाग्ने भएकाले छिटो सम्पन्न गर्न राज्यले तदारुकताका साथ लाग्नुपर्ने बताए। होटल व्यवसायी संघ कञ्चनपुरका अध्यक्ष जगदीशचन्द्र भट्टले महाकाली करिडोर सुदूरपश्चिमको विकासका लागि कोसेढुङ्गा सावित हुने बताए। करिडोर निमार्णमा ढिलाइ हुँदै आएको छ, राज्यले छिटोसम्पन्न गर्नतर्फ लाग्नुपर्छ, उनले भने। यसले व्यापारिक मात्रै नभई धार्मीक पर्यटनको समेत ठूलो सम्भावना बाकेको छ। महाकाली करिडोसँगै कञ्चनपुरको महाकाली नदीमा बनेको चार लेनको पक्की पुल र दोधारा चाँदनी सुख्खा बन्दरगाह निमार्णपछि मुलुककै समृद्धि हुने अपेक्षा व्यवसायिहरूको छ। ब्रह्मदेवदेखि महाकालीको किनारै किनार हुँदै डडेल्धुरा, बैतडी र दार्चुलाको जिल्लाको टिंकर नाकासम्म यातायातको सहज पहुँच विस्तार गरी सुदूरपश्चिम प्रदेश तथा मुलुकको बिकासमा कोसेढुंगा सावित हुने अपेक्षा लिएपनि निमार्ण गती सुस्त छ। करिडोर बनेपछि ब्रहमदेव, डडेल्धुरा जिल्लाको जोगबुढा, बैतडी जिल्लाको पन्चेश्वर, चमेलिया, दार्चुला जिल्लाको लाली, उकू, खलंगा, धारी, हिकिला, हुती, धौलाकोट र सुन्सेरा हुदै तिंकर नाका सम्म सडक निर्माण गरी उक्त क्षेत्रको आर्थिक सामाजिक साँस्कृतिक पर्यटकीय साथै शैक्षिक विकासमा योगदान पुर्याउने छ। सुदूरपश्चिम प्रदेशका चार जिल्ला कन्चनपुर, डडेल्धुरा, बैतडी र दार्चुला जिल्ला जोड्दै नेपाल र चिनको ताक्लाकोटको सिमामा रहेको पिल्लर नं १ सम्म निर्माण हुने यस सडक योजनाबाट उक्त क्षेत्रमा बसोबास गर्ने करिव १ करोड जनता प्रत्यक्ष लाभान्वित हुने आयोजना कार्यालयले जनाएको छ। त्रिदेशीय नाका भएका कारण व्यापारिक महत्व धेरै नै रहेको र धार्मिक हिसाबले कैलाश मानसरोवर भ्रमणको लागी छोटो बाटोका रूपमा प्रयोग हुने छ। निमार्ण सम्पन्न पछि यहाँको आर्थिक, सामाजिक, साँस्कृतिक, पर्यटकीय साथै शैक्षिक विकासमा टेवा पुग्ने छ।"
शिकार पर्यटन अर्थात् ढोरपाटन,"मुलुकको एकमात्र सिकार आरक्ष हो ढोरपाटन शिकार आरक्ष। बागलुङ, म्याग्दी र रुकुममा फैलिएको शिकार आरक्षको उपत्यका र धेरै क्षेत्रफल बागलुङ जिल्लामा पर्छ। चाफेरो अग्लाअग्ला पहाड। बीचमा समथर उपत्यका। उपत्यकामा चरण गर्दै गरेका घोडा र खच्चर। उपत्यकाको आसपासमा उत्तरतर्फ कलकल बग्ने उत्तरगंगा नदी। उपत्यका छेउछाउमा रहेको बाक्लो बस्ती र काठ मात्र प्रयोग गरेर निर्माण गरेका पुरानो शैलीका घरहरू। यो सुन्दर दृश्य ढोरपाटन सिकार आरक्षको उपत्यकाको हो। यहाँ पुग्ने जो कोही पनि यहाँको प्राकृतिक सुन्दरता देखेर मोहित हुने गर्छन् । ढोरपाटनमा आन्तरिकसँगै बाह्य पर्यटकको समेत आगमन हुने गर्छ। विदेशी पर्यटक वर्षको दुईपटक शिकार गर्न पुग्ने गर्छन् भने आन्तरिक पर्यटकहरू बाह्रै महिना। ढोरपाटनमा वर्षमा दुईपटक शिकार याम चल्छ। असोजमंसिर पहिलो याम र फागुनवैशाख दोस्रो याम शिकार हुँदा ढोरपाटनमा विदेशी पर्यटकहरू सिकार खेल्नका लागि मात्रै आउने गर्छन्। गर्मी समयमा शीतलता हुने र हिउँदको समयमा हिउँले सेताम्मे हुने ढोरपाटनमा गर्मी छल्न र हिउँ खेल्नको लागि आन्तरिक पर्यटकहरूको रोजाइको केन्द्र बन्दै आएको छ। बागलुङ जिल्ला सरमुकामदेखि करिव १ सय २२ किलोमिटरको दुरीमा रहेको ढोरपाटन उपत्यकामा पुग्नको लागि पक्की र कच्ची सडकको यात्रा गर्नुपर्छ। बागलुङ बजारदेखि बुर्तिबाङसम्मको करिब ९० किलोमिटर सडक (पुष्पलाल मध्यपहाडी लोकमार्ग)को यात्रा र बुर्तिबाङदेखि करिव ३२ किलोमिटर कच्ची सडक पार गरेपछि ढोरपाटन उपत्यकामा पुग्न सकिन्छ। ढोरपाटनमा सिकारी पर्यटक, पदयात्रा गर्ने पर्यटक, भ्रमण गर्ने पर्यटक र धार्मिक पर्यटकहरू आउने गरेको ढोरपाटन शिकार आरक्षका प्रमुख संरक्षण अधिकृत वीरेन्द्र कँडेलले बताए। उनले पहिले पहिले पोखरा, म्याग्दी, ढोरपाटन हुँदै रोल्पा पदयात्रा (टेकिङ्ग) जाने पर्यटकहरू आउने गरेपनि पछिल्लो समय कमी आएको बताए। पहिले हाई अल्टिचियुट पदयात्रा गर्ने पर्यटकहरू पनि आउने गर्दथे अहिले त्यसमा कमी आएको छ, अधिकृत कँडेलले भने, अहिले सिकार गर्न आउने विदेशी पर्यटक, अध्ययन र अनुसन्धानको लागि समुह, विद्यार्थीहरू र ढोरबाराहीमा पुजा गर्न धार्मिक पर्यटकहरू आउने गर्नुहुन्छ। ढोरपाटनमा रहेको ढोर बाराही मन्दिरमा बैशाख पूर्णिमा र जनै पूर्णिमामा विशेष पूजा हुने हुँदा उक्त समय धार्मिक पर्यटकहरूको घुइँचो लाग्ने गर्छ। ढोरपाटनमा सडक सञ्जालको पहुँच पुगेपछि पर्यटकहरूको संख्यामा पनि वृद्धि भएको छ। पोखराबाट ९, १० घण्टा, बागलुङबाट ६, ७ घण्टा र बुर्तिबाङबाट ३ घण्टाको सडक यात्रा गरेपछि अहिले ढोरपाटनमा पुग्न सकिन्छ। २९ सय मिटरको उचाइमा रहेको ढोरपाटन उपत्यकामा हाइ अल्टिच्युटको हावापानी पाइने भएकोले पनि पहुँचको हिसावले सहज र कम लगानीमा पुग्न सकिने भएकाले आन्तरिक पर्यटकहरूको रोजाइमा ढोरपाटन पर्दै आएको अधिकृत कँडेलले बताए। अधिकृत कँडेलका अनुसार यात्रामा जति नै दुःख भए पनि गन्तव्यमा पुगेपछि सबै भुलिन्छ। ढोरपाटनमा सदरमुकाम तथा जिल्ला धेरै ग्रामीण भेगबाट विस्थापित भएका घोडाहरू चरिरहेको देख्दा आहा ! नभन्ने कोही हुँदैनन्। ढोरपाटन घुम्न आउने अधिकांश पर्यटकहरू एकपटक मात्रै भए पनि घोडा सवार गर्न खोज्ने स्थानीय दीपक विकले बताए। ढोरपाटन पुग्ने पर्यटकहरूले घोडा सवार गरी उपत्यकाको सुन्दर दृश्य हेर्ने, फोटो खिच्ने र भिडियो गराउने गर्छन्। घोडा चढेबापत घोडाका मालिकहरूले ५० रुपैयाँदेखि माथि लिने गरेका छन्। उनीहरूले घोडामा चढेर फोटो खिचेको मात्र र केही टाढासम्म घुमेको फरकफरक शुल्क लिने गरेका हुन्। घोडा चढेर फोटो खिचेको ५० रुपैयाँ र केहि समय यत्रा गरेमा २ सय रुपैयाँदेखि दुरीअनुसार बढी शुल्क लिने गरेका छौं, विकले भने। ढोरपाटन उपत्यकामा घोडा दौडाएर भिडियो, टिकटक बनाउने, फोटो लिने पर्यटक धेरै हुन्छन्। छिटफुट रूपमा सिकार गर्ने पर्यटकहरू पुग्ने ढोरपाटनमा पछिल्ला केही बर्षयता प्रकृतिप्रेमी पर्यटक पुग्न थालेको स्थानीय मीना पुनले बताए। गोठालाहरू भैंसी, गाई, गोरु, भेँडा, बाख्रा लिएर बेसी झरेपछि सुनसान जस्तै हुने ढोरपाटन क्षेत्र पछिल्लो समय पर्यटकले खचाखच हुने गरेको छ। पहिले पहिले हिउँदमा बस्ती सुनसान हुन्थ्यो, पुनले भनिन् पर्यटक आउन थालेपछि अहिले वर्षभरि नै चहलपहल हुन्छ। आन्तरिक पर्यटक बास बस्ने गरी जान थालेपछि ढोरपाटन क्षेत्रमा होमस्टे, सामुदायिक लज तथा होटल खुलेका छन्। ढोरपाटन सिकार आरक्ष कार्यालयले सो क्षेत्रमा प्रवेश गर्ने सवारीको लागत राख्ने गरेको छ। नेपाली, सार्क राष्ट्र र विदेशी नागरिकलाई छुट्टाछुटै प्रवेश शुल्कको तोकिएको अधिकृत कंडेलले बताए। कँडेलका अनुसार नेपालीलाई १ सय, सार्क राष्ट्रका पर्यटकलाई एक हजार पाँच सय र विदेशी पर्यटकलाई ३ हजार रुपैयाँ प्रवेश शुल्क लिने गरेको छ। ढोरपाटनमा गतवर्ष ९ हजार बढी पर्यटक भित्रिएका थिए। पक्की र कच्ची सडकको यात्रा गरेर थकानका साथ ढोरपाटन पुगेपछि सवै दुःखहरू भुलिने गरेको आन्तरिक पर्यटक सम्झना कार्की खड्काले बताइन। सामाजिक सञ्जाल र ढोरपाटन पुगेर फर्किएका साथीहरूको भनाइले आफूलाई पनि एकपटक ढोरपाटन पुग्न मन लागेपछि ढोरपाटन घुम्न गएको बताउने खड्काले आफ्नो आँखाले ढोरपाटन उपत्यका हेर्दा सुन्दर र रमणिय लागेको बताइन्। ढोरपाटन उपत्यकामा चरण गर्दै गरेका र दौडिरहेका घोडाहरू, रमणिय सुन्दर उपत्यका र त्यहाँका स्थानीयहरूको रहनसहनले मलाई मोहित तुल्यायो, बागलुङ बजारमा कपडा व्यवसाय गर्ने खड्काले भनिन्, बाह्य जिल्लाका पर्यटकहरूलाई एक दिन बागलुङ बजार बस्ने र अर्को दिन ढोरपाटन बस्न जाने गरेमा जिल्लाको आर्थिक विकासमा टेवा पुर्याउछ। ढोरपाटनमा पर्यटकको संख्या बढेसँगै राजश्वमा समेत वृद्धि भएको छ। ढोरपाटनमा शिकारबाट प्रत्येक वर्ष १ करोडदेखि ३ करोडसम्म राजस्व संकलन हुने गरेको छभने पर्यटक, नदीजन्य वस्तु र काठ विक्रीबाट गत वर्ष २० लाख रुपैयाँ राजस्व भएको अधिकृत कँडेलले बताए। ढोरपाटन उपत्यका पुग्ने पर्यटकहरूलाई ढोरपाटनको जलजला पुर्याउनको लागि सिकार आरक्षले सडक सञ्जाल जोडे पनि कम मात्र उक्त क्षेत्रमा पुग्ने गरेका छन्। जलजलाबाट गुर्जा, माछापुच्छे हिमाल सहित धौलागिरी र अन्नपूर्ण हिमश्रृखलाह आँखै अगाडी देख्न सकिने अधिकृत कँडेलले बताए। ढोरपाटन पुग्ने पर्यटकहरूले सुन्दर दृश्य हेर्नाको लागि जलजला पुग्नुपर्छ, अधिकृत कँडेलले भने,जंगल सफारी गर्दैै पर्यटकहरूलाई जलजला पुर्याउन हामीले सडक सञ्जाल जोडेका छौं। हाइ अल्टिच्युट पदयात्रा गर्न चाहने पर्यटकहरूलाई ४ हजार उचाइमा रहेको गर्पा धुरी (टीकाधारा क्षेत्र) रहेको छ। उक्त स्थानबाट हिमश्रृखला सहित जंगली जनवारहरू देख्न सकिन्छ। ढोरपाटनमा पर्यटकहरू बढाउनका लागि राज्य, स्थानीय तह र स्थानीय बासीहरूले जंगलसफारी, बासस्थानको लागि सुविधासम्पन्न होटलहरू निर्माण गरिनुपर्ने देखिन्छ। स्थानीय तहले केही सहयोग गरेपनि पर्यटकीय क्षेत्रको रुपमा विकास गर्नको लागि काम गरे पनि जति गर्नुपर्ने हो त्यती नगरेको अधिकृत कँडेलले बताए। ढोरपाटन आउने पर्यटकहरूलाई जंगलसफारी गराउने र केही दिन ढोरपाटनमै राख्नको लागि स्थानीय बासीहरूले योजना बनाउनुपर्ने कँडेलको भनाइ छ। ढोरपाटन सिकार आरक्षमा नाउर, झारल, थार र हिमाली भालुलगायतका जंगली जनवार पाइन्छ भने डाँफे, मुनाल, चिर लगायत १६४ प्रजातिका दुर्लभ एवं संरक्षित पन्छी चराहरू पाइन्छन्। वन्यजन्तुको सदुपयोगका साथै संरक्षण होस् भन्ने हेतुले विसं २०४४ सालमा ढोरपाटन क्षेत्रलाई शिकार आरक्ष बनाइएको थियो। पेशेवर विदेशी शिकारीहरूका लागि प्रमुख गन्तव्य रहेको आरक्षलाई सुनदह, सेङ, दोगाडी, बार्से, फागुने, सुर्तिवाङ र घुस्तुङ गरी ७ ब्लकमा विभाजन गरी शिकार खेल्न दिने व्यवस्था गरिएको छ। राष्ट्रिय निकुञ्ज तथा वन्यजन्तु संरक्षण विभागले समय समयमा शिकार गरिने मुख्य वन्यजन्तु नाउर र झारलको गणना तथा अनुगमन गरी वार्षिक कोटा निर्धारण गरी प्रतिस्पर्धाको आधारमा शिकार गराउने गर्छ।"
प्रतीक्षा पश्चिम सेतीको,"पश्चिम सेती जलविद्युत् परियोजना प्रभावित क्षेत्रमा बसोबास गर्ने मनिराम बोहरा ८२ वर्षका भए। ४० वर्षको युवा उमेरदेखि नै उनले पश्चिम सेती जलविद्युत् आयोजना बन्ने समाचार सुन्दै आएका छन्। उमेरले डाँडा काट्दै गर्दा अब भने उनी यो परियोजनालाई साकार पार्नुपर्ने बताउँछन । राजनीतिक दलहरूले पश्चिम सेती आयोजनालाई चुनावी नारामात्रै नबनाई परियोजना बनाउनमा जोड दिनुपर्ने उनको भनाई छ । आदर्श गाउँपालिका५ तलारा घर भएका बोहरा पश्चिम सेती जलविद्युत् परियोजनाको प्रभावित क्षेत्रका बासिन्दा हुन्। विद्युत् निकाल्ने भनेर पटकपटक विदेशीलाई सरकारले ल्याए तर खै ? बन्ने कुनै आधार देखिँदैन वृद्ध बोहराले भने। अब त बिजुली निकाल्ने भनेर सरकारले गरेका कुनै निर्णयमा विश्वास लाग्दैन। लगानी बोर्डले पश्चिम सेती परियोजना अध्ययनको अनुमतिपत्र भारतीय कम्पनी नेसनल हाईड्रोपावर कर्पोरेसन अफ इन्डिया (एनएचपीसी इन्डिया) लिमिटेडलाई दिने निर्णय गरे पनि निर्माणस्थलका बासिन्दाहरू भने परियोजना बन्नेमा विश्वस्त देखिएका छैनन्। अहिले नयाँ भारतीय कम्पनीले सो क्षेत्रमा विभिन्न किसिमका सर्भेहरू गर्दै आइरहेको छ। चार दशकदेखि निरन्तर अन्तर्राष्ट्रिय कम्पनीको कब्जामा रहँदै आएको परियोजना गत आर्थिक वर्षको अन्तिमतिर सरकारले भारतीय कम्पनीलाई जिम्मा दिएको हो। बोर्डको २३ जेठ २०७९ मा बसेकोे बैठकले चिनियाँ कम्पनी थ्री गर्जेजसँग सम्झौता तोडिएपछि अलपत्र परेको आयोजनाको एनएचपीसीसँग लगानी मोडालिटीबारे छलफल गरेको थियो। बैतडीको ढुंगाडदेखि बझाङको चौडामबगरसम्म परियोजनाको क्षेत्रफल रहेको छ । सरकारलाई पटकपटक अन्योलमा पार्दै आएका कम्पनीले साढे तीन दशक समय अध्ययन गर्दै बाहिरिँदै गरे। नेताहरूले चुनावको बेलामा देखाउने आशा पनि पुरानो भइसक्यो उद्योग वाणिज्य संघ डोटीका पूर्वअध्यक्ष नरेन्द्र खड्काले भने। नेताहरूका लागि पश्चिम सेती दुहुनो गाईजस्तै हो। यसपटक पनि नेताको कमाइ खाने भाँडो हुनसक्छ। पश्चिम सेती परियोजनाको सुरुआत ०३८३९ सालतिरै भए पनि निर्माणस्थलका बासिन्दालाई भने २०४२ सालतिर मात्रै थाहा भयो। तत्कालीन प्रधानमन्त्री लोकेन्द्रबहादुर चन्द बैतडीको ढुंगाड र डोटीको तलारा जोड्ने सेती नदीमा बनाइएको झोलुंगे पुल उद्घाटन गर्न आएको बेला सेतीबाट विद्युत्् निकाल्ने र प्रभावित क्षेत्रका बासिन्दालाई अन्यत्र सार्ने भाषण गरेपछि पश्चिम सेतीका विषयमा पहिलोपटक स्थानीयस्तरमा जानकारी भएको स्थानीय बताउँछन्। सन् १९८१ देखि चर्चा पाएको पश्चिम सेती परियोजना आजका मितिसम्म अनिश्चित छ। निर्विकल्प निर्माण गर्ने भनेको सरकारले विभिन्न अन्तर्राष्ट्रिय कम्पनीसँग सम्झौता गर्दै एनएचपीसीसम्म आइपुगेको छ। ४२ वर्षअघि नेपाल र नेपालीको उज्ज्वल भविष्यको कल्पना गरिएको पश्चिम सेती परियोजना चुनावी एजेन्डा मात्रै बन्ने गरेको छ। पश्चिम सेतीका नाममा स्थानीय वर्षौंदेखि अँध्यारोमा बस्न बाध्य छन्। तिमीहरू त कति भाग्यमानी रहेछौं। तिम्रो पालामा दुःख नै गर्नुपर्ने छैन भनेर हामीलाई सुनाउने कतिपय परलोक भइसके, भगवती मावि तलाराका प्रधानाध्यापक टेकबहादुर सिंहले भने, हामीलाई पश्चिम सेतीबाट तिमीहरू स्वतः धनी बन्ने छौं भन्ने हजुरबाहरू स्वर्गलोक गइसक्नुभयो। , सुन्ने हामीहरू पनि हजुरबुबाको लाइनमा छौं। उनका अनुसार अहिले प्रभावित क्षेत्रमा न सडक छ, न खानेपानी, न त बिजुली नै। सरकारले परियोजना बनाउने र स्थानीयलाई अरू ठाउँमा सार्ने जनाउँदै चार दशकदेखि अन्धकार मै थन्क्याइरहेको उनको आरोप छ। पश्चिम सेती जलविद्युत् बन्ला र हाम्रा दिन फर्कलान भन्ने आशा अझै बांकी रहेको स्थानीय जंग रावलले बताए। आयोजना बन्छ र हाम्रो गाउँनजिकै पावरहाउस बन्छ भन्ने सुनेको ४० वर्ष भयो रावलले भने। अब त परियोजना बनाउनैपर्छ । सो परियोजना प्रभावित पार्ने तीन कम्पनी हुन्, सोग्रेह, स्मेक र थ्री गर्जेज। सुरुमा अध्ययन र निर्माण गर्ने मनसायले आएको हो फ्रान्सको कम्पनी सोग्रेह। सन् १९८०८१ तिरै सोग्रेहले बैतडीको ढुङ्गाडभन्दा आठ किलोमिटर माथिल्लो तटीय क्षेत्रमा पश्चिम सेती जलविद्युत्् परियोजनाको बाँध बनाइरहन नपर्ने जलाशयरहित आयोजनाका रूपमा ३७ मेगावाट बिजुली निकाल्ने भनेपछि पश्चिम सेती आयोजनाले देशव्यापी रूपमा चर्चा पाएको थियो। सोग्रेहले दोस्रोपटक सन् १९८७ तिर आयोजना सम्बन्धी अर्को अध्ययन चार वर्षसम्म गर्यो। सन् १९९१ मा अध्ययनको प्रतिवेदन सार्वजनिक गर्यो। यसमा ढुंगाडमा बाँध बाँधी तीन सय ६० मेगावाट विद्युत्् उत्पादन गर्न सकिने प्रतिवेदनले देखायो। तर, पछि विभिन्न कारण देखाउँदै सोग्रेह बाहिरियो। दोस्रो नम्बरमा आएको कम्पनी हो स्मेक। सन् १९९४ जुलाई ७ का दिन अष्ट्रेलियाको स्नोइ माउन्टेन्स इन्जिनियरिङ कर्पोरेसन लिमिटेड (स्मेक) सँग पश्चिम सेती जलविद्युत्् परियोजना अघि बढाउने भनेर नेपाल सरकारले सम्झौतापत्रमा हस्ताक्षर गर्यो। सरकारबाट अनुमति पाइसकेपछि स्मेकले सन् १९९४ देखि २००६ सम्म निर्माण कार्य सम्पन्न गर्ने भन्दै आठ बुँदामा सम्झौता भयो। नेपाल सरकारलाई लगानी जुटाउँदै गरेको आश्वासन दिँदै २० वर्ष बितायो। अन्ततः स्मेकले पनि लगानी जुटाउन नसकेर विभिन्न विदेशी वित्तीय कम्पनीसँग हातेमालो गर्दै बाहिरियो। स्मेकले परियोजना निर्माणका लागि आफू (स्मेक) सहित चाइना नेसनल मेसनरी इक्युपमेन्ट इम्पोर्ट एन्ड एक्सपोर्ट कर्पोरसन सिमेक, एक्सपोर्ट इम्प्रोट बैंक अफ चाइना, इन्डस्ट्रियल एन्ड कमर्सियल बैंक अफ चाइनालगायतका सातवटा वित्तीय कम्पनीसँग सहयोग माग्न हिँड्यो र फिर्ता आएन। स्मेकले पनि धोका दिएपछि सरकारले बहुराष्ट्रिय चिनियाँ कम्पनी थ्री गर्जेज इन्टरनेसनल कर्पोरेसनसँग सम्झौता गर्यो। विसं २०६८ मा तत्कालीन प्रधानमन्त्री डा बाबुराम भट्टराईको पालामा थ्री गर्जेजसँग पाँच वर्षमा निर्माणकार्य सम्पन्न गर्ने भनेर ऊर्जा मन्त्रालयले सन् २०१२ फेब्रअरी २९ मा सम्झौता गर्यो। सम्झौतामा सन् २०१४ देखि निर्माण कार्य सुरू गरी २०१९ मा निर्माण कार्य सम्पन्न गर्ने उल्लेख गरिएको थियो। थ्री गर्जेजको सहायक कम्पनी सीडब्लूइ इन्भेस्टमेन्ट कर्पोरेसन र लगानी बोर्डबीच २०६८ सालमै सात सय ५० मेगावाटको पश्चिम सेती बनाउने सहमति भएको थियो। थ्री गर्जेजले कूल लगानीको १७ प्रतिशत प्रतिफल माग गरेपछि सहमति जुट्न सकेको थिएन। नेपालले भने १२ प्रतिशतसम्म दिन सकिने बताएको थियो। सन् २०१७ सम्म पनि निर्माण सुरु नभएपछि सरकारले सम्झौता रद्द गर्ने निर्णय गर्यो। थ्री गर्जेजले फेरि काम गर्ने चाँसो देखाएपछि २०७४ माघ ३ गते नेपाल विद्युत्् प्राधिकरण र चाइना थ्री गर्जेज इन्टरनेसनल कर्पोरेसनबीच संयुक्त उपक्रम सम्झौता (जेभीए) भयो। नयाँ सम्झौताअनुसार परियोजनामा थ्री गर्जेजले ७५ प्रतिशत र प्राधिकरणले २५ प्रतिशत लगानी गर्ने सम्झौतामा उल्लेख थियो। स्मेकले गरेको अध्ययन प्रतिवेदनअनुसार डोटी, डडेल्धुरा, बैतडी र बझाङ जिल्लाको सीमानामा जलायशययुक्त बाँध निर्माण गर्ने, बाँधस्थलदेखि बझाङको चौडामबगरसम्म लगभग २५ किलोमिटर लामो जलाशय हुनेछ।"
देशकै सान माथिल्लो कर्णाली,"नौ सय मेगावाटको माथिल्लो कर्णाली जलविद्युत् आयोजना देशकै गौरवको आयोजना हो। नौ सय मेगावाटको माथिल्लो कर्णाली जलविद्युत् आयोजना देशकै गौरवको आयोजना हो। ०६३ मंसिर २५ गते यो आयोजनालाई निर्यातमूलक आयोजनाका रूपमा विकास गर्न सरकारले प्रबद्र्धकहरूको छनोटका लागि प्रस्ताव आह्वान गर्यो। ०६४ पुष १५ को मन्त्रिपरिषद्को बैठकले भारतीय कम्पनी जीएमआरलाई माथिल्लो कर्णालीमा प्रवेश दियो। अन्तर्राष्ट्रिय बोलकबोल गरिएकोमा प्रस्ताव उत्कृष्ट भन्दै जिएमआरले माथिल्लो कर्णालीमा प्रवेश पाएको १४ वर्ष पूरा भएको छ। बहुप्रतिक्षित माथिल्लो कर्णाली जलविद्युत् आयोजनाबाट नेपालले २९ प्रतिशत शेयर र १२ प्रतिशत अर्थात एक सय आठ मेगावाट विद्युत् पाउनेछ। यस्तै रोयल्टी, आयकर, दस्तुर, निःशुल्क विद्युत् र सेयरसहित २५ वर्षको अवधिमा करिब ४ सय ५० अर्ब रुपैयाँ नेपालले प्राप्त गर्ने जीएमआरको भनाई छ। स्थानीयलाई विद्युत्को माग पूरा गर्न २ मेगावाटको विद्युत्गृह जीएमआरले निर्माण गरिदिनेछ। जीएमआरले ५० श्ययाको अस्पताल, विद्यालय र स्वास्थ्य संस्थाको पूर्वाधार निर्माण लगायतका काम गरिने जनाएको छ। २५ वर्षपछि नेपाल सरकारलाई हस्तान्तरण हुने यो आयोजना निर्माणको क्रममा तीन हजारजनाले रोजगारी पाउनेछन्। जीएमआरले विनासकारी भूकम्प र त्यसपछि उत्पन्न परिस्थितिका कारण आयोजना निर्माणमा बाधा पुगेको जनाएको छ। नेपाल सरकारले वनको जग्गा भोगाधिकार दिन र अन्य मुख्य स्वीकृत दिन ढिलाइ गरेको, आयोजना स्थलमा भइरहने आगजनी, बम विस्फोट जस्ता कारणले ढिलाई भएको जनाएको छ। भारतमा सिमापार निर्देशिकाहरू, केन्द्रीय विद्युत् नियामक आयोग (सीईआरसी) नियमहरू जारी गर्नमा ढिलाइ, महामारीका रूप लिएको कोरोना भाइरसले समेत आयोजना प्रभावित बनेको जीएमआरको भनाइ छ। वित्तीय व्यवस्थापनका लागि नेपाल सरकारले म्याद थप गर्ने निर्णयविरुद्ध अदालतमा मुद्दा परेका कारण पनि जीएमआरले काम गर्न कठिनाइ भएको जनाएको छ। ०६५ मा तत्कालीन सरकार र जीएमआरबीच आयोजना निर्माणका लागि समझदारीपत्रमा हस्ताक्षर (एमओयू) भएको थियो। लगानी बोर्ड स्थापनापछि ०७१ असोजमा बोर्ड र विकासकर्ता कम्पनी जीएमआरबीच परियोजना विकास सम्झौता (पीडीए) मा हस्ताक्षर भयो। सम्झौतामा माथिल्लो कर्णालीको वित्तीय व्यवस्थापन २ वर्षभित्रै (२०७३ असोजसम्म) टुंग्याउने उल्लेख थियो। पीडीएमा वित्तीय व्यवस्थापन भएको मितिबाट ५ वर्ष अर्थात् पीडीए भएको ७ वर्षभित्र (२०७८ सम्म) आयोजना निर्माण सम्पन्न गर्नुपर्ने उल्लेख छ। सम्झौता भएका ९ वर्ष बित्नै लाग्दा आयोजना जहाँको त्यहीँ छ। पीडीएको समयसिमा बमोजिम काम गर्न नसकेपछि जीएमआरलाई म्याद थप भइरहेको छ। जीएमआरले लगानी जुटाउन नसक्दा वित्तीय व्यवस्थापनका लागि पटकपटक म्याद थपिएको छ। दुई वर्षभित्र वित्तीय व्यवस्थापन (फाइनान्सियल क्लोजिङ) र बाँकी पाँच वर्ष निर्माण अवधि गरी सात वर्षमा आयोजना पूरा गर्ने सम्झौता भए पनि माथिल्लो कर्णालीको प्रगति भने शून्य जस्तै छ। आयोजना स्थलमा रूख कटानी, सामुदायिक कार्य र लगत संकलन बाहेक अरु निमार्ण कार्य हुन सकेका छैनन्। स्थानीय नैनबहादुर शाही भन्छन् निकै सस्तो मानिएको माथिल्लो कर्णाली आयोजना बर्षौदेखि अलपत्र पार्नु राम्रो होइन, पीडीए अनुसारको अवधिमा निर्माण सम्पन्न हुनु त एकादेशको कथा भइसक्यो, जीएमआर कम्पनीले आयोजना निर्माणका लागि न्यूनतम् तयारीहरूसमेत टुंग्याउन सकेको छैन। आयोजना प्रभावित स्थलका अधिकांशले मुआब्जा समेत नपाएको उनको गुनासो छ। आयोजना निर्माण गर्ने हो या होइन भन्नेबारे सरकारले तत्काल निर्णय लिनुपर्ने शाही बताउँछन्। यो भविष्यमा नेपालको अर्थतन्त्रलाई ठूलो योगदान दिने आयोजना हो, तर यसरी अलपत्र पार्नु भएन, आयोजना निर्माण गर्ने नियत हो भने तत्काल काम थालियोस्, होइन भने सरकारले सम्झौता खारेज गर्नुपर्छ, उनले भने। दैलेखको ठाटीकाँध गाउँपालिकाका प्रकाश शाहीले आयोजना निर्माणका लागि पटकपटक म्याद थपिरहनुभन्दा खारेज गर्दा राम्रो हुने बताउँछन्। यो आयोजनाबारे सरकारले ठोस् निर्णय लिनुपर्ने उनको भनाइ छ। आठबीस नगरपालिकाका भक्तबहादुर थापाले नेपालको वर्तमान अर्थतन्त्रमा देखिएको संकटलाई टार्दै मुलुकको भविष्यलाई ख्याल गर्दै यस्ता आयोजनाहरू समयमै बन्नुपर्ने बताउँछन्। उनले माथिल्लो कर्णाली जलविद्युत् आयोजना छिटो बनाउनुपर्ने बताए। हामी घरविहीन भएका छौं, बुबाबाजेदेखिको सम्पत्ति कम्पनीलाई दिएका छौं, तर अहिलेसम्म कुनै उपलब्धि देख्न पाएनौं, आयोजना छिटो बनाउनुपर्यो, उनले भने। पीडीएअनुसार आयोजना निर्माण सकिनु पर्ने समयसिमाभित्र वित्तीय व्यवस्थापनमै अल्झिएको यो आयोजनाका लागि सरकारले पछिल्लो पटक दुई वर्षका लागि म्याद थप गरेको छ।"
स्वर्गसरी शेफोक्सुन्डो,"डोल्पाको शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य बनेको छ। शेफोक्सुन्डो ताल धर्तीको अनुपम र सुन्दर उपहार, जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियन्ता रामचन्द्र न्यौपानेले भने, पदयात्रामा रमाउने र यसको मजा लिनेहरूको लागि शेफोक्सुन्डो तालको पदयात्रा महत्वपूर्ण छ। यो तालमा पुग्नको लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणको रूपमा रहेको यो तालमा जानको लागि चैत, वैशाख र जेठ महिना तथा भदौ, असोज र कात्तिक अति उत्तम महिना हो। कर्णाली आएपछि शेफोक्सुन्डो ताल र उपल्लो डोल्पा नजानु भनेको फुर्सदमा पछुताउनु जस्तै हो। डोल्पाको उत्तरी भेगमापर्ने शेफोक्सुन्डो ताल नेपालकै गहिरो ताल हो। यसको गहिराई एक सय ४५ मिटर रहको छ। लम्बाइ ४ दशमलव ८ किमि चौडाइ १ दशमलव ६ किमि रहेको छ। सदरमुकाम दुनैदेखि झन्डै तिन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्दछन् भने कसैले नीलो हिराको रूपमा समेत चर्चा गर्दछन्। अर्को रिग्मो तालको नामले पनि चिनिने उक्त ताललाई २०६४ असोज ६ गते रामसार क्षेत्रमा समेत समावेश गरिएको छ। निकुञ्जलाई सन् १९९९ मा विश्व सम्पदा सूचीमा सूचीकृत गर्नका लागि समेत प्रस्ताव गरिएको थियो। ताल अवलोकनका लागि बर्सेनि हजारौं आन्तरिक तथा बाह्य पर्यटकहरू आउने गरेका छन्। यहाँको प्राकृतिक सौन्दर्यताको हिसाबमा कमै पर्यटकहरू आउने गरेको त्रिपुराकोटका स्थानिय रमानन्द उपाध्यायले बताए। उपल्लो डोल्पाको प्रकृति, संस्कृति र चालचलन, संस्कारलाई समेटेर निर्माण गरिएको एरिक भेलीे निर्देशित बहुचर्चित चलचित्र क्याराभान सुटिङ भएकाले पनि यस तालको महत्वलाई झनै बढाएको छ। ओस्कारमा पुग्न सफल उक्त चलचित्रमा तालको दृश्यहरू छायाङ्कन गरिएकाले याक खसालिएको स्थान हेर्नकै लागि समेत हजारौं पर्यटक पुग्ने गरेको स्थानिय तेन्जिन लामाले बताए। उक्त ताल फोक्सो आकारकै भएकाले यसैका आधारमा यस तालको नाम शेफोक्सुडो रहेको लामाको भनाइ छ। ताल वरिपरि एक फन्को घुम्नलाई झन्डै तिन दिन लाग्ने स्थानीयहरू बताउँछन्। क्षेत्रफलका हिसावमा नेपालकै ठूलो शेफोक्सुन्डो राष्ट्रिय निकुञ्जमा पर्ने उक्त तालसम्म पुग्न ३१ किमि दुरी रहेको छ। तालसम्म पुग्न घुमाउरो घोरेटो बाटो हँुदै सुलिगाडको तिरैतिर जानुपर्छ। तालसम्म पुग्नका लागि सुलिगाड, काग्नी, साङ्टा, छेप्का, र्याची, बोर्डिङ पलमलगायतका बस्ती हुँदै जानुपर्छ। बाटोबाटोमा स्थानियहरूले पर्यटकहरूलाई खान बस्नका लागि सुविधा युक्त होटलहरूको व्यवस्था छ। तालको छेवैमा खालि जमिन भएकाले पर्यटकहरूलाई क्याम्पिङका लागि सजिलो भएको पर्यटन व्यवसायीहरू बताउँछन्। उक्त ताल पछिल्लो समयमा आन्तरिक पर्यटकको रोजाइमा धेरै परेपनि बाह्य पर्यटक भने कमै आउछन्। तालको सुन्दरताले एक दिनको योजना बनाएर पुगेका जो कोही तीन चार दिनसम्म बस्ने गरेका छन्। बाटोमा बिभिन्न जातका फूल तथा नावर घोरलका बथानहरूसमेत देख्न पाइन्छ। ताल घुम्ने क्रममा सांस्कृतिक धरोहर चिस्तुम गुम्बाको समेत अवलोकन गर्न सकिन्छ। बाटोबाटोका ढुङ्गाहरूमा तिब्बती भाषामा विभिन्न धार्मिक कथनहरू कुँदिएका शिलालेखहरूसमेत देख्न पाइन्छ भने नजिकै बस्ती भएको संकेत गर्नका लागि काठका बेरिएका थान्काहरू समेत देख्न पाइन्छ। यस्ता ध्वजा पतकाहरूले ताल आसपासको वाताबरण झनै मनमोहक बनाइदिएको छ। डोल्पाको ९ सय वर्ष पुरानो रिङ्मो गाउँमा ३० देखि ४० हजार वर्ष अगाडि पहिरोबाट रोक्ने बाँध बाँध्दा रिङ्मो ताल बनेको भन्ने जनश्रुति र विश्वास कायम छ। बाँध बाँधेसरी तालको पानी बगेर चट्टानबाट झर्दा १ सय ६७ मिटर अग्लो सुलिगाड झरनाको रूपमा मनोरम दृश्य देख्न पाइन्छ। शेफोक्सुन्डो तालसम्म पुग्नको लागि निकुञ्ज क्षेत्रमा पदयात्रा गर्नुपर्ने हुँदा यहाँ पाइने विभिन्न प्रजातिका पुतलीहरू र २ सयभन्दा बढी प्रजातिका चराचुरूङ्गीहरू हेर्ने दुर्लभ अवसर पनि मिल्छ। हिँड्दा नाउरको बथान सँगको जम्काभेट र हिँडेको दृश्यले झनै मन लोभ्याउँछ। रिङ्मो गाउँमा ६० भन्दा बढी घरहरूका साथै सुविधायुक्त होटल र होमस्टे छन्। होमस्टेमा अर्गानिक खानाको स्वाद लिँदै सुन्दर प्रकृतिसँग रमाउँदै हिमाली हावाको स्पर्श लिन पाइन्छ। अनि निर्दोष डोल्पो जनजातिहरूको सत्कार र आतिथ्यले सबैलाई लोभ्याइरहेको पनि हुन्छ। तालको पूर्व र दक्षिणतिर रहेको कोणधारी जंगलले ताललाई अझै मनमोहक बनाएको छ। गाउँ नजिकको क्याम्प साइटमा वल्र्डलिंकको फ्री वाईफाई प्रयोग गर्न पाइन्छ। जसले विश्वको कुनामा तालबाट कुरा गर्न र तालको दृश्य सेयर गर्न सकिन्छ। तालको दक्षिण पश्चिम किनाराबाट चट्टान काटेर हिँड्ने बाटो छ। यही भिरबाट क्याराभान फिल्ममा चौंरी खसेको दृश्य खिचिएको रहेछ। तल्लो डोल्पादेखि उपल्लो डोल्पासम्मको संस्कृति, वेशभूषा र रहनसहनको अनुभव लिन पाइन्छ। अनि यहीबाट शेगुम्बा हुँदै उपल्लो डोल्पा र मदुवा, टेम्चे, बागलफेदी भएर धोतरापसम्मको पदयात्रामा जान सकिन्छ। निलो फोक्सुन्डो ताल, ९०० वर्ष पुरानो रिङ्मो गाउँ, परम्परागत घरहरू, फोक्सुन्डो ताल वरपरका २० वटा गुम्बाहरू, थासुङ छोलिङ गुम्बा र सुलिगाड झरना लगायतका आकर्षणहरूले गर्दा यहाँ आउन सबैलाई मोहित गरेको हुन्छ। मोटरसाइकल ट्रेकको हव बन्दै डोल्पा मोटरसाइकल ट्रेकको प्रमुख गन्तव्य बन्न थालेको छ। शेफोक्सुन्डो ताल हेर्न देशका विभिन्न जिल्लाबाट मोटरसाइकलमा घुम्न आउने पर्यटकले भरिभराउ भएसँगै बिस्तारै डोल्पा पनि मोटरसाइकल ट्रेक को हब बन्न थालेको हो। शेफोक्सुन्डो राष्ट्रिय निकुञ्जमा संकलित तथ्यांक अनुसार वार्षिक रुपमा झन्डै ५ हजार पर्यटकले फोक्सुन्डो ताल मोटरसाइकलबाटै आएर अवलोकन गर्ने गरेका छन्। शेफोक्सुन्डो घुम्ने आउनेमा प्रायः आन्तरिक पर्यटक रहेका छन्। यसवर्ष हवाई जहाज र गाडीबाट भन्दा पनि मोटरसाइकल ट्रेक गरेर धेरै पर्यटकहरू घुम्न आएको निकुञ्जले जनाएको छ। सडक सञ्जाल जोडिएसँगै देशका जुनसुकै जिल्लाबाट पनि सिधै सदरमुकाम दुनैसम्म सरर मोटरसाइकलमा पुग्न सकिन्छ। दुनैबाट सुलिगाड हुँदै दुई दिनको पैदल यात्रा गरेर पर्यटकीय नगरी फोक्सुन्डो ताल पुग्न सकिन्छ। मोटरसाइकल पार्किङ गर्ने ठाउँ नभएर बाटोमै मोटरसाइकल छोडेर भए पनि दुई दिनको पैदल यात्रा गरेर पर्यटकहरू फोक्सुन्डो हेर्न पुग्ने गरेका छन्। यसवर्ष पर्यटकलाई महँगो मोटरसाइकल भन्दा पनि फोक्सुन्डो तालको मनमोहक सौन्दर्यताको रसपान गर्ने हुटहुटीले बाटोमै मोटरसाइकल राखेर फोक्सुन्डो जाने गरेका छन्। सडक मार्गपछि हवाई माध्यामबाट पनि डोल्पा पुग्न सकिन्छ। नेपालगञ्ज विमानस्थलबाट जहाजमा सजिलै ३५ मिनेटको यात्रा गरेर जुफाल विमानस्थल पुग्न सकिन्छ। नेपालगञ्ज एयरपोर्टमा पहुँच नभएका आन्तरिक पर्यटकले टिकट पाउने अवस्था एकदमै कम छ। पैसा खर्च भएर पनि जहाज चढ्न पाइदैन्। त्यसैले पनि मोटरसाइकलको यात्रा सहज हुन्छ। सडकमार्गबाट ठाउँठाउँको भूगोल, रहनसहन, बसुस्थिति र जीवनशैली नियाल्दै फोक्सुन्डो पुगिन्छ। शेफोक्सुन्डो गाँउपालिका अध्यक्ष धावासुन्डुक गुरुङले शेफोक्सुन्डो तालको प्रचारका साथै डोल्पाको समग्र पर्यटनसँग जोडिएको शे मेलाको तयारी थालिएको बताए। उनले भने, सबै नेपाली र नेपाल बाहिरका पर्यटकहरूलाई डोल्पामा हामी स्वागत गर्छौँ। हरेक १२ वर्षमा एकपटक लाग्ने डोल्पाको शे मेला आगामी २०८१ सालको भदौ पूर्णिमाको दिन लाग्दैछ। आगामी आर्थिक वर्षको बजेटमा पनि त्यो मेलालाई मुख्य प्राथमिकता दिने योजना छ। हामीले व्यवस्थित पर्यटन पदमार्गका साथै अन्य सेवा सुविधाका लागि बजेट आवश्यक छ। डोल्पाको लोक संस्कृति, भेषभूषा र यहाँको ऐतिहासिक धार्मिक संस्कृतिको प्रचार कमै भएको छ। त्यो सबै थाहा पाउने हो भने डोल्पा पर्यटकको ओइरो लाग्छ। हामी क्रमशः ठोष कार्यक्रम बनाएर कार्यन्वयन गर्दैछौं।"
नलगाडमा नयाँ आस,"जिल्लावासी नेता शक्तिबहादुर बस्नेत ऊर्जामन्त्री बनेपछि जाजरकोट नलगाड ७ दल्लीकी अनिता बादी निकै खुसी छिन्। उनी खुसी हुनुको कारण हो नलगाड जलविद्युत् आयोजना। कुरा भए पनि काम अघि नबढेको आयोजना अब भने अघि बढ्नेमा उनी आशावादी छिन्। हामीलाई पनि रोजगारीका अवसर आउँछन् होला, बादीले भनिन्, मन्त्रीज्यूले पहल गर्नुहोला भन्ने आशा, विश्वास र भरोसा छ। नलगाढको ६ वर्ष बित्दा पनि विस्तृत आयोजना प्रतिवेदन बन्न सकेको छैन। अनिताजस्तै स्थानीय अमरबहादुर सिंह पनि आयोजनाको विस्तृत आयोजना प्रतिवेदन (डीपीआर) तत्काल सम्पन्न गरेर आयोजना अघि बढाउनुपर्ने बताउँछन्। ४ सय १७ मेगावाटको यो आयोजना सम्पन्न भएपछि स्थानीयले रोजगारीका अवसर पाउने र देशको आर्थिक विकासमा टेवा पुग्ने उनको भनाइ छ। आयोजनाको डीपीआरका लागि झन्डै ६ अर्ब रुपैयाँ खर्च भइसकेको छ। डीपीआरको काम अस्ट्रेलियन कम्पनी स्मेक, अमेरिकन एमडब्लूएच र नेपालको उदय जेभीले संयुक्त रूपमा गरिरहेका छन्। डीपीआर सक्न सरकारले आवश्यक पहल गर्नुपर्ने सिंहको भनाइ छ। जाजरकोटकै ऊर्जामन्त्री हुनुहुन्छ। यो आयोजनाअघि बढाउने सुनौलो अवसर हो यतिबेला यो अवसरलाई गुम्न दिनु हुँदैन। मन्त्रीज्यूले यो आयोजनालाई विशेष प्राथमिकतामा राखेर काम अघि बढाउनुपर्छ सिंहले भनेयो आयोजना सम्पन्न भएपछि जिल्ला र देशकै मुहार फेर्न महत्त्वपूर्ण योगदान हुनेछ। सन् २०१६ मा ३१ महिनामा डीपीआरको काम सक्ने गरी परामर्शदाता कम्पनीसँग सम्झौता भएको थियो। यसअघि परामर्शदाता कम्पनीको मागअनुसार अगस्ट २०१९ मा पहिलो पटक तीन महिना र दोस्रो पटक अगस्टदेखि मे २०२० सम्म ९ महिना म्याद थपिएको थियो। डीपीआर नभएका कारण नलगाड जलविद्युत् आयोजनाका अन्य गतिविधि अघि बढ्न नसकेको इन्जिनियर पदमबहादुर थापाले जनाए। फिल्डको काम भने सकिएको उनको भनाइ छ। फिल्डअन्तर्गत सर्भे, सुरुङ टेस्ट र पावर हाउसमा सुरुङ निर्माण भइसकेको छ। फिल्डको काम सकिएको छ। टेबल वर्कको काम मात्र बाँकी छ। परामर्शदाता कम्पनीले तदारुकताका साथ काम गरे भने अबको दुई, तीन महिनाभित्र डीपीआरको सबै काम सकिन्छ, उनले भने, डीपीआर बनेपछि मात्र दाता खोजेर आयोजना अघि बढाउन सरकारलाई सहज हुन्छ। करिब १ सय ५० अर्ब रुपैयाँ लागत लाग्ने अनुमान छ। लगातार काम गर्दा पनि आयोजना सम्पन्न हुन १० वर्ष लाग्छ। यो आयोजनाको प्रभावित क्षेत्रका बासिन्दालाई मुआब्जा बाँडिसकिएको र कुनै पनि विवाद नभएकोले पनि काम अघि बढाउन सजिलो छ। अहिलेसम्म बाँधस्थल बारेकोट ८ मा ४ वटा ६०६० मिटरका सुरुङ बनिसकेका छन्। त्यस्तै पावरहाउस बन्ने दल्लीमा ३ सय ५५ मिटर लामो सुरुङ बनेको छ। सम्झौता भएको दुई वर्षभित्र बुझाएर स्वीकृत गराई सक्नुपर्ने वातावरणीय प्रभाव मूल्यांकन प्रतिवेदन हालै ऊर्जामन्त्री बस्नेतलाई बुझाइएको छ । मन्त्री बस्नेतले उक्त प्रतिवेदन स्वीकृतिका लागि वन मन्त्रालयमा पठाएका छन्। अहिलेसम्म आयोजनामा मुआब्जा वितरणमा ३ अर्ब, डीपीआरमा डेढ अर्ब, बाटो, पुल, आर्मी क्याम्प र अफिस भवन निर्माणमा २ अर्ब गरी करिब ६ अर्ब रुपैयाँ खर्च भएको इन्जिनियर थापाले बताए। जापानी अन्तर्राष्ट्रिय सहयोग नियोग (जाइका)ले आयोजनामा लगानी गर्ने इच्छा राखेको छ। त्यसबारे मन्त्री, सचिव र सहसचिवस्तरमा पटकपटक छलफल भइरहेको छ। आयोजना निर्माणमा प्रसारण लाइनबाहेक प्रतिमेगावाट लागत ३१ करोड र प्रसारण लाइनसहित ३५ करोड खर्च हुने देखिएको छ। आयोजनाका लागि नलगाड खोला र ठूलीभेरीको दोभान दल्लीमा भूमिगत पावर हाउस निर्माण हुनेछ। आयोजनाबाट ४ सय १७ मेघा ऊर्जा उत्पादन हुने इन्जिनियर थापाले जनाए। ड्याम बनाएर सुरुङ मार्गको प्रयोग गरी बनाइने स्टोरेज प्रोजेक्ट भएकोले पनि यो आयोजना दिगो, भरपर्दो र टिकाउ आयोजना हुने विश्वास गरिएको छ। देशमा बढ्दै गएको ऊर्जा संकट निवारणका लागि यो आयोजना कोशेढुंगा सावित हुनेछ। आयोजना बनेपछि ताल हेर्न र आयोजना हेर्न पर्यटकसमेत भित्रिने अपेक्षा गरिएको छ। यो क्षेत्र नै पर्यटकीय क्षेत्र बन्ने सम्भावना छ नलगाड नगरपालिकाका उपप्रमुख सरिता सिंहले भनिन् आयोजना अघि बढाउन सबै पक्षबाट सकारात्मक सहयोग हुन जरुरी छ। आयोजनाको जलाशयको उचाइ २ सय १० मिटर र चौडाइ ५ सय ४५ मिटर फराकिलो रहनेछ। आयोजनाको जलाशय भरिँदा ४ सय ७४ करोड घनमिटर पानी भण्डारण हुनेछ। ८ हजार ३ सय मिटर लामो भूमिगत सुरुङ निर्माण गरी ४ सय १७ मेगावाट विद्युत् उत्पादन हुने डीपीआरमा उल्लेख छ। नलगाड नगरपालिकास्थित नलगाड खोला र ठूलीभेरी नदीको दोभाननजिकै भूमिगत विद्युत् गृह निर्माण गर्ने प्रस्ताव छ। बारेकोटको अँधेरी खोलादेखि दल्लीसम्म ८५ किमि लामो मुख्य सुरुङ र २ देखि ३ किमिसम्मका तीनवटा सहायक सुरुङ बनाउनुपर्छ।"
भेरीको पानी पम्पिङ,"वीरेन्द्रनगरको खानेपानी समस्या ३ वर्षभित्र समाधान गर्न भेरीको पानी पम्पिङ आयोजना अघि बढाइएको छ। कर्णाली प्रदेशको राजधानी हो वीरेन्द्रनगर सुर्खेत। बढ्दो सहरीकरण र जनसंख्याका कारण यहाँ खानेपानीको अभाव छ। त्यसैकारण भेरी नदीको पानी पम्पिङ गरेर प्रदेश राजधानीको तिर्खा मेटाउने तयारी भइरहेको छ। वीरेन्द्रनगर उपत्यकाको खानेपानी समस्या ३ वर्षभित्र समाधान हुने गरी भेरी नदीको पानी पम्पिङ आयोजना अघि बढाइएको छ। वीरेन्द्रनगरमा खानेपानी वितरण गर्दै आएको सुर्खेत उपत्यका खानेपानी संस्थाले यहाँका बासिन्दाका लागि पर्याप्त रूपमा खानेपानीको व्यवस्था गर्न सकेको छैन। ०५७ सालमा स्थापित सुर्खेत उपत्यका खानेपानी उपभोक्ता संस्था (झुप्रा बृहत् खानेपानी तथा सरसफाइ उपभोक्ता संस्था)ले वीरेन्द्रनगरमा खानेपानी आपूर्ति गर्दै आइरहेको छ। आयोजनाले झुप्रा खोलाको पानीलाई शुद्ध गरेर उपत्यकामा पानी वितरण गरिरहेको छ। तर पर्याप्त छैन। वीरेन्द्रनगर कर्णाली राजनीतिक, सामाजिक तथा प्रशासनिक केन्द्र हो। यहाँ कर्णाली प्रदेशका १० वटै जिल्लाका बासिन्दाको बसोबास छ। गुणस्तरीय शिक्षा हासिल गर्न तथा रोजगारीका अवसरका लागि हिमाली जिल्लासँगै कर्णालीका अन्य जिल्लाका बासिन्दाको पनि बाक्लो बसोबास छ। घरजग्गा व्यवसायीहरूले चिराचिरा पारेको जमिनमा घना बस्ती बस्दै गएपछि यहाँका पानीका स्रोतहरू सुक्दै गएका छन्। जसले भविष्यमा पानीको हाहाकार हुने अनुमान गरिएको छ। वीरेन्द्रनगरमा स्थायी र अस्थायी गरी करिब ५ लाख बढीको बसोबास छ। संघीयता कार्यान्वयनमा आएपछि खानेपानीको क्षेत्रमा सरकारबाट स्थानीय तहले पाएको सबैभन्दा ठूलो लगानीमा बन्न लागेको भेरी लिफ्टिङ खानेपानी आयोजनाको डिजाइन रिभ्यु सम्पन्न भइसकेको छ। अब ठेक्का प्रक्रिया अगाडि बढाइएको वीरेन्द्रनगर नगरपालिका प्रमुख मोहनमाया ढकालले बताइन्। उनका अनुसार कर्णाली प्रदेशकै ठूलो नगरपालिकाका रूपमा रहेको वीरेन्द्रनगरमा आगामी ३० वर्षको अवधिमा हुनसक्ने जनसंख्यालाई अनुमान गरी खानेपानीको सहज आपूर्ति पुर्याउने लक्ष्य लिइएको छ। यसका लागि आयोजनाको विस्तृत परियोजना प्रतिवेदन (डीपीआर) माथि विज्ञहरूबाट पुनः परामर्श लिने प्रक्रिया सकिएको छ। दुई खण्डमा गरी ६ अर्ब रुपैयाँ लागतमा सम्पन्न हुने यस आयोजनाको यसअघि नै तयार भइसकेको डीपीआरमाथि रिभ्यु गरिएको थियो। आयोजनाका लागि बजेटको पनि सुनिश्चितता भइसकेको छ। विश्व बैंकको ऋण सहयोगमा आर्थिक वर्ष २०७९८० देखि संघ, प्रदेश र स्थानीय तहको साझेदारीमा एक सय मिलियन अमेरिकी डलर लागतमा खानेपानी क्षेत्रगत सुशासन तथा पूर्वाधार सहयोग आयोजना अन्तर्गत भेरी नदीको पानी लिफ्टिङ आयोजना अघि बढाइएको हो। जसमा संघीय सरकारले ८० प्रतिशत र प्रदेश सरकार, सम्बन्धित स्थानीय तहले २० प्रतिशत लगानी जुटाउनु पर्ने हुन्छ। कर्णाली प्रदेश सरकार र वीरेन्द्रनगर नगरपालिकाले म्युचअल फन्ड अन्तर्गत प्रदेश सरकारले चालू आर्थिक वर्ष २०७९८० मा ५ करोड रुपैयाँ विनियोजन गरेको छ। नगरपालिकाले आयोजना स्थलसम्म पहुँचमार्ग विस्तार तथा आवश्यक पूर्वाधार निर्माणका लागि ५० लाख बजेट छुट्याएको छ। भेरी नदीमा तयार गरिने इन्टेकबाट सात किलोमिटर दूरीमा पम्पिङ गरी वीरेन्द्रनगर११ को अमृतडाँडामा पानी ल्याइनेछ। पहिलो चरणका कामहरूमा पानीको बहावलाई डाइभर्ट गरी नदी सतहदेखि करिब १० मिटर गहिरो इन्टेक निर्माण गरिनेछ। जसमा २ वटा इन्टेक रहने छन्। २ मध्ये एकले कुनै कारण काम गर्न छाडे वा सरसफाइ गर्नु परे सप्लाईमा कुनै बाधा हुने छैन्। त्यसपश्चात् इन्टेकदेखि करिव चार सय मिटरको दूरीमा पानी प्रशोधन प्रणाली निर्माण, पाइप लाइन विस्तारसँगै अमृत डाडाँमा रिजर्भ ट्यांकी निर्माण हुनेछन्। यस्तै पहिलो चरणकै काममा ट्यांकीदेखि वीरेन्द्रनगरसम्म मुख्य पानी प्रसारणलाइन विस्तार हुनेछ। यस्तै, दोस्रो चरणमा वीरेन्द्रनगर उपत्यकामा पर्ने रत्न राजमार्ग र सुर्खेतजुम्ला सडकको दुवैतर्फ प्रसारणलाइन विस्तार गर्ने योजना छ। वितरण प्रणाली तथा डिस्ट्रिक मिटर्ड एरिया (डीएमए)को बाँकी काम हुनेछ। पहिलो र दोस्रो चरणका लागि करिब ३३ अर्ब लागत लाग्ने प्रारम्भिक अनुमान गरिएको छ। भेरीको पानी ४०० मिटर उचाइमा प्रशोधन ट्यांकीमा खसालिने छ। त्यसपश्चात करिब सात किलोमिटर लामो पाइपका माध्ययमबाट अमृतडाँडामा निर्माण गरिने रिजर्भ ट्यांकीमा पानी हालिने छ । ५५० मिलिमिटर क्षमताको पाइप अमृतडाँडामा राखेर मुख्य ट्यांकीसम्म विस्तार गरिनेछ । अमृतडाँडामा बनाइने ट्यांकी १२ हजार घनमिटरको हुनेछ। वीरेन्द्रनगरमा दैनिक ३ सय २० लिटर प्रतिसेकन्ड पानीको माग छ। आपूर्ति भने प्रतिसेकेन्ड १५३ लिटर मात्रै छ। हाल २० हजार घरधुरीलाई धारामार्फत खानेपानी वितरण गर्ने गरिएको छ। १८ हजारबढी घरधुरीलाई खानेपानीको अभाव छ। हाल झुप्राखोला, खरी खोला, खोर्के खोला, इत्राम खोलाको पानी वितरण भइरहेको छ। भेरी नदीको पानी उपत्यकामा ल्याउने विकल्प उत्तम भएको नगर प्रमुख मोहनमाया ढकालले बताइन्। सुर्खेत उपत्यका खानेपानी उपभोक्ता संस्थाका अध्यक्ष कुलमणि देवकोटाले अहिलेको संरचनाले नगरमा पानीको माग पूरा गर्न नसकिने भन्दै आयोजना निर्माणमा ढिलाइ गर्न नहुने बताए। उनले भने, समयमै आयोजना सम्पन्न गरी वीरेन्द्रनगरमा बढ्दै गएको खानेपानी समस्याको दीर्घकालीन समाधान हुनुपर्छ। वीरेन्द्रनगर १ प्रगति टोलकी सुस्मिता परिवारलाई दैनिक खानेपानीको चिन्ता हुन्छ। उनी भन्छिन्, खोलाबाट एक घण्टा लगाएर एक ग्रागी धौधौ पानीको जोहो गर्छौं। धारामा तीनचार दिनको एक पटक आधाघण्टा पानी आउँछ। वीरेन्द्रनगर नगरपालिकाका उपप्रमुख निकण्ठ खनाल गर्मीयाममा सधैं पानीको समस्या हुने गरेको बताउँछन्। उनले भने, खानेपानीको समस्या समाधान गर्न भेरी नदीको पानी पम्पिङ गरी ल्याउनका लागि ठेक्का प्रक्रिया अघि बढाइएको छ। वल्र्ड बैंक, नेपाल सरकार र नगरपालिकाबीच त्रिपक्षीय सम्झौता भएकाले छिट्टै आयोजना सञ्चालन हँुदैछ। उपत्यकामा पानीको अभाव कम गर्न भेरीको पानीलाई तानेर ल्याउने योजनाले अबको ३ बर्ष भित्रै लक्ष्य हांसिल गर्ने सुर्खेत उपत्यका खानेपानी उपभोक्ता संस्थाका अध्यक्ष कुलमणि देवकोटाले बताए। वीरेन्द्रनगरमा सहज रूपमा पानी व्यवस्थापन गर्न भेरीबाट ७० प्रतिशत पानी आपूर्ति हुने र बाँकी ३० प्रतिशत पुरानै मुहान झुप्राखोलाबाट आपूर्ति हुने देखिन्छ।"
फास्ट ट्र्याक फटाफट,"नेपाली सेनाको व्यवस्थापनमा निर्माणाधीन यो सडक देशकै रणनीतिक र गौरवको आयोजना हो। चिल्लो सडक, फराकिलो वातावरण। एक घण्टामै काठमाडौंबाट तराईका फाँटसम्मको यात्रा। यही सपनासाथ सुरु भयो, फास्ट ट्र्याक। अनेकौं घुम्ती र कष्टकर यात्रालाई अन्त्य गर्ने र तराईलाई सीधा काठमाडौंसम्म जोड्ने यसको लक्ष्य हो। नेपाली सेनाको व्यवस्थापनमा निर्माणाधीन यो सडक देशकै रणनीतिक र गौरवको आयोजना हो। तर, यो आयोजना जुन रफ्तारमा निर्माण हुनुपर्ने हो, त्यो हुन सकेको छैन। पटकपटक आयोजनाको म्याद थप हुँदै आएको छ। पछिल्लोपटक सरकारले आयोजनाको निर्माण अवधि २०८३ चैत मसान्तसम्म थप गरेको छ। तोकिएको समयमा निर्माण सम्पन्न हुने अवस्था नदेखेपछि २० महिना बाँकी छँदै सरकारले आयोजनाको लागि म्याद थप गर्यो। कोरोनाका कारण साढे दुई वर्ष यो सडक निर्माण अवरुद्ध भयो। राष्ट्रिय गौरव तथा रणनीतिक महत्त्वको सो आयोजनाको भौतिक प्रगति ६ वर्षको अवधिमा करिब २२५ प्रतिशत मात्रै रहेको छ। प्रधानसेनापति प्रभुराम शर्माका अनुसार ललितपुरको खोकनाबाट बाराको निजगढसम्म कुल ७२५ किलोमिटर लम्बाइको सो द्रुतमार्गको ४६१२ किलोमिटरको ठेक्का सम्झौता भएको छ। जसमध्ये ३७ किलोमिटर क्षेत्रफलमा काम भइरहेको छ। तर, आयोजनाको सुरुवाती बिन्दु खोकनाबाट २६३८ किलोमिटर खण्डमा हालसम्म ठेक्का व्यवस्थापन नै हुन सकेको छैन। द्रुतमार्ग निर्माणका लागि सरकारले पर्याप्त बजेट विनियोजन गर्दै आएको छ। तर, विवादका कारण निर्माणले गति लिन सकेको छैन। सैनिक अधिकारीहरूका अनुसार ११ नम्बर प्याकेजमा पर्ने खोकनाको ३ सय ७६ रोपनी जग्गाको विवाद कायमै छ। खोकना खण्डको दूरी ६५ किलोमिटर मात्रै रहे पनि विवादका कारण ११ मध्ये ७ वटा प्याकेजको मात्रै ठेक्का व्यवस्थापन भएको छ। द्रुतमार्ग निर्माणका लागि बागमती र २ नम्बर प्रदेशको मकवानपुर, ललितपुर, काठमाडौं र बारा गरी कुल ४ वटा जिल्लामा काम गर्नुपर्ने हुन्छ। भौगोलिक विविधतासँगै रूख कटान कार्य, जग्गा अधिग्रहण, मुआब्जा वितरण, सुरुङको ठेक्का र विभिन्न मुद्दामामिला मात्रै नभई कोरोना संक्रमणको जोखिमका कारण आयोजनाले सोचेअनुसारको भौतिक प्रगति गर्न नसकेको हो। चालू आर्थिक वर्ष २०७९०८० मा विनियोजन भएको ३० अर्ब ७ करोड ८६ लाख रुपैयाँमध्ये हालसम्म करिब ७ अर्बमात्रै खर्च भएको आयोजनाको तथ्यांक छ। अघिल्लो आवमा २०७८०७९ मा ८ अर्ब ९२ करोड विनियोजन भएकोमा तीन अर्ब मात्रै खर्च भएको छ। आव २०७४७५ मा आयोजनाको लागि १० अर्ब १३ करोड बजेट विनियोजन भएकोमा खर्च हुन सक्ने अवस्था नदेखिएकाले ८ अर्ब ६ करोड रुपैयाँ मात्रै विनियोजन भएको थियो। त्यस्तै २०७५७६ मा १५ अर्ब ३९ करोड बजेट विनियोजन भएकामा ५ अर्ब ९७ करोड रुपैयाँ मात्र खर्च भएको देखिन्छ। विनियोजन गरेको बजेट खर्चिन समस्या भएपछि संशोधन गरेर घटाउनुपर्ने बाध्यता आइपरेको सैनिक अधिकारीहरू बताउँछन्। निर्माण व्यवसायी कम्पनीको ढिलासुस्तीका कारण पनि निर्माण कार्यमा ढिलाइ भएको देखिन्छ। दुई खण्ड गरेर सुरुङको ठेक्का व्यवस्थापन गरिएको छ। छोक्रेडाँडादेखि धेद्रेसम्म चाइना स्टेट कन्स्ट्रक्सन इन्जिनियरिङ कम्पनी र धेद्रेदेखि लेनडाँडासम्म पोली च्याङ्दा कम्पनीले ठेक्का पाएका छन्। तीन वर्षभित्र निर्माण सक्ने गरी २०७८ वैशाख ३१ मा दुवै ठेक्का सम्झौता भए पनि हालसम्म २०३८ प्रतिशतमात्रै भौतिक प्रगति भएको छ। जसका बर्सेनि आयोजनाको लागत बढिरहेको छ। आयोजनाको सुरुवाती लागत ९० अर्ब रुपैयाँ थियो। हालसम्म ४१ अर्ब ३६ करोड रुपैयाँ खर्च भइसकेको छ। आयोजना सम्पन्न हुँदा लागत करिब दुई खर्ब नाघ्ने आकलन गरिएको छ। सेनाले कामको सहजीकरणका लागि पहुँच मार्ग निर्माण गरिरहेको छ। निर्माण कार्य व्यवस्थित बनाउँदै खोकना, मख्खुबेसी, सिस्नेरी, महादेवटार, धेद्रे, लेनडाँडा, बुदुने, राजदमार, बाग्देउ र निजगढ गरी १० क्षेत्रमा सेनाले क्याम्प निर्माण गरेको छ। पहाडी क्षेत्रमा विस्तार कार्यका लागि विस्फोटक पदार्थ आवश्यक पर्ने भएकाले भारतसँग त्यसको खरिद प्रक्रिया अघि बढाइएको समेत सेनाले जनाएको छ। आयोजना क्षेत्रभित्र पर्ने झन्डै साँढे २७ हजार रूख कटान गरिसकिएको र बाँकी १२ हजार रूख कटान गर्न बाँकी रहेको आयोजनाले सार्वजनिक गरेको प्रतिवेदनमा उल्लेख छ। रूख काटेबापत सेनाले चार लाख विभिन्न प्रजातिका बोटबिरुवा रोपेको छ। चार लेनको सो सडक आयोजना कार्यान्वयन हुँदा ललितपुरदेखि निजगढसम्मको यात्रा करिब एक घण्टाको हुनेछ। काठमाडौंदेखि मुग्लिन हेटौंडाहुँदै बारासम्म कुल २७४ किलोमिटर अर्थात् अहिलेको अवस्थामा सातआठ घण्टाको यात्रा एक घण्टामै तय गर्न सकिनेछ। जसले सर्वसाधारण जनताको समय र यातायात खर्चको बचत हुनेछ। सो आयोजना विशेषगरी बागमती र २ नम्बर प्रदेशको समष्टिगत सामाजिक तथा आर्थिक विकासको एकीकृत यातायात प्रणालीको रूपमा स्थापित हुने र इन्धन खपत कम हुने भएकाले मुलुकको अर्थतन्त्रमा टेवा पुग्ने जानकारहरू बताउँछन्। इन्धन र समयको बचत हुँदा उपत्यकासँगै पहाडी जिल्ला तथा त्यसमा आश्रित अर्थतन्त्रलाई तराईको लागत मूल्यको निकट पुर्याउने देखिन्छ। काठमाडौं तथा अन्य प्रमुख सहरहरूलाई वीरगन्ज (सुक्खा बन्दरगाह) तथा भारतसँग जोड्ने अहिलेसम्म कुनै पनि सीधा र छोटो उत्तरदक्षिण द्रुतमार्ग छैन। सो सडक आयोजनाले व्यापारिक नाका वीरगन्ज भन्सार र काठमाडौं उपत्यकाबीच छोटो दूरीको यातायातको पहुँच विस्तार गर्नेछ। मकवानपुरगढी, भीमफेदी, इन्द्रसरोवर, बकैया, बागमती, कीर्तिपुर, गोदावरी, दक्षिणकाली, सेतीदेवीलगायत क्षेत्रका किसान तथा व्यवसायीहरूसमेत प्रत्यक्ष लाभान्वित हुने भएकाले ग्रामीण अर्थतन्त्र निर्माणमा टेवा पुग्ने बकैया गाउँपालिकाका अध्यक्ष धर्मराज लामिछाने बताउँछन्। काठमाडौं तथा पूर्वपश्चिम राजमार्गको बीचमा मालसामान ढुवानी सहज हुनुको साथै मुख्य बस्ती, बजार तथा अन्य अवसरहरूमा सर्वसाधारणको पहुँच विस्तार हुनेछ। यसले व्यावसायिक र घरेलु यातायात सुविधाको माग बढाउनुको साथै साना सवारीबाट पनि लामो दूरीको यात्रा गर्न मद्दत हुने देखिन्छ। कच्ची सडकले निम्त्याउने दुर्घटना न्यूनीकरण हुँदै जानेछ भने सर्वसाधारणले सुरक्षित यात्राको अनुभूति गर्न पाउनेछन्। राजमार्गमा हुने सवारी चाप व्यवस्थापनमा समेत यसले मद्दत पुर्याउनेछ। उपभोक्ताहरूले सहज र सस्तो मूल्यमा उपभोग्य सामग्री खरिद गर्न पाउनेछन् भने गाउँघरमा उत्पादन भएका सामग्रीले उचित बजार पाउँदा ग्रामीण अर्थतन्त्र निर्माण हुने र पर्यटन प्रवद्र्धनमा टेवा पुग्ने भीमफेदी गाउँपालिकाका अध्यक्ष हिदम लामा बताउँछन्। आयोजना निर्माणको क्षेत्रमा भइरहेको ढिलासुस्तीलाई अन्त्य गर्दै जनतामा आशा जगाउन तीनै तहका सरकारको भूमिका अपरिहार्य भएको अध्यक्ष लामाको भनाइ छ। अनुगमनको संयन्त्रलाई क्रियाशील बनाउने र कतिपय कानुन पनि संशोधन गर्नुपर्ने उनी बताउँछन्।"
कृषि अनुदान मिलेमतोमा दुरुपयोग,"काठमाडौं : सरकारले हरेक वर्ष कृषि क्षेत्रको विकासका लागि अर्बौं बजेट छुट्ट्याउँछ। कृषिप्रधान मुलुक भएकाले यो आवश्यक पनि हो। तर, त्यही बजेट जहाँ पुग्नुपर्ने हो त्यहाँ कमै पुगेको गुनासो बर्सेनि आउँछ। विज्ञ भन्छन्, कतै रकमान्तर गर्ने, त कतै पहुँचवालाले मात्रै पाउने हुँदा कृषि अनुदानको व्यापक दुरुपयोग भएको छ। वास्तविक कृषकका लागि अनुदान आकाशको फल जस्तै भएको छ। यस्तो दुरुपयोग तीनै तहको सरकारले रोक्न सकेको छैन। कतै त मिलेमतोमा नै यसका दुरुपयोग गरेका घटना पाइन्छ। ललितपुरका कृषक रामप्रसाद दाहाल स्थानीय सरकारले कृषिका लागि आएको बजेट बाटो बनाउन प्रयोग गरेर दुरुपयोग गरेको टिप्पणी गर्छन्। एक सार्वजनिक कार्यक्रममा उनले भने, संघीय सरकारले सशर्त अनुदानअन्तर्गत कृषिको बजेट पठायो। तर, पालिकाले बाटो खन्नमा प्रयोग गर्यो। बाटो खन्ने बजेट त छुट्टै छ नि ! कृषकलाई दिएको अनुदान ६ वटा पालिकाले अर्को शीर्षकमा प्रयोग गरेको उनी बताउँछन्। दाहाल मात्रै होइन, चन्द्रागिरि काठमाडौंका कृषक ईश्वर बलामीको अनुभव पनि यस्तै छ। अनुदान झन्झटिलो र सोझा कृषकलाई गलत तरिकाले प्रयोग गर्ने गरेको उनी बताउँछन्। यो क्रम बढेकाले सरकारले अनुदानलाई खारेज गरेर सहुलियत ब्याजमा कर्जा दिनुनै उपयुक्त हुने उनको तर्क छ। अनुदानमा कर्मचारीव्यापारी, नेताकार्यकर्ताको मिलेमतो हुने र वास्तविक कृषकले नपाउने समस्या धेरै हुँदा भ्रष्टाचार बढेको उनी बताउँछन्। अनुदानकोे नाममा कृषकलाई संगठित रूपमा ठगिएकोे छ। सोझा कृषकहरू ठगिएका अनेकन घटनाहरू छन्। मैले दूध दुहुने मेसिनमा अनुदान पाएको थिए। तर, आधुनिक मेसिन हुँदाहँुदै पुरानो खालको मेसिन भिडाउने काम गरेका थिए। म सचेत भएकाले भने ठगिनबाट बचेँ, उनले आफ्नो अनुभव सुनाउँदै भने, यसैले अनुदान खारेज हुनुपर्छ। बरु कृषकलाई ऋण दिने र सदुुपयोग भएको आधारमा मिनाहा गर्ने व्यवस्था गर्ने हो भने यसले कृषकलाई उत्पादनमा प्रोत्साहन हुुन्छ। कृषक मात्रै होइन केही पार्टीका नेता पनि अनुदानमा भ्रष्टाचार बढेको बताउँछन्। नेकपा माओवादीका महासचिव नेत्रविक्रम चन्द विप्लवले एक सार्वजनिक कार्यक्रममा सरकारले कृषिमा दिएको अनुदान पानी सरह बगेको बताएका थिए। आफ्नो जिल्लामा भएको उदाहरण प्रस्तुत गर्दै उनले भने, बाख्रा पाल्ने भनेर अनुदान पाउने सूचीमा नाम निकाल्ने तर नक्कली बाख्रा देखाउने काम त्यहाँ भएको थियो। एक बाठो व्यक्तिले पहुँचका नाममा गाउँभरिका बाख्रा जम्मा पारेर अनुगमनमा आएकालाई देखाएको थियो। बाख्रा गन्ने बेलामा चाहिँ बाख्रा भागेर आआफ्नो घर गए। यसपछि त मिलेमतो गर्ने कर्मचारी र त्यो व्यक्ति नीलो कालो भए। कृषिको अनुदानमा दुरुपयोग भएको विषयलाई महालेखाले आफ्नो प्रतिवेदनमा पनि समेटेको छ। महालेखा भन्छ, कमजोर वर्गलाई सहायता प्रदान गर्ने कार्यलाई व्यवस्थित गर्न अनुदानको व्यवस्था गरिएको हो। यसअनुरूप सरकारले अनुदानमार्फत बर्सेनि अर्बौं रुपैयाँ खर्च गर्दै आएको छ। तर, त्यस्ता अनुदान वास्तविक व्यक्तिले नपाएको अर्थात् अनुदान वितरणमै अपारदर्शी देखिएको छ। महालेखाले सार्वजनिक गरेको ६०औं वार्षिक प्रतिवेदनले अनुदान वितरण गर्दा लाभग्राही छनोटमा पारदर्शिता नभएको र एकै प्रकारको अनुदान तीन तहका सरकारबाट वितरण हुँदा दोहोरो परेको टिप्पणी गरेको छ। महालेखाले अनुदान दिने नीतिमा पुनरावलोकन गर्न जरुरी भएको पनि औंल्याइएको छ। यसो गरेसँगै एकद्वार प्रणालीमार्फत स्पष्ट र पारदर्शी अभिलेख राखी आवश्यकता एवं नतिजाको आधारमा अनुदान दिने र सोको प्रभावकारी अनुगमन गर्ने व्यवस्था मिलाउन जरुरी भएको महालेखाको सुझाव छ। अधिकांश अनुदान दुरुपयोग भएको सरोकारवालाहरू नै स्विकार छन्। सबैभन्दा बढी दूरदराजमा कृषि क्षेत्रमा गएको अनुदान वास्तविक कृषकको हातमा पुग्न नसकेको कृषि अभियन्ता उद्धव अधिकारी बताउँछन्। राष्ट्रिय कृषक समूह महासंघ नेपालका पूर्वअध्यक्षसमेत रहेका अधिकारी प्रदेशबाट गएको अनुदान व्यापक रूपमा दुरुपयोग भएको दाबी गर्छन्। यान्त्रिकीकरण अनुदानको रूपमा भिरालो जमिन भएको ठाउँका कृषकलाई जबरजस्ती ट्याक्टर थमाइदिने काम भयो। नत त्यहाँको कृषकलाई भिरालो जमिन खन्न सके नत सरकारको पैसा सदुपयोग भयो। यसले केबल हरेक नेपालीको थाप्लोमा ऋणको भार थोपरिने काम मात्र गर्यो, उनले भने। अनुदान अनुगमनमा तीन तहको संयन्त्रै भएन कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल मन्त्रालयले प्रदेश र स्थानीय तहलाई कृषि अनुदानका कार्यक्रमहरू सञ्चालन गर्नका लागि सरोकारवालाहरूको माग, आवश्यकता र औचित्यको आधारमा वित्तीय हस्तान्तरण मात्रै गर्ने तर बाँडफाँड प्रदेश र स्थानीयले गर्ने बताउँछन्। यदि केही वैदेशिक सहयोगमा सञ्चालित आयोजनाहरूमा निश्चित परियोजना डकुमेन्टमा उल्लेख भएअनुसारका सेवाग्राही, लाभग्राहीका लागि क्षेत्र तोकिएको उनको भनाइ छ। यद्यपि अनुदान वितरणमा तीन तहकै प्राविधिक रूपमा समन्वय गर्ने संयन्त्र नहँुदा समस्या आएको स्विकार गर्छन्। अनुदानको कार्यक्रम संघबाट प्रदेश र स्थानीय तहलाई वृद्धि विकास गर्न दिएको अनुदानमा पनि समन्वय नहँुदा दोहोरोपन भएको हुनसक्ने उनले अनुमान गरे। संघीय तहबाट अनुगमन गर्न प्रदेश स्तरमा संघको संयन्त्र छैन। धेरै कार्यक्रमहरू गएका हुन्छन्। कुनकुन कार्यक्रम कहाँ, कसरी सम्पन्न भयो भनेर प्रदेश, स्थानीय तहबाट रिपोर्टिङ पनि आउँदैन। यसका लागि संस्थागत च्यानलको व्यवस्था छैन, उनले भने, संघमा जनशक्ति अत्यन्त कम हुँदा प्रभावकारी अनुगमन गर्न सकिएको छैन। यसअघि व्यक्ति, समूह, सहकारी, फर्म, कम्पनीलाई दिएकैमा एउटै व्यक्तिले दोहोरो गयो भनेर महालेखाले औंल्याएकोमा आफूहरूले सुधार गर्दै आएको प्रवक्ता सञ्जेलले बताए। वास्तविक कृषकसम्म अनुदान नपुगेको भन्नेबारे गुनासो पटकपटक सुन्ने गरेको राष्ट्रिय कृषक आयोगकी सदस्य पुष्पा भुसाल बताउँछिन्। यसैले कृषक वर्गीकरणको कुरा जोडदारले उठेको उनको भनाइ छ। भन्छिन्, यसकारण अब छिट्टै आर्थिक स्तरले, जग्गाको स्वामित्व लगायतको आधारमा कृषकको वर्गीकरण गर्ने भनेका छौं। भएपछि मात्रै अनुदानको व्यवस्था हुनुपर्छ भनिएको छ। अहिले जसको पहुँच छ उसले अनुदान पाउने प्रवृत्ति छ। जसले वास्तविक कृषकमा पुगेको छैन भन्ने छ। अनुदान व्यवस्थित बनाउन सुधार जरुरी कमजोर वर्गलाई सहायता प्रदान गर्ने अनुदान वितरण व्यवस्थित गर्न सरकारले सुधार गर्ने दर्जनौं उपायबारे महालेखाले सुझाव पनि दिएको छ। यसअनुसार तीनै तहका सरकारले कृषि क्षेत्रमा अनुदान प्रवाह गरेको भए तापनि अपेक्षित प्रतिफल प्राप्त हुन नसकेकाले अनुदानलाई प्रभावकारी बनाउन मौजुदा अनुदान वितरण नीति तथा कार्यक्रममा पुनरावलोकन गर्नुपर्ने महालेखाको प्रतिवेदनमा भनिएको छ। अनुदान तथा सहायता प्रदान गर्दा राजस्व आम्दानी हुने, उत्पादकत्व वृद्धि गर्ने, रोजगारी सिर्जना हुने, पुँजी निर्माण हुने, सामाजिक, आर्थिक रूपान्तरण हुने, व्यावसायिक दक्षता अभिवृद्धि हुने जस्ता पक्षमा ध्यान दिई सोको उपलब्धि सुनिश्चित हुने व्यवस्था मिलाउनुपर्छ। वर्तमानमा रहेको आगत (इन्पुट) मा अनुदान दिने परिपाटीलाई अन्त्य गरी नतिजा आउटपुटमा आधारित अनुदान प्रदान गर्ने व्यवस्था कार्यान्वयन गर्नुपर्ने महालेखाको सुझाव छ। तीनै तहका सरकारबाट अनुदान र सहायता वितरण गर्ने परिपाटीमा बढोत्तरी भएको अवस्थालाई मध्यनजर गरी अनुदान र सहायता वितरणका लागि रकम तोकी अख्तियारी पठाउने परिपाटी नियन्त्रण गर्न पनि महालेखाले सरकारलाई सुझाव दिएको छ। प्रतिवेदनमा भनिएको छ, अनुदान र सहायताको विवरण सार्वजनिक गरी यसलाई पारदर्शी, मितव्ययी र जवाफदेही बनाउनुपर्छ। अनुदान तथा सहायता उपयोगको निरन्तर अनुगमन गर्नुपर्छ। कृषिमा अनुदान र उत्पादनको अवस्था सरकारले आर्थिक वर्ष २०७८७९ मा कृषि क्षेत्रमा २१ अर्ब ८३ करोड रुपैयाँ बराबरको रकम अनुदानबापत खर्च गरेको छ। यो अघिल्लो आर्थिक वर्षको तुलनामा १०९२ प्रतिशत बढी हो। प्रदान गरेको अनुदानको परिणाम सो अवधिमा खाद्यान्न उत्पादन २०३ प्रतिशत र फलफूल उत्पादन ४११ प्रतिशतले बढ्यो। तर, अनुदान दिए पनि तरकारी उत्पादन भने उल्टै १०२ प्रतिशतले घटेको महालेखाको तथ्यांकमा उल्लेख छ। प्रतिवेदनअनुसार नै विगत ४ वर्षमा अनुदान बढेको अनुपातमा कृषिजन्य उत्पादनको वृद्धि हुन सकेको छैन। क्षेत्रगत अनुुदानको उपयोगिता कृषि तथा पशुपन्छी विकास मन्त्रालयले आर्थिक वर्ष २०७८७९ मा रासायनिक मल खरिदमा १६ अर ६१ करोड ५९ लाख, बाली तथा पशुधन बिमा प्रिमियममा १ अर्ब ९२ करोड २९ लाख, उखु कृषकका लागि १ अर्ब ४ करोड ६६ लाख, ठूला विकासमा ६ करोड ९० लाख र अन्य क्षेत्रमा १ अर्ब ५८ करोड ३६ लाखसमेत कुल २१ अर्ब २३ करोड ८० लाख अनुदान वितरणका लागि २४ अर्ब ६७ करोड ५७ लाख बजेट व्यवस्था गरेको थियो। यसमध्ये ८६०६ प्रतिशत खर्च भएको देखिन्छ। रासायनिक मल खरिदका लागि प्रदान भएको अनुदानबमोजिम समयमै खरिद कार्य नभएको एवं खरिद भएको मलसमेत कृषकले बाली लगाउने समयमा प्रास गर्न नसकेको, बाली तथा पशुधन बिमा गराउनेको विवरण अद्यावधिक गरी समयमै प्रिमियम र दाबी भुक्तानी नभएको महालेखाको भनाइ छ। उखु कृषकले खरिदकर्ताबाट समयमै उखु बिक्रीबापतको रकम प्राप्त गर्न नसकेको, अनुदानको मूल्यांकन नभएको, अधिकांश अनुदान आर्थिक वर्षको अन्तिम महिनामा प्रदान हुने र यसको अनुगमनसमेत नहुने औंल्याइएको छ। साथै कृषि कोषमा संघ, प्रदेश र स्थानीय तहबाट समन्वय नगरी बेग्लाबेग्लै कार्यविधिको आधारमा अनुदान प्रदान हुने गरेकाले दोहोरोपना हुने अवस्थासमेत रहेको छ। अधिकांश अनुदान प्रस्ताव माग गरी प्रदान हुने गरेकाले सीमान्तकृत कृषक अनुदानको पहुँच नपर्ने स्थितिसमेत रहेको छ। रासायनिक मलबाहेक अन्य प्रयोजनका लागि व्यक्ति वा संस्थागत रूपमा दिने अनुदान तत्काल रोक गर्न आवश्यक रहेको महालेखाले सुझाव दिएको छ। अनुदानको रासायनिक मल आपूर्तिमा ढिलाइ सरकारले आर्थिक वर्ष २०७८७९ मा कृषि सामग्री संस्थानमर्फत २ लाख १० हजार मेट्रिकटन र साल्ट ट्रेडिङ कर्पोरेसनमार्फत ९० हजार मेट्रिकटनसमेत ३ लाख मेट्रिकटन रासायनिक मल खरिद गर्न क्रमशः १० अर्ब ४० करोड र ६ अर्ब ११ करोड ५९ लाखसमेत गरी १६ अर्ब ६१ करोड ५९ लाख अनुदान प्रदान गरेकोमा क्रमशः १ लाख १० हजार ८ सय ५६ मेट्रिकटन र ६६ हजार ६६७७० मेट्रिकटनसमेत १ लाख ७९ हजार ५२३७० मेट्रिकटन मल खरिद भयो। यस सम्बन्धमा उल्लिखित दुई निकायले रासानिक मल खरिदका लागि १६ ठेक्का व्यवस्थापन गरेकोमा १ ठेक्कामा १० हजार मेट्रिकटन युरिया मल आपूर्ति गर्ने सम्झौता भयो। सोअनुसार २ हजार ८५३९५० मेट्रिकटन मल ल्याएको थियो। ७ हजार मेट्रिकटन मल आपूर्तिसम्बन्धी मुद्दा अदालतमा विचाराधीन रहेको र १ लाख मेट्रिकटन यो वर्ष प्राप्त हुन नसकी २०७९८० मा प्राप्त हुने क्रममा रहेकाले यो वर्ष १ लाख ७७ हजार ५२३७० मेट्रिकटन मल प्राप्त भयो। ठेक्का सम्झौताअनुसार मल आपूर्ति नगर्ने आपूर्तिकर्तालाई सम्झौताको शर्तअनुसार कारबाही गरी समयमा मल जुटाउने व्यवस्था गर्न महालेखाले सुझाव दिएको छ। अनुदान दिएको रकम आर्थिक वर्षको अन्तमा बचत भएमा फिर्ता गर्नुपर्ने व्यवस्था छ। यो वर्ष रासायनिक मल खरिदका लागि कृषि सामग्री कम्पनीलाई १० अर्ब ५० करोड अनुदान प्रदान गरेकोमा २५ अर्ब ११ करोड १३ लाख खर्च भएको थियो। तर, यसबाट बचत भएको २ अर्ब ३८ करोड ८७ लाख फिर्ता नभएकाले संघीय सञ्चित कोष दाखिला गर्नुपर्ने महालेखाले सुझाव दिएको छ। खाद्यान्नको न्यूनतम समर्थन मूल्य निर्धारणमा कार्यविधि जरुरी कृषि तथा पशुपन्छी विकास मन्त्रालयको सिफारिसमा २०७८७९ मा मोटो धानका लागि प्रतिक्विन्टल २ हजार ७ सय ५२ रुपैयाँ, मध्यम धानका लागि प्रतिक्विन्टल २ हजार ९०२, गहुँको लागि प्रतिक्विन्टल ३ हजार १६५ समर्थन मूल्य तोकिएको छ। यस्तै, उखुका लागि न्यूनतम खरिद मूल्य ५ सय ९० (चिनी मिलहरूले कृषकलाई प्रतिक्विन्टल ५ सय २० र नेपाल सरकारले अनुदान ७० रुपैयाँ) तोकेको छ। न्यूनतम समर्थन मूल्यमा सरकारले कृषकबाट खाद्यान्न बाली खरिद गरी भण्डारणका लागि स्थानीय सरकारलाई जिम्मेवार बनाउने नीतिअनुरूप स्थानीय तहसँगको लागत सहभागिता र समन्वयमा सरकारबाट ५० प्रतिशत अनुदान पाउने गरी १४ खाद्य गोदाम घर निर्माणको क्रममा रहेको छ। सरकारबाट यी वस्तुहरूका न्यूनतम समर्थन, खरिद मूल्य तोकेको भए पनि मूल्य तोक्नमा भएको ढिलाइ र समर्थन मूल्यमा बिक्री नभएको अवस्थामा सरकारबाट खरिद गर्ने व्यवस्था छैन। मूल्य निर्धारण प्रक्रियाको कार्यविधि नभएकाले कार्यविधि तयार गरी व्यवस्थित गर्न अनुरोध गरेको छ। अनुदानको विवरण अस्पष्ट कृषि तथा पशुपन्छी बिमा निर्देशिका, २०७० अनुसार बाली बिमामा अनुदानको व्यवस्था छ। बाली बिमा गर्दा बिमा प्रिमियमको ७४ प्रतिशत सरकारले व्यहोर्ने कार्यक्रम छ। यसबाहेकको २५ प्रतिशत मात्रै कृषकले व्यहोर्नुपर्छ। आव २०७८७९ मा कृषि विभागले नपाल बिमा प्राधिकरणको कोषमा ४ करोड ७४ लाख भुक्तानी दिएको छ। विभागले कोषलाई यो वर्ष ४ हजार १६ कृषकको १ अर्ब ३६ करोड ६० लाखको बिमा गर्दा ७ करोड ६ लाख रुपैयाँ बिमा प्रिमियम निर्धारण गरी प्रिमियमको ७१ प्रतिशतले हुने ५ करोड ७६ लाख रुपैयाँ माग भएकोमा ४ करोड ७४ खर्च लेखेको छ। बिमा प्रिमियम भुक्तानी, जिल्लागत बिमा, क्षतिपूर्ति र बिमाबाट लाभ प्राप्त गर्ने लाभग्राहीको विवरण राखेको छैन। साथै, अनलाइन सूचना प्रणाली स्थापना नभएकाले कार्यक्रमको कार्यान्वयन स्थिति विश्लेषण गर्न नसकेको महालेखाले औंल्याएको छ। महालेखाकाअनुसार बिमा कार्यकमबाट लाभग्राही लाभान्वित भएको सुनिश्चित गर्नुपर्छ। अद्यावधिक गरिएन पशु बिमकको विवरण पशुसेवा विभागमार्फत सञ्चालीत पशु बिमा कार्यक्रमअन्तर्गत बाली तथा पशुधन बिमाको प्रिमियममा अनुदान उपलब्ध गराउने निर्देशिका २०७० अनुसार पशु बिमा गर्ने कृषकहरूको बिमा प्रिमियममा अनुदान उपलब्ध छ। यस्तो अनुदान २०७८ साउनदेखि चैतसम्म १ अर्ब ६ करोड ७५ लाख रुपैयाँ र गत वर्षको बिमा प्रिमियममा ७ प्रतिशतका दरले भुक्तानी हुन बाँकी ७७ करोड ८६ लाख रुपैयाँसमेत गरेर १ अर्ब ८४ करोड ६१ लाख नेपाल बिमा प्राधिकरणको बाली तथा पशुधन बिमा कोष व्यवस्थापन समितिलाई सशर्त अनुदान उपलब्ध गराएको छ। यो कार्यक्रमले २०७३७४ देखि सञ्चालित भई सबै जिल्ला समेटे पनि पशु बिमा गर्ने कृषकको विवरण अद्यावधिक गरेको छैन।"
पूर्वको अलैंची पश्चिमतिर,"अछाम, डोटी, बैतडीसमेत ४६ जिल्लामा अलैंची बगान विस्तार भएको छ। अलैंची व्यवसायी संघकी केन्द्रीय सदस्य कुसुम दहालको माईजोगमाई ५ मा रहेको तीन सय रोपनी जमिन अहिले नाङ्गै छ। रोगका कारण १२० मन (४० किलो बराबर १ मन) सम्म सुक्खा अलैंची फल्ने बगान मासिएपछि उनलाई अलैंची सम्झन पनि मनलाग्न छोडेको छ। दाहाल भन्छिन्, अलैंची सम्झँदा पनि मन कटक्क खान्छ, हाम्रो जस्तो हाल बनेको छ सबैको। किसानले नयाँ जात खोजेर लगाए पनि लामो समय नटिकेपछि धेरैले बैकल्पिक खेती अपनाउन थालेको उनले बताइन्। अलैंची विकास केन्द्र पान्दमका प्रमुख राजन परियारले नेपालको पूर्वक्षेत्रमा अलैंची खेतीको क्षेत्र खुम्चिए पनि पश्चिममा विस्तार हुँदै गएको बताए। उचित व्यवस्थापन र रोगको कारण इलाममा भने १५ वर्षको अवधिमा ९० प्रतिशत बगान सखाप भएको अनुमान छ। पछिल्लो समयमा इलामको चुरे क्षेत्रमा जिर्मले जातको अलैंचीको खेती सुरु भएपछि केही समयदेखि इलाममा उत्पादन घट्ने क्रम रोकिएको केन्द्र प्रमुख परियारले बताए। रोगका कारण इलामको अलैंची खेती अहिले १७२५ हेक्टरमा खुम्चिएको छ। ताप्लेजुङमा अहिले पनि ४३०२ हेक्टरमा अलैंची खेती फैलिएको कृषि तथा पशुपन्छी विकास मन्त्रालयको तथ्यांकमा उल्लेख छ। २०६५ सालमा प्रकोपका रुपमा देखा परेको अलैंचीको गानो कुहिने रोगको कारण इलाम, पाँचथर, ताप्लेजुङ सहित अलैंची हुने सबै जिल्ला प्रभावित भएका छन्। तर, रोगको प्रभावकारी रोकथामको प्रयाससमेत नभएको राष्ट्रिय कृषक समूह महासंघ इलामका अध्यक्ष विष्णु दुलालले बताए। कोसी प्रदेशमा अहिल १५ हजार ७३७ हेक्टरमा अलैंची खेती हँुदा वार्षिक ७ हजार ४७४ टन उत्पादन हुने गरेको छ। चालू आव २०७९८० को फागुन मसान्तसम्ममा नेपालबाट पाँच अर्ब ८४ करोड ४६ लाख ७२ हजार मूल्य बराबरको ७२ लाख २१ हजार तीन सय ७४ केजी अलैंची भारत निर्यात भएको मेची भन्सार कार्यालय काँकरभिट्टाले जनाएको छ। गत आव २०७८७९ को सोही अवधिमा नेपालबाट तीन अर्ब २२ करोड २७ लाख २२ हजार रुपैयाँ मूल्य बराबरको ३५ लाख ८४ हजार २२ केजी अलैंची भारततर्फ निकासी भएको भन्सार कार्यालयको तथ्यांकमा उल्लेख छ। गत आर्थिक वर्षमा सो भन्सार कार्यालयबाट चार अर्ब ७६ करोड ४३ लाख ८६ हजार मूल्य बराबरको ५२ लाख ८० हजार चार सय ४२ केजी अलैंची भारत निकासी भएको थियो। भन्सारको तथ्यांकले गत वर्ष अलैंची प्रतिकिलो ९ सय रुपैयाँमा कारोबार भएको देखिन्छ। मधेस प्रदेश बाहेकका जिल्लामा अलैंचीको खेती विस्तार हुन थालेको सरकारी तथ्याङ्कले देखाउँछ। अलैंची विकास केन्द्रले भने यस वर्षदेखि तन्तु प्रजनन् प्रयोगशालामार्फत स्वस्थ विरुवा उत्पादन सुरु गरेको केन्द्र प्रमुख परियारले बताए। केन्द्रले वार्षिक ५० हजार बिरुवा उत्पादन गर्ने लक्षसहित काम सुरु गरेको छ। यसरी उत्पादन भएको बिरुवा ३० महिनामा कृषकको बारीमा रोप्न योग्य हुन्छ। यस्तो विरुवामा रोग सहने क्षमता बढि हुने उनले बताए। उनले भने, पश्चिम नेपालमा अलैंची खेती विस्तार भइरहेको छ। हामी त्यहाँ स्वस्थ विरुवा दिने योजनामा छौं। पूर्वका इलाम, पाँचथर, ताप्लेजुङ, खोटाड,संखुवासभा, ओखलढुंगा, उदयपुर, लमजुड, कास्की, सल्यान , दैलेख, सुर्खेतदेखि सुदूरपश्चिमका अछाम, डोटी, बैतडीसमेत ४६ जिल्लामा अलैंची बगान विस्तार भएको अलंैची विकास केन्द्र पान्दम फिक्कलले जनाएको छ। नेपालमा सबैभन्दा बढी अलैंची खेती गर्ने ताप्लेजुङगमा ४३०२ हेक्टर क्षेत्रमा यसको व्यावसायिक खेती भएको छ। वाणिज्य तथा आपूर्ति व्यवस्था मन्त्रालयले सार्वजनिक गरेका १९ वटा तुलनात्मक लाभका वस्तुमध्ये अलैंची पनि हो। विश्वका अलैंची उत्पादन गर्ने मुख्य तीन मुलुकमध्ये नेपाल अग्रस्थानमा छ। नेपालमा करिब १७ हजार हेक्टरबाट अलैंची खेती हुने गरेको छ। यसबाट वार्षिक ६ हजार ५२१ मेट्रिकटन अलैंची उत्पादन हुने गरेको छ। भारतमा भने २६ हजार ४ सय ८२ हेक्टरबाट वाषिर्क ४ हजार ५ सय २५ टन मात्र अलैंची उत्पादन हुने गरेको छ। २०१५ सालदेखि नै अलैंची खेती गरेर किसानले आम्दानी लिन थालेका हुन्। पहिलोपटक अलैंची खेती इलामका सीमावर्ती गाउँहरू श्रीअन्तु, समालबुङ, पशुपतिनगर, गोर्खे, जोगमाईलगायत क्षेत्रमा भएको पाइन्छ। पहाडी क्षेत्रका ६७ हजार भन्दा बढी कृषकहरू अलैंचीमा आश्रित रहेको नेपाल सरकारको पाँच वर्षे अलैंची निर्यात नीतिमा उल्लेख छ। नीतिमा भनिएको छ भारतीय बिचौलियाहरूले यसको आम्दानीको ठूलो हिस्सा कब्जा गरेका छन् किनभने यसको अधिकांश व्यापार खासगरी संसाधन (लजिस्टिक्स) उनीहरूको नियन्त्रणमा छ। नेपाली अलैंचीको भाउ पनि दिल्लीका व्यपारीले निर्धारण गर्ने गरेको छ। अलैंचीको उत्पादन र प्रशोधनमा सुधार गरी मूल्य सञ्चयलाई अभिवृद्धि गर्ने नीति लिएको सरकारको अलैंची निर्यात नीतिमा उल्लेख छ। नेपाली अलैंचीले विश्वको ६८ प्रतिशत हिस्स नेपाली अलैंचीले ओगटेको दायीत्व नामक गैरसरकारी सस्थाले सार्वजनीक गरेको रिर्पोटमा उल्लेख छ। सो रिपोर्टमा गुणस्तर सुधार, रोग नियन्त्रण र मिसावट नियन्त्रणमा तत्काल काम गर्न सुझाव दिइएको छ। नेपाली अलैंचीको गुणस्तरलाई तीन तहमा विभाजन गरिएको छ। तीनवटै समुहको मूल्य बेग्लाबेग्लै हुने गरेको छ। जम्बोजेट, स्टेन्डर र चलन चल्ती भनिने वर्गीकरणमा प्रतिमन १ हजार सम्मको फरक रहने गरेको छ। अलैंचीको दानाको आकार, पुच्छर काटेको वा नकाटेको, अलैंचीको रंग, अलैंचीको चिस्यानको आधारमा वर्गीकरण गर्ने गरिएको छ। जम्बोजेट सबैभन्दा उच्च गुणस्तरको भए पनि यस्तो अलैंची किसानबाट नआउने व्यवसायी बताउँछन्। दोस्रो तहको स्टेण्डर र तल्लो गुणस्तरको अलैंची आउने भएकाले पनि अलैंचीले राम्रो मुल्य नपाएको व्यवसायीहरूको भनाइ छ।"
टाढा छैन हेटौंडाकाठमाडौं,"तराईका जिल्लालाई राजधानीसँग जोड्ने यो छोटो दूरीको राजमार्ग रणनीतिक रुपमा पनि महत्वपूर्ण मानिन्छ। बागमती प्रदेश राजधानी हेटौंडालाई केन्द्र राजधानी काठमाडौंसम्म जोड्ने कान्ति लोकपथ ९० किलोमिटरको छ । यो राजमार्ग बने हेटौंडाबाट ४ घण्टामै काठमाडौं पुगिनेछ। राजा महेन्द्रले २०१३ सालमै शिलान्यास गरेको यो राजमार्ग अझै बन्न सकेको छैन। तराईका जिल्लालाई राजधानीसँग जोड्ने यो छोटो दूरीको राजमार्ग रणनीतिक रुपमा पनि महत्वपूर्ण मानिन्छ। कान्ति लोकपथको ९० प्रतिशत काम सम्पन्न भएको छ। नेपाली सेनाले २०१६ सालमा यो राजमार्गको ट्रयाक खोलेको थियो। ट्रयाक खुलेपछि राजा महेन्द्र स्वयंले हेटौंडाको बुद्धचोकदेखि आफैं जिप चलाएर ललितपुरको टीकाभैरवसम्मको यात्रा गरेका थिए। यो सडकलाई तराईसँग हेटौंडा हुँदै राजधानी काठमाडौं जोड्ने महत्वपूर्ण मार्गको रूपमा स्तरीकरण गर्न सरकारले धमाधम काम गरिरहेको छ। त्रिभुवन राजपथको लम्बाइ १ सय ५८ किलोमिटर, हेटौंडाकुलेखानीसिस्नेरीदक्षिणकाली मार्ग ८५ किलोमिटर र मुग्लिङनारायणगढ राजमार्गअन्तर्गत २ सय २३ किलोमिटर रहेकाले पनि यो लोकपथलाई निकै महत्वका साथ सरकारले स्तरोन्नति गरिरहेको छ। वैकल्पिक सडकको योजनाका रूपमा २०६५ सालमा सरकारले तत्कालीन कान्ति राजपथलाई लोकमार्ग नाम दिई छुट्टैै योजनाका रुपमा काम अघि बढाएको थियो। दक्षिण कोरियाको हुन्डाई इन्जिनियरिङ कम्पनीले असोज २०६० मै यो योजनाको विस्तृत योजना प्रतिवेदन (डीपीआर) सरकारलाई बुझाएपनि राजधानी काठमाण्डौंलाई बाराको निजगढ जोड्ने दु्रतमार्ग र हेटौंडाकुलेखानीकाठमाडौं सुरुङ मार्गको अवधारणाले यो योजना ओझेलमा परेको थियो। यद्यपि पछि भने राजधानी काठमाडौंसम्म पुग्न साँघुरोघुमाउरो बाटोको अलवा धेरै समय सवारी यात्रा गर्नुपर्ने यात्रुहरूको बाध्यताकारी अवस्था अन्त्य गर्न ट्रयाक उद्घाटन भएको पाँच दशकपछि सडक फराकिलो बनाउँदै स्तरीकरणको काम अघि बढाइएको हो। निर्माणाधीन सडक मार्गको कुल लागत ३ अर्ब ३३ करोड रहेकोमा हालसम्म २ अर्ब ९० करोड सरकारले खर्च गरिसकेको छ। जम्मा कुल लम्बाइ ९० किलोमिटर रहेकोमा हालसम्म ७४ किलोमिटर काम सम्पन्न भएको कान्तिलोकपथ आयोजनाका प्रमुख सुरेश न्यौपानेले बताए। बाँकी काम ललितपुरको कल्ते भीर लगायत ८ ठाउँमा पहिरो जाने क्षेत्र छ । कतिपय ठाउँमा विस्फोटक पदार्थले ढुंगा फुटाउनुपर्ने भएता पनि अबको २ वर्षभित्र निर्माण कार्य सम्पन्न हुुने उनले बताए। हाल ३ ठाउँमा प्याकेज बनाएर दु्रत गतिमा काम भइरहेको भन्दै पछिल्लो समय सरकारले त्यति ध्यान नदिएकोमा भने उनले गुनासो गरे। अब बाँकी काम सम्पन्न हुन करिब १ अर्ब ४७ करोड लाग्छ । अर्थ मन्त्रालयमा उक्त रकमको माग सहित पत्र पठाएको थियौ, आयोजना प्रमुख न्यौपानेले भने, त्यति रकम हाल दिनसक्ने स्थिति नरहेको बताएपछि पुनः अर्थ मन्त्रालयमा बहुवर्षीय ठेक्का हुने गरी ६६ करोडको स्टिमेट सहमतिका लागि गत साउनमा पत्र पठाएको थियो। तर, हालसम्म स्वीकृति भएको छैन। उक्त रकम प्राप्त भएमा २ वर्षभित्र कान्तिलोकपथ डबल लेन सहित सडक सञ्चालनमा आउने उनले बताए। यो सडकखण्डमा ८ ठाउँमा पहिरो जाने क्षेत्र पर्दछन्। ती ठाउँमा पहिरा नियन्त्रण गर्न, फराकिलो बनाउने बढी खर्च हुने आयोजनाको भनाइ छ। पछिल्लो समय राज्यको ठूलो धनराशी इन्धन आयातमा खर्च हुने गरेको भन्दै यो सडक निर्माण सम्पन्न भएपछि हेटौंडा काठमाडौं यात्रा चार घण्टामा छोट्टिनेछ। यातायात भाडादर घट्ने र इन्धन आयतमा पनि कमी हुने बागमती प्रदेशसभा सदस्य प्रेम बहादुर पुलामी (छिन्तु) ले बताए। यो आयोजना निकै महत्वपुर्ण रहेको छ, यसले हेटौंडा बजारबाट चौघडा, मकवानपुरगढी, ठिंगन, बागमती हुँदै ललितपुरको बगुवा, तीनपाने, टीकाभैरव, चापागाउँ सातदोबाटोसम्म पुग्छ, उनले भने, अहिलेको युगमा सकसपूर्ण र लामो यात्रा गर्न कसैले पनि चाहदैन्न। यो बाटो हुँदै भारतबाट आयात हुने सरसामानहरू, तराईका जिल्लाहरू र मकवानपुरमा उत्पादन हुने सामानहरू यहीबाटो हुँदै लान सक्नेछन्। ढुवानी भाडा, इन्धन, समयको बचत लगायत सबै कुराको बचत हुने भएकाले यो आयोजना सम्पन्न गर्न सबै मिलेर विशेष गरेर राज्यले आफूसँग भएको सबै संयन्त्रहरू परिचालन गरेर भनेपनि सम्पन्न गर्नुपर्छ। यो आयोजनाको ९० किमी सडकमध्ये ५० किमि मकवानपुरमा पर्छ भने बाँकी ललितपुरमा पर्छ।"
तराई हराभरा बनाउने सुनकोसीमरिण डाइभर्सन,"१३ दशमलव ३ किलोमिटर लामो सुरुङमार्ग गत असोज २८ गतेबाट अटोमेटिक टनेल बोरिङ मेसिनद्वारा खन्न थालिएको हो। हिमालपहाड र तराईलाई समृद्धिसँग जोड्ने सेतुका रुपमा हेरिएको सुनकोसीमरिन डाइभर्सन राष्ट्रिय बहुउद्देश्यीय आयोजना को प्रगति बढ्दै गएको छ। सुरुङ खन्न थालिएको सात महिनामा लक्ष्यभन्दा प्रगति धेरै भएको हो। आयोजनाले चालू आर्थिक वर्ष २०७९८० को भौतिक प्रगति ८० प्रतिशत हुने लक्ष्य राखेकोमा बढेर १२० प्रतिशत पुगेको आयोजनाका प्रमुख मित्र बरालले बताए। सुरुङ निर्माणमा मात्र अघिल्लो आर्थिक वर्षसम्म ९ प्रतिशत भौतिक प्रगति रहेकामा यो १० महिनाको अवधिमा ४ दशमलव ५ प्रतिशत बढेर १३ दशमलव ८३ प्रतिशत पुगेको छ, उनले भने। लामो समयदेखि चर्चामा रहेको यस आयोजनाको गत असोज २८ गतेबाट अटोमेटिक टनेल बोरिङ मेसिन (टीबीएम) द्वारा सुरुङमार्ग खन्ने कार्य थालिएको थियो। १३ दशमलव ३ किलोमिटर लामो सुरुङ मार्ग अन्तर्गत हाल ४ हजार ६६९ मिटर सुरुङ खनिएको छ। सिन्धुलीको कमलामाई नगरपालिका २ कुसुमटार स्थित आयोजना स्थलमा तत्कालीन ऊर्जा, जलस्रोत तथा सिँचाइमन्त्री पम्फा भुसालले गत असोज २८ गते टिवीएम मेसिनको स्वीच अन गरेपछि औपचारिक रूपमा सुरुङ मार्ग खन्न थालिएको थियो। यस राष्ट्रिय गौरवको आयोजनाको शिलान्यास २०७७ फागुन २० गते तत्कालीन प्रधानमन्त्री केपी शर्मा ओलीले गरेका थिए। आयोजनाको सुरुङ मार्गमा हाल दुई पटक भौगर्विक समस्या आए पनि त्यसलाई समाधान गर्दै अघि बढाइएको बरालको भनाइ छ। हाल सुनकोसीमरिण डाइभर्सनको ४ हजार ६६९ मिटर सुरुङ खनिएपछि टनेलको दायाँबायाँ र माथिबाट पाउडर जस्तो फिलाइट माटो दुई सय घनामिटरबढी झरेर टिविएम मेसिन थिचेपछि सुरुङ खन्ने कार्य रोकिएको छ। यसलाई हटाउन बाइपास निर्माण थालिएको छ। अन्य समस्या नआए टनेल निर्माण कार्य आगामी १५ महिनाभित्र सकिने छ। सुनकोसी गाउँपालिका ७ कानढुङग्रीस्थित सिन्धुली र रामेछाप जिल्लाको सिमाना भएर बग्ने सुनकोशी नदीमा डाइभर्सनको संरचना निर्माण गरी सुरुङ मार्फत सुनकोसी नदीको पानी मरिणखोलामा खसालिनेछ। यो योजनाबाट ३१ दशमलव ०७ मेगावाट विद्युत् उत्पादनसँगै तराईका जिल्लाहरू बारा, रौतहट, धनुषा, महोत्तरी र सर्लाही जिल्लामा एक लाख २२ हजार हेक्टर क्षेत्रमा सिँचाइ सुविधा पुर्याउने सरकारी लक्ष्य छ। सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको थियो। ठेकेदार कम्पनीले झन्डै सुरुङ खन्ने मेसिन (टीबीएम) राख्न जनशक्तिमार्फत प्लेटफर्म निर्माण गरेको थियो। सुरुङको प्रवेशद्धारमा प्वाल पारेर दुई सय मिटर लामो प्लेटफर्म जनशक्तिमार्फत निर्माण भएपछि टीबीएम मेसिनबाट सुरुङ खन्न थालेको हो। सुनकोसीमरिण डाइभर्सन परियोजनाको सुरुङ निर्माणकार्य राष्ट्रको समृद्धि र जनताको सम्पन्नताको दृष्टिले अत्यन्त महत्वपूर्ण रहेको बताइएको छ। यस आयोजना निर्धारित समयमा नै सम्पन्न हुँदा उर्जा उत्पादन, रोजगारको अवसर सिर्जना, खाद्यान्नमा आत्मनिर्भर बन्नुका साथै राष्ट्रिय असन्तुलित ब्यापारघाटा कम गर्न समेत सहयोग पुग्ने आयोजना प्रमुख बरालको भनाइ छ। टनेल निर्माणपछि १२ मिटर उचाइको बाँध निर्माण गरी सुनकोसी नदीको पानी १३ दशमलव ३ किलोमिटर लामो सुरुङ मार्फत मरिण नदिमा खसालिने छ। उक्त आयोजनामा ६४ मिटरको हेड हुने छ। सुरुङ मार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटार स्थित ६६ मिटर तल मरिण खोलामा खसालिने छ। मरिणमा खसेको पानी ४० किलोमिटर तल बागमती नदीमा बाँधिएको बाँधमा पुगेर सिँचाइ नहरमा लगिनेछ। आयोजनाको कुल लागत ४६ अर्ब १९ करोड ३९ लाख रहेको छ। हाल सुरुङ मार्ग सँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीले पाएको छ। पवर हाउस निर्माणका लागि १२ अर्बमा ठेक्का सम्झौता सकिएको छ। पवरहाउसको निर्माण कार्य २०८४ असार २५ गते भित्र सक्ने लक्ष्य छ। आयोजनाअन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। सरकारले यस आयोजनालाई इकोनोमिक गेम चेन्जरका रूपमा लिएको छ। यो आयोजनाको चर्चा २०६६ सालदेखिनै हुँदै आएको थियो। यस आयोजना निर्माण सम्पन्न भएपछि वार्षिक रूपमा उर्जाबाट २ दशमलव ७ र सिंचाईबाट ७ दशमलव ३ अर्ब गरी कुल दश अर्व आम्दानी गर्न सकिनेछ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको थियो। आयोजनाको प्रतिवेदनमा बीपी राजमार्ग ४२५ मिटर, खुर्कोट मन्थली सडकको एक किलोमिटर डुवानमा पर्ने उल्लेख छ। डुवानमा पर्ने राजमार्गको ९ सय मिटर सडक स्थान्तरणको कार्य छिट्टै थालिने छ। आयोजनाबाट सिन्धुली र रामेछापका ५३२ घरधुरीका ४२३४ व्यक्तिहरू प्रभावित हुने छन्। उनीहरूलाई मुआब्जा दिएर अनेत्र सारिएको छ आयोजनाले हालसम्म ४२ हेक्टर जग्गा अधिग्रहण गरेको छ। उता आयोजनाले सुनकोसी२ जलविद्युत् आयोजनाअन्तर्गत १ सय ४४ मेगावाट विद्युत् उत्पादन गर्नेसमेत लक्ष्य लिएको छ। सुनकोसी २ योजना सन् १९८५ मै जापानीज विज्ञहरूले अध्ययन गरेका थिए। सुनकोसी २ आयोजना सुनकोसीमरिन डाइभर्सन बाँधभन्दा केही तलको दूरीमा निर्माण गरिने छ। यसका लागि पनि मन्त्रालयले विस्तृत अध्ययन गरिरहेको छ। सुनकोसीमरिन डाइभर्सन जलस्रोत तथा सिँचाइ विभागले ल्याएको अन्तर जलाधार स्थानान्तरण आयोजना माध्यको दोस्रो आयोजना हो। यसअघि अन्तर जलाधार स्थानान्तरण आयोजना अन्तरगत भेरीको पानी १२ किमि लामो सुरुङमार्फत बबई नदीमा खसालेर बिजुली निकाल्ने र सिँचाइ सुविधा पुर्याउने गरी भेरीबबई डाइभर्सन बहुउद्देश्यीय आयोजनाको निर्माण गरिएको थियो।"
जडिबुटी भण्डार,"सरकारको प्राथमिकतामा परेका ३३ प्रजातिमध्ये कर्णालीमा मात्रै २७ प्रजातिका जडिबुटी पाइन्छन्। कर्णालीमा के छैन ? बहुमूल्यवान यार्सागुम्बा छैन कि ? अनेकौ औषधि बन्ने महँगामहँगा जडिबुटी छैनन् ? छन् त सबैथोक छन्। तर, सदुपयोग छैन। त्यसैकारण कर्णाली पछि छ। सरकारको प्राथमिकतामा परेका ३३ प्रजातिका जडिबुटीमध्ये कर्णालीमा २७ प्रजातिका जडिबुटी पाइन्छन्। डिभिजन वन कार्यालय कालिकोटका वन अधिकृत प्रकाश देवकोटाले भने, कालिकोटको जडिबुटीलाई व्यवसायीकरण गर्न सकिए यहाँको आर्थिक समृद्धिको मुख्य आधार बन्ने निश्चित छ। जिल्लाबाट ५१ प्रजातिका जडिबुटीहरू व्यापारिक प्रयोजनमा निर्यात हुने गरेका छन्। जसबाट बर्षेनी २२ देखी ३० लाखसम्म राजस्व संकलन पनि हुँदै आएको छ। कर्णालीका १० वटै जिल्लामा झन्डै ५ हजारभन्दा बढी प्रजातिका जडिबुटीहरू पाइन्छन्। प्रदेश वन निर्देशनालयका निर्देशक भरत थापाले भने, कर्णाली जटिबुटीको हिसाबले धनी प्रदेश हो। तर, यो प्रदेशमा संकलन तथा प्रसोधन उद्योगहरू नहुँदा सिधै बाहिर निकासी हुन्छ। कर्णालीमा यार्सागुम्बा, टिमुर, सतुवा, पाखनबेद, पदमचाल, सीतल्चीनी, डाले चुक, चिराइतो, कयर, कुरिलो, कटुको, बायजडी, बोजोलगायतका प्रजातिका जडिबुटी पाइन्छ। संघीय सरकारको जडिबुटी विकास कार्यक्रमअन्तर्गत जडिबुटी खेती बिस्तार, खेती क्षेत्र निर्धारण, पकट क्षेत्र निर्धारण र भण्डारण केन्द्र र प्रसोधन केन्द्र निर्माणका लागि अनुदानका कार्यक्रम छन्। पछिल्ला दिनमा अत्यधिक दोहन तथा चोरी निकासीका कारण कर्णालीका बिभिन्न जिल्लाका लेकाली वन क्षेत्रमा पाइने बहुमूल्य जडिबुटी लोप हुँदै गएका छन्। जलवायु परिवर्तन, आगलागी, लोपोन्मुख जडिबुटीको खेती प्रविधिको अभाव, अत्यधिक दोहन तथा चोरी निकासीका कारण बहुमुल्य जडिबुटी दिन प्रतिदिन लोप हुँदै गएको स्थानीय बताउँछन्। गाउँ नजिकैका वन क्षेत्रमा पाइने वनचोतेसमेत लोप भएको स्थानियको भनाइ छ। जुन पहिले गाउँमा अस्पताल नहुँदा पखाला लागेको मान्छेलाई दूधमा पकाएर खुवाएपछि पखाला रोकिन्थ्यो। जिल्लाको पचालझरना गाउँपालिका ७ निवासी बिरबल बुढाले परापुर्वकालदेखी वन क्षेत्रमा पाइने महत्वपूर्ण जडिबुटीहरू संरक्षण नहुँदा लोप हुने अवस्थामा रहेको बताए। उनले भने, गाउँमा दुःखी बिमार हुँदा पहिले जडिबुटिकै भर थियो। कतिपय धामि झाक्रिकोमा पनि जान्थ्ये। अहिले गाउँगाउँमा मेडिकल आए। जडिबुटी बाहिर बिक्री गर्ने व्यापारीहरूले गाँउमा जडिबुटी नै लोप बनाईसके। अब त खोजे पनि नपाइने अवस्था छ। बनेका संरचना पनि प्रयोगविहीन सुर्खेतमा झन्डै ८ बर्षदेखी निर्माणाधिन जडिबुटी संकलन तथा प्रशोधन व्यवसाय केन्द्रको काम पूरा अझै भएको छैन। सुर्खेत उद्योग वाणिज्य संघले जडिबुटी संकलन, प्रशोधन तथा व्यवसाय केन्द्र सञ्चालनका लागि बाहिरि पूर्वाधार तयार गरेपनि बाँकी काम पुरा नहुँदा प्रयोगविहीन छ। काँक्रेविहार संरक्षित क्षेत्रको सीमासँगै जोडिएको करिब ७ कट्ठा जग्गामा बनेको उक्त संरचना उद्देश्यअनुसार सञ्चालनमा आउन सकेको छैन। सुर्खेत उद्योग बाणिज्य संघका अध्यक्ष लक्ष्मण कँडेलले काँक्रेविहार संरक्षित क्षेत्रको सीमासँगै जोडिएको करिब ७ कट्ठा जग्गामा बनेको जडिबुटी संकलन, प्रशोधन तथा व्यवसाय केन्द्रमा पार्किङ निर्माण र बोरिङको काम यसै महिनाबाट थालनी हुने बताए। उनले भने, ती कामहरू सम्पन्न भएपछि चाँडैनै सुर्खेतमा कर्णाली प्रदेशका १० वटै जिल्लाबाट आयात हुने जडिबुटीहरू संकलन गर्ने, प्रसोधन गर्ने, ग्रेडिङ गर्ने र निर्यात गर्ने योजना छ। २०६८ सालबाट प्रशोधन केन्द्र निर्माणको काम थालनी भएको हो। संरचना निर्माणमै उद्योग वाणिज्य संघले दशक बढी समय खर्चिएको छ। पूर्वाधार निर्माणका लागि निजी तथा साझेदारी मोडलमा करिब ४ करोड रुपैयाँ खर्च भएको छ। निजी लगानीमा जडिबुटी संकलन गर्ने गरिए पनि जडिबुटी संकलन तथा भण्डारण केन्द्र नहुँदा सड्ने र गुणस्तर कायम गर्न निकै चुनौती भएको व्यवसायी बताउँछन्। व्यवसायी धीरेन्द्र थापाले भने, गाउँबाट संकलित जडिबुटीहरू बजारसम्म पुगाउदा कौडिको भाउमा बिक्री गर्नुपर्ने बाध्यता रहेको छ। गाउँका संकलन गर्दा राम्रो जडिबुटी यातायात असुविधाका कारण बजारसम्म पुगाउन समय लाग्छ। कतिपयको त गुणस्तर बिग्रिन्छ। बजारमा समय लगाएर पुर्याएको जडिबुटी भण्डारण गर्ने ठाउँ छैन। भनेको बेला बिक्री हुँदैन। कौडीको भाउमा बिक्री गर्नुपर्छ। अहिले कर्णालीका व्यवसायीले नेपालगञ्ज हुँदै भारततर्फ सस्तो मूल्यमा जडिबुटी बिक्री वितरण गर्न बाध्य छन्। जडिबुटी संकल तथा प्रशोधन केन्द्र सञ्चालनमा आएपछि कर्णालीका जडिबुटी व्यवसायीलाई सहज हुनेछ। सुर्खेतमै संकलन र प्रशोधन कार्य भएपछि जडिबुटीको ग्रेडिङ सहित प्रशोधन गरी बजारीकरणमा सहज हुनेछ भने किसानले उचित मुल्य पाउनेछन्। आयातमुखी बजार अर्थतन्त्रलाई निर्यातमुखी बनाउने मुख्य लक्ष्यअनुसार प्रशोधन केन्द्र सञ्चालन गर्ने उद्देश्य राखिएको सुर्खेत उद्योग वाणिज्य संघले जनाएको छ। प्रदेश वन निर्देशनालयका अनुसार कर्णालीबाट गत आर्थिक वर्षमा १४ लाख ३५ हजार ४७ किलो जडिबुटी निर्यात गरी २ करोड २१ लाख ९३ हजार ४ सय ४७ राजस्व संकलन गरिएको छ।"
धर्तीमै स्वर्गको टुक्रा,"२००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय पनि तपस्या गर्न पुगेका थिए। पछि खप्तड बाबामात्रै तपस्यामा समाहित भए। २०४२ सालमा राष्ट्रिय निकुञ्ज स्थापना भए पनि खप्तडको प्रचार भने ७५ वर्षअघि नै भइरहेको थियो। जतिबेला खप्तड बाबा (श्री १००८ ब्रह्मविद् परमहंस योगी सच्चिदानन्द सरस्वती) तपस्या गर्न खप्तड पुगे, त्यसपछि खप्तडको प्रचार हुँदै गयो। २००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय पनि तपस्या गर्न पुगेका थिए। पछि खप्तड बाबामात्रै तपस्यामा समाहित भए। त्यसपछि खप्तड देवभूमिका रूपमा प्रख्यात हुँदै गयो। देशविदेशमा यसको महत्व र धार्मिक पर्यटनको महत्वबारे प्रचारप्रसार हुँदै गएपछि खप्तडको महिमा बढ्दै गएको हो। खप्तड समुद्र सतहबाट २४ सय देखि ३७ सय मिटरको उचाइमा छ। दुई सय २५ वर्गकिमी क्षेत्रफलमा फैलिएको खप्तडमा दुई सयभन्दा बढी प्रजातिका फूल र बहुमूल्य जडिबुटी पाईन्छ। कस्तुरी, मृग, बँदेल, डाँफेजस्ता जंगली जनावर र सयौं प्रकारका चराचुरुंगीहरू यस क्षेत्रमा अवलोकन गर्न पाइन्छन्। राष्ट्रिय निकुञ्ज स्थापना भएको पाँच वर्षपछि अर्थात २०४७ सालदेखि नेपाली सेनाको ब्यारेक राखिएको छ। यस राष्ट्रिय निकुञ्जले मध्यपहाडी वातावरण, वनस्पति र वन्यजन्तुहरूको प्रतिनिधित्व गर्दछ। यस निकुन्जमा सल्ला, खसुर र निगालोका जगंलहरूका साथै वन्यजन्तुका लागि उपयुक्त घाँसे मैदान छन्। यहाँ पाइने वन्यजन्तुमा रतुवा मृग, कस्तुरी मृग, घोरल, चितुवा, जंगली कुकुर, जंगली बिरालो, रातो बाँदर, लंगुर बाँदरका साथै डाँफे, मुनालजस्ता सुन्दर चराचुरुंगीहरू छन्। यो निकुञ्ज संसारकै राम्रो स्थानमा पर्छ। यस निकुञ्जको करिब मध्यभागतिर १२ हजार फिट अग्लो खप्तड लेकमा ५० वर्ष खप्तडबाबाले तपस्या गरेको पवित्र ठाउँ छ। सुन्दर घाँसे मैदानमा पुग्नेबित्तिकै यात्रीको थकान मेटिन्छ। यसको वरिपरि ५३ वटा थुम्का छन्, जसलाई स्थानीय भाषामा झोती भनिन्छ। यहाँका घाँसे मैदान, खप्तड दह, नागढुंगा, केदारढुंगा, खप्तडबाबा आश्रम, शिव मन्दिर मुख्य आकर्षण हुन्। प्राकृतिक, धार्मिक, सांस्कृतिक र जैविक विविधताले भरिपूर्ण भए पनि भौतिक पूर्वाधार र प्रचार प्रसारको कमीले खप्तडले यथेष्ट महत्व पाएको देखिँदैन। यातायात र उचित बास बस्ने व्यवस्था क्रमशः बढिरहेका बेला आन्तरिक र बाह्य पर्यटकहरू विस्तारै बढिरहेको खप्तड राष्ट्रिय निकुञ्जका संरक्षण अधिकृत गोपाल घिमिरेले बताए। उनका अनुसार पहिले जेठदेखि कात्तिकसम्म मात्रै पर्यटक खप्तड पुग्ने गरेका भए पनि आजभोलि जुनसुकै समयमा पनि पर्यटक खप्तड पुग्ने गरेका छन्। आर्थिक वर्ष २०७६७७ देखि आर्थिक वर्ष २०७८७९ सम्मको तथ्यांकअनुसार धार्मिक प्रयोजन भन्दा बाहेकका पर्यटकको संख्यामा वृद्धि भएको खप्तड राष्ट्रिय निकुञ्ज कार्यालय बाजुराका सूचना अधिकारी रेन्जर ज्ञानेन्द्रबहादुर शाहले बताए। सूचना अधिकारी शाहका अनुसार आर्थिक वर्ष २०७६७७ मा जम्मा ७ सय ४६ जनाले खप्तड भ्रमण गरेका थिए। आर्थिक वर्ष २०७७७८ मा १ हजार ६ सय ८८ जना, आर्थिक वर्ष २०७८७९ मा उक्त संख्या बढेर खप्तड भ्रमण गर्नेको संख्या २ हजार २ सय ९ जना पुगेको छ। पर्यटक वृद्धिका साथै आन्तरिक आयमा वृद्धि भइरहेको समेत सूचना अधिकारी शाहले जानकारी दिएका छन्। उनका अनुसार रोयल्टी, पर्यटन शुल्क, बन पैदावार बिक्री वितरण, दण्ड सजाए बापतको रकम बर्सेनि वृद्धि भइरहेको देखिन्छ। सूचना अधिकारी शाहले आर्थिक वर्ष २०७७७८ मा ६ लाख २२ हजार र आर्थिक वर्ष २०७८७९ मा ९ लाख २० हजार आम्दानी भएको बताए। पर्यटन ब्यवसायी दीपकबहादुर खड्का भन्छन्, खप्तडका लागि यो आम्दानी नगन्य हो। खप्तडमा आवतजावत गर्ने सडक र बस्ने बासको मात्रै व्यवसथा भयो भने त्यहाँ थेग्न नसक्ने पर्यटकहरू आउन सक्छन्। सरकारले खप्तडको विकासका लागि ध्यान दिन नसकेको यस क्षेत्रका पर्यटन व्यवसायीको गुनासो छ। चालू आर्थिक वर्षमा अहिलेसम्म १ हजार ६ सय ४ जना पर्यटकले खप्तड घुमिसकेका छन्। निकुञ्जका रेन्जर तथा सूचना अधिकारी ज्ञानेन्द्रबहादुर शाहले नेपालीलाई एक सय रुपैयाँ, सार्क मुलुकका नागरिकलाई ५ सय रुपैयाँ र अन्य देशका पर्यटकलाई १५ सय रुपैयाँ प्रवेश शुल्क तोकिएको बताए। खप्तड राष्ट्रिय निकुञ्ज पुग्नका लागि बझाङको खप्तडछान्ना गाउँपालिकाको मेल्तडी हुँदै लोखडाबाट वा डोटीको झिंग्रानाबाट जान सकिन्छ। खप्तड पुग्न कैलाली जिल्लाको अत्तरियाबाट डा केआईसिंह राजमार्ग हुँदै डोटी झिग्रेना वा जयपृथ्वी राजमार्ग भएर तमैल हुँदै खप्तडछान्नाबाट जाँदा ७ देखि ८ घण्टामा खप्तड पुगिन्छ। विश्वका धेरैजसो मुलुकहरू पर्यटन व्यवसायबाट मजबुत अर्थतन्त्र बनाउन सफल भएको परिप्रेक्षमा खप्तड पनि एक पर्यटन व्यवसायका लागि उदाहरण बन्न सक्छ। खप्तड जान आकाश मार्ग र सडक मार्ग दुवै सुधार गर्न सकिने हो भने पर्यटकिय गतिविधि बढाउन सकिने पर्यटन व्यवसायी किशोर खड्काले बताए। उनका अनुसार अहिले धनगढीबझाङ सातामा दुई दिन मात्रै हवाई उडान छ। निजी क्षेत्रको समिट एयरले उडान गरे पनि यहाँको प्रचारप्रसार र होमस्टे, अत्याधुनिक होटलको व्यवस्था हुन सकेको छैन। नेपाल वायुसेवाको सस्तो दरको दैनिक उडान भएमा र सडक यातायात पूर्वाधार भएमा खप्तडले सुदूरपश्चिमको अर्थतन्त्रमा सुधार ल्याउने उनको भनाइ छ। खप्तड आन्तरिक पर्यटकको प्रमुख रोजाइमा परे पनि आवागमनमा कठिनाई र बासको व्यवस्थ नहुँदा नराम्रो प्रचार भइरहेको छ। खप्तड क्षेत्रमा जाँदा पर्यटकलाई खान बस्नलाई अलि समस्या रहेको झिग्रेनामा होमस्टे सञ्चाल गरिरहेका पर्यटन व्यवसायी दीपक खड्काले बताए। सरकारले पर्यटकीय स्थलका बारेमा नारा ल्याउँदा राम्रा राम्रा ल्याउँछ तर व्यवहारमा लागू हुँदैन, खड्काले भने, सरकारले देशभरमा सयवटा गन्तव्य स्थल छानेको छ। त्यसभित्र खप्तड पनि पर्छ। तर, त्यहाँ पुग्दा पर्यटकलाई केकस्ता कुराको आवश्यक छ भन्ने सोंचेको पाइँदैन। सरकारले पर्यटन प्रवर्धन गर्ने कुनै पनि नीति ल्याउँदा व्यवसायीसँग पनि सल्लाह गरेर ल्याएमा त्यो फलदायी हुने थियो। तर, अहिलेसम्म यस्तो गरिएको छैन। निकुञ्जमा घुम्न पाउने तर खान र बस्न नपाउने भएकाले केही समस्या भएको र सरकाले निश्चित मापदण्ड बनाएर निश्चित व्यवस्था गरे राम्रो हुने खप्तडछान्ना गाउँपालिका अध्यक्ष्य उत्तम रोकायाले बताए। खप्तड राष्ट्रिय निकुञ्जको नाम सुन्दा र हेर्दा खप्तड जति सुन्दर छ त्यस्तै व्यवस्थापकीय पक्ष साह्रै कमजोर रहेको सरोकारवाला र भ्रमणकर्ताहरू बताउँछन्।"
तीन वर्षपछि खुल्यो हिल्सा नाका,"नेपालको उद्योग, वाणिज्य तथा आपूर्ति मन्त्रालयका सचिव मधुकुमार मरासिनी र चीनको तिब्बत स्वायत्त क्षेत्रको जनसरकारका कार्यकारी उपाध्यक्ष चेन योङछीले आआफ्नो प्रतिनिधिमण्डलको नेतृत्व गर्दै २०२३ मार्च २९ मा तिब्बतको ल्हासामा बैठक बसेको थियो। सिमकोट : कोरोना महामारीका कारण तीन वर्षअघि बन्द भएको नेपाल चीनको हुम्लाको हिल्सापुराङ (ताक्लाकोट) नाका दुईतर्फी खुलेको छ। नेपालको उद्योग, वाणिज्य तथा आपूर्ति मन्त्रालयका सचिव मधुकुमार मरासिनी र चीनको तिब्बत स्वायत्त क्षेत्रको जनसरकारका कार्यकारी उपाध्यक्ष चेन योङछीले आआफ्नो प्रतिनिधिमण्डलको नेतृत्व गर्दै २०२३ मार्च २९ मा तिब्बतको ल्हासामा बैठक बसेको थियो। नेपालचीन सीमा व्यापार संयन्त्रको उक्त बैठकमा चीनको स्वशासित क्षेत्र तिब्बतसँग जोडिएका नाका पूर्णरूपमा खोल्ने सहमति भएको थियो। सोही सहमतिअनुसार सोमबार दुईतर्फी नाका खोलिएको हुम्लाका प्रमुख जिल्ला अधिकारी श्रीनाथ पौडेलले जानकारी दिए। उनका अनुसार दुई देशका अधिकारीबीचको सहमतिअनुसार गएको चैत १८ गते शनिबारबाट सुवागढीकेरुङ नाका पूर्णरूपमा सञ्चालनमा आएको थियो। कोरोनाका कारण बन्द भएको हिल्सा नाका लामो समयपछि सोमबार दुईतर्फी सञ्चालनमा आएको छ, अधिकारी पौडेलले अन्नपूर्णसँग भने, यसबाट हुम्लाका नागरिकको दैनिकी सुलभ हुनेदेखि निर्माण सामग्री अभावले रोकिएका जिल्लाको उत्तरी क्षेत्रका विकास निर्माणका कामहरूले समेत तीव्रता पाउने छन्। उनका अनुसार लामो समयदेखि बन्द भएको हिल्सा नाका गएको पुस १३ गते बुधबार एकतर्फी सञ्चालनमा ल्याइए पनि दुईतर्फी सञ्चालनमा आएको यो पहिलोपटक हो। यसले चीनबाट आयात हुने खाद्यान्न, दैनिक उपभोग्य वस्तु, जिल्लाको विकासका लागि आवश्यक पर्ने इन्धन, निर्माण सामग्री आयात गर्न सहज हुने प्रमुख जिल्ला अधिकारी पौडेलको भनाइ छ। नाका सञ्चालनमा आएको पहिलो दिन नेपालका १८ जना नागरिक रोजगारका लागि चीनको ताक्लाकोट गएका छन्। प्रतिकूल मौसम र नाकामा भन्सार कार्यालय व्यवस्थित नभएकाले सामग्री आयात गर्ने काम केही दिन लाग्ने प्रमुख जिल्ला अधिकारी पौडेलले बताए। नाम्खाका नागरिक होटल व्यवसाय र अन्य रोजगारीका लागि चीनको ताक्लाकोट जान थालेका छन्। नाकामा नाम्खा गाउँपालिकाले हेल्थ डेक्सको स्थापना गरेको छ। चीन प्रवेश गर्ने र चीनबाट नेपाल आउने कुनै पनि व्यक्तिको स्वास्थ्य परीक्षण गरेपछि मात्रै प्रवेश गर्न दिइएको छ। नेपाल सरकार र चीन सरकारसँग नाका खोल्न लामो समयदेखि पहल गरेकै प्रतिफल सोमबार दुईतर्फी नाका खुलेको प्रतिक्रिया दिएका चीनसँगको सीमा जोडिएको नाम्खा गाउँपालिकाका अध्यक्ष प्रेम लामाले बताए। अब जिल्लाको दैनिकी सहज हुने उनको भनाइ छ। नाका सञ्चालनमा आउँदा सबै क्षेत्र खुसी दुवै देशका नागरिक दैनिक उपभोग्य सामग्रीसहित आवतजावत गर्ने गरी हिल्सा नाका सञ्चालनमा आएपछि हुम्लाका स्थानीय नागरिकले खुसी व्यक्त गरेका छन्। नाका सञ्चालनले अब हुम्लाका नागरिकले चीनको ताक्लाकोटमा रोजगारी गर्ने बाटोसमेत खुलेको चीनमा काम गर्दै आएका नेपालीहरूको छाता संस्था कैलाश मानसरोवर व्यापार संघ ताक्लाकोटकी पूर्वउपाध्यक्ष ल्हामु लामाले बताइन्। नाका बन्द भएपछि आफू तीन वर्षसम्म घरमा समेत आउन नपाएको बताउँदै उनले नाका खुलेसँगै हुम्लाका नागरिकका लागि ताक्लाकोट रोजगार र व्यापारको ठूलो संभावना खुलेको प्रतिक्रिया दिइन्। धार्मिक र सभ्यताको महत्वपूर्ण तीर्थ स्थलका रूपमा मानिने कैलास मानसरोवर जाने गेटवेका रूपमा रहेको यो नाका दुईतर्फी खुलेपछि नेपाली र अन्य विदेशी पर्यटकहरूका लागि समेत सहज हुने भएको छ। २०७६ मंसिरबाट बन्द भएको हिल्सा नाका सञ्चालनमा आएपछि हुम्लाका व्यवसायीलाई पनि आशातित बनाएको हुम्ला उद्योग वाणिज्य संघका अध्यक्ष नाम्ग्याल तामाङले बताए। हुम्लाका लागि चीनको ताक्लाकोट सामग्री ल्याउने हाट बजार मात्र होइन, रोजगारी गर्ने राम्रो क्षेत्र र व्यवसाय गर्ने मार्केट पनि हो, उनले भने, तीन वर्ष बन्द भएपछि हुम्ला भएर कैलास मानसरोवरको दर्शन गर्न जाने हजारौंको संख्याका आन्तरिक र बाह्य पर्यटकसमेत आउन छोडेपछि हुम्लाले करोडौंको नोक्सानी व्यहोर्नु परेको थियो। कोरोना कहरपछि शिथिल बनेको जिल्लाको पर्यटन क्षेत्र, होटल व्यवसायले पनि अब तङ्ग्रिने अवसर प्राप्त गर्ने सिमकोट स्थित मानसरोवर होटेलका प्रोप्राइटरसमेत रहेका सिमकोट५ का वडा अध्यक्ष चीन रावतले बताए।"
होल्डिङ सेन्टर उपयोगमा ल्याऔं,"वीरगन्ज : वीरगन्ज नाकामा करोडौंको लागतमा निर्माण गरिएको होल्डिङ सेन्टर प्रयोगविहीन भए पछि त्यसलाई जनहितका काममा प्रयोगमा ल्याउन यहाँका जनप्रतिनिधिले सरकारलाई सुझाव दिएका छन्। पर्सा १ का प्रतिनिधिसभा सदस्य प्रदीप यादव र वीरगन्ज महानगरका मेयर राजेशमान सिंहले सोमबार बिहान निर्माणपछि प्रयोगविहिन रहेको होल्डिङ सेन्टरको स्थलगत अनुगमन गर्दै यस्तो सुझाव दिएका हुन्। कोभिड महामारीका बेला भारतबाट भित्रिने यात्रुको स्वास्थ्य चेकजाँच तथा संक्रमितहरूलाई क्वारेन्टीनमा राख्नका लागि सरकारले वीरगन्जनाका स्थित भन्सार छेउमा १ हजार शय्या क्षमताको करिब २८ करोड रुपैयाँको लागतमा होल्डिङ सेन्टर निर्माण गरेको थियो। उक्त सेन्टरमा कुल ६० वटा भवन छन्। जसमध्ये १३ वटा भान्सा घर र २२ वटा शौचालय पनि छन्। तर, होल्डिङ सेन्टर निर्माण भएको करिब एक वर्ष बित्दासमेत प्रयोगविहीन अवस्थामा छ। अनुगमनपछि प्रतिनिधिसभा सदस्य यादवले करोडौंको लागतमा निर्मित संरचनालाई उपयोगविहीन अवस्थामा राख्न नहुने बताए। लामो समयदेखि प्रयोगविहीन रहेको होल्डिङ सेन्टरको संरचनालाई जनहितका काममा उपयोगमा ल्याउनुपर्ने पूर्व वन तथा वातावरण मन्त्रीसमेत रहेका यादवले बताए। यस्तै वीरगन्ज महानगरका मेयर सिंहले पनि प्रयोगविहीन होल्डिङ सेन्टर महानगरवासीको हित हुने कुनै कामका लागि प्रयोगमा ल्याउन सकिने बताए।"
कृषिमा क्रान्ति रानीजमरा,"आयोजनाले रानी, जमरा र कुलरिया कुलाबाट १४ हजार ३ सय हेक्टर र लम्की शाखा नहरबाट थप ६ हजार गरी २० हजार ३ सय हेक्टर जमिनमा सिँचाइ सुविधा पुर्याउने छ। पूर्वी कैलालीमा कृषि क्रान्ति ल्याउने अपेक्षासहित सुरु गरिएको बहुप्रतिक्षित राष्ट्रिय गौरवको रानी, जमरा कुलरिया सिँचाइ आयोजना दोस्रो चरणमा निर्माण भइरहेको छ। पहिलो चरणमा मुख्य इन्टेकसहित मूल नहर र परम्परागत रूपमा सञ्चालन हुँदै आएका रानीजमरा, कुलरिया सिँचाइ कुलाको विकास र विस्तार गरिएको छ भने दोस्रो चरणमा लम्की शाखा नहर विस्तार गरिएको छ। विश्व बैंक र नेपाल सरकारको २७ अर्ब लागतमा सन् २०१० मा निर्माण सुरु भएको आयोजनाको भौतिक प्रगति हालसम्म ६० प्रतिशत भएको छ। आयोजनाको पहिलो चरणको काम सन् २०१८ मा सम्पन्न भएको थियो। हाल दोस्रो चरणको काम भइरहेको आयोजनाको म्याद सन् २०२३ डिसेम्बर ३१ तारिखसम्म छ। ३८ हजार ३ सय हेक्टर सिँचाइ लक्ष्य आयोजनाले रानी, जमरा र कुलरिया कुलाबाट १४ हजार ३ सय हेक्टर र लम्की शाखा नहरबाट थप ६ हजार गरी २० हजार ३ सय हेक्टर जमिनमा सिँचाइ सुविधा पुर्याइने छ। आयोजनाले लम्की शाखा नहरको परीक्षणसमेत गरिसकेको छ। आयोजनाले तेस्रो चरणको समेत अध्ययन गरिसकेको छ। तेस्रो चरणमा लम्कीचुहा नगरपालिकाको पथरैया नदीदेखि पश्चिम कान्द्रा नदीसम्म थप १८ हजार हेक्टर क्षेत्रफलमा सिँचाइ सुविधा पुर्याउन नहर निर्माण गरिनेछ। आयोजनाले नहरबाट ल्याइएको पानीबाट कटासेमा विद्युत् उत्पादन गर्न अन्तिम तयारी गरिरहेको छ। आयोजनाका सूचना अधिकारी प्रेम लासिबाका अनुसार असारसम्ममा आयोजनाले ४७ मेगावाट विद्युत् उत्पादन गर्नेछ। हाल विद्युत् उत्पादनका लागि उपकरणहरू जडान कार्य भइरहेका छन्। नहर सञ्चालनसँगै कैलालीको पूर्वी क्षेत्रका टीकापुर नगरपालिका, जानकी गाउँपालिका र लम्की चुहा नगरपालिकाका वडा नं ४, ६ र ८ मा बाह्ै महिना सिँचाइ सुविधा पुग्नेछ। सिँचाइ सुविधा नभएर जमिन बाँझो राख्नुपर्ने बाध्यताबाट यहाँका किसानहरूले राहत पाउनेछन्। नहरको परीक्षण गरेर हाम्रै आँखा अगाडि कर्णालीको पानी खेतहरूमा बगेको देखेपछि हामीमा खुशी छाएको छ लम्कीचुहा८ का किसान लक्ष्मी चौधरीले भने। पहिले सिँचाइ सुविधा थिएन, अब तरकारी खेती, नगदेबाली, वर्षे धान, चैते धान लगाउन सकिने भो। जसले गर्दा आमकिसानको आयस्तरमा निकै सुधार आउने छ। परम्परागत कुलाको रुपमा रहेका रानी, जमरा र कुलरिया कुलाबाट नियमित सिँचाइ सुविधा पुग्नाले कृषि क्षेत्रमा देशलाई नै योगदान दिन सकिने रानीजमरा, कुलरिया मूल कुला समितिका अध्यक्ष कुमारराज शाही बताउँछन्। नियमित सिँचाइ पुगेपछि वर्षैभरि खेतीपाती गर्न सकियो, सिजनमा, बेमौसमी सबै खाले खेती गर्न सुविधा पुग्नेछ अध्यक्ष शाहीले भने। यसको प्रत्यक्ष प्रभाव राष्ट्रिय उत्पादनसँग हुन जान्छ। २० हजार बढी हेक्टरमा सिँचाइ पुर्याउनु सामान्य कुरा होइन। ४७ मेगावाट विद्युत् उत्पादन आयोजनाले डुँडेझारीदेखि दक्षिण कटासे भन्ने स्थानमा विद्युत गृह निर्माण गरिरहेको छ। उक्त विद्युत् गृहबाट ४ दशमलव ७ मेगावाट विद्युत उत्पादन हुने बताइएको छ। विद्युत् गृह निर्माणको काम सम्पन्न नभएकाले दक्षिणतर्फको नहरमा भने पानी छोडिएको छैन। आयोजनाका इलेक्ट्रिकल इन्जिनियर धु्रवराज पौडेलले विद्युत् गृहमा टर्वाइन जडान भएर डाइनामो जडानको कार्य भइरहेको बताए। हामी असारसम्ममा विद्युत् उत्पादन परीक्षण गर्ने योजनामा छौं, इन्जिनियर पौडेलले भने। अहिलेसम्म विद्युत् बाल्न सकिने थियो, कात्तिकमा आएको बाढीका कारण विद्युत् गृहमा क्षति पुगेपछि केही ढिलाइ भएको हो। सिँचाइको नहरबाट तराई क्षेत्रमा विद्युत् उत्पादन हुनु नेपालकै लागि नयाँ प्रयोग भएको बताइन्छ। टीकापुर उद्योग वाणिज्य संघका निवर्तमान अध्यक्ष रामबहादुर भण्डारीले सिँचाइ आयोजनाबाट विद्युत्समेत उत्पादन हुनाले आयोजनाको कुल लागत केही वर्षमै असुल हुने बताए। नेपाल सरकारले आयोजनामा लगाएको लगानी जति यहाँ उत्पादन भएको विद्युत्बाट असुल उपर हुनेछ, निवर्तमान अध्यक्ष भण्डारीले भने। यसकारण यो आयोजना किसानका लागि मात्रै होइन, नेपाल र नेपालीका लागि गौरबको आयोजना हो। कोरोना महामारी, कर्णाली नदीमा आउने बाढी लगायतका कारणले समयमा निर्माण सम्पन्न नहुँदा भने यहाँका किसानहरू चिन्तित छन्। टीकापुर नगरपालिका३ का किसान सुनिता चौधरीले आयोजना समयमा सम्पन्न नहुँदा चिन्ता लागेको बताइन्। १३ वर्ष हुन लाग्यो आयोजना बनेर पानी खेत खेतमा पुग्छ भन्ने सुनेको चौधरीले भनिन्। अहिले पनि हामीले खेतमा पानी लगाउनका लागि कुला खन्न जानुपर्ने बाध्यता छ। दोस्रो चरणमा आयोजनाले कुला विस्तार कार्यक्रम सञ्चालन गरिरहेको छ। मुख्यमुख्य क्षेत्रमा सिँचाइका पूर्वाधारहरू निर्माणको क्रममा छन्। आयोजनाले आगामी दिनमा नहरको पानीलाई किसानका खेतसम्म पुर्याउने योजना बनाई रहेको छ। आयोजनाका सिनियर डिभिजनल इन्जिनियर प्रेम लासिबाले आयोजनाको दोस्रो चरणमा किसानका खेतसम्म सिँचाइ पुर्याउनका लागि संरचना निर्माण भइरहेको बताए। नहरका विभिन्न ठाउँबाट आउटलेट छोडेका छौं, उनले भने। कतिपय ठाउँमा पुरानै कुलोहरू छन् भने कतिपय ठाउँमा कुलो निर्माण गर्दैछौं। जसका माध्यमबाट किसानका खेतसम्म सिँचाइ सुविधा पुर्याउने काम गरिनेछ। आयोजनाले आफ्नो कमाण्ड क्षेत्रभित्रका नदी नियन्त्रणका लागि तटबन्ध गर्दै आएको छ। आयोजनाले कर्णाली नदी, मोहना नदी र पथरैया नदीमा तटबन्धका कार्यहरू पनि गरिरहेको छ। प्रत्येक वर्ष पथरैया नदीले कटान गर्दै जमिन नै सकिने अवस्थामा पुगेका थियौं टीकापुरका भीम चौधरीले भने। यसै वर्षदेखि तटबन्ध भइरहेको छ, यसले हाम्रो खेतीयोग्य जमिन पनि जोगिने छ। कृषिमा सहयोग राष्ट्रिय गौरबको रानीजमरा, कुलरिया सिँचाइ आयोजनाले कृषि कार्यान्वयन एकाइ सञ्चालन गर्दै आएको छ। आयोजना क्षेत्रका किसानहरूलाई आधुनिक कृषियन्त्र, प्रविधि, खेती विस्तार कार्यक्रममा सहयोग गर्दै आइरहेको छ। उन्नत बीउ विजन, नयाँ प्रविधि, खेतीको विस्तार जस्ता कार्यक्रम सञ्चालनमा छन् केरा किसान टेकेन्द्र धामीले भने। आयोजना सञ्चालन भएसँगै यस क्षेत्रमा व्यावसायिक खेतीको सुरुवात भएको छ, चाहे त्यो केरा होस् या तरकारी अथवा बिउ उत्पादन नै। आयोजनाले सहयोग गर्न थालेपछि यस क्षेत्रमा बर्सेनि केराखेती गर्ने किसानहरूको संख्या बढ्दै गएको छ। आयोजनाको सहयोग पछि यहाँका किसानहरूले सहकारीको माध्यमबाट बीउ उत्पादन गर्दै आइरहेका छन्। टीकापुर क्षेत्रमा उत्पादित धान, गहुँ, तोरी लगायतको बीउ देशका विभिन्न क्षेत्रमा बिक्री वितरण हुँदै आएको छ। किसानको खेतबारीमा सिँचाइ पुर्याउने, जमिनको सुरक्षा गर्ने, बीउ विजन तथा नयाँ प्रविधिका अनुदान जस्ता कार्यक्रमले यस क्षेत्रको कृषिमा क्रान्ति आउने किसानहरू बताउँछन्।"
जहाँ माक्पा परम्पराले हटाइरहेको छ छोरा र छोरीको भेदभाव,"गोरखा : छोरी त बिहे गरेर गइहाल्छिन्। आमाबुबाको रेखदेख गर्ने त छोराले हो भन्ने सोच अझै पनि नेपाली समाजमा पाइन्छ। तर, गोरखाको उपल्लो भेगमा वर्षौंदेखि चलेको माक्पा परम्पराले यो सोचको खण्डन गर्छ। यसले छोराछोरी समान हुन् भन्ने उदाहरण वर्षौंदेखि दिइरहेको छ। माक्पा परम्परामा बाँचुञ्जेल रेखदेख गर्ने अनि मृत्युपछि काजकिरिया र अर्गुङ पनि गर्छन् भनेर छोरीप्रति समभाव छ। यो परम्पराअनुसार छोरा नभएको घरमा छोरी नै ज्वाइँसँगै बस्छिन्। धार्चे गाउँपालिका१ हुलचुकका ३९ वर्षका ङिटुप घले ससुराली घरमा माक्पा बसेको १७ वर्ष भयो। ७५ वर्षकी सासू सुनेवती र ७७ वर्षका ससुरा कम्रक्षाको रेखदेख गर्न उनी ससुरालीमै माक्पा बसेका हुन्। कान्छीछोरी चेमेरानीलाई माग्न आउँदा नै ङिटुप र कम्रक्ष दम्पतीबीच माक्पा बस्नुपर्ने विषयमा सहमति भएको थियो। सहमति बनेपछि मात्र उनीहरूको बिहे भएको हो। सोही गाउँका धम्पाल गुरुङको घरमा दुईजना ज्वाइँहरू माक्पा बसेका छन्। जेठी छोरीज्वाइँ सामेसाली र दुङरक्षा माक्पा बसेका छन्। माहिली छोरीपट्टिका छोरीज्वाइँ सङ्मेन्दो र रख्खेको दम्पती पनि माक्पा बसेका छन्। माक्पा भनेको यहाँको स्थानीय भाषामा घरज्वाइँ हो। छोरा छैनन् र छोरी मात्र भएको घरमा सासू, ससुरा र उनीहरूको घरसम्पत्ति, जायजेथाको स्याहार सम्भार गर्न माक्पा बस्ने चलन रहेको स्थानीय धम्पल गुरुङको भनाइ छ। हाम्रो हुलचुकमा २५० जति घरधुरी छन्। यहाँ अन्दाजी १५ घरधुरीमा माक्पा छन्, उनी भन्छन्, कोही घरमा एउटा छोरी ज्वाइँ मात्र बसेका छन्। कोही घरमा दुइटै छोरीज्वाइँ माक्पा बसेका छन्। छोरा नभएको घरमा बुबाआमाको स्याहार सम्भार, रेखदेख गर्न छोरीज्वाइँ बस्ने चलन व्यावहारिक रहेको उनको भनाइ छ। माक्पा बसेबापत उनीहरूले सासूससुराको घर, जायजेथा, श्रीसम्पत्ति सबै बराबर पाउने प्रचलन रहेको यहाँका पूर्ववडाध्यक्ष दिलिप गुरुङ बताउँछन्। हाम्रो गाउँमा माक्पा बस्ने पुरानै चलन हो, उनी भन्छन्, छोरा भएको घरमा त बाआमाको स्याहारसुसार उसैले गर्छ। जुन घरमा छोरा छैनन् अथवा छोरी मात्रै छन् भने कुनचाहिँ छोरीज्वाइँ माक्पा बस्ने भनेर बुबाआमाले सल्लाह गर्छन्। प्रायजसो कान्छी छोरीज्वाइँ माक्पा बस्ने चलन छ। सरसल्लाह गरेर बराबर सम्पत्ति बाँडेर लिने गरी अरू छोरीज्वाइँ पनि बस्न सक्छन्। माक्पालाई लालपुर्जा बनाएरै घरजग्गाको स्वामित्व सुम्पिने चलन छ। अलिअलि सम्पत्तिचाहिँ काजकिरिया गर्ने भाइखलकलाई पनि दिनुपर्छ। धेरैजसोचाहिँ माक्पाले नै पाउँछन्, धार्चे गाउँपालिका५ का वडाअध्यक्ष भीमप्रसाद गुरुङ भन्छन्, चाडबाडका बेला देउदेउता बुझाउन, धामीझाँक्री(डाङ्ग्रे)लाई दिने खर्च र बूढाबूढीको सेखापछि काजकिरिया गर्न भाइ खलकलाई दिनका लागि केही प्रतिशत छुट्ट्याउनुपर्छ। बाँकी सबै माक्पाकै भागमा हुन्छ। किरिया र अर्गुङ छोरीज्वाइँले नै गरे भने यो खर्च पनि छुट्ट्याउनु नपर्ने उनले बताए। उत्तरी गोरखाको धार्चे गाउँपालिका र चुमनुब्री गाउँपालिकाका सबै वडा र गाउँटोलमा माक्पा परम्परा विद्यमान छ। यहाँ घरज्वाइँ बस्नु व्यावहारिक परम्परा मानिन्छ। छोरा नभएको घरमा बूढाबूढीको स्याहारसुसार गर्नै पर्यो, जायजेथाको रक्षा गर्नै पर्यो। त्यो कसले गर्ने ? छोरीज्वाइँले त हो नि, धम्पल गुरुङ भन्छन्। कतैकतै भने नयाँ पुस्ताले घरज्वाइँ बस्नुलाई लज्जाको विषयका रूपमा पनि लिने गर्छन्। ससुराली घरमा बस्न लाज मानेर हाम्रोतिरचाहिँ नयाँ पुस्ता अलि मान्दैनन्, धार्चे ४ लाप्राकका राज गुरुङ भन्छन्, बूढा पुराना पुस्तामा चाहिँ माक्पा बस्छन्। नयाँ पुस्तामा चाहिँ ससुराली घरमा बस्नचाहिँ नजाने, तर आफ्नै घरमा बसेर सासूससुराको स्याहार सम्भार गर्नमात्र जाने गर्छन्। बूढाबूढीको सेखापछि उनीहरूको सम्पत्तिचाहिँ छोरीज्वाइँले नै लिने गर्छन्। नजिक भएकाले आफ्नै घरमा बसेर सासूससुरालाई स्यहार गर्ने, टाढा भएकाहरू माक्पा बस्न जाने गरेको उनको भनाइ छ। कुन व्यवस्थाले माक्पा बस्ने भन्ने बारे विवाह गर्नुअघि नै पर्याप्त छलफल गर्ने चलन रहेको चुमनुब्री ३ का गणेश कार्कीको भनाइ छ। विवाह गर्नुअघि नै धेरै छलफल गरेर सबै कुराको टुंगो लगाएर माक्पा बस्ने चलन छ, उनी भन्छन्, यो यस क्षेत्रको पुरानो चलन हो। त्यसैले कुनै पनि कुरामा किचलो हुँदैन। माक्पा परम्पराका कारण यस क्षेत्रमा छोरा र छोरीमा भेदभावको अनुभूति नहुने उनको भनाइ छ। उनी थप्छन्, तल्लो भेगतिर बिहे गरेर पराइको घरमा जाने भनेर छोरीलाई हेर्ने दृष्टिकोण हुन्छ। तर, हाम्रो तिरचाहिँ आफूलाई बुढेसकालमा लालनपालन, काजकिरिया छोराले पनि गर्छन्, छोरीले पनि गर्छन् भनेर छोरा र छोरीप्रतिको हेराइ उस्तै हुन्छ, भेदभावपूर्ण व्यवहार हुँदैन।"
पर्सामा ४६ किलो गाँजासहित एक जना पक्राउ,वीरगन्ज : पर्साको ठोरी गाउँपालिका५ बाट प्रहरीले गाँजासहित एक जनालाई पक्राउ गरेको छ। पक्राउ पर्नेमा मकवानपुरको मनहरी गाउँपालिका२ का ५३ वर्षीय बौद्ध सिंह घलान रहेका छन्। प्रहरीले घलानलाई ४६ केजी गाँजासहित गत आइतबार पक्राउ गरी मंगलबार सार्वजनिक गरेको हो। इलाका प्रहरी कार्यालय ठोरीबाट खटिएको प्रहरीको टोली गस्तीका क्रममा ठोरी गाउँपालिका५ मा पुग्दा तीन जना व्यक्तिहरू गाँजा बोकेर हिँडिरहेको अवस्थामा फेला परेका थिए। तर दुई जना भने गाँजाको पोका छाडेर फरार भएको र घलानलाई मात्रै पक्राउ गर्न सफल भएको पर्साका प्रहरी प्रवक्ता प्रहरी नायव उपरीक्षक निर्मल बुढोथोकीले बताए। पक्राउ परेका घलानलाई जिल्ला प्रहरी कार्यालयको हिरासतमा राखेर पर्सा जिल्ला अदालतबाट पाँच दिनको म्याद थप गरी थप अनुसन्धान कार्य भइरहेको बुढाथोकीले जानकारी दिए।
पानी नपरेपछि सिद्धबाबालाई जलधारा,"गोरखा : लामो समयदेखि खडेरी परेर खेतीबाली सुक्न थालेपछि यहाँका किसानहरूले पानी माग्दै सिद्धबाबा र जालपादेवीलाई जलधारा चढाएका छन्। पालुङ्टार नगरपालिका९ सिस्नेरी, फेदी, सेरा, भुसालगाउँ, डुम्रिगैरा, बोहोरीभञ्ज्याङ, मिरकोट, लगायतका टोलका किसानले सिद्धबाबालाई र रिपथोक, छापथोक, बोहोरिभञ्ज्याङ, हड्खलडाँडा, अम्बोटे टोलका किसानले जालपादेवीलाई जलधारा चढाएका हुन्। मंगलबारको साइत पारेर दुवै मन्दिरमा होम, रुद्री गरी जलधारा गरिएको स्थानीय डम्बरबहादुर राना मगरले जानकारी दिए। पुरेत लगाएर रुद्री, होम, पूजापाठ गरिन्छ। अनि बाजा गाजासहित जलधारा चढाइन्छ, उनले भने, देवतालाई जलधारा चढाएपछि गाउँलेहरू धुमधामले नाचगान र पानी छ्यापाछ्याप गरी रमाइलो गरिन्छ। स्वर्गका इन्द्रसँग पानी माग्ने संस्कृति सो गाउँको पुरानै रहेको अर्का स्थानीय होमराज सेढाईँले जानकारी दिए। पानी परेको वर्ष गरिँदैन। पानी नपरेर लामो खडेरी परेको वर्ष जलधारा गर्ने चलन छ, उनी भन्छन्, जलधारा गरेपछि पानी पर्छ भन्ने परापूर्वकालदेखिको चलन हो। हेरौँ, यस वर्ष अब के हुन्छ। लामो खडेरीका कारण बारीमा रोपिएको मकै नउम्रिएको किसानहरूको गुनासो छ। कतै उम्रिएको मकै पनि खडेरीले सुकेको छ। खडेरीका कारण खोला सुकेपछि फाँटमा रोपिएको जुडीधानमा पनि सुख्खा लागेको किसानहरूको गुनासो छ।"
वर्षा र हिमपातका कारण यार्सागुम्बा संकलन गर्ने घर फर्कँदै,बझाङ : बझाङमा यार्सागुम्बा टिप्न गएकाहरू घर फर्किन थालेका छन्। केही दिनयता निरन्तर पानी पर्न थालेपछि जिल्लाका विभिन्न भूभागमा यार्सागुम्बा संकलनका लागि गएका स्थानीयहरू घर फर्किन लागेका हुन्। अहिले बझाङका अधिकांश स्थानीय तहमा भारी वर्षा भइरहेको छ। यार्सागुम्बा संकलन गर्ने ठाउँ हिमाली भेगतिर भने अत्यधिक हिमपात भइरहेको छ। हिमतापका कारण यार्सागुम्बा संकलन गर्नमा समस्या हुने गरेको र त्यो ठाउँमा बस्न नसकिएकाले घर फर्किनु परेको छबिस पाथिभेरा गाउँपालिका७ बुड्खोरिका प्रकाश धामीले बताए। वर्षा र हिमपात भएपछि स्थानीयहरू आफ्नो ज्यानलाई जोखिममा पारेर घर फर्किरहेका छन्। जिल्लामा सोमबार मात्रै यार्सागुम्बा टिप्ने ठाउँबाट घर फर्किने क्रममा चिसोले कठ्याङ्ग्रिएर एक जनाको मृत्यु भएको थियो। यस्तै मंगलबार पनि यार्सागुम्बा टिप्न गएकी एक महिला हिमपहिरोमा परेर बेपत्ता भएकी छन्।
डोटीमा भूकम्पले थिलोथिलो बनाएको बस्ती विस्तारै तङ्ग्रिँदै,"डोटी : गत कार्तिक २२ गते राति २ बजेर १२ मिनेटमा गएको भूकम्पका कारण डोटीको पूर्बीचौकी गाउँपालिका३, गैरागाउँका ६ जनाको मृत्यु भयो। ७ जना घाइते भए। राष्ट्रिय भुकम्प मापन केन्द्रका अनुसार डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प जाँदा सो क्षेत्रका सयौं घर भत्किएका थिए। भूकम्पले थिलोथिलो भएको उक्त क्षेत्र अहिले विस्तारै तंग्रिन थालेको छ। भूकम्पले पूर्बीचौकी गाउँपालिकाका सबैजसो वडाका बस्तीहरू तथा दिपायल सिलगढी नगरपालिका, आदर्श गाउँपालिका तथा सायल गाउँपालिकामा समेत क्षति पुर्याएको थियो। भूकम्पबाट प्रभावित भई घरवारविहीन भएका गैरागाउँ, काँडामाण्डौ लगायतका बस्तीहरूका पीडित केही महिनासम्म विभिन्न संघ संस्थाले दिएका त्रिपालमुनी बसेका बसे। केहि महिना त्रिपालमुनि बस्दै आइरहेका परिवारहरू अहिले टिनले बनेका घरमा बसिरहेका छन्। बिहीबार राति बाजुरा केन्द्रबिन्दु बनाएर आएको ५९ म्याग्निच्युडको भूकम्पको डोटीमा समेत धक्का महसुस भएका थियो। तर बिहीबारको भूकम्पको धक्काले उनीहरूले कुनै किसिमको डरत्रासको महसुस गरेनन्। भूकम्पको धक्का महसुस भएपनि ढुक्कसँग सुतेको स्थानीय टीका लुहारले बताए। त्रिपालबाट अस्थायी घरमा बस्नुपर्दा साह्रै खुसी महसुस भएको लुहारले बताए। नेपाल रेडक्रस सोसाइटी डोटी शाखाले निर्माण गरिदिएको टिनका अस्थायी आवासका कारण अहिले भूकम्प प्रभावित क्षेत्रका परिवारहरू ढुक्कसँग रात कटाइरहेका छन्। रेडक्रसले अहिले भूकम्पबाट बढी प्रभावित क्षेत्रमा टिनका अस्थायी आवास निर्माण गरेको छ। रेडक्रसले टिनका दुई सय ३३ वटा अस्थायी घर निर्माण गरेको छ। एउटा शौचालयसहित दुईवटा कोठा भएको टिनका घर निर्माणको लागि सहयोग गरेको नेपाल रेडक्रस सोसाइटी डोटी शाखाका सभापति खडकबहादुर खड्काले जानकारी दिए। प्रति परिवारलाई जम्मा ९८ हजार छ सय रकम उपलब्ध गराइएको खड्काले बताए। भूकम्प गएदेखि नै रेडक्रसले विभिन्न किसिमका राहत वितरण गर्दै आइरहेको छ। टिनको अस्थायी घर निमार्णका लागि ७३ हजार ६ सय, पोषणयुक्त खानेकुरा तथा आवश्यकता अनुसार तत्कालै खर्च गर्नका लागि १५ हजार र हेन्डवास स्टेसन निमार्ण गरेवापत चार हजार तथा शौचालय बनाउनका लागि १० हजार प्रदान गरिएको शाखाका मन्त्री सुवास श्रेष्ठले बताए। आवास निर्माण गरेवापत प्रत्येक परिवारको व्यक्तिको खातामा सिधै रकम पठाइएको श्रेष्ठले जानकारी दिए। भूकम्पमा परी एकै परिवारका ४९ वर्षीय प्रेम बोहरा र उनकी १४ वर्षीया छोरी तुल्सी बोहराको ज्यान गएको थियो भने प्रेमकी श्रीमती बिष्नादेवी बोहरा गम्भीर घाइते भएकी थिइन्। हाल उनी श्रीमान् र छोरीलाई सम्झिँदै टिनको अस्थायी घरमा रात कटाइरहेकी छन्। उनले आफूमाथि यति ठूलो विपद् पर्दा समेत सरकारले खासै नहेरेको गुनासो पोखिन्। रेडक्रसका कारण रात काट्न केही राहत भए पनि दीर्घकालीन रूपमा समस्याको समाधानमा सरकारले सहयोग गर्नुपर्ने उनले बताइन्। अहिले टिनको घरमा बसिरहेको भए पनि हावाहुरी आयो भने कतै उडाएर लैजान्छ की भन्ने डर अझै रहेको स्थानीय बिर्मादेवी भुलले बताइन। उनले सरकारबाट कुनै ठोस नीति ल्याएर भूकम्प पीडितहरूका लागि स्थायी रुपमा बस्तीहरू विस्तार गर्नुपर्ने बताइन्। हाम्रो आग्रहमा सरकारले कात्तिक २२ गते आएको भूकम्पबाट प्रभावित क्षेत्रलाई हेर्ने गरी पुनर्निर्माणको कार्यालय स्थापना भएको छ, पूर्बीचौकी गाउँपालिकाका अध्यक्ष रामप्रसाद उपाध्यायले भने, उहाँहरूको पुनर्स्थापना र स्थायी बसोबासका लागि संघिय सरकार, प्रदेश सरकारसँग हामीले पटक पटक भन्दै आइरहेकाले अब आउन बजेटमा सम्बोधन हुने आश्वासन पाएका छौं। नेपाल सरकारबाट पाउने स्थायी पुनःस्थापनाका लागि हामीले आफ्नो तर्फबाट सकिने पहल गर्दै आएका छौं। डोटी जिल्लाका सहायक प्रमुख जिल्ला अधिकारी दीर्घराज उपाध्यायले भने, स्थानीय सरकार र प्राधिकरणका प्राविधिकहरूको सल्लाहमा भूकम्प प्रतिरोधात्मक घरहरू निर्माणको लागि हामी सबैले पहल गर्नुपर्छ र केही ढिलो भएपनि सरकारले यो अभियानलाई अगाडि बढाउने नै छ।'"
न्याय निरुपणमा समन्वय आवश्यक,"विराटनगर : न्यायाधीश, सरकारी वकिल एवं प्रहरी अधिकारीहरूले न्याय निरुपणमा अनुसन्धानकर्ता, अभियोजनकर्ता र न्यायकर्ताबीच समन्वय आवश्यक रहेकोमा जोड दिएका छन्। समन्वयले मात्रै वास्तविक पीडितको पहिचान भएर न्याय सम्पादन एवं निरुपणमा सहजता आउने उनीहरूको भनाइ छ। महान्यायाधिवक्ताको कार्यालयले मंगलबार कोसी प्रदेशको राजधानी विराटनगरमा आयोजना गरेको लैंगिक न्यायको सन्दर्भमा अनुसन्धान र अभियोजनमा अनुसन्धानकर्ता (प्रहरी), अभियोजनकर्ता (सरकारी वकिल) तथा न्याय सम्पादनमा संलग्न अधिकारी (न्यायाधीश)बीचको अन्तरक्रिया कार्यक्रमका सहभागीले न्यायलाई केन्द्रमा राखेर काम गर्नुपर्ने औंल्याएका हुन्। नायव महान्यायाधिवक्ता डा टेकबहादुर घिमिरेको अध्यक्षतामा आयोजित कार्यक्रममा अपराधको अनुसन्धान, अभियोजन र न्याय निरुपणमा देखिएका समस्यालगायतका विषयमा पनि गहन छलफल भएको थियो। सरोकारवाला निकायले न्यायलाई केन्द्रमा राखेर आआफ्नो ठाउँबाट काम गर्ने प्रतिवद्धता पनि जनाएका छन्। पछिल्लो समय न्याय निरुपणमा विभिन्न समस्या देखिएको भन्दै समाधानका लागि एकअर्काबीच समन्वयको प्रतिवद्धता पनि जनाइएको छ। अनुसन्धानकर्ताका तर्फबाट आफ्ना कुरा राख्दै उदयपुरका प्रहरी प्रमुख एसपी ज्ञानेन्द्रप्रसाद फूयालले नयाँ कानुनी व्यवस्था तथा केही कानुनी प्रावधानले अनुसन्धान, अभियोजन र न्याय निरुपणलाई असहज बनाउन खोजेजस्तो भान हुने बताए। कानुन कार्यान्वयनलाई प्रभावकारी बनाउन अनुसन्धान, अभियोजन र न्याय निरुपणमा देखिएका समस्या समाधानका लागि साझा बुझाइ एवं समझदारीका आधारमा अघि बढ्नुपर्छ, उनले भने। साझा बुझाइका साथ काम गरियो भने कानुन कार्यान्वयन थप प्रभावकारी हुने उनको भनाइ छ। एसपी फूयालले लैंगिक न्यायलाई प्रभावकारी बनाउन सबै निकाय थप संवेदशील एवं जिम्मेवार हुनुपर्ने बताए। सरकारी वकिलका तर्फबाट कुरा राख्दै जिल्ला सरकारी वकिल कार्यालय मोरङकी सहायक जिल्ला न्यायाधिवक्ता सीमा यादवले अनुसन्धानका नाममा कोही कसैलाई पनि दुःख दिने काम अनुसन्धानकर्ताबाट हुन नहुने बताइन्। अनुसन्धानका नाममा दुःख दिने नियत राख्दा व्यक्तिको स्वतन्त्रता र अधिकार हनन् हुन्छभन्ने कुराको हेक्का राख्नुपर्छ, उनले भनिन्, काम कारबाहीलाई न्यायसंगत बनाएर अनुसन्धानकर्ताको भूमिकामाथि प्रश्न उठ्न दिन हुँदैन। प्रहरी र न्यायिक निकायबीचमा समन्वयको अभाव हुँदा पीडितले न्याय पाउने अवस्था नबन्ने गरेको पनि यादवको भनाइ छ। लैंगिक न्यायका हिसाबले सुरक्षालगायतका विषयलाई लिएर कुनैबेला पीडितलाई न्यायालयमै गाह्रो हुने गरेको उनको टिप्पणी छ। कोसी प्रदेशका मुख्य न्यायाधिवक्ता गजेन्द्र आचार्यले साक्षी बकपत्रको व्यवस्थापन सहज ढंगले हुन नसकिरहेको बताए। सम्बन्धित निकायबीचको समन्वय र सहकार्यमा कहिलेकाहिँ हस्तक्षेप हुने गरेको छ। त्यसले व्यवहारिक कठिनाइहरू उत्पन्न गरिरहेको हुन्छ, उनले भने, सबै पक्षबीच समन्वय गरेर कानुनी हिसाबले अप्ठेरो नपर्ने गरी काम गर्नुपर्ने आवश्यकता छ। न्याय निरुपणमा सबैलाई समान ढंगले हेर्नुपर्छ। आचार्यले अदालतमा बन्द इजलासको व्यवस्थापनलाई सहज बनाउँदै कानुन कार्यान्वयनका लागि सम्बन्धित निकायबीच सहकार्य हुनुपर्ने बताए। उच्च अदालत विराटनगरका मुख्य न्यायाधीश सत्यमोहन जोशी थारुले सरकार वादी हुने कुनै उजुरी वा जाहेरी तत्काल दर्ता गरेर अनुसन्धानकर्ताले अनुसन्धान अघि बढाउनुपर्ने बताए। उजुरी वा जाहेरी दर्ता गरेर अनुसन्धान अघि बढाएपछि वास्तविकता खुल्छ, उनले भने, तर, दर्तामा नाइनास्ती भयो भने अनुसन्धान नै हुन पाउँदैन। मुख्य न्यायाधीश थारुले जाहेरी दर्ता नगर्दा वास्तविक पीडित झन् अन्यायमा पर्ने र पीडक पक्षलाई प्रमाण नष्ट गर्न मौका मिल्ने पनि बताए। कुनैपनि जाहेरी परेमा तत्काल अनुसन्धान गरेर वास्तविकता पत्ता लगाउनुपर्छ। त्यसो हुँदा घटनाका बारेमा यकिन हुन्छ, उनले भने, उजुरीकर्ता पीडित हो कि हैन भनेर पत्ता लाग्छ। सरकारी वकिलसँग समन्वय गरेर तत्काल मुद्दाको प्रक्रियालाई अघि बढाउनुपर्छ। उनले धेरैजसो मिसिलमा सबुत प्रमाण नहुने गरेको भन्दै राज्यको ध्यान जान आवश्यक देखिएको बताए। अनुसन्धान र अभियोजनबाट पीडितको मर्यादामा असर पर्न नहुने थारु बताउँछन्। महान्यायाधिवक्ता डा दिनमणि पोखरेलले पछिल्लो समय अनुसन्धान र अभियोजनलाई सुधार गर्न आवश्यक देखिएको बताए। अनुसन्धान र अभियोजनका आधारमा मुद्दाको छिनोफानो हुने हो। त्यसमा केही समस्याहरू हुनसक्छन्, उनले भने, तर, सुधार गरेर अघि बढ्नुपर्छ। सरोकारवालाबीचको समन्वयबाट मात्रै त्यो सम्भव हुन्छ। पोखरेलले अनुसन्धान र अभियोजन बलियो भएन भने मुद्दामा सवाल जवाफले मात्रै परिणाम नदिने एवं ठोस उपलब्धि हासिल गर्न नसकिने उल्लेख गरे। अनुसन्धान, अभियोजन र न्याय निरुपणलाई कसरी बलियो बनाउन सकिन्छ भनेर नै सरोकारवालालाई एक ठाउँमा राखिएको हो, उनी भन्छन्, अनुसन्धान र अभियोजनमै न्याय खोजिनुपर्छ भन्ने मान्यता छ। डा पोखरेलले न्यायलाई केन्द्रमा राखेर काम गर्न सकेमा मात्रै अनुसन्धानकर्ता, अभियोजनकर्ता र न्यायकर्ताको जिम्मेवारी पूरा हुने पनि बताए। पोखरेलले अनुसन्धान कमजोर हुँदा न्याय ठीक ठाउँमा नपर्ने पनि उल्लेख गरे। न्याय भनेको अदालतको फैसला होइन। पीडितले गर्ने अनुभूति हो, उनले भने, केही विषयमा नीतिगत सुधार गर्नुपर्ने देखिन्छ। न्याय निरुपणलाई प्रभावकारी बनाउन अनुसन्धानमा ध्यान दिनैपर्छ। महान्यायाधिवक्ताको कार्यालयका सहन्यायाधिवक्ता खेमराज ज्ञवालीले कार्यक्रमको उदेश्यमाथि प्रकाश पारेका थिए। फौजदारी न्याय प्रशासनमा अनुसन्धान, अभियोजन र न्याय सम्पादनका क्रममा समन्वय एवं सहकार्यमा भएका कमी कमजोरी तथा सुधार गर्नुपर्ने विषयलाई समेटेर जिल्ला अदालत मोरङका न्यायाधीश दुर्गाप्रसाद ढुंगेल, मोरङका जिल्ला न्यायाधिवक्ता रामहरि शर्मा काफ्ले, मोरङ प्रहरी प्रमुख एसपी दीपक पोखरेल र महान्यायाधिवक्ताको कार्यालयका सहन्यायाधिवक्ता हरिप्रसाद रेग्मीले कार्यपत्र प्रस्तुत गरेका थिए। सहभागीहरूलाई विभिन्न ३ वटा समूहमा विभाजन गरेर कार्यपत्रहरूमाथि छलफल गरिएको उच्च सरकारी वकिल कार्यालय विराटनगरका सहन्यायाधिवक्ता कोषहरि निरौलाले बताए। कानुन कार्यान्वयनका हिसाबले र व्यवहारिक दृष्टिकोणले सरोकारवाला सहभागी कार्यक्रम निक्कै उपयोगी भएको निरौलाको भनाइ छ। कारागारलाई डिस्प्ले हस्तान्तरण कार्यक्रमका अवसरमा महान्यायाधिवक्ताको कार्यालयले जिल्ला कारागार मोरङलाई टिभी (टेलिभिजन) डिस्प्ले हस्तान्तरण गरेको छ। कारागारका कैदी बन्दीलाई दैनिक पेशी सूचिका बारेमा जानकारी दिने मुख्य उदेश्य राखेर डिस्प्ले हस्तान्तरण गरिएको सहन्यायाधिवक्ता निरौलाले बताए। उनका अनुसार डिस्प्लेमार्फत कैदी बन्दीले आफ्ना मुद्दाका बारेमा सहज हिसाबले जानकारी लिन सक्ने छन्। उक्त डिस्प्ले महान्यायाधिवक्ता डा दिनमणि पोखरेलले मोरङ कारागारका जेलर धु्रवप्रसाद कोइरालालाई हस्तान्तरण गरेका हुन्।"
दार्चुला हिमपहिरो : निरन्तर हिउँ परेपछि उद्धारमा कठिनाइ,"दार्चुला : दार्चुलामा हिमपहिरोमा परेर पाँच जना बेपत्ता भएका छन्। जिल्लाको ब्याँस गाउँपालिका१ मा पर्ने भोलिन वनमा माथीबाट खसेको हिमपहिरोमा परी यार्सागुम्बा संकलन गर्न गएका ५ जना बेपत्ता भएको सशस्त्र प्रहरी बल नेपाल नम्बर ४४ गण हेडक्वाटर दार्चुलाका गणपति डम्बरबहादुर विष्टले जानकारी दिए। हिमपहिरोमा परेर यार्सा संकलक बेपत्ता भएको खबर आएपछि सितापुल प्रहरी चौकीबाट गएको प्रहरी टोली तीनचार घण्टापछि केहीबेरअघि मात्र घटनास्थल पुगेको जिल्ला प्रहरी कार्यालय दार्चुलाले जनाएको छ। १२ जना यार्सा संकलक पालमुनि बसेको बेला एक्कासी हिमपहिरो आउँदा सात जना भने सकुशल रहेको उनले जानकारी दिए। बेपत्ता पाँच जनाको खोजी भइरहेको छ। घटनास्थलमा अहिले पनि हिमपात भइरहेकाले बेपत्ताहरूको खोजीमा समस्या भइरहेको छ। मंगलबार दिउसो ३ बजेतिर खसेको हिमपहिरोमा परी ४ महिला र एक जना पुरुष बेपत्ता भएको जानकारी प्राप्त भएको उनले बताए। ४ जना महिलाहरू डोटी जिल्लाको बुडरका रहेको तथा एक जना पुरुष दार्चुलाको दुहुँ गाउँपालिकाको पोक्से घर भएका रहेको प्रारम्भिक जानकारी प्राप्त भएको बताइएको छ। सशस्त्र प्रहरी बल नेपाल नम्बर ५० गुल्म छाङरुका डिएसपी ईश्वरी दत्त भट्टका अनुसार त्यहाँ बसेका १२ जना यार्सा संकलकमध्ये ७ जना सकुशल रहेका छन्। यार्सा संकलक त्रिपाल टागेर बसेका बेला हिमपहिरो खसेको बताइएको छ। अहिले घटनास्थलमा सशस्त्र प्रहरीसँगै नेपाल प्रहरीको टोलीले बेपत्ताको खोजी कार्य गरिरेहेको छ। हाम्रो ३० जनाको टोलीले उनीहरू बसेको त्रिपालभित्र र वरपर हेर्यौं कहीँ भेटिनुभएन,' छाङरुका डिएसपी ईश्वरी दत्त भट्टले भने। घट्नास्थलमा ५ फिट उचाइको हिउँ जमेकाले खोजी कार्य गर्न कठिन भएको उनले बताए। घट्ना स्थलमा अहिले पनि हिमपात भइरहेकाले बेपत्ताको खोजीमा समस्या भइरहेको उनले बताए। सकुशल भेटिएकाहरूलाई सुरक्षित स्थानतर्फ सार्ने कार्य भइरहेको उनले बताए। बेपत्ता भएकाको नाम खुल्न नसकेको बताइएको छ। अहिले रातिको समय भएकाले खोजी कार्यमा समस्या भएको छ। अहिले कुनै साधन स्रोत नभएकाले सशस्त्र प्रहरी, नेपाल प्रहरीको टोली फिता भई सकेको प्रमुख जिल्ला अधिकारी किरन जोशीले बताइन्। 'घटनास्थलमा ५ फिट हिउँ जमेको भन्ने खबर छ। खोजीकार्य गर्न निकै कठिन छ। मौसमले साथ दिए भोलि बिहानै थप सशस्त्र प्रहरी, नेपाल प्रहरीको टोली पठाउने तयारी गर्दै छौं,' उनले भनिन्।"
"दार्चुलाको हिमपहिरोमा पाँच जना बेपत्ता, ७ जनाको सकुशल उद्धार",दार्चुला : हिमपहिरोमा परी यार्सागुम्बा टिप्न गएका पाँच जना बेपत्ता भएका छन्। अन्य सात जनाको सकुशल उद्धार गरिएको प्रहरीले जनाएको छ। दार्चुलाको ब्यास गाउँपालिका१ बोलिनमा यार्सागुम्बा खोज्न गएकाहरू त्रिपालमा बसिरहेका बेला हिमपहिरो गएको थियो। हिमपहिरोको खबरलगत्तै उद्धारका लागि छाङरुस्थित ५० नम्बर गुल्मबाट प्रहरी खटिएका थिए। हिमपहिरोमा परेका १२ जनामध्ये ४ महिला र एक पुरुष गरी पाँच जना बेपत्ता रहेको र ६ पुरुष र एक महिलासहित सात जनाको उद्धार गरिएको प्रहरीले जनाएको छ। लगातार पानी र हिउँ परेका कारण उद्धारमा कठिनाइ भएको प्रहरीले जानकारी दिएको छ।
बुधबार देशका यी स्थानमा हुने छ वर्षा,काठमाडौं : बुधबार सुदूरपश्चिम प्रदेश लगायत देशको पहाडी भूभागमा आंशिकदेखि सामान्य बदली रहने छ भने बाँकी भूभागमा आंशिक बदलीदेखि मौसम सामान्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका केही स्थानहरू तथा बाँकी भूभागमा एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। बुधबार राति देशको पहाडी भूभागका थोरै स्थानहरूमा मेघ गर्जनचट्याङसहित क्षणिक वा हल्का वर्षाको सम्भावना रहेको छ।
सडकबाटै पोखरा सरर,"पोखरादेखि काठमाडौंको दूरी करिब दुई सय किलोमिटर हो। तर, पोखराबाट काठमाडौं पुग्न बसमा ७ घण्टा लाग्छ। माइक्रोबसमा करिब ५ देखि ६ घण्टा लाग्छ। पोखरादेखि काठमाडौंको दूरी करिब दुई सय किलोमिटर हो। तर, पोखराबाट काठमाडौं पुग्न बसमा ७ घण्टा लाग्छ। माइक्रोबसमा करिब ५ देखि ६ घण्टा लाग्छ। तर, अवको केही वर्षमा भने यात्रुले पोखराकाठमाडौं यात्रा गर्दा साँघुरो सडकका कारण बेहोर्दै आएका झन्झटबाट मुक्त हुनेछन्। पृथ्वीराजमार्ग निर्माण सम्पन्न भएको झन्डै पाँच दशकपछि पोखरामुग्लिन सडक खण्ड स्तरोन्नतिको काम अघि बढेको हो। यति बेला पोखराको पृथ्वीचोकजामुने (पश्चिम) खण्ड र आबुखैरेनीजामुने (पूर्व)सडक खण्डको स्तरोन्नतिको काम अघि बढीरहेको छ। आबुखैरेनीमुग्लिन खण्डको भने अझै टेण्डरमा गएको छैन। एसियाली विकास बैंक (एडिबी) को ऋण सहयोगमा पृथ्वीराजमार्गको पोखरामुग्लिन सडक खण्डको स्तरोन्नतिको काम भइरहेको हो। सवारीको चाप बढेअनुसार लामो समयदेखि रागमार्गको स्तरोन्नति नहुँदा यात्रुले सास्ती भोग्नु परेको यात्रु र यातायात व्यवसायीले गुनासो गर्दै आएका थिए। २०२६ सालमा रेखांकन भएर २०२८ सालमा निर्माण सम्पन्न भएको दुई लेनको पृथ्वीराजमार्गको सडक चीन सरकारको सहयोगमा बनेको थियो। झन्डै पाँच दशकअघि बनेको राजमार्गमा सवारी चाप बढे पनि सवारी चापअनुसार सडकको स्तरोन्नति लामो समयसम्म हुन सकेको छैन। यसका कारण ट्राफिक जामले गर्दा दुई सय किलोमिटरको यात्रा तय गर्न घन्टौं समय लाग्दा यात्रा ढिला र झन्झटिलो हुँदै आएको हो। फराकिला र प्राविधिक रूपमा पनि गुणस्तरीय सडक देशको समृद्धिका आधार रहेको पृथ्वीराजमार्ग बस सञ्चालक कम्पनीका अध्यक्ष योगेन्द्रबहादुर केसीले बताए। पोखरामुग्लिन सडकको स्तरोन्नति भएर ठाउँअनुसार ४ देखि ६ लेनको बनेपछि यात्रा सहज हुने उनले सुनाए। राजमार्ग फराकिलो भएपछि बसमा ४ घण्टामै सहज रूपमा गन्तव्यमा पुगिने उनले बताए। माइक्रो र अन्य निजी सवारी साधनमा यात्रा गर्दा ३ घण्टामै पोखराकाठमाडौं, काठमाडौंपोखरा यात्रा गर्न सकिने भएकोले पोखरामा पर्यटकका आगमन बढ्ने र पर्यटनबाटै समृद्धिको यात्रामा थप सहयोग पुग्ने उनले सुनाए। सडक यात्रा सहज र छिटो छरितो हुँदा काठमाडौंबाट चितवन जाँदै गरेका, चितवनबाट काठमाडौं जाँदै गरेको यात्रु पोखरा पुगेर जाउँ न भन्ने हुँदा पर्यटकको आगमन बढ्ने उनले सुनाए। साँघुरो भइरहेको पोखरामुग्लीन सडक खण्ड स्तरोन्नतिले यात्रा सहज हुने मात्र होइन सवारी साधनको मर्मत खर्च पनि घट्ने पृथ्वीराजमार्ग बस सञ्चालक कम्पनीका अध्यक्ष केसीले बताए। पोखरा पर्यटन परिषदका पूर्वअध्यक्ष गोपीबहादुर भट्टराईको भनाई पनि केसीकै जस्तै छ। पृथ्वीराजमार्ग स्तरोन्नतिको काम सकिएर सञ्चालनमा आएपछि पर्यटकको आगमन बढ्ने उनले सुनाए। स्वदेशी मात्र होइन विदेशी पर्यटक पनि प्रकृतिमा रमाउन सडक मार्ग हुँदै यात्रा गर्न रुचाउँछन्। सडक पूर्वाधार छिटो छरितो र राम्रो हुँदा नयाँ नयाँ गन्तव्यमा जान रुचाउने र पर्यटकको आगमन बढ्ने भएकोले सडक स्तरोन्नतिले पर्यटन विकासमा महत्वपूर्ण योगदान गर्ने उनको भनाइ छ। यति बेला पोखरामुग्लिन सडक निर्माण भइरहेकोले सडक हुँदै यात्रा गर्दा निकै कठीन भइरहेको छ। पोखरामुग्लिन यात्रा नै ४५ घण्टा लाग्ने गरेको उनले सुनाए। निर्माणको क्रममा यस्तो हुने भए पनि सकेसम्म व्यवस्थित रूपमा सडक निर्माण गर्नुपर्ने पनि उनले सुनाए। यति बेला यही कारणले पोखरा आउने स्वदेशी र विदेशी पर्यटकका आगमन निकै घटेको पूर्वअध्यक्ष भट्टराईले बताए। पोखरामुग्लिन सडक खण्डअन्तर्गत स्तरोन्नतिका काम निकै ढिलो रफ्तारमा भएकाले तोकिएको समयमा सकिँदैन कि भन्ने डर लागेको पनि उनले सुनाए। सम्बन्धित निकायले यसतर्फ बेलैमा सचेत भएर कामको गुणस्तरीयता र समयमै काम सक्ने गरी अनुगमन गर्न उनले अनुरोध गरे। ठेकेदार कम्पनीलाई यस तर्फ बेलैमा ध्यानाकर्षण गर्नुपर्नेमा पनि उनले जोड दिए। पोखरामुग्लिन सडक खण्डमा दैनिक ५ देखि ६ हजार साना ठूला सवारी साधन गुड्ने गरेको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय गगनगौडा कास्कीको तथ्यांक छ। सडक फराकिलो भएपछि ट्राफिक व्यवस्थापनमा सहज हुने नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय गगनगौडा कास्कीका सूचना अधिकारी इन्द्रप्रसाद सुवेदीले बताए। फराकिलो सडक हुँदा गाडीको तीव्र गति हुने सम्भावना भएकाले दुर्घटनाको जोखिम न्यूनीकरणतर्फ थप ध्यान दिनुपर्ने अवस्था रहने उनले सुनाए। पृथ्वीचोकजामुने सडकखण्ड २०८१ को भदौ महिनासम्म सम्पन्न गर्ने सम्झौता अनुरुप काम भइरहेको मुग्लिन पोखरा सडक आयोजना (पश्चिम खण्ड) हेर्ने कार्यालयले जनाएको छ। यस्तै गरी आँबुखैरेनीजामुने (पूर्व)सडक खण्डको पनि काम भइरहेको छ। कास्की खण्डका सडक मापदण्डमा पर्ने संरचनाको भ्यालुएसन गरेर मुआब्जा दिने चरणमा रहेको आयोजनाले जनाएको छ। तनहुँ क्षेत्रमा पनि पहलो चरणमा मुआब्जा वितरणको काम लगभग सकिएको र छुटेकाको पुनर्मूल्यांकन गरेर वितरण गरिने आयोजनका अधिकारीले बताएका छन्।"
मुस्ताङमा चोरी गरी फरार अभियुक्त भक्तपुरको जगतिबाट पक्राउ,"काठमाडौं : मुस्ताङमा चोरी गरी फरार रहेका एकजना अभियुक्त पक्राउ परेका छन्। मुस्ताङको वारागुङ गाउँपालिका १ स्थित खाजाघरको झ्यालबाट प्रवेश गरी ५ लाख चोरी गरी फरार रहेका ३२ वर्षीय राजकुमार मोक्तान भक्तपुरको सूर्यविनायक ५ को जगतिबाट पक्राउ परेको प्रहरीले जनाएको छ। काठमाडौं उपत्यका अपराध अनुसन्धान कार्यालयका सूचना, अधिकृत प्रहरी उपरीक्षक रविन्द्र रेग्मीले प्रतिवादी मोक्तानलाई पक्राउ गरीदिनु भन्ने जिल्ला प्रहरी कार्यालय मुस्ताङबाट पठाएको पत्रको आधारमा खोजतलास गर्ने क्रममा मोक्तानलाई पक्राउ गरेको जानकारी दिए। पक्राउ परेका मोक्तानलाई आवश्यक कारबाहीका लागि जिल्ला प्रहरी कार्यालय मुस्ताङ पठाइएको प्रहरीले जनाएको छ।"
"शिक्षकले तीन महिनादेखि तलब पाएनन्, आन्दोलनको चेतावनी","वीरगन्ज : बाराको महागढीमाई नगरपालिकाका सामुदायिक विद्यालयमा कार्यरत शिक्षक शिक्षिकाले ३ महिनादेखि तलब पाएका छैनन्। तीन महिनासम्म तलब भत्ता नपाएको भन्दै उनीहरूले आन्दोलनमा उत्रिने चेतावनी दिएका छन्। मंगलबार बाराका प्रमुख जिल्ला अधिकारीलाई ज्ञापनपत्र बुझाउँदै उनीहरूले अबको सात दिनभित्र आफूहरूको तलबभत्ता निकासा नभए चरणबद्ध आन्दोलनमा उत्रिने चेतावनी दिएका हुन्। नेपाल शिक्षक संघ नगर कार्यसमितिका अध्यक्ष रामबाबु प्रसाद यादव र सचिव जितेन्द्र प्रसाद साहको नेतृत्वमा मंगलबार जिल्ला प्रशासन कार्यालयमा पुगेर शिक्षक शिक्षिकाहरूले प्रमुख जिल्ला अधिकारीलाई ज्ञापनपत्र बुझाएका हुन्। गत माघदेखि यताको तलबभत्ता र गत शैक्षिक सत्रको पोशाक भत्ता पनि अहिलेसम्म नपाएकाले नगरपालिका मातहतका सम्पूर्ण सामुदायिक विद्यालयका शिक्षक शिक्षिकाहरू मारमा परेको गुनासो शिक्षक संघका नगर अध्यक्ष यादवले बताए। मंगलबार प्रजिअलाई बुझाइएको ज्ञापनपत्र मार्फत आफूहरूले तीन महिना यताको तलबभत्ता, गत शैक्षिक सत्रको पोशाक भत्ता, चालु शेक्षिक सत्रको पाठ्यपुस्तक, छात्रवृति र दिवा खाजाको रकम ७ दिनभित्र नगरपालिकाको कार्यालयबाट निकासा हुनुपर्ने उनीहरूको माग छ। माग सम्बोधन नगरिए वैशाख २६ गतेदेखि चरणबद्ध आन्दोलनमा उत्रिने संघका अध्यक्ष यादवद्वारा हस्ताक्षरित ज्ञापनत्रपमा उल्लेख छ। आन्दोलन अन्तर्गत वैशाख २६ गते शिक्षक शिक्षिकाहरूले हातमा कालो पट्टी बाँधेर कक्षामा पढाउने, २७ गते १ घण्टा कलम बन्द गर्ने, २८ र २९ गते नगरपालिकाको कार्यालयमा १ घण्टा धर्ना दिने र ३० गतेदेखि विद्यालय बन्द गरी नगरपालिकाको कार्यालयमा रिले अनशन सुरु गर्ने कार्यक्रम रहेको संघका अध्यक्ष यादवले बताए। ज्ञापनपत्र बुझ्दै प्रमुख जिल्ला अधिकारी नवराज सापकोटाले यस बारेमा नगरपालिकाका जनप्रतिनिधिसँग बुझेर आवश्यक प्रक्रिया अगाडि बढाउने आश्वासन दिएको संघका सचिव साहले बताए। यता महागढीमाई नगरपालिकाका मेयर उपेन्द्र प्रसाद यादवले भने तीन महिनादेखि नगरपालिका कार्यालय प्रमुख प्रशासकीय अधिकृतविहिन हुँदा समस्या खेपिरहेको बताए।"
रवि लामिछानेका चालकको निधन,काठमाडौं : छतबाट खसेर गम्भीर घाइते भएका राष्ट्रिय स्वतन्त्र पार्टीका सभापति रवि लामिछानेका चालक शम्भु थापाको निधन भएको छ। काठमाडौंको मेडिसिटी अस्पतालमा उपचाररत उनको मंगलबार निधन भएको अस्पताल स्रोतले जानकारी दिएको छ। उपनिर्वाचनको संघारमा गत बैशाख ४ गते भरतपुरस्थित सभापति लामिछानेको घरको छतबाट घसेर थापा गम्भीर घाइते भएका थिए। उनलाई कलेज अफ मेडिकल साइन्सेस भरतपुरमा उपचार गराइए पनि थप उपचारका लागि बैशाख ५ गते सेनाको हेलिकोप्टरबाट काठमाडौं ल्याइएको थियो।
स्वर्गसरी शेफोक्सुन्डो,"डोल्पाको शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य बनेको छ। शेफोक्सुन्डो ताल धर्तीको अनुपम र सुन्दर उपहार, जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियन्ता रामचन्द्र न्यौपानेले भने, पदयात्रामा रमाउने र यसको मजा लिनेहरूको लागि शेफोक्सुन्डो तालको पदयात्रा महत्वपूर्ण छ। यो तालमा पुग्नको लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणको रूपमा रहेको यो तालमा जानको लागि चैत, वैशाख र जेठ महिना तथा भदौ, असोज र कात्तिक अति उत्तम महिना हो। कर्णाली आएपछि शेफोक्सुन्डो ताल र उपल्लो डोल्पा नजानु भनेको फुर्सदमा पछुताउनु जस्तै हो। डोल्पाको उत्तरी भेगमापर्ने शेफोक्सुन्डो ताल नेपालकै गहिरो ताल हो। यसको गहिराई एक सय ४५ मिटर रहको छ। लम्बाइ ४ दशमलव ८ किमि चौडाइ १ दशमलव ६ किमि रहेको छ। सदरमुकाम दुनैदेखि झन्डै तिन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्दछन् भने कसैले नीलो हिराको रूपमा समेत चर्चा गर्दछन्। अर्को रिग्मो तालको नामले पनि चिनिने उक्त ताललाई २०६४ असोज ६ गते रामसार क्षेत्रमा समेत समावेश गरिएको छ। निकुञ्जलाई सन् १९९९ मा विश्व सम्पदा सूचीमा सूचीकृत गर्नका लागि समेत प्रस्ताव गरिएको थियो। ताल अवलोकनका लागि बर्सेनि हजारौं आन्तरिक तथा बाह्य पर्यटकहरू आउने गरेका छन्। यहाँको प्राकृतिक सौन्दर्यताको हिसाबमा कमै पर्यटकहरू आउने गरेको त्रिपुराकोटका स्थानिय रमानन्द उपाध्यायले बताए। उपल्लो डोल्पाको प्रकृति, संस्कृति र चालचलन, संस्कारलाई समेटेर निर्माण गरिएको एरिक भेलीे निर्देशित बहुचर्चित चलचित्र क्याराभान सुटिङ भएकाले पनि यस तालको महत्वलाई झनै बढाएको छ। ओस्कारमा पुग्न सफल उक्त चलचित्रमा तालको दृश्यहरू छायाङ्कन गरिएकाले याक खसालिएको स्थान हेर्नकै लागि समेत हजारौं पर्यटक पुग्ने गरेको स्थानिय तेन्जिन लामाले बताए। उक्त ताल फोक्सो आकारकै भएकाले यसैका आधारमा यस तालको नाम शेफोक्सुडो रहेको लामाको भनाइ छ। ताल वरिपरि एक फन्को घुम्नलाई झन्डै तिन दिन लाग्ने स्थानीयहरू बताउँछन्। क्षेत्रफलका हिसावमा नेपालकै ठूलो शेफोक्सुन्डो राष्ट्रिय निकुञ्जमा पर्ने उक्त तालसम्म पुग्न ३१ किमि दुरी रहेको छ। तालसम्म पुग्न घुमाउरो घोरेटो बाटो हँुदै सुलिगाडको तिरैतिर जानुपर्छ। तालसम्म पुग्नका लागि सुलिगाड, काग्नी, साङ्टा, छेप्का, र्याची, बोर्डिङ पलमलगायतका बस्ती हुँदै जानुपर्छ। बाटोबाटोमा स्थानियहरूले पर्यटकहरूलाई खान बस्नका लागि सुविधा युक्त होटलहरूको व्यवस्था छ। तालको छेवैमा खालि जमिन भएकाले पर्यटकहरूलाई क्याम्पिङका लागि सजिलो भएको पर्यटन व्यवसायीहरू बताउँछन्। उक्त ताल पछिल्लो समयमा आन्तरिक पर्यटकको रोजाइमा धेरै परेपनि बाह्य पर्यटक भने कमै आउछन्। तालको सुन्दरताले एक दिनको योजना बनाएर पुगेका जो कोही तीन चार दिनसम्म बस्ने गरेका छन्। बाटोमा बिभिन्न जातका फूल तथा नावर घोरलका बथानहरूसमेत देख्न पाइन्छ। ताल घुम्ने क्रममा सांस्कृतिक धरोहर चिस्तुम गुम्बाको समेत अवलोकन गर्न सकिन्छ। बाटोबाटोका ढुङ्गाहरूमा तिब्बती भाषामा विभिन्न धार्मिक कथनहरू कुँदिएका शिलालेखहरूसमेत देख्न पाइन्छ भने नजिकै बस्ती भएको संकेत गर्नका लागि काठका बेरिएका थान्काहरू समेत देख्न पाइन्छ। यस्ता ध्वजा पतकाहरूले ताल आसपासको वाताबरण झनै मनमोहक बनाइदिएको छ। डोल्पाको ९ सय वर्ष पुरानो रिङ्मो गाउँमा ३० देखि ४० हजार वर्ष अगाडि पहिरोबाट रोक्ने बाँध बाँध्दा रिङ्मो ताल बनेको भन्ने जनश्रुति र विश्वास कायम छ। बाँध बाँधेसरी तालको पानी बगेर चट्टानबाट झर्दा १ सय ६७ मिटर अग्लो सुलिगाड झरनाको रूपमा मनोरम दृश्य देख्न पाइन्छ। शेफोक्सुन्डो तालसम्म पुग्नको लागि निकुञ्ज क्षेत्रमा पदयात्रा गर्नुपर्ने हुँदा यहाँ पाइने विभिन्न प्रजातिका पुतलीहरू र २ सयभन्दा बढी प्रजातिका चराचुरूङ्गीहरू हेर्ने दुर्लभ अवसर पनि मिल्छ। हिँड्दा नाउरको बथान सँगको जम्काभेट र हिँडेको दृश्यले झनै मन लोभ्याउँछ। रिङ्मो गाउँमा ६० भन्दा बढी घरहरूका साथै सुविधायुक्त होटल र होमस्टे छन्। होमस्टेमा अर्गानिक खानाको स्वाद लिँदै सुन्दर प्रकृतिसँग रमाउँदै हिमाली हावाको स्पर्श लिन पाइन्छ। अनि निर्दोष डोल्पो जनजातिहरूको सत्कार र आतिथ्यले सबैलाई लोभ्याइरहेको पनि हुन्छ। तालको पूर्व र दक्षिणतिर रहेको कोणधारी जंगलले ताललाई अझै मनमोहक बनाएको छ। गाउँ नजिकको क्याम्प साइटमा वल्र्डलिंकको फ्री वाईफाई प्रयोग गर्न पाइन्छ। जसले विश्वको कुनामा तालबाट कुरा गर्न र तालको दृश्य सेयर गर्न सकिन्छ। तालको दक्षिण पश्चिम किनाराबाट चट्टान काटेर हिँड्ने बाटो छ। यही भिरबाट क्याराभान फिल्ममा चौंरी खसेको दृश्य खिचिएको रहेछ। तल्लो डोल्पादेखि उपल्लो डोल्पासम्मको संस्कृति, वेशभूषा र रहनसहनको अनुभव लिन पाइन्छ। अनि यहीबाट शेगुम्बा हुँदै उपल्लो डोल्पा र मदुवा, टेम्चे, बागलफेदी भएर धोतरापसम्मको पदयात्रामा जान सकिन्छ। निलो फोक्सुन्डो ताल, ९०० वर्ष पुरानो रिङ्मो गाउँ, परम्परागत घरहरू, फोक्सुन्डो ताल वरपरका २० वटा गुम्बाहरू, थासुङ छोलिङ गुम्बा र सुलिगाड झरना लगायतका आकर्षणहरूले गर्दा यहाँ आउन सबैलाई मोहित गरेको हुन्छ। मोटरसाइकल ट्रेकको हव बन्दै डोल्पा मोटरसाइकल ट्रेकको प्रमुख गन्तव्य बन्न थालेको छ। शेफोक्सुन्डो ताल हेर्न देशका विभिन्न जिल्लाबाट मोटरसाइकलमा घुम्न आउने पर्यटकले भरिभराउ भएसँगै बिस्तारै डोल्पा पनि मोटरसाइकल ट्रेक को हब बन्न थालेको हो। शेफोक्सुन्डो राष्ट्रिय निकुञ्जमा संकलित तथ्यांक अनुसार वार्षिक रुपमा झन्डै ५ हजार पर्यटकले फोक्सुन्डो ताल मोटरसाइकलबाटै आएर अवलोकन गर्ने गरेका छन्। शेफोक्सुन्डो घुम्ने आउनेमा प्रायः आन्तरिक पर्यटक रहेका छन्। यसवर्ष हवाई जहाज र गाडीबाट भन्दा पनि मोटरसाइकल ट्रेक गरेर धेरै पर्यटकहरू घुम्न आएको निकुञ्जले जनाएको छ। सडक सञ्जाल जोडिएसँगै देशका जुनसुकै जिल्लाबाट पनि सिधै सदरमुकाम दुनैसम्म सरर मोटरसाइकलमा पुग्न सकिन्छ। दुनैबाट सुलिगाड हुँदै दुई दिनको पैदल यात्रा गरेर पर्यटकीय नगरी फोक्सुन्डो ताल पुग्न सकिन्छ। मोटरसाइकल पार्किङ गर्ने ठाउँ नभएर बाटोमै मोटरसाइकल छोडेर भए पनि दुई दिनको पैदल यात्रा गरेर पर्यटकहरू फोक्सुन्डो हेर्न पुग्ने गरेका छन्। यसवर्ष पर्यटकलाई महँगो मोटरसाइकल भन्दा पनि फोक्सुन्डो तालको मनमोहक सौन्दर्यताको रसपान गर्ने हुटहुटीले बाटोमै मोटरसाइकल राखेर फोक्सुन्डो जाने गरेका छन्। सडक मार्गपछि हवाई माध्यामबाट पनि डोल्पा पुग्न सकिन्छ। नेपालगञ्ज विमानस्थलबाट जहाजमा सजिलै ३५ मिनेटको यात्रा गरेर जुफाल विमानस्थल पुग्न सकिन्छ। नेपालगञ्ज एयरपोर्टमा पहुँच नभएका आन्तरिक पर्यटकले टिकट पाउने अवस्था एकदमै कम छ। पैसा खर्च भएर पनि जहाज चढ्न पाइदैन्। त्यसैले पनि मोटरसाइकलको यात्रा सहज हुन्छ। सडकमार्गबाट ठाउँठाउँको भूगोल, रहनसहन, बसुस्थिति र जीवनशैली नियाल्दै फोक्सुन्डो पुगिन्छ। शेफोक्सुन्डो गाँउपालिका अध्यक्ष धावासुन्डुक गुरुङले शेफोक्सुन्डो तालको प्रचारका साथै डोल्पाको समग्र पर्यटनसँग जोडिएको शे मेलाको तयारी थालिएको बताए। उनले भने, सबै नेपाली र नेपाल बाहिरका पर्यटकहरूलाई डोल्पामा हामी स्वागत गर्छौँ। हरेक १२ वर्षमा एकपटक लाग्ने डोल्पाको शे मेला आगामी २०८१ सालको भदौ पूर्णिमाको दिन लाग्दैछ। आगामी आर्थिक वर्षको बजेटमा पनि त्यो मेलालाई मुख्य प्राथमिकता दिने योजना छ। हामीले व्यवस्थित पर्यटन पदमार्गका साथै अन्य सेवा सुविधाका लागि बजेट आवश्यक छ। डोल्पाको लोक संस्कृति, भेषभूषा र यहाँको ऐतिहासिक धार्मिक संस्कृतिको प्रचार कमै भएको छ। त्यो सबै थाहा पाउने हो भने डोल्पा पर्यटकको ओइरो लाग्छ। हामी क्रमशः ठोष कार्यक्रम बनाएर कार्यन्वयन गर्दैछौं।"
प्रतीक्षा पश्चिम सेतीको,"पश्चिम सेती जलविद्युत् परियोजना प्रभावित क्षेत्रमा बसोबास गर्ने मनिराम बोहरा ८२ वर्षका भए। ४० वर्षको युवा उमेरदेखि नै उनले पश्चिम सेती जलविद्युत् आयोजना बन्ने समाचार सुन्दै आएका छन्। उमेरले डाँडा काट्दै गर्दा अब भने उनी यो परियोजनालाई साकार पार्नुपर्ने बताउँछन । राजनीतिक दलहरूले पश्चिम सेती आयोजनालाई चुनावी नारामात्रै नबनाई परियोजना बनाउनमा जोड दिनुपर्ने उनको भनाई छ । आदर्श गाउँपालिका५ तलारा घर भएका बोहरा पश्चिम सेती जलविद्युत् परियोजनाको प्रभावित क्षेत्रका बासिन्दा हुन्। विद्युत् निकाल्ने भनेर पटकपटक विदेशीलाई सरकारले ल्याए तर खै ? बन्ने कुनै आधार देखिँदैन वृद्ध बोहराले भने। अब त बिजुली निकाल्ने भनेर सरकारले गरेका कुनै निर्णयमा विश्वास लाग्दैन। लगानी बोर्डले पश्चिम सेती परियोजना अध्ययनको अनुमतिपत्र भारतीय कम्पनी नेसनल हाईड्रोपावर कर्पोरेसन अफ इन्डिया (एनएचपीसी इन्डिया) लिमिटेडलाई दिने निर्णय गरे पनि निर्माणस्थलका बासिन्दाहरू भने परियोजना बन्नेमा विश्वस्त देखिएका छैनन्। अहिले नयाँ भारतीय कम्पनीले सो क्षेत्रमा विभिन्न किसिमका सर्भेहरू गर्दै आइरहेको छ। चार दशकदेखि निरन्तर अन्तर्राष्ट्रिय कम्पनीको कब्जामा रहँदै आएको परियोजना गत आर्थिक वर्षको अन्तिमतिर सरकारले भारतीय कम्पनीलाई जिम्मा दिएको हो। बोर्डको २३ जेठ २०७९ मा बसेकोे बैठकले चिनियाँ कम्पनी थ्री गर्जेजसँग सम्झौता तोडिएपछि अलपत्र परेको आयोजनाको एनएचपीसीसँग लगानी मोडालिटीबारे छलफल गरेको थियो। बैतडीको ढुंगाडदेखि बझाङको चौडामबगरसम्म परियोजनाको क्षेत्रफल रहेको छ । सरकारलाई पटकपटक अन्योलमा पार्दै आएका कम्पनीले साढे तीन दशक समय अध्ययन गर्दै बाहिरिँदै गरे। नेताहरूले चुनावको बेलामा देखाउने आशा पनि पुरानो भइसक्यो उद्योग वाणिज्य संघ डोटीका पूर्वअध्यक्ष नरेन्द्र खड्काले भने। नेताहरूका लागि पश्चिम सेती दुहुनो गाईजस्तै हो। यसपटक पनि नेताको कमाइ खाने भाँडो हुनसक्छ। पश्चिम सेती परियोजनाको सुरुआत ०३८३९ सालतिरै भए पनि निर्माणस्थलका बासिन्दालाई भने २०४२ सालतिर मात्रै थाहा भयो। तत्कालीन प्रधानमन्त्री लोकेन्द्रबहादुर चन्द बैतडीको ढुंगाड र डोटीको तलारा जोड्ने सेती नदीमा बनाइएको झोलुंगे पुल उद्घाटन गर्न आएको बेला सेतीबाट विद्युत्् निकाल्ने र प्रभावित क्षेत्रका बासिन्दालाई अन्यत्र सार्ने भाषण गरेपछि पश्चिम सेतीका विषयमा पहिलोपटक स्थानीयस्तरमा जानकारी भएको स्थानीय बताउँछन्। सन् १९८१ देखि चर्चा पाएको पश्चिम सेती परियोजना आजका मितिसम्म अनिश्चित छ। निर्विकल्प निर्माण गर्ने भनेको सरकारले विभिन्न अन्तर्राष्ट्रिय कम्पनीसँग सम्झौता गर्दै एनएचपीसीसम्म आइपुगेको छ। ४२ वर्षअघि नेपाल र नेपालीको उज्ज्वल भविष्यको कल्पना गरिएको पश्चिम सेती परियोजना चुनावी एजेन्डा मात्रै बन्ने गरेको छ। पश्चिम सेतीका नाममा स्थानीय वर्षौंदेखि अँध्यारोमा बस्न बाध्य छन्। तिमीहरू त कति भाग्यमानी रहेछौं। तिम्रो पालामा दुःख नै गर्नुपर्ने छैन भनेर हामीलाई सुनाउने कतिपय परलोक भइसके, भगवती मावि तलाराका प्रधानाध्यापक टेकबहादुर सिंहले भने, हामीलाई पश्चिम सेतीबाट तिमीहरू स्वतः धनी बन्ने छौं भन्ने हजुरबाहरू स्वर्गलोक गइसक्नुभयो। , सुन्ने हामीहरू पनि हजुरबुबाको लाइनमा छौं। उनका अनुसार अहिले प्रभावित क्षेत्रमा न सडक छ, न खानेपानी, न त बिजुली नै। सरकारले परियोजना बनाउने र स्थानीयलाई अरू ठाउँमा सार्ने जनाउँदै चार दशकदेखि अन्धकार मै थन्क्याइरहेको उनको आरोप छ। पश्चिम सेती जलविद्युत् बन्ला र हाम्रा दिन फर्कलान भन्ने आशा अझै बांकी रहेको स्थानीय जंग रावलले बताए। आयोजना बन्छ र हाम्रो गाउँनजिकै पावरहाउस बन्छ भन्ने सुनेको ४० वर्ष भयो रावलले भने। अब त परियोजना बनाउनैपर्छ । सो परियोजना प्रभावित पार्ने तीन कम्पनी हुन्, सोग्रेह, स्मेक र थ्री गर्जेज। सुरुमा अध्ययन र निर्माण गर्ने मनसायले आएको हो फ्रान्सको कम्पनी सोग्रेह। सन् १९८०८१ तिरै सोग्रेहले बैतडीको ढुङ्गाडभन्दा आठ किलोमिटर माथिल्लो तटीय क्षेत्रमा पश्चिम सेती जलविद्युत्् परियोजनाको बाँध बनाइरहन नपर्ने जलाशयरहित आयोजनाका रूपमा ३७ मेगावाट बिजुली निकाल्ने भनेपछि पश्चिम सेती आयोजनाले देशव्यापी रूपमा चर्चा पाएको थियो। सोग्रेहले दोस्रोपटक सन् १९८७ तिर आयोजना सम्बन्धी अर्को अध्ययन चार वर्षसम्म गर्यो। सन् १९९१ मा अध्ययनको प्रतिवेदन सार्वजनिक गर्यो। यसमा ढुंगाडमा बाँध बाँधी तीन सय ६० मेगावाट विद्युत्् उत्पादन गर्न सकिने प्रतिवेदनले देखायो। तर, पछि विभिन्न कारण देखाउँदै सोग्रेह बाहिरियो। दोस्रो नम्बरमा आएको कम्पनी हो स्मेक। सन् १९९४ जुलाई ७ का दिन अष्ट्रेलियाको स्नोइ माउन्टेन्स इन्जिनियरिङ कर्पोरेसन लिमिटेड (स्मेक) सँग पश्चिम सेती जलविद्युत्् परियोजना अघि बढाउने भनेर नेपाल सरकारले सम्झौतापत्रमा हस्ताक्षर गर्यो। सरकारबाट अनुमति पाइसकेपछि स्मेकले सन् १९९४ देखि २००६ सम्म निर्माण कार्य सम्पन्न गर्ने भन्दै आठ बुँदामा सम्झौता भयो। नेपाल सरकारलाई लगानी जुटाउँदै गरेको आश्वासन दिँदै २० वर्ष बितायो। अन्ततः स्मेकले पनि लगानी जुटाउन नसकेर विभिन्न विदेशी वित्तीय कम्पनीसँग हातेमालो गर्दै बाहिरियो। स्मेकले परियोजना निर्माणका लागि आफू (स्मेक) सहित चाइना नेसनल मेसनरी इक्युपमेन्ट इम्पोर्ट एन्ड एक्सपोर्ट कर्पोरसन सिमेक, एक्सपोर्ट इम्प्रोट बैंक अफ चाइना, इन्डस्ट्रियल एन्ड कमर्सियल बैंक अफ चाइनालगायतका सातवटा वित्तीय कम्पनीसँग सहयोग माग्न हिँड्यो र फिर्ता आएन। स्मेकले पनि धोका दिएपछि सरकारले बहुराष्ट्रिय चिनियाँ कम्पनी थ्री गर्जेज इन्टरनेसनल कर्पोरेसनसँग सम्झौता गर्यो। विसं २०६८ मा तत्कालीन प्रधानमन्त्री डा बाबुराम भट्टराईको पालामा थ्री गर्जेजसँग पाँच वर्षमा निर्माणकार्य सम्पन्न गर्ने भनेर ऊर्जा मन्त्रालयले सन् २०१२ फेब्रअरी २९ मा सम्झौता गर्यो। सम्झौतामा सन् २०१४ देखि निर्माण कार्य सुरू गरी २०१९ मा निर्माण कार्य सम्पन्न गर्ने उल्लेख गरिएको थियो। थ्री गर्जेजको सहायक कम्पनी सीडब्लूइ इन्भेस्टमेन्ट कर्पोरेसन र लगानी बोर्डबीच २०६८ सालमै सात सय ५० मेगावाटको पश्चिम सेती बनाउने सहमति भएको थियो। थ्री गर्जेजले कूल लगानीको १७ प्रतिशत प्रतिफल माग गरेपछि सहमति जुट्न सकेको थिएन। नेपालले भने १२ प्रतिशतसम्म दिन सकिने बताएको थियो। सन् २०१७ सम्म पनि निर्माण सुरु नभएपछि सरकारले सम्झौता रद्द गर्ने निर्णय गर्यो। थ्री गर्जेजले फेरि काम गर्ने चाँसो देखाएपछि २०७४ माघ ३ गते नेपाल विद्युत्् प्राधिकरण र चाइना थ्री गर्जेज इन्टरनेसनल कर्पोरेसनबीच संयुक्त उपक्रम सम्झौता (जेभीए) भयो। नयाँ सम्झौताअनुसार परियोजनामा थ्री गर्जेजले ७५ प्रतिशत र प्राधिकरणले २५ प्रतिशत लगानी गर्ने सम्झौतामा उल्लेख थियो। स्मेकले गरेको अध्ययन प्रतिवेदनअनुसार डोटी, डडेल्धुरा, बैतडी र बझाङ जिल्लाको सीमानामा जलायशययुक्त बाँध निर्माण गर्ने, बाँधस्थलदेखि बझाङको चौडामबगरसम्म लगभग २५ किलोमिटर लामो जलाशय हुनेछ।"
त्रियुगा नगरपालिकामा एकैदिन तीन योजना शिलान्यास,"उदयपुर : उदयपुरको त्रियुगा नगरपालिकामा एकै दिन तीन योजना शिलान्यास भएको छ। आर्थिक वर्ष सकिनै लाग्दा नगरपालिकाले विकास निर्माणका कामलाई गति दिने क्रममा नयाँ योजनाको पनि शिलान्यास गरिएको हो। प्रमुख प्रशासकीय अधिकृतको विवादले झण्डै दुई महिनादेखि प्रभावित बनेका विकास निर्माण र प्रशासनिक कामकाजलाई नगरपालिकाले समयसीमा भित्रै सम्पन्न गर्ने योजना बनाएर कामलाई गति दिएको मेयर वसन्तकुमार बस्नेतले बताए। मेयर बस्नेत र उपमेयर महेश्वरी राईले एकैदिन तीन वटा योजनाको शिलान्यास गरेका छन्। नगरपालिकाले राष्ट्रपति शैक्षिक सुधार कार्यक्रम अन्तर्गत वडा नम्बर ७ स्थित माध्यमिक विद्यालय कालिखोलाको शैक्षिक गुणस्तर सुधार गर्न चार कोठे सुविधा सम्पन्न भवन उपलब्ध गराएको हो। उक्त भवनमा अंग्रेजी माध्यमको कक्षा सञ्चालन गरिने बताइएको छ। ३९ लाख ५० हजार ७७६ रुपैयाँको लागतमा सुरु गरिएको भवनको पूर्वप्रदेश मन्त्री तथा सांसद हिमाल कार्की, मेयर बस्नेत र उपमेयर राईले संयुक्त रूपमा शिलान्यास गरे। उक्त भवन असार १५ गतेभित्र सम्पन्न गर्ने गरी आरविएल निर्माण सेवा चुहाडेले जिम्मा लिएको वडाध्यक्ष अम्बरबहादुर दनुवारले बताए। वडा नम्बर ७ स्थित ककनी खोला वर्खामा वारपार गर्दै आएका स्थानीयलाई लक्षित गरी १४ लाख ८९ हजार ५९० रुपैयाँको लागतमा पुल निर्माणको तयारी गरिएको वडाध्यक्ष उनले बताए। शहरेककनी हुँदै उदयपुरगढी गाउँपालिका७ स्थित हाडेवासतित्रिबोटसम्म पुग्नेगरी निर्माण गर्न लागिएको ९ मिटर लामो पुलको चौधरी कन्ट्रक्सनले जिम्मा लिएको छ। त्यस्तै वडा नम्बर ७ स्थित होक्से खोला वारपार गर्न २० लाख ८२ हजार ४२८ रुपैयाँको लागतमा १५ मिटर लामो पुल निर्माण सुरु गरिएको छ। सडक सञ्जाल जोडिएर पनि वर्षाको समयमा पुलको अभावमा कष्टकर जीवन बिताइरहेका स्थानीयको सहजताका लागि पुल निर्माण गर्न लागिएको दनुवारले बताए। उनका अनुसार पुल निर्माणको जिम्मा आरविएल निर्माण सेवाले लिएको छ। उपमेयर महेश्वरी राईले तोकिएको समय भित्र सबै विकास निर्माणका काम सम्पन्न हुने बताइन्।"
नलगाडमा नयाँ आस,"जिल्लावासी नेता शक्तिबहादुर बस्नेत ऊर्जामन्त्री बनेपछि जाजरकोट नलगाड ७ दल्लीकी अनिता बादी निकै खुसी छिन्। उनी खुसी हुनुको कारण हो नलगाड जलविद्युत् आयोजना। कुरा भए पनि काम अघि नबढेको आयोजना अब भने अघि बढ्नेमा उनी आशावादी छिन्। हामीलाई पनि रोजगारीका अवसर आउँछन् होला, बादीले भनिन्, मन्त्रीज्यूले पहल गर्नुहोला भन्ने आशा, विश्वास र भरोसा छ। नलगाढको ६ वर्ष बित्दा पनि विस्तृत आयोजना प्रतिवेदन बन्न सकेको छैन। अनिताजस्तै स्थानीय अमरबहादुर सिंह पनि आयोजनाको विस्तृत आयोजना प्रतिवेदन (डीपीआर) तत्काल सम्पन्न गरेर आयोजना अघि बढाउनुपर्ने बताउँछन्। ४ सय १७ मेगावाटको यो आयोजना सम्पन्न भएपछि स्थानीयले रोजगारीका अवसर पाउने र देशको आर्थिक विकासमा टेवा पुग्ने उनको भनाइ छ। आयोजनाको डीपीआरका लागि झन्डै ६ अर्ब रुपैयाँ खर्च भइसकेको छ। डीपीआरको काम अस्ट्रेलियन कम्पनी स्मेक, अमेरिकन एमडब्लूएच र नेपालको उदय जेभीले संयुक्त रूपमा गरिरहेका छन्। डीपीआर सक्न सरकारले आवश्यक पहल गर्नुपर्ने सिंहको भनाइ छ। जाजरकोटकै ऊर्जामन्त्री हुनुहुन्छ। यो आयोजनाअघि बढाउने सुनौलो अवसर हो यतिबेला यो अवसरलाई गुम्न दिनु हुँदैन। मन्त्रीज्यूले यो आयोजनालाई विशेष प्राथमिकतामा राखेर काम अघि बढाउनुपर्छ सिंहले भनेयो आयोजना सम्पन्न भएपछि जिल्ला र देशकै मुहार फेर्न महत्त्वपूर्ण योगदान हुनेछ। सन् २०१६ मा ३१ महिनामा डीपीआरको काम सक्ने गरी परामर्शदाता कम्पनीसँग सम्झौता भएको थियो। यसअघि परामर्शदाता कम्पनीको मागअनुसार अगस्ट २०१९ मा पहिलो पटक तीन महिना र दोस्रो पटक अगस्टदेखि मे २०२० सम्म ९ महिना म्याद थपिएको थियो। डीपीआर नभएका कारण नलगाड जलविद्युत् आयोजनाका अन्य गतिविधि अघि बढ्न नसकेको इन्जिनियर पदमबहादुर थापाले जनाए। फिल्डको काम भने सकिएको उनको भनाइ छ। फिल्डअन्तर्गत सर्भे, सुरुङ टेस्ट र पावर हाउसमा सुरुङ निर्माण भइसकेको छ। फिल्डको काम सकिएको छ। टेबल वर्कको काम मात्र बाँकी छ। परामर्शदाता कम्पनीले तदारुकताका साथ काम गरे भने अबको दुई, तीन महिनाभित्र डीपीआरको सबै काम सकिन्छ, उनले भने, डीपीआर बनेपछि मात्र दाता खोजेर आयोजना अघि बढाउन सरकारलाई सहज हुन्छ। करिब १ सय ५० अर्ब रुपैयाँ लागत लाग्ने अनुमान छ। लगातार काम गर्दा पनि आयोजना सम्पन्न हुन १० वर्ष लाग्छ। यो आयोजनाको प्रभावित क्षेत्रका बासिन्दालाई मुआब्जा बाँडिसकिएको र कुनै पनि विवाद नभएकोले पनि काम अघि बढाउन सजिलो छ। अहिलेसम्म बाँधस्थल बारेकोट ८ मा ४ वटा ६०६० मिटरका सुरुङ बनिसकेका छन्। त्यस्तै पावरहाउस बन्ने दल्लीमा ३ सय ५५ मिटर लामो सुरुङ बनेको छ। सम्झौता भएको दुई वर्षभित्र बुझाएर स्वीकृत गराई सक्नुपर्ने वातावरणीय प्रभाव मूल्यांकन प्रतिवेदन हालै ऊर्जामन्त्री बस्नेतलाई बुझाइएको छ । मन्त्री बस्नेतले उक्त प्रतिवेदन स्वीकृतिका लागि वन मन्त्रालयमा पठाएका छन्। अहिलेसम्म आयोजनामा मुआब्जा वितरणमा ३ अर्ब, डीपीआरमा डेढ अर्ब, बाटो, पुल, आर्मी क्याम्प र अफिस भवन निर्माणमा २ अर्ब गरी करिब ६ अर्ब रुपैयाँ खर्च भएको इन्जिनियर थापाले बताए। जापानी अन्तर्राष्ट्रिय सहयोग नियोग (जाइका)ले आयोजनामा लगानी गर्ने इच्छा राखेको छ। त्यसबारे मन्त्री, सचिव र सहसचिवस्तरमा पटकपटक छलफल भइरहेको छ। आयोजना निर्माणमा प्रसारण लाइनबाहेक प्रतिमेगावाट लागत ३१ करोड र प्रसारण लाइनसहित ३५ करोड खर्च हुने देखिएको छ। आयोजनाका लागि नलगाड खोला र ठूलीभेरीको दोभान दल्लीमा भूमिगत पावर हाउस निर्माण हुनेछ। आयोजनाबाट ४ सय १७ मेघा ऊर्जा उत्पादन हुने इन्जिनियर थापाले जनाए। ड्याम बनाएर सुरुङ मार्गको प्रयोग गरी बनाइने स्टोरेज प्रोजेक्ट भएकोले पनि यो आयोजना दिगो, भरपर्दो र टिकाउ आयोजना हुने विश्वास गरिएको छ। देशमा बढ्दै गएको ऊर्जा संकट निवारणका लागि यो आयोजना कोशेढुंगा सावित हुनेछ। आयोजना बनेपछि ताल हेर्न र आयोजना हेर्न पर्यटकसमेत भित्रिने अपेक्षा गरिएको छ। यो क्षेत्र नै पर्यटकीय क्षेत्र बन्ने सम्भावना छ नलगाड नगरपालिकाका उपप्रमुख सरिता सिंहले भनिन् आयोजना अघि बढाउन सबै पक्षबाट सकारात्मक सहयोग हुन जरुरी छ। आयोजनाको जलाशयको उचाइ २ सय १० मिटर र चौडाइ ५ सय ४५ मिटर फराकिलो रहनेछ। आयोजनाको जलाशय भरिँदा ४ सय ७४ करोड घनमिटर पानी भण्डारण हुनेछ। ८ हजार ३ सय मिटर लामो भूमिगत सुरुङ निर्माण गरी ४ सय १७ मेगावाट विद्युत् उत्पादन हुने डीपीआरमा उल्लेख छ। नलगाड नगरपालिकास्थित नलगाड खोला र ठूलीभेरी नदीको दोभाननजिकै भूमिगत विद्युत् गृह निर्माण गर्ने प्रस्ताव छ। बारेकोटको अँधेरी खोलादेखि दल्लीसम्म ८५ किमि लामो मुख्य सुरुङ र २ देखि ३ किमिसम्मका तीनवटा सहायक सुरुङ बनाउनुपर्छ।"
उपत्यकामा मोटरसाइकल चोरी गर्ने दुईजना पक्राउ,"काठमाडौं : प्रहरीले काठमाडौं उपत्यकाको विभिन्न स्थानमा मोटरसाइकल चोरी गर्ने दुईजनालाई पक्राउ गरेको छ। पक्राउ पर्नेमा सिन्धुपाल्चोक बाह्रबिसे नगरपालिका ३ का २५ वर्षीय विजय भन्ने लोकबहादुर पाख्रिन र काभ्रे तिमाल गाउँपालिका ७ धुल्खुका २८ वर्षीय हेमा भन्ने सुजन तामाङ रहेका छन्। पाख्रिन हाल ललितपुरको भैंसेपाटी र तामाङ बौद्धस्थित नयाँ पाटीमा बस्दै आएका छन्। मोटरसाइकल चोरी भएको उजुरीका आधारमा दुवैजनालाई पक्राउ गरेको काठमाडौं अपराध अनुसन्धान कार्यालयका सूचना अधिकृत, प्रहरी उपरीक्षक रविन्द्र रेग्मीले जानकारी दिए। सूचना अधिकृत प्रहरी उपरीक्षक रेग्मीका अनुसार पाख्रिनलाई प्रदेश ०२०२८ प ४४४८ नम्बरको २२० सीसीको पल्सर मोटरसाइकलसहित पक्राउ गरी सोधपुछ गर्ने क्रममा मोक्तानलाई पनि पक्राउ गरिएको हो। दुवैजनालाई मोटरसाइकलसहित थप अनुसन्धानका लागि प्रहरी वृत्त चापागाउँ पठाइएको प्रहरीले जनाएको छ।"
शिकार पर्यटन अर्थात् ढोरपाटन,"मुलुकको एकमात्र सिकार आरक्ष हो ढोरपाटन शिकार आरक्ष। बागलुङ, म्याग्दी र रुकुममा फैलिएको शिकार आरक्षको उपत्यका र धेरै क्षेत्रफल बागलुङ जिल्लामा पर्छ। चाफेरो अग्लाअग्ला पहाड। बीचमा समथर उपत्यका। उपत्यकामा चरण गर्दै गरेका घोडा र खच्चर। उपत्यकाको आसपासमा उत्तरतर्फ कलकल बग्ने उत्तरगंगा नदी। उपत्यका छेउछाउमा रहेको बाक्लो बस्ती र काठ मात्र प्रयोग गरेर निर्माण गरेका पुरानो शैलीका घरहरू। यो सुन्दर दृश्य ढोरपाटन सिकार आरक्षको उपत्यकाको हो। यहाँ पुग्ने जो कोही पनि यहाँको प्राकृतिक सुन्दरता देखेर मोहित हुने गर्छन् । ढोरपाटनमा आन्तरिकसँगै बाह्य पर्यटकको समेत आगमन हुने गर्छ। विदेशी पर्यटक वर्षको दुईपटक शिकार गर्न पुग्ने गर्छन् भने आन्तरिक पर्यटकहरू बाह्रै महिना। ढोरपाटनमा वर्षमा दुईपटक शिकार याम चल्छ। असोजमंसिर पहिलो याम र फागुनवैशाख दोस्रो याम शिकार हुँदा ढोरपाटनमा विदेशी पर्यटकहरू सिकार खेल्नका लागि मात्रै आउने गर्छन्। गर्मी समयमा शीतलता हुने र हिउँदको समयमा हिउँले सेताम्मे हुने ढोरपाटनमा गर्मी छल्न र हिउँ खेल्नको लागि आन्तरिक पर्यटकहरूको रोजाइको केन्द्र बन्दै आएको छ। बागलुङ जिल्ला सरमुकामदेखि करिव १ सय २२ किलोमिटरको दुरीमा रहेको ढोरपाटन उपत्यकामा पुग्नको लागि पक्की र कच्ची सडकको यात्रा गर्नुपर्छ। बागलुङ बजारदेखि बुर्तिबाङसम्मको करिब ९० किलोमिटर सडक (पुष्पलाल मध्यपहाडी लोकमार्ग)को यात्रा र बुर्तिबाङदेखि करिव ३२ किलोमिटर कच्ची सडक पार गरेपछि ढोरपाटन उपत्यकामा पुग्न सकिन्छ। ढोरपाटनमा सिकारी पर्यटक, पदयात्रा गर्ने पर्यटक, भ्रमण गर्ने पर्यटक र धार्मिक पर्यटकहरू आउने गरेको ढोरपाटन शिकार आरक्षका प्रमुख संरक्षण अधिकृत वीरेन्द्र कँडेलले बताए। उनले पहिले पहिले पोखरा, म्याग्दी, ढोरपाटन हुँदै रोल्पा पदयात्रा (टेकिङ्ग) जाने पर्यटकहरू आउने गरेपनि पछिल्लो समय कमी आएको बताए। पहिले हाई अल्टिचियुट पदयात्रा गर्ने पर्यटकहरू पनि आउने गर्दथे अहिले त्यसमा कमी आएको छ, अधिकृत कँडेलले भने, अहिले सिकार गर्न आउने विदेशी पर्यटक, अध्ययन र अनुसन्धानको लागि समुह, विद्यार्थीहरू र ढोरबाराहीमा पुजा गर्न धार्मिक पर्यटकहरू आउने गर्नुहुन्छ। ढोरपाटनमा रहेको ढोर बाराही मन्दिरमा बैशाख पूर्णिमा र जनै पूर्णिमामा विशेष पूजा हुने हुँदा उक्त समय धार्मिक पर्यटकहरूको घुइँचो लाग्ने गर्छ। ढोरपाटनमा सडक सञ्जालको पहुँच पुगेपछि पर्यटकहरूको संख्यामा पनि वृद्धि भएको छ। पोखराबाट ९, १० घण्टा, बागलुङबाट ६, ७ घण्टा र बुर्तिबाङबाट ३ घण्टाको सडक यात्रा गरेपछि अहिले ढोरपाटनमा पुग्न सकिन्छ। २९ सय मिटरको उचाइमा रहेको ढोरपाटन उपत्यकामा हाइ अल्टिच्युटको हावापानी पाइने भएकोले पनि पहुँचको हिसावले सहज र कम लगानीमा पुग्न सकिने भएकाले आन्तरिक पर्यटकहरूको रोजाइमा ढोरपाटन पर्दै आएको अधिकृत कँडेलले बताए। अधिकृत कँडेलका अनुसार यात्रामा जति नै दुःख भए पनि गन्तव्यमा पुगेपछि सबै भुलिन्छ। ढोरपाटनमा सदरमुकाम तथा जिल्ला धेरै ग्रामीण भेगबाट विस्थापित भएका घोडाहरू चरिरहेको देख्दा आहा ! नभन्ने कोही हुँदैनन्। ढोरपाटन घुम्न आउने अधिकांश पर्यटकहरू एकपटक मात्रै भए पनि घोडा सवार गर्न खोज्ने स्थानीय दीपक विकले बताए। ढोरपाटन पुग्ने पर्यटकहरूले घोडा सवार गरी उपत्यकाको सुन्दर दृश्य हेर्ने, फोटो खिच्ने र भिडियो गराउने गर्छन्। घोडा चढेबापत घोडाका मालिकहरूले ५० रुपैयाँदेखि माथि लिने गरेका छन्। उनीहरूले घोडामा चढेर फोटो खिचेको मात्र र केही टाढासम्म घुमेको फरकफरक शुल्क लिने गरेका हुन्। घोडा चढेर फोटो खिचेको ५० रुपैयाँ र केहि समय यत्रा गरेमा २ सय रुपैयाँदेखि दुरीअनुसार बढी शुल्क लिने गरेका छौं, विकले भने। ढोरपाटन उपत्यकामा घोडा दौडाएर भिडियो, टिकटक बनाउने, फोटो लिने पर्यटक धेरै हुन्छन्। छिटफुट रूपमा सिकार गर्ने पर्यटकहरू पुग्ने ढोरपाटनमा पछिल्ला केही बर्षयता प्रकृतिप्रेमी पर्यटक पुग्न थालेको स्थानीय मीना पुनले बताए। गोठालाहरू भैंसी, गाई, गोरु, भेँडा, बाख्रा लिएर बेसी झरेपछि सुनसान जस्तै हुने ढोरपाटन क्षेत्र पछिल्लो समय पर्यटकले खचाखच हुने गरेको छ। पहिले पहिले हिउँदमा बस्ती सुनसान हुन्थ्यो, पुनले भनिन् पर्यटक आउन थालेपछि अहिले वर्षभरि नै चहलपहल हुन्छ। आन्तरिक पर्यटक बास बस्ने गरी जान थालेपछि ढोरपाटन क्षेत्रमा होमस्टे, सामुदायिक लज तथा होटल खुलेका छन्। ढोरपाटन सिकार आरक्ष कार्यालयले सो क्षेत्रमा प्रवेश गर्ने सवारीको लागत राख्ने गरेको छ। नेपाली, सार्क राष्ट्र र विदेशी नागरिकलाई छुट्टाछुटै प्रवेश शुल्कको तोकिएको अधिकृत कंडेलले बताए। कँडेलका अनुसार नेपालीलाई १ सय, सार्क राष्ट्रका पर्यटकलाई एक हजार पाँच सय र विदेशी पर्यटकलाई ३ हजार रुपैयाँ प्रवेश शुल्क लिने गरेको छ। ढोरपाटनमा गतवर्ष ९ हजार बढी पर्यटक भित्रिएका थिए। पक्की र कच्ची सडकको यात्रा गरेर थकानका साथ ढोरपाटन पुगेपछि सवै दुःखहरू भुलिने गरेको आन्तरिक पर्यटक सम्झना कार्की खड्काले बताइन। सामाजिक सञ्जाल र ढोरपाटन पुगेर फर्किएका साथीहरूको भनाइले आफूलाई पनि एकपटक ढोरपाटन पुग्न मन लागेपछि ढोरपाटन घुम्न गएको बताउने खड्काले आफ्नो आँखाले ढोरपाटन उपत्यका हेर्दा सुन्दर र रमणिय लागेको बताइन्। ढोरपाटन उपत्यकामा चरण गर्दै गरेका र दौडिरहेका घोडाहरू, रमणिय सुन्दर उपत्यका र त्यहाँका स्थानीयहरूको रहनसहनले मलाई मोहित तुल्यायो, बागलुङ बजारमा कपडा व्यवसाय गर्ने खड्काले भनिन्, बाह्य जिल्लाका पर्यटकहरूलाई एक दिन बागलुङ बजार बस्ने र अर्को दिन ढोरपाटन बस्न जाने गरेमा जिल्लाको आर्थिक विकासमा टेवा पुर्याउछ। ढोरपाटनमा पर्यटकको संख्या बढेसँगै राजश्वमा समेत वृद्धि भएको छ। ढोरपाटनमा शिकारबाट प्रत्येक वर्ष १ करोडदेखि ३ करोडसम्म राजस्व संकलन हुने गरेको छभने पर्यटक, नदीजन्य वस्तु र काठ विक्रीबाट गत वर्ष २० लाख रुपैयाँ राजस्व भएको अधिकृत कँडेलले बताए। ढोरपाटन उपत्यका पुग्ने पर्यटकहरूलाई ढोरपाटनको जलजला पुर्याउनको लागि सिकार आरक्षले सडक सञ्जाल जोडे पनि कम मात्र उक्त क्षेत्रमा पुग्ने गरेका छन्। जलजलाबाट गुर्जा, माछापुच्छे हिमाल सहित धौलागिरी र अन्नपूर्ण हिमश्रृखलाह आँखै अगाडी देख्न सकिने अधिकृत कँडेलले बताए। ढोरपाटन पुग्ने पर्यटकहरूले सुन्दर दृश्य हेर्नाको लागि जलजला पुग्नुपर्छ, अधिकृत कँडेलले भने,जंगल सफारी गर्दैै पर्यटकहरूलाई जलजला पुर्याउन हामीले सडक सञ्जाल जोडेका छौं। हाइ अल्टिच्युट पदयात्रा गर्न चाहने पर्यटकहरूलाई ४ हजार उचाइमा रहेको गर्पा धुरी (टीकाधारा क्षेत्र) रहेको छ। उक्त स्थानबाट हिमश्रृखला सहित जंगली जनवारहरू देख्न सकिन्छ। ढोरपाटनमा पर्यटकहरू बढाउनका लागि राज्य, स्थानीय तह र स्थानीय बासीहरूले जंगलसफारी, बासस्थानको लागि सुविधासम्पन्न होटलहरू निर्माण गरिनुपर्ने देखिन्छ। स्थानीय तहले केही सहयोग गरेपनि पर्यटकीय क्षेत्रको रुपमा विकास गर्नको लागि काम गरे पनि जति गर्नुपर्ने हो त्यती नगरेको अधिकृत कँडेलले बताए। ढोरपाटन आउने पर्यटकहरूलाई जंगलसफारी गराउने र केही दिन ढोरपाटनमै राख्नको लागि स्थानीय बासीहरूले योजना बनाउनुपर्ने कँडेलको भनाइ छ। ढोरपाटन सिकार आरक्षमा नाउर, झारल, थार र हिमाली भालुलगायतका जंगली जनवार पाइन्छ भने डाँफे, मुनाल, चिर लगायत १६४ प्रजातिका दुर्लभ एवं संरक्षित पन्छी चराहरू पाइन्छन्। वन्यजन्तुको सदुपयोगका साथै संरक्षण होस् भन्ने हेतुले विसं २०४४ सालमा ढोरपाटन क्षेत्रलाई शिकार आरक्ष बनाइएको थियो। पेशेवर विदेशी शिकारीहरूका लागि प्रमुख गन्तव्य रहेको आरक्षलाई सुनदह, सेङ, दोगाडी, बार्से, फागुने, सुर्तिवाङ र घुस्तुङ गरी ७ ब्लकमा विभाजन गरी शिकार खेल्न दिने व्यवस्था गरिएको छ। राष्ट्रिय निकुञ्ज तथा वन्यजन्तु संरक्षण विभागले समय समयमा शिकार गरिने मुख्य वन्यजन्तु नाउर र झारलको गणना तथा अनुगमन गरी वार्षिक कोटा निर्धारण गरी प्रतिस्पर्धाको आधारमा शिकार गराउने गर्छ।"
"दार्चुलाको ब्याँसमा हिमपहिरो, ९ जना बेपत्ता भएको आशंका",दार्चुला : दार्चुलाको ब्याँस गाउँपालिका१ बोलिनमा हिमपहिरो गएको छ। मंगलबार दिउँसो पौने ३ बजे गएको हिमपहिरोमा परी यार्सागुम्बा टिप्न गएका सर्वसाधारण प्रभावित भएको आशंका गरिएको जिल्ला प्रहरी कार्यालय दार्चुलाले जनाएको छ। हिमपहिरो गएको क्षेत्रमा नेपाल प्रहरी र सशस्त्र प्रहरी बलको ५० नम्बर गुल्म छाङरुबाट डीएसपीको कमाण्डमा ३० जनाको टोली गएका छन्। बोलिनमा यार्सागुम्बा टिप्न गएका ८९ जना त्रिपाल टाँगेर बसेका थिए। यार्सागुम्बा खोज्न गएका केही व्यक्तिहरू हिमपहिरोमा पुरिएको आशंका गरिएको छ। यसबारे विवरण आउन बाँकी रहेको प्रहरीले जनाएको छ।
आगो लगाएर हत्या गर्ने देवरलाई जन्मकैद,राजविराज : सप्तरीमा आगो लगाई हत्या गर्ने देवरलाई जन्मकैदको सजाय भएको छ। बोदे बर्साइन नगरपालिका१ धनगढीकी २७ वर्षीया राजकुमारी साहलाई पेट्रोल छर्केर आगो लगाइ हत्या गरेको आरोपमा मृतकका देवर २१ वर्षीय परमेश्वर साहलाई जन्मकैदको सजाय भएको हो। जिल्ला न्यायाधीश हर्कबहादुर क्षेत्रीको इजलाशले साहलाई जन्मकैद सजायको फैसलाका साथै मृतकको सन्तानलाई तीन लाख रुपैयाँ क्षतिपूर्ति दिनुपर्ने फैसला भएको सूचना अधिकारी भरतमणि पोखरेलले बताए। मृतककी आठ वर्षीय छोरा र दुई वर्षीय छोरी छन्। अदालतले होस्टाइल भएका जाहेरवाला मृतकका श्रीमान् रवीनकुमार साहलाई समेत ५ दिन कैद र २ हजार रुपैयाँ जरिवाना गरेको छ। आरोपित साहले २०७८ माघ २१ गते बिहान पेट्रोल छर्केर आगो लगाउँदा राजकुमारीको ज्यान गएको थियो। बोतलमा खुल्ला पेट्रोल ल्याएका परमेश्वरले खाना पकाइरहेकी भाउजुको शरीरमा पेट्रोल छर्केर आगो लगाएका थिए। आगोमा जलेर गम्भीर घाइते भएकी राजकुमारीको उपचारका क्रममा ०७८ माघ २२ गते राति विराटनगरमा मृत्यु भएको थियो। मृतकका श्रीमान साहले माघ २६ गते इलाका प्रहरी कार्यालय कडरबोनामा उजुरी दिएका थिए। मृतकका बुवा बोदे बर्साइन नगरपालिका६ का बद्री साहले माघ २३ गते नै इलाका प्रहरी कार्यालय कडरबोनामा उजुरी दिएका थिए। पछि श्रीमानकै उजुरी परेपछि इलाका प्रहरी कार्यालय कडरबोनाले माघ २६ गते उजुरी दर्ता गरेको थियो। घटनापछि फरार रहेका देवर पछि घरमै आएर बसेको अवस्थामा ०७९ जेठ १५ गते पक्राउ परेका थिए। जिल्ला अदालतको आदेशमा उनी गत असार ७ गतेदेखि पुर्पक्षका लागि राजविराज कारागारमा थुनामा छन्।
कम्बोडिया पठाइदिने बहानामा ७ लाख ठगी गर्ने पक्राउ,काठमाडौं : प्रहरीले वैदेशिक रोजगारीका लागि कम्बोडिया पठाइदिने भन्दै लाखौं रकम ठगी गरेको आरोपमा एकजनालाई पक्राउ गरेको छ। पक्राउ पर्नेमा चितवनको राप्ती नगरपालिका ९ का ३१ वर्षीय राजु श्रेष्ठ हुन्। काठमाडौं उपत्यका अपराध अनुसन्धान कार्यालयका सूचना अधिकृत प्रहरी उपरीक्षक सोमेन्द्रसिंह राठौरले ७ लाख रकम लिइ फरार रहेको उजुरी परेपछि खोजतलास गर्ने क्रममा श्रेष्ठलाई कोटेश्वरबाट पक्राउ गरेको जानकारी दिए। उनका अनुसार श्रेष्ठले पीडित बिजु कार्कीलाई वैदेशिक रोजगारीका लागि कम्बोडिया पठाइदिने बहानामा ७ लाख रुपैयाँ लिएर फरार भएका थिए। श्रेष्ठले पीडित कार्कीलाई कम्बोडिया पुगेपछि आरएफसी सेक्युरिटी गार्डमा काम लगाइदिने र मासिक १ लाख बढि तलब दिने भन्दै ७ लाख रुपैयाँ लिएर सम्पर्कबिहीन भएका थिए। पक्राउ परेका श्रेष्ठलाई थप अनुसन्धानका लागि वैदेशिक रोजगार विभाग पठाइएको प्रहरीले जनाएको छ।
सुदूर समृद्धिको आधार महाकाली करिडोर,"भारत र चीनसँग नाका जोड्ने महत्वपूर्ण रणनीतिक सडक हो महाकाली करिडोर। कञ्चनपुरको बह्मदेवबाट दार्चुलाको तिंकर हुँदै चीनको ताक्लाकोट जोड्ने यसको लक्ष्य हो। अझ भन्नुपर्दा, उत्तर र दक्षिणका शक्तिशाली छिमेकी सँग जोडिएर सुदूरपश्चिममा समृद्धिको ढोका खोल्ने रणनीतिक सडकका रूपमा यसलाई लिने गरिन्छ। नेपाल, भारत र चीनसँगकोे त्रिदेशीय नाका तिंकरसम्म व्यापार विस्तारका लागि अघि बढाइएको महाकाली करिडोर सडक निर्माण कार्य रूख काट्ने प्रक्रियामै लामो समय अल्झियो। त्यसैकारण एक दशक बित्दासमेत जिरो प्वाइन्टको ट्र्याकसमेत खुल्न सकेको छैन। राष्ट्रिय प्राथमिकताको आयोजना भए पनि पर्याप्त बजेट र वन क्षेत्रमा पर्ने रूख कटानी समयमै हुन नसक्दा सन्तोषजनक काम हुन नसकेको हो। २०६६ सालदेखि सुरु भएको करिडोरको १२ वर्ष बितिसक्दा ३० किलोमिटर सडकमात्रै कालोपत्रे भएको छ। यो सडक कञ्चनपुरको ब्रह्मदेवबाट दार्चुलाको तिंकरसम्म ४२५ किलोमिटर लम्बाइको छ। जसमध्ये ३३४ किलोमिटर सडक महाकाली लोकमार्ग आयोजना कार्यालय र ७९ किलोमिटर सडक नेपाली सेनाले निमार्ण गरिरहेको महाकाली करिडोर दार्चुला तिंकर सडक योजनाका कार्यालयका प्रमुख लक्ष्मण दत्त जोशीले बताए। उनले कञ्चनपुरको ब्रह्मदेव क्षेत्रको ११ किलोमिटर सडकको रुख कटानीको आदेश आए पनि डिभिजन वन कार्यालय कञ्चनपुरले रुखमा टाचा नलगाउदा ढिलाइ भएको बताए। उनका अनुसार डडेलधुरामा पर्ने ५८ किलोमिटर सडकमध्ये २७ किलोमिटर सडकको मात्रै ट्रयाक खुलेको छ। बाँकी ३१ किलोमिटर सडकको रुख कटानीका लागि आदेश नआउँदा ट्रयाक खुल्न सकेको छैन। त्यसैगरी बैतडी जिल्लामा पर्ने १४४ किलोमिटर सडकमध्ये ९२ किलोमिटर सडक बनेको छ भने ५२ किलोमिटर सडकको ट्रयाक खुल्न सकेको छैन। दार्चुलामा पर्ने २१२ किलोमिटर सडकमध्ये ९६ किलोमिटरको मात्रै सडक बनेको छ। बाकी ११६ किलोमिटर सडकको ट्रयाक खुल्न सकेको छैन। दिवाशनिदेव जेभीसँग गत वर्ष असारमा पाँच करोड ५० लाखमा ठेक्का सम्झौता भए पनि रुख कटानको आदेश नहुँदा काम अघि बढ्न सकेन। लोकमार्ग अन्तर्गत कञ्चनपुर क्षेत्रमा मात्रै एक हजार ९५१ रुख कटान गर्नुपर्ने छ। आयोजनाको २०८००८१ भित्र ट्रयाक खोलिसक्नुपर्ने लक्ष्य भएपनि हालसम्म कामको सुरुवात भएको छैन। आयोजनाका लागि गत वर्ष ७९ करोड ४२ लाख रकम विनियोजना भएको र चालु आवमा ४१ करोडमात्रै बजेट रहेकाले बजेट पर्याप्त नहुँदा पनि काममा समस्या भइरहेको आयोजना प्रमुख जोशीले बताए। अब काम गर्दा हामीलाई बजेट अभाव हुने देखिएको छ, थप भुक्तानीका लागि बजेट माग गरेका छौं, उनले भने। प्रण्क्रियागत अल्झन र बजेट पर्याप्त नहुनु पनि आयोजना ढिलाइको कारण हो। कञ्चनपुर उद्योग वाणिज्य संघका वरिष्ठ उपाध्यक्ष दिनेश मल्लले चीनको सीमाना तिंकरसम्म सडक सञ्जाल विस्तार गरी व्यापारिक नाकाका रुपमा महाकाली करिडोरलाई विकास गर्नुपर्ने बताए। महाकाली करिडोरलाई त्रिदेशीय नाकाका रुपमा विकसित गर्न सके सुदूरपश्चिमको आर्थिक समृद्धि हुन्छ मल्लले भने। सरकारले करिडोरलाई प्राथमिकतामा राखेर छिटो सम्पन्न गर्नुपर्छ। उनले अहिलेकै गतिमा निमार्ण कार्य भए योजना सम्पन्न गर्न अझै धेरै वर्ष लाग्ने भएकाले छिटो सम्पन्न गर्न राज्यले तदारुकताका साथ लाग्नुपर्ने बताए। होटल व्यवसायी संघ कञ्चनपुरका अध्यक्ष जगदीशचन्द्र भट्टले महाकाली करिडोर सुदूरपश्चिमको विकासका लागि कोसेढुङ्गा सावित हुने बताए। करिडोर निमार्णमा ढिलाइ हुँदै आएको छ, राज्यले छिटोसम्पन्न गर्नतर्फ लाग्नुपर्छ, उनले भने। यसले व्यापारिक मात्रै नभई धार्मीक पर्यटनको समेत ठूलो सम्भावना बाकेको छ। महाकाली करिडोसँगै कञ्चनपुरको महाकाली नदीमा बनेको चार लेनको पक्की पुल र दोधारा चाँदनी सुख्खा बन्दरगाह निमार्णपछि मुलुककै समृद्धि हुने अपेक्षा व्यवसायिहरूको छ। ब्रह्मदेवदेखि महाकालीको किनारै किनार हुँदै डडेल्धुरा, बैतडी र दार्चुलाको जिल्लाको टिंकर नाकासम्म यातायातको सहज पहुँच विस्तार गरी सुदूरपश्चिम प्रदेश तथा मुलुकको बिकासमा कोसेढुंगा सावित हुने अपेक्षा लिएपनि निमार्ण गती सुस्त छ। करिडोर बनेपछि ब्रहमदेव, डडेल्धुरा जिल्लाको जोगबुढा, बैतडी जिल्लाको पन्चेश्वर, चमेलिया, दार्चुला जिल्लाको लाली, उकू, खलंगा, धारी, हिकिला, हुती, धौलाकोट र सुन्सेरा हुदै तिंकर नाका सम्म सडक निर्माण गरी उक्त क्षेत्रको आर्थिक सामाजिक साँस्कृतिक पर्यटकीय साथै शैक्षिक विकासमा योगदान पुर्याउने छ। सुदूरपश्चिम प्रदेशका चार जिल्ला कन्चनपुर, डडेल्धुरा, बैतडी र दार्चुला जिल्ला जोड्दै नेपाल र चिनको ताक्लाकोटको सिमामा रहेको पिल्लर नं १ सम्म निर्माण हुने यस सडक योजनाबाट उक्त क्षेत्रमा बसोबास गर्ने करिव १ करोड जनता प्रत्यक्ष लाभान्वित हुने आयोजना कार्यालयले जनाएको छ। त्रिदेशीय नाका भएका कारण व्यापारिक महत्व धेरै नै रहेको र धार्मिक हिसाबले कैलाश मानसरोवर भ्रमणको लागी छोटो बाटोका रूपमा प्रयोग हुने छ। निमार्ण सम्पन्न पछि यहाँको आर्थिक, सामाजिक, साँस्कृतिक, पर्यटकीय साथै शैक्षिक विकासमा टेवा पुग्ने छ।"
बन्ने भो सिद्धबाबामा सुरुङ,"पाल्पा : सिद्धबाबाको बाटो भन्यो कि, पाल्पालगायत ९ जिल्लाका यात्रुको आङ्ग नै सिरिङ्ग हुन्छ। जहिल्यै पहिरो खस्ने भएकाले कुन बेला दुर्घटनामा परिने हो भन्ने त्रासैत्रासमा यो सडक पार गर्नुपर्छ। त्यसैकारण सिद्धबाबाको पहिरो जाने बाटो पार भएपछि यात्रु र सवारी चालकहरूले बाँचियो भन्दै श्वास फेर्ने गर्छन्। भारतीय सिमानाका सुनौलीनजिक पर्ने भएकाले ९ जिल्लाका बासिन्दाका लागि यो बाटोको यात्रा गर्नै पर्ने बाध्यता छ। अब भने यो बाटोको यात्रा सहज र निर्धक्क हुनेमा यहाँका बासिन्दा ढुक्क छन्। किनभने सिद्धबाबामा सुरुङमार्ग बन्दैछ। सिद्धबाबामा सुरुङ मार्ग बनाउन पाल्पाली जनता तथा जनप्रतिनिधिहरूले लामो समयदेखि केन्द्र सरकारलाई दबाब दिँदै आएका थिए। लुम्बिनी प्रदेश सरकारले सिद्धबाबा क्षेत्रमा डाँडो कटान गरी बाटो फराकिलो बनाउने, ढुङ्गा बिक्री गर्ने र समथर बनाई नयाँ सहर बनाउने प्रस्ताव केन्द्र सरकारलाई गरेको थियो। तर, वातावरणविद्हरूको विरोध गरे। त्यसपछि केन्द्र सरकारले ०७५ सालमा १० अर्ब रुपैयाँ रकम सुनिश्चित गरी सुरुङमार्ग बनाउने निर्णय गर्यो। सरकारले ग्लोबल टेन्डरमार्फत सिद्धबाबा सुरुङमार्ग निर्माणका लागि प्रस्ताव आह्वान गरेपछि नियमित रूपमा यात्रा गर्ने ७ जिल्लाका जनताको आशा र भरोसा बढ्दै गयो। ग्लोबल टेन्डरमा चाइना स्टेट कन्स्ट्रक्सन इन्जिनियरिङ कर्पोरेसनले ७ अर्ब ३४ करोड २१ लाख रुपैयाँमा छनोट भयो। निर्माण कम्पनीले अहिले सिद्धबाबा क्षेत्रमा सुरुङमार्ग निर्माणको पूर्वतयारीको काम गरिरहेको छ। सिद्धबाबा क्षेत्रमा वर्षा तथा हिउँद १२ महिना पहिरो तथा ढुङ्गा खसेकै कारण बर्सेनि ठूलो मात्रामा जनधनको क्षति नरोकिएपछि नेपाल सरकारले सुरक्षित यातायातका लागि नमुना परियोजनाका रूपमा सुरुङमार्गको काम अघि बढाएको हो। रामापिथेकस पार्कदेखि पाल्पाको सिद्धबाबा मन्दिरसम्म १ हजार १ सय २६ मिटर सुरुङ मार्ग बन्ने, सुरुङ मार्ग दुई लेनको हुनेछ जसमा ३ वटा आपतकालीन द्वारहरू राखिने सिद्धबाबा सुरुङमार्ग आयोजना कार्यालयका योजना प्रमुख रामपुकार जैसवालले बताए। आयोजनाले सिद्धबाबामा ११२६ मिटर सुरुङ निर्माण सँगै चिडिया खोलादेखि दोभानसम्मको अन्य भागमा सुरक्षित सडक निर्माण गर्ने छ। चिडियाखोलादेखि सिद्धबाबासम्म सडक चौडा गरी नाली सोल्डरसहित साढे ८ मिटरको सडक निर्माण हुने, सुरुङमार्गको बाहिरी भाग (हालको सडक)मा साइकल तथा पैदलयात्रुहरूका लागि लक्षित गरी माथिबाट खसेको ढुङ्गा सिधै खोलामा झर्ने गरी निर्माण, रामापिथेकस पार्कदेखि माथि दोभानतर्फको ५ सय ५० मिटर सडक चौडा गरी रकसेट तथा पहिरो रोकथाम गरी निर्माण गरिने सिद्धबाबा सुरुङमार्ग आयोजना कार्यालयकी इन्जिनियर सविता ज्ञवालीले बताइन्। चिनियाँ कम्पनीले ४ वर्षमा पूरा गर्ने गरी सुरुङमार्ग निर्माणको पूर्वतयारीको काम गर्दै आएको छ। निर्माण कम्पनीले तिनाउँ गाउँपालिका २ दोभानमा सम्पर्क कार्यालय स्थापना गरिसकेको छ। चिनियाँ कम्पनीले ९ महिना लगाएर तयार पारेको स्टिमेट डिजाइन अहिले सडक विभागमा अध्ययनको काम भइरहेको छ। डिजाइन स्टिमेट विभागबाट स्वीकृत भएपछि चिनियाँ निर्माण कम्पनीले सुरुङ मार्गको काम सुरु गर्ने छ। अहिले सिद्धार्थ राजमार्गको तानसेन बुटवल सडकखण्डमा चिनियाँ कम्पनीले फागुन १३ गतेदेखि दिउँसो ११ बजेदेखि २ बजेसम्म र राति १० बजेदेखि बिहान ३ बजेसम्म दैनिक ८ घण्टा बन्द गरी २४ घण्टा सुरुङ निर्माणको पूर्वतयारीको काम गर्दै आएको छ। सुरुङमार्गको दुवै तर्फको निकास बिन्दुमा अहिले सडक चौडाको काम विद्युत् लाइन निर्माणको काम भइरहेको छ। सडक बन्द रहेको समयमा आकस्मिक रूपमा यात्रा गर्नुपर्ने र साना र हलुका सवारी साधनहरूका लागि दोभानदेखि नुवाकोट हुँदै बेलबास सडक मार्ग प्रयोग गर्न सुरुङमार्ग निर्माण आयोजना कार्यालय जनाएको छ। सिद्धार्थ राजमार्ग भएर पाल्पा, गुल्मी, अर्घाखाँची, स्याङ्जा, कास्की, पर्वत, बाग्लुङ, म्याग्दी, मुस्ताङसम्मका जनताले यात्रा गर्दै आएका छन्। सिद्धबाबा क्षेत्रमा पहिलो र ढुङ्गा खसी प्रत्येक वर्ष ठूलो धनजन क्षति रोकिने छ। यस क्षेत्रका जनताको यात्रा सुरक्षित हुनेछ। सुरुङमार्ग निर्माण कार्यको सुरुवात सँगै दोभानदेखि पोखरासम्मको सडक डवल डेडिकेटेट सडक निर्माणको काम सुरु हुने छ। तानसेन बुटवल सडक सुरक्षित र चौडा भएपछि यात्रा छोटो हुनेछ। बुटवल तानसेन ४५ मिनेटमा आवतजावत गर्न सजिलै सकिने छ जसको कारण पाल्पामा पर्यटकीय गतिविधि वृद्धि भई जनताको आयआर्जनमा वृद्धि हुने पाल्पा क्षेत्र नम्बर २ का प्रतिनिधिसभा सदस्य ठाकुरप्रसाद गैरेले बताए। सिद्धबाबाको सुरुङ नेपालकै सडकमा नमुना परियोजना भएकोले आगामी दिनमा अन्य सडकहरूमा सुरुङ मार्ग खुला हुने सांसद गैरेले बताए। लामो समय पाल्पाको जनप्रतिनिधिको रुपमा रहेका पूर्वमन्त्री सोमप्रसाद पाण्डेले निकै वर्षको मिहेनत, दबाबबाट सिद्धबाबा सुरुङ मार्ग निर्माणको काम सुरु भएको बताए। सिद्धबाबा सुरुङ मार्ग निर्माणले पाल्पामा विकास निर्माणको नयाँ अभियान सुरुवात हुनेमा जनताहरू आशावादी देखिएको तिनाउँ गाउँपालिकाका अध्यक्ष प्रेम श्रेष्ठले बताए। सुरुङमार्ग निर्माणपछि हिल स्टेसनका रूपमा रहेको पाल्पाको सबैजसो स्थानमा सजिलै पर्यटकहरू पुग्ने छन। हाल घट्दो रूपमा रहेको पाल्पाको जनसंख्यामा तराई क्षेत्रबाट बसाई सराई भई वृद्धि हुनेछ। दिउँसोमा बुटवलमा व्यापार गरेर साँझ पाल्पामा बास बस्नेदेखि पर्यटकीय गतिविधि वृद्धिले व्यापार व्यवसायमा वृद्धि हुनेमा पाल्पाका पर्यटन व्यवसायीहरू उत्साहित देखिएका छन्। अहिले तानसेन तथा तानसेन बाहिरी क्षेत्रमा दर्जनौं स्तरीय होटलहरू सञ्चालनमा आएका छन्। भैरहवा अन्तर्राष्ट्रिय विमानस्थल सँगै लुम्बिनीमा आउने पर्यटकहरू छोटो बाटो तय गर्दै पाल्पामा पुग्ने छन्। सुरुङमार्ग निर्माणसँगै गर्मीमा चिसो छितलता पाउन, जाडो याममा घाम ताप्न, तराईसँगै छिमेकीमुलुक भारतका जनताहरूको रोजाइमा पाल्पा पर्ने आशामा जिल्लाका पर्यटन व्यवसायीहरू कुरेर बसेका छन्। सिद्धबाबा सुरुङमार्गको छेउमै दुइटा केवल कार सञ्चालनले यस क्षेत्रको पर्यटन विकासमा ठूलो टेवा पुग्ने देखिन्छ।"
अनि बन्यो मदनमार्ग,"झापाको शान्तिनगरदेखि डँडेलधुराको रूपालसम्म जोड्ने गरी मदन भण्डारी राजमार्ग आयोजना निर्माणको काम सुरु गरिएको हो। पूर्वपश्चिम जोड्ने चौथो राजमार्ग हो मदन भण्डारी राजमार्ग। राष्ट्रिय महत्त्वको यो राजमार्गमा विभिन्न १० वटा टुक्रे सडकलाई एकीकृत गरिएको छ। यो सडक निर्माणको काम तीव्र रूपले अघि बढाइएको छ। जटिल भूगोल र छरिएर रहेका बस्तीलाई एकीकृत विकासको माध्यमबाट यातायात सेवा उपलब्ध गराउने उद्देश्यले झापाको शान्तिनगरदेखि डँडेलधुराको रूपालसम्म जोड्ने गरी मदन भण्डारी राजमार्ग आयोजना निर्माणको काम सुरु गरिएको हो। १ हजार ३ सय ९० किलोमिटर लम्बाइ ७ मिटर चौडाइ भएको दुईलेनको राजमार्गको हालसम्म २ सय ६५ किलोमिटर कालोपत्रे भइसकेको आयोजना निर्देशनालयका सूचना अधिकारी शिवशरण तिमल्सिनाले बताए। बीचमा अन्य केही राजमार्ग भेटिने भएकाले सडक विभागले नै निर्माण कार्य अगाडि बढाएर ओभरल्याप घटाई ७ सय ४० किलोमिटर कालोपत्रे मदन भण्डारी आयोजनाले गर्ने उनले बताए। त्यसैगरी, १ सय ८५ वटा इस्टिमेट रहेको पुलमध्ये हालसम्म ९९ वटा निर्माण सम्पन्न भइसकेको उनले बताए। आयोजनाको कुल लागत ७५ अर्ब रहेको छ। जसमध्ये हालसम्म करिब ३० अर्ब रुपैयाँ खर्च भइसकेको उनले बताए। उनका अनुसार निर्माण प्रगतिका हिसाबले ४० प्रतिशत छ। यो राजमार्गले झापा, इलाम, मोरङ, सुनसरी, उदयपुर, सिन्धुली, मकवानपुर, नवलपरासी, पाल्पा, गुल्मी, प्यूठान, दाङ, सुर्खेत, डोटी, अर्घाखाँची, रोल्पा, कैलाली हुँदै डँडेलधुरालगायतका जिल्लाका सर्वसाधारण प्रत्यक्ष रूपमा लाभान्वित हुनेछन्। महेन्द्र राजमार्गको समानान्तर र उत्तरतर्फ पूर्वपश्चिम भएर जाने यो राजमार्गलाई बाह्रैमहिना प्रयोग गर्न सकिने गरी रेखांकन गरिएको छ। २०७५ जेठ ६ गतेको मन्त्रिपरिषद्को निर्णयपछि सुरु भएको राजमार्गको काम आर्थिक वर्ष २०८१०८२ मा सम्पन्न गर्ने लक्ष्य लिइएको छ। तर, लक्ष्यअनुसार सरकारले बजेटको सुनिश्चितता नगर्दा केही ढिलाइ हुन पुगेको सूचना अधिकारी तिमल्सिनाले बताए। उनले भने, आयोजना सम्पन्न गर्न मुख्य बजेट नै चाहिन्छ, जुन चाहिनेभन्दा निकै कम विनियोजन भएको छ। यसले सम्पन्न मितिलाई रिभाइज गर्नुपर्ने देखिन्छ। वार्षिक पाँच अर्बको खर्च छ, उनले भने, सरकारले वार्षिक दुई अर्बको सुनिश्चितता गरेको छ, अझ त्यसमा पनि यो वर्ष घट्ने देखिन्छ, यसले गर्दा अझै चारपाँच वर्ष लाग्न सक्छ। अर्थ मन्त्रालयले स्रोत सुनिश्चितता नगरेसम्म आयोजनाका कामले गति लिन सक्ने अवस्था नरहेको बताउँदै तिमल्सिनाले भने, केही ठाउँमा ठेक्का व्यवस्थापन गर्न नै बाँकी छ, मन्त्रालयले बजेट सुनिश्चित गर्ला र ठेक्का लगाउँला भन्ने आशामा छौं। चुरे संरक्षण हुने सरकारले मदन भण्डारी लोकमार्गलाई चुरे संरक्षणको हिसाबले हेरेको छ। सुर्खेत, दाङ, अर्घाखाँची, पाल्पा, नवलपरासी, सिन्धुली, उदयपुर, सुनसरी, मोरङ, झापा र इलामको धेरै भूभाग चुरेमा पर्छ। चुरे क्षेत्रमा हुने बाढी, पहिरो र बस्ती जोखिम न्यूनीकरणका लागि चुरेको फेदीबाट सडक निर्माण गरिएको सूचना अधिकारी तिमल्सिनाले बताए। उनले भने, केहीले सडक सञ्जाल विस्तारले चुरे नास हुने भयो भनेका छन्, तर त्यसो नभई चुरेको फेदीमा तटबाँध लगाएर झन् बलियो बनाउने काम भएको छ। चुरेको फेदीबाट सडक बनाउँदा खर्च बढे पनि अन्ततः जोखिमका हिसाबले कम रहेको उनले बताए। औद्योगिक करिडोर, कृषि र पर्यटनमा जोड चुरे क्षेत्रमा रहेका चुनढुंगाका खानी र सिमेन्ट उद्योगलाई लक्षित गरेर औद्योगिक करिडोरका रूपमा मदन भण्डारी राजमार्गको अवधारणा ल्याइएको आयोजना र सडक विभागले बताउँदै आएको छ। भित्री मधेसअन्तर्गतका चुरे क्षेत्रका बस्तीमा सडक सञ्जाल विस्तार गरी त्यस क्षेत्रका उद्योग, कारखानामा टेवा पुर्याउने सरकारी लक्ष्य छ। राजमार्ग संवेदनशील रहेको चुरे क्षेत्रमा सिमेन्ट सडकको आयोजना जस्तै हुने भएको छ। उदयपुर, मकवानपुर, पाल्पा, गुल्मी, दाङलगायतका जिल्लामा प्रशस्त चुनढुंगा खानीहरू छन्। तीमध्ये कतिपय स्थानमा अहिले सिमेन्ट उद्योगहरू खुलिसकेका छन् भने कतिपय ठाउँमा खुल्ने क्रममा छन्। चुनढुंगासँगै खनिज पदार्थहरू प्रशस्तै भएकाले स्थानीय स्तरमा नै उद्योग स्थापना गर्ने, त्यहाँ भएको खनिज, चुनढुंगालाई व्यावसायिक प्रयोगको रूपमा लगी आम्दानीको स्रोत बढाउने योजना रहेको उनले बताए। सडक बनेपछि चुरे क्षेत्र आसपासका चुनढुंगा, कोइला, फलामलगायत खानी सञ्चालनको प्रशस्त सम्भावना रहने उनले बताए। यो राजमार्गले सिमेन्ट उद्योगमा चुनढुंगा पुर्याउन मात्र होइन, कृषि उत्पादनको बजारीकरण र पर्यटनमा पनि योगदान दिने बताइएको छ। प्रमुख सहर जोडिने भएकाले त्यहाँ उत्पादित वस्तुले बजार पाउने र ती सहरमा औद्यौगिकलगायत आर्थिक गतिविधि बढ्ने उनको दाबी छ। यस्ता आयोजनाले नेपालको विकासमा महत्त्वपूर्ण योगदान पुर्याउने विज्ञहरूको भनाइ छ। जग्गाको भाउ बढ्यो पाँच वर्ष अघिसम्म सुनसान रहेका बजारहरूमा निकै चहलपहल हुन थालेका छन्। सरकारले प्राथमिकतामा राखेर मदन भण्डारी राजमार्गको कामलाई गति दिएसँगै राजमार्गले छोएका बजारमा चहलपहल बढेको हो। त्यसो त बजार मात्र होइन, राजमार्गले छोएका जग्गाको भाउसमेत अकासिएको छ। २५ हजार कट्ठामा समेत किनबेच नभएका मैनामैनीको कोठु क्षेत्रका जग्गाहरू यतिबेला ६० लाख रुपैयाँ कट्ठाले किनबेच भएको स्थानीय चन्द्र राई बताउँछन्। उनी भन्छन्, ६० लाख कट्ठाका दरले खरिद गर्ने मान्छे छन्, तर जग्गा नै छैन। सुनसरी र उदयपुर जोड्ने पक्की पुल बन्दा जग्गाको मूल्य सामान्य बढेको बताउँदै स्थानीय रामकुमार खड्काले भने, सडक कालोपत्रे हुनासाथ जग्गाको मूल्य ह्वात्तै बढ्यो। दैनिकजसो एक हजारभन्दा बढी सवारीसाधन ओहोरदोहोर हुने उक्त राजमार्गमा होटल व्यवसाय पनि उत्तिकै फस्टाएको छ। महेन्द्र राजमार्गमा रहेका लाइन होटल जसरी नै मदन भण्डारी राजमार्गका होटलहरू सञ्चालनमा आएका छन्। पूर्वी झापादेखि काठमाडौंसम्मका सर्वसाधारणका समय बचत हुने भन्दै यो राजमार्ग हुँदै यात्रा गर्ने गरेका छन्। कोसी प्रदेशको राजधानी विराटनगर आउँजाउँका लागि उदयपुर, सोलुखुम्बु, ओखलढुंगा र खोटाङ जिल्लाका सर्वसाधारण यहीँ राजमार्ग हुँदै आउजाउ गर्ने गर्छन्। सडक यातायातको विस्तारले गति लिएपछि यी ठाउँहरूलाई व्यापारिक केन्द्र बन्न सहज भएको हो। व्यापारिक केन्द्रका कारण सर्वसाधारणको दैनिक जीवन सहज र सरल बनेको स्थानीयको भनाइ छ। बजेट अभावले पूर्र्वीखण्डको काम रोकियो बजेट अभावका कारण राष्ट्रिय गौरवको आयोजना मदन भण्डारी राजमार्गअन्तर्गत सिन्धुलीको भिमानउदयपुरको बसाहा पूर्वीखण्डको काम स्थगन भएको छ। अन्तिम चरणमा पुगेको आयोजनाको काम बजेट अभावकै कारण स्थगन भएको हो। आयोजना प्रमुख (डीई) गोपालप्रसाद खकुरेलका अनुसार ९८ प्रतिशत काम सम्पन्न भएको छ भने बाँकी दुई प्रतिशत सम्पन्न गर्न बजेट छैन। उनले भने, बजेट सुनिश्चितताका लागि अर्थ मन्त्रालयसँग अनुरोध गरिए पनि हालसम्म बजेट उपलब्ध नहुँदा निर्माण कार्य रोकिएको हो। निर्माण सम्पन्न गर्न ८० करोड बजेट चाहिनेमा अर्थ मन्त्रालयले २४ करोड ५० लाख मात्र बजेट विनियोजन गरेका कारण बाँकी कामहरू प्रभावित भएको उनको भनाइ छ। बजेट अभावकै कारण जेठ १५ गते अन्तिम म्यादसम्ममा निर्माण कार्य सम्पन्न नहुने भएकाले म्यादलाई पुनर्विचार गर्नुपर्ने अवस्था आएको डीई खकुरेलले बताए। उनले भने, बैंकले ऋण दिएको छैन, निर्माण व्यवसायीसँग पैसा छैन, यस्तो अवस्थामा उहाँहरूले लगानी गरेर काम गर्ने परिस्थिति बनेन। त्यसैले कामको प्रगतिमा हामी कमजोर भएका छौं। यस्तो गौरवको आयोजनालाई बजेटको प्राथमिकतामा राख्नु पथ्र्यो भन्दै खकुरेलले थपे, फिनिसिङका कामहरू बाँकी रहे, पैसा नभएर व्यवसायीले छाडे।"
यार्सागुम्बा संकलन गर्न गएकी महिला हिमपहिरोमा बेपत्ता,बझाङ : बझाङमा यार्सागुम्बा संकलन गर्न गएकी एक महिला बेपत्ता भएकी छन्। जिल्लाको सुर्मा गाउँपालिका१ देवडी घर भएकी ३३ वर्षीया झलनादेवी बोहरा हिमपहिरोमा परी बेपत्ता भएकी हुन्। उनी सुर्मा गाउँपालिकाको पार्थी हिमालको वनमा यार्सा संकलन गर्न गएको समय बेपत्ता भएको खबर आएको जिल्ला प्रहरी कार्यालय बझाङका सूचना अधिकारी रमेशदत्त अवस्थीले जानकारी दिए। सोमबार राति हिमपहिरो खस्न थालेपछि भाग्ने क्रममा उनी बेपत्ता भएको बताइएको छ। उनको साथमा रहेका दुई वटा छोरा भने सकुसल घर पुगेको स्थानीयलाई उधृत गर्दै प्रहरीले जनाएको छ। घटनाबारे जानकारी लिने काम भइरहेको प्रहरीले जनाएको छ। खोजीका लागि प्रहरी टोली परिचालन गरिएको छ।
मर्स्याङ्दी गाउँपालिकालाई पूर्ण खोप सुनिश्चितता तथा दिगोपना घोषणा,"बेंसीसहर : लमजुङको मर्स्याङ्दी गाउँपालिकालाई पूर्ण खोप सुनिश्चितता तथा दिगोपना घोषणा गरिएको छ। निश्चित सूचकहरू पूरा गरेको आधारमा मंगलबार एक कार्यक्रमबीच मर्स्याङ्दी गाउँपालिकालाई पूर्ण खोप सुनिश्चितता तथा दिगोपना घोषणा गरिएको हो। स्थानीय श्रोतको उपयोग, स्वामित्व र सहभागिता, पूर्ण खोप पालिका हाम्रो प्रतिवद्धता भन्ने नाराका साथ गाउँपालिका अध्यक्ष अर्जुन गुरुङले पूर्णखोप सुनिश्चितता दिगोपना गाउँपालिका घोषणा गरेका हुन्। पहिलो चरणमा पालिकाका सबै वडालाई पूर्ण खोप सुनिश्चितता तथा दिगोपना घोषणा गरिएको र हाल सोही तथ्यांक र सूचकका आधारमा पूर्ण खोप सुनिश्चितता तथा दिगोपना गाउँपालिका घोषणा गरिएको स्वास्थ्य शाखा प्रमुख लुल घलेले बताए। स्वास्थ्य शाखाले दिगोपना र पूर्ण खोप सुनिश्चितताका लागि चैत मसान्तभित्र जन्मिएदेखि १५ महिना र १६ देखि २३ महिनाको पाइरहेका, पाइसकेका र छुटेका बालबालिकाहरूको खोपको घरभेट सर्वेक्षण गरिएको थियो। सो अवसरमा वडा नम्बर ९ मा छुटेका दुई बालबालिकालाई खोप दिइएको थियो। गाउँपालिकामा जन्मेदेखि १५ महिनाका २ सय ४२ र १६ देखि ४९ महिनाका ५ सय ५२ जना बालबालिकाले सबै प्रकारका खोप लगाएको तथ्यांक रहेको पब्लिक हेल्थ नर्स मोनिका तामाङले जानकारी दिइन्। गाउँपालिकामा १३ वटा स्वास्थ्य संस्थाले २७ वटा खोप केन्द्रबाट हरेक महिना तोकिएको मितिमा नियमित रूपमा खोप सेवा प्रदान गर्दै आएको छ। पालिकालाई २०७४ चैत ३० गते पूर्ण खोप सुनिश्चित घोषणा गरिएको थियो। गाउँपालिका अध्यक्ष अर्जुन गुरुङले सबै स्वास्थ्य संस्थामा संघीय संरचना अनुरूपको निर्देशिका अनुसार स्वास्थ्य संस्था सञ्चालन तथा ब्यवस्थापन समिति र वडा खोप समन्वय समितिको गठन भई आआफ्नो भूमिका र जिम्मेवारी निर्वाह गरिरहेको बताए।"
जिल्ला प्रशासन कार्यालय सर्लाहीमा आगलागी,"मलंगवा : जिल्ला प्रशासन कार्यालय सर्लाही मलंगवामा आगलगी भएको छ । विद्युत सर्ट भई आगलागी हुँदा नागरिकता प्रतिलिपि फाटका कम्प्युटर,प्रिन्टर,स्क्यानरलगायतका विद्युतीय उपकरण जलेर नष्ट भएका छन् । मंगलबार बिहान करिब ५:४० बजेतिर विद्युत सर्ट भइ आगलागी भएको जिल्ला प्रशासन कार्यालय सर्लाही मलंगवाले जनाएको छ । आगलागी भई धुवाँमाथि जाँदा ड्युटीमा बसेका सुरक्षाकर्मीले देखेका थिए । तत्कालै सुरक्षाकर्मी आइ आगो निभाउँदा थप क्षति हुन नसकेको हो । छेउमै रहेको बारुण यन्त्र, सुरक्षाकर्मी र कार्यालयका कर्मचारीको सहयोगमा आगो नियन्त्रणमा आएको हो। आगो नियन्त्रण गर्ने क्रममा राहदानी शाखाको कम्प्युटरमा समेत क्षति पुगेको छ । नागरिकता प्रतिलिपि फाँटका कम्प्युटर,प्रिन्टरलगायतका उपरकण जलेर नष्ट भएपछि अर्को सूचना नहुञ्जेलसम्मका लागि सेवा बन्द गरिएको छ । आगोले शाखामा रहेको श्रेस्ता र सर्भरमा प्रविष्ट भएको तथ्याङ्कमा कुनै क्षति नभएको कार्यालयले जनाएको छ ।"
भ्रष्टाचार गरी श्रीमती र छोराछोरीको नाममा सम्पत्ति लुकाउने उपसचिवविरुद्ध करोड बढीको मुद्दा,"काठमाडौं : अख्तियार दुरुपयोग अनुसन्धान आयोगले यातायात व्यवस्था कार्यालयका तत्कालीन उपसचिवविरुद्ध एक करोड बढीको भ्रष्टाचार मुद्दा दायर गरेको छ। सवारी चालक अनुमतिपत्र बागमतीअन्तर्गत काठमाडौंको सुकेधारास्थित कार्यालयका तत्कालीन उपसचिव सुन्दर भट्टराईविरुद्ध एक करोड १५ लाख २९ हजार १९३ रुपैयाँ बराबरको भ्रष्टाचार मुद्दा विशेष अदालतमा दायर भएको अख्तियारले जनाएको छ। भट्टराईले गैरकानूनी रूपमा सम्पत्ति आर्जन गरेको उजुरी परेपछि अख्तियारले भट्टराई सार्वजनिक सेवामा प्रवेश गरेको विसं २०३८ साउन १ देखि विसं २०७५ मंसिर मसान्तसम्मको आयव्यय अनुसन्धान गरेको थियो। जसमा १ करोड ९२ लाख एक हजार ९२२ रुपैयाँ आम्दानी देखिँदा ३ करोड ७ लाख ३१ हजार ११६ खर्च देखिएको थियो। अख्तियारले एक करोड १५ लाख २९ हजार १९३ रुपैयाँ बराबरको सम्पत्तिको स्रोत नखुलेको भन्दै भ्रष्टाचार निवारण ऐन, २०१७ को दफा १५ र सोही दफा १५ ले लक्षित गरेको सोही ऐनको दफा ३ एवं सो कसुरलाई निरन्तरता दिएको प्रचलित भ्रष्टाचार निवारण ऐन, २०५९ को दफा २० को उपदफा (१) बमोजिमको कसुर गरेको पुष्टि भएको जनाएको छ। उपसचिव भट्टराईले गैरकानुनीरूपमा आर्जन गरेको सम्पत्ति र सोबाट बढेबढाएको सम्पत्ति र स्रोत खुलेको सम्पत्ति पत्नी मुना अधिकारी भट्टराई, छोरा उत्सुक भट्टराई, छोरी प्रेरिका भट्टराईको नाममा राखेको देखिएको अख्तियारका प्रवक्ता भोला दाहालले जानकारी दिए।"
नेपालभारत सीमा नाका आजदेखि बन्द,"काठमाडौं : नेपालभारत सीमा नाका आजदेखि बन्द हुने भएको छ । रुपन्देही जिल्लासँग सीमा जोडिएको नेपालभारत बेलहिया सहितका सीमा नाका आज बेलुकादेखि बन्द हुने भएका हुन्। भारतको उत्तर प्रदेश महरागञ्जमा २१ गते बिहीबार हुने निर्वाचनलाई लक्ष्य गरी नेपालभारत सीमानाका ४८ घन्टा अगाडिदेखि बन्द गर्न लागिएको हो । महराजगञ्ज जिल्लाको नगर निकाय निर्वाचन (स्थानीय निर्वाचन) लाई दृष्टिगत गर्दै रुपन्देहीको बेलहियासहितको नाका मंगलबार साँझ ६ बजेदेखि बन्द गरिने जिल्ला प्रशासन कार्यालयले जारी गरेको विज्ञप्तिमा उल्लेख छ । निर्वाचनमा सुरक्षा संवेदनशीलताको कारणले गर्दा दुवै देशका सुरक्षा निकायको समन्वय तथा सहमतिमा नाका बन्द गर्न लागिएको हो । चुनावलाई लक्ष्य गरी मतदान समाप्त नभएसम्म बिहीबार बेलुका ६ बजेसम्म सीमानाका बन्द गरिने सहायक प्रमुख जिल्ला अधिकारी तथा सूचना अधिकारी रामचन्द्र अर्यालले जानकारी दिए। सीमा बन्द भए पनि अत्यावश्यक कामका लागि आपसी सहमतिमा नाका खुल्ला गर्न सकिने जनाइएको छ । पेट्रोलियम पदार्थ, एम्बुलेन्स, शववाहन, दूध, हरियो तरकारी, भारत हुँदै तेस्रो मुलुकबाट आउने पर्यटकबाहेक अन्यको हकमा आवतजावत बन्द रहने उक्त विज्ञप्तिमा उल्लेख छ । रासस"
अठार घन्टापछि एकतर्फी खुल्यो पृथ्वी राजमार्ग,"काठमाडौं: पृथ्वी राजमार्गअन्तर्गत धादिङको धार्केमा पुलको छेउमा जमिन भासिएर अवरुद्ध बनेको सडक एकतर्फीरुपमा खुलेको छ । धुनीबेँसी नगरपालिका६ र थाक्रे गाउँपालिका८ को सिमाना जोड्ने गणेशखोला पुलमाको जमि भासिँदा सोमबार अपराह्न ४ बजेदेखि ठप्प बनेको राजमार्ग मंगलबार बिहान १० बजेबाट एकतर्फी खुलाइएको हो । भासिएको ठाउँमा ग्यावियन जाली भरेर एकतर्फी सवारीसाधन सञ्चालनमा ल्याइएको जिल्ला प्रहरी कार्यालय धादिङका प्रहरी नायव उपरीक्षक सन्तुलालप्रसाद जैसवारले जानकारी दिए । नेपाल प्रहरी, नेपाली सेना र स्थानीयले रातभर पनि काम गरेका थिए । यातायात ठप्प हुँदा धार्के र धार्के आसपासमा लागेको सवारी जाम हटाउन हम्मेहम्मे छ । पूर्वपश्चिमका जिल्लाबाट रातिको समयमा धादिङ आइपुगेका सवारीलाई प्रहरीले चौकी र बजार क्षेत्र आसपासमा रोकेर राखेको छ । पूर्वपश्चिमबाट राजधानी काठमाडौं आउँदै गरेका सवारीलाई प्रहरीले धादिङको जोगिमारा,मलेखु,घाटबेँसी,आदमघाटलगायतका बजार र प्रहरी चौकी आसपासमा राखिएको छ । बाटो एकतर्फी खुलाइए पनि तत्कात सहजै बाटो पास गर्न कठिन छ । सयौं सवारी सडकमा रोकिएकाले ती सवारीसाधन पार गराउन अझै केही घन्टा लाग्ने प्रहरीको भनाइ छ ।"
फास्ट ट्र्याक फटाफट,"नेपाली सेनाको व्यवस्थापनमा निर्माणाधीन यो सडक देशकै रणनीतिक र गौरवको आयोजना हो। चिल्लो सडक, फराकिलो वातावरण। एक घण्टामै काठमाडौंबाट तराईका फाँटसम्मको यात्रा। यही सपनासाथ सुरु भयो, फास्ट ट्र्याक। अनेकौं घुम्ती र कष्टकर यात्रालाई अन्त्य गर्ने र तराईलाई सीधा काठमाडौंसम्म जोड्ने यसको लक्ष्य हो। नेपाली सेनाको व्यवस्थापनमा निर्माणाधीन यो सडक देशकै रणनीतिक र गौरवको आयोजना हो। तर, यो आयोजना जुन रफ्तारमा निर्माण हुनुपर्ने हो, त्यो हुन सकेको छैन। पटकपटक आयोजनाको म्याद थप हुँदै आएको छ। पछिल्लोपटक सरकारले आयोजनाको निर्माण अवधि २०८३ चैत मसान्तसम्म थप गरेको छ। तोकिएको समयमा निर्माण सम्पन्न हुने अवस्था नदेखेपछि २० महिना बाँकी छँदै सरकारले आयोजनाको लागि म्याद थप गर्यो। कोरोनाका कारण साढे दुई वर्ष यो सडक निर्माण अवरुद्ध भयो। राष्ट्रिय गौरव तथा रणनीतिक महत्त्वको सो आयोजनाको भौतिक प्रगति ६ वर्षको अवधिमा करिब २२५ प्रतिशत मात्रै रहेको छ। प्रधानसेनापति प्रभुराम शर्माका अनुसार ललितपुरको खोकनाबाट बाराको निजगढसम्म कुल ७२५ किलोमिटर लम्बाइको सो द्रुतमार्गको ४६१२ किलोमिटरको ठेक्का सम्झौता भएको छ। जसमध्ये ३७ किलोमिटर क्षेत्रफलमा काम भइरहेको छ। तर, आयोजनाको सुरुवाती बिन्दु खोकनाबाट २६३८ किलोमिटर खण्डमा हालसम्म ठेक्का व्यवस्थापन नै हुन सकेको छैन। द्रुतमार्ग निर्माणका लागि सरकारले पर्याप्त बजेट विनियोजन गर्दै आएको छ। तर, विवादका कारण निर्माणले गति लिन सकेको छैन। सैनिक अधिकारीहरूका अनुसार ११ नम्बर प्याकेजमा पर्ने खोकनाको ३ सय ७६ रोपनी जग्गाको विवाद कायमै छ। खोकना खण्डको दूरी ६५ किलोमिटर मात्रै रहे पनि विवादका कारण ११ मध्ये ७ वटा प्याकेजको मात्रै ठेक्का व्यवस्थापन भएको छ। द्रुतमार्ग निर्माणका लागि बागमती र २ नम्बर प्रदेशको मकवानपुर, ललितपुर, काठमाडौं र बारा गरी कुल ४ वटा जिल्लामा काम गर्नुपर्ने हुन्छ। भौगोलिक विविधतासँगै रूख कटान कार्य, जग्गा अधिग्रहण, मुआब्जा वितरण, सुरुङको ठेक्का र विभिन्न मुद्दामामिला मात्रै नभई कोरोना संक्रमणको जोखिमका कारण आयोजनाले सोचेअनुसारको भौतिक प्रगति गर्न नसकेको हो। चालू आर्थिक वर्ष २०७९०८० मा विनियोजन भएको ३० अर्ब ७ करोड ८६ लाख रुपैयाँमध्ये हालसम्म करिब ७ अर्बमात्रै खर्च भएको आयोजनाको तथ्यांक छ। अघिल्लो आवमा २०७८०७९ मा ८ अर्ब ९२ करोड विनियोजन भएकोमा तीन अर्ब मात्रै खर्च भएको छ। आव २०७४७५ मा आयोजनाको लागि १० अर्ब १३ करोड बजेट विनियोजन भएकोमा खर्च हुन सक्ने अवस्था नदेखिएकाले ८ अर्ब ६ करोड रुपैयाँ मात्रै विनियोजन भएको थियो। त्यस्तै २०७५७६ मा १५ अर्ब ३९ करोड बजेट विनियोजन भएकामा ५ अर्ब ९७ करोड रुपैयाँ मात्र खर्च भएको देखिन्छ। विनियोजन गरेको बजेट खर्चिन समस्या भएपछि संशोधन गरेर घटाउनुपर्ने बाध्यता आइपरेको सैनिक अधिकारीहरू बताउँछन्। निर्माण व्यवसायी कम्पनीको ढिलासुस्तीका कारण पनि निर्माण कार्यमा ढिलाइ भएको देखिन्छ। दुई खण्ड गरेर सुरुङको ठेक्का व्यवस्थापन गरिएको छ। छोक्रेडाँडादेखि धेद्रेसम्म चाइना स्टेट कन्स्ट्रक्सन इन्जिनियरिङ कम्पनी र धेद्रेदेखि लेनडाँडासम्म पोली च्याङ्दा कम्पनीले ठेक्का पाएका छन्। तीन वर्षभित्र निर्माण सक्ने गरी २०७८ वैशाख ३१ मा दुवै ठेक्का सम्झौता भए पनि हालसम्म २०३८ प्रतिशतमात्रै भौतिक प्रगति भएको छ। जसका बर्सेनि आयोजनाको लागत बढिरहेको छ। आयोजनाको सुरुवाती लागत ९० अर्ब रुपैयाँ थियो। हालसम्म ४१ अर्ब ३६ करोड रुपैयाँ खर्च भइसकेको छ। आयोजना सम्पन्न हुँदा लागत करिब दुई खर्ब नाघ्ने आकलन गरिएको छ। सेनाले कामको सहजीकरणका लागि पहुँच मार्ग निर्माण गरिरहेको छ। निर्माण कार्य व्यवस्थित बनाउँदै खोकना, मख्खुबेसी, सिस्नेरी, महादेवटार, धेद्रे, लेनडाँडा, बुदुने, राजदमार, बाग्देउ र निजगढ गरी १० क्षेत्रमा सेनाले क्याम्प निर्माण गरेको छ। पहाडी क्षेत्रमा विस्तार कार्यका लागि विस्फोटक पदार्थ आवश्यक पर्ने भएकाले भारतसँग त्यसको खरिद प्रक्रिया अघि बढाइएको समेत सेनाले जनाएको छ। आयोजना क्षेत्रभित्र पर्ने झन्डै साँढे २७ हजार रूख कटान गरिसकिएको र बाँकी १२ हजार रूख कटान गर्न बाँकी रहेको आयोजनाले सार्वजनिक गरेको प्रतिवेदनमा उल्लेख छ। रूख काटेबापत सेनाले चार लाख विभिन्न प्रजातिका बोटबिरुवा रोपेको छ। चार लेनको सो सडक आयोजना कार्यान्वयन हुँदा ललितपुरदेखि निजगढसम्मको यात्रा करिब एक घण्टाको हुनेछ। काठमाडौंदेखि मुग्लिन हेटौंडाहुँदै बारासम्म कुल २७४ किलोमिटर अर्थात् अहिलेको अवस्थामा सातआठ घण्टाको यात्रा एक घण्टामै तय गर्न सकिनेछ। जसले सर्वसाधारण जनताको समय र यातायात खर्चको बचत हुनेछ। सो आयोजना विशेषगरी बागमती र २ नम्बर प्रदेशको समष्टिगत सामाजिक तथा आर्थिक विकासको एकीकृत यातायात प्रणालीको रूपमा स्थापित हुने र इन्धन खपत कम हुने भएकाले मुलुकको अर्थतन्त्रमा टेवा पुग्ने जानकारहरू बताउँछन्। इन्धन र समयको बचत हुँदा उपत्यकासँगै पहाडी जिल्ला तथा त्यसमा आश्रित अर्थतन्त्रलाई तराईको लागत मूल्यको निकट पुर्याउने देखिन्छ। काठमाडौं तथा अन्य प्रमुख सहरहरूलाई वीरगन्ज (सुक्खा बन्दरगाह) तथा भारतसँग जोड्ने अहिलेसम्म कुनै पनि सीधा र छोटो उत्तरदक्षिण द्रुतमार्ग छैन। सो सडक आयोजनाले व्यापारिक नाका वीरगन्ज भन्सार र काठमाडौं उपत्यकाबीच छोटो दूरीको यातायातको पहुँच विस्तार गर्नेछ। मकवानपुरगढी, भीमफेदी, इन्द्रसरोवर, बकैया, बागमती, कीर्तिपुर, गोदावरी, दक्षिणकाली, सेतीदेवीलगायत क्षेत्रका किसान तथा व्यवसायीहरूसमेत प्रत्यक्ष लाभान्वित हुने भएकाले ग्रामीण अर्थतन्त्र निर्माणमा टेवा पुग्ने बकैया गाउँपालिकाका अध्यक्ष धर्मराज लामिछाने बताउँछन्। काठमाडौं तथा पूर्वपश्चिम राजमार्गको बीचमा मालसामान ढुवानी सहज हुनुको साथै मुख्य बस्ती, बजार तथा अन्य अवसरहरूमा सर्वसाधारणको पहुँच विस्तार हुनेछ। यसले व्यावसायिक र घरेलु यातायात सुविधाको माग बढाउनुको साथै साना सवारीबाट पनि लामो दूरीको यात्रा गर्न मद्दत हुने देखिन्छ। कच्ची सडकले निम्त्याउने दुर्घटना न्यूनीकरण हुँदै जानेछ भने सर्वसाधारणले सुरक्षित यात्राको अनुभूति गर्न पाउनेछन्। राजमार्गमा हुने सवारी चाप व्यवस्थापनमा समेत यसले मद्दत पुर्याउनेछ। उपभोक्ताहरूले सहज र सस्तो मूल्यमा उपभोग्य सामग्री खरिद गर्न पाउनेछन् भने गाउँघरमा उत्पादन भएका सामग्रीले उचित बजार पाउँदा ग्रामीण अर्थतन्त्र निर्माण हुने र पर्यटन प्रवद्र्धनमा टेवा पुग्ने भीमफेदी गाउँपालिकाका अध्यक्ष हिदम लामा बताउँछन्। आयोजना निर्माणको क्षेत्रमा भइरहेको ढिलासुस्तीलाई अन्त्य गर्दै जनतामा आशा जगाउन तीनै तहका सरकारको भूमिका अपरिहार्य भएको अध्यक्ष लामाको भनाइ छ। अनुगमनको संयन्त्रलाई क्रियाशील बनाउने र कतिपय कानुन पनि संशोधन गर्नुपर्ने उनी बताउँछन्।"
"मोटरसाइकलको ठक्करबाट एकजनाको मृत्यु, स्थानीयको प्रदर्शनले अरनिको राजमार्ग ठप्प",बुढाथोकीको उपचारका क्रममा धुलिखेल अस्पतालमा निधन भएको इलाका प्रहरी कार्यालय बनेपाका प्रहरी नायब उपरीक्षक रेशम बोहराले जानकारी दिए। बनेपा : काभ्रेपलाञ्चोकको बनेपा नगरपालिका वडा नं १३ स्थित भैँसेपाटीमा गएराति काठमाडौँतर्फ जाँदै गरेको बा६३प २७२ नंको मोटरसाइकलले ठक्कर दिँदा स्थानीय ६० वर्षीय बालकृष्ण बुढाथोकीको निधन भएको छ । बुढाथोकीको उपचारका क्रममा धुलिखेल अस्पतालमा निधन भएको इलाका प्रहरी कार्यालय बनेपाका प्रहरी नायब उपरीक्षक रेशम बोहराले जानकारी दिए। अरनिको राजमार्गअन्तर्गत भैँसेपाटी क्षेत्रमा स्थानीय बासिन्दाले प्रदर्शन गर्दा सो क्षेत्रमा आवत जावत ठप्प रहेको छ । सो क्षेत्र भइ आवात जावत गर्ने सवारीसाधन बनेपानालाभक्तपुरको बाटोबाट वैकल्पिक मार्गबाट सञ्चालन भइरहेको जनाइएको छ ।
जहाँ माक्पा परम्पराले हटाइरहेको छ छोरा र छोरीको भेदभाव,"गोरखा : छोरी त बिहे गरेर गइहाल्छिन्। आमाबुबाको रेखदेख गर्ने त छोराले हो भन्ने सोच अझै पनि नेपाली समाजमा पाइन्छ। तर, गोरखाको उपल्लो भेगमा वर्षौंदेखि चलेको माक्पा परम्पराले यो सोचको खण्डन गर्छ। यसले छोराछोरी समान हुन् भन्ने उदाहरण वर्षौंदेखि दिइरहेको छ। माक्पा परम्परामा बाँचुञ्जेल रेखदेख गर्ने अनि मृत्युपछि काजकिरिया र अर्गुङ पनि गर्छन् भनेर छोरीप्रति समभाव छ। यो परम्पराअनुसार छोरा नभएको घरमा छोरी नै ज्वाइँसँगै बस्छिन्। धार्चे गाउँपालिका१ हुलचुकका ३९ वर्षका ङिटुप घले ससुराली घरमा माक्पा बसेको १७ वर्ष भयो। ७५ वर्षकी सासू सुनेवती र ७७ वर्षका ससुरा कम्रक्षाको रेखदेख गर्न उनी ससुरालीमै माक्पा बसेका हुन्। कान्छीछोरी चेमेरानीलाई माग्न आउँदा नै ङिटुप र कम्रक्ष दम्पतीबीच माक्पा बस्नुपर्ने विषयमा सहमति भएको थियो। सहमति बनेपछि मात्र उनीहरूको बिहे भएको हो। सोही गाउँका धम्पाल गुरुङको घरमा दुईजना ज्वाइँहरू माक्पा बसेका छन्। जेठी छोरीज्वाइँ सामेसाली र दुङरक्षा माक्पा बसेका छन्। माहिली छोरीपट्टिका छोरीज्वाइँ सङ्मेन्दो र रख्खेको दम्पती पनि माक्पा बसेका छन्। माक्पा भनेको यहाँको स्थानीय भाषामा घरज्वाइँ हो। छोरा छैनन् र छोरी मात्र भएको घरमा सासू, ससुरा र उनीहरूको घरसम्पत्ति, जायजेथाको स्याहार सम्भार गर्न माक्पा बस्ने चलन रहेको स्थानीय धम्पल गुरुङको भनाइ छ। हाम्रो हुलचुकमा २५० जति घरधुरी छन्। यहाँ अन्दाजी १५ घरधुरीमा माक्पा छन्, उनी भन्छन्, कोही घरमा एउटा छोरी ज्वाइँ मात्र बसेका छन्। कोही घरमा दुइटै छोरीज्वाइँ माक्पा बसेका छन्। छोरा नभएको घरमा बुबाआमाको स्याहार सम्भार, रेखदेख गर्न छोरीज्वाइँ बस्ने चलन व्यावहारिक रहेको उनको भनाइ छ। माक्पा बसेबापत उनीहरूले सासूससुराको घर, जायजेथा, श्रीसम्पत्ति सबै बराबर पाउने प्रचलन रहेको यहाँका पूर्ववडाध्यक्ष दिलिप गुरुङ बताउँछन्। हाम्रो गाउँमा माक्पा बस्ने पुरानै चलन हो, उनी भन्छन्, छोरा भएको घरमा त बाआमाको स्याहारसुसार उसैले गर्छ। जुन घरमा छोरा छैनन् अथवा छोरी मात्रै छन् भने कुनचाहिँ छोरीज्वाइँ माक्पा बस्ने भनेर बुबाआमाले सल्लाह गर्छन्। प्रायजसो कान्छी छोरीज्वाइँ माक्पा बस्ने चलन छ। सरसल्लाह गरेर बराबर सम्पत्ति बाँडेर लिने गरी अरू छोरीज्वाइँ पनि बस्न सक्छन्। माक्पालाई लालपुर्जा बनाएरै घरजग्गाको स्वामित्व सुम्पिने चलन छ। अलिअलि सम्पत्तिचाहिँ काजकिरिया गर्ने भाइखलकलाई पनि दिनुपर्छ। धेरैजसोचाहिँ माक्पाले नै पाउँछन्, धार्चे गाउँपालिका५ का वडाअध्यक्ष भीमप्रसाद गुरुङ भन्छन्, चाडबाडका बेला देउदेउता बुझाउन, धामीझाँक्री(डाङ्ग्रे)लाई दिने खर्च र बूढाबूढीको सेखापछि काजकिरिया गर्न भाइ खलकलाई दिनका लागि केही प्रतिशत छुट्ट्याउनुपर्छ। बाँकी सबै माक्पाकै भागमा हुन्छ। किरिया र अर्गुङ छोरीज्वाइँले नै गरे भने यो खर्च पनि छुट्ट्याउनु नपर्ने उनले बताए। उत्तरी गोरखाको धार्चे गाउँपालिका र चुमनुब्री गाउँपालिकाका सबै वडा र गाउँटोलमा माक्पा परम्परा विद्यमान छ। यहाँ घरज्वाइँ बस्नु व्यावहारिक परम्परा मानिन्छ। छोरा नभएको घरमा बूढाबूढीको स्याहारसुसार गर्नै पर्यो, जायजेथाको रक्षा गर्नै पर्यो। त्यो कसले गर्ने ? छोरीज्वाइँले त हो नि, धम्पल गुरुङ भन्छन्। कतैकतै भने नयाँ पुस्ताले घरज्वाइँ बस्नुलाई लज्जाको विषयका रूपमा पनि लिने गर्छन्। ससुराली घरमा बस्न लाज मानेर हाम्रोतिरचाहिँ नयाँ पुस्ता अलि मान्दैनन्, धार्चे ४ लाप्राकका राज गुरुङ भन्छन्, बूढा पुराना पुस्तामा चाहिँ माक्पा बस्छन्। नयाँ पुस्तामा चाहिँ ससुराली घरमा बस्नचाहिँ नजाने, तर आफ्नै घरमा बसेर सासूससुराको स्याहार सम्भार गर्नमात्र जाने गर्छन्। बूढाबूढीको सेखापछि उनीहरूको सम्पत्तिचाहिँ छोरीज्वाइँले नै लिने गर्छन्। नजिक भएकाले आफ्नै घरमा बसेर सासूससुरालाई स्यहार गर्ने, टाढा भएकाहरू माक्पा बस्न जाने गरेको उनको भनाइ छ। कुन व्यवस्थाले माक्पा बस्ने भन्ने बारे विवाह गर्नुअघि नै पर्याप्त छलफल गर्ने चलन रहेको चुमनुब्री ३ का गणेश कार्कीको भनाइ छ। विवाह गर्नुअघि नै धेरै छलफल गरेर सबै कुराको टुंगो लगाएर माक्पा बस्ने चलन छ, उनी भन्छन्, यो यस क्षेत्रको पुरानो चलन हो। त्यसैले कुनै पनि कुरामा किचलो हुँदैन। माक्पा परम्पराका कारण यस क्षेत्रमा छोरा र छोरीमा भेदभावको अनुभूति नहुने उनको भनाइ छ। उनी थप्छन्, तल्लो भेगतिर बिहे गरेर पराइको घरमा जाने भनेर छोरीलाई हेर्ने दृष्टिकोण हुन्छ। तर, हाम्रो तिरचाहिँ आफूलाई बुढेसकालमा लालनपालन, काजकिरिया छोराले पनि गर्छन्, छोरीले पनि गर्छन् भनेर छोरा र छोरीप्रतिको हेराइ उस्तै हुन्छ, भेदभावपूर्ण व्यवहार हुँदैन।"
देशकै सान माथिल्लो कर्णाली,"नौ सय मेगावाटको माथिल्लो कर्णाली जलविद्युत् आयोजना देशकै गौरवको आयोजना हो। नौ सय मेगावाटको माथिल्लो कर्णाली जलविद्युत् आयोजना देशकै गौरवको आयोजना हो। ०६३ मंसिर २५ गते यो आयोजनालाई निर्यातमूलक आयोजनाका रूपमा विकास गर्न सरकारले प्रबद्र्धकहरूको छनोटका लागि प्रस्ताव आह्वान गर्यो। ०६४ पुष १५ को मन्त्रिपरिषद्को बैठकले भारतीय कम्पनी जीएमआरलाई माथिल्लो कर्णालीमा प्रवेश दियो। अन्तर्राष्ट्रिय बोलकबोल गरिएकोमा प्रस्ताव उत्कृष्ट भन्दै जिएमआरले माथिल्लो कर्णालीमा प्रवेश पाएको १४ वर्ष पूरा भएको छ। बहुप्रतिक्षित माथिल्लो कर्णाली जलविद्युत् आयोजनाबाट नेपालले २९ प्रतिशत शेयर र १२ प्रतिशत अर्थात एक सय आठ मेगावाट विद्युत् पाउनेछ। यस्तै रोयल्टी, आयकर, दस्तुर, निःशुल्क विद्युत् र सेयरसहित २५ वर्षको अवधिमा करिब ४ सय ५० अर्ब रुपैयाँ नेपालले प्राप्त गर्ने जीएमआरको भनाई छ। स्थानीयलाई विद्युत्को माग पूरा गर्न २ मेगावाटको विद्युत्गृह जीएमआरले निर्माण गरिदिनेछ। जीएमआरले ५० श्ययाको अस्पताल, विद्यालय र स्वास्थ्य संस्थाको पूर्वाधार निर्माण लगायतका काम गरिने जनाएको छ। २५ वर्षपछि नेपाल सरकारलाई हस्तान्तरण हुने यो आयोजना निर्माणको क्रममा तीन हजारजनाले रोजगारी पाउनेछन्। जीएमआरले विनासकारी भूकम्प र त्यसपछि उत्पन्न परिस्थितिका कारण आयोजना निर्माणमा बाधा पुगेको जनाएको छ। नेपाल सरकारले वनको जग्गा भोगाधिकार दिन र अन्य मुख्य स्वीकृत दिन ढिलाइ गरेको, आयोजना स्थलमा भइरहने आगजनी, बम विस्फोट जस्ता कारणले ढिलाई भएको जनाएको छ। भारतमा सिमापार निर्देशिकाहरू, केन्द्रीय विद्युत् नियामक आयोग (सीईआरसी) नियमहरू जारी गर्नमा ढिलाइ, महामारीका रूप लिएको कोरोना भाइरसले समेत आयोजना प्रभावित बनेको जीएमआरको भनाइ छ। वित्तीय व्यवस्थापनका लागि नेपाल सरकारले म्याद थप गर्ने निर्णयविरुद्ध अदालतमा मुद्दा परेका कारण पनि जीएमआरले काम गर्न कठिनाइ भएको जनाएको छ। ०६५ मा तत्कालीन सरकार र जीएमआरबीच आयोजना निर्माणका लागि समझदारीपत्रमा हस्ताक्षर (एमओयू) भएको थियो। लगानी बोर्ड स्थापनापछि ०७१ असोजमा बोर्ड र विकासकर्ता कम्पनी जीएमआरबीच परियोजना विकास सम्झौता (पीडीए) मा हस्ताक्षर भयो। सम्झौतामा माथिल्लो कर्णालीको वित्तीय व्यवस्थापन २ वर्षभित्रै (२०७३ असोजसम्म) टुंग्याउने उल्लेख थियो। पीडीएमा वित्तीय व्यवस्थापन भएको मितिबाट ५ वर्ष अर्थात् पीडीए भएको ७ वर्षभित्र (२०७८ सम्म) आयोजना निर्माण सम्पन्न गर्नुपर्ने उल्लेख छ। सम्झौता भएका ९ वर्ष बित्नै लाग्दा आयोजना जहाँको त्यहीँ छ। पीडीएको समयसिमा बमोजिम काम गर्न नसकेपछि जीएमआरलाई म्याद थप भइरहेको छ। जीएमआरले लगानी जुटाउन नसक्दा वित्तीय व्यवस्थापनका लागि पटकपटक म्याद थपिएको छ। दुई वर्षभित्र वित्तीय व्यवस्थापन (फाइनान्सियल क्लोजिङ) र बाँकी पाँच वर्ष निर्माण अवधि गरी सात वर्षमा आयोजना पूरा गर्ने सम्झौता भए पनि माथिल्लो कर्णालीको प्रगति भने शून्य जस्तै छ। आयोजना स्थलमा रूख कटानी, सामुदायिक कार्य र लगत संकलन बाहेक अरु निमार्ण कार्य हुन सकेका छैनन्। स्थानीय नैनबहादुर शाही भन्छन् निकै सस्तो मानिएको माथिल्लो कर्णाली आयोजना बर्षौदेखि अलपत्र पार्नु राम्रो होइन, पीडीए अनुसारको अवधिमा निर्माण सम्पन्न हुनु त एकादेशको कथा भइसक्यो, जीएमआर कम्पनीले आयोजना निर्माणका लागि न्यूनतम् तयारीहरूसमेत टुंग्याउन सकेको छैन। आयोजना प्रभावित स्थलका अधिकांशले मुआब्जा समेत नपाएको उनको गुनासो छ। आयोजना निर्माण गर्ने हो या होइन भन्नेबारे सरकारले तत्काल निर्णय लिनुपर्ने शाही बताउँछन्। यो भविष्यमा नेपालको अर्थतन्त्रलाई ठूलो योगदान दिने आयोजना हो, तर यसरी अलपत्र पार्नु भएन, आयोजना निर्माण गर्ने नियत हो भने तत्काल काम थालियोस्, होइन भने सरकारले सम्झौता खारेज गर्नुपर्छ, उनले भने। दैलेखको ठाटीकाँध गाउँपालिकाका प्रकाश शाहीले आयोजना निर्माणका लागि पटकपटक म्याद थपिरहनुभन्दा खारेज गर्दा राम्रो हुने बताउँछन्। यो आयोजनाबारे सरकारले ठोस् निर्णय लिनुपर्ने उनको भनाइ छ। आठबीस नगरपालिकाका भक्तबहादुर थापाले नेपालको वर्तमान अर्थतन्त्रमा देखिएको संकटलाई टार्दै मुलुकको भविष्यलाई ख्याल गर्दै यस्ता आयोजनाहरू समयमै बन्नुपर्ने बताउँछन्। उनले माथिल्लो कर्णाली जलविद्युत् आयोजना छिटो बनाउनुपर्ने बताए। हामी घरविहीन भएका छौं, बुबाबाजेदेखिको सम्पत्ति कम्पनीलाई दिएका छौं, तर अहिलेसम्म कुनै उपलब्धि देख्न पाएनौं, आयोजना छिटो बनाउनुपर्यो, उनले भने। पीडीएअनुसार आयोजना निर्माण सकिनु पर्ने समयसिमाभित्र वित्तीय व्यवस्थापनमै अल्झिएको यो आयोजनाका लागि सरकारले पछिल्लो पटक दुई वर्षका लागि म्याद थप गरेको छ।"
'सूचना प्रविधिको विकास र प्रयोगले नागरिकको जीवनस्तरमा व्यापक सुधार ',"उदयपुर : सूचना प्रविधिको विकास र प्रयोगले नागरिकको जीवनस्तरमा व्यापक सुधार आएको एक कार्यक्रमका सहभागीहरूले बताएका छन् । छैटौँ राष्ट्रिय सूचना तथा सञ्चार प्रविधि दिवसका अवसरमा कम्प्युटर एशोसिएशन नेपाल महासंघ (क्यान) उदयपुर शाखाले मंगलबार सदरमुकाम गाईघाटमा आयोजना गरेको कार्यक्रममा सहभागीहरुले यस्तो बताएका हुन् । उनीहरूले प्रविधिको विकासले दैनिक जीवयापन, सम्बन्ध विस्तार, रोजगारलगायतका क्षेत्रमा गुणात्मक परिवर्तन आइरहेको बताएका छन् । प्रविधिकैकारण राज्यका निकायहरूले प्रदान गर्ने सेवासुविधामा नागरिकको पहुँच वृद्धिहुँदै गएको र सुशासनका क्षेत्रमासमेत यसले सघाउ पुर्याएको उनीहरूको भनाइ छ। विश्वमा सञ्चार तथा सूचना प्रविधि प्रयोगको विस्तार तीव्रगतिमा अघि बढिरहँदा नेपालले उल्लेखिय प्रगति हाँसिल नगरे पनि पछ्याइरहेको उनीहरूले बताए । सहभागीहरूले सूचना प्रविधि मनोरञ्जनको साधन मात्र नभई अत्यावश्यकीय माध्यमकोरूपमा विकास भएको बताए । प्रविधिको विकासले नै हरेक नागरिक आफ्नो घरबाटै धेरैजसो कामहरु गर्न सफल भएको भन्दै उनीहरुले नागरिकले आर्थिक कारोबारसहित अत्यावश्यकीय सेवा,अनलाइनमार्फत् घरैबाटै पाउनसक्ने भएको बताएका छन् । यसका साथै उत्तिकै जोखिम बढेको पनि उनीहरूले बताए। सहभागीहरुले प्रविधिमा खेल्दै जाँदा कतिपय अवस्थामा त्यसको गलत प्रयोग हुने गरेकाले सचेतनातर्फ पनि राज्यले उत्तिकै ध्यान दिनुपर्ने बताए । क्यानका अध्यक्ष राजन आचार्यले भने,धेरै नागरिक अहिले प्रविधिमै विश्वास गर्छन् र त्यसको पहुँचमा हुनेगरी आफ्ना गतिविधि बढाउनु गरेका छन्,यसले समाज रुपान्तरणको पाटोमा अग्रसर भएको देखिन्छ भने अर्कोतर्फ केहि चुनौतीसमेत थपिएको छ ।' प्रत्येक नागरिकको हातहातमा मोबाइल, ल्यापटप, कम्प्युटरर जस्ता महत्वपूर्ण सामग्री छन्,'उनले भने,त्यसले प्रविधिको विकास नै भएको देखाउँछ त्यो सँगै जोखिमको पाटोमा राज्यको ध्यान कम देखिएकाले बेलामौकामा ह्वाक हुने,नचल्ने जस्ता समस्याका अल्झन देखा परेका छन् ।' सचिव पेशलकुमार राईले सूचना प्रविधिमा आम नागरिकको सुरक्षित प्रयोग र समान पहुँचको अधिकार स्थापित गर्नु्पर्ने बताए । पछिल्लो समय सरकारी सर्भर,फेसबुक पेजहरूमा समस्या देखिँदा प्रविधि सुरक्षामा चुनौती थपिएकाले राज्यले त्यसतर्फ ध्यान दिनु पर्ने बताए । सुरक्षित सूचना,प्रविधि,सुशासन र समृद्धि भन्ने मुलनाराका साथ जिल्लास्थित सरकारी तथा निजी विद्यालय,क्याम्पसका छात्रछात्रा सहभागी उक्त कार्यक्रम लोकतान्त्रिक चौकबाट प्रभातफेरी सुरु भइ पुनः सोही ठाउँमा पुगेर कोणसभामा परिणत भएको थियो।"
अन्नपूर्ण पोस्ट् २२ औं वर्षमा,"विश्वभर फैलिएको कोभिड संक्रमणबाट मुलुक र मिडिया हाउस पनि प्रभावित हुन पुगेको उल्लेख गर्दै अध्यक्ष थापाले भने, तपाईंहरूको अदम्य साहस, प्रतिबद्धता र पेसागत इमानदारी अतुलनीय छ। चुनौतीपूर्ण कालखण्ड ओझेल परेर सुन्दर बिहानी आउने छ, पक्कै पनि चाँदीको घेरा देखिने छ। काठमाडौं : नेपाल न्युज नेटवर्क इन्टरनेसनल प्रालिद्वारा प्रकाशित अन्नपूर्ण पोस्ट् दैनिक २२ औं वर्षमा प्रवेश गरेको छ। उक्त अवसरमा सोमबार तीनकुनेस्थित कर्पोरेट टावरमा वार्षिकोत्सव समारोह आयोजना गरिएको छ। समारोहमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले अन्नपूर्णकर्मीलाई प्रशंसापत्र प्रदान गर्दै सबैको अथक परिश्रमबाट अन्नपूर्ण पोस्ट्ले इन्द्रेणी मार्ग कोर्न सफल भएको बताए। उनले भने, लोकतन्त्र र राष्ट्रियता हाम्रा धर्म हुन्। यही मार्गदर्शक दायरामा रही अन्नपूर्णले राजनीतिक, आर्थिक, सामाजिक विषयवस्तुलाई वस्तुनिष्ठ ढंगले उठाउँदै आएको छ। विश्वभर फैलिएको कोभिड संक्रमणबाट मुलुक र मिडिया हाउस पनि प्रभावित हुन पुगेको उल्लेख गर्दै अध्यक्ष थापाले भने, तपाईंहरूको अदम्य साहस, प्रतिबद्धता र पेसागत इमानदारी अतुलनीय छ। चुनौतीपूर्ण कालखण्ड ओझेल परेर सुन्दर बिहानी आउने छ, पक्कै पनि चाँदीको घेरा देखिने छ। मिडिया नेटवर्कका गु्रप सीईओ सनत न्यौपानेले व्यवस्थापकीय नेतृत्वको दूरदर्र्शी भिजन र सिर्जनशील सम्पादकीय नेतृत्वले गर्दा अन्नपूर्ण पोस्ट् व्यावसायिक पत्रकारिताको यात्रामा निकै खुड्किला माथि पुग्न सफल भएको बताए। प्रधान सम्पादक अखण्ड भण्डारीले अन्नपूर्ण पोस्ट्ले राष्ट्र परिवर्तनका लागि दिशाबोध गरिरहेको बताए। उनले भने, नीति निर्मातादेखि भुइँ मान्छेका कथाहरू पस्किरहेका छौं। यसमा सबैको मेहनत प्रशंसनीय छ। कार्यक्रममा निर्देशक सचन थापाको पनि सहभागिता थियो। समारोहमा मिडिया नेटवर्कको सम्पादकीय, बजार व्यवस्थापन, वितरण, वित्त र प्रेस विभागका सहकर्मी उपस्थित थिए। अन्नपूर्ण मिडिया नेटवर्कको मूल प्रकाशनका रूपमा अन्नपूर्ण पोस्ट् दैनिकका साथै अन्नपूर्ण पोस्ट् डटकम, रेडियो अन्नपूर्ण, एपीवन टेलिभिजन, अन्नपूर्ण एक्सप्रेसका सहकर्मीको पनि उपस्थिति थियो।"
इन्द्रजित राईका छोराविरूद्ध पनि पक्राउ पुर्जी,"काठमाडौं : नक्कली भुटानी शरणार्थी बनाएर अमेरिका पठाउने ठगी धन्दामा संलग्न भएको आरोपमा पक्राउ परेका इन्द्रजित राईका छोरा निरज राईविरूद्ध पनि पक्राउ पुर्जी जारी भएको छ। नक्कली भुटानी शरणार्थी बनाएर अमेरिका लैजाने गिरोहसँग संलग्न रहेको आरोपमा राईका छोरा निरजविरूद्ध पक्राउ पुर्जी जारी गरेको प्रहरीले जनाएको छ। जिल्ला प्रहरी परिसर काठमाडौंका प्रवक्ता सीताराम रिजालले निरजविरुद्ध पक्राउ पुर्जी जारी भएको अन्नपूर्णलाई जानकारी दिए। उनले भने,'सोही घटनामा राईका छोरा निरजको पनि संलग्नता देखिएकाले जिल्ला अदालतबाट पक्राउ पुर्जी जारी भएको हो।' उनका अनुसार निरज फरार छन्। नक्कली भुटानी शरणार्थी बनाएर अमेरिका पठाउने ठगी धन्दामा संलग्न भएको आरोपमा तत्कालीन गृहमन्त्री रामबहादुर थापा (बादल) का सुरक्षा सल्लाहकार राईलाई आज बिहान पक्राउ गरेको हो। यसअघि प्रहरीले सोही घटनामा संलग्न केशव दुलाल,टंककुमार गुरूङ,सानु भट्टराई र सागर राईलाई पक्राउ गरिसकेको छ। ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाउने गरेको उनीहरूमाथि आरोप छ । यो पनि पढ्नुहोस नक्कली भुटानी शरणार्थी बनाउने गिरोहमा संलग्न इन्द्रजित राई पक्राउ तत्कालिन गृहमन्त्री रामबहादुर थापालाई पैसा बुझाउनु पर्ने भन्दै इन्द्रजित राईले रकम उठाउँथे"
धुनीबेँसीमा पहिलरोले अवरुद्ध सडक खुलाउन सेना सक्रिय,उक्त स्थानमा आएको पहिरोका कारण सोमबार अपराह्नदेखि पृथ्वीराजमार्ग अवरुद्ध भएपछि सडक खुलाउन तत्कालै सेना परिचालित भएको हो । उक्त स्थानमा परिचालित सैनिक इञ्जीनियर्स टोलीले उक्त स्थानमा तत्कालै एक्रोब्रिज जडान गरिहाल्नुपर्ने अवस्था नभएको जानकारी गराएको छ । काठमाडौं : धादिङ धुनीबेँसी नगरपालिका वडा नं ६ स्थित गणेश खोलामा सोमबार गएको पहिरो पन्छाउन नेपाली सेना परिचालन भएको छ । उक्त स्थानमा आएको पहिरोका कारण सोमबार अपराह्नदेखि पृथ्वीराजमार्ग अवरुद्ध भएपछि सडक खुलाउन तत्कालै सेना परिचालित भएको हो । उक्त स्थानमा परिचालित सैनिक इञ्जीनियर्स टोलीले उक्त स्थानमा तत्कालै एक्रोब्रिज जडान गरिहाल्नुपर्ने अवस्था नभएको जानकारी गराएको छ । सडक विभागका कर्मचारी तथा धादिङस्थित गणबाट परिचालित फौजले रातभर करिब १० फिट तलबाट ग्यावियन वायर लगाई माटो ढुङ्गा भर्ने कार्य गरिरहेको सैनिक प्रवक्ता कृष्णप्रसाद भण्डारीले बताए। अवरुद्ध सडक खुलाउन आज बिहानदेखि नै सेनाको थप फौज परिचालन भएको पनि उनले जानकारी दिए। रासस
भेरीको पानी पम्पिङ,"वीरेन्द्रनगरको खानेपानी समस्या ३ वर्षभित्र समाधान गर्न भेरीको पानी पम्पिङ आयोजना अघि बढाइएको छ। कर्णाली प्रदेशको राजधानी हो वीरेन्द्रनगर सुर्खेत। बढ्दो सहरीकरण र जनसंख्याका कारण यहाँ खानेपानीको अभाव छ। त्यसैकारण भेरी नदीको पानी पम्पिङ गरेर प्रदेश राजधानीको तिर्खा मेटाउने तयारी भइरहेको छ। वीरेन्द्रनगर उपत्यकाको खानेपानी समस्या ३ वर्षभित्र समाधान हुने गरी भेरी नदीको पानी पम्पिङ आयोजना अघि बढाइएको छ। वीरेन्द्रनगरमा खानेपानी वितरण गर्दै आएको सुर्खेत उपत्यका खानेपानी संस्थाले यहाँका बासिन्दाका लागि पर्याप्त रूपमा खानेपानीको व्यवस्था गर्न सकेको छैन। ०५७ सालमा स्थापित सुर्खेत उपत्यका खानेपानी उपभोक्ता संस्था (झुप्रा बृहत् खानेपानी तथा सरसफाइ उपभोक्ता संस्था)ले वीरेन्द्रनगरमा खानेपानी आपूर्ति गर्दै आइरहेको छ। आयोजनाले झुप्रा खोलाको पानीलाई शुद्ध गरेर उपत्यकामा पानी वितरण गरिरहेको छ। तर पर्याप्त छैन। वीरेन्द्रनगर कर्णाली राजनीतिक, सामाजिक तथा प्रशासनिक केन्द्र हो। यहाँ कर्णाली प्रदेशका १० वटै जिल्लाका बासिन्दाको बसोबास छ। गुणस्तरीय शिक्षा हासिल गर्न तथा रोजगारीका अवसरका लागि हिमाली जिल्लासँगै कर्णालीका अन्य जिल्लाका बासिन्दाको पनि बाक्लो बसोबास छ। घरजग्गा व्यवसायीहरूले चिराचिरा पारेको जमिनमा घना बस्ती बस्दै गएपछि यहाँका पानीका स्रोतहरू सुक्दै गएका छन्। जसले भविष्यमा पानीको हाहाकार हुने अनुमान गरिएको छ। वीरेन्द्रनगरमा स्थायी र अस्थायी गरी करिब ५ लाख बढीको बसोबास छ। संघीयता कार्यान्वयनमा आएपछि खानेपानीको क्षेत्रमा सरकारबाट स्थानीय तहले पाएको सबैभन्दा ठूलो लगानीमा बन्न लागेको भेरी लिफ्टिङ खानेपानी आयोजनाको डिजाइन रिभ्यु सम्पन्न भइसकेको छ। अब ठेक्का प्रक्रिया अगाडि बढाइएको वीरेन्द्रनगर नगरपालिका प्रमुख मोहनमाया ढकालले बताइन्। उनका अनुसार कर्णाली प्रदेशकै ठूलो नगरपालिकाका रूपमा रहेको वीरेन्द्रनगरमा आगामी ३० वर्षको अवधिमा हुनसक्ने जनसंख्यालाई अनुमान गरी खानेपानीको सहज आपूर्ति पुर्याउने लक्ष्य लिइएको छ। यसका लागि आयोजनाको विस्तृत परियोजना प्रतिवेदन (डीपीआर) माथि विज्ञहरूबाट पुनः परामर्श लिने प्रक्रिया सकिएको छ। दुई खण्डमा गरी ६ अर्ब रुपैयाँ लागतमा सम्पन्न हुने यस आयोजनाको यसअघि नै तयार भइसकेको डीपीआरमाथि रिभ्यु गरिएको थियो। आयोजनाका लागि बजेटको पनि सुनिश्चितता भइसकेको छ। विश्व बैंकको ऋण सहयोगमा आर्थिक वर्ष २०७९८० देखि संघ, प्रदेश र स्थानीय तहको साझेदारीमा एक सय मिलियन अमेरिकी डलर लागतमा खानेपानी क्षेत्रगत सुशासन तथा पूर्वाधार सहयोग आयोजना अन्तर्गत भेरी नदीको पानी लिफ्टिङ आयोजना अघि बढाइएको हो। जसमा संघीय सरकारले ८० प्रतिशत र प्रदेश सरकार, सम्बन्धित स्थानीय तहले २० प्रतिशत लगानी जुटाउनु पर्ने हुन्छ। कर्णाली प्रदेश सरकार र वीरेन्द्रनगर नगरपालिकाले म्युचअल फन्ड अन्तर्गत प्रदेश सरकारले चालू आर्थिक वर्ष २०७९८० मा ५ करोड रुपैयाँ विनियोजन गरेको छ। नगरपालिकाले आयोजना स्थलसम्म पहुँचमार्ग विस्तार तथा आवश्यक पूर्वाधार निर्माणका लागि ५० लाख बजेट छुट्याएको छ। भेरी नदीमा तयार गरिने इन्टेकबाट सात किलोमिटर दूरीमा पम्पिङ गरी वीरेन्द्रनगर११ को अमृतडाँडामा पानी ल्याइनेछ। पहिलो चरणका कामहरूमा पानीको बहावलाई डाइभर्ट गरी नदी सतहदेखि करिब १० मिटर गहिरो इन्टेक निर्माण गरिनेछ। जसमा २ वटा इन्टेक रहने छन्। २ मध्ये एकले कुनै कारण काम गर्न छाडे वा सरसफाइ गर्नु परे सप्लाईमा कुनै बाधा हुने छैन्। त्यसपश्चात् इन्टेकदेखि करिव चार सय मिटरको दूरीमा पानी प्रशोधन प्रणाली निर्माण, पाइप लाइन विस्तारसँगै अमृत डाडाँमा रिजर्भ ट्यांकी निर्माण हुनेछन्। यस्तै पहिलो चरणकै काममा ट्यांकीदेखि वीरेन्द्रनगरसम्म मुख्य पानी प्रसारणलाइन विस्तार हुनेछ। यस्तै, दोस्रो चरणमा वीरेन्द्रनगर उपत्यकामा पर्ने रत्न राजमार्ग र सुर्खेतजुम्ला सडकको दुवैतर्फ प्रसारणलाइन विस्तार गर्ने योजना छ। वितरण प्रणाली तथा डिस्ट्रिक मिटर्ड एरिया (डीएमए)को बाँकी काम हुनेछ। पहिलो र दोस्रो चरणका लागि करिब ३३ अर्ब लागत लाग्ने प्रारम्भिक अनुमान गरिएको छ। भेरीको पानी ४०० मिटर उचाइमा प्रशोधन ट्यांकीमा खसालिने छ। त्यसपश्चात करिब सात किलोमिटर लामो पाइपका माध्ययमबाट अमृतडाँडामा निर्माण गरिने रिजर्भ ट्यांकीमा पानी हालिने छ । ५५० मिलिमिटर क्षमताको पाइप अमृतडाँडामा राखेर मुख्य ट्यांकीसम्म विस्तार गरिनेछ । अमृतडाँडामा बनाइने ट्यांकी १२ हजार घनमिटरको हुनेछ। वीरेन्द्रनगरमा दैनिक ३ सय २० लिटर प्रतिसेकन्ड पानीको माग छ। आपूर्ति भने प्रतिसेकेन्ड १५३ लिटर मात्रै छ। हाल २० हजार घरधुरीलाई धारामार्फत खानेपानी वितरण गर्ने गरिएको छ। १८ हजारबढी घरधुरीलाई खानेपानीको अभाव छ। हाल झुप्राखोला, खरी खोला, खोर्के खोला, इत्राम खोलाको पानी वितरण भइरहेको छ। भेरी नदीको पानी उपत्यकामा ल्याउने विकल्प उत्तम भएको नगर प्रमुख मोहनमाया ढकालले बताइन्। सुर्खेत उपत्यका खानेपानी उपभोक्ता संस्थाका अध्यक्ष कुलमणि देवकोटाले अहिलेको संरचनाले नगरमा पानीको माग पूरा गर्न नसकिने भन्दै आयोजना निर्माणमा ढिलाइ गर्न नहुने बताए। उनले भने, समयमै आयोजना सम्पन्न गरी वीरेन्द्रनगरमा बढ्दै गएको खानेपानी समस्याको दीर्घकालीन समाधान हुनुपर्छ। वीरेन्द्रनगर १ प्रगति टोलकी सुस्मिता परिवारलाई दैनिक खानेपानीको चिन्ता हुन्छ। उनी भन्छिन्, खोलाबाट एक घण्टा लगाएर एक ग्रागी धौधौ पानीको जोहो गर्छौं। धारामा तीनचार दिनको एक पटक आधाघण्टा पानी आउँछ। वीरेन्द्रनगर नगरपालिकाका उपप्रमुख निकण्ठ खनाल गर्मीयाममा सधैं पानीको समस्या हुने गरेको बताउँछन्। उनले भने, खानेपानीको समस्या समाधान गर्न भेरी नदीको पानी पम्पिङ गरी ल्याउनका लागि ठेक्का प्रक्रिया अघि बढाइएको छ। वल्र्ड बैंक, नेपाल सरकार र नगरपालिकाबीच त्रिपक्षीय सम्झौता भएकाले छिट्टै आयोजना सञ्चालन हँुदैछ। उपत्यकामा पानीको अभाव कम गर्न भेरीको पानीलाई तानेर ल्याउने योजनाले अबको ३ बर्ष भित्रै लक्ष्य हांसिल गर्ने सुर्खेत उपत्यका खानेपानी उपभोक्ता संस्थाका अध्यक्ष कुलमणि देवकोटाले बताए। वीरेन्द्रनगरमा सहज रूपमा पानी व्यवस्थापन गर्न भेरीबाट ७० प्रतिशत पानी आपूर्ति हुने र बाँकी ३० प्रतिशत पुरानै मुहान झुप्राखोलाबाट आपूर्ति हुने देखिन्छ।"
कृषिमा क्रान्ति रानीजमरा,"आयोजनाले रानी, जमरा र कुलरिया कुलाबाट १४ हजार ३ सय हेक्टर र लम्की शाखा नहरबाट थप ६ हजार गरी २० हजार ३ सय हेक्टर जमिनमा सिँचाइ सुविधा पुर्याउने छ। पूर्वी कैलालीमा कृषि क्रान्ति ल्याउने अपेक्षासहित सुरु गरिएको बहुप्रतिक्षित राष्ट्रिय गौरवको रानी, जमरा कुलरिया सिँचाइ आयोजना दोस्रो चरणमा निर्माण भइरहेको छ। पहिलो चरणमा मुख्य इन्टेकसहित मूल नहर र परम्परागत रूपमा सञ्चालन हुँदै आएका रानीजमरा, कुलरिया सिँचाइ कुलाको विकास र विस्तार गरिएको छ भने दोस्रो चरणमा लम्की शाखा नहर विस्तार गरिएको छ। विश्व बैंक र नेपाल सरकारको २७ अर्ब लागतमा सन् २०१० मा निर्माण सुरु भएको आयोजनाको भौतिक प्रगति हालसम्म ६० प्रतिशत भएको छ। आयोजनाको पहिलो चरणको काम सन् २०१८ मा सम्पन्न भएको थियो। हाल दोस्रो चरणको काम भइरहेको आयोजनाको म्याद सन् २०२३ डिसेम्बर ३१ तारिखसम्म छ। ३८ हजार ३ सय हेक्टर सिँचाइ लक्ष्य आयोजनाले रानी, जमरा र कुलरिया कुलाबाट १४ हजार ३ सय हेक्टर र लम्की शाखा नहरबाट थप ६ हजार गरी २० हजार ३ सय हेक्टर जमिनमा सिँचाइ सुविधा पुर्याइने छ। आयोजनाले लम्की शाखा नहरको परीक्षणसमेत गरिसकेको छ। आयोजनाले तेस्रो चरणको समेत अध्ययन गरिसकेको छ। तेस्रो चरणमा लम्कीचुहा नगरपालिकाको पथरैया नदीदेखि पश्चिम कान्द्रा नदीसम्म थप १८ हजार हेक्टर क्षेत्रफलमा सिँचाइ सुविधा पुर्याउन नहर निर्माण गरिनेछ। आयोजनाले नहरबाट ल्याइएको पानीबाट कटासेमा विद्युत् उत्पादन गर्न अन्तिम तयारी गरिरहेको छ। आयोजनाका सूचना अधिकारी प्रेम लासिबाका अनुसार असारसम्ममा आयोजनाले ४७ मेगावाट विद्युत् उत्पादन गर्नेछ। हाल विद्युत् उत्पादनका लागि उपकरणहरू जडान कार्य भइरहेका छन्। नहर सञ्चालनसँगै कैलालीको पूर्वी क्षेत्रका टीकापुर नगरपालिका, जानकी गाउँपालिका र लम्की चुहा नगरपालिकाका वडा नं ४, ६ र ८ मा बाह्ै महिना सिँचाइ सुविधा पुग्नेछ। सिँचाइ सुविधा नभएर जमिन बाँझो राख्नुपर्ने बाध्यताबाट यहाँका किसानहरूले राहत पाउनेछन्। नहरको परीक्षण गरेर हाम्रै आँखा अगाडि कर्णालीको पानी खेतहरूमा बगेको देखेपछि हामीमा खुशी छाएको छ लम्कीचुहा८ का किसान लक्ष्मी चौधरीले भने। पहिले सिँचाइ सुविधा थिएन, अब तरकारी खेती, नगदेबाली, वर्षे धान, चैते धान लगाउन सकिने भो। जसले गर्दा आमकिसानको आयस्तरमा निकै सुधार आउने छ। परम्परागत कुलाको रुपमा रहेका रानी, जमरा र कुलरिया कुलाबाट नियमित सिँचाइ सुविधा पुग्नाले कृषि क्षेत्रमा देशलाई नै योगदान दिन सकिने रानीजमरा, कुलरिया मूल कुला समितिका अध्यक्ष कुमारराज शाही बताउँछन्। नियमित सिँचाइ पुगेपछि वर्षैभरि खेतीपाती गर्न सकियो, सिजनमा, बेमौसमी सबै खाले खेती गर्न सुविधा पुग्नेछ अध्यक्ष शाहीले भने। यसको प्रत्यक्ष प्रभाव राष्ट्रिय उत्पादनसँग हुन जान्छ। २० हजार बढी हेक्टरमा सिँचाइ पुर्याउनु सामान्य कुरा होइन। ४७ मेगावाट विद्युत् उत्पादन आयोजनाले डुँडेझारीदेखि दक्षिण कटासे भन्ने स्थानमा विद्युत गृह निर्माण गरिरहेको छ। उक्त विद्युत् गृहबाट ४ दशमलव ७ मेगावाट विद्युत उत्पादन हुने बताइएको छ। विद्युत् गृह निर्माणको काम सम्पन्न नभएकाले दक्षिणतर्फको नहरमा भने पानी छोडिएको छैन। आयोजनाका इलेक्ट्रिकल इन्जिनियर धु्रवराज पौडेलले विद्युत् गृहमा टर्वाइन जडान भएर डाइनामो जडानको कार्य भइरहेको बताए। हामी असारसम्ममा विद्युत् उत्पादन परीक्षण गर्ने योजनामा छौं, इन्जिनियर पौडेलले भने। अहिलेसम्म विद्युत् बाल्न सकिने थियो, कात्तिकमा आएको बाढीका कारण विद्युत् गृहमा क्षति पुगेपछि केही ढिलाइ भएको हो। सिँचाइको नहरबाट तराई क्षेत्रमा विद्युत् उत्पादन हुनु नेपालकै लागि नयाँ प्रयोग भएको बताइन्छ। टीकापुर उद्योग वाणिज्य संघका निवर्तमान अध्यक्ष रामबहादुर भण्डारीले सिँचाइ आयोजनाबाट विद्युत्समेत उत्पादन हुनाले आयोजनाको कुल लागत केही वर्षमै असुल हुने बताए। नेपाल सरकारले आयोजनामा लगाएको लगानी जति यहाँ उत्पादन भएको विद्युत्बाट असुल उपर हुनेछ, निवर्तमान अध्यक्ष भण्डारीले भने। यसकारण यो आयोजना किसानका लागि मात्रै होइन, नेपाल र नेपालीका लागि गौरबको आयोजना हो। कोरोना महामारी, कर्णाली नदीमा आउने बाढी लगायतका कारणले समयमा निर्माण सम्पन्न नहुँदा भने यहाँका किसानहरू चिन्तित छन्। टीकापुर नगरपालिका३ का किसान सुनिता चौधरीले आयोजना समयमा सम्पन्न नहुँदा चिन्ता लागेको बताइन्। १३ वर्ष हुन लाग्यो आयोजना बनेर पानी खेत खेतमा पुग्छ भन्ने सुनेको चौधरीले भनिन्। अहिले पनि हामीले खेतमा पानी लगाउनका लागि कुला खन्न जानुपर्ने बाध्यता छ। दोस्रो चरणमा आयोजनाले कुला विस्तार कार्यक्रम सञ्चालन गरिरहेको छ। मुख्यमुख्य क्षेत्रमा सिँचाइका पूर्वाधारहरू निर्माणको क्रममा छन्। आयोजनाले आगामी दिनमा नहरको पानीलाई किसानका खेतसम्म पुर्याउने योजना बनाई रहेको छ। आयोजनाका सिनियर डिभिजनल इन्जिनियर प्रेम लासिबाले आयोजनाको दोस्रो चरणमा किसानका खेतसम्म सिँचाइ पुर्याउनका लागि संरचना निर्माण भइरहेको बताए। नहरका विभिन्न ठाउँबाट आउटलेट छोडेका छौं, उनले भने। कतिपय ठाउँमा पुरानै कुलोहरू छन् भने कतिपय ठाउँमा कुलो निर्माण गर्दैछौं। जसका माध्यमबाट किसानका खेतसम्म सिँचाइ सुविधा पुर्याउने काम गरिनेछ। आयोजनाले आफ्नो कमाण्ड क्षेत्रभित्रका नदी नियन्त्रणका लागि तटबन्ध गर्दै आएको छ। आयोजनाले कर्णाली नदी, मोहना नदी र पथरैया नदीमा तटबन्धका कार्यहरू पनि गरिरहेको छ। प्रत्येक वर्ष पथरैया नदीले कटान गर्दै जमिन नै सकिने अवस्थामा पुगेका थियौं टीकापुरका भीम चौधरीले भने। यसै वर्षदेखि तटबन्ध भइरहेको छ, यसले हाम्रो खेतीयोग्य जमिन पनि जोगिने छ। कृषिमा सहयोग राष्ट्रिय गौरबको रानीजमरा, कुलरिया सिँचाइ आयोजनाले कृषि कार्यान्वयन एकाइ सञ्चालन गर्दै आएको छ। आयोजना क्षेत्रका किसानहरूलाई आधुनिक कृषियन्त्र, प्रविधि, खेती विस्तार कार्यक्रममा सहयोग गर्दै आइरहेको छ। उन्नत बीउ विजन, नयाँ प्रविधि, खेतीको विस्तार जस्ता कार्यक्रम सञ्चालनमा छन् केरा किसान टेकेन्द्र धामीले भने। आयोजना सञ्चालन भएसँगै यस क्षेत्रमा व्यावसायिक खेतीको सुरुवात भएको छ, चाहे त्यो केरा होस् या तरकारी अथवा बिउ उत्पादन नै। आयोजनाले सहयोग गर्न थालेपछि यस क्षेत्रमा बर्सेनि केराखेती गर्ने किसानहरूको संख्या बढ्दै गएको छ। आयोजनाको सहयोग पछि यहाँका किसानहरूले सहकारीको माध्यमबाट बीउ उत्पादन गर्दै आइरहेका छन्। टीकापुर क्षेत्रमा उत्पादित धान, गहुँ, तोरी लगायतको बीउ देशका विभिन्न क्षेत्रमा बिक्री वितरण हुँदै आएको छ। किसानको खेतबारीमा सिँचाइ पुर्याउने, जमिनको सुरक्षा गर्ने, बीउ विजन तथा नयाँ प्रविधिका अनुदान जस्ता कार्यक्रमले यस क्षेत्रको कृषिमा क्रान्ति आउने किसानहरू बताउँछन्।"
होल्डिङ सेन्टर उपयोगमा ल्याऔं,"वीरगन्ज : वीरगन्ज नाकामा करोडौंको लागतमा निर्माण गरिएको होल्डिङ सेन्टर प्रयोगविहीन भए पछि त्यसलाई जनहितका काममा प्रयोगमा ल्याउन यहाँका जनप्रतिनिधिले सरकारलाई सुझाव दिएका छन्। पर्सा १ का प्रतिनिधिसभा सदस्य प्रदीप यादव र वीरगन्ज महानगरका मेयर राजेशमान सिंहले सोमबार बिहान निर्माणपछि प्रयोगविहिन रहेको होल्डिङ सेन्टरको स्थलगत अनुगमन गर्दै यस्तो सुझाव दिएका हुन्। कोभिड महामारीका बेला भारतबाट भित्रिने यात्रुको स्वास्थ्य चेकजाँच तथा संक्रमितहरूलाई क्वारेन्टीनमा राख्नका लागि सरकारले वीरगन्जनाका स्थित भन्सार छेउमा १ हजार शय्या क्षमताको करिब २८ करोड रुपैयाँको लागतमा होल्डिङ सेन्टर निर्माण गरेको थियो। उक्त सेन्टरमा कुल ६० वटा भवन छन्। जसमध्ये १३ वटा भान्सा घर र २२ वटा शौचालय पनि छन्। तर, होल्डिङ सेन्टर निर्माण भएको करिब एक वर्ष बित्दासमेत प्रयोगविहीन अवस्थामा छ। अनुगमनपछि प्रतिनिधिसभा सदस्य यादवले करोडौंको लागतमा निर्मित संरचनालाई उपयोगविहीन अवस्थामा राख्न नहुने बताए। लामो समयदेखि प्रयोगविहीन रहेको होल्डिङ सेन्टरको संरचनालाई जनहितका काममा उपयोगमा ल्याउनुपर्ने पूर्व वन तथा वातावरण मन्त्रीसमेत रहेका यादवले बताए। यस्तै वीरगन्ज महानगरका मेयर सिंहले पनि प्रयोगविहीन होल्डिङ सेन्टर महानगरवासीको हित हुने कुनै कामका लागि प्रयोगमा ल्याउन सकिने बताए।"
तत्कालिन गृहमन्त्री रामबहादुर थापालाई पैसा बुझाउनु पर्ने भन्दै इन्द्रजित राईले रकम उठाउँथे,"काठमाडौं : सर्वसाधारणलाई भुटानी शरणार्थी बनाइदिने भन्दै रकम उठाएको बलियो प्रमाणका आधारमा तत्कालिन गृहमन्त्री रामबहादुर थापा बादलका सुरक्षा सल्लाहकार इन्द्रजित राईलाई प्रक्राउ गरिएको प्रहरीले जनाएको छ । राईले भुटानी शरणार्थी बनाइ अमेरिका पठाइदिने भन्दै सर्वसाधारणबाट पैसा असुलेको प्रमाण प्रहरीले पाएको छ । सोही प्रमाणका आधारमा प्रहरीले मंगलबार बिहान ललितपुरस्थित उनकै निवासबाट राईलाई पक्राउ गरेको हो । राईले गृहमन्त्री थापालाई समेत मिलाउनु पर्ने भन्दै नक्कली भुटानी शरणार्थी बनाइदिने प्रलोभनमा सर्वसाधारणबाट पैसा उठाउने गर्थे। यद्यपी,प्रहरीले तत्कालिन गृहमन्त्री थापासँग भएको लेनदेनको प्रमाण भने भेटाएको छैन । अनुसन्धानमा खटिएका एक प्रहरी अधिकृतले अन्नपूर्णसँग भने,राईले तत्कालिन गृहमन्त्री थापासहित त्यसबेलाका गृहका उच्च अधिकारीको नाम मुछेर पैसा उठाएको पाइयो । तर, तत्कालिन गृहमन्त्री थापासहित त्यसबेलाका गृहका उच्च अधिकारीहरूले पैसा लिएको प्रमाण चाहि भेटिएको छैन । राईले पैसा उठाउनकै लागि मात्र तत्कालिन गृहमन्त्री थापालगायत उच्च अधिकारीहरूको नाम लिएको हुनसक्ने ती अनुसन्धानमा खटिएका अधिकृतले दावी गरे । यसअघि पक्राउ परेका केशव दुलाल,टंककुमार गुरुङ,सानु भट्टराई र सागर राईको बयानका आधारमा प्रहरीले थप अनुसन्धानका लागि राईलाई पक्राउ गरेको हो । राईले भुटानी शरणार्थी बनाई अमेरिका लैजाने भन्दै पाँच करोड बढी रकम सर्वसाधारणबाट उठाएको प्रहरीको प्रारम्भिक अनुसन्धानले देखाएको छ । राईसँगको बयानका आधारमा अन्य संलग्नहरू खुल्दै जाने प्रहरीले बताएको छ । यो पनि पढ्नुहोस नक्कली भुटानी शरणार्थी बनाउने गिरोहमा संलग्न इन्द्रजित राई पक्राउ"
टाढा छैन हेटौंडाकाठमाडौं,"तराईका जिल्लालाई राजधानीसँग जोड्ने यो छोटो दूरीको राजमार्ग रणनीतिक रुपमा पनि महत्वपूर्ण मानिन्छ। बागमती प्रदेश राजधानी हेटौंडालाई केन्द्र राजधानी काठमाडौंसम्म जोड्ने कान्ति लोकपथ ९० किलोमिटरको छ । यो राजमार्ग बने हेटौंडाबाट ४ घण्टामै काठमाडौं पुगिनेछ। राजा महेन्द्रले २०१३ सालमै शिलान्यास गरेको यो राजमार्ग अझै बन्न सकेको छैन। तराईका जिल्लालाई राजधानीसँग जोड्ने यो छोटो दूरीको राजमार्ग रणनीतिक रुपमा पनि महत्वपूर्ण मानिन्छ। कान्ति लोकपथको ९० प्रतिशत काम सम्पन्न भएको छ। नेपाली सेनाले २०१६ सालमा यो राजमार्गको ट्रयाक खोलेको थियो। ट्रयाक खुलेपछि राजा महेन्द्र स्वयंले हेटौंडाको बुद्धचोकदेखि आफैं जिप चलाएर ललितपुरको टीकाभैरवसम्मको यात्रा गरेका थिए। यो सडकलाई तराईसँग हेटौंडा हुँदै राजधानी काठमाडौं जोड्ने महत्वपूर्ण मार्गको रूपमा स्तरीकरण गर्न सरकारले धमाधम काम गरिरहेको छ। त्रिभुवन राजपथको लम्बाइ १ सय ५८ किलोमिटर, हेटौंडाकुलेखानीसिस्नेरीदक्षिणकाली मार्ग ८५ किलोमिटर र मुग्लिङनारायणगढ राजमार्गअन्तर्गत २ सय २३ किलोमिटर रहेकाले पनि यो लोकपथलाई निकै महत्वका साथ सरकारले स्तरोन्नति गरिरहेको छ। वैकल्पिक सडकको योजनाका रूपमा २०६५ सालमा सरकारले तत्कालीन कान्ति राजपथलाई लोकमार्ग नाम दिई छुट्टैै योजनाका रुपमा काम अघि बढाएको थियो। दक्षिण कोरियाको हुन्डाई इन्जिनियरिङ कम्पनीले असोज २०६० मै यो योजनाको विस्तृत योजना प्रतिवेदन (डीपीआर) सरकारलाई बुझाएपनि राजधानी काठमाण्डौंलाई बाराको निजगढ जोड्ने दु्रतमार्ग र हेटौंडाकुलेखानीकाठमाडौं सुरुङ मार्गको अवधारणाले यो योजना ओझेलमा परेको थियो। यद्यपि पछि भने राजधानी काठमाडौंसम्म पुग्न साँघुरोघुमाउरो बाटोको अलवा धेरै समय सवारी यात्रा गर्नुपर्ने यात्रुहरूको बाध्यताकारी अवस्था अन्त्य गर्न ट्रयाक उद्घाटन भएको पाँच दशकपछि सडक फराकिलो बनाउँदै स्तरीकरणको काम अघि बढाइएको हो। निर्माणाधीन सडक मार्गको कुल लागत ३ अर्ब ३३ करोड रहेकोमा हालसम्म २ अर्ब ९० करोड सरकारले खर्च गरिसकेको छ। जम्मा कुल लम्बाइ ९० किलोमिटर रहेकोमा हालसम्म ७४ किलोमिटर काम सम्पन्न भएको कान्तिलोकपथ आयोजनाका प्रमुख सुरेश न्यौपानेले बताए। बाँकी काम ललितपुरको कल्ते भीर लगायत ८ ठाउँमा पहिरो जाने क्षेत्र छ । कतिपय ठाउँमा विस्फोटक पदार्थले ढुंगा फुटाउनुपर्ने भएता पनि अबको २ वर्षभित्र निर्माण कार्य सम्पन्न हुुने उनले बताए। हाल ३ ठाउँमा प्याकेज बनाएर दु्रत गतिमा काम भइरहेको भन्दै पछिल्लो समय सरकारले त्यति ध्यान नदिएकोमा भने उनले गुनासो गरे। अब बाँकी काम सम्पन्न हुन करिब १ अर्ब ४७ करोड लाग्छ । अर्थ मन्त्रालयमा उक्त रकमको माग सहित पत्र पठाएको थियौ, आयोजना प्रमुख न्यौपानेले भने, त्यति रकम हाल दिनसक्ने स्थिति नरहेको बताएपछि पुनः अर्थ मन्त्रालयमा बहुवर्षीय ठेक्का हुने गरी ६६ करोडको स्टिमेट सहमतिका लागि गत साउनमा पत्र पठाएको थियो। तर, हालसम्म स्वीकृति भएको छैन। उक्त रकम प्राप्त भएमा २ वर्षभित्र कान्तिलोकपथ डबल लेन सहित सडक सञ्चालनमा आउने उनले बताए। यो सडकखण्डमा ८ ठाउँमा पहिरो जाने क्षेत्र पर्दछन्। ती ठाउँमा पहिरा नियन्त्रण गर्न, फराकिलो बनाउने बढी खर्च हुने आयोजनाको भनाइ छ। पछिल्लो समय राज्यको ठूलो धनराशी इन्धन आयातमा खर्च हुने गरेको भन्दै यो सडक निर्माण सम्पन्न भएपछि हेटौंडा काठमाडौं यात्रा चार घण्टामा छोट्टिनेछ। यातायात भाडादर घट्ने र इन्धन आयतमा पनि कमी हुने बागमती प्रदेशसभा सदस्य प्रेम बहादुर पुलामी (छिन्तु) ले बताए। यो आयोजना निकै महत्वपुर्ण रहेको छ, यसले हेटौंडा बजारबाट चौघडा, मकवानपुरगढी, ठिंगन, बागमती हुँदै ललितपुरको बगुवा, तीनपाने, टीकाभैरव, चापागाउँ सातदोबाटोसम्म पुग्छ, उनले भने, अहिलेको युगमा सकसपूर्ण र लामो यात्रा गर्न कसैले पनि चाहदैन्न। यो बाटो हुँदै भारतबाट आयात हुने सरसामानहरू, तराईका जिल्लाहरू र मकवानपुरमा उत्पादन हुने सामानहरू यहीबाटो हुँदै लान सक्नेछन्। ढुवानी भाडा, इन्धन, समयको बचत लगायत सबै कुराको बचत हुने भएकाले यो आयोजना सम्पन्न गर्न सबै मिलेर विशेष गरेर राज्यले आफूसँग भएको सबै संयन्त्रहरू परिचालन गरेर भनेपनि सम्पन्न गर्नुपर्छ। यो आयोजनाको ९० किमी सडकमध्ये ५० किमि मकवानपुरमा पर्छ भने बाँकी ललितपुरमा पर्छ।"
तराई हराभरा बनाउने सुनकोसीमरिण डाइभर्सन,"१३ दशमलव ३ किलोमिटर लामो सुरुङमार्ग गत असोज २८ गतेबाट अटोमेटिक टनेल बोरिङ मेसिनद्वारा खन्न थालिएको हो। हिमालपहाड र तराईलाई समृद्धिसँग जोड्ने सेतुका रुपमा हेरिएको सुनकोसीमरिन डाइभर्सन राष्ट्रिय बहुउद्देश्यीय आयोजना को प्रगति बढ्दै गएको छ। सुरुङ खन्न थालिएको सात महिनामा लक्ष्यभन्दा प्रगति धेरै भएको हो। आयोजनाले चालू आर्थिक वर्ष २०७९८० को भौतिक प्रगति ८० प्रतिशत हुने लक्ष्य राखेकोमा बढेर १२० प्रतिशत पुगेको आयोजनाका प्रमुख मित्र बरालले बताए। सुरुङ निर्माणमा मात्र अघिल्लो आर्थिक वर्षसम्म ९ प्रतिशत भौतिक प्रगति रहेकामा यो १० महिनाको अवधिमा ४ दशमलव ५ प्रतिशत बढेर १३ दशमलव ८३ प्रतिशत पुगेको छ, उनले भने। लामो समयदेखि चर्चामा रहेको यस आयोजनाको गत असोज २८ गतेबाट अटोमेटिक टनेल बोरिङ मेसिन (टीबीएम) द्वारा सुरुङमार्ग खन्ने कार्य थालिएको थियो। १३ दशमलव ३ किलोमिटर लामो सुरुङ मार्ग अन्तर्गत हाल ४ हजार ६६९ मिटर सुरुङ खनिएको छ। सिन्धुलीको कमलामाई नगरपालिका २ कुसुमटार स्थित आयोजना स्थलमा तत्कालीन ऊर्जा, जलस्रोत तथा सिँचाइमन्त्री पम्फा भुसालले गत असोज २८ गते टिवीएम मेसिनको स्वीच अन गरेपछि औपचारिक रूपमा सुरुङ मार्ग खन्न थालिएको थियो। यस राष्ट्रिय गौरवको आयोजनाको शिलान्यास २०७७ फागुन २० गते तत्कालीन प्रधानमन्त्री केपी शर्मा ओलीले गरेका थिए। आयोजनाको सुरुङ मार्गमा हाल दुई पटक भौगर्विक समस्या आए पनि त्यसलाई समाधान गर्दै अघि बढाइएको बरालको भनाइ छ। हाल सुनकोसीमरिण डाइभर्सनको ४ हजार ६६९ मिटर सुरुङ खनिएपछि टनेलको दायाँबायाँ र माथिबाट पाउडर जस्तो फिलाइट माटो दुई सय घनामिटरबढी झरेर टिविएम मेसिन थिचेपछि सुरुङ खन्ने कार्य रोकिएको छ। यसलाई हटाउन बाइपास निर्माण थालिएको छ। अन्य समस्या नआए टनेल निर्माण कार्य आगामी १५ महिनाभित्र सकिने छ। सुनकोसी गाउँपालिका ७ कानढुङग्रीस्थित सिन्धुली र रामेछाप जिल्लाको सिमाना भएर बग्ने सुनकोशी नदीमा डाइभर्सनको संरचना निर्माण गरी सुरुङ मार्फत सुनकोसी नदीको पानी मरिणखोलामा खसालिनेछ। यो योजनाबाट ३१ दशमलव ०७ मेगावाट विद्युत् उत्पादनसँगै तराईका जिल्लाहरू बारा, रौतहट, धनुषा, महोत्तरी र सर्लाही जिल्लामा एक लाख २२ हजार हेक्टर क्षेत्रमा सिँचाइ सुविधा पुर्याउने सरकारी लक्ष्य छ। सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको थियो। ठेकेदार कम्पनीले झन्डै सुरुङ खन्ने मेसिन (टीबीएम) राख्न जनशक्तिमार्फत प्लेटफर्म निर्माण गरेको थियो। सुरुङको प्रवेशद्धारमा प्वाल पारेर दुई सय मिटर लामो प्लेटफर्म जनशक्तिमार्फत निर्माण भएपछि टीबीएम मेसिनबाट सुरुङ खन्न थालेको हो। सुनकोसीमरिण डाइभर्सन परियोजनाको सुरुङ निर्माणकार्य राष्ट्रको समृद्धि र जनताको सम्पन्नताको दृष्टिले अत्यन्त महत्वपूर्ण रहेको बताइएको छ। यस आयोजना निर्धारित समयमा नै सम्पन्न हुँदा उर्जा उत्पादन, रोजगारको अवसर सिर्जना, खाद्यान्नमा आत्मनिर्भर बन्नुका साथै राष्ट्रिय असन्तुलित ब्यापारघाटा कम गर्न समेत सहयोग पुग्ने आयोजना प्रमुख बरालको भनाइ छ। टनेल निर्माणपछि १२ मिटर उचाइको बाँध निर्माण गरी सुनकोसी नदीको पानी १३ दशमलव ३ किलोमिटर लामो सुरुङ मार्फत मरिण नदिमा खसालिने छ। उक्त आयोजनामा ६४ मिटरको हेड हुने छ। सुरुङ मार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटार स्थित ६६ मिटर तल मरिण खोलामा खसालिने छ। मरिणमा खसेको पानी ४० किलोमिटर तल बागमती नदीमा बाँधिएको बाँधमा पुगेर सिँचाइ नहरमा लगिनेछ। आयोजनाको कुल लागत ४६ अर्ब १९ करोड ३९ लाख रहेको छ। हाल सुरुङ मार्ग सँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीले पाएको छ। पवर हाउस निर्माणका लागि १२ अर्बमा ठेक्का सम्झौता सकिएको छ। पवरहाउसको निर्माण कार्य २०८४ असार २५ गते भित्र सक्ने लक्ष्य छ। आयोजनाअन्तर्गत निर्माण हुने सुरुङमार्ग, हेडबक्स र पावर हाउस निर्माण मुख्य भौतिक संरचना रहेका छन्। सरकारले यस आयोजनालाई इकोनोमिक गेम चेन्जरका रूपमा लिएको छ। यो आयोजनाको चर्चा २०६६ सालदेखिनै हुँदै आएको थियो। यस आयोजना निर्माण सम्पन्न भएपछि वार्षिक रूपमा उर्जाबाट २ दशमलव ७ र सिंचाईबाट ७ दशमलव ३ अर्ब गरी कुल दश अर्व आम्दानी गर्न सकिनेछ। आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको थियो। आयोजनाको प्रतिवेदनमा बीपी राजमार्ग ४२५ मिटर, खुर्कोट मन्थली सडकको एक किलोमिटर डुवानमा पर्ने उल्लेख छ। डुवानमा पर्ने राजमार्गको ९ सय मिटर सडक स्थान्तरणको कार्य छिट्टै थालिने छ। आयोजनाबाट सिन्धुली र रामेछापका ५३२ घरधुरीका ४२३४ व्यक्तिहरू प्रभावित हुने छन्। उनीहरूलाई मुआब्जा दिएर अनेत्र सारिएको छ आयोजनाले हालसम्म ४२ हेक्टर जग्गा अधिग्रहण गरेको छ। उता आयोजनाले सुनकोसी२ जलविद्युत् आयोजनाअन्तर्गत १ सय ४४ मेगावाट विद्युत् उत्पादन गर्नेसमेत लक्ष्य लिएको छ। सुनकोसी २ योजना सन् १९८५ मै जापानीज विज्ञहरूले अध्ययन गरेका थिए। सुनकोसी २ आयोजना सुनकोसीमरिन डाइभर्सन बाँधभन्दा केही तलको दूरीमा निर्माण गरिने छ। यसका लागि पनि मन्त्रालयले विस्तृत अध्ययन गरिरहेको छ। सुनकोसीमरिन डाइभर्सन जलस्रोत तथा सिँचाइ विभागले ल्याएको अन्तर जलाधार स्थानान्तरण आयोजना माध्यको दोस्रो आयोजना हो। यसअघि अन्तर जलाधार स्थानान्तरण आयोजना अन्तरगत भेरीको पानी १२ किमि लामो सुरुङमार्फत बबई नदीमा खसालेर बिजुली निकाल्ने र सिँचाइ सुविधा पुर्याउने गरी भेरीबबई डाइभर्सन बहुउद्देश्यीय आयोजनाको निर्माण गरिएको थियो।"
नक्कली भुटानी शरणार्थी बनाउने गिरोहमा संलग्न इन्द्रजित राई पक्राउ,"काठमाडौं : प्रहरीले नक्कली भुटानी शरणार्थी बनाएर अमेरिका पठाउने ठगी धन्दामा संलग्न भएको आरोपमा तत्कालीन गृहमन्त्री रामबहादुर थापा (बादल) का सुरक्षा सल्लाहकार इन्द्रजित राईलाई पक्राउ गरेको छ। प्रहरी प्रवक्ता कुवेर कडायतले राईलाई मंगलबार बिहान ललितपुरबाट पक्राउ गरेको बताए। प्रवक्ता कडायतले अन्नपूर्णसँग भने 'थप अनुसन्धान गर्नुपरेकाले राईलाई पक्राउ गरिएको हो।' नक्कली भुटानी शरणार्थी बनाएर अमेरिका पठाउने ठगी धन्दामा राईको संलग्नता देखिएकाले पक्राउ गरेको प्रहरीले भनाइ छ। यसअघि प्रहरीले सोही घटनामा संलग्न केशव दुलाल,टंककुमार गुरूङ,सानु भट्टराई र सागर राईलाई पक्राउ गरिसकेको छ। ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाउने गरेको उनीहरूमाथि आरोप छ ।"
धर्तीमै स्वर्गको टुक्रा,"२००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय पनि तपस्या गर्न पुगेका थिए। पछि खप्तड बाबामात्रै तपस्यामा समाहित भए। २०४२ सालमा राष्ट्रिय निकुञ्ज स्थापना भए पनि खप्तडको प्रचार भने ७५ वर्षअघि नै भइरहेको थियो। जतिबेला खप्तड बाबा (श्री १००८ ब्रह्मविद् परमहंस योगी सच्चिदानन्द सरस्वती) तपस्या गर्न खप्तड पुगे, त्यसपछि खप्तडको प्रचार हुँदै गयो। २००२ सालमा बझाङ्गी राजा रामजंगबहादुर सिंहको अगुवाइमा खप्तडका जंगलमा खप्तड बाबासँगै स्थानीय पनि तपस्या गर्न पुगेका थिए। पछि खप्तड बाबामात्रै तपस्यामा समाहित भए। त्यसपछि खप्तड देवभूमिका रूपमा प्रख्यात हुँदै गयो। देशविदेशमा यसको महत्व र धार्मिक पर्यटनको महत्वबारे प्रचारप्रसार हुँदै गएपछि खप्तडको महिमा बढ्दै गएको हो। खप्तड समुद्र सतहबाट २४ सय देखि ३७ सय मिटरको उचाइमा छ। दुई सय २५ वर्गकिमी क्षेत्रफलमा फैलिएको खप्तडमा दुई सयभन्दा बढी प्रजातिका फूल र बहुमूल्य जडिबुटी पाईन्छ। कस्तुरी, मृग, बँदेल, डाँफेजस्ता जंगली जनावर र सयौं प्रकारका चराचुरुंगीहरू यस क्षेत्रमा अवलोकन गर्न पाइन्छन्। राष्ट्रिय निकुञ्ज स्थापना भएको पाँच वर्षपछि अर्थात २०४७ सालदेखि नेपाली सेनाको ब्यारेक राखिएको छ। यस राष्ट्रिय निकुञ्जले मध्यपहाडी वातावरण, वनस्पति र वन्यजन्तुहरूको प्रतिनिधित्व गर्दछ। यस निकुन्जमा सल्ला, खसुर र निगालोका जगंलहरूका साथै वन्यजन्तुका लागि उपयुक्त घाँसे मैदान छन्। यहाँ पाइने वन्यजन्तुमा रतुवा मृग, कस्तुरी मृग, घोरल, चितुवा, जंगली कुकुर, जंगली बिरालो, रातो बाँदर, लंगुर बाँदरका साथै डाँफे, मुनालजस्ता सुन्दर चराचुरुंगीहरू छन्। यो निकुञ्ज संसारकै राम्रो स्थानमा पर्छ। यस निकुञ्जको करिब मध्यभागतिर १२ हजार फिट अग्लो खप्तड लेकमा ५० वर्ष खप्तडबाबाले तपस्या गरेको पवित्र ठाउँ छ। सुन्दर घाँसे मैदानमा पुग्नेबित्तिकै यात्रीको थकान मेटिन्छ। यसको वरिपरि ५३ वटा थुम्का छन्, जसलाई स्थानीय भाषामा झोती भनिन्छ। यहाँका घाँसे मैदान, खप्तड दह, नागढुंगा, केदारढुंगा, खप्तडबाबा आश्रम, शिव मन्दिर मुख्य आकर्षण हुन्। प्राकृतिक, धार्मिक, सांस्कृतिक र जैविक विविधताले भरिपूर्ण भए पनि भौतिक पूर्वाधार र प्रचार प्रसारको कमीले खप्तडले यथेष्ट महत्व पाएको देखिँदैन। यातायात र उचित बास बस्ने व्यवस्था क्रमशः बढिरहेका बेला आन्तरिक र बाह्य पर्यटकहरू विस्तारै बढिरहेको खप्तड राष्ट्रिय निकुञ्जका संरक्षण अधिकृत गोपाल घिमिरेले बताए। उनका अनुसार पहिले जेठदेखि कात्तिकसम्म मात्रै पर्यटक खप्तड पुग्ने गरेका भए पनि आजभोलि जुनसुकै समयमा पनि पर्यटक खप्तड पुग्ने गरेका छन्। आर्थिक वर्ष २०७६७७ देखि आर्थिक वर्ष २०७८७९ सम्मको तथ्यांकअनुसार धार्मिक प्रयोजन भन्दा बाहेकका पर्यटकको संख्यामा वृद्धि भएको खप्तड राष्ट्रिय निकुञ्ज कार्यालय बाजुराका सूचना अधिकारी रेन्जर ज्ञानेन्द्रबहादुर शाहले बताए। सूचना अधिकारी शाहका अनुसार आर्थिक वर्ष २०७६७७ मा जम्मा ७ सय ४६ जनाले खप्तड भ्रमण गरेका थिए। आर्थिक वर्ष २०७७७८ मा १ हजार ६ सय ८८ जना, आर्थिक वर्ष २०७८७९ मा उक्त संख्या बढेर खप्तड भ्रमण गर्नेको संख्या २ हजार २ सय ९ जना पुगेको छ। पर्यटक वृद्धिका साथै आन्तरिक आयमा वृद्धि भइरहेको समेत सूचना अधिकारी शाहले जानकारी दिएका छन्। उनका अनुसार रोयल्टी, पर्यटन शुल्क, बन पैदावार बिक्री वितरण, दण्ड सजाए बापतको रकम बर्सेनि वृद्धि भइरहेको देखिन्छ। सूचना अधिकारी शाहले आर्थिक वर्ष २०७७७८ मा ६ लाख २२ हजार र आर्थिक वर्ष २०७८७९ मा ९ लाख २० हजार आम्दानी भएको बताए। पर्यटन ब्यवसायी दीपकबहादुर खड्का भन्छन्, खप्तडका लागि यो आम्दानी नगन्य हो। खप्तडमा आवतजावत गर्ने सडक र बस्ने बासको मात्रै व्यवसथा भयो भने त्यहाँ थेग्न नसक्ने पर्यटकहरू आउन सक्छन्। सरकारले खप्तडको विकासका लागि ध्यान दिन नसकेको यस क्षेत्रका पर्यटन व्यवसायीको गुनासो छ। चालू आर्थिक वर्षमा अहिलेसम्म १ हजार ६ सय ४ जना पर्यटकले खप्तड घुमिसकेका छन्। निकुञ्जका रेन्जर तथा सूचना अधिकारी ज्ञानेन्द्रबहादुर शाहले नेपालीलाई एक सय रुपैयाँ, सार्क मुलुकका नागरिकलाई ५ सय रुपैयाँ र अन्य देशका पर्यटकलाई १५ सय रुपैयाँ प्रवेश शुल्क तोकिएको बताए। खप्तड राष्ट्रिय निकुञ्ज पुग्नका लागि बझाङको खप्तडछान्ना गाउँपालिकाको मेल्तडी हुँदै लोखडाबाट वा डोटीको झिंग्रानाबाट जान सकिन्छ। खप्तड पुग्न कैलाली जिल्लाको अत्तरियाबाट डा केआईसिंह राजमार्ग हुँदै डोटी झिग्रेना वा जयपृथ्वी राजमार्ग भएर तमैल हुँदै खप्तडछान्नाबाट जाँदा ७ देखि ८ घण्टामा खप्तड पुगिन्छ। विश्वका धेरैजसो मुलुकहरू पर्यटन व्यवसायबाट मजबुत अर्थतन्त्र बनाउन सफल भएको परिप्रेक्षमा खप्तड पनि एक पर्यटन व्यवसायका लागि उदाहरण बन्न सक्छ। खप्तड जान आकाश मार्ग र सडक मार्ग दुवै सुधार गर्न सकिने हो भने पर्यटकिय गतिविधि बढाउन सकिने पर्यटन व्यवसायी किशोर खड्काले बताए। उनका अनुसार अहिले धनगढीबझाङ सातामा दुई दिन मात्रै हवाई उडान छ। निजी क्षेत्रको समिट एयरले उडान गरे पनि यहाँको प्रचारप्रसार र होमस्टे, अत्याधुनिक होटलको व्यवस्था हुन सकेको छैन। नेपाल वायुसेवाको सस्तो दरको दैनिक उडान भएमा र सडक यातायात पूर्वाधार भएमा खप्तडले सुदूरपश्चिमको अर्थतन्त्रमा सुधार ल्याउने उनको भनाइ छ। खप्तड आन्तरिक पर्यटकको प्रमुख रोजाइमा परे पनि आवागमनमा कठिनाई र बासको व्यवस्थ नहुँदा नराम्रो प्रचार भइरहेको छ। खप्तड क्षेत्रमा जाँदा पर्यटकलाई खान बस्नलाई अलि समस्या रहेको झिग्रेनामा होमस्टे सञ्चाल गरिरहेका पर्यटन व्यवसायी दीपक खड्काले बताए। सरकारले पर्यटकीय स्थलका बारेमा नारा ल्याउँदा राम्रा राम्रा ल्याउँछ तर व्यवहारमा लागू हुँदैन, खड्काले भने, सरकारले देशभरमा सयवटा गन्तव्य स्थल छानेको छ। त्यसभित्र खप्तड पनि पर्छ। तर, त्यहाँ पुग्दा पर्यटकलाई केकस्ता कुराको आवश्यक छ भन्ने सोंचेको पाइँदैन। सरकारले पर्यटन प्रवर्धन गर्ने कुनै पनि नीति ल्याउँदा व्यवसायीसँग पनि सल्लाह गरेर ल्याएमा त्यो फलदायी हुने थियो। तर, अहिलेसम्म यस्तो गरिएको छैन। निकुञ्जमा घुम्न पाउने तर खान र बस्न नपाउने भएकाले केही समस्या भएको र सरकाले निश्चित मापदण्ड बनाएर निश्चित व्यवस्था गरे राम्रो हुने खप्तडछान्ना गाउँपालिका अध्यक्ष्य उत्तम रोकायाले बताए। खप्तड राष्ट्रिय निकुञ्जको नाम सुन्दा र हेर्दा खप्तड जति सुन्दर छ त्यस्तै व्यवस्थापकीय पक्ष साह्रै कमजोर रहेको सरोकारवाला र भ्रमणकर्ताहरू बताउँछन्।"
जडिबुटी भण्डार,"सरकारको प्राथमिकतामा परेका ३३ प्रजातिमध्ये कर्णालीमा मात्रै २७ प्रजातिका जडिबुटी पाइन्छन्। कर्णालीमा के छैन ? बहुमूल्यवान यार्सागुम्बा छैन कि ? अनेकौ औषधि बन्ने महँगामहँगा जडिबुटी छैनन् ? छन् त सबैथोक छन्। तर, सदुपयोग छैन। त्यसैकारण कर्णाली पछि छ। सरकारको प्राथमिकतामा परेका ३३ प्रजातिका जडिबुटीमध्ये कर्णालीमा २७ प्रजातिका जडिबुटी पाइन्छन्। डिभिजन वन कार्यालय कालिकोटका वन अधिकृत प्रकाश देवकोटाले भने, कालिकोटको जडिबुटीलाई व्यवसायीकरण गर्न सकिए यहाँको आर्थिक समृद्धिको मुख्य आधार बन्ने निश्चित छ। जिल्लाबाट ५१ प्रजातिका जडिबुटीहरू व्यापारिक प्रयोजनमा निर्यात हुने गरेका छन्। जसबाट बर्षेनी २२ देखी ३० लाखसम्म राजस्व संकलन पनि हुँदै आएको छ। कर्णालीका १० वटै जिल्लामा झन्डै ५ हजारभन्दा बढी प्रजातिका जडिबुटीहरू पाइन्छन्। प्रदेश वन निर्देशनालयका निर्देशक भरत थापाले भने, कर्णाली जटिबुटीको हिसाबले धनी प्रदेश हो। तर, यो प्रदेशमा संकलन तथा प्रसोधन उद्योगहरू नहुँदा सिधै बाहिर निकासी हुन्छ। कर्णालीमा यार्सागुम्बा, टिमुर, सतुवा, पाखनबेद, पदमचाल, सीतल्चीनी, डाले चुक, चिराइतो, कयर, कुरिलो, कटुको, बायजडी, बोजोलगायतका प्रजातिका जडिबुटी पाइन्छ। संघीय सरकारको जडिबुटी विकास कार्यक्रमअन्तर्गत जडिबुटी खेती बिस्तार, खेती क्षेत्र निर्धारण, पकट क्षेत्र निर्धारण र भण्डारण केन्द्र र प्रसोधन केन्द्र निर्माणका लागि अनुदानका कार्यक्रम छन्। पछिल्ला दिनमा अत्यधिक दोहन तथा चोरी निकासीका कारण कर्णालीका बिभिन्न जिल्लाका लेकाली वन क्षेत्रमा पाइने बहुमूल्य जडिबुटी लोप हुँदै गएका छन्। जलवायु परिवर्तन, आगलागी, लोपोन्मुख जडिबुटीको खेती प्रविधिको अभाव, अत्यधिक दोहन तथा चोरी निकासीका कारण बहुमुल्य जडिबुटी दिन प्रतिदिन लोप हुँदै गएको स्थानीय बताउँछन्। गाउँ नजिकैका वन क्षेत्रमा पाइने वनचोतेसमेत लोप भएको स्थानियको भनाइ छ। जुन पहिले गाउँमा अस्पताल नहुँदा पखाला लागेको मान्छेलाई दूधमा पकाएर खुवाएपछि पखाला रोकिन्थ्यो। जिल्लाको पचालझरना गाउँपालिका ७ निवासी बिरबल बुढाले परापुर्वकालदेखी वन क्षेत्रमा पाइने महत्वपूर्ण जडिबुटीहरू संरक्षण नहुँदा लोप हुने अवस्थामा रहेको बताए। उनले भने, गाउँमा दुःखी बिमार हुँदा पहिले जडिबुटिकै भर थियो। कतिपय धामि झाक्रिकोमा पनि जान्थ्ये। अहिले गाउँगाउँमा मेडिकल आए। जडिबुटी बाहिर बिक्री गर्ने व्यापारीहरूले गाँउमा जडिबुटी नै लोप बनाईसके। अब त खोजे पनि नपाइने अवस्था छ। बनेका संरचना पनि प्रयोगविहीन सुर्खेतमा झन्डै ८ बर्षदेखी निर्माणाधिन जडिबुटी संकलन तथा प्रशोधन व्यवसाय केन्द्रको काम पूरा अझै भएको छैन। सुर्खेत उद्योग वाणिज्य संघले जडिबुटी संकलन, प्रशोधन तथा व्यवसाय केन्द्र सञ्चालनका लागि बाहिरि पूर्वाधार तयार गरेपनि बाँकी काम पुरा नहुँदा प्रयोगविहीन छ। काँक्रेविहार संरक्षित क्षेत्रको सीमासँगै जोडिएको करिब ७ कट्ठा जग्गामा बनेको उक्त संरचना उद्देश्यअनुसार सञ्चालनमा आउन सकेको छैन। सुर्खेत उद्योग बाणिज्य संघका अध्यक्ष लक्ष्मण कँडेलले काँक्रेविहार संरक्षित क्षेत्रको सीमासँगै जोडिएको करिब ७ कट्ठा जग्गामा बनेको जडिबुटी संकलन, प्रशोधन तथा व्यवसाय केन्द्रमा पार्किङ निर्माण र बोरिङको काम यसै महिनाबाट थालनी हुने बताए। उनले भने, ती कामहरू सम्पन्न भएपछि चाँडैनै सुर्खेतमा कर्णाली प्रदेशका १० वटै जिल्लाबाट आयात हुने जडिबुटीहरू संकलन गर्ने, प्रसोधन गर्ने, ग्रेडिङ गर्ने र निर्यात गर्ने योजना छ। २०६८ सालबाट प्रशोधन केन्द्र निर्माणको काम थालनी भएको हो। संरचना निर्माणमै उद्योग वाणिज्य संघले दशक बढी समय खर्चिएको छ। पूर्वाधार निर्माणका लागि निजी तथा साझेदारी मोडलमा करिब ४ करोड रुपैयाँ खर्च भएको छ। निजी लगानीमा जडिबुटी संकलन गर्ने गरिए पनि जडिबुटी संकलन तथा भण्डारण केन्द्र नहुँदा सड्ने र गुणस्तर कायम गर्न निकै चुनौती भएको व्यवसायी बताउँछन्। व्यवसायी धीरेन्द्र थापाले भने, गाउँबाट संकलित जडिबुटीहरू बजारसम्म पुगाउदा कौडिको भाउमा बिक्री गर्नुपर्ने बाध्यता रहेको छ। गाउँका संकलन गर्दा राम्रो जडिबुटी यातायात असुविधाका कारण बजारसम्म पुगाउन समय लाग्छ। कतिपयको त गुणस्तर बिग्रिन्छ। बजारमा समय लगाएर पुर्याएको जडिबुटी भण्डारण गर्ने ठाउँ छैन। भनेको बेला बिक्री हुँदैन। कौडीको भाउमा बिक्री गर्नुपर्छ। अहिले कर्णालीका व्यवसायीले नेपालगञ्ज हुँदै भारततर्फ सस्तो मूल्यमा जडिबुटी बिक्री वितरण गर्न बाध्य छन्। जडिबुटी संकल तथा प्रशोधन केन्द्र सञ्चालनमा आएपछि कर्णालीका जडिबुटी व्यवसायीलाई सहज हुनेछ। सुर्खेतमै संकलन र प्रशोधन कार्य भएपछि जडिबुटीको ग्रेडिङ सहित प्रशोधन गरी बजारीकरणमा सहज हुनेछ भने किसानले उचित मुल्य पाउनेछन्। आयातमुखी बजार अर्थतन्त्रलाई निर्यातमुखी बनाउने मुख्य लक्ष्यअनुसार प्रशोधन केन्द्र सञ्चालन गर्ने उद्देश्य राखिएको सुर्खेत उद्योग वाणिज्य संघले जनाएको छ। प्रदेश वन निर्देशनालयका अनुसार कर्णालीबाट गत आर्थिक वर्षमा १४ लाख ३५ हजार ४७ किलो जडिबुटी निर्यात गरी २ करोड २१ लाख ९३ हजार ४ सय ४७ राजस्व संकलन गरिएको छ।"
पूर्वको अलैंची पश्चिमतिर,"अछाम, डोटी, बैतडीसमेत ४६ जिल्लामा अलैंची बगान विस्तार भएको छ। अलैंची व्यवसायी संघकी केन्द्रीय सदस्य कुसुम दहालको माईजोगमाई ५ मा रहेको तीन सय रोपनी जमिन अहिले नाङ्गै छ। रोगका कारण १२० मन (४० किलो बराबर १ मन) सम्म सुक्खा अलैंची फल्ने बगान मासिएपछि उनलाई अलैंची सम्झन पनि मनलाग्न छोडेको छ। दाहाल भन्छिन्, अलैंची सम्झँदा पनि मन कटक्क खान्छ, हाम्रो जस्तो हाल बनेको छ सबैको। किसानले नयाँ जात खोजेर लगाए पनि लामो समय नटिकेपछि धेरैले बैकल्पिक खेती अपनाउन थालेको उनले बताइन्। अलैंची विकास केन्द्र पान्दमका प्रमुख राजन परियारले नेपालको पूर्वक्षेत्रमा अलैंची खेतीको क्षेत्र खुम्चिए पनि पश्चिममा विस्तार हुँदै गएको बताए। उचित व्यवस्थापन र रोगको कारण इलाममा भने १५ वर्षको अवधिमा ९० प्रतिशत बगान सखाप भएको अनुमान छ। पछिल्लो समयमा इलामको चुरे क्षेत्रमा जिर्मले जातको अलैंचीको खेती सुरु भएपछि केही समयदेखि इलाममा उत्पादन घट्ने क्रम रोकिएको केन्द्र प्रमुख परियारले बताए। रोगका कारण इलामको अलैंची खेती अहिले १७२५ हेक्टरमा खुम्चिएको छ। ताप्लेजुङमा अहिले पनि ४३०२ हेक्टरमा अलैंची खेती फैलिएको कृषि तथा पशुपन्छी विकास मन्त्रालयको तथ्यांकमा उल्लेख छ। २०६५ सालमा प्रकोपका रुपमा देखा परेको अलैंचीको गानो कुहिने रोगको कारण इलाम, पाँचथर, ताप्लेजुङ सहित अलैंची हुने सबै जिल्ला प्रभावित भएका छन्। तर, रोगको प्रभावकारी रोकथामको प्रयाससमेत नभएको राष्ट्रिय कृषक समूह महासंघ इलामका अध्यक्ष विष्णु दुलालले बताए। कोसी प्रदेशमा अहिल १५ हजार ७३७ हेक्टरमा अलैंची खेती हँुदा वार्षिक ७ हजार ४७४ टन उत्पादन हुने गरेको छ। चालू आव २०७९८० को फागुन मसान्तसम्ममा नेपालबाट पाँच अर्ब ८४ करोड ४६ लाख ७२ हजार मूल्य बराबरको ७२ लाख २१ हजार तीन सय ७४ केजी अलैंची भारत निर्यात भएको मेची भन्सार कार्यालय काँकरभिट्टाले जनाएको छ। गत आव २०७८७९ को सोही अवधिमा नेपालबाट तीन अर्ब २२ करोड २७ लाख २२ हजार रुपैयाँ मूल्य बराबरको ३५ लाख ८४ हजार २२ केजी अलैंची भारततर्फ निकासी भएको भन्सार कार्यालयको तथ्यांकमा उल्लेख छ। गत आर्थिक वर्षमा सो भन्सार कार्यालयबाट चार अर्ब ७६ करोड ४३ लाख ८६ हजार मूल्य बराबरको ५२ लाख ८० हजार चार सय ४२ केजी अलैंची भारत निकासी भएको थियो। भन्सारको तथ्यांकले गत वर्ष अलैंची प्रतिकिलो ९ सय रुपैयाँमा कारोबार भएको देखिन्छ। मधेस प्रदेश बाहेकका जिल्लामा अलैंचीको खेती विस्तार हुन थालेको सरकारी तथ्याङ्कले देखाउँछ। अलैंची विकास केन्द्रले भने यस वर्षदेखि तन्तु प्रजनन् प्रयोगशालामार्फत स्वस्थ विरुवा उत्पादन सुरु गरेको केन्द्र प्रमुख परियारले बताए। केन्द्रले वार्षिक ५० हजार बिरुवा उत्पादन गर्ने लक्षसहित काम सुरु गरेको छ। यसरी उत्पादन भएको बिरुवा ३० महिनामा कृषकको बारीमा रोप्न योग्य हुन्छ। यस्तो विरुवामा रोग सहने क्षमता बढि हुने उनले बताए। उनले भने, पश्चिम नेपालमा अलैंची खेती विस्तार भइरहेको छ। हामी त्यहाँ स्वस्थ विरुवा दिने योजनामा छौं। पूर्वका इलाम, पाँचथर, ताप्लेजुङ, खोटाड,संखुवासभा, ओखलढुंगा, उदयपुर, लमजुड, कास्की, सल्यान , दैलेख, सुर्खेतदेखि सुदूरपश्चिमका अछाम, डोटी, बैतडीसमेत ४६ जिल्लामा अलैंची बगान विस्तार भएको अलंैची विकास केन्द्र पान्दम फिक्कलले जनाएको छ। नेपालमा सबैभन्दा बढी अलैंची खेती गर्ने ताप्लेजुङगमा ४३०२ हेक्टर क्षेत्रमा यसको व्यावसायिक खेती भएको छ। वाणिज्य तथा आपूर्ति व्यवस्था मन्त्रालयले सार्वजनिक गरेका १९ वटा तुलनात्मक लाभका वस्तुमध्ये अलैंची पनि हो। विश्वका अलैंची उत्पादन गर्ने मुख्य तीन मुलुकमध्ये नेपाल अग्रस्थानमा छ। नेपालमा करिब १७ हजार हेक्टरबाट अलैंची खेती हुने गरेको छ। यसबाट वार्षिक ६ हजार ५२१ मेट्रिकटन अलैंची उत्पादन हुने गरेको छ। भारतमा भने २६ हजार ४ सय ८२ हेक्टरबाट वाषिर्क ४ हजार ५ सय २५ टन मात्र अलैंची उत्पादन हुने गरेको छ। २०१५ सालदेखि नै अलैंची खेती गरेर किसानले आम्दानी लिन थालेका हुन्। पहिलोपटक अलैंची खेती इलामका सीमावर्ती गाउँहरू श्रीअन्तु, समालबुङ, पशुपतिनगर, गोर्खे, जोगमाईलगायत क्षेत्रमा भएको पाइन्छ। पहाडी क्षेत्रका ६७ हजार भन्दा बढी कृषकहरू अलैंचीमा आश्रित रहेको नेपाल सरकारको पाँच वर्षे अलैंची निर्यात नीतिमा उल्लेख छ। नीतिमा भनिएको छ भारतीय बिचौलियाहरूले यसको आम्दानीको ठूलो हिस्सा कब्जा गरेका छन् किनभने यसको अधिकांश व्यापार खासगरी संसाधन (लजिस्टिक्स) उनीहरूको नियन्त्रणमा छ। नेपाली अलैंचीको भाउ पनि दिल्लीका व्यपारीले निर्धारण गर्ने गरेको छ। अलैंचीको उत्पादन र प्रशोधनमा सुधार गरी मूल्य सञ्चयलाई अभिवृद्धि गर्ने नीति लिएको सरकारको अलैंची निर्यात नीतिमा उल्लेख छ। नेपाली अलैंचीले विश्वको ६८ प्रतिशत हिस्स नेपाली अलैंचीले ओगटेको दायीत्व नामक गैरसरकारी सस्थाले सार्वजनीक गरेको रिर्पोटमा उल्लेख छ। सो रिपोर्टमा गुणस्तर सुधार, रोग नियन्त्रण र मिसावट नियन्त्रणमा तत्काल काम गर्न सुझाव दिइएको छ। नेपाली अलैंचीको गुणस्तरलाई तीन तहमा विभाजन गरिएको छ। तीनवटै समुहको मूल्य बेग्लाबेग्लै हुने गरेको छ। जम्बोजेट, स्टेन्डर र चलन चल्ती भनिने वर्गीकरणमा प्रतिमन १ हजार सम्मको फरक रहने गरेको छ। अलैंचीको दानाको आकार, पुच्छर काटेको वा नकाटेको, अलैंचीको रंग, अलैंचीको चिस्यानको आधारमा वर्गीकरण गर्ने गरिएको छ। जम्बोजेट सबैभन्दा उच्च गुणस्तरको भए पनि यस्तो अलैंची किसानबाट नआउने व्यवसायी बताउँछन्। दोस्रो तहको स्टेण्डर र तल्लो गुणस्तरको अलैंची आउने भएकाले पनि अलैंचीले राम्रो मुल्य नपाएको व्यवसायीहरूको भनाइ छ।"
आज सूचना तथा सञ्चार प्रविधि दिवस मनाइँदै,"सूचना विश्वसनीय र भरपर्दो खालको हुनुपर्ने भन्ने सोचका साथ यो दिवसको नारा तय गरिएको समेत उनले जानकारी दिए। काठमाडौं : सरकारले राष्ट्रिय सूचना तथा सञ्चार प्रविधि दिवस आइसिटी डे आज अर्थात वैशाख १९ गते मनाउने भएको छ। सुरक्षित सूचना प्रविधि, सुशासन र समृद्धि भन्ने मूल नाराका साथ छैटौँ दिवस अर्थात् आइसिटी डे यही वैशाख १७, १८ र १९ गते तीन दिनसम्म विभिन्न कार्यक्रम गरेर मनाउने भएको हो। राष्ट्रिय सूचना तथा सञ्चार प्रविधि मन्त्रालयका प्रवक्ता नेत्रप्रसाद सुवेदीका अनुसार सूचना प्रविधिको क्षेत्रमा योगदान दिएकालाई सम्मान गर्ने गरिन्छ। 'सूचना प्रविधिको प्रयोगबाट हुने साइबर अपराध कसरी रोक्न सकिन्छ भनेर अध्ययन गर्ने गरिन्छ', उनले थपे, 'सूचना प्रविधिको प्रयोग गरेर देशको विकास र मुलुकको समृद्धि गर्न सकिने उद्देश्यले यो दिवस मनाउन थालिएको हो।' सूचना विश्वसनीय र भरपर्दो खालको हुनुपर्ने भन्ने सोचका साथ यो दिवसको नारा तय गरिएको समेत उनले जानकारी दिए। दिवस मनाउन मन्त्रालयका सचिव कृष्णबहादुर राउतको संयोजकत्वमा गठित मूल समारोह समितिको यही वैशाख १० गते बसेको बैठकले यस वर्ष मूल नारा पारित गर्दै मनाउने निर्णय गरेको थियो। दूरसञ्चार सेवाप्रदायकमार्फत तीन दिनसम्म वैशाख १७, १८ र १९ गते रिङब्याक टोनका रूपमा आइसिटी डे २०२३ भव्य रूपमा मनाऔँ भन्ने सन्देशका साथै वैशाख १९ गते बिहान मोबाइल प्रयोगकर्तालाई एसएमएसमार्फत पठाउने व्यवस्था मिलाउन नेपाल दूरसञ्चार प्राधिकरणलाई अनुरोध गर्ने प्रचार उपसमितिले जनाएको छ। नेपालमा २०२८ सालमा कम्प्युटर भित्रिएको थियो। नेपालमा कम्प्युटर एसोसिएसन नेपाल (क्यान) को सन् १९९२ मा स्थापना भयो। त्यही स्थापना भएको दिनलाई सूचना प्रविधि दिवसका रूपमा मनाउन थालेको हो। रासस"
