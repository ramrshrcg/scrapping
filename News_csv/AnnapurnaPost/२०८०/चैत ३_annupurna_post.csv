शीर्षक,विवरण
लालपूर्जासहितको पक्की घर पाउने भएपछि भूमिहीनहरू हर्षित,"ढल्केवर(धनुषा) : धनुषाको गणेशमान चारनाथ नगरपालिकाले विकास साझेदार संस्थाको सहयोगमा ३६ भूमिहीन घर परिवारलाई लालपूर्जासहित घर उपहार दिने भएको छ। नगरपालिकाले वडा नम्बर ७ सन्तनगरस्थित चारनाथ खोलाको नदी उकास जग्गामा ह्याविट्याट फर नेपाल र सामुदायिक सुधार केन्द्र धनुषाको सुरक्षित आवास कार्यक्रम अन्तर्गतको सहयोगमा भूमिहीन तथा असुरक्षित र अव्यवस्थित बसोवासीका लागि घर निर्माण गरिदिने भएको हो। प्रत्येक घरधुरीलाई १० धुर जग्गामा निर्माण हुने ३६ वटा पक्की घरको शनिवार एकसाथ शिलान्यास गरिएको छ। प्रदेशसभा सदस्य सन्जय कुमार महतो, गाणेशमान चारनाथ नगरपालिकाका नगरप्रमुख जितनारायण यादव र उपप्रमुख तुलसाकुमारी पाण्डेले संयुक्त रुपमा घरको शिलान्यास गरेका हुन्। १ करोड ९८ लाख रुपैयाँको लागतमा ३६ वटा घर निर्माण हुने सामुदायिक सुधार केन्द्र धनुषाका अध्यक्ष सञ्जय साहले जानकारी दिए। उनका अनुसार एउटा घर निर्माणमा ५ लाख ५० हजार रुपैया खर्च हुने अनुमान गरिएको छ। उनले भूमिहीन र अव्यवस्थित बसोबासीहरूका लागि जग्गाधनी प्रमाणपूर्जा सहितको सुरक्षित आवास निर्माण गर्न लागिएको बताए। अध्यक्ष साहका अनुसार एकै मोडलमा बन्ने प्रत्येक घरमा दुई वटा कोठा, एउटा भान्छा र शौचालय हुनेछ। प्रत्येक घरका लागि छुट्टाछुट्टै चापाकलको व्यवस्था गरिने उनले बताए। घर निर्माणपछि सुकुम्बासी परिवारको आयस्तरमा वृद्धि ल्याउन रोजगार, बस्तीका बालबालिकाको पहुँचमा शिक्षा, स्वास्थ्य लगायतका विभिन्न कार्यक्रम पनि सञ्चालन गरिने उनको भनाइ छ। गणेशमान चारनाथ नगरपालिकाका नगरप्रमुख जितनारायण यादवले सन्तनगरका भूमिहीन सुकुम्बासीलाई छिट्टै लालपूर्जा सहितको सुविधायुक्त सुरक्षित आवास उपहारमा दिन लागेको बताए। उनले यो परियोजनाको लागि यसवर्ष नगरपालिकाले ५० लाख रुपैया विनियोजन गरेको जनाए। अगामी आर्थिक वर्ष ७४ लाख रुपैया दिने सम्झौता रहेको नगरप्रमुख यादवले बताए। ६० लाख ह्याविट्याट फर नेपाल र सामुदायिक सुधार केन्द्रले खर्चिने तथा बाँकी श्रमदानबाट जोहो गर्ने गरी स्रोत सुनिश्चित गरिएको सामुदायिक सुधार केन्द्रका अध्यक्ष साहले बताए। सन्तनगर बस्तीमा पासमान, महरा, खत्वे, दनुवार गरी ३६ घरधुरी वर्षौदेखि अव्यवस्थित रुपमा बसोबास गर्दै आएका छन्। उपहारमा लालपूर्जा सहितको घर पाउने भएपछि उनीहरूमा खुशीयाली छाएको छ।"
"मधेस, पहाड र हिमालका जनतालाई अलगअलग कित्तामा विभाजन गरे : राजेन्द्र महतो","कपिलवस्तु : राष्ट्रिय मुक्ति क्रान्तिको अभियान बोकेर देश दौडाहा सुरु गरेका राजेन्द्र महतो शनिबार कपिलवस्तुको सदरमुकाम तौलिहवा पुगेका छन्। आफ्ना पुराना जिल्ला नेता तथा कार्यकर्ता तथा अन्य सर्वसाधारणसँग भेटघाट गर्दै नेता महतोले अब मधेस, पहाड र हिमालका सबै वर्ग, जातजाति तथा समुदायलाई समेट्दै बहुल राष्ट्रिय राज्य स्थापनाको लागि राष्ट्रिय मुक्ति क्रान्तिमा सहभागी हुन आग्रह गरे। विगतमा मधेसपहाड र हिमालका विभिन्न जातजाति तथा भाषाभाषीहरूलाई अलगअलग कित्तामा विभाजन गरेको भन्दै उनले वर्तमान शक्तिविरुद्ध बहुल राष्ट्रिय राज्यका लागि संघर्ष गर्नुपर्ने बेला आएको बताए। उनले उक्त अभियानले सबै नेपालीलाई जोड्ने र राष्ट्रियता पनि मतबुत पार्ने दाबी गरे। सबै नेपालीले नागरिक अधिकार, पहिचान र सम्मान पाउनुपर्ने बताउँदै नेता महतोले भने, 'अहिलेको शासन र संविधान केही निहित वर्गको पक्षमा मात्र छ।' नेता महतोको साथमा केन्द्रीय नेताहरू ओम प्रकाश यादव (गुल्जारी), गोविन्द चौधरी, रविदत्त मिश्रालगायतको उपस्थिति थियो।"
"मोरङमा आगोले बस्ती सखाप, सतार र मुसहरको बिजोग","विराटनगर : मोरङमा शनिबार बस्ती नै सखाप हुने गरी भीषण आगलागी भएको छ। सबै हिसाबले पिछडिएको सतार र मुसहर समुदायको बसोबास रहेको बस्ती आगोले स्वाहा बनाएको हो। रंगेली नगरपालिका३ बाबु सहायक टोलका जंगली मुर्मूको गाई ग्वालीबाट दिउँसो २:३५ बजेतिर आगलागी सुरु भएको मोरङ प्रहरी प्रमुख एसपी नवराज कार्कीले जानकारी दिए। प्रहरी, स्थानीय र दकमलको सहयोगमा ४:३५ बजेतिर आगो नियन्त्रणमा आएको उनको भनाइ छ। पश्चिमबाट चलेको हावाका कारण बस्तीको आगो नियन्त्रणमा लिन समस्या भएको थियो। प्रहरीका अनुसार २ घण्टाको अन्तरालमा आगोले खरानी पार्दा एउटा अति विपन्न बस्तीको उठिबास लागेको छ। एसपी कार्कीले २० वटा घर जलेर ध्वस्त भएको जानकारी दिए। उनका अनुसार बस्तीमा २४ परिवारको बसोबास थियो। पीडितले घरभित्र रहेका सामान निकाल्न पाएनन्। सुन चाँदी, नगद, लत्ताकपडासहित सबै धनमाल जलेर ध्वस्त भएको प्रहरीको भनाइ छ। शरीरमा लगाएका कपडा मात्रै बच्यो। धेरैजसोको शरीरमा सामान्य चिसो छल्न सक्ने कपडा पनि छैन। घरबाट मालसामान निकाल्न खोज्दा २९ वर्षीया तलाबेटी मुर्मू जलेर सामान्य घाइते भएकी छन्। उनको रंगेली अस्पतालमा उपचार भइरहेको छ। आगोको उठिबास लगाएपछि जंगलीसहित तल्लु, भना, धारो, जुगल, मंगल, साइला, सञ्चराम, गम्बु, सुकदेव, राम मुर्मू तथा चन्द्र, सुकल, बासुदेव, चट्टा किस्कु एवं मनोज, बुद्दराय, मराहाङ हेमराम र सुमन सतार, सुकल हस्दा, लुकु टुडू तथा बाबूलाल बेश्राको परिवारको बिजोग भएको छ। पीडितको नामावली संकलन इलाका प्रहरी कार्यालय रंगेलीका इन्सपेक्टर बुद्दिराम चौलागाईं नेतृत्वको टोलीले गरेको हो। प्रहरीका अनुसार जंगली मुर्मूको ग्वालीबाट आगलागी सुरु भएको प्रारम्भिक अनुसन्धानबाट खुलेको छ। उनको कर्कट पाताको छाना भएको र सेन्ट्रीबेरा गरिएको १ तले घर तथा गाई ग्वाली ध्वस्त भएको छ। प्रहरीका अनुसार बस्तीमा प्राय एउटै प्रकृतिका र बाक्ला घर थिए। केही घरहरू इँटाको सामान्य गाह्रो लगाएर बनाइएका थिए। बाँस, सन्ठी र पराल मिलाएर सेन्ट्रीबेरा गरिएका घरबाट आगो छिटो फैलिएको प्रहरीको भनाइ छ। विद्युत सर्ट भएर आगलागी भएको हुनसक्ने एसपी कार्कीले बताए। अनुसन्धानपछि यकिन हुने उनको भनाइ छ। स्थानीयका अनुसार आगलागी सुरु भएको ग्वालीमाथि बिजुलीको तार लत्रिएको थियो। विद्युत प्राधिकरणको लापरबाहीले सिंगो बस्ती ध्वस्त भएको गुनासो स्थानीयले गरेका छन्। पीडितले प्रहरीलाई दिएको जानकारी अनुसार १५ दिनअघि पनि त्यही ठाउँमा विद्युत सर्ट भएर आगलागी भएको थियो। आगो आफूहरूले नै निभाएर तत्काल घटनाको जानकारी गराए पनि लत्रिएको तारलाई व्यवस्थित गर्नेतर्फ प्राधिकरणले चासो नदिएको गुनासो उनीहरुको छ। पीडितले यति ठूलो घटना हुनुमा विद्युत प्राधिकरणलाई दोषी देखेका छन्। सर्वस्व गुमाएका पीडितलाई नजिकैको खाली गाई फार्ममा लगेर राखिएको छ। पीडितको व्यवस्थापन र राहतका लागि स्थानीयदेखि प्रदेश सरकारसँग समन्वय भइरहेको प्रहरीले जनाएको छ। आगलागीपछि कोशी प्रदेशका आन्तरिक मामिला तथा कानुनमन्त्री शम्शेर राई, मन्त्रालयका सचिवसहित मोरङका सुरक्षा अधिकारी घटनास्थलमा पुगेका थिए। आन्तरिक मामिला तथा कानुन मन्त्रालय र जिल्ला प्रशासन कार्यालय मोरङको सक्रियतामा पीडितलाई खाद्यान्न, ओढ्ने, ओछ्याउने र खानेपानी वितरण गरिएको छ। मोरङका प्रमुख जिल्ला अधिकारी प्रेमप्रसाद भट्टराईका अनुसार तत्कालका लागि १ परिवारलाई २२ वटा ओढ्ने र ओछ्याउने कपडा तथा १० किलो चामल एवं १ काटुन पानी उपलब्ध गराइएको छ। नगरपालिकाले पनि राहत वितरण गरेको उनले बताए। प्रजिअ भट्टराईले आगोले सिंगो बस्ती नै खरानी बनाएको जानकारी दिए। क्षतिको विवरण यकिन भइनसकेको र संकलन जारी रहेको भट्टराईले बताए। उनले पीडितको उद्धार र राहलाई प्रभावकारी बनाइने जानकारी दिए।"
आगलागीमा परी एकै परिवारका तीन बालबालिकाको मृत्यु,"भोजपुर : भोजपुरको हतुवागडी गाउँपालिका७ मा भएको आगलागीमा परी एकै परिवारका तीन बालबालिकाको मृत्यु भएको छ। जिल्ला प्रहरी कार्यालय भोजपुरका सूचना अधिकारी दलकुमार राईले आगलागीमा परी एक बालिका, दुई बालकको मृत्यु भएको जानकारी दिए। इलाका प्रहरी कार्यालय घोरेटारबाट घटनाको जानकारी आएपछि प्रहरी निरीक्षकको नेतृत्वमा प्रहरी टोली घटनास्थलतर्फ पठाइएकाले विस्तृत विवरण आउन बाँकी रहेको उनले बताए।"
अवैध रूपमा ल्याइएको सामान बरामद,"बुटवल : भारतबाट भन्सार छलेर चोरी पैठारी गरी ल्याइएको सामग्री प्रहरीले बरामद गरेको छ। जिल्ला प्रहरी कार्यालय रुपन्देही मातहत खटिएको प्रहरी टोलीले शनिबार २ लाख ५३ हजार बराबरको सामान बरामद गरेको हो। भारतबाट भन्सार छलेर चोरी पैठारी गरी ल्याइएको दैनिक उपभोग्यदेखि लत्ताकपडाका सामग्री बरामद गरिएको छ। जिल्लाको मर्चवारी गाउँपालिका६ बाट पाँच वटा खसीबोका, सिद्धार्थनगर नगरपालिका१ वाईपास चेकबाट कोका कोला, कापी, पापड, बिस्कुट, चिनी बरामद भएको छ। त्यस्तै, लुम्बिनी सांस्कृतिक नगरपालिका१३ कालिदहबाट २८ बोरा प्याज, ५५ किलो माछा, मायादेवी गाउँपालिका५ बाट ८ बोरा प्याज, कुखुरा, सम्मरीमाई गाउँपालिका३ बाट महिलाले प्रयोग गर्ने कपडा बरामद भएको प्रहरीले जनाएको छ। बरामद गरिएको सामग्रीहरु भैरहवा, बेलहिया भन्सार कार्यालय र पशु क्वारेन्टाइन पठाइएको जिल्ला प्रहरी कार्यालय रुपन्देहीका प्रमुख एवं प्रहरी उपरीक्षक रंजितसिंह राठौरले जानकारी दिए। राठौरका अनुसार रुपन्देही प्रहरीले दिनहुँ लाखौँ मूल्य बरावरका भन्सार छलीका अवैध सामानहरु बरामद गरेको छ।"
लुम्बिनीबाट भिक्षुहरूको धम्मयात्रा सुरु,"लुम्बिनी : बुद्धजन्मस्थल लुम्बिनीबाट एक हजार दुई सय ५० जना श्रामणेर 'अल्पकालीन' भिक्षुहरूको धम्मयात्रा आजदेखि सुरु भएको छ। मायादेवी मन्दिरबाट श्रामणेरहरूले धम्मयात्रा सुरु गरेका हुन्। यात्रा दुई दिनपछि पूरा हुनेछ। श्रामणेरलाई लुम्बिनी विकास कोषका कोषाध्यक्ष ढुण्डिराज भट्टराई 'सिद्धिचरण', सदस्य सचिव सानुराजा शाक्य, कार्यकारिणी सदस्य विश्वराज पौडेल, वरिष्ठ निर्देशक ज्ञानिन राई, सूचना तथा जनसम्पर्क अधिकृत डा हरिध्वज राईले मायादेवी मन्दिर परिसरमा पुष्प अर्पण गरी यात्रा सुरु गराएका हुन्। लुम्बिनीबाट सुरु भएको धम्मयात्रा आज भैरहवा र आइतबार नवलपरासीको रामग्राम पुग्नेछ। लुम्बिनीमा बुद्धशिक्षालाई प्रवर्द्धन गर्ने कोषका कोषाध्यक्ष भट्टराईले बताए। धम्मयात्राले समुदायतहसम्म बौद्धशिक्षालाई अघि बढाउन सहयोग पुग्ने उनको भनाइ छ। अखिल नेपाल भिक्षु महासंघ र थाई भिक्षु महासंघको आयोजना, लुम्बिनी विकास कोषसहितका संस्थाहरूको सहआयोजनामा फागुन १६ गतेदेखि एक हजार दुई सय ५० जनालाई कुलपुत्र प्रव्रज्या 'अल्पकालीन भिक्षु' गराइएको हो। भिक्षुहरूको जीवनमा धम्मयात्रालाई महत्वपूर्ण मानिने सदस्यसचिव सानुराजा शाक्यले बताए। अल्पकालीन भिक्षुहरूले पहेँलो चिवर लगाएर बुद्ध धर्मका १० नियम पालना गर्ने गर्छन्। सामान्य अनुयायीहरूले पञ्चशील र अष्टशीलको पालना गर्ने भए पनि अल्पकालीन भिक्षुले २० दिनसम्म पूर्ण रूपमा बौद्ध नियममा आफूलाई रूपान्तरण गर्नुपर्ने छ। भिक्षु बन्न दुई सय २७ वटा नियम पालना गर्नुपर्ने हुन्छ। धम्मयात्रा शब्द धम्म र यात्रा मिलेर बनेको हो। धम्मको अर्थ कुशल कर्म हो भने यात्राको अर्थ लाग्नु हो। धम्मयात्राको अर्थ कुशल कर्मतिर लाग्नु वा कुशल कर्ममा प्रस्थान गर्नु हो। फागुन २६ गते अल्पकालीन भिक्षुहरूलाई प्रव्रज्या गराई पहेँलो चिवर प्रदान गरिएको थियो। लुम्बिनीमा भएको एक हजार दुई सय ५० जनाको प्रव्रज्याले बुद्धधर्मको शिक्षा र बौद्ध गतिविधिलाई जोडेको लुम्बिनी सांस्कृतिक नगरपालिकाका उपप्रमुख कल्पना हरिजनले बताए। उनले धम्मयात्राले बुद्धजन्मस्थलको प्रचारप्रसारसँगै बौद्ध गतिविधिलाई प्रवर्द्धन गर्ने बताए। फागुन १६ गतेदेखि सुरु भएको प्रव्रज्या यही चैत ८ गते समापन हुनेछ।"
आन्द्राभित्र पसेको माछाको काँडा निकालियो,"झापा : भद्रपुरस्थित प्रादेशिक अस्पतालका चिकित्सकले एक बिरामीको सानो आन्द्रा भित्रबाट माछाको काँडा शल्यक्रिया गरी निकालेको छ। अस्पतालका निमित्त मेडिकल सुपरिटेन्डेन्ट तथा वरिष्ठ सर्जन डा रामबाबु खड्का र सर्जन डा विनेश झासहितको टोलीले शनिबार बिहान बिर्तामोडका ४० वर्षीय विष्णु सहनीको सानो आन्द्राभित्रबाट माछाको करिब ४ सेन्टिमटरको काँडा शल्यक्रिया गरी निकालेको हो। सहनी बिहीबार घरमा माछा पकाएर खाएका थिए। शुक्रबार बिहान तल्लो पेट दुख्यो भन्दै प्रादेशिक अस्पताल उपचार गराउन उनी पुगेका थिए। सुरु चिकित्सकले एपेन्डीसको दुखाई भनेर आशंका गरेका थिए। एपेन्डीसको शल्यक्रिया गर्नुपर्छ भनेर उनी अस्पताल भर्ना भए। एपेन्डीसको शल्यक्रिया गर्ने क्रममा पित्त देखियो। कतै बिरामीको आन्द्रा फुट्यो कि भनेर शंका लाग्यो, सर्जन डा विनेश झाले भने, आन्द्रामा सानो तुस्सा (मासु) पलाएको रहेछ। त्यो सानो आन्द्रामा देखियो र त्यसमा प्वाल पनि परेको रहेछ। आन्द्रामा कसरी प्वाल पर्यो भनेर पानीले सफा गरेर हेर्दा भित्र माछाको एउटा काँडा भेटियो, डा झाले भने, काँडाले आन्द्रालाई छेडेर प्वाल गरी भित्रै पसेको रहेछ, धन्न समयमै शल्यक्रिया गरी काँडा निकालेर बिरामीलाई बचाउन सफल भयौं। काँडा निकालेपछि बिरामीको दुखाई कम भएको र उनलाई अस्पतालमै राखेर उपचार गरिरहेको उनको भनाइ छ।"
कोशी प्रदेश राष्ट्रिय टी२० को उपाधि आर्मीलाई,"विराटनगर : विराटनगरमा सम्पन्न प्रथम कोशी प्रदेश ट्रफी राष्ट्रिय टी२० च्याम्पियनसिपको उपाधि त्रिभुवन आर्मी क्लबले जितेको छ। आर्मीले शनिबार भएको फाइनल स्पर्धामा कर्णाली प्रदेशलाई ९ विकेटले हराएर उपाधि कब्जा गरेको हो। प्रतियोगिताको विजेता बनेको आर्मीले ५ लाख नगद पुरस्कारसहित ट्रफी पाएको छ। उपविजेता बनेको कर्णालीले ३ लाखमा चित्त बुझाएको छ। कर्णालीले दिएको १ सय ११ रनको लक्ष्य आर्मीले १ विकेटको नोक्सानी बेहोर्दै १२ दशमलव २ बलमा पूरा गरेको थियो। पहिलो विकेटका लागि आर्मीका ओपनर सन्तोष कार्की र इमरान शेखले २५ रनको साझेदारी गरेका थिए। कार्की २१ रनमा क्याच भएपछि मैदानमा प्रवेश गरेका तृतराज दासले आक्रमक शैलीमा जित सुनिश्चित गरेका हुन्। आर्मीको जितमा इमरानले ३० बलमा अविजित ३८ रन र तृतराजले ३३ बलमा अविजित ५० रन बनाएका छन्। च्याम्पियनसिपमा पहिलो अर्धशतक बनाएका तृतराजले २ छक्का र ५ चौका प्रहार गरे। इमरान र तृतराजले ५४ बलमा ८७ रनको साझेदारी गर्दै खेल आफ्नो पक्षमा पारे। आर्मीका तृतराज दास, वसिर अहमद, सहाव आलम र सुमित श्रेष्ठले समान २२ विकेट लिए। टस जितेर ब्याटिङ गरेको कर्णालीले निर्धारित २० ओभरमा सबै विकेट गुमाई १ सय १० रनको सामान्य योगफल तयार पारेको थियो। आक्रमक सुरूआत गरेको कर्णालीका लागि विपिन रावलले २७ रन बनाउँदा कप्तान रवीन्द्र शाहीले २१ रन, मनिष थापाले २१ र दिनेश अधिकारीले १२ रन बनाए। कर्णालीका दिनेश अधिकारीले १ विकेट लिएका थिए। जारी सिजनमा ३ वटा प्रतियोगितामा फाइनल पुगेको आर्मीको यो पहिलो उपाधि हो। यसअघि पनि २ वटा प्रतियोगितामा आर्मी फाइनल पुगेर उपाधिविहीन बनेको थियो। आर्मी यसअघि पीएम कपमा नेपाल पुलिस र केपी ओली कपमा मधेस प्रदेशसँग पराजित भएपछि उपविजेतामा खुम्चियो। तर, कोशी प्रदेश ट्रफी टी२० को पहिलो संस्करणको उपाधि भने चुमेको छ। मोरङ क्रिकेट संघको आयोजनामा विराटनगरको वैजनाथपुर रंगशालामा गत फागुन २२ गतेदेखि प्रतियोगिता सुरु भएको थियो। प्रतियोगितामा त्रिभुवन आर्मी, नेपाल पुलिस र सशस्त्र प्रहरी बलसमेतको ३ विभागीय टिम तथा ७ वटा प्रदेश गरेर १० वटा टिमले सहभागिता जनाएको मोरङ क्रिकेट संघका अध्यक्ष मोहम्मद साद कुरैसीले जानकारी दिए। च्याम्पियनसिपमा प्लेयर अफ दी टुर्नामेन्ट र प्लेयर अफ दी फाइनलको पुरस्कार आर्मीका अलराउण्डर तृतराज दासले पाए। प्रतियोगितामा उदीयमान खेलाडी आर्मीका नितेश पटेल घोषित भए। प्रतियोगिताको विजेता टोली तथा खेलाडीलाई कोशी प्रदेशका मुख्यमन्त्री केदार कार्कीले पुरस्कार वितरण गरेका छन्।"
"भारतमा लोकसभा चुनावको मिति घोषणा, करिब ९७ करोड मतदाता सहभागी हुने","काठमाडौं : भारतको लोकसभा चुनावको मिति घोषणा भएको छ। केन्द्रीय चुनाव आयोगले १८औं लोकसभाको चुनाव १९ अप्रिलदेखि १ जुनसम्म गर्ने घोषणा गरेको हो। आयोगका अनुसार पहिलो चरणमा १९ अप्रिलमा २१ राज्यका १०२ सिटका लागि चुनाव हुनेछ। जसमा अरुणाचल, असम, बिहार, छत्तीसगढ, मध्यप्रदेश, महाराष्ट्र, मणिपुर, मेघालय, मिज़ोरम, नगाल्यान्ड, राजस्थान, सिक्किम, तमिलनाडु, त्रिपुरा, उत्तर प्रदेश, उत्तराखण्ड, पश्चिम बंगाल, अन्डमान निकोबार, जम्मू कश्मीर, लक्षद्वीप र पुद्दुचेरी रहेका छन्। त्यस्तै दोस्रो चरणमा २६ अप्रिलमा १३ राज्यका ८९ सिटका लागि हुनेछ। जसमा असम, बिहार, छत्तीसगढ़, कर्नाटक, केरल, मध्यप्रदेश, महाराष्ट्र, मणिपुर, राजस्थान, त्रिपुरा, उत्तर प्रदेश, पश्चिम बंगाल र जम्मू कश्मीर रहेका छन्। त्यस्तै तेस्रो चरणमा ७ मेमा १२ राज्यका ९४ सिटका लागि हुनेछ। जसमा असम, बिहार, छत्तीसगढ, गोवा, गुजरात, कर्नाटक, मध्यप्रदेश, महाराष्ट्र, उत्तर प्रदेश, पश्चिम बंगाल, दादर नागर हवेलीर र दमन दीव रहेका छन्। त्यस्तै चौथो चरणमा १३ मेमा १० राज्यका ९६ सिटका लागि चुनाव हुनेछ। जसमा आन्ध्र प्रदेश, बिहार, झारखण्ड, मध्यप्रदेश, महाराष्ट्र, ओडिशा, तेलंगाना, उत्तर प्रदेश, पश्चिम बंगाल र जम्मू कश्मीर रहेका छन। त्यस्तै पाँचौं चरणमा २० मेमा ८ राज्यका ४९ सिटका लागि चुनाव हुनेछ। जसमा छत्तीसगढ, झारखण्ड, महाराष्ट्र, ओडिशा, उत्तर प्रेदश, पश्चिम बंगाल, जम्मू कश्मीर र लद्दाख रहेका छन्। त्यस्तै छैटौं चरणमा २५ मेमा ७ राज्यका ५७ सिटमा चुनाव हुनेछ। जसमा बिहार, हरियाणा, झारखण्ड, ओडिशा, उत्तर प्रदेश, पश्चिम बंगाल र दिल्ली रहेका छन्। त्यस्तै सातौं चरणमा १ जुनमा ८ राज्यका ५७ सिटमा चुनाव हुनेछ। जसमा बिहार, हिमाचल प्रदेश, झारखण्ड, ओडिशा, पञ्जाब, उत्तर प्रदेश, पश्चिम बंगाल र चण्डीगढ रहेका छन्। मतगणना भने ४ जुनमा गर्ने केन्द्रीय चुनाव आयोगले जानकारी दिएको छ। हालः लोकसभामा रहेका सांसदहरूको कार्यकाल १६ जुनमा सकिँदैन। केन्द्रीय निर्वाचनको आयोगका अनुसार लोकसभा निर्वाचनमा ९६ करोड ८ लाख भोटर छन्। जसमा ४७ करोड एक लाख महिला र ४९ करोड ७ लाख पुरुष रहेका छन्। यीमध्ये १ करोड ८९ जनाले पहिलोपटक मतदान गर्नेछन्। आयोगका अनुसार करिब २० करोड मतदाता युवा छन्। जसको उमेर २० देखि २९ को बीचमा छ।"
"अर्थमन्त्री र गभर्नर झगडा गरेर बस्ने होइन, समन्वयमा काम गर्ने हो : वर्षमान पुन","काठमाडौं : अर्थमन्त्री वर्षमान पुनले अर्थमन्त्री र नेपाल राष्ट्र बैंकको प्रतिस्पर्धी नभएको स्पष्ट गरेका छन्। राष्ट्रिय बाणिज्य बैंक लिमिटेडले शनिबार राजधानीमा गरेको व्यवस्थापन सम्मेलन (म्यानेजमेन्ट समिट)२०२४ लाई सम्बोधन गर्दै मन्त्री पुनले अर्थ मन्त्रालय र राष्ट्र बैंक मिलेर अर्थतन्त्रका समस्या समाधान गरी बजार चलायनमान बनाउनुपर्ने बताए। सरकार र राष्ट्रबैंक दुवैले जनताको अपेक्षा, आकांक्षा र संविधानले दिशानिर्देश गरेअनुसारका कानुन र नियमावलीभित्र बसेर काम गर्ने भएकाले एकअर्कालाई आरोपित गर्नु गलत भएको उनको भनाइ थियो। पुनले सरकार र राष्ट्र बैंकबीच रचनात्मक, सहयोगात्मक र आपसी समन्वयात्मक सम्बन्ध हुनुपर्नेमा जोड दिए। राष्ट्र बैंक मौद्रिक नीतिमार्फत सरकारको वित्तीय नीति कार्यान्वयन गर्ने निकाय भएकाले एक अर्कामा समन्वय नभए त्यसको असर मुलुकको समग्र अर्थतन्त्रमा पर्ने बताए। 'जहिले पनि अर्थमन्त्री र गभर्नरलाई प्रतिस्पर्धी जस्तो बनाउने गरिएको छ,' पुनले भने, यो कसरी हुन सक्छ? हामी एकअर्कामा झगडा गर्ने र आफूलाई माथि देखाउन अरुको गल्ती औंल्याउने होइन। यो व्यक्तिगत नभई राज्य सञ्चालनको विषय भएकाले जहाँ समस्या हुन्छ त्यहाँ मिलेर काम गर्ने हो। अर्थमन्त्री पुनले राष्ट्रबैंक सञ्चालक समितिका ७ मध्ये ४ जना अर्थात बहुमत सदस्य सरकारले पठाएका व्यक्ति हुने भन्दै सरकारमा बस्नेले गर्भनरलाई आरोपित गर्न नमिल्ने स्पष्ट गरे। राष्ट्र बैंक सञ्चालक समितिमा सरकारका तर्फबाट अर्थसचिव र तीन जना विज्ञलाई सञ्चालकका रूपमा पठाउने व्यवस्था छ। त्यस्तै गर्भनर र दुई डेपुटी गभर्नर सदस्य हुन्छन्। बोर्डमा बहुमत भएको सरकारका प्रतिनिधिले गभर्नरलाई आरोपित गर्नु भनेको आफ्नो अयोग्यता र अक्षमता ढाकछोप गर्नु रहेको उनको टिप्पणी थियो। सरकार अर्थसचिव आफैंले बोर्डमा पठाउने। तीन जना अरु स्वतन्त्र विज्ञहरू बोर्डमा पठाउने। ७ मध्ये चार जना बहुमत लिएर बसेर गभर्नरलाई अराोपित गर्नु आफ्नो अयोग्यता र कमजोरी ढाकछोप गर्नु हो,' उनले भने, हामीले पठाएका सञ्चालक र सचिव योग्यतम वा ठीक छैनन् भने फिर्ता गर्ने या भगर्नर र डेपुटी गभर्नरसँग संवाद गरेर समस्याको समाधान गर्ने हो। ठूल्ठूला युद्धमा रहेका मुलुकका बीचमा समेत युद्ध रोक्न वार्ता हुने गरेको चर्चा गर्दै पुनले मुलुकको हितमा काम गर्ने उद्देश्यले अर्थमन्त्री र भर्गनरका बीचमा समस्या आए तत्काल संवादमार्फत समाधान खोज्न सकिने बताए। लोकतन्त्रमा समस्या आए संवाद गर्ने हो। ठूल्ेठूला युद्धमा रहेका देशले त संवाद गर्छन्। प्रतिस्पर्धीबीच पनि संवाद हुन्छ। हामी त प्रतिस्पर्धी होइनौं नि,' उनले भने। उनले हाल बजारमा पर्याप्त तरलता (लगानी योग्य रकम) भएकाले विगतमा तरलता अभाव भएका बेला ल्याइएका कठोर नीतिमा लचकता अपनाउन राष्ट्रबैंक नेतृत्वलाई आग्रहसमेत गरे।"
गोली प्रहार गर्ने तीन भारतीय नागरिक सार्वजनिक,"रौतहट : मनी ट्रान्सफर सञ्चालक नितेश साहमाथि गोली प्रहार गर्ने तीनजना भारतीय नागरिकलाई प्रहरीले पक्राउ गरी आज सार्वजनिक गरेको छ। भारतको बिहार पूर्वी चम्पारण जिल्ला मोतिहारी थाना चिरैया दिपही गाउँ२ बस्ने १९ वर्षीय मुनिफकुमार यादव, सोही ठाउँका १८ वर्षीय राजकुमार पासवान र २० वर्षीय चन्द्रभानसिंह भनिने चुनुकुमार सिंह रहेको जिल्ला प्रहरी कार्यालय रौतहटले जनाएको छ। उनीहरूले शुक्रबार दिउँसो परोहा नगरपालिका९ स्थित वीरेन्द्र साहका २६ वर्षीय छोरा नितेश साहमाथि गोली प्रहार गरेका थिए। शिवमनी ट्रान्सफर कार्यालयमा कारोबार गरिरहेको अवस्थामा बिआर०६सिएल ९७९६ नम्बरको भारतीय मोटरसाइकलमा आएका उनीहरूले साहमाथि गोली प्रहार गरेका थिए। गोली प्रहार गरी भाग्दै गरेको अवस्थामा उनीहरूलाई पक्राउ गरिएको प्रहरी उपरीक्षक महेन्द्रकुमार श्रेष्ठले आज आयोजित पत्रकार सम्मेलनमा जानकारी दिए। उनीहरूको साथबाट एक थान कटुवा पेस्तोल, त्यसमा प्रयोग हुने आठ एमएमको गोली एक थान, सात दशमलव ६२ एमएमको अर्धस्वचालित पेस्तोल एक थान, त्यसैको म्याग्जिन एक थान र पाँच राउण्ड गोली बरामद भएको छ। उनीहरुमाथि ज्यान मार्ने उद्योग, हातहतियार खरखजाना र चोरी तथा डाँकासम्बन्धी कसुरअन्तर्गतको मुद्दा दर्ता गरी थप अनुसन्धान सुरु गरिएको जिल्ला प्रहरी कार्यालय रौतहटका सूचना अधिकारी एवं प्रहरी नायब उपरीक्षक एलिजा गिरीले जानकारी दिए। गोली लागी घाइते भएका साहलाई प्रादेशिक अस्पताल गौरमा प्राथमिक उपचार गरी थप उपचारका लागि वीरगञ्ज पठाइएको थियो। उनको आँखामा समस्या देखिएपछि आज तिलगङ्गा आँखा अस्पताल काठमाडौँमा रेफर गरिएको प्रहरीले जनाएको छ।"
शिक्षा समितिमा सभापति नहुँदा शिक्षा विधेयक संशोधनमा विलम्ब,"काठमाडौं : नयाँ शिक्षामन्त्री नियुक्ति र प्रतिनिधिसभाको शिक्षा, स्वास्थ्य तथा सूचना प्रविधि समिति सभापति रिक्त भएपछि विद्यालय शिक्षा विधेयक२०८० माथिको दफाबार संशोधन प्रक्रिया प्रभावित भएको छ। समितिका सभापति भानुभक्त जोशी गत फागुन २३ मा पुनःगठित मन्त्रिपरिषद्मा संघीय मामिला तथा सामान्य प्रशासनमन्त्री नियुक्त भए। जोशी मन्त्री नियुक्त भएपछि प्रतिनिधिसभा नियमावली, २०७९ बमोजिम सभापति पद स्वतः रिक्त भएको हो। समितिमा विद्यालय शिक्षा विधेयकका साथै नेपाल विश्वविद्यालय विधेयक, सार्वजनिक प्रसारणसम्बन्धी विधेयक र सहिद दशरथ चन्द स्वास्थ्य विज्ञान विश्वविद्यालय विधेयक विचाराधीन छ। सुरक्षण मुद्रणसम्बन्धी विधेयक दफाबार छलफल भई अन्तिम रुप दिन बाँकी छ। अन्य विधेयकमा छलफल जारी छ। विद्यालय शिक्षा विधेयकमाथि विभिन्न सरोकारवाला र विज्ञसँग छलफल सम्पन्न भई गत फागुन २० गते संशोधनकर्ता सदस्यसँग छलफल सुरु भएको थियो। सो विधेयकलाई प्रदेशस्तरमा छलफलका लागि लाने समितिको योजना छ। नेपाल शिक्षक महासंघलगायत सरोकारवाला पक्षले विद्यालय शिक्षा विधेयक चाँडो पारित गराउन सरकार र संसद्लाई आग्रह गर्दै आएको छ। महासंघका अध्यक्ष कमला तुलाधरसहितको टोलीले नवनियुक्त शिक्षा, विज्ञान तथा प्रविधिमन्त्री सुमना श्रेष्ठ, सचिव सुरेश अधिकारीलाई शुक्रबार सिंहदरबारमा भेटेर विगतको सहमतिबमोजिम विधेयक चाँडो ल्याउन ध्यानाकर्षण गराएको छ। महासंघका महासचिव लक्ष्मीकिशोर सुवेदीले सरकार र आफूहरूबीचका सहमति कार्यान्वयन हुनेगरी चाँडो विधेयक ल्याउन स्मरण गराएको बताए। पुनःगठित सरकारले ती सहमतिबारे कुनै प्रतिक्रिया नदिएकाले आफूहरू पर्ख र हेरको अवस्थामा रहेको महासचिव सुवेदीले बताए। भेटमा सहभागी नेपाल विद्यालय कर्मचारी परिषद्का बागमती प्रदेश अध्यक्ष रामशरण फुयाँलले सामुदायिक विद्यालयका कर्मचारी दरबन्दी सिर्जना गर्न वा उपयुक्त विकल्प दिन मन्त्री श्रेष्ठलाई आग्रह गरेको जानकारी दिए। राहत शिक्षक संघर्ष समितिले आन्तरिक प्रतिस्पधार्मा ७५ प्रशितसम्म कोटा दिने सहमति कार्यान्वयन नभए पुनःसडक आन्दोलनमा जाने चेतावनी मन्त्री श्रेष्ठलाई दिएको छ। हालः करिब ४० हजार राहत शिक्षक कार्यरत छन्। शिक्षामन्त्री श्रेष्ठ आबद्ध दल राष्ट्रिय स्वतन्त्र पार्टीले शिक्षक, कर्मचारीलगायत कुनै पनि पेसामा रजनीतिक दलको भ्रातृ संगठन कायम नराख्ने नीति लिएकाले विधेयकमा ती सहमतिका विषय पेचिलो बन्न पुगेको छ। शिक्षक महासंघका प्रतिनिधिका कुरा सुनेर अरु प्रतिक्रिया नदिइ मन्त्री श्रेष्ठले आफ्नो कार्यकक्षको स्मार्ट बोर्डमा लेखिएको विद्यालयमा राजनीतिक दल र संगठन नखोल्ने हेरेर जान आग्रह गरेका थिए। शिक्षाविद् एवं बुद्धिजीवीहरूले विद्यालयमा दलीय हस्तक्षेप अन्त्य गरी गुणस्तरीय शिक्षाको वातावरण सहज हुने कानुन बनाउन आग्रह गर्दै आएका छन्। विद्यालय शिक्षासम्बन्धी कानुनलाई एकीकरण र संशोधन गर्न तत्कालीन शिक्षामन्त्री अशोककुमार राईको कार्यकालमा गत भदौ २७ गते प्रतिनिधिसभामा विधेयक दर्ता भएको थियो। सो विधेयकमा एक सय ६३ दफा छ। एक सय ५० बढी सांसदका एक हजार सात सय संशोधन परेका छन्। सरकारले संसद्मा विधेयक दर्ता गराएपछि असन्तुष्ट महासंघले काठमाडौंकेन्द्रित आन्दोलन गरेका थिए। आन्दोलनपछि गत असोज ५ र १२ गते दुई चरणमा शिक्षक, कर्मचारीका माग र मुद्दामा सहमति भएको थियो। मन्त्री राईले सहमतिको विषय प्रतिनिधिसभामा सैद्धान्तिक छलफलका क्रममा प्रस्तुत गरेका थिए। नयाँ शिक्षामन्त्रीले उक्त सहमतिलाई कसरी स्वामित्व लिने भन्ने स्पष्ट भइसकेको छैन। विद्यालय शिक्षासँग सम्बन्धित प्रचलित कानुनलाई संशोधन र एकीकरण गर्न ल्याएको सो विधेयक पारित भई ऐन जारी भएपछि शिक्षा ऐन, २०२८ खारेज हुनेछ। सुरु भएन सभापति चयनको प्रक्रिया प्रतिनिधिसभा नियमावली, २०७९ को दफा १७७ को ९५० ९२० मा विषयगत समितिको सभापतिको पद रिक्त भएको मितिले १५ दिनभित्र निर्वाचन गरिसक्नुपर्ने व्यवस्था छ। तर, शिक्षा, स्वास्थ्य तथा सूचना प्रविधि समितिको निर्वाचन कार्यतालिका हालसम्म प्रकाशन भएको छैन। नियमावलीको दफा १७६ मा सभामुखले तोकेको दिन सभापतिको निर्वाचन हुनेछ र त्यसको सूचना सचिवले ४८ घण्टाअगावै प्रकाशन गर्नुपर्ने भनिएको छ। समितिका ज्येष्ठ सदस्य डा कालुराम राईले सभापतिको निर्वाचन गराउन वा बैठक सञ्चालनबारे सभामुख वा संसद् सचिवालयको जानकारी आएमा आफूहरूले अध्यक्षता र सञ्चालन गर्ने बताउँदै हालसम्म केही संवाद नभएको प्रतिक्रिया दिए। उक्त समितिको सभापति यसअघिको राजनीतिक सहमतिमा नेकपा 'एकीकृत समाजवादी'को भागमा परेकामा नयाँ सत्ता गठबन्धन बनेपछि कुन दलका सांसदको भागमा पर्ने यकिन भएको छैन।"
सडक र यातायातसम्बन्धी कानुनमा आवश्यक छलफल गर्छौं : कानुनमन्त्री,"काठमाडौं : कानुन, न्याय तथा संसदीय मामिलामन्त्री पदम गिरीले सडक र यातायातसम्बन्धी कानुनलाई विज्ञहरूसँग छलफलमात्रै अघि बढाउने बताएका छन्। शनिबार काठमाडौंमा आयोजित कार्यक्रममा मन्त्री गिरीले ढुवानी व्यवसायीको समस्याप्रति आफू जानकार रहेको भन्दै यसलाई समाधान गर्ने प्रतिबद्धता जनाए। उनले सार्वजनिक यातायात सेवा ऐन अध्ययनको क्रममा रहेपनि यसले ढुवानी व्यवसायी समाधान गर्नेमा आफू विश्वस्त नरहेको बताए। सवारी तथा यातायातसम्बन्धी विधेयक, सार्वजनिक सडक र सुरक्षासम्बन्धी विधेयकको पनि तयारी भइरहेको उनले बताए। उक्त विधेयकहरूबाट पनि ढुवानी व्यवसायी समस्या समाधान हुन नसक्ने लागेकाले यस क्षेत्रसम्बन्धी छुट्टै ऐनको आवश्यकता देखिएको उनको भनाइ छ। उनले ढुवानी व्यवसायले अर्थतन्त्रमा महत्वपूर्ण योगदान पुर्याए पनि भूकम्प, कोभिड तथा आर्थिक मन्दीको मारमा परेको बताए।"
कोकाकोलाले बनायो 'द लार्जेस्ट मोमो पार्टी' को गिनिज वर्ल्ड रेकर्ड,"काठमाडौं : कोकाकोलाले नेपालमा द लार्जेस्ट मःम पार्टीका लागि गिनिज वर्ल्ड रेकर्डको उपलब्धि कायम गरेको छ। यसले नेपालमा साँच्चिकै कोक र मःम मन पराउनेको संख्या ठूलो रहेको पुष्टि गर्ने कम्पनीको दाबी छ। शुक्रबार बौद्धस्थित हायात रिजेन्सी परिसरमा काठमाडौं इज कुकिङको दोस्रो संस्करणको एउटा भागको रूपमा द लार्जेस्ट मोमो पार्टी मार्फत नयाँ गिनिज वर्ल्ड रेकर्ड कायम गरेर कोकाकोलाले इतिहास रचेको हो। कोकाकोलाले ५०० बढी सहभागीका साथ यो कार्यक्रम सफलतापूर्वक आयोजना गरेको छ। प्रत्येक सहभागीलाई २५० एमएल कोकको बोतलसहित दुईटा मःम खान दिएको थियो। खाद्य सुरक्षा र स्वच्छताको उच्चतम मापदण्ड सुनिश्चित गर्न, एकजना समर्पित फुड हाइजिन इन्स्पेक्टर र दुई जना साक्षी पनि कार्यक्रममा उपस्थित थिए। १५ मिनेट चलेको कार्यक्रममा सहभागीले कोकाकोलासँगै स्वादिष्ट मःमको स्वाद लिएका थिए। कोकाकोला नेपालकी कन्ट्री डाइरेक्टर चन्द्रिका कालियाले भनिन्, कोकाकोला र मःम नेपालीलाई साँच्चिकै मन पर्छ। यो उपलब्धि विश्व रेकर्डले पुष्टि गरेको छ। परिकारको यो उत्सव नेपाली संस्कृतिको जीवन्तताको प्रमाण हो। हामी नेपाली समुदायमा उत्सव र आनन्दको अविस्मरणीय अनुभव सिर्जना गर्न पाउँदा गर्व गर्दछौं। स्वादिलो खानेकुरादेखि चटकदार स्न्याक्ससम्म, कोकाकोलाले विश्वभरिका मानिसका मन पर्ने व्यञ्जनसँगै आफूलाई स्टेपलको रूपमा स्थापित गरेको कम्पनीको दाबी छ। यसबाहेक कोकाकोलाले विश्वभरका खानाप्रेमीलाई मोहित गर्ने प्रिय डम्प्लिङ डिस मःमका साथमा छनोट गरिने पेय पदार्थको रूपमा लोकप्रियता हासिल गरेको छ। कम्पनीका अनुसार परम्परागत रूपमा मासुको किमा वा तरकारीले भरिएको अनि बाफमा पकाइने मःम र कोकाकोलाका रिफ्रेसिङ विशेषताले भिन्न स्वाद र उत्तम फ्युजनको परिणाम दिने छ। कोकाकोलाले नेपालमा कोक र स्थानीय परिकारको अवधारणालाई आत्मसात गर्न लगातार ९ वर्षदेखि मःमोत्सव अभियान आयोजना गर्दै आएको छ। कोकाकोलाले नेपालमा आफ्नो सर्वव्यापी उपस्थितिसहित मःम खाने अनुभवलाई निर्वाध रूपमा पूरक बनाउँदै आएको छ। कोकाकोलाले नेपालमा ५० वर्ष मनाउँदै गर्दा गिनिज वर्ल्ड रेकर्ड उपाधिले सांस्कृतिक एकता र मनोरञ्जन प्रदान गर्ने विरासतलाई कायम राखेको छ।"
भद्रपुरबाट भन्सार छलेर भित्राइएको एक लाखको सुर्ती बरामद,झापा : भारतबाट भन्सार छलेर नेपाल भित्राइएको अन्दाजी एक लाख मूल्य बराबरको सुर्ती प्रहरीले बरामद गरेको छ। वडा प्रहरी कार्यालय भद्रपुरबाट खटिएका प्रहरी टोलीले विशेष सूचनाको आधारमा शनिबार बिहान करिब ३ बजेको समयमा भद्रपुर४ स्थित मेची नदी किनारबाट सो मूल्य बराबरको सुर्ती बरामद गरेको जिल्ला प्रहरी कार्यालय झापाले जनाएको छ। १०३७ सीमा पिलर छेउबाट तस्करहरूले टाउकोमा हालेर भित्र्याइरहेको अवस्थामा प्रहरीले १४ बोरा सुर्ती बरामद गरेको हो। प्रहरीलाई देख्न साथ तस्करहरू सुर्तीका बोरा छाडेर भारततर्फ भागेका थिए। बरामद गरिएको सुर्ती भद्रपुर भन्सार कार्यालय बुझाउने तयारी भइरहेको प्रहरीले जनाएको छ। १०३७ सीमा पिलर नजिकै सशस्त्र प्रहरीको बिओपी महेशपुर छ।
"प्रधानमन्त्रीलाई एमालेले खाली चेक दिएको छ, भर्ने काम उहाँको हो : उपमहासचिव ज्ञवाली","ओखलढुंगा : नेकपा एमालेका उपमहासचिव तथा पूर्व परराष्ट्रमन्त्री प्रदीप ज्ञवालीले देश असफल हुन नदिन विकल्प खोजिएको दाबी गरेका छन् । नेकपा एमालेको स्कूल विभागले आयोजना गरेको प्रशिक्षण कार्यक्रमलाई सम्बोधन गर्दै उनले पार्टीभित्र नयाँ गठबन्धन ठिक कि प्रतिपक्षमा बसेर मिसन ८४ चलाउने भन्ने बहसपछि विकल्प रोजिएको बताएका हुन् । मुलुक आर्थिक र राजनीतिक हिसाबले असफल बन्ने बाटोमा गएको, वैदेशिक हस्तक्षेपले सीमा नाघेकाले एमालेले २०८४ कुर्न नसकेको बताए । एमालेको बलमा प्रधानमन्त्री बनेका प्रचण्ड केही समय कांग्रेससँग कुम जोड्न पुगेपनि राष्ट्रिय राजनीतिको मियो एमाले नै हो भन्ने निष्कर्षमा पुगेपछि नयाँ गठबन्धन बनेको ज्ञवालीको भनाई छ । उपमहासचिव ज्ञवालीले देश बन्छ भन्ने आत्म विश्वास टुट्न नदिन राष्ट्रिय हित विपरित बनेको गठबन्धन भत्काएर प्रगतिशिल गठबन्धन बनाएको दाबी गरे । उनले भने भीरमा खसेको गाडी टुचानले तानेर सडकमा ल्याइएको छ, मर्मत गरेर चलाउने काम हुँदैछ । उनले कार्यकर्ताहरुलाई वाम एकता भन्दै भावनामा नबग्न पनि सचेत गराए । उनले माथि धेरै टाउका जोडेर बहुमत नआउने, बहुमत ल्याउन संगठन बलियो चाहिने भएकाले त्यसतर्फ लाग्न निर्देशन दिए । अहिले गठबन्धन बनाएर केही राम्रा काम गर्ने प्रयास भइरहेको छ, सुशासन, आर्थिक संकट समाधान र राष्ट्रियतालाई प्रथामिकतामा राखेर काम गर्न प्रधानमन्त्रीलाई सहयोग पग्ने गरि एमालले काम गर्छ । प्रभावशाली मन्त्रालय छाडेको प्रसंग निकाल्दै ज्ञवालीले प्रधानमन्त्रीलाई देश र जनताको हितमा काम गर्न एमालेले खाली चेक दिएको टिप्पणी गरे । उनले भने, प्रधानमन्त्रीलाई खाली चेक दिएर एमालेले सहयोग गरेको छ, भर्ने काम उहाँको हो ।"
आगलागीले ८ घर जलेर नष्ट,"भोजपुर : जंगलबाट सुरु भएको आगालागीले भोजपुरको टक्सारमा ८ घर जलेर नष्ट भएको छ। भोजपुर नगरपालिका१२, टक्सारको मालेबाँसेस्थित जंगलको डढेलो बस्तीमा पस्दा स्थानीयबासीको घर जलेको हो। शनिबार करिब सवा २ बजेतिर जंगलबाट सल्किएको आगो बस्ती पसेपछि स्थानीय नरबहादुर कार्की, रत्नबहादुर कार्की, गजेन्द्र कार्की, पुष्पबहादुर कार्की र पदमबहादुर कार्कीको घर पूर्ण रुपले जलेर नष्ट भएको थियो। घटनास्थलमा भोजपुर नगरपालिकाको बारुण यन्त्र, सशस्त्र प्रहरी बल, नेपाली सेना, नेपाल प्रहरी र स्थानीयको सहयोगमा आगलागी नियन्त्रणमा ल्याउने प्रयास गरिएको जिल्ला प्रहरी कार्यालय भोजपुरका सूचना अधिकारी दलकुमार राईले जानकारी दिए। मानवीय क्षति नभए पनि क्षतिको पूर्ण विवरण आउन बाँकी रहेको राईले जानकारी दिए। स्थानीय दुर्गा श्रेष्ठका अनुसार आगलागीले क्षति पुर्याएको मालबाँसे बस्तीबाट आगो झाँक्रीसल्ला टोलतिर सल्किएको छ। हावाहुरी चलेका कारण आगो नियन्त्रणमा ल्याउन समस्या भएको श्रेष्ठले बताए। आगलागीबाट मानवीय र पशुचौपाया क्षति नभएपनि अन्नपात, सुनचाँदी पूर्ण रुपमा जलेर नष्ट भएको पीडित नरबहादुर कार्कीले सुनाए। बढ्दो सुक्खा र खडेरीका कारण यस क्षेत्रका वनजंगलमा लाग्ने डढेलोले वर्षेनी नजिकैका गाउँबस्तीमा जोखिम बढ्ने गरेको छ।"
जितपुरसिमरा क्रिकेट कपमा पर्साको विजयी सुरुवात,"सिमराः आयोजक जितपुरसिमरा क्रिकेट क्लबलाई पराजित गर्दै पर्सा क्रिकेट संघले प्रथम जितपुरसिमरा टी२० क्रिकेट कप प्रतियोगितामा विजयी सुरुवात गरेको छ। औराहस्थित सेज क्रिकेट मैदानमा शनिबार भएको उद्घाटन खेलमा पर्साले आयोजकलाई ७७ रनले पराजित गरेको हो। पर्साका जीतमा अकिब अंसारी र अनुज चौहानले उत्कृष्ट ब्याटिङ गरेका थिए। टस जितेर ब्याटिङ रोजेको पर्साले निर्धारित २० ओभरमा ९ विकेट गुमाउँदै एक सय ३६ रन बनाएको थियो। १४ रनमै तीन विकेट गुमाएको पर्सालाई अकिब र अनुजले सम्हाल्दै सम्मानजनक स्थितिमा पुर्याएका थिए। अकिबले ६३ रन बनाउँदै अर्धशतक बनाए। आयोजकका कप्तान सुरज लामाको बलमा पेभेलियन फर्किनु अघि ५४ बलमा चार छक्का र चार चौका प्रहार गरेका थिए। यसैगरी अनुज चौहानले ३५ बलमा ३७ रन बनाउँदा पर्साका अन्य ब्याटरले दोहोरो संख्यामा रन बनाउन सकेनन्। आयोजकका लागि कप्तान सुरज लामाले चार ओभरमा १८ रन खर्चिएर चार विकेट लिए भने अजय पटेलले तीन विकेट र आजाद अंसारीले दुई विकेट लिए। राष्ट्रिय तथा अन्तर्राष्ट्रिय खेलको अनुभव बटुलेका खेलाडी सम्मिलित पर्साले १३७ रनको लक्ष्य पछ्याउन मैदानमा उत्रिएको आयोजक ५९ रनमै समेटियो। आयोजकका लागि इर्षाद अख्तरले १३ र अनिल खड्काले १० रन जोड्दा अन्य खेलाडीले दोहोरो संख्यामा रन बनाउन सकेनन्। पर्साका अल्फाज अंसारी, सम्साद मन्सुरी, अरबाज अंसारी र अकिब अंसारीले समान दुईदुई विकेट लिए। पर्साका अकिब खेलको प्लेयर अफ दि म्याच घोषित भए। अकिबलाई शुभारम्भ कलेजका प्रमुख शम्भु मण्डलले दुई हजार नगद र ट्रफी प्रदान गरेका थिए। शुभारम्भ कलेजले प्लेयर अफ दि म्याचको पुरस्कार प्रायोजन गरेको थियो। प्रतियोगिता अन्तर्गत आइतबार पर्सा क्रिकेट संघ र कलैया क्रिकेट क्लबबीच खेल हुनेछ। अभियान नेपालको आयोजना र जीतपुरसिमरा उपमहानगरपालिकाको मुख्य सहयोगमा आयोजित प्रतियोगिताको विजेताले एक लाख र उपविजेताले ५० हजार नगद प्राप्त गर्नेछन्। चैत्र १० गतेसम्म हुने प्रतियोगितामा ६ टिमको सहभागिता रहेको छ। राउण्ड रोबिनका आधारमा सञ्चालन प्रतियोगिताको समूह विजेताले उपाधिका लागि भिडन्त गर्नेछन्। प्रतियोगिता आयोजनाका लागि मधेस प्रदेश क्रिकेट संघ, बारा क्रिकेट संघ, पथलैया क्रिकेट क्लब र सिमरा क्रिकेट क्लबले व्यवस्थापकीय सहयोग गरिरहेको छ। यसअघि जितपुरसिमराका नगर प्रमुख राजन पौडेलले ब्याटिङ र उपप्रमुख भोलाप्रसाद अधिकारीले बलिङ गर्दै प्रतियोगिताको उद्घाटन गरेका थिए।"
रुबेलादादुराविरुद्धको खोप दुई लाख बढीले लगाए,"काठमाडौं : काठमाडौं महानगरपालिकाले गत फागुन १६ गतेदेखि सुरु गरेको रुबेलादादुराविरुद्धको खोप कार्यक्रममा दुई लाख १२ हजार तीन सय ६९ बालबालिकाले खोप लगाएका छन्। ३२ वटै वडामा दुई चरणमा खोप कार्यक्रम सञ्चालन गरेको कामपाले पहिलो चरणमा वडा नं १, २, ३, ८, ९, ११, १२, १७, १८, १९, २०, २१, २२, २३, २४, २५, २६, २७ र २८ मा कार्यक्रम सञ्चालन भएको थियो। दोस्रो चरणमा वडा नं ४, ५, ६, ७, १०, १३, १४, १५, १६, २९, ३०, ३१ र ३२ मा नियमित खोप कार्यक्रम सञ्चालन गरिएको कामपले जनाएको छ। यही चैत २ गतेसम्म सञ्चालन भएको कार्यक्रममा दुई लाख बढी बालबालिकाले खोप लगाएका कामपाको खोप शाखाका सम्पर्क व्यक्ति मैयाँ सैंजुले जानकारी दिए। कामपाका अनुसार स्वास्थ्य व्यवस्थापन सूचना प्रणालीमा आबद्ध भएका दुई लाख ३६ हजार बालबालिकालाई खोप लगाउने लक्ष्य भए पनि विद्यालयबाहिर रहेका केही बालबालिका नआएकाले लक्ष्यअनुरुप खोप लगाउन नसकिएको सैँजुले बताए। रुबेलादादुराविरुद्धको खोप शिशु जन्मेको नौ महिनादेखि १५ वर्षमुनिका बालबालिकालाई दिइन्छ। सरकारले राष्ट्रिय खोप कार्यक्रमअन्तर्गत नियमित खोप दिइरहे पनि सबै बालबालिका नियमित खोप कार्यक्रममा नआएकाले अभियानका रुपमा विभिन्न रोगविरुद्धको खोप अभियान सञ्चालन गरिएको सम्पर्क व्यक्ति सैँजुले बताए। आर्थिक वर्ष २०७२७३ र २०७६७७ मा पनि यो अभियान चलाइएको थियो। २०७६७७ मा ८४ प्रतिशतमा खोपको पहुँच पुगेको थियो। यससँगै नेपालमा फैलिएको कोरोना महामारीका कारण अभियान प्रभावित बनेको थियो। सरकारले नेपालले २०२६ सम्ममा रुबेलादादुरा निवारण गर्ने प्रतिबद्धता गरेको छ। कुनै स्थानीय तहलाई पूर्ण खोप घोषणा गर्न सम्बन्धित तहका १२ देखि २३ महिनासम्मका बालबालिकाको सर्वेक्षण गर्दा उनीहरूले एकवर्षको उमेरभित्र राष्ट्रिय खोप तालिकाअनुसार खोप प्राप्त गरेको हुनुपर्नेछ। तालिकाअनुसार जन्मेदेखि एकवर्षभित्रका बालबालिकालाई बिसिजी खोप एक मात्रा, जन्मेको ४५ दिनदेखि एक महिनाको फरकमा पेन्टाभ्यालेन्ट, हेपाटाइटिस बी तीन मात्रा, जन्मेको ४५ दिनदेखि एक महिनाको फरकमा पोलियो र नौ महिना पूरा भएपछि रुवेला दादुराको खोप एक मात्रा दिनुपर्ने हुन्छ, सम्पर्क व्यक्ति सैँजुले भने।"
"मोरङको रंगेलीमा आगलागी, १९ घर जल्यो","विराटनगर : मोरङको रंगेलीमा शनिबार दिउँसो आगलागी हुँदा १९ घर जलेर ध्वस्त भएको छ। रंगेली नगरपालिका३ बाबू सहायक टोलका जंगली मुर्मुको गाई ग्वालीबाट दिउँसो २:२० बजेतिर आगलागी सुरु भएको प्रहरीले जनाएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार आगो नियन्त्रणमा लिने प्रयास भइरहेको छ। बिजुली सर्ट भएर आगलागी भएको अनुमान छ। अहिलेसम्म आगोले जलेर १९ घर ध्वस्त भइसकेको प्रहरीले जनाएको छ। प्रहरीका अनुसार घरहरू बाँसको टाटीले बारेका र सेन्टीबेरा लगाएर बनाइएका थिए। घटनामा कति बराबरको क्षति भयो भन्ने यकिन छैन। क्षतिको विवरण संकलन गर्न बाँकी छ। प्रहरी, स्थानीय र विभिन्न ठाउँबाट आएका दमकलले आगो नियन्त्रणको प्रयास गरिरहेका छन्। आगोले सिंगो बस्ती ध्वस्त बनाएको छ।"
म्याग्दीका २७ योजना प्राथमिकीकरण,"बेनी : म्याग्दीका २७ वटा साझा आयोजना छनोट र प्राथमिकीकरण भएको छ। जिल्ला समन्वय समिति म्याग्दीको नवौ जिल्ला सभाबाट छनौट भएका सडक, पर्यटन पूर्वाधार, खेलकुद, खानेपानी लगायत आयोजना कार्यान्वयनका लागि प्राथमिकता दिने राजनीतिक दल, तीनै तहका जनप्रतिनिधि र सरोकारवालाहरूले प्रतिवद्धता जनाएका छन्। जिल्ला समन्वय समितिका प्रमुख राजकुमार थापाले संघीय र गण्डकी प्रदेश सरकार मार्फत बजेट भित्र्याउन साझा योजनाहरू छनोट र प्राथमिकीकरण गरिएको बताए। रणनीतिक महत्वका ११ वटा सडक योजना, पर्यटन प्रवर्द्धनका नौ वटा, सडक पुलका ४ वटा, खानेपानीका २ वटा र खेलकुद क्षेत्रको विकासका लागि एक वटालाई साझा योजनाका रुपमा तय गरिएको जिल्ला समन्वय समितिका प्रमुख थापाले जानकारी दिए।"
इलाममा किवीको उत्पादन बढ्यो,"इलाम : सन्दकपुर गाउँपालिका३ का तारामणि सापकोटाले ४० रोपनी क्षेत्रमा किवीखेती गर्दै आएका छन्। किसान खतिवडाले सुरुमा लगानी धेरै भए पनि दिगो फाइदा लिन सकिने र बजार अभाव नहुने भएकाले किवीखेतीमा लागेको बताए। किवीमा लगानी गर्दा फाइदा हुने बुझेपछि घरमै विरुवा उत्पादन गरी किवीखेती सुरु गरेको हुँ, उनले भने। सोही वडाका अर्का किसान देवेन्द्र सुवेदीले अलैँची उत्पादन हुने पाँच रोपनी क्षेत्रमा किवीखेती गरेका छन्। अलैँचीको विकल्पका रुपमा किवीखेती विस्तार गरेको छु, उनले भने, अलैँचीमा विभिन्न रोग लाग्ने र मूल्यमा उतारचढाव हुन थालेपछि विकल्पमा किवीखेती गरेको हुँ। किवी प्रतिकिलो एक सयदेखि दुई सय ५० रुपैयाँसम्म बिक्री हुने गरेको सन्दकपुर गाउँपालिका५ जमुनाका किसान युवराज भट्टराईले बताए। यहाँ उत्पादन गरिएको किवी बेच्नका लागि बजारको समस्या छैन। व्यापारीहरूले बगानबाटै ग्रेडिङ गरी प्रतिकिलो ७० देखि एक सय रुपैयाँसम्ममा खरिद गर्दछन्, उनले भने, बजार पुर्याउन सकियो भने प्रतिकिलो दुई सय ५० रुपैयाँसम्ममा सजिलै बिक्री हुन्छ। जिल्लामा किवी खेती गरिरहेका सापकोटा र सुवेदी प्रतिनिधि पात्र मात्र हुन्। किवी खेतीमा उनीहरू जस्तै किसानहरूको आकर्षण बढेपछि किवी उत्पादन बढेको कृषि ज्ञान केन्द्र इलामले जनाएको छ। अघिल्लो वर्षको तुलनामा यस वर्ष ३२ दशमलव पाँच प्रतिशतले किवी उत्पादन बढेको कृषि ज्ञान केन्द्रका निमित्त प्रमुख रामजुगल यादवले जानकारी दिए। कृषि ज्ञान केन्द्रको तथ्यांकअनुसार चालु आर्थिक वर्ष २०८०८१ मा तीन हजार सात सय ७८ दशमलव आठ मेट्रिक टन किवी उत्पादन भएको छ। यस वर्ष आठ सय ९० हेक्टर क्षेत्रमा किवी खेती गरिएको छ। अघिल्लो आव ०७९८० मा सात सय असी हेक्टर क्षेत्रमा किवी खेती गरिएकोमा दुई हजार आठ सय ५२ मेट्रिक टन किवी उत्पादन भएको थियो। किसानले करेसाबारीमा समेत किवी खेती गर्न थालेपछि उत्पादन वृद्धि भएको हो। गत आवमा उत्पादकत्व प्रतिहेक्टर तीन दशमलव ६५ थियो। चालु आवमा बढेर प्रतिहेक्टर चार दशमलव २५ पुगेको कृषि ज्ञान केन्द्रको तथ्यांकमा छ। एक बोटमा दुई सय किलोसम्म उत्पादन हुने किवी मकैबारी, चियाबारी र अलैँचीसमेत मासेर रोप्न थालिएको छ। रोपेको ३ वर्षदेखि उत्पादन दिने किवीले लगातार ५० वर्षसम्म उत्पादन दिने किसानको भनाइ छ। जिल्लाको इलाम नगरपालिका, सन्दकपुर गाउँपालिका, माईजोगमाई गाउँपालिका, देउमाई नगरपालिका, फाकफोकथुम गाउँपालिका र माङसेबुङ गाउँपालिकाको माथिल्लो क्षेत्रमा व्यावसायिक किवी खेती हुँदै आएको छ।"
जनताको उत्थान नै वर्तमान व्यवस्थाको उद्देश्य हो : राष्ट्रपति पौडेल,"काठमाडौं : राष्ट्रपति रामचन्द्र पौडेलले राजनीतिकरूपमा जनताको सर्वोतम उपलब्धी गणतन्त्र प्राप्त गरेपनि त्यसलाई अनुभूत गर्न बाँकी रहेको बताएका छन्। शनिबार महोत्तरीको मटिहानीमा प्रजातान्त्रिक आन्दोलनका शहीद केशव कोइरालाको सालिक अनावरण कार्यक्रममा बोल्दै राष्ट्रपति पौडेलले गणतन्त्र शासनमा व्यक्तिको परिवर्तन मात्र नभई जनताको राजकीय शक्तिको प्रवाहमा सामेल हुन पाउने अधिकार भएको भन्दै यसको वास्तविक अर्थ बुझ्न र अनुभूत गर्न बाँकी रहेको बताए। उनले प्रशासनिकरूपमा राज्यको पुनः संरचना गरेपनि राज्यको चरित्रको भने पुनः संरचना हुन बाँकी रहेको बताए। संविधानबमोजिम प्रदेशहरूलाई अधिकार सम्पन्न बनाउने कानुन छिटो निर्माण गर्न संघीय संसदमा प्रतिनिधित्व गर्ने राजनीतिक दलका नेताहरूलाई आग्रह गरेको उनले बताए। राष्ट्रपति पौडेलले वर्तमान संविधानले निरङ्कुश, केन्द्रीकृत र एकात्मक राज्य व्यवस्थाका सबै प्रकारका विभेद र असमानतालाई अन्त्य गरेको मात्र होइन वास्तविक अर्थमा नेपाली जनतालाई राजकीय शक्तिको मालिक बनाएको उल्लेख गरे। उनले संविधानले निर्दिष्ट गरेको संघीय लोकतान्त्रिक गणतन्त्रले नागरिकको राजनीतिक, आर्थिक, सामाजिक, धार्मिक र सांस्कृतिक स्वतन्त्रतासहित निमुखालाई न्याय र विपन्नलाई आयको परिलक्ष्य राखेको बताए। संविधानले प्रत्याभूत गरेको मौलिक हकको कार्यान्वयन गरी विपन्न, पिछडिएका र गरिब जनताको जीवनस्तर माथि उठाउन सकेमात्रै लोकतन्त्रको सार र सार्थकता यथार्थमा रूपान्तरण हुने उनको भनाइ छ।"
पोखराको अँगालोमा,"तिम्रै खातिर अँगालोमा बाँधिन आइपुगेको छु। बुर्कुसी मार्दै आएर समीप ठिंग उभिएको छु। तिमीलाई जुनीभरिको सलाम। चिरप्रतीक्षित व्यग्रताको बुइँ चढेर आइपुगें पोखरा तिम्रो आँगनमा। मलाई धैर्यपूर्वक सम्हाल। तिम्रै खातिर अँगालोमा बाँधिन आइपुगेको छु। बुर्कुसी मार्दै आएर समीप ठिंग उभिएको छु। तिमीलाई जुनीभरिको सलाम। तिम्रो रूपसज्जाको आभादेखि निष्पाप दंग परेको छु। तिमीबाट विस्फारित देहलता यतिविधि अपार छ कि वर्णन गर्ने कति हिम्मत छैन। कान्ति पोखिएको तिम्रो सौन्दर्य यसकारण पनि अदबका साथ सुडौल रूपलावण्यको वशमा लाचार छु। तिम्रो शैशवकाल कोसँग बितेको थियो ? यसमा कुनै क्षोम छैन तर यति धेरै अनन्त रूपराशिको सिर्जना कसरी भयो ? यसको कहिरन कति श्रुतिमधुर होला ? अड्कलबाजी लगाउन सामथ्र्यविहीन छु। जूनको रश्मि पोखिएको चेहरामा पुष्पवृष्टि भएको सुखानुभूति हुन्छ। सेती नदीको खोजमा बजेको तिम्रो नूपुरको झंकार कति श्रुतिगम्य र वासन्तिक छ। जसबाट फैलिएको सम्मोहित प्रेमरसको रचना कुन ईश्वरको मनोरथबाट रचि यो। तिम्रो बहुरंगी रूपसज्जादेखि पनि चकित छु। तिमी माछापुच्छे्र बनेर पनि मुस्कुराउँछौ कहिले सेती नदी बनेर लुसुक्क गायब हुन्छ्यौ। कहिले फेवामा तरंग फैलाएर किनारहरूलाई ढाडस दिन्छौ। कुनै बेला साराङकोट कुनै बेला घान्द्रुक त कहिले रूपाकोट र बेगनासतिर रमाना हुन्छ्यौ। चौपट्ट छ तिम्रो दिनचर्या। पहिलोपटक तिमीबाट निःसृत प्रणयलाई स्पर्श गर्न पाउँदा आनन्द अपार र अनन्त दुवै थियो। तर यसमा कताकता संकोच पनि थियो। तिमीभित्र सज्जित नारीत्वको कतै एक प्रकारको श्रापित पात्रमा दर्ज हुने होइन। तिम्रो विश्रामगृहमा अडेस लागेर यस्तै परिकल्पनाको दुविधाको चपेटामा रुमल्लिइरहेको थिएँ। पोखरा ! तिम्रो दिनचर्या व्यस्त र अनौठो। प्रत्येक बिहान फेवातालमा स्नान गर्छौं अनि विन्ध्यावासिनीको मन्दिरमा टीका लगाएर तलसिएको केशराशिमा तम्तयार भएर फेवातालको दर्पणमा आफ्नै चेहरा डुबाएर मुसुक्क मुस्कुराउँछौं। यस्तो अब्बल मृदुमुस्कान देखेर कति प्रेमीहरूले आँखा जुधाउँदा हुन् ? प्रेमिकाको सम्बोधन गरेर प्रणयभिक्षाको याचना गर्नसमेत लाचार हुँदा हुन्। पुष्पवाटिका जस्तो तिम्रो यौवनलाई तिम्रो शयनकक्षमा मद्वारा नछोइएका कैयन् बासी रातहरू अनिँदै छन्। शयनकक्षमा कहिले तिमी मसँग छोइने भएर प्रवेश गर्छौं ? यो हुटहुटीले पलप्रतिपल मलाई डसिरहेको छ। पूर्णेको जून झैं मुहारबाट प्रसारण हुने वाणीमा बान्की परेको मधुर ध्वनिमा कस्तो चमत्कारी जादु। साराङकोटको टाकुरामा टेकेर तिम्रो श्वेतरूपी मुहारलाई सुम्सुम्याउन साह्रै भोको थिएँ। भित्रभित्रै डाहसमेत गर्थें। सम्मोदनीय अंगहरू दृष्टिगोचर हुँदा प्रणयभिक्षाको आतुरमा पनि थिएँ। प्रभातकालमा क्षितिज अनन्त फैलिएको समयमा तिमीलाई गमक्क फुलेर अंकमाल गरेको छु। मेघ गर्जनसहित कालो बादल आकाशिएर मडारिँडा धुपछायाँको फरियासँगै हेडस्कार्फ पहिरिएर तिमी बेपत्ता पनि हुने गछ्र्यौ। अथवा, बुर्फा ओढेको रूपराशि एक्कासि खैखबरबिनै गुप्तवास हुनपुग्दा हाम्रो प्रीति भंग भए झैं लाग्छ। भाग्यवश भनौं, सेतीको सुरुङभित्र निर्मित ग्रीष्म दरबारबाट तिमीलाई फकाएर बुइँ चढाउँदै सार्वजनिक गर्न विवश छु। तर तिमी मसँग बेस्सरी थिल्लिएर बुर्कुसी मार्छौ। कति निष्ठुरी तिमी इतरिनुको माहिर। पोखरा तिमी कति विधि निर्माया भएको ? छिलिल्नुको सीमा हुन्छ नि पोखरा ! मुसाफिरजस्तो ऐलानी मेरो जवानी यस सुन्दर धरातलमा तिमीलाई राजीनामा दिइसकेको छु। यो नासोलाई इन्कार गर्ने चेष्टा नगर्नू है। प्रतिफल तिम्रो चेहराले थकित बनाउँछ ताजा पनि बनाउँछ। यही भएर त जिन्दगीको मुटुको सारा कम्पन तिमीलाई वसियतनामा गरिदिइसकेको छु। फेवातालमा तिमीसँग पटकपटक खिचेको युगल तस्बिर दिवालमा यत्नपूर्वक सजाएको छु। तस्बिरबाट फिँजारिएको रश्मिले आभारी र पुष्पित दुवै छु। गुम्बा र बौद्ध विहारहरूमा हावाद्वारा गोता खाएर एक त मास हल्लिइरहेका लुङ्दुरहरूको आवाज आइरहँदा तिमी लुङ्दुरहरूसँगै टाँसिएर रमिरहेजस्तो लाग्छ। त्यहाँ गुञ्जिरहेको ओम मणि पेम्बे हुम्को लयात्मक धुन तिमी आफैं हौ जस्तो लाग्छ भन्नेमा पक्कापक्की विश्वास अंकुटित भएको छ। पोखरा ! इन्कार गर्ने हिम्मत नगर। म तिमीभित्र बिलाइसकेको छु। म फगत् मुसाफिरबाहेक केही हुइनँ।"
भूमिसम्बन्धी समस्या समाधान गर्छौं : मन्त्री अधिकारी,"काठमाडौं : भूमि व्यवस्था, सहकारी तथा गरिबी निवारणमन्त्री बलराम अधिकारीले कानुनी प्रक्रिया पूरा गरेर भूमिसम्बन्धीका समस्या समाधान गर्ने प्रतिवद्धता जनाएका छन्। एमाले बाणगंगा नगर कमिटीले शनिबार कपिलवस्तुमा आयोजना गरेको बधाई एवं सम्मान कार्यक्रममा मन्त्री अधिकारीले भूमिसम्बन्धीका समस्या समाधानका लागि आत्तिएरभन्दा कानुनी प्रक्रिया पूरा गर्न आवश्यक रहेको बताए। मन्त्री अधिकारीले यस अघि गठित भूमि आयोग विघटन गर्दा मुद्दा झेल्नुपर्ने लगायत अनेकौ समस्या हुने भएकाले विधि र प्रक्रिया अनुसार अगाडि बढ्ने प्रतिवद्धता व्यक्त गरे। उनले मन्त्रालय मन्त्रालयबीच रहेको कानुनी जटिलता हटाएर नागरिकका काम सहजरूपमा गर्न आफू लागि पर्ने धारणा राखे। जनताका लागि काम गर्दा आफूलाई पदको कुनै मोह नरहेको उनले बताए।"
सत्ता गठबन्धनको कार्यदलले तयार पारेको साझा न्यूनतम कार्यक्रम शीर्ष नेतालाई हस्तान्तरण,"काठमाडौं : सत्ता गठबन्धनको कार्यदलले न्यूनतम साझा नीति तथा कार्यक्रम निर्माण गरेर शीर्ष नेतालाई हस्तान्तरण गरेको छ। शनिबार बिहान बालुवाटारमा न्यूनतम साझा नीति तथा कार्यक्रम निर्माणका लागि गठित कार्यदल र शीर्ष नेताबीच छलफलपश्चात कार्यदलले शीर्ष नेतालाई मस्यौदालाई अन्तिम रुप दिएर बुझाएको हो। कार्यदलका संयोजक एमाले उपाध्यक्ष विष्णु पौडेलले माओवादी केन्द्रका अध्यक्ष प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीलाई हस्तान्तरण गरेका हुन् । आजको बैठकमा एकीकृत समाजवादीका अध्यक्ष माधवकुमार नेपाल, रास्वपाका सभापति एवम् गृहमन्त्री रवि लामिछाने, एमाले उपमहासचिव विष्णु रिमाल, माओवादी केन्द्रका उपमहासचिव जनार्दन शर्मा, रास्वपाका उपसभापति स्वर्णिम वाग्ले र महामन्त्री डा मुकुल ढकाल तथा जसपाबाट केन्द्रीय कार्यकारिणी सदस्यद्वय मनीष सुमन, राजेन्द्र श्रेष्ठ, एसका उपाध्यक्ष प्रमेश हमाल र महासचिव घनश्याम भुसाललगायत सहभागी थिए। गत पुष १० मा एमाले, माओवादी,रास्वपा र जसपा सरकारमा सामेल हुँदा बनेको नीति तथा कार्यक्रम सम्पादन गरेर ल्याउने सरकारको तयारी छ। नयाँ सत्ता समीकरण परिवर्तन भएसँगै फागुन २१ मा नीति तथा कार्यक्रमका लागि कार्यदल बनाइएको थियो। एस गठबन्धनमा सामेल भएपछि हमाल र भुसाल थपिएका हुन्।"
मिथिला लोकचित्रको महिमा,"आधुनिक नेपालमा मिथिला लोकचित्रको प्रारम्भबारे यकिन भन्न कठिन भए पनि विगतका क्रियाकलापको आधारमा यो जनकपुरधामबाटै औपचारिक पहिचान प्राप्त भयो भन्न सकिन्छ। मिथिला लोकचित्र विशेष प्रकारको चित्र प्रणाली मानिन्छ। जसले ग्रामीण क्षेत्रमा परम्परागत रूपमा महिलाकै हातबाट घर, टाट (पर्खाल)मा समयानुकूल चित्र बनाइन्थ्यो। त्यो चित्र के हो, बनाउनेलाई पनि थाहा हुन्थेन। मनमा उठेका स्वाभाविक उद्वेगले घरकै सामग्रीबाट लेप तयार गरी आफूले कल्पना गरेका विभिन्न स्वरूपको आकृति कोर्ने काम गर्थे। यस्ता काम सामान्यतः बिहे, घरमा हुने सत्यनारायणको पूजा, अन्य व्रत त्योहार, घरदेउताको पूजा, परम्परागत सांस्कृतिक विधिविधान आदिमा बनाउने चलन थियो। यो क्रम दशकौंसम्म चल्यो। घरआँगनलाई सुन्दर, आकर्षक बनाउन लेखिने यी चित्र मात्र शोभाका बस्तु हुन्थे। यसमा न कुनै अर्थ हुन्थ्यो, न कुनै किसिमको प्रतीकात्मक बिम्ब। बस् भुइँ र भित्ता हुन्थे र त्यसमा अबोध मानसिकताले अह्राएका देवीदेवता पनि हुन सक्थे। न रंगको संयोजन न रूपको व्यवस्थापन। र त्यसले पनि यी चित्रहरू बिहेबारी, व्रतत्योहार, पूजाअराधनाकै लागि क्षणिक महत्त्वका साथ कोरिँदै गए। स्वान्तः सुखाय कोरिएका ती चित्रमा प्राण भर्ने काम त्यतिबेला हुन पुग्यो जतिबेला यो व्यवसायको एउटा माध्यम बन्न सके। र यो सुरुआत तत्कालीन ब्रिटिस भारतको मधुबनीमा कार्यरत आङसीएस अधिकृत विश्वविख्यात कलामर्मज्ञ डब्लूजी आर्चर (१९३४४०) ले मार्ग, भाग ३, बम्बईमा मैथिल पेन्टिङ शीर्षकमा लेख लेखेर यस कलालाई सर्वप्रथम मैथिल चित्रकला नाउँ दिएका थिए। पछि पुपुल जयकर, उपेन्द्र महारथीजस्ता कलामर्मज्ञको प्रयासमा यो घरआँगनभित्ताबाट अलगिएर कागजमा कोरिन थालिए र मिथिला लोकचित्र वा मधुबनी लोकचित्रको नाउँबाट प्रख्यात भयो। मिथिला लोकचित्रलाई पहिले दुई भागमा बाँडिने काम भएको छ। एक ब्राह्मण, कायस्थ परिवारका महिलाले बनाउने चित्र र अर्को यी जातभन्दा फरक जातका महिलाले बनाउने चित्रहरू। भारतको बिहार क्षेत्रबाट अहिले पनि मिथिला लोकचित्रमा यी दुई जातकै बढी प्रभाव कायम छ। तर नेपालमा अहिले यसको कुनै सीमा निर्धारण छैन। भारतीय क्षेत्रमा कुलीन भनिने परिवारकी महिलाले चित्र बनाउँदा पातलो रेखामा गहिरो रङ संयोजन हुन्छ भने अन्यमा मोटो रेखा हलुका रङ संयोजनद्वारा चित्रको अर्थवत्ता प्रदान गरिन्छ। नेपालमा त्यस्तो छैन। जुनसुकै जात, वर्गकी महिलाले बनाउने लोकचित्रमा मोटो रेखाबीच निर्धारित नाक, मुख, आँखा, पहिरन, हात र खुट्टाका औंलाहरू, गरगहनाको प्रयोग एकनासले गरिन्छ। यसले गर्दा पनि यहाँका चित्रहरू बढी समावेशी, सहज र समानधर्मा हुन्छन्। नेपालमा मिथिला लोकचित्र मिथिला लोकचित्रकलाको व्यवस्थित आधार वास्तवमा नेपालको सिम्रौनगढका तत्कालीन कर्णाट शासक हरिसिंह देव (१२९६१३२४ ई) को शासनकालमा प्रचुर मात्रामा भएको विद्वान्हरूको भनाइ छ (डा उपेन्द्र ठाकुरमधुवनी पेन्टिङ, अध्याय २)। यो कलाको प्रस्तुति चार प्रकारले हुन्थ्यो। एक भूमिचित्र यथाअरिपन, दुई भित्तीचित्र, तीन मृणमूर्ति (माटोका मूर्तिहरू) र चार सिकी घाँसबाट। यी चारवटै पद्धतिमध्ये भूमिचित्र अरिपनको नाउँमा अहिले पनि जीवित छ भने भित्ती चित्रहरू नै कागजमा उत्रेर अन्तर्राष्ट्रिय बजारमा पुग्न सफल भएको छ। माटाका मूर्ति र सिकीका मूर्ति वा लोकव्यवहारका सामग्रीहरूको निर्माण अहिले पनि भइरहेको छ तर त्यसको व्यावसायिक स्वरूप त्यति वृद्धि हुन सकेको छैन। माटाका भाँडाहरू मात्र अहिले निर्माण हुने अवस्थामा छ भने समयसमयमा छठको अवसरमा हात्ती, सत्यनारायण भगवान्को पूजाका लागि पञ्चमुखी दियो भएको पानस, सामाचकेवा खेल्न विभिन्न मूर्ति बनाइन्छन्। तर अब त्यो दिनदिनै ओझलमा पर्दै गएको छ। आधुनिक नेपालमा मिथिला लोकचित्रको प्रारम्भबारे यकिन भन्न कठिन भए पनि विगतका क्रियाकलापको आधारमा यो जनकपुरधामबाटै औपचारिक पहिचान प्राप्त गर्न सफल भयो। भारतीय क्षेत्र जस्तै नेपालका गाउँहरूमा सहज चित्र कोर्ने परम्परा त छँदै थियो र यो जिज्ञासा बढेको र यसलाई व्यावसायिक रूपमा पनि अगाडि ल्याउन सकिने सम्भावना देखिन थाल्यो। नेपालको यस मैथिलीभाषी क्षेत्रमा यसबारे गन्थनमन्थन सुरु भइसकेको थियो। भारतीय विद्वान् डाप्रफुल्लकुमार मौन र जनकपुरधामको राराब क्याम्पसमा मैथिली विभागाध्यक्ष प्रा धीरेन्द्रसमेतले जनकपुर क्षेत्र (नेपालीय भूमि)तिर लेखिने लोकचित्रलाई जनकपुर लोकचित्र किन नभन्नेबारे विचार पत्रपत्रिकामा दिन थाल्नुभयो। पंक्तिकार त्यतिबेलै जनकपुर लोकचित्र (२०४६ विसं) नामक लघुपुस्तिका तयार गरी यस क्षेत्रमा लेखिने चित्रबारे छोटो जानकारी दिने प्रयास गरेका थिए। वास्तवमा भारतीय क्षेत्रमा मिथिला लोकचित्रको व्यावसायिक स्वरूप साथै चित्रमा उपयोग गरिएका रंगहरू, चित्रका आकारप्रकार, पृष्ठभूमि र चित्रांकनको सूक्ष्मताबारे पनि विश्लेषण सुरु भइसकेको थियो। मिथिला लोकचित्रसँगै सिकी घाँसबाट बनाइने अनेकौं आकर्षक उपयोगी सामग्रीको विकास हुन थालेको थियो। त्यसैबेला विद्वान् डा उपेन्द्र ठाकुरले मिथिलाक चित्रकला ओ शिल्पकला (प्रकाशक ः मैथिली अकादमी, पटना, १९८६ ई) पुस्तक प्रकाशित गरी मिथिला लोकचित्र एक शिल्पकलाबारे विस्तृत जानकारी उपलब्ध गराएका थिए। यति हुँदा पनि नेपालभित्र कुनै पुस्तक वा प्रशिक्षणको अभाव थियो। गाउँघरमा चित्र कोर्ने चलन भने यथावत् थियो। व्यावसायिकता प्रति कुनै चासो अथवा उपक्रम गर्ने थाहा नै थिएन्। जनकपुरधाममा २०४६०४७ तिर जनकपुर लायन्स क्लबले लोकचित्र एवं शिल्पको एउटा आयोजना सुरु गर्यो। वास्तवमा यसको पृष्ठभूमिमा अस्ट्रेलियाकी स्वयंसेविका क्लियर वर्केटको प्रयास र व्यवस्थापन महत्त्वपूर्ण थियो। गाउँघरमा भित्ती, देवालमा लेखिएका सहज चित्रहरूलाई कागजमा उतारेर रङ भर्ने काम पहिला कठिन र निरर्थक ठान्ने गरिए पनि पछि त्यसले आयको स्रोत बन्ने देखेपछि महिलाहरू आकर्षक हुन थाले। दर्जनौं महिलापुरुष यसमा संलग्न भई जीविकोपार्जन गरिरहेछन्। व्यावसायिक भविष्य केही कलाकार स्वयं संस्थागत रूपमा पनि मिथिला लोकचित्रलाई राष्ट्रियअन्तर्राष्ट्रिय बजारसम्म पुर्याउने काम गर्दैछन्। जनकपुरका आर्टस् एन्ड क्राफ्टका सञ्चालक अजित साह अहिले अमेरिकामा लोकचित्रको व्यावसायिक र प्रशिक्षणात्मक काममा व्यस्त छन्। उनी त्यहाँ बिक्री पनि गर्छन्। त्यहाँका इच्छुकहरूलाई सिकाउँछन् पनि। मिथिला चित्रकलामा दक्खल राख्ने प्रबुद्ध चित्रकार जितबहादुर रायमाझी नेपाल ललितकला प्रतिष्ठानबाट लोकचित्रसम्बन्धी पुस्तक प्रकाशन गर्न भ्याएछन्। उनलाई लोकचित्रको राम्रो ज्ञान भए पनि हाल उनी ओझलमा छन्। उनका छोरा पनि यस क्षेत्रमा देखा परेका छन्। एसी सुमन त्यस्तै राष्ट्रिय स्तरका सम्पन्न कलाकार हुन्, जसका पेन्टिङ प्रदर्शनी लागिरहेकै हुन्छ जहाँ रुचाउनेहरू लाखौंको चित्र किन्छन्। मिथिला लोकचित्रको अंकनमा महिला एकाधिकारलाई यी प्रशिक्षित कलाकारहरूले तोड्दै नयाँ कीर्तिमान स्थापित गरेका छन्। यस अतिरिक्त पनि काठमाडौंमा श्यामसुन्दर यादव, जनकपुरधामका विजयदत्त मणि आदि चर्चित पुरुष कलाकार सक्रिय छन्। यद्यपि महिला कलाकारको कमी भने छैन। निकै कममात्र राष्ट्रिय, अन्तर्राष्ट्रिय बजारसम्म पुग्न सफल भएका छन्। जनकपुरधामका एक कलाकार अमेरिका प्रवासमा आफ्नो एउटा कलाकृति एघार सय डलरमा बिक्री भएको र अन्य न्यूनतम सातआठ सय डलरमा बिक्री भएको दाबी गर्छिन्। टेलिभिजन अन्तर्वार्तामा उनले यो दाबी गरेकी हुन्। यद्यपि कलापारखीले चित्रलाई मन पराएर लाखौं खर्च गर्नु भनेको मिथिला लोकचित्रप्रतिको क्रेज नै भन्नुपर्छ। निश्चय यस्ता व्यक्तिगत आधारमा कलाकृति बनाई बेच्नुपर्दा निजी प्रयासले भए पनि यसले समग्र राष्ट्रको प्रतिनिधित्व गर्न सक्दैन। त्यसैले संघीय सरकारले एउटा ठोस बजार व्यवस्थापनतिर मिथिला आर्टलाई लान सके यसले ठूलो फर्को मार्ने पक्का छ। सुदृढ आर्थिक विकास कसरी ? सर्वप्रथम कला प्रशिक्षणको व्यवस्था गर्नुपर्छ। यस क्षेत्रमा आएका कलाकार अधिकांश अरूको देखासिकी नै लागेका छन्। ठूलो आँखा, चुच्चो नाक आखिर किन बनाइन्छ ? माछा, पोखरी, कछुवा, कमल फूल, पुरैन पात आदिको के अर्थ हुन्छ ? रङ संयोजन मात्र आँखालाई लोभ्याउन प्रयोग गरिनु हुँदैन। कुन रङ कहाँ र किन प्रयोग हुनुपर्छ ? यो कला प्रशिक्षकले बताउन सक्छन्। त्यसले गर्दा प्रशिक्षणको आवश्यकता छ। दोस्रो संगठित व्यापारको व्यवस्थापन। प्रदेश सरकारले पनि पर्यटन मन्त्रालयअन्तर्गत व्यापार प्रवद्र्धनका लागि कला प्रवद्र्धन केन्द्रजस्ता प्रतिष्ठान गठन गरेर खण्डखण्डमा छरिएका यस कलाकलाकारलाई एक सूत्रमा आबद्ध गरी उनीहरूको कलाकृति एक ठाउँमा खरिद गरी राष्ट्रिय, अन्तर्राष्ट्रिय बजारसम्म पुर्याउन सके कलाकारले उचित पारिश्रमिक पाउँथे। यस क्रममा मधेस प्रज्ञाप्रतिष्ठानले प्रदेश सरकारको सहयोग र समन्वयमा जनकपुरधाममा साझा बिक्री केन्द्रको योजना तयार गरिरहेको छ। त्यो कार्यान्वयन हुन सके ललितकलाको विकासमा महत्त्वपूर्ण उपलब्धि हुन सक्थ्योे। कलाकारहरूको कलासेवालाई ध्यानमा राखी पुरस्कृत र सम्मानित गर्ने योजना पनि यसअन्तर्गत हुनेछ। यसरी व्यवस्थित रूपमा मिथिला लोकचित्रलाई अगाडि बढाउन सकियो भने असल कलाकारहरूले उचित संरक्षण पाउनेछन्। नत्र यसरी नै गन्तव्यहीन अवस्थामा यो विशिष्ट कला भौंतारिनु रहने अवस्था रहनेछ। मधेस प्रज्ञाप्रतिष्ठानको दायित्व अहिले मधेस प्रदेश सरकारले मधेस प्रज्ञाप्रतिष्ठान गठन गरेर ललितकला क्षेत्रलाई अझ विकसित र व्यवस्थित गर्न अभिभारा सुम्पेको छ। प्रतिष्ठान आगामी दिनमा ललितकलाको विभिन्न पक्षलाई सुदृढ गर्न योजना अघि सारेर काम गरिरहेछ। यसमा नेपाल ललित कला प्रज्ञाप्रतिष्ठानको सहयोग र सहकार्यमा प्रशिक्षण, प्रदर्शनका साथै उत्कृष्ट कलाकृतिलाई पुरस्कार प्रदान गर्ने कार्यक्रम पनि छ। सहकार्यको उदाहरण चैत्र २ देखि ५ गतेसम्म हुने ललितकलाको प्रदेशस्तरीय प्रदर्शनी पनि हो। जसमा लगभग सय कलाकारले कृति प्रदर्शन गर्दैछन्।  कापडी, मधेस प्रज्ञाप्रतिष्ठानका अध्यक्ष हुन्।"
बाटो,"कहिल्यै बोलाइनँ कसैलाई तर उनीहरू आउँदा मलाई नै देखेर आएका हुन् कहिल्यै पठाइनँ कसैलाई तर उनीहरू जाँदा मलाई नै टेकेर गएका हुन्। मलाई देखेर आउनेहरू एकछिन मसँगै हिँडे र कतै गए मलाई टेकेर जानेहरू एकछिन कतै पुगे र फर्केर आए तर अहिलेसम्म फर्किएका छैनन् जो बोकिएर गएका थिए जो हिँड्दाहिँड्दै एकछिन रोकिएर गएका थिए। जस्तो कि, कात्रोमा बेरिएर गएकाहरू फेरि हिँड्दै फर्किएका छैनन् जस्तो कि, मेरै छेउमा उभिएर मायाको फूल साटेर गएकाहरू फेरि मुस्कुराउँदै यता आएका छैनन् सायद, अरूकै काँधमा चढेर गएकाहरू आफैं हिँडेर आउन जान्दैनन् सायद, मायाको खुसी साटेर हाँस्दै गएकाहरू मायाले नै दुःख दिएपछि फेरि त्यही बाटो फर्किन मान्दैनन्। बाटोले त केही देख्दैन तर मान्छे किन बाटोसँग छलिएर हिँड्छ ? बाटोले त केही भन्दैन तर किन बाटोबाटै भड्किएर हिँड्छ ? जब मान्छे प्रेमको सुरुआतमा हुन्छ ऊ बाटोमै आउँछ र प्रेमको कुरा गर्छ उसका लागि प्रेम बाटोमा सुरक्षित हुन्छ जब प्रेम मान्छेबाट असुरक्षित हुन थाल्छ ऊ बाटोमै आउँछ र कराउन थाल्छ प्रेम घरभन्दा बाटोमा सहासिलो बन्छ। जब सँगै हिँडेकाहरू आआफ्नो बाटो लाग्छन् उनीहरूले आफू हिँडेको बाटो अरूलाई भन्छन् कि भन्दैनन् होला ? एक पटक छुट्टिएर अलग भएकाहरू फेरि त्यही बाटोमा भेटिँदा आपसमा हेरेर हाँस्छन् कि हाँस्दैनन् होला ? बाटोलाई त कसले पो गन्छ र ! बाटो आफैंलाई त थाहा हुन्न कति पर पुगेपछि अर्को मोड आउँछ भनेर तर बाटोलाई उसले चाहिँ चिनेको हुन्छ जसले बाटोलाई नै ओछ्यान बनाएर बाटोमै निदाएको हुन्छ।"
बस्तीमा पसिरहने गैंडालाई निकुञ्जको कोर क्षेत्रमा छोडियो,"चितवन : एउटै क्षेत्रमा संख्या धेरै भएपछि चितवन राष्ट्रिय निकुञ्जमा गैंडाको आन्तरिक स्थानान्तरण सुरु गरिएको छ। निकुञ्जको पश्चिम क्षेत्रबाट पूर्वी क्षेत्रमा गैंडा सारिएको छ। शुक्रबार पश्चिमी क्षेत्रको कावासोती नगरपालिका २ स्थित नवदुर्गा मध्यवर्ती सामुदायिक वनबाट ३० वर्षको भाले गैंडा स्थानान्तरण थालिएको छ। मानव बस्तीमा पसिरहने गैंडालाई निकुञ्जको मुख्यालयको पूर्वतर्फ रहेको तमोर ताल नजिक छोडिएको छ। यो बस्ती वरपर गइरहने गैंडालाई स्थानान्तरण गरेर व्यवस्थापन गरिएको हो। गैंडाको संख्या हेरेर व्यवस्थापन र संरक्षणको दृष्टिकोणले स्थानान्तरण गरेका हांै, निकुञ्जका सूचना अधिकारीसमेत रहेका संरक्षण अधिकृत गणेशप्रसाद तिवारीले भने, बस्तीमा पसिरहने गैंडालाई कसराबाट पूर्वतर्फ छोडेका छौं यसले सकारात्मक प्रभाव पर्ने ठानेका छौं। स्थानान्तरणका लागि तीन दिन अघिदेखि रेकी गरिएको थियो। पश्चिम क्षेत्रमा गैंडाको संख्या बढ्दै गएपछि निकुञ्जको पूर्वी क्षेत्रमा गैंडा स्थानान्तरण गर्न लागिएको हो। डार्ट गरेर काठको खोरमा राखेर लगिएको छ। १० वटा गैंडा स्थानान्तरण गर्ने राष्ट्रिय निकुञ्ज तथा वन्यजन्तु संरक्षण विभागको योजना छ। पहिलो चरणमा ६ वटा गैंडा सारिँदैछ। यसरी गैंडा स्थानान्तरण गर्न लागिएको पहिलोपटक हो। स्थानान्तरणका लागि विज्ञ, पशु चिकित्सक, प्राविधिकसहित ६० जनाको टोली खटिएको छ। नवलपुरको दिव्यपुरी मध्यवर्ती सामुदायिक वनमा क्याम्प बनाएर बसेको छ। निकुञ्जको पाँच वटा हात्ती प्रयोग गरिएको निकुञ्जका प्रमुख संरक्षण अधिकृत डिलबहादुर पुर्जा पुनले बताए। पहिलो चरणमा बस्तीमा पसेर क्षति पुर्याएका, बस्ती प्रवेश गर्दा जोखिमको खतरामा रहेका गैंडालाई पूर्वको कोर क्षेत्रमा सार्दैछौं, उनले भने, एउटै क्षेत्रमा धेरै हुँदा गैंडाको संख्या बढ्न नसक्ने भएकोले सारेका हौं। धेरै भएको कारण आपसमा जुध्ने खतरा पनि उत्तिकै हुन्छ। बाढीका कारण कतिपय गैंडा भारत पुगेका थिए। पहिला संख्या धेरै भएको पूर्वी क्षेत्रमा पर्याप्त बासस्थानको अभाव र आहाराको कमी हुँदै गएको थियो। अहिले सुधार भएकोले त्यस क्षेत्रमा गैंडा सार्न लागिएको निकुञ्जले जनाएको छ। पहिलो चरणमा पश्चिम क्षेत्रका विभिन्न स्थानबाट ६ वटा गैंडा पूर्वी क्षेत्रमा सारिँदैछ। निकुञ्जसहित राष्ट्रिय प्रकृति संरक्षण कोष, दातृ निकायहरू, विश्व वन्यजन्तु कोष र जेडएसएलको टोली छ। स्थानान्तरण गरिने गैंडा निश्चित गरेपछि डार्ट गरेर नियन्त्रणमा लिइन्छ । काठको खोरमा राखेपछि गैंडालाई एन्टिडोज दिएर होसमा ल्याइन्छ। खोर ट्रकमा राखेर आवश्यक स्थानमा लगेर छोडिन्छ। सन् २०२१ मा भएको गणनामा निकुञ्जमा ६ सय ९४ वटा गैंडा छन्। चितवन निकुञ्जले हालसम्म १ सय २ वटा गैंडा देशका विभिन्न ठाउँमा सारेको छ। विभिन्न ९ देशलाई २६ वटा गैंडा उपहारस्वरूप पठाएको छ।"
"यात्रा डायरीहरूले जनयुद्धमात्र होइन, नेपाली समाज उतारेका छन्","लेखक, कवि एवं पत्रकार मनऋषि धितालद्वारा लिखित आधा दर्जन जनयुद्धकालीन डायरीहरूको सँगालो भर्खरै प्रकाशित भएका छन्। नेपाली समाज राजतन्त्रबाट गणतन्त्रमा कसरी प्रविष्ट भयो, त्यो ऐतिहासिक यात्राको जीवन्त दस्तावेजीकरण युद्धमोर्चाबाटै गरिएको छ। २०५९ देखि २०६३ सम्मको पाँच वर्षको नेपालको राजनीतिक, सामाजिक तथा सशस्त्र संघर्षको यथार्थलाई चित्रित गर्ने यात्रा डायरीका लेखक धितालसँग अन्नपूर्णकर्मी गोपीकृष्ण ढुंगानाले गरेको अन्तर्वार्ताको अंशः एकैसाथ आधा दर्जन यात्रा डायरी प्रकाशित गर्नु भएको छ। कहिले र कसरी लेख्नु भयो ? नेपाली जनयुद्ध सयौं वर्षदेखि जकडिएको नेपाली समाजलाई चौतर्फी रूपमा हल्लाउने भुइँचालो थियो। साहित्यमा अभिरुचि र पत्रकारितालाई जीवनसंघर्षको साधन बनाइरहेको मलाई जनयुद्धले प्रभावित पार्यो। मैले पत्रकारितालाई क्रान्तिको वैचारिक मोर्चाको रूपमा लिएँ। लामो समय अभिव्यक्ति स्वतन्त्रताका एक्काइसौं शताब्दीकै महान्् योद्धा कृष्ण सेनको टिमको मातहतमा रहें। हामी जेलमा भएकै बेला संकटकालमा सेनको निर्ममतापूर्वक हत्या भयो। जेलबाट छुटेपछि दोस्रो वार्तासँगै जनादेशसँग जोडिएका पत्रकारहरू युद्धविराम भंग हुने निश्चित भएपछि भूमिगत भयौं। युद्धमोर्चाबाटै रिपोर्टिङ गर्ने क्रममा पश्चिम नेपालका कास्कीदेखि डँडेलधुरासम्मको भूगोलमा कहिले जनसैनिकहरूसँग सहयात्रा, कहिले जनसरकारका प्रतिनिधिसँग सहयात्रा, कहिले युद्धसंवाददाताहरूसँग यात्रा गर्ने क्रममा मैले हरेक दिन डायरी लेख्ने गरेको थिएँ। यी डायरीहरू प्रत्येक दिनका राजनीतिक, सामाजिक एवं फौजी संघर्षका साक्ष्य हुन्। पहिलो डायरी जेलयात्रा लेखेको समयावधि मात्र २१ वर्ष पुगेको छ भने गण्डकयात्रा १७ वर्ष। यति लामो समयसम्म डायरीहरू कहिले पिठ्यूँमा, कहिले डेरामा, कहिले प्रवासमा थन्किए। यी डायरीहरूलाई जनताको सार्वजनिक सम्पत्ति, क्रान्तिको अप्रशोधित दस्तावेजका रूपमा प्रकाशित गर्नुपर्छ भन्ने उद्देश्यले तथ्य, विवरण, पात्र र प्रवृत्तिमा कुनै सम्पादन नगरी प्रकाशित गरिएको छ। एउटा गुफा प्रेसको चिठी नामक युद्धकालीन पत्रहरूको सँगालो छ। बाँकी ६ वटा यात्रा डायरी छन्। यिनीहरू के कसरी यो ढाँचामा आए ? पहिलो डायरी, जेलयात्राबाटै सुरु गर्छु र अन्तमा गुफा प्रेसका चिठीबारे भन्नेछु। २०५८ मंसिर ८ गते विद्रोहीद्वारा दाङ, सोलुसल्लेरी र स्याङ्जामा हमलासँगै पहिलो वार्ता भंग भयो। मंसिर ११ गते जनादेश कार्यालयमा पत्रिकाको तयारीमा थियौं। जनादेशको ब्यानर न्युज लेख्दालेख्दै मसहित ११ जना पत्रकार गिरफ्तार भयौं। महाराजगन्जमा २४ दिन जति राखियो। त्यसपछि हामीलाई भद्रबन्दी गृहमा लगियो। २०५९ जेठ ४ गते मेरो जन्मदिनबाट मैले जेलभित्र देखे, भोगेका विषयमा टिपोट गरेर डायरी लेख्ने प्रतिबद्धता जनाएँ आफैंसँग। त्यहाँ बीपी कोइरालाको जेल डायरी पनि पढियो। जेठदेखि २०५९ कात्तिक १९ मा रिहा होउन्जेलसम्म निरन्तर डायरी लेखें, त्यो नै जेलयात्रा हो। जेल दैनिकी, जेल डायरी नभनेर यात्रा किन भनेको भने त्यो महान् उत्सर्गको अभियानको एक हिस्सा थियो, त्यो आफैंले आफ्ना लागि कात्रो बेरेर हिँडेको अभियान थियो, त्यो महान् आदर्शको खोज थियो। त्यसलाई केवल कैदी नोट नठानेर मैले जेलयात्रा भनेको हुँ। दोस्रो शृंखला, बेनीयात्रा हो। २०६० सालको युद्धविराम, मेरो पहिलो प्रवासयात्रा, भूमिगत पत्रकारिताका सुरुवाती दिनहरू, युद्धसंवाददाताहरूलाई पत्रकारिता तालिमदेखि २०६० चैत ७ गते म्याग्दीको सदरमुकाम बेनीमा भएको जनमुक्ति सेनाको फौजी हमलासम्मको यात्रा डायरी यसमा समेटिएको छ। तेस्रो, आधारयात्रा हो। मुख्य आधार इलाका रुकुमरोल्पालाई भनिन्थ्यो। प्रवासबाट अध्यक्ष कमरेड प्रचण्ड आधार इलाकामा फर्कनु भएको थियो। मुख्य आधार इलाकामै बसेर उहाँले जनयुद्धको नेतृत्व गरिरहनु भएको थियो। त्यो वरिपरिको घटनाक्रम यो शृंखलामा समेटिएका छन्। यो शृंखलामा गण्डक क्षेत्रका युद्ध संवाददाताको तालिम, भेरी कर्णालीमा हवाई हमलाबीच जंगलमा प्रशिक्षणदेखि गुफा प्रेसका सुरुवाती संघर्षको गाथा समेटिएको छ। चौथो शृंखला, राजमार्गयात्रा हो। बाँके, बर्दिया, कैलाली र कञ्चनपुरको पूर्वपश्चिम राजमार्गमा भएको संघर्ष र समर्पण, माघ १८ को शाही घोषणा र त्यसविरुद्ध जनमुक्ति सेनाले गरेको प्रतिरोध, सहरी इलाकामा सैन्य कमान्डो, तत्कालीन मोबाइल ब्रिगेड कमान्डर कमरेड जितको साहस र बलिदानको दस्तावेजीकरण यसमा भएको छ। पाँचौं शृंखला, पिलीयात्रा हो। तराईका मोर्चाहरूपछि जनमुक्ति सेना पहाड उक्लिएर विजय हासिल गरेको कालीकोटको पिली लडाइँको विवरण मुख्य रूपमा यसमा छ। युद्धलाई नै स्कुल ठान्ने जनमुक्ति सेना, वार्तापछि जाजरकोट, जुम्ला, कालीकोट, अछाम, दैलेख, सुर्खेत हुँदै बर्दियासम्मको यात्रा विवरण पनि छ। यहाँ महान् सहिदहरूलाई सम्बोधन गरेर लेखिएको यात्रा विवरण छ। यो वास्तवमा अघिल्लो दिन नायक मानेको योद्धा अर्काे दिन भागेको, गद्दारी गरेको एक प्रतिनिधि घटनापछि कहिल्यै नहार्ने, नभाग्ने र गद्दारी नगर्ने सहिदलाई सम्बोधन गरेर डायरी लेखेको छु। यो आफैंलाई रोमाञ्चित गर्ने, आदर्शको खोज गर्ने एउटा तरिका पनि हो। छैटौं शृंखला, गण्डकयात्रा हो। यो तत्कालीन जनमुक्ति सेनाले शाही सेनालाई लड्न आउन खुल्ला अपिल गरेको यात्रा हो। यो अवधिमा वर्ग संघर्षको विकास जनआन्दोलनमा छलाङ मारेको देखिन्छ। यो गणतन्त्रको नयाँ बिहानीलाई स्वागत गर्ने यात्रा विवरण हो। गण्डक यात्राको मूलयात्रा दिन एक सय दिनको छ भने जनआन्दोलनको विकाससँगै सुरु भएको खुल्ला आकाशको उडान ४१ दिनको छ। यो नेपाली समाजले पुरानो व्यवस्थाबाट नयाँ व्यवस्था जन्माउने प्रसव वेदनाको काल पनि हो। यो शृंखलाको अर्को अर्थात् सातौं पुस्तक गुफा प्रेसका चिठी हो। भूमिगत पत्रकारिताका क्रममा जनादेश पश्चिम संस्करणका सम्पादक, संवाददाता, व्यवस्थापक, सुरक्षा दल र राजनीतिक नेतृत्वका बीचमा आदानप्रदान भएका चिठीहरूको सँगालो हो। यसमा कृष्ण सेन इच्छुकका पत्रहरू पाइएसम्म समेटिएका छन्। तपाईंले यो यात्रालाई कलम र बन्दुक एकीकृत यात्रा भन्नुभएको छ। यो कसरी सम्भव छ ? हामी मुख्यतः कलमका यात्री थियौं। जनादेशद्वारा वैचारिक, प्रचारात्मक कार्य गर्नु मेरो जिम्मेवारी थियो। म भियतनाम युद्धबाट प्रभावित थिए। भियतनाम युद्धका कथाहरू पढें। अक्टोबर क्रान्ति पढेर अलिकति प्रभावित रहेछु जस्तो लाग्छ। युद्धको समयमा खुल्ला पत्रकारिता गर्ने पत्रकारहरूको मूलतः काम वक्तव्यमा आधारित समाचार लेख्ने वा आर्टिकल लेख्नेमात्रै हुन्छ। यसो गर्नु हुँदैन बरु स्वयं युद्धमोर्चामा नजिकबाट युद्धजीवनलाई लेख्ने, एउटा सैन्य सदस्यकै रूपमा सेन्ट्री बस्ने, युद्धसंवाददाताको रूपमा युद्धमोर्चामा सहभागी हुने जोखिम हामीले मोल्यौं। युद्ध सपाट हुँदैन। यो उतारचढावपूर्ण हुन्छ। म एउटा सर्वहारावर्गको मुक्ति आन्दोलनको पक्षपाती पत्रकार हुँ। मैले जे देखेको थिएँ, त्यो सत्यलाई डायरीमा चित्रित गरेको छु, जे सुनेको थिएँ, त्यो लेखेको छु, जे अनुभूत गरेको थिएँँ, त्यो लिपिबद्ध गरेको थिएँ, त्यसैले त्यो सबै सत्यलाई इतिहासको कसीमा हो होइन, त्यो म इतिहासलाई नै छोड्न चाहन्छु। तथापि एउटा जनसैनिक र अर्को कलमको सिपाहीसँगै युद्धमोर्चामा पुग्छन्, त्यो विशेष परिस्थितिलाई नै कलम र बन्दुकको एकीकृत कमान्ड, एकीकृत यात्रा भन्न खोजेको हुँ। तपाईंले डायरीमा भारत गएको, आएको विवरण दिनु भएको छ। भारतनेपाल यात्राले जनयुद्धमाथि प्रश्न उठाउनेहरूलाई सहयोग गर्दैन ? मैले आफूले देखेको के हो भने भारत आन्दोलनकारीहरूका लागि खुल्ला सिमाना भएकाले सधैं सुरक्षित ठाउँ हो। राष्ट्रिय राजनीतिमा भारत नै जनयुद्धको जननी, भारत नै गणतन्त्रको जननी भन्ने जुन भाष्य निर्माण गरिँदैछ, त्यो गलत हो। जनयुद्धको नेतृत्व, विचार र योद्धा नेपाली जनसमुदाय नै हुन्। बरु भारतको भूगोलमा घाइतेहरूको स्वास्थ्योपचार हुन्थ्यो। खुल्ला सिमानामा एक देशका क्रान्तिकारीहरू अर्को देशमा रहनु सामान्य हो। क्रान्तिलाई समग्र क्रान्तिमा फेर्न, सूचना तथा सञ्चार, नेतृत्वको रक्षा र विकासका लागि प्रवासको भूगोलको उपयोगकै आधारमा लाञ्चनाको चक्रव्यूह चलाउनेहरूसँग मेरो भन्नु केही छैन। म बोर्डरबाट गइरहेको थिएँ, मसँग केही जनयुद्धका डायरी, डकुमेन्ट र फोटोहरू थिए। बसमा चढ्न खोज्दा सेक्युरिटी फोर्सको मान्छे आएर के हो ? भनेर खोजतलास गर्न थाले। त्यसपछि मैले अब यसले पत्ता लगायो भने सिध्याउँछ भन्ठानें र पत्रकार हुँ भनें। रखो रखो भन्दै जान दियो। पत्रकार भन्नेबित्तिकै त्यहाँ ज्यान बचेको एउटा घटना छ। त्यसो त युद्ध पत्रकारितामा मृत्युसँग बारम्बार जम्काभेट भइरहन्थ्यो। प्रचण्ड, बाबुराम र महराहरूको भारतको संस्थापन पक्षसँग भेटघाट भएर यता आएको भनिन्छ नि ? मेरो डायरीभित्र विभिन्न ठाउँमा प्रवासमा प्रचण्ड, बाबुराम, महरा देखिन्छन्। इन्डियन संस्थापन पक्षका मान्छेहरूले हाम्रो कुनै पनि खालको नेताहरूसँग केही सम्पर्क नभएको दाबी गर्दिनँ। उहाँहरू एक समय जसरी भारतीय भूगोलको उपयोग गर्दै क्रान्तिलाई हाँक्नु भयो, त्यो जोखिमपूर्ण र महत्वपूर्ण कुरा हो। कहाँ बसेको छ भन्ने भूगोलले राजनीतिक उद्देश्य र लक्ष्यलाई निर्धारित गर्दैन। ठ्याक्कै भन्ने हो भने भारतको संस्थापनले माओवादी नेतृत्वको भारतभित्र व्यवस्थापन गरिदिएको कुरा भने सत्य होइन। नेतृत्व आफैं युद्ध व्यवस्थापनका लागि त्यहाँ रहनु परेको हो। गुफा प्रेस, ओढार पत्रकारिता जस्ता पदावली प्रयोग गर्नु भएको छ ? अलिकति व्याख्या गर्दिनुस् न। यो बडो रोचक छ। खासगरी युद्धविराम भंग हुने भएपछि हामीले पत्रकारिता गर्न पहिलो चरणमा भारतलाई नै बेस बनायौं। नेपालकै ५६ वटा कमान्ड छुट्ट्याएर पत्रकारिता गर्ने गरेका थियौं। पछि नेपालकै विभिन्न भूगोलमा हामीले जनादेशको कार्यालय खोल्यौं। यसअन्तर्गत मेरो कार्यक्षेत्र पश्चिममा थियो। त्यो पश्चिम सुर्खेतको छाप्प्रे इलाकामा राम्रो ठूलो पञ्चपुरी डाँडा छ। त्यहाँ धेरै ओढार रहेछन्। सामानहरू सुरक्षित राख्न हुने। त्यहाँ लेकमा गाईबस्तु पाल्ने गोठहरू थिए। गोठहरूमै हामीले लिपपोत गरेर अफिस राख्यौं। हाम्रा सामग्रीहरू लाइब्रेरी, किताब प्रकाशन गर्ने कागज, प्रेस सबै कुरा ओढारमै लुकाएर राख्थ्यौं। अहिले पनि सायद कहीँकतै केही सामग्री फिर्ता ल्याउन पनि भ्याएका छैनौं। त्यसैलाई हामीले ओढार पत्रकारिताको उपमा दिएको हौं। हाम्रो रेडियोमा काम गर्ने साथीहरूले एकदमै माथि हिमालको टाकुरामा टनेल खनेरै (भित्र हल्का त्यो बेलाको परिस्थितिअनुसार वातानुकूलित अवस्थामा) रेडियो प्रसारण गर्नुहुन्थ्यो। त्यो मोबाइल खालको हुन्थ्यो। कुनै पनि बेला त्यसको सिंग्नलहरू नेपाली सेनाले थाहा पायो भने त्यहाँ हमला गर्ने सम्भावना हुन्थ्यो। त्यसलाई ठाउँ सारी गर्दै सञ्चालन गर्नुपथ्र्यो। त्यो बेलाको अनुभूति निकै रमाइलो थियो। कागज तयार भयो, कहिलेकाहीँ मसी सकिन्थ्यो। कागज र मसी तयार हुन्थ्यो तर छापाखानाले दुःख दिन्थ्यो। सबै तयार भएपछि कहिले मट्टीतेल सकिन्थ्यो। कहिले हेलिकप्टर आएर लखेट्थ्यो। तत्कालै सबै सामान बोकेर अर्को ठाउँ जानु पथ्र्यो। हामीलाई सुरक्षाका लागि केही जनमुक्ति सेनाको सुरक्षा दस्ता पनि हुन्थ्यो। अलिकति टाढा बसेर त्यसले हाम्रो सारा सेक्युरिटी गर्ने काम गथ्र्यो। एक हिसाबले व्यवस्थित थियो। केही हजारप्रति हामीले छाप्थ्यौं। हजारौं चाहिँ हुँदैनथियो। छापेर जनादेश नै प्रकाशन हुन्थ्यो। अरू आन्तरिक प्रकाशनहरू पनि गरिदिएर त्यो छापाखानाबाट काम हुन्थ्यो। आफ्नै आन्तरिक हुलाक सञ्जालहरू थिए। हाम्रा आफ्नै ती हुलाकीले एक ठाउँबाट अर्काे ठाउँमा पुर्याएर सम्बन्धित ठेगानासम्म लैजान्थे। ठेगानामा डी २, डी ३ जस्ता कोडहरू प्रयोग हुन्थे। गुफा प्रेसबाट छापिएको जनादेश पाठकको हातमा कहिले पुग्थ्यो ? त्यो साप्ताहिक वा पाक्षिक हुन्थ्यो ? गुफा प्रेसमा प्राविधिक कमजोरीका कारणबाहेक जनादेश साप्ताहिक रूपमै प्रकाशित हुन्थ्यो। गुफा प्रेसका छेउछाउका जिल्लामा चाँडै पुथ्यो भने दूरदराजका गाउँमा कम्तीमा १५१६ दिनमा पुग्थ्यो। जनादेशका विषयवस्तु युद्ध मात्र हुन्थे कि अरू पनि ? काठमाडौंमा जसरी हामी जनादेश साप्ताहिक तयार गथ्र्यौं, युद्धकालमा जनादेशको भाषा अलिक बौद्धिक भयो। गुफा प्रेसमा जनादेश साप्ताहिकको छपाइ आकारप्रकार अलि सानो भयो। एफोर साइजमा १६ पेज, कहिलेकाहीँ ३२ पेजमा पनि त्यो छाप्थ्यौं। सामग्री भनेको ब्यानर न्युज, सम्पादकीय, यात्रा संस्मरण भन्ने हुन्थ्यो। समीक्षाहरू पनि हुन्थे। राष्ट्रिय राजनीतिका कुरा पनि हुन्थे। सहरमा आन्दोलन के कस्तो भइरहेको छ, त्यो पनि हुन्थ्यो। उताको युद्धको पनि हुन्थ्यो। विषयवस्तु सेमी प्रोफेसनल जस्तो हुन्थ्यो। बिक्री पनि हुन्थ्यो। एउटा पत्रकार युद्ध संवाददाता बन्दा आफूले आफैंलाई कस्तो मूल्यांकन गर्नुहुन्छ ? युद्धको सघन अवधिमा धेरै कुरा सामान्य नै हुँदोरहेछ। चेतना तीक्ष्ण हुँदोरहेछ युद्धको बीचमा। युद्धको चेतना नै सबैभन्दा तिखो चेतना रहेछ सायद। सधैं छापामार अलर्ट हुन्थे। लगभग ननिदाइकन अलर्ट पोजिसनमा हुँदा रैछन्। समयको हिसाबले चेतना पनि तीक्ष्ण हुने रहेछ। जीवन र मृत्युको दोसाँधमा जहिले पनि हुने भएकाले मृत्यु नै कुरेर बस्ने त्यो खालको हुँदो रहेनछ। उसलाई मृत्युभन्दा पनि समयको सदुपयोग गर्नुपर्छ भन्ने मात्र हुँदो रहेछ। एउटा फिलोसोफीले पनि निर्देशित गर्दो रहेछ। डर पनि बाँडिँदो रहेछ। एउटा कारबाहीमा पाँच हजार मान्छेसँगै यात्रा गरिरहेका छन् भने डर पाँच हजारमा बाँडिँदो रहेछ। आफ्नो भागमा पाँच हजारको एउटा अंश पर्यो नि त। त्यसैले डरको कुरा त्यति हुँदैन रहेछ। मैले कति घाइतेसँग भेटें, त्यो लडाइँमा सामेल हुँदा निराशा हीनताबोध कहिल्यै पनि व्यक्त गर्दैन थिए। डायरीभित्र पनि घाइतेहरूसँगको कुराकानी देख्नुहुन्छ। जनयुद्धको मुख्य कार्य फौजी हो। हामी वैकल्पिक मोर्चा कलमको मोर्चामा हुनेहरूसँग पनि लगभग त्यही किसिमको गौरवजस्तो हुन्थ्यो। अचम्म के हुन्थ्यो भने आफ्ना धेरै साथी आज भेटे पनि भोलि को कता पुग्ने हो पत्तो हुँदैनथ्यो। भोलि भेटेकाहरू पर्सि कहाँ कहाँ ? यो अनिश्चयको आन्दोलन, कहाँ गएर टुंगिन्छ ? हाम्रो जीवनकालमा सकिन्छ कि सकिँदैन ? सफलतामा पुग्छ कि पुग्दैन ? भन्ने जस्ता कुराको हिसाब हुँदो रहेनछ। एउटा निश्चित मोटिभेसन हुँदो रहेछ। निजी कुराहरू निजी सपनाहरू एकदमै गौण हुँदा रहेछन्। तपाईंले आफूलाई पत्रकार मात्र भन्नुहुन्छ कि युद्ध संवाददाता पनि ? मैले बन्दुक बोकें तर अरूमाथि प्रयोग गर्न होइन। साथीहरू बेनीबाटै फर्कंदाखेरि धेरै मान्छेहरू घाइते थिए। बन्दुकको संख्या बढी थियो। बोकिदिने मान्छे थिएन। हामीले बोक्ने पनि गथ्र्यौं। कहिले कहिले स्वयंसेवककै रूपमा। युद्धभित्र एउटा पत्रकार, पत्रकारमात्रै भइरहन सक्दो रहेनछ। स्वयंसेवकमा समेत रूपान्तरित हुँदो रहेछ। योद्धा बन्ने कुरा अलग छ, बन्दुकै समातेर लड्न जाने त्यो अलग कुरा हो। तर सामान्य अवस्थामा स्वयंसेवकमा बदलिँदो रहेछ। सेन्ट्रीमा बस्दा बन्दुक बोकें भन्नु भएको थियो नि ? सेन्ट्रीमा बसे पनि बन्दुक बोकिनँ। सुरक्षा खतरा भयो भने दुःख गरेर संकलन गरेको बन्दुक गुम्न पनि सक्ने भएकाले बन्दुकभन्दा पनि बरु अरू कुराहरू ग्रिनेइटहरू बोक्छु भनेर ग्रिनेइट बोकेर सेन्ट्री बसेको कुरा चाहिँ मेरो किताबभित्रै भेटिन्छ। जनयुद्धको २० वर्षपछि समग्र युद्धलाई विश्लेषण गर्नुपर्यो भने कसरी हेर्नुहुन्छ ? अहिले पनि म त्यो २०५२ सालदेखि २०६२ सम्मको जुन चरण थियो, त्यो नेपाली इतिहासलाई उलटपुलट गर्न अनिवार्य आवश्यक थियो भन्नेमै छु। २० वर्ष पछाडि पनि मेरो बुझाइमा केही अन्तर छैन। किनकि नेपाल पछि पर्नुमा भनौं वा विश्व परिवेशमा नेपाल प्रगतिमा पछि पर्नुको कारण सामन्ती राजतन्त्र हो भन्ने जुन बुझाइ थियो, त्यो बुझाइमै छु। नेपालको इतिहासलाई नयाँ ठाउँमा पुर्याउन त्यो अनिवार्य परिघटना थियो। हरेक देशको जीवनमा पनि यस्ता घटना भएकै छन्। नेपालको इतिहासमा त्यो कम्युनिस्ट पार्टीको नेतृत्वमा भयो। माओवादीले नगरेको भए फेरि अन्य कुनै पार्टीको नेतृत्वमा वा गैरकम्युनिस्ट पार्टीको नेतृत्वमा यस्ता खालका सशक्त र सशस्त्र युद्ध गर्ने परिस्थिति आउँथ्यो भन्ने लाग्छ। किनभने राजतन्त्र जसलाई संवैधानिक राजतन्त्र २०४७ को संविधानमा भनिएको थियो। तर संवैधानिक मात्रै हैन, यो कुनै पनि बेला ठाउँ पायो भने निरंकुश हुन सक्छ भन्ने जुन व्याख्या थियो, त्यो आखिर पछि पुष्टि भयो। दरबार हत्याकाण्ड पछाडि पनि जुन ज्ञानेन्द्रले शासन लिए, उनले पनि त संवैधानिक रूपमै बस्न सक्ने सम्भावना थियो। तर त्यो बेला शान्तिपूर्ण संघर्ष गरिरहेका पार्टीहरू समेतलाई प्रतिबन्ध लगाएबाट के पुष्टि भयो भने नेपालको राजतन्त्र फौजी रूपमा धक्का दिएर मात्रै ढल्ने थियो, जुन जनयुद्धले गरिदियो।"
पुर्ख्यौली घर सजाउँदै पूर्वप्रधानमन्त्री,"गोरखा : सहरको रहरले गाउँ खण्डहर भइरहेका बेला पूर्वप्रधानमन्त्री डा बाबुराम भट्टराई भने आफ्नो गृहग्राम फर्किएका छन्। दुईतले, तीनतले घर उजाड बनाएर सहर भोग गर्ने प्रचलनले देशभरिका गाउँबस्ती रित्तिँदै गएको छ, तर डा भट्टराई भने गृहग्राम फर्कने योजनासहित धमाधम घर सजाउँदैछन्। डा भट्टराई समकालीन नेताहरूमा सादगी, पढेलेखेका, बौद्धिक र नयाँ विचार दिन सक्ने भनेर चिनिन्छन्। सहरमा घरजग्गा, बैंक ब्यालेन्स नजोडेका उनले अहिले पालुङटार १ बेलबासमा पुरानो घरलाई रेट्रोफिटिङ गरेर बस्न योग्य बनाउँदैछन्। गाउँमै बस्ने गरी पूर्वप्रधानमन्त्रीले घर सिँगारपटार गर्न थालेपछि गाउँलेहरू पनि उत्साहित छन्। अहिले सबै मान्छे गाउँघर छोडेर सहरतिर गइराछन्। गाउँमा मान्छे देख्न गाह्रो पर्ने बेला आइसक्यो। यस्तो बेलामा पूर्वप्रधानमन्त्री जस्तो मान्छे गाउँमा आएर बस्ने भनेको कम्ता खुसीको कुरा हो र ?, स्थानीय लक्ष्मण मरहट्टा भन्छन्, उहाँ गाउँ आएर बसेपछि उहाँलाई भेट्न ठूला मान्छेहरू आउँछन्। नयाँ नयाँ मान्छेले नयाँनयाँ विकासका योजना गर्लान्, कच्ची बाटो पक्की होला, स्कुलको विकास होला, अस्पतालहरू बन्लान्। गाउँलेले नयाँनयाँ कुरा सिक्लान्। अब उहाँकै देखासिकी गरेर अरू पनि गाउँ फर्कन थाले भने त गाउँ फेरि गुल्जार भइहाल्छ नि। गाउँले रूपै फेर्न सक्छ। पूर्वप्रधानमन्त्री भट्टराई अहिले पनि एक हप्ता, दुई हप्तासम्म आएर बस्ने गरेको उनले बताए। डा भट्टराई गाउँमा आउँदा छरछिमेक चाहार्ने, कुराकानी गर्ने गर्दा गाउँलेहरू उत्साहित भएका छन्। उहाँ गाउँमा आएका बेला हाम्रो घरतिर पनि आउनुहुन्छ। बोलाउँदै हिँड्नुहुन्छ। सञ्चो, बिसञ्चो सोध्नुहुन्छ। हामीलाई त रमाइलो लाग्छ, स्थानीय सीता विकले भनिन्, एक, दुईहप्तासम्म पनि बस्नुहुन्छ। हिसिला भाउजू पनि आउनु हुन्छ। कसको छोरा हो, कसको छोरी, बुहारी हो भन्दै सोध्नुहुन्छ। उहाँहरूसँग अरू मान्छेहरू पनि आउनुहुन्छ। गाउँमा नयाँनयाँ मान्छेहरू पनि देख्न पाइएको छ। गाउँ सुनसान बन्दै गएका बेला अहिले चहलपहल बढ्न थालेको उनले बताइन्। डा भट्टराईले पुख्र्याैली घर मर्मतसम्भार गरिसकेका छन्। घरअघि भान्सा तथा पाहुना तथा सुरक्षाकर्मीहरू सुत्ने, बस्ने प्रयोजनका लागि कोठा तथा शौचालयहरू निर्माण गरिरहेका छन्। घरको वरिपरि घेराबार र प्रवेशद्वार निर्माण गरेका छन्। घरबाट केही पर रहेको कच्ची सडकबाट घरसम्म जोड्ने सडक पनि निर्माण गरेका छन्। उनको नियमित आगमनले गाउँलेमा उमंग छाएको छ। घर सिँगारपटार गर्न थाल्नु भएको छ। अस्ति पनि त्यत्रो दिन बसेर जानुभयो। अब यहीँ बस्ने हो भन्नुभाछ, स्थानीय रमा लुइँटेल भन्छिन्, गाउँमा कोही छैनन् भनेर नरमाइलो लागिरहेको थियो। अहिले त उहाँ जत्तिको मान्छे पनि फर्केर आउनु भयो भनेर रमाइलो लागिरहेको छ। पूर्वप्रधानमन्त्री बस्नेगरी गाउँमा आएपछि गाउँको विकास हुनेमा स्थानीयवासी ढुक्क छन्। उहाँ आएपछि अब जोर्तीचौतारादेखि बेलबास, कोलकाटे, चापाभन्ज्याङसम्म बाटो पिच हुन्छ। पिच नभए हिउँद बर्खै गाडी हिँड्न सक्ने गरी ग्राभेलमात्र भए पनि हुन्छ भन्ने आशा छ, स्थानीय विष्णु भुजेल भन्छन्, ठूलो रुखको आड लाग्यो भने एकझर पानी ओत्छ भनेझैं, विद्वान मान्छे गाउँमा भयो भने गाउँको विकास हुन्छ। २०६४ सालमा अर्थमन्त्री हुँदा हरेक महिना गृह जिल्ला आउने प्रतिबद्धतालाई निरन्तरता दिइरहेको उनको भनाइ छ। साथै गाउँबाट सहर जाने र सहरबाट विदेश जाने परिपाटी निरुत्साहित गर्न आफू नियमित गाउँ आएको डा भट्टराई बताउँछन्। म सहरी तथा क्षेत्रीय विकासको विद्यार्थी हुँ। हाम्रोजस्तो मुलुक अर्धगाउँ, अर्धसहर हो। गाउँ र सहरलाई जोडेर मात्र नेपालको विकास सम्भव छ भन्ने मोडेल मैले तयार गरेको पनि थिएँ। त्यसैलाई व्यवहारमा उतार्न मैले सहर र गाउँमा बराबर जस्तो बस्ने योजना बनाएको हुँ, डा भट्टराई भन्छन्, गाउँको विकास गर्न उत्पादनलाई जोड दिनुपर्छ। यस भेगमा के गर्न सकिन्छ भनेर मैले विभिन्न विज्ञ, विशेषज्ञहरूसँग पनि बरोबर छलफल गरिरहेको छु। हामी गाउँमा नियमित आउने जाने, भेटघाट गर्ने गर्दा गाउँलेमा धेरै ढाडस मिल्ने गर्छ। वर्षमा कम्तीमा पनि तीन महिना जति गाउँमा बस्ने, अध्ययन गर्ने, राजनीतिक योजनाहरू बनाउने मनशाय रहेको उनले बताए।"
कांग्रेसलाई अहिले नै शत्रु घोषणा गर्ने कुरा उचित हुँदैन : नेपाल,"काठमाडौं : नेकपा (एकीकृत समाजवादी) का अध्यक्ष माधव कुमार नेपालले जनताका निराशालाई चिर्दै सरकार अघि बढ्ने गरि साझा कार्यक्रम तयार गरिएको बताएका छन्। शनिबार पार्टीको रौतहटकाठमाडौं सम्पर्क मञ्चले काठमाडौंमा आयोजना गरेको कार्यक्रममा अध्यक्ष नेपालले गठबन्धनको कार्यदलले शनिबार शीर्ष तहमा साझा न्यूनतम कार्यक्रमको प्रतिवेदन बुझाएको बताएका हुन्। उनले जनताको निराशालाई चिर्दे भरोषा गराउन सरकार अघि बढ्ने गरि कार्यक्रम तयार पारिएको बताए। भ्रष्टाचार अन्त्य गर्दै मुलुकमा सुशासन कायम गर्ने, विभिन्न स्रोत साधन परिचालन गरेर मुलुकलाई समृद्ध बनाउने विषयमा साझा न्यूनतम कार्यक्रममा उल्लेख रहेको उनले बताए। अध्यक्ष नेपालले अहिले पदका लागि नभई मुलुकको समृद्धिका लागि सत्ता समिकरण परिवर्तन भएको धारणा राखे। अहिले संविधान र मुलुकको विभिन्न उपलव्धीलाई समाप्त पार्ने काम भइरहेको भन्दै एकतावद्ध भएर यसको प्रतिकार गर्नुपर्ने उनले बताए। अध्यक्ष नेपालले संविधानको पक्षपोषण र गणतन्त्रको रक्षाको भूमिका खेल्न सक्ने कांग्रेसलाई अहिले नै शत्रु घोषणा गर्ने कुरा कुनै हालतमा उचित नहुने जिकिर गरे। उनले जेठ ३ देखि ७ गते सम्म पार्टीको १० औं महाधिवेशन गर्ने तयारीमा रहेको भन्दै तयारीको सिलसिलामा संगठन निर्माण र सदस्यता वितरणको देशव्यापी अभियानमा जुटेको बताए।"
मानव विकास सूचकांकमा नेपाल मध्यम श्रेणीमा,"काठमाडौंं : मानव विकास सूचकांकमा नेपाल मध्यम श्रेणीमा रहेको निचोड निकालिएको छ। संयुक्त राष्ट्रसंघीय विकास कार्यक्रम (यूएनडीपी) द्वारा सार्वजनिक गरिएको नयाँ मानव विकास प्रतिवेदनले यस्तो निचोड निकालेको हो। नेपालको मानव विकास सूचकांक मान ०६०१ छ। यसअनुसार नेपाल मध्यम मानव विकास श्रेणीमा पर्छ र १९३ वटा देश र भूभागहरू मध्ये १ सय ४६औं स्थानमा रहेको छ। सन् २०२१ मा नेपाल १ सय ४९औं स्थानमा थियो। सन् २०२१ को तुलनामा नेपालको मानव विकास सूचकांकमा ००१० ले प्रगति गरेको छ। जुन विश्वव्यापी औसत ०००४ भन्दा बढी हो। मध्यम मानव विकास श्रेणी भन्नाले मानव विकास सूचकांकको मान ०५५० देखि ०६९९ बीचको श्रेणीलाई जनाउँछ। सन् १९९० देखि २०२२ को बीचमा, नेपालको जन्ममा सरदर आयु १५७ वर्षले, विद्यालय जाने औसत वर्ष ५४ प्रतिशतले र विद्यालय जाने अपेक्षित वर्ष २१ वर्षले परिवर्तन भयो। यसैगरी, नेपालको प्रतिव्यक्ति कुल राष्ट्रिय आय (जीएनआई) करिब १६५७ प्रतिशतले परिवर्तन भयो। सन् २०२२ मा महिलाहरूको मानव विकास सूचकांक ०५६२ र पुरुषहरूको ०६३५ रहेको छ, जसका कारण लैंगिक विकास सूचकांकको मान ०८८५ हुन आउँछ। प्रतिवेदन सार्वजनिकको क्रममा नेपालका लागि आवासीय प्रतिनिधि, आईसानी मेडागंगोडा लाबेलेले नेपालले विगत पाँच दशकहरूमा प्रगति गरे पनि, कोभिड महामारीपछि यो प्रगतिमा गतिरोध आएको बताइन्। लाबेलेका अनुसार युवाहरूका लागि मर्यादित रोजगारी, स्थानीय र सामाजिक असमानता, आर्थिक वृद्धि, साथै संस्थाहरूमाथिको विश्वाससँग सम्बन्धित छ। तीनै तहका सरकारहरूबीच मात्र नभई निजी क्षेत्र, नागरिक समाज, अन्तर्राष्ट्रिय समुदाय र आम जनतासँग पनि सहकार्य गर्नु अपरिहार्य छ। संघीय सरकारले पारदर्शिता, जवाफदेहिता र निष्ठामा बढी ध्यान दिनुपर्ने; प्रादेशिक र स्थानीय सरकारहरूले योजना र सेवा प्रवाह बढाउने; साथै नागरिक समाज संगठनले आशा र विश्वास पुनर्जीवित गर्न जनताको सहभागिता र आवाजलाई अझ प्रवद्र्धन गर्न सक्छन्। यसरी बहुपक्षीयताको मार्ग अवलम्बन गरे समाजमा सबैलाई फाइदा पुग्छु नेपालका लागि आवासीय प्रतिनिधि, लाबेलेले भनिन्। धनी राष्ट्रहरूले मानव विकासको लक्ष्य हासिल गर्दा गरिब आधा राष्ट्रहरू झन पछि परे बढ्दो राजनीतिक ध्रुवीकरण र अविश्वासले विश्वव्यापी चुनौतीको सामनामा गतिरोध प्रतिवेदनअनुसार सन् २०२३ मा आर्थिक सहायता र विकास संगठन (ओईसीडी) का सदस्य रहेका सबै ३८ वटा राष्ट्रहरूले सन् २०१९ मा तिनले प्राप्त गरेको सूचकांकको तुलनामा मानव विकास सूचकांक (एचडीआई) उच्च अंक हासिल गरे। यस्तै, सन् २०२० रवा २०२१ मा आफ्नो मानव विकास सूचकांकमा गिरावट सामना गर्ने ३५ अति कम विकसित देशहरूमध्ये आधाभन्दा बढी (१८ वटा देशहरू)ले अझै पनि सन् २०१९ को स्तरको मानव विकास पुनस्र्थापित गर्न सकेका छैनन्। सबै विकासशील क्षेत्रहरूले सन् २०१९ अघि कायम रहेको मानव विकास सूचकांकको अपेक्षित गतिलाई हासिल गरेका छैनन्। यसकारण उनीहरू कम मानव विकास सूचकांकको क्रमतिर गएकोले भावी मानव विकास प्रगतिमा सम्भावित स्थायी अवरोधहरू आउन सक्ने संकेत गर्दछ। मानव विकासको असर सबैभन्दा बढी अफगानिस्तान र युक्रेनमा परेको छ। अफगानिस्तानको मानव विकास सूचकांक १० वर्षपछि धकेलिएको छ भने युक्रेनको मानव विकास सूचकांक स्तर सन् २००४ यताकै सबैभन्दा कम भएको छ, प्रतिवेदनमा उल्लेख छ। प्रतिवेदनअनुसार असमान विकासको गतिले सबैभन्दा गरिबलाई झन् पछाडि धकेल्दै असमानता र राजनीतिक ध्रुवीकरण विश्वव्यापी स्तरमै बढ्दै गइरहेको छ। यसकारण सामूहिक पहलमार्फत उत्पन्न गतिरोध तत्कालै समाधान गरिनुपर्ने औंल्याइएको छ। गतिरोधको अन्त्यः ध्रुवीकृत विश्वमा सहकार्यको पुनर्कल्पना शीर्षकको सन् २०२३०२४ को मानव विकास प्रतिवेदनले विश्वव्यापी मानव विकास सूचकांक (एचडीआई) मा आएको सुधारलाई आंशिक, अपूर्ण र असमान रहेको देखाएकोे हो। मानव विकास सूचकांकले कुनै पनि देशको प्रतिव्यक्ति कुल राष्ट्रिय आय, शिक्षा र औसत आयु मापन गर्दछ। कार्बन उत्सर्जनमा आधारित अर्थतन्त्र, डिजिटल प्रविधिको दुरुपयोग र द्वन्द्वजस्ता समस्या विश्वव्यापी सहकार्यका बाधक रहेको बताएका छन्। द्रुत रूपमा विकसित हुँदै आर्टिफिसियल इन्टेलिजेन्स, जलवायु परिवर्तनका कारण सन २०२३ मा वृद्धि भएको कीर्तिमानी तापक्रम निकै चिन्ताजनक विषय बन्यो। यो संकटलाई सामना गर्न तत्काल एकताबद्ध कदम आवश्यक छ। प्रतिवेदनले आजको युगमा विश्वव्यापीकरणको विकल्प नरहेको र आर्थिक अन्तरनिर्भरता उच्च रहेको उल्लेख गरेको छ। विश्वको कुनै पनि देश आफैंमा आत्मनिर्भर छैनन् किनभने सबै अन्य देशहरूबाट कम्तीमा २५ प्रतिशत वा कुनै एक प्रकारको वस्तु वा सेवाहरूको आयातमा निर्भर रहेको देखाएको छ। विश्वव्यापी असमानताहरूलाई आर्थिक केन्द्रीकरणले झन् बढाएको छ। प्रतिवेदनमा उल्लेख गरिएअनुसार वस्तुको विश्वव्यापी व्यापारको ४० प्रतिशत हिस्सा तीन वा त्योभन्दा पनि कम देशहरूमा केन्द्रित छ। सन् २०२१ मा विश्वका प्रत्येक तीनवटा ठूला प्रविधिसम्बन्धी कम्पनीहरूको बजार पुँजी ९० प्रतिशतभन्दा बढी देशहरूको कुल गार्हस्थ्य उत्पादन (जीडीपी)भन्दा बढी हुन पुगेको थियो। प्रतिवेदन सार्वजनिक गर्दै संयुक्त राष्ट्रसंघीय विकास कार्यक्रम (यूएनडीपी)का प्रमुख अकिम स्टाइनर प्रतिवेदनले दुई दशक अघि धनी र गरिब राष्ट्रहरूबीचको असमानता घट्दै गइरहेको क्रम हाल उल्टिन गएको खुशवा गरेको बताउँछन्। उनका अनुसार समाजहरूबीचको विश्वव्यापी अन्तरसम्बन्धका बाबजुद पनि हामी असफल हुँदै गइरहेका छौं। उनी भन्छन्, प्रतिवेदनले औंल्याएका चुनौतीहरूको सम्बोधन गर्न हाम्रा अन्तरनिर्भरताका साथै हाम्रा क्षमताहरूको सबलीकरण गर्नुपर्छ। यसले ठूलो मानवीय क्षति निम्त्याउन सक्छ। जलवायु परिवर्तन, डिजिटीकरण वा गरिबी र असमानताको क्षेत्रमा सामूहिक रूपमा काम गर्न नसक्नुले मानव विकासमा बाधा पारेको छ। साथै ध्रुवीकरणलाई पनि तीब्र बनाउँदै विश्वभरका मानिस र संस्थाहरूमाथिको आस्था झन कमजोर हुने खतरा छ। प्रतिवेदनले विश्वव्यापी लोकतन्त्रमा देखा परेका विरोधाभासले सामूहिक कार्यलाई अगाडि बढाउन बाधक रहेको तर्क गरेको छ। यसैगरी आधाभन्दा बढी मानिसहरूले आफ्नो जीवनमाथि आफ्नो नियन्त्रण नरहेको वा सीमित नियन्त्रण रहेको उल्लेख गरेका छन्, र दुई तिहाइभन्दा बढीले सरकारले लिने निर्णयहरूमा तिनको अपनत्व घटेकोे उल्लेख छ।"
सुन तस्करीमा संलग्न पूर्व उपराष्ट्रपति पुनका सल्लाहकार जीवन गुरुङविरुद्ध मुद्दा दर्ता,"काठमाडौं : १४ किलो सुन तस्करीमा संलग्न आरोपमा थुनामा रहेका जीवनकुमार गुरुङविरुद्ध जिल्ला अदालत काठमाडौंंमा मुद्दा दर्ता भएको छ। त्रिभुवन विमानस्थल भन्सार कार्यालयले गुरुङसँग १ अर्ब ४० करोड बिगो मागदाबी गर्दै शुक्रबार मुद्दा दर्ता गरेको हो। १४ किलो सुन तस्करीमा संलग्न गुरुङविरुद्ध मुद्दा दायर भएको हो। दुबईबाट आएको १४ किलो सुन तस्करीमा उनको कनेक्सन देखिएको थियो। यो सुन गोरखाका चन्द्र घलेले ल्याएका थिए। गुरुङ डिल्लीबजारमा सञ्चालित प्लाटिनम कलेजका प्रमुख कार्यकारी अधिकृत हुन्। सुनको अवैध पैठारी (तस्करी) नियन्त्रणसम्बन्धी जाँचबुझ आयोगले ९ जना चिनियाँँ नागरिकसहित २१ जनालाई कारबाही गर्न सिफारिस गरेको छ। आयोगले पूर्वसभामुखसमेत रहेका माओवादी केन्द्रका उपाध्यक्ष कृष्णबहादुर महरासहित १२ जनालाई कारबाही सिफारिस गरिएको हो। आयोगले बुझाएको प्रतिवेदन उपप्रधान तथा गृहमन्त्री रवि लामिछानेले शुक्रबार प्रधानमन्त्री पुष्पकमल दाहाललाई बुझाएका थिए। आयोगका अध्यक्ष डिल्लीराज आचार्यले सुन तस्करीमा ९ जना चिनियाँँ नागरिकको संलग्नता देखिएको पुष्टि गरे। उनले अनुसन्धानमा प्रहरीको समेत कमजोरी देखिएको बताए। अनुसन्धानको क्रममा जिम्मेवारमा रहेका प्रहरी कर्मचारीको पनि कमजोरी देखिएकाले विभागीय कारबाहीको सिफारिस गरेका छौं, आचार्यले अन्नपूर्णसँग भने। केन्द्रीय अनुसन्धान ब्युरो (सीआईबी) प्रमुख एआईजी किरण वज्राचार्यसहित एसपी सञ्जयसिंह थापा, डीएसपी रुगम कुँवर र दुर्गा दाहाललाई विभागीय कारबाही सिफारिस गरिएको गृह मन्त्रालय स्रोतले बतायो। आयोगले महरासहित पूर्वउपराष्ट्रपति नन्दबहादुर पुन सचिवालयका जीवन गुरुङ, जीवन चलाउने, प्रनिश पुन, मञ्जिल गुरुङलाई पनि कारबाही सिफारिस गरिएको छ। महराका छोरा राहुल यसअघि नै पक्राउ परी प्रहरी हिरासतमा छन्। त्यस्तै सरकारी वकिल कार्यालयका वासुदेव शर्मा र जनकराज घिमिरेको भूमिकामाथि पनि आयोगले शंका व्यक्त गरेको छ। उनीहरूलाई विभागीय कारबाहीको सिफारिस गरिएको आयोगका अध्यक्ष आचार्यले बताए। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा जाँचबुझ आयोग गठन गरेको थियो। आयोगले करिब साढे ५ महिना लामो अध्ययन, अनुसन्धान र जाँचबुझ गरेको थियो। आयोगमा पूर्वन्यायाधीश आचार्य अध्यक्ष र पूर्वएआईजी सहकुल थापा, पूर्वसहसचिव प्रेमराज जोशी र किशोरजंग कार्की सदस्य थिए। सीआईवीका दुई डीएसपीको जिम्मेवारी खोसियो सुन तस्करीमा संलग्नता देखिएको भन्दै आयोगले कारबाहीको सिफारिस गरेका दुई जना डीएसपीको जिम्मेवारी खोसिएको छ। डीएसपीद्वय दुर्गा दाहाल र रुगम कुँवर प्रहरी हेडक्वार्टर तानिएका छन्।"
खोइ नदीलाई अधिकार !,"तपाईंलाई छक्क लाग्न सक्छ मानिसजस्तै नदीको पनि कानुनी अधिकार हुन्छ भनेर। विभिन्न देशमा नदीको कानुनी अधिकार प्रयोग गर्ने अभ्यास छ। तपाईंलाई छक्क लाग्न सक्छ मानिसजस्तै नदीको पनि कानुनी अधिकार हुन्छ भनेर। विभिन्न देशमा नदीको कानुनी अधिकार प्रयोग गर्ने अभ्यास छ। बंगलादेश एक मुलुक हो जसले जुलाई, २०१९ मा मानिस जस्तै नदीको कानुनी अधिकार दिएको छ। बंगलादेशको सर्वोच्च अदालतले अब जीवित मानिस जस्तै नदीको कानुनी अधिकार स्थापित गरेको छ। बंगलादेशको सर्वोच्च अदालतले संसारको सबैभन्दा ठूलो गंगा ब्रह्मपुत्र डेल्टालाई प्रदूषण, अवैध निकर्षण र मानवीय अतिक्रमण गर्नबाट कानुनी रूपमा संरक्षण दिएको छ। यस डेल्टालाई गंगाको डेल्टा, सुन्दरवन डेल्टा अथवा बंगालको खाडी पनि भनिन्छ। यस डेल्टाको कुल क्षेत्रफल एक लाख वर्गकिलोमिटर छ, जसको करिब दुई तिहाइ भाग बंगलादेशमा र एक तिहाइ भाग भारतको पश्चिम बंगाल राज्यमा पर्छ। यो डेल्टा गंगा, ब्रह्मपुत्र र मेगना नदीको बाढप्रवण क्षेत्र हो। गंगा र यमुना नदीहरूको अधिकार : भारतको उत्तराखण्ड राज्यको उच्च अदालतले सन्् २०१७ मा गंगा र यमुना नदीलगायत यसका सहायक नदीहरू, खोल्साखोल्सीहरूलाई जीवित मानिसजस्तै कानुनी अधिकार, कर्तव्य, उत्तरदायित्व प्रदान गरेको घोषणा गरेको छ। यसमा गंगा र यमुना नदीलाई लगातार वा रोकिएर बग्न पाउने अधिकार दिएको छ। अस्ट्रेलियाको यारा नदी संरक्षण ऐन (सन्् २०१७) ले यस नदीको संरक्षणका लागि एक जीवित र एकीकृत वस्तुको रूपमा मान्यता दिएको छ। क्यानडाको मैगपाई नदी १९३ किमि लामो छ। बिजुली निकाल्न यस नदीमा बाँध बाँध्न सुरु गर्यो। सन् २०२१ मा क्यानडाको मैगपाई नदीलाई व्यक्तिसरह ९ वटा कानुनी अधिकार दिइएको छ, जसलाई मुतुहेकावो सिपु भनिन्छ। यी अधिकारहरूमा नदीलाई स्वतन्त्र रूपमा बग्न दिनु, जैविक विविधता बनाइराख्नु, प्रदूषण मुक्त रहन, आफ्नो अधिकार रक्षाका लागि मुद्दा गर्न आदि छन्। न्युजिल्यान्डको ह्वांगानी नदी न्युजिल्यान्डको नदी हो जसको लम्बाइ २ सय ९० किमि छ। यस नदीको जलाधार क्षेत्र र किनारमा मावरी जनजाति बसोबास गर्छन्। विभिन्न बिजुली कम्पनीहरूले यस नदीको माथिल्लो जलाधार क्षेत्रबाट नदीको पानी मोडेर बिजुली निकाल्न सुरु गर्यो। यसले पवित्र नदीको पारिस्थितिकीय प्रणालीमा क्षति पुर्यायो। यसबाट तल्लो तटमा बसोबास बस्ने बासिन्दाहरूलाई पानीको हाहाकार तथा कमी भयो। पानीको कमीले उनीहरूको वातावरणीय, सामाजिक, संस्कृति र अध्यात्मिक क्रियाकलाप तथा जीवनयापनमा बाधा पुग्यो। तसर्थ यस नदीको परम्परागत सम्प्रभुता तथा अधिकारको लागि मावरी जनजातिले कानुनी लडाइँ लडे। धेरै वर्षको संघर्षपछि सन् २०१७ मा न्युजिल्यान्डको संसद्ले टे अवा टुपुवा ऐन पास गर्यो। यस ऐनले ह्वांगानी नदी र यसको भौतिक तथा सूक्ष्म वस्तुहरूलाई अविभाज्य र एक जीवित वस्तुको मान्यता दियो। यस ऐनले नदीको किनारमा बस्ने समुदायको स्वास्थ्य तथा जीविका, भौतिक तथा आध्यात्मिक कार्यका लागि अपरिहार्यस्रोत भएको व्याख्या गर्यो। यस ऐनले यस नदीलाई एक व्यक्ति सरह कानुनी अधिकार, जिम्मेवारी र उत्तरदायित्व र औपचारिक अभिभावक तथा संरक्षक प्रदान गर्यो। क्यानडाको मैगपाई नदी १९३ किमि लामो छ। बिजुली निकाल्न यस नदीमा बाँध बाँध्न सुरु गर्यो। सन् २०२१ मा क्यानडाको मैगपाई नदीलाई व्यक्तिसरह ९ वटा कानुनी अधिकार दिइएको छ, जसलाई मुतुहेकावो सिपु भनिन्छ। यी अधिकारहरूमा नदीलाई स्वतन्त्र रूपमा बग्न दिनु, जैविक विविधता बनाइराख्नु, प्रदूषण मुक्त रहन, आफ्नो अधिकार रक्षाका लागि मुद्दा गर्न आदि छन्। कोलम्बियाको सर्वोच्च अदालतले सन् २०१८ मा यस जगत्को भविष्यका लागि कोलम्बियाको अमेजन नदीलाई र यसको महत्त्वपूर्ण पारिस्थितिकीय प्रणालीको रक्षाका लागि एक व्यक्तिसरह मान्यता दियो। सर्वोच्च अदालतले अमेजन नदीको अधिकारमा यसको सुरक्षा गर्ने, संरक्षण गर्ने, यसको अवस्था कायम राख्न र पुनः उत्पादन गर्न राष्ट्रिय तथा स्थानीय सरकार कोलम्बियाको संवैधानिक रूपमा जिम्मेवार रहने आदेश दिएको छ। नेपालमा नदीहरूको कथाव्यथा : नेपालमा करिब ६ हजार नदी रहेको तथ्यांक छ। हिमालबाट सुरु भई पग्लेको हिउँ र वर्षाले सिञ्चन गर्ने ठूला नदीहरू कोशी, नारायणी, कर्णाली र महाकाली हुन्। यी नदीहरूको पानीको मुख्य स्रोत जमेको हिउँ पग्लेर नदीमा आउने हो। तर जलवायु परिवर्तनको कारण तापक्रम वृद्धि भएर कालान्तरमा छिट्टै हिउँ पग्लेर यी हिमनदीहरूमा पानीको समस्या आउने विज्ञहरूले भविष्यवाणी गरेका छन्। मध्य पहाडबाट निस्केको कन्काई, बागमती, पश्चिम राप्ती, बबई मझौला नदीहरू हुन्। यी नदीहरूको पानीको मुख्य स्रोत यसको जलाधार क्षेत्रमा वन जंगलमा रहेको मूलहरू र ताल तलैयाहरू हो। हिमनदी र मध्य पहाडबाट निस्कने नदीहरूमा वर्षभर पानी बग्ने गर्छन्। चुरे शृंखलाबाट निस्कने साना मौसमी नदीहरू बग्छन्, जसमा वर्षा सिजनमा मात्र खोलाहरूमा पानी रहन्छन्। अन्य सिजनमा चुरे शृंखलाबाट निस्कने साना मौसमी नदीहरू भूसतहमा सुक्खा रहन्छन् तर जमिनको केही तल पानी बगिरहन्छ। भावर र तराईको बीचमा यो पानी मूलको रूपमा निस्केर तराईको नदी भएर बग्छ। तर यी सबै हिमनदीहरू, मध्यपहाडका नदीहरू र चुरेका नदीहरूले एक महत्त्वपूर्ण कार्य नजिकका क्षेत्रहरूमा जमिनमुनिको पानी पुनर्भरण गर्ने गर्छन्, जसलाई इनार, चापाकल वा डिप बोरिङमार्फत जमिनमुनिको पानी तानेर तराई, भित्री मधेस र दूनहरूमा बसोबास गर्ने मानिसले वर्षभर खानेपानी, खेतीपातीका लागि सिँचाइ र औद्योगिक कार्यमा उपयोग गर्छन्। मधेस प्रदेशमा बागमती एकमात्र नदी हो जसले नजिकको जमिनमुनिको पानी पुनर्भरण गर्छ। अन्य सबै चुरेबाट निस्केका मौसमी नदीहरू र खहरे खोलाहरू मात्र छन्, जसले पानी परेको बेला वर्षाको चार महिनामात्र जमिनमुनिको पानी पुनर्भरण गर्ने गर्छ। यसले गर्दा वर्षा तथा हिउँदमा लामो समय पानी नपरेको बेला मंसिरदेखि जेठसम्म मधेस प्रदेशका जिल्लाहरूमा खानेपानीको हाहाकार हुने गर्छ। नेपालबाट नदीजन्य पदार्थको उत्खनन र देशबाहिर निकासीको सबाल : अर्थमन्त्री विष्णु पौडेलको आव २०७८७९ को बजेट वक्तव्यको बुँदा नं १९९ मा वातावरणीय प्रभाव मूल्यांकनको आधारमा खानीजन्य ढुंगा, गिट्टी, बालुवा निकासी गरी व्यापार घाटा न्यूनीकरण गरिनेछ। यसमा हाल वर्तमान सरकारमा रहेका माओवादी केन्द्रका अध्यक्ष र हालका प्रधानमन्त्री पुष्पकमल दाहाल, विपक्षी दल तथा कांग्रेसका अध्यक्ष शेरबहादुर देउवा, नेकपा (एमाले)का अध्यक्ष माधवकुमार नेपाल, जनता समाजवादी दलका अध्यक्ष उपेन्द्र यादव र राष्ट्रिय जनमोर्चाका अध्यक्ष दुर्गा पौडेलले संयुक्त हस्ताक्षर गरेर खानीजन्य ढुंगा, गिट्टी, बालुवा निकासी गर्नू घर डढाएर खरानीको व्यापार भनेर संयुक्त वक्तव्य २०७८ जेठ २२ मा निकालेर विरोध गरेका थिए। यसबाहेक नेपालका सबै राजनीतिक दलहरूले संसद्भित्र र संसद्बाहिर ढुंगा, गिट्टी, बालुवा निकासीको विरोध गरेका थिए। आज ती प्रमुख राजनीतिक दलहरू सरकारमा आउँदा ढुंगा, गिट्टी, बालुवा निकासीका लागि संसद्मा विधेयक पेस गरेका छन्। यो त नेपालका प्रमुख राजनीतिक दलहरूको प्रतिबद्धताबाट विचलन हो। देशको प्रमुख राजनीतिक दलहरूको प्रतिपक्षमा हुँदा एक किसिमको कुरा गर्ने र सरकारमा जाँदा अर्को व्यवहार गर्ने यो देश र जनताप्रति बेइमानी र विश्वासघात होइन र ? २०६७ साउन २१ गते सर्वोच्च अदालतले प्राकृतिक स्रोतको उपयोग गर्दा वातावरणमा कति पनि असर पर्न नहुने, गिट्टीढुंगालगायत प्राकृतिक स्रोतको उत्खनन र प्रयोगबारे कानुन बनाएर नीतिगत व्यवस्था गर्न आदेश दिएको थियो। २०७८७९ को बजेट वक्तव्यको बुँदा नं १९९ विरुद्ध परेको मुद्दामा २०७८ मा सर्वोच अदालतको संवैधानिक इजलासले गरेको निर्णयमा गिट्टी, ढुंगा, बालुवाको निकासी अन्तरपुस्ताको सम्पत्तिसम्बन्धी विषय भएको, यसले संविधानको धारा ३० अनुसार नागरिकलाई सफा र स्वस्थ्य वातावरणीय बाँच्ने अधिकार भएको, यसले प्राकृतिक स्रोतमा दिगो असर पर्ने भएकाले यसले संसद्को विधायिकी अधिकार हनन् हुनाले २०७८७९ को बजेट वक्तव्यको बुँदा नं १९९ कार्यान्वन न गर्नु भनी आदेश दिनु भएकाले यो बुँदा कार्यान्वन हुन सकेन। व्यवस्थापिका संसद् प्राकृतिक स्रोत र साधन समितिको व्यावसायिक गिट्टी, ढुंगा, बालुवा उत्खनन र निकासी अध्ययनसम्बन्धी प्रतिवेदन २०६६ अनुसार तराईको २१ जिल्ला बाट आव २०६३६४ मा २२ करोड र आव २०६५६६ मा १ अर्ब १० करोड आम्दानी भएको थियो। भौतिक योजना तथा निर्माण मन्त्रालयका अनुसार १० वटा नाकाबाट गिट्टी, ढुंगा, बालुवा निकासी गर्दा ५ सय ७० किलोमिटर बाटो बिग्रे र भत्केको देखिन्छ। प्रतिकिलोमिटर दुई करोडको दरले पुनः निर्माण खर्च लाग्ने अनुमान गर्दा ११ अर्ब ४० करोड खर्च लाग्ने देखिन्छ भनेर समितिले औंल्याएको थियो। यसरी राजस्वभन्दा धेरै क्षति भएको अध्ययनले देखाएको थियो। संघीय मामिला तथा सामान्य प्रशासन मन्त्रालयले नदीजन्य पदार्थको व्यवस्थापन र नियमन विधेयक २०८० संसद्मा मिति २०८० कात्तिक १६ मा पेस गरेको छ। विधेयकको बुँदा नं ४२ मा निकासीमा रोक लगाउन सक्ने भनेर विधेयकले सरकारले राष्ट्रिय सुरक्षा वा आन्तरिक मागलाई व्यवस्थापन गर्न वा वातावरणमा उल्लेखनीय प्रतिकूल प्रभाव पर्ने देखिएमा राजपत्रमा सूचना प्रकाशन गरी निश्चित अवधि तोकी वा नतोकी कुनै निर्माणमुखी सामग्रीको निकासीमा रोक वा परिणात्मक बन्देज लगाउने गरी आदेश जारी गर्न सक्ने व्यवस्था गरेको छ। यो विधेयकको विधेयकको बुँदा नं ४२ पास भएर कानुन बनेमा के हुन्छ ? : नदीजन्य पदार्थको व्यवस्थापन र नियमन विधेयक २०८० बुँदा नं ४२ पास भएर कानुन बनेमा हालसम्म संसद्मा रहेको गिट्टी, ढुंगा, बालुवाको निकासी गर्ने अधिकार नेपाल सरकार (मन्त्रिपरिषद्)मा आउनेछ। छिमेकी मुलुकको आँखा नेपालको पानी र गिट्टी, ढुंगा, बालुवामा रहेको सर्वविदितै छ। यसबाट आन्तरिक र बाह्य राजनीतिक दबाबमा गिट्टी, ढुंगा, बालुवाको निकासी र बन्द गर्ने चलखेल सुरु हुनेछ। व्यवस्थापिका संसद् प्राकृतिक स्रोत र साधन समितिको व्यावसायिक गिट्टी, ढुंगा, बालुवा उत्खनन र निकासी अध्ययनसम्बन्धी प्रतिवेदन २०६६ को सिफारिसअनुसार नेपाल सरकारले मिति २०७१ साउन १ गतेदेखि गिट्टी, ढुंगा, बालुवाको देशबाहिर निकासी बन्द गरेको छ। केही क्रसर उद्योगी र व्यापारीको मात्र हित हुने गरी ६१ प्रतिशत जनताको अहित हुने यति महत्त्वपूर्ण पानीको जलाधार क्षेत्र चुरेलाई संरक्षणको शब्दजाल बुनेर दोहन गरी गिट्टी ढुंगा, बालुवा देशबाहिर निकासी गर्ने कानुन बनाउन राष्ट्रपति रामचन्द्र पौडेल (नेपाल सरकार)ले २०८०८१ सालको नीति कार्यक्रमको बुँदा नं ४२ र अर्थमन्त्री डा प्रकाशशरण महतको बजेट वक्तव्यको बुँदा नं १५७ मा उल्लेख छ। यस विषयमा २०८० सालको संसद्भित्र र संसद्बाहिर पनि व्यापक विरोध र वहस भइरहेको छ। यसमा सर्वोच अदालतले गिट्टी ढुंगा, बालुवा निकासीले अन्तरपुस्ताको सम्पत्तिको अधिकार हनन् भएकाले संसद्बाट ऐन बनाएर मात्र निकासी गर्ने भन्ने आदेश छ। गिट्टी, ढुंगा, बालुवाको निकासीले नेपाललाई के लाभ र हानि हुन्छ ? : गिट्टी, ढुंगा, बालुवाको निकासीले नेपाललाई केही राजस्व प्राप्त हुन सक्छ। तर यो घाटाको व्यापार पनि हुन सक्छ किनकि निर्यात हुने वस्तु धेरै र पैसा कम हुन्छ। नेपालका केही व्यापारी र क्रसर उद्योगीलाई मात्र फाइदा हुन सक्छ। छिमेकी मुलुकको लगानीमा थुप्रै क्रसर उद्योग स्थापना हुन सक्छ। चुरे र भावरबाट उत्खनन गरेर ढुंगा, गिट्टी र बालुवामा किन निकासी गर्नु हुँदैन ? : तराईका लागि चुरे र भावर पानीको मुख्य स्रोत भएकाले यस उत्खननबाट चुरे, भावर र तराईको पानीको स्रोत सुक्ने र खानेपानी, सिँचाइ र औद्योगिक उपयोगका लागि पानीको हाहाकार हुने निश्चित छ। पानीको अभावमा तराईको उर्वर उब्जाउ भूमि मरुमूमीकरण हुने पनि पक्का छ। यसरी तराईमा कृषिको उत्पादन घट्न जाने पक्का छ। चुरे, भावर र तराई मधेसको पारिस्थितिकीय प्रणाली माथि अस्तित्वको खतरा बढ्ने छ। कम समयमा सडकको अवस्था बिग्रन सक्छ। यसले आम्दानीभन्दा वढी सडक मर्मतमा लगानी गर्नुपर्ने हुन्छ। वातावरणीय समस्या विकराल रूपमा बढ्ने निश्चित छ। पालिकाका मेयर, वडाध्यक्ष, प्रदेश र संघीय संसद्का सांसदहरू छिमेकी मुलुकको ठेकेदारको लगानीमा वा इशारामा चुनिनेछ। देशमा सुशासनकै खडेरी परेको बेला पैसाका लागि प्रहरी, प्रशासन, भन्सार, राजनीतिक दलका नेता तथा कार्यकर्ताहरू गिट्टी, ढुंगा, बालुवाको निकासीमा संलग्न हुनु र छिमेकी मुलुकको ठेकेदारको कार्यकर्ताहरू हुनु सामान्य कुरो हुनेछ। सम्पूर्ण चुरे, तराई मधेस तथा यहाँका बासिन्दामाथि अस्तित्वको खतरा बढ्नेछ। तराईमा गुन्डागर्दी, अराजकता, भ्रष्टाचार मौलाउनेछ। चुरे, तराई मधेसका जनताले अस्तित्वका लागि संघर्ष गर्नुपर्ने हुन्छ। यसबाट चुरे, भावर र तराईका ६१ प्रतिशत जनता प्रत्यक्ष रूपमा नकारात्मक रूपले प्रभावित हुनेछ। गिट्टी, ढुंगा, बालुवाको निकासीको विरोधमा आवाज उठाउने दिलीप महतोजस्ता मानिसको ज्यान जाने विषयसमेत सामान्य हुनेछ। यसमा राष्ट्रपति, दुवै सदनका सांसद, नागरिक समाज, नेपालका प्रमुख राजनीतिक दलहरू, नेपाल सरकारका विभिन्न निकाय, नागरिक समाजहरूसँग व्यापक छलफल गरी यस विधेयकमा रहेको निकासी भन्ने शब्दलाई हटाउन पहल गर्न अनुरोध छ। साथै यस विषयमा छिमेकी मुलुकहरूसँग कुनै किसिमको सन्धि, सम्झौता, समझदारी नगर्न पहल गर्नसमेत अनुरोध छ। देशमा सुशासनकै खडेरी परेको बेला पैसाका लागि प्रहरी, प्रशासन, भन्सार, राजनीतिक दलका नेता तथा कार्यकर्ताहरू गिट्टी, ढुंगा, बालुवाको निकासीमा संलग्न हुनु र छिमेकी मुलुकको ठेकेदारको कार्यकर्ताहरू हुनु सामान्य कुरो हुनेछ। तर यसले सम्पूर्ण चुरे, तराई मधेस तथा यहाँका बासिन्दामाथि अस्तित्वको खतरा बढ्नेछ। यहाँका ६१ प्रतिशत जनता प्रत्यक्ष रूपमा नकारात्मक रूपले प्रभावित हुनेछन्। चुरे र भावरको वातावरणीय सेवा सफा पानी : भावर क्षेत्र जमिन मुनिको पानी ट्यांकी चुरे पहाडदेखि तल्लो वा दक्षिण करिब १२ किमिसम्म तल्लो समतल भाग जसको खोलामा वर्षा महिनाबाहेक पानी रहँदैन, त्यस भागलाई भावर भनिन्छ। यो भावर क्षेत्र जमिनमुनि जम्मा गरी राखेको पानीको ट्यांकी हो जसले तराईका लागि चापाकल, इनार र डिप ट्युबेलमार्फत खानेपानी, सिँचाइ र औद्योगिक उपयोगको पानी उपलब्ध गराउँछ। यो नै चुरे र भावरको प्रमुख वातावरणीय सेवा हो। चुरे क्षेत्र तराईको लागि पानीको मूल स्रोत : चुरे क्षेत्र बालुवाको ढुंगा, पांगो माटोको ढुंगा, माटोको ढुंगा, गोलो ढुंगा र माटो मिलेर बनेको ढुंगा। खस्रो बालुवाबाट बनेकाले कमलो र वातावरणीय दृष्टिकोणले संवेदनशील छ। अर्कोतर्फ यो पहाडको खुकुलो वनावटबाट चुरे क्षेत्रमा वर्षाको पानी सजिलैसँग चुरे पहाडको गर्भमा जम्मा हुन्छ र अन्य सुक्खा मौसमसम्म विस्तारै पानी खोलामा निसृतः गर्छ। चुरे पहाड त्यसमा रहेको वनजंगल तराईका लागि खानेपानी र सिँचाइको एक मात्र स्रोत हो, जसलाई चुरियामाई भनिन्छ। तसर्थ चुरे र भावर क्षेत्रको पारिस्थितिकीय प्रणालीलाई कुनै किसिमले नखल्बल्याई राम्ररी संरक्षण गरेर राख्नुपर्छ। सफा पानी र जैविक विविधता चुरे र भावरको मुख्य उत्पादन हुन्। काठ, दाउरा, गैरकाष्ठ वन पैदावर, गिट्टी, बालुवा त चुरेको दोस्रो तथा वैकल्पिक उत्पादन हुन्। गाउँपालिका र नगरपालिकाले ठेक्का लगाएर हाल चुरे र भावर क्षेत्रमा धेरै क्रसर उद्योग सञ्चालनमा छन्। नियमअनुसार क्रसर उद्योगहरूले एक मिटर गहिरो मात्र गिट्टी, बालुवा खन्नुपर्ने हो त उनीहरूले नदीहरूमा जमिनमुनि ३० फिटभन्दा पनि गहिरो खनेर सयांै हजारौं वर्षदेखि जमिनमुनिको पानीको प्रणाली नै खल्बल्याउँदै आएका छन्। यसरी जमिनमुनिको पानी पुनर्भरणमा नकारात्मक असर परेको छ। अर्कोतर्फ चुरेको जलाधार क्षेत्रमा ह्रास आएकाले वर्षाको पानीमा माटो बालुवा मिसिएर बाढीको पानी बाक्लो बन्छ। त्यसैले जमिनमुनि पानी सजिलैसँग पुनर्भरण हुन पाउँदैन। गिट्टी, ढुंगा, बालुवाको व्यावसायिक उत्खननबाट करिब २५ देखि ३० प्रतिशतमात्र निकासी हुने वस्तु उत्पादन हुन्छ। बाँकी करिब ७० प्रतिशत काम नलाग्ने डेब्रिज उत्पादन हुन्छ। वर्षा महिनामा बाढीले बगाएर यो डेब्रिज तराईको उर्वर उब्जाउ खेतमा थुपार्ने गर्छ। उब्जाउ खेत पनि यसरी नदीको बगरको रूपमा परिणत हुन्छ र यसले कृषि उत्पादनमा कमी आउँछ। नेपालमा जल तथा ऊर्जा आयोग सन् १९७५ मा बने पनि यसको सचिवालय सन् १९८१ मा स्थापना भयो। संघीय मामला तथा सामान्य प्रशासन मन्त्रालयले नदीहरूबाट नदीजन्य पदार्थहरू गिट्टी, बालुवा, ढुंगा उत्खननसम्बन्धी नीति तथा ऐन नियमावली निर्माण गर्ने गर्छ। स्थानीय पालिकाहरूले नदीजन्य पदार्थहरू गिट्टी, बालुवा, ढुंगा उत्खननसम्बन्धी नीति तथा ऐन नियमावली निर्माण गर्ने गर्छ। गिट्टी, बालुवा, ढुंगा उत्खनन कार्य पनि गर्ने गराउने गर्छन्। यसरी नदीको पानी, नदीजन्य पदार्थहरूको उत्खनन र उपयोगसम्बन्धी विभिन्न निकाय छन्। तर नेपालका नदीहरूको आधिकारिक निकाय कुन हो भन्न गाह्रो छ। तर नेपालका कुनै सरकारी, अर्धसरकारी वा गैरसरकारी निकायहरूले नदीको वहाव कायम राख्न, जैविक विविधता बनाइराख्नु, प्रदूषणमुक्त रहन, आफ्नो पारिस्थितिकीय प्रणालीको संरक्षण, व्यवस्थापनको अधिकारबारे वकालत गरिएको देखिँदैन। काठमाडौंमा अधिकार सम्पन्न वागमती सभ्यता एकीकृत विकास समिति छ। जसको गठन २०६५ जेठ २६ मा भएको हो। हिन्दुहरूको पवित्र तीर्थस्थल एवं सभ्यताको प्रतीकको रूपमा रहेको बागमती नदी पछिल्लो डेढ दुई दशकयता मानवीय अतिक्रमणको कारणले प्रदूषणको चपेटामा पर्यो। मुलुकको अमूल्य निधिको अस्तित्व नै संकटमा परेपछि सचेत नागरिक समाजको चर्को दबाबका साथै सरकारी क्षेत्रबाट उच्च प्राथमिकताका साथ नदी प्रदूषणमुक्त गर्ने कार्यको थालनी नै वर्तमान समितिको अस्तित्वको आधारशीला हो। यस्तै, कमला नदीबाट प्रभावित परिवार तथा स्थानीय पत्रकारहरूले कमला नदी संरक्षण अभियान चलाए। उनीहरूले केही वर्षदेखि स्थानीय समुदायलाई धनुषा र सिरहा जिल्लामा सचेतना कार्यक्रम सञ्चालन गर्दै आए। नेपालमा खानेपानी तथा सरसफाइ उपभोक्ता महासंघ, राष्ट्रिय सिँचाइ जल उपभोक्ता महासंघ, स्वतन्त्र ऊर्जा उत्पादक संघ आदि पानी उपभोक्ता महासंघ पनि छन्। तर यी समिति र महासंघले पनि नदीको वहाव कायम राख्न, जैविक विविधता बनाइराख्न, नदीको पारिस्थितिकीय प्रणालीको संरक्षण गर्न, व्यवस्थापनको अधिकार, जिम्मेवारीबारे वकालत गर्न लागिपरेको देखिँदैन। नेपालमा नदीको अधिकारबारे कुनै चर्चा, परिचर्चा भएको पाइँदैन। निष्कर्ष : नदीको अंगलाई मुख्यतः दुई भागमा बाँड्न सकिन्छ नदीको जलाधार क्षेत्र र नदी तथा यसका पारिस्थितिकीय प्रणाली। नदीको जलाधार क्षेत्रले नदीलाई जीवन्त राख्न पानी प्रदान गर्छ। नदी तथा यसका पारिस्थितिकीय प्रणालीभित्र नदीको किनारा, नदीजन्य पदार्थ, नदीमा बग्ने पानी, नदीमा पाइने वनस्पति र सानाठूला जीवजन्तु र यी सजीव र निर्जीव वस्तुबीचको अन्तरक्रिया र अन्तरसम्बन्ध आदि पर्छन्। नदी स्वथ्य रहन यसको दुवै अंगहरू (जलाधार क्षेत्र र नदी तथा यसका पारिस्थितिकीय प्रणाली) संरक्षित, सुरक्षित, व्यवस्थित हुनुपर्छ। अतिक्रमण र प्रदूषणबाट मुक्त हुनुपर्छ। नदीको जलाधार क्षेत्र र नदी तथा यसका पारिस्थितिकीय प्रणालीलाई संरक्षित र दिगो रूपमा व्यवस्थित गरेर मात्र यसको पानी, नदीजन्य पदार्थ, भौतिक वस्तु तथा सेवाहरूको शतत् उपयोग गर्नुपर्छ। देशको संविधान, कानुनहरू, धार्मिक, सामाजिक तथा सांस्कृतिक व्यवहारले यी विषयहरू नै नदीको नैसर्गिक अधिकारमा समावेश गर्नुपर्छ। यी विषयलाई नै नदीसँग सम्बन्धित जनसमुदाय, नागरिक समाज, सरकारी, र गैरसरकारी सरोकारवालाहरूले नदीको व्यक्तिसरह कानुनी हैसियत, अधिकार, जिम्मेवारी र उत्तरदायित्वबारे अदालत, संसद् र संसद् बाहिर पनि व्यापक वकालत र पैरवी गर्नुपर्छ र नदीको अधिकार स्थापित गर्नुपर्छ। नदीजन्य पदार्थको व्यवस्थापन र नियमन विधेयक २०८० बुँदा नं४२ पास भएर कानुन बनेमा हालसम्म संसद्मा रहेको गिट्टी, ढुंगा, बालुवाको निकासी गर्ने अधिकार नेपाल सरकार (मन्त्रिपरिषद्)लाई हुनेछ। यो अधिकार दुरुपयोग हुने भएकाले यसलाई अब अनिवार्य रूपमा हटाउनु पर्छ।"
न्यूनतम साझा नीति तथा कार्यक्रम : शीर्ष नेता र कार्यदलबीच छलफल जारी,"काठमाडौं : सरकारको न्यूनतम साझा नीति तथा कार्यक्रम निर्माणका लागि गठित कार्यदल र शीर्ष नेताबीच भेटवार्ता जारी रहेको छ। न्यूनतम साझा कार्यक्रमको मस्यौदालाई अन्तिम रूप दिन शनिबार बिहान बालुवाटारमा न्यूनतम साझा नीति तथा कार्यक्रम निर्माणका लागि गठित कार्यदल र शीर्ष नेताबीच छलफल भएको हो। बैठकमा माओवादी केन्द्रका अध्यक्ष प्रधानमन्त्री पुष्पकमल दाहाल प्रचण्ड,एमाले अध्यक्ष केपी ओली, एकीकृत समाजवादीका अध्यक्ष माधवकुमार नेपाल, रास्वपाका सभापति एवम् गृहमन्त्री रवि लामिछाने छन्। त्यसैगरी छलफललमा कार्यदलका एमाले उपाध्यक्ष विष्णु पौडेल र उपमहासचिव विष्णु रिमाल, माओवादी केन्द्रबाट उपमहासचिव एवम् अर्थमन्त्री वर्षमान पुन र जनार्दन शर्मा, रास्वपाबाट उपसभापति स्वर्णिम वाग्ले र महामन्त्री डा मुकुल ढकाल तथा जसपाबाट केन्द्रीय कार्यकारिणी सदस्यद्वय मनीष सुमन, राजेन्द्र श्रेष्ठ, एसका उपाध्यक्ष प्रमेश हमाल र महासचिव घनश्याम भुसाल सहभागी छन्। शुक्रबार बसेको कार्यदलको बैठकले ९ पेजमा समेटिएको न्यूनतम साझा कार्यक्रमको मस्यौदालाई अन्तिम रूप दिएको छ। उक्त मस्यौदालाई आज शिर्ष नेतालाई हस्तान्तरण गरेपछि सार्वजनिक गर्ने तयारी छ। गत पुष १० मा एमाले, माओवादी,रास्वपा र जसपा सरकारमा सामेल हुँदा बनेको नीति तथा कार्यक्रम सम्पादन गरेर ल्याउने सरकारको तयारी छ। नयाँ सत्ता समीकरण परिवर्तन भएसँगै फागुन २१ मा नीति तथा कार्यक्रमका लागि कार्यदल बनाइएको थियो। एस गठबन्धनमा सामेल भएपछि हमाल र भुसाल थपिएका हुन्।"
पूर्वउपराष्ट्रपति पुनका परराष्ट्र विज्ञको सुन सञ्जाल,"काठमाडौं : गत मंसिर २१ गते मध्यरातमा फ्लाई दुबईको जहाज काठमाडौंस्थित त्रिभुवन अन्तर्राष्ट्रिय विमानस्थलमा ल्यान्ड गर्यो। जहाजमा १४ किलो सुन बोकेर एक व्यक्ति आउँदैछन् भन्ने पूर्वसूचना तत्कालीन प्रमुख भन्सार अधिकृत टोकराज पाण्डेकहाँ आइपुग्यो। मध्यरात ११ः४० बजे पाण्डे आफैं जहाजभित्रै पुगे र चन्द्र घले नाम गरेका सुन भरिया समाते। घलेलाई लिएर पाण्डे नेतृत्वको भन्सार टोली आगमन कक्षको नियमित चेकजाँच स्थल (वाकथ्रु मेटल डिटेक्टर गेट) पुग्यो। मेसिनले धातु पहिचान गरेपछि घलेको खानतलासी भयो। उनले छातीको दायाँबायाँ भागमा कपडामा बेरेर ७ थान सुनको बिस्कुट ल्याएका रहेछन्। ज्याकेट लगाएझैं उनले १४ किलो सुन पहिरिएका थिए। सुनजस्तो देखिने पहेँलो धातु भन्सार विभागको केन्द्रीय प्रयोगशालामा परीक्षण गर्दा सुन भएको प्रमाणित भयो। नेपालको कानुनअनुसार एक व्यक्तिले अधिकतम ५० ग्राम सुनमात्र ल्याउन पाउँछ। घलेले कानुनी सुविधाभन्दा २ सय ८० गुणा बढी सुन ल्याएका रहेछन्। त्यसबाहेक भन्सार छली गर्ने अभिप्राय देखिएपछि घलेलाई कानुनी परिबन्धमा कस्न सरकारी पक्षलाई सजिलो भयो। भन्सारको टोलीले यो सुन कसको हो ? भनी सोधपुछ गर्दा उनले जवाफ दिए, गोरखाका मीनबहादुर घलेको। गोरखा जिल्ला वारपाक निवासी मीनबहादुर काठमाडौंको धुम्बाराहीमा बस्दै आएका थिए। चन्द्र घलेकै आधारमा मीनबहादुर घले पक्राउ परे। मीनबहादुरले पनि सुन आफ्नै रहेको स्वीकारे। अध्ययनका क्रममा चन्द्र घले समेतले दुबईबाट पटकपटक गरी १ सय ३८ किलो सुन तस्करी भएको खुल्यो। यो काममा भएको भन्सार छली र जरिवानासहित १ अर्ब ४० करोड ५५ लाख ३० हजार रुपैयाँ बिगोसहित काठमाडौं जिल्ला अदालतमा मुद्दा दायर भयो। त्यसपछि आयो पूर्वउपराष्ट्रपतिको परराष्ट्र विज्ञको नाम त्रिवि भन्सार कार्यालयको अनुसन्धानमा यो कार्यमा चन्द्र घलेसहित १० जना संलग्न भएको देखियो। विस्तृत कल विवरणअनुसार एक उच्च ओहोदामा रहिसकेका व्यक्तिको नाम आयो। उनी थिए, तत्कालीन उपराष्ट्रपति नन्दकिशोर पुनका परराष्ट्र विज्ञ जीवनकुमार गुरुङ। अन्यविरुद्ध पुस १६ गते नै मुद्दा दायर गरिएको भए पनि गुरुङ फागुन १४ गते पक्राउ परे। त्यसपछि खोतलियो, गुरुङको संलग्नता। गुरुङ पर्वत महाशिला गाउँपालिका६ निवासी धनप्रसाद गुरुङका नाति तथा रामप्रसाद गुरुङका छोरा हुन्। गुरुङ १४ गते मध्यरातमा काठमाडौं२६ सामाखुसीबाट पक्राउ परेका थिए। गुरुङले आफू सो कार्यमा आफू संलग्न नरहेको इन्कारी बयान दिइरहे। तर, मीनबहादुर घलेसँग २०२२ वर्ष अघिदेखिको सामान्य चिनजान रहेको स्वीकारे। गुरुङका अनुसार घले र उनको भेट दोहोरी साँझमा भएको थियो। त्यसपछि पनि कहिलेकाहीँ उनीहरूको भेट हुन्थ्यो रे। तर घलेसँग ५ सय ५३ पल्ट फोन सम्पर्क गर्ने मोबाइल नम्बर ९८६९०००२०४ आफ्नो नभएको दाबी गरिरहे। गुरुङ सुरुमा नेपालमा दुबईको भिसा सेन्टर खोल्ने सन्दर्भमा दुबई आउने जाने गरिरहन्थे। सो कामका लागि दुबईका रिजवान आलम भन्ने व्यक्तिले सहजीकरण गरेका थिए। त्यसपछि नेपालको पानी दुबई निर्यात गर्ने निहुँमा बजार सर्वेक्षणका लागि भन्दै दुबई जाने आउने गर्थे। मीनबहादुर घले अन्तिमपटक गत मंसिर ३० गते दुबई भई तीन दिनपछि फर्केका थिए। घलेको फर्केको २३ दिनपछि पनि गुरुङघले संवाद भएको विस्तृत कल विवरणले देखाउँछ। गुरुङ दुबई आउन जानका लागि लाजिम्पाटस्थित राजश्री इन्टरनेसनल ट्राभल एन्ड टुर्सबाट टिकट काट्थे। राजश्री ट्राभलसँग सम्पर्क गर्ने चारवटा मोबाइल नम्बरमध्ये एउटा थियो घलेले प्रहरीलाई दिएको नम्बर ९८६९०००२०४। यही थियो, २०७९ पुस २७ देखि २०८० मंसिर २२ सम्म कुल ५ सय ५३ पल्ट फोन गर्ने नम्बर। गुरुङले यो नम्बर आफ्नो नभएको बारम्बार दोहोर्याइरहे। गुरुङ डिल्लीबजारस्थित प्लाटिनम कलेजका कार्यकारी अध्यक्ष पनि हुन्। मंसिर २२ गते घलेद्वय पक्राउ परेपछि गुरुङ लापत्ता थिए। तर, आफू महाशिला सामाजिक विकास संस्थाले पर्वतमा आयोजना गरेको भलिबल प्रतियोगितामा उपस्थित हुन तथा नेपालमा पानीको उद्योग खोल्न हिमाली भेगको भ्रमणमा गएको बताएका थिए। त्यसपछि खुल्यो सो नम्बर गुरुङकै भएको रहस्य गुरुङले दुबई जान आउन राजश्री ट्राभल्सबाट टिकट काट्थे। सो कम्पनीका सञ्चालक राजकुमार भारती हुन्। भारती र गुरुङको चिनजान भएको करिब ५६ वर्ष भयो। टिकट काट्ने सिलसिलामा नै उनीहरूको चिनजान भएको थियो। भारतीले गुरुङको तीन वटा भाइबर र ह्वाट्सएप नम्बरमा टिकट पठाउँथे। जसमध्ये एउटा थियो, घलेले प्रहरीलाई दिएको नम्बर ९८६९०००२०४। यही थियो, २०७९ पुस २७ देखि २०८० मंसिर २२ सम्म कुल ५ सय ५३ पल्ट फोन गर्ने नम्बर। जीवन गुरुङले काटेको टिकटको भुक्तानी नगदै गर्ने गरेका थिए। सुरुका दिनमा त गुरुङले भिजिट भिसामा दुबई जानेआउने दुईतर्फी टिकट काट्थे। केही समयपछि भने गुरुङले रेसिडेन्सिएल पर्मिट भएको भन्दै जाने टिकेट मात्र काट्ने गरे। टेलिफोन गर्न ९८६९०००२०४ सहित थप तीन मोबाइल नम्बर प्रयोग गर्थे। ती नम्बर हुन्, ९८०३७०३७४५, ९८१३४०२८३८, ९८४१३७९२४७। मंसिर २१ गते मध्यरातमा चन्द्र घले एयरपोर्टमा सुनसहित पक्राउ परेपछि गुरुङले राजश्रीबाट टिकट काट्न बन्द गरे। ९८६९०००२०४ जीवन गुरुङकै हो भन्ने अन्तिम प्रमाण थियो, उपराष्ट्रपतिकै कार्यालय। त्रिवि भन्सार कार्यालयले लेखेको पत्रको जवाफ दिँदै कार्यालयले भनेको छ, तत्कालीन सम्माननीय उपराष्ट्रपतिज्यूको वैदेशिक मामिला विज्ञका रूपमा नियुक्त जीवनकुमार गुरुङको कार्यालयको अभिलेखअनुसारको मोबाइल नम्बर ९८६९०००२०४ हो। तर, यो नम्बर गुरुङको नाममा दर्ता छैन। सुन्धारा, काठमाडौं निवासी लक्ष्मण महर्जनको नाममा भएको यो नम्बर दुरुपयोग गरिएको अध्ययनको ठहर छ। गुरुङले घलेसँग भएको कुराकानी लुकाउन र आफ्नो नम्बर होइन भनी दिएको बयानले अपराध अनुसन्धानलाई समेत प्रभावित पार्न खोजेको अध्ययनको निष्कर्ष छ। अरूका नाममा जारी भएको मोबाइल नम्बर प्रयोग गरेर गुरुङले गैरकानुनी ढंगबाट नेपालमा सुन भन्सार चोरी पैठारी गर्दै आएको कुरा पुष्टि भएको भन्दै शुक्रबार काठमाडौं जिल्ला अदालतमा गुरुङविरुद्ध मुद्दा दायर भइसकेको छ। अदालतमा जारी मुद्दामा गुरुङले आफ्नो राजनीतिक तथा व्यावसायिक शक्तिको दुरुपयोग गरेको दाबी गरिएको छ। गुरुङले सुन जोख्न ट्रिसा अफ स्विट्जरल्यान्ड लेखिएको नीलो र सिल्भर रङको डिजिटल तौलने मेसिन प्रयोग गर्दै आएका थिए। कस्तो कुराकानी गर्थे घले र पुन ? मीनबहादुर घलेको मोबाइलको डिजिटल फरेक्सिक ल्याब रिपोर्टअनुसार गुरुङको सो मोबाइल नम्बर घलेले जोन नाममा सेभ गरेका थिए। उनीहरूबीच यस्तो किसिमको मेसेज आदानप्रदान हुने गरेको थियो। गुरुङ : आज कति भाउ रहिछ र कति डाउन छ सोध्नु न नेबिलाई ? अनि ३ पिस अरिहन्तलाई दिनु बाँकी भन्छु। घले : ०९००० प्राइस, २५०० डाउन। अरहिन्तलाई आजै दिनी ? गुरुङ : आजै दिनु हो। गुरुङ र घलेबीचको कुराकानी शंकास्पद र कोड भाषामा हुने गरेको अनुसन्धानका क्रममा खुलेको छ। विमानस्थलकै कर्मचारी संलग्न बाहिरी देशबाट ल्याएको सुन विमानस्थलको शौचालयमा लुकाई चोरी निकासी गरी सम्बन्धित व्यक्ति वा स्थानमा पुर्याउने र रकम लिने कार्यमा त्रिभुवन विमानस्थलमा कार्यरत प्लम्बर, एयर कन्डिसन चलाउने सहायक, वरिष्ठ सहायक, कार्यालय सहयोगीसमेत संलग्न रहेको खुलेको छ। कृष्णकुमार श्रेष्ठ, शेरबहादुर बस्नेत, रमेश देउला, राधाकृष्ण श्रेष्ठ, लेकबहादुर तामाङ, अनिल श्रेष्ठ विमानस्थलभित्र विभिन्न पदमा कार्यरत छन्। उनीहरूले चन्द्र घले, मीनबहादुर घले, डीबी भन्ने दनबहादुर गुरुङ, वीना गुरुङसमेतलाई सघाउँदै सुन विमानस्थलबाट निकाल्ने गरेको खुलेको छ। तीमध्ये राधाकृष्ण नेपाल नागरिक उड्डयन प्राधिकरणका वरिष्ठ सहायक हुन्। उनी ३४ वर्षदेखि प्राधिकरणमा कार्यरत छन्। सेवा सुरु गरेदेखि नै विमानस्थलमा कार्यरत उनी एसी (एयर कन्डिसन) मेकानिक हुन्। तस्करी कार्यमा उनको भूमिका भीआईपी शौचालयमा रहेको सुन चलाखीपूर्वक विमानस्थलबाहिर ल्याउनु रहेको खुलेको छ। १२ वर्षदेखि विमानस्थलमा कार्यरत अनिल एसी मेकानिक नै हुन्। उनको भूमिका पनि राधाकृष्णको झैं छ। लेकबहादुर विगत ३५ वर्षदेखि प्राधिकरण मातहत कार्यरत कर्मचारी हुन्। जीवनकुमार गुरुङ संलग्न रहेका प्रमाणहरू : प्रमुख भन्सार प्रशासकसमेतको जाहेरी प्रतिवेदन बरामदी तथा खानतलासी मुचुल्का प्रतिवादीको ह्वाट्सएपलगायतका सामाजिक सञ्जालको टेक्स्ट तथा अडियो म्यासेज मीनबहादुर घलेको विस्तृत कल विवरण (सीडीआर) रिपोर्ट डिजिटल फरेन्सिक ल्याब रिपोर्टमा खुलेको घलेगुरुङ कुराकानी यात्रा विवरण म्यासेजको टेक्स्ट डिटेल, फोन कल डिटेल गुरुङको साथबाट बरामद भएको सिल्भर रङको डिजिटल तौलने मेसिन राजश्री ट्राभल्सका सञ्चालकको बयान उपराष्ट्रपतिको कार्यालयबाट जीवनकुमार गुरुङको खुलाई आएको मोबाइल नम्बर अपांगमैत्री शौचालयमा राखिएको सुन भीआईपी कक्षबाट चेकिङ पोइन्ट छल्दै भीआईपी शौचालयसम्म पुर्याउने काम उनको थियो। ४० वर्ष सेवा गरेका ७ वर्षअघि प्राधिकरणमै करारमा नियुक्त भएका थिए। विमानस्थलको पार्किङमा पुगेको सुन टोखास्थित दनबहादुर गुरुङलाई उपलब्ध गराउनु उनको काम थियो। प्लम्बर शेरबहादुर पनि प्राधिकरणले करारमै नियुक्त गरेका कर्मचारी हुन्। उनको काम तस्करीको सुन शौचालयमा आएनआएको रेकी गर्ने थियो। ४० वर्षे सेवाबाट अवकाश भएपछि पनि प्राधिकरणले उही कर्मचारीलाई पुनः करारमा नियुक्त गर्नु, एकै कर्मचारीलाई वर्षौंसम्म उही जिम्मेवारीमा एकै ठाउँ खटाउनु, उनीहरूलाई अल एरिया पास उपलब्ध गराउनु शंकास्पद देखिएको पनि त्रिवि भन्सारको अनुसन्धान प्रतिवेदनमा उल्लेख छ। यसरी बाहिरिन्थ्यो विमानस्थलबाट सुन सुन तस्करीका लागि घलेले विमानस्थलमा सहयोगी डीबी भनिने दनबहादुर गुरुङमार्फत सेटिङ मिलाएका हुन्। दुबईबाट नेपालसम्म सुन ल्याउने जिम्मा मंसिर २१ गते पक्राउ पर्ने चन्द्र घले र रूपन्देही तिलोत्तमा २, जानकीनगरका कृष्णकुमार श्रेष्ठको थियो। दुबई जान जहाजको टिकट र बस्न होटेलको प्रबन्ध गुरुङ मिलाउँथे। दुबईमा सुनको ज्याकेट लगाउँथे। त्रिभुवन अन्तर्राष्ट्रिय विमानस्थलमा उत्रन्थे। विमानस्थलको आगमन कक्ष प्रवेश गर्थे। सो कक्षमा रहेको शौचालय जान्थे। सुनको ज्याकेट खोल्थे। शौचालयभित्रको सफाइ गर्ने बाकसमा स्टोर गर्थे र बाहिरिन्थे। सुन आइपुगेको जानकारी डीबीले नागरिक उड्डयन प्राधिकरणका कर्मचारी देउलालाई दिन्थे। देउलाले बस्नेतलाई यकिन गर्न लगाउँथे र रमेश र लेकबहादुर तामाङलाई जानकारी गराउँथे। लेकबहादुर शौचालय जान्थे। बाकसभित्रको सुन राखिएको ज्याकेट लगाउँथे र भीआईपी कक्ष हुँदै अर्को शौचालय जान्थे। सुन भरिएको ज्याकेट खोल्थे। सुरक्षितसँग राख्थे र यसको जानकारी प्राधिकरणकै राधाकृष्ण श्रेष्ठलाई गराउँथे। त्यसपछि राधाकृष्ण भीआईपी कक्षको शौचालय पुग्थे। सुनको ज्याकेट लगाउँथे। आपत्कालीन ढोका हुँदै तेस्रो तलामा रहेको एसी मेन्टिनेन्स कक्षमा पुग्थे। सो कक्षबाट छत हुँदै अर्को आपत्कालीन सिँढीबाट तल झर्थे र अनिल श्रेष्ठलाई खबर गर्थे। आपत्कालीन ढोका अनिल खोल्थे। राधाकृष्णलाई बाहिर निकालेर ढोका बन्द गर्थे। सुन लिएर राधाकृष्ण पार्किङ कक्षमा पुग्थे। पार्किङदेखि टोखा पुर्याउने काम रमेशको थियो। रमेश सुन लिएर टोखास्थित डीबीको घरबाट मीनबहादुरले सुन लिएर जीवनकुमार गुरुलाई बुझाउँथे। मीनबहादुर सन् २०१४ यता ३६ पटक दुबई पुगेको देखिन्छ। चन्द्रबहादुर २०१७ यता ६० पल्ट दुबई पुगेका छन्। कृष्णकुमार चाहिँ २०१५ यता ६६ पटक दुबई पुगेको देखिन्छ। यो पनि पढ्नुहोस जाँचबुझ आयोगले गृहमन्त्री लामिछानेलाई बुझायो सुन तस्करीको प्रतिवेदन गृहमन्त्रीलाई सुन जाँचबुझ आयोगका सिफारिस कार्यान्वयन गर्न प्रधानमन्त्रीको निर्देशन सुन तस्करीमा संलग्नहरूलाई कारवाही गर्न सिफारिस सुन तस्करीमा संलग्न ९ चिनियाँ नागरिकलाई पनि कारबाही गर्न सिफारिस सुन प्रकरणमा अखिल क्रान्तिकारीका महासचिव दीपेश पुन पक्राउ सुन तस्करीसम्बन्धी जाँचबुझ आयोगको प्रतिवेदन कार्यान्वयन गर्ने सरकारको निर्णय सुन तस्करीमा संलग्न पूर्व उपराष्ट्रपति पुनका सल्लाहकार जीवन गुरुङविरुद्ध मुद्दा दर्ता"
"नेपालको बैंकिङ प्रणाली उत्कृष्ट छ, अफवाह फैलाउने प्रवृत्ति सह्य हुँदैन : अर्थमन्त्री पुन","काठमाडौं : अर्थमन्त्री वर्षमान पुन अनन्तले नेपालको बैंकिङ प्रणाली उत्कृष्ट रहेको बताएका छन्। राष्ट्रिय वाणिज्य बैंक लिमिटेडले शनिबार राजधानीमा आयोजना गरेको व्यवस्थापन सम्मेलन (म्यानेजमेन्ट समिट)२०२४ लाई सम्बोधन गर्दै उनले बैंकहरु जत्तिको व्यवस्थित रुपमा सञ्चालित कुनै पनि संस्था नेपालमा नरहेको दाबी गरेका हुन्। नेपालमा यदि कुनै संस्था व्यस्थित रुपमा सञ्चालनमा छ भने त्यो बैंकिङ क्षेत्र हो। यो हामीले भनेको होइन। अन्तर्राष्ट्रिय संस्थाहरुले अध्ययन गरेर निकालेको निस्कर्ष हो, मन्त्री पुनले भने, आपराधिक मनोवृत्तिका मानिसले भ्रम फैलाउँदैमा कोही पनि डराउनुपर्ने अवस्था छैन। उनले आफ्नो सीमित स्वार्थ सिद्धिका लागि बैंक तथा वित्तीय संस्थाविरुद्ध अफवाह फैलाउने प्रवृत्ति सह्य नहुने चेतावनी दिए। पुनले बैंक तथा वित्तिय संस्थाको ऋण नतिरेर कालो सूचीमा परेकाहरुले फैलाएको अफवाहबाट नआत्तिन बैंकर्स सोसाइटी र निजी क्षेत्रलाई आग्रह गरे। बैंकहरुबाट ऋण लिने, कालो सूचीमा पर्ने अनि ऋण तिर्दिन भनेर हिंड्ने प्रवृत्ति छ, मन्त्री पुनले भने, आफ्ना सीमित स्वार्थ सिद्ध गर्न बैंकिङ प्रणालीप्रति अनास्था फैलाउने प्रवृत्ति सरकारलाई कपादी स्वीकार्य हुन सक्दैन। कुनै बैंकर्सले गल्ती गरेको भए गल्ती गर्नेमाथि कारबाही हुने स्पष्ट गर्दै उनले आरोपित व्यक्तिका परिवार र बैंकिङ क्षेत्रमा कार्यरत सबै खराब भन्ने प्रवृत्ति देखिएकामा चिन्ता जनाए। कोही पनि व्यक्ति तथा परिवार कानून र संविधानभन्दा माथि छैन। एउटा बैंकर्सले गल्ती गर्दा सबै बैंकर्सलाई आरोपित गर्न मिल्दैन। एउटा व्यक्तिले गल्ती गर्दा सिंगै परिवार र संस्थालाई दोषी करार गर्ने प्रवृत्ति समाजमा घातक रुपमा अघि आएको छ, उनले भने, बैंक, निजी क्षेत्र वा नियामक निकायमा काम गर्ने व्यक्तिका कमजोरी हुन सक्छन्। तर, सम्बन्धित सेक्टरमा काम गर्ने सबैलाई आरोपित गर्न मिल्दैन। मन्त्री पुनले देशभित्रै बसेर केही सकारात्मक काम गर्छु भन्ने प्रवृत्तिलाई भने सरकारले सम्मान गर्ने बताए। आफ्ना महत्वाकांक्षा र स्वार्थ सिद्धिका लागि सानातिना कमजोरी खोजेर व्यवस्था, प्रणाली र नेतृत्वप्रति अनास्था फैलाउने प्रवृत्ति, मिलेर बसेको समाजलाई बिखण्डन गर्न चाहने धार्मिक र सामाजिक अतिवादी प्रवृत्ति र दुनियाँभरका उदाहरण दिएर आफ्नो नेतृत्वलाई सराप्ने घातक प्रवृत्तिसँग हाम्रो सहमति छैन, मन्त्री पुनले भने, जसले आफ्नै माटोमा पसिना बगाउँछु भन्ने सोच र प्रवृत्ति राख्छ त्यससँग हाम्रो सहमति छ। मन्त्री पुनले व्यवस्था कार्यान्यवनका क्रममा प्रणालीभित्र भएका कमजोरीबारे समीक्षा गर्न भने तयार रहेको उल्लेख गरे।"
राष्ट्रियसभाका दुईवटा विषयगत समितिका सभापति निर्विरोध,"काठमाडौं : राष्ट्रियसभा अन्तर्गत दुईवटा विषयगत समितिका सभापति निर्विरोध निर्वाचित भएका छन्। दुई समितिको सभापतिका लागि शनिबार उम्मेद्वारी दर्ता भएको थियो। सो क्रममा एकल उम्मेदवारी परेको हो। राष्ट्रियसभा अन्तर्गत संघीयता सवलीकरण तथा राष्ट्रिय सरोकार समितिमा सोनाम गोल्जेन शेर्पाको मात्रै उम्मेदवारी परेको छ। उनको प्रस्तावकमा गोपी बहादुर सार्की अछामी रहेका छन् भने समर्थकमा इन्दीरा देवी गौतम र दुर्गा गुरुङ रहेका छन्। त्यस्तै विकास, आर्थिक मामिला तथा सुशासन समितिमा कमला पन्तको मात्रै उम्मेदवारी परेको छ। उनको प्रस्तावकमा नारायण दत्त भट्ट र समर्थकमा शारदा देवी भट्ट रहेको संसद सचिवालयका सूचना अधिकारी दशरथ धमलाले जानकारी दिए। आइतबार दुवै समितिको बैठकले एकमात्रै उम्मेदवारलाई निर्विरोध निर्वाचित भएको घोषणा हुने उनले बताए। राष्ट्रिय सभाको नियमावली, २०७५ को नियम १५० बमोजिम राष्ट्रिय सभाका विषयगत समितिका सभापतिहरुको निर्वाचन चैत ४ गतेका लागि तोकिएको थियो।"
शब्दमा समेटिएका संस्कारहरू,"लघुकथामा प्रयोग गरिएका शीर्षक ओम तृपनतामले समाजका विविध पक्षको प्रतिनिधि भएर बोलेको छ। यसैगरी, यसमा साहित्यिक क्षेत्रमा हुने विकृतिबारेका लघुकथा छन्। सुगन्ध भएको सुनरूपी मान्छेको काम गर्ने क्षमता अद्भुत हुन्छ। त्यो क्षमताले धेरैलाई सकारात्मक हुन सिकाउँछ। समाज परिवर्तनको सोच भएको व्यक्तिको कलम तिखार्नु पर्दैन। हरेक पाटोमा खारिएको जीवनका कथामा सरल र तरल हुनुपर्छ भन्ने पाउछौं। सकारात्मक सोच राख्ने शंकर खरेलका लघुकथाको पहिलो पाठक हो। यो ओम तृपनताम संग्रहभित्रका लघुकथा सबै भोगेदेखेका घटना छन्। उनका लघुकथामा आजको समाज पढ्न सकिन्छ। संग्रहभित्र पस्दा देवकीनन्दन, भीम, मीनकुमार, सागर, वसन्तेजस्ता पात्र साँच्चिकै लाग्छ। घटनाक्रम प्रस्तुत गर्ने शैली पत्रकारकै छ। समाजले हेर्ने दृष्टि र समाजका पात्रको सूक्ष्म दृष्टि राखेर लेखिएका लघुकथा छन्। प्रेमलाई पैसामा जोख्ने प्रेमिकाको व्यवहारले धन्न बिहे नगरेको लघुकथाले सत्य बिलाएको भाव बोलेको छ। देशको आर्थिक अवस्थालाई व्यंग्य गर्दै लेखिएको लघुकथा राहत बाँड्न जान लागेका समाजसेवीको धारणा परिवर्तन गरिदिने पात्र छन्। जसले लोग्नेलाई माग्ने आधार बनाएका छन्, समाजभित्रका पात्र वसन्तेका दाजुभाइका कथामा पाइन्छ। राजनीतिलाई विषय बनाएर लेखिएको शीर्षकको लघुकथामा राजनीतिमा नेता मौकामा चौका हान्न बसेका छन्। पुरस्कार विषयमा लेखिएको लघुकथा छ। पाँच लाख अनुमान गरिएको हुन्छ, पछि दस लाख दिइएको छ। साहित्यिक क्षेत्रमा हुने विकृतिबारेको लघुकथा छ। शैक्षिक क्षेत्रमा योगदान दिएका व्यक्तिको आर्थिक अवस्था कस्तो हुन्छ। शिक्षकले श्रीमतीलाई समेत जागिरे बनाएको लघुकथा छ। अवस्था कस्तो छ भन्ने कुरा यसमा छ। ओम तृपनताम् लघुकथाको शीर्षक मृत्यु भएका बा आमाको श्राद्ध गर्दा भन्ने मन्त्रमा हिन्दु संस्कार र संस्कृतिबारे छ। सबैभन्दा ठूलो कुरा संग्रहको लघुकथामा प्रयोग गरिएका शीर्षक ओम तृपनतामले समाजका विविध पक्षको प्रतिनिधि भएर बोलेको छ। सत्य बोल्न मान्छेले छोडिसकेका छैनन्। अझै मानवता मरेको छैन भन्ने कुरा पढ्न पाइन्छ। नेपाली भाषा संरक्षण गर्ने कसरी भनेर सोच्नुपर्ने अवस्थामा आएको समयमा संस्कारको संरक्षण गर्न उभिएको पुस्तक छ। श्रद्धाका पात्र आदरणीय व्यक्तिको श्राद्ध गर्दा उच्चारण गरिने मन्त्रको नाममा पुस्तक प्रकाशित हुनु खुसीको कुरा हो। यसरी संस्कारका कुरालाई शीर्षक बनाएर लेख्दा नयाँ पुस्ताले नजानेको कुरा सिक्छन्। स्रष्टाको पहिचान उसका कलमका डोबबाट प्रस्फुटन भएर अंकुरित भएको शब्द रूप बिउ हो। त्यो बिउ पाठकसमक्ष सजिलै पुग्न सक्दैन। उम्रन कतै छापिनुपर्छ। उम्रेका बिउ बढ्दै गएर सबैको मनमा छापा बनेर बस्छ। पाठकको मनमा हुर्कन्छ, मालीले स्याहारसुसार गरे फुल्छ अनि कन्दरामा झुल्छ। न्यु सृष्टि दैनिक, जो मजस्ता साहित्यकारका लागि खुड्किलो हो, उचालेर माथि पुयाउने हात हो। पहिला लघुकथा लेखेको शंकर खरेलको लघुकथा पढ्दा कुनै पनि लघुकथामा उपस्थिति छैन भन्ने पटक्कै लागेन। पढिसकेपछि केही समय सोचे, निखारिएको कलमले लेखेका लघुकथा सुन्दर छन्। अर्काले लेखेको लघुकथा पढेर म यतिको लघुकथा सजिलै लेख्छु भन्ने सोचले साहित्यका कुनै पनि विधामा लेख्न सकिँदैन। पढ्दा सरल लागे पनि लेख्न सजिलो छैन तर शंकर खरेलका लघुकथामा चुम्बकीय आकर्षण छ, बिम्ब छ, निर्धक्क लेखिएका विषय छ, उथलपुथल बनाउने योजना छ। समयलाई टपक्क टिप्न सक्ने क्षमता छ। स्वमतदाता शीर्षकको लघुकता : हरेक निर्वाचनमा उनी (श्रीमती) आउँछिन् कि भनेर चारैतिर हेर्छु कतै देख्दिनँ तर मतदान भने गरेको देखिन्छ गन्नुले भने। गन्नुको कुरा सुनेर कर्मचारी झनै कौतुहलपूर्ण प्रश्नवाचक मुहारले नियालिरहेका थिए। कर्मचारीको कौतुहलता देखेर गन्नु मुखियाले सुस्तरी भने, मेरी श्रीमती मरेको ३५ वर्ष भयो। मरेकी श्रीमतीको नाममा भोट खसालेको यो विषयले देशको अवस्थाका बोलेको छ। ओम तृपनताम शीर्षकको लघुकथामा : पीडाकै कारण उनको मृत्यु भयो। छोराहरू नेपाल आए। १३ दिनको काम सकियो। श्राद्धको दिन पितासहित दिवंगत अन्य पितृलाई सम्झँदै दिनकर र सुकुमारले पण्डितलाई समेत छक्क पार्ने उच्च स्वरमा कराउँदै भने, ओम् तृपनताम। जिउँदो हुँदा वास्ता नगर्ने सन्तानका बारेमा लेखिएको छ। परीक्षा र प्रश्न शीर्षकमा : एसईई सुरु भयो र अतिरिक्त ज्ञानमा अब्बल दीपाश्रीलाई एउटा प्रश्नले परीक्षाप्रति नै घोर निराशा उत्पन्न गरायो। परीक्षा चलिरहेको दिन एक विषयको प्रश्नपत्रमा अचम्मको प्रश्न समावेश थियो तपाईंको प्रदेश१ को नाम के राख्दा उपयुक्त होला, यस विषयमा आफ्ना धारणा राख्नुहोस्। दीपाश्री प्रश्न पढेपछि छक्क परिन्। राजनीतिप्रति चासो नभए पनि उनलाई यत्ति चैं थाहा थियो हाम्रो प्रदेशको नाम कोशी हो, एक महिनाअघि मात्रै अत्यधिक बहुमतले कोशी प्रदेश नामकरण गरेको हो। परीक्षामा प्रश्नपत्र बनाउँदा ध्यान दिनुपर्छ भनेर सचेत गराइएको छ। हरेस खाएपछि शीर्षकको लघुकथामा : अदालतमा मुद्दा जिते पनि रमेशनाथले न्याय पाउने छैनन्। किनभने छोरो रामभजन फर्केर आउने छैन। यो मुद्दा मैले जिते भने अरूका छोराछोरीले यस्तै आत्महत्याको बाटो रोज्ने छैनन् रमेशनाथ भन्थ्यो। अदालतले यो प्रकरणमा फैसला दिने दिन आयो। अदालतले फैसला दियो रामभजनको हत्या होइन, आत्महत्या हो। नाम जुधेपछि शीर्षकको लघुकथामा : अन्ततः धेरै नै तनाव भयो। सोझा वीरेन्द्रकुमारको दिमागले काम गर्न छाड्यो। घरमा समेत यस विषयमा धेरै कुरा हुन थाल्यो। काम गर्ने उद्योगमा समेत अर्के नजरले हेर्न थालियो। केही दिनपछि उसले आत्महत्या गरेछ। किन आत्महत्याको बाटो रोज्यो ? स्कुलको वीरेन्द्रकुमार निष्कर्षमा पुग्यो, यो आत्महत्या होइन, हत्या हो, पुलिसले निम्त्याएको हत्या। यस्ता समाजका मिहिन विषयको उठान गरिएको छ। निर्दोष मान्छेले अनाहकमा ज्यान गुमाउनुको पीडाले कताकता चिमोट्छ। सहकारी शीर्षकको लघुकथामा : अम्बिकालाई आकाश नै खसेजस्तो लाग्यो। उनी भोलिपल्ट सहकारीको कार्यालयमा पुगिन्। त्यहाँ भोटे ताल्चा लागेको थियो। बचत गर्नेहरू सबै भेला भएर संघर्ष समिति बनाइरहेका थिए। प्रहरी कार्यालयमा उजुरी गर्ने, स्थानीय सरकारको कार्यालयमा गएर धर्ना दिने योजना बनाइरहेका थिए। अम्बिका बोल्नै सकिनन् अब भक्का बिक्री गरेर बसौं कि आन्दोलनमा दगुरौं ? सहयोग पाउने आसमा बचत गरेको गरिबको पैसा उठाएर भाग्ने सहकारीको विषयमा लेखिएको छ। बलात्कार शीर्षकमा : सुनिताले १० लाख मागेकी थिई, मैले दिन सकिनँ, दिइनस् भनेर बलात्कारको आरोप लगाउँछु भनेर उसैबेला भन्थी, अहिले आएर पो मुद्दा हालिछ। तिमीहरूबीच माया प्रेम नै हो, माया र प्रेम गरेको रहेछु शमशेरले जवाफ दियो, उसले त पैसासित पो लभ गरेकी रैछ, धन्य चाँडै यो कुरा थाहा भयो, यस्तालाई मैले श्रीमती बनाएको भए त जीवन नै बर्बाद हुने रहेछ। प्रेमको नाटकको गरेर पैसाको माग गर्ने प्रवृत्तिको बारेमा लेखिएको छ। यो संग्रह संग्रृहीत लघुकथाको बेग्लाबेग्लै ओज र नीति छ। अन्तमा साहित्यका विविध विषयमा लेख्ने स्रष्टाको लघुकथा पढेर ऊर्जावान् भएको महसुस गरे। हामीले साहित्यमा आजको वास्तविक विषयमा लेख्नुपर्छ जुन साहित्यमा वास्तविकता छ त्यो साहित्यले समाज परिवर्तन गर्न सक्छ त्यसले आफ्नो जिम्मेवारी निभाउने भूमिका निर्वाह गरेको हुन्छ त्यो सबैभन्दा महत्वपूर्ण हुन्छ। समाजमा म पनि छु भन्ने सकारात्मक सोचका धनी शंकर खरेलको ओम तृपनताम लघुकथा संग्रहले सबैको माया पाउन सकोस्। शंकर खरेलको कथाकारितामा सत्य बोलेको छ। सधैं सत्यको पक्षमा लेख्ने कलमद्वारा लेखिएका साहित्य निरन्तर पढ्न पाइयोस् भन्दै सफल साहित्य यात्राको कामना गर्दछ।"
बौद्धिकताका पोकाहरू !,"सहरका चिल्ला सडकहरू लमतन्न सुतिरहेछन् अचेत झैं बनेर अचेतमाथि चेतहरू दगुरिरहेछन् चेतन झैं बनेर प्लास्टिकका पोकाहरू, चुरोटका ठुटाहरूले सडक रंगीन छन् पोकामा चेतना छ अनि बुद्धि छ नगरवासीहरूको बौद्धिकता छताछुल्ल भएको छ पोकाभरि सभ्य सहरको परिचय बनेर बागमतीको पवित्र जल बगिरहेथ्यो धार्मिक आस्था बोकेर सबैलाई पवित्र पार्दै हिजोका दिनहरूमा। आज, वाग्मतीमाथिको आस्था मरेको छ वाग्मतीको अस्मिता लुटिएको छ वाग्मती ढल बनेसँगै विश्वास बगेका छन् उही नगरवासीको उपहारसँगै, वाग्मतीमा बगिरहेछ बौद्धिकता ढल बनेर खै ? ऋषिमुनिको तप पुष्प विमान, सञ्जीवनी ज्ञान अनि टिष्टा र राविमा टेकिएका नेपाली पाइला हाम्रो गर्वको इतिहास तर मेटिँदैछ इतिहास हराउँदै छन् आस्थाहरू बौद्धिकताको पलायनसँगै हाम्रो बौद्धिकता छताछुल्ल भएको छ कर्म बनेर देशभरि, संसारभरि !  ज्ञानप्रसाद भट्टराई"
सन् २००१ यता ३८ हजार नेपाली विद्यार्थी छात्रवृत्ति योजनाबाट लाभान्वित : भारतीय राजदूतावास,"काठमाडौं : काठमाडौंस्थित भारतीय राजदूतावासले शुक्रबार २२ औं स्वर्ण जयन्ती छात्रवृत्ति दिवस मनाएको छ। दूताबासमा आयोजित कार्यक्रममा नेपालका लागि भारतीय राजदूत नवीन श्रीवास्तवले स्वर्ण जयन्ती छात्रवृत्ति प्राप्त गरेका पहिलो ब्याचका ९ जना विद्यार्थीलाई राजदूतको स्वर्ण जयन्ती छात्रवृत्ति रोल अफ अनर प्रदान गरेका हुन्। कार्यक्रममा राजदूत श्रीवास्तवले २२ औं ब्याचका स्वर्ण जयन्ती छात्रवृत्ति विजेता विद्यार्थी तथा राजदूतको विशेष रोल अफ अनरको पहिलो संस्करण विजेता विद्यार्थीलाई बधाई दिँदै आआफ्नो क्षेत्रमा उत्कृष्ट हुन प्रेरित गरे। उनले भारतमा स्टार्ट अप इकोसिस्टम, इन्क्युबेशन सेन्टर आदिमा आबद्ध भई एवम् सहकार्य गरी युवाहरुका लागि सिर्जना गर्न सकिने अवसरहरु बारे बताउँदै विद्यार्थीहरुलाई सहकार्य गर्न सकिने क्षेत्रहरु खोज्न प्रोत्साहित गरे । कार्यक्रममा करिब २०० जना विद्यार्थीले उत्साहजनक रुपमा सहभागीता जनाएका थिए। भारत र नेपालबीचको आर्थिक सहकार्य ५० वर्ष पूरा भएको उपलक्ष्यमा सन् २००२ मा प्रतिष्ठित स्वर्ण जयन्ती छात्रवृत्ति स्थापना गरिएको हो । पछिल्लो केही वर्षमा छात्रवृत्ति प्राप्त गर्नेको संख्या २०० पुगेको छ । विद्याथीहरुले एमबीबीएस, बीडीएस, बीई, बीएससी, बीबीए र बीकमसहित ३६ वटा स्नातक कोर्षका लागि छात्रवृत्ति पाउनेछन् । यस छात्रवृत्ति योजनाबाट नेपालका ७७ वटै जिल्लाका ३३०० भन्दा बढी नेपाली विद्यार्थी लाभान्वित भइसकेको दूतावासबाट जारी विज्ञप्तिमा उल्लेख छ। छात्रवृत्ति पाएका यस पटकको ब्याचका विद्यार्थीहरु नेपालका ७६ जिल्लाबाट रहेका छन् जसमा ३२ प्रतिशत छात्रा छन् । यो वर्ष पाँच जना फरक क्षमता भएका विद्यार्थीलाई पनि छनौट गरिएको छ । नेपाल र भारतका विश्वविद्यालयमा अन्डरग्राजुएट तथा ग्राजुएट तहमा औषधी विज्ञान, इन्जिनियरिङ, दन्त विज्ञान, व्यवस्थापन, कमर्स, नर्सिङ, आयुर्वेद, नृत्य, नाट्य कला, पर्फमिङ आर्टस लगायत अन्य संकायका विषय अध्ययनका लागि भारत सरकारले झन्डै १६०० छात्रवृत्ति प्रदान गर्दछ । सन् २००१ यता ३८००० जना नेपाली विद्यार्थीले यो छात्रवृत्ति योजनाको लाभ उठाइसकेका छन् । भारत र नेपालबीच शिक्षा तथा क्षमता अभिवृद्धिको क्षेत्रमा लामो समयदेखि साझेदारी रही आएको छ । यस किसिमको छात्रवृत्ति तथा क्षमता अभिवृद्धि कार्यक्रमले नेपालको मानव संसाधन विकास तथा यस क्षेत्रको समग्र सामाजिक एवम् आर्थिक विकासमा भारतले गरेको प्रयासमा थप बल प्रदान गरेको दूतावासले जारी गरेको विज्ञप्तिमा उल्लेख छ।"
"डा बाबुराम भट्टराईको नेसपा फुट्यो, महिन्द्र यादव समूह माओवादी केन्द्रमा समाहित","काठमाडौं : डा बाबुराम भट्टराई नेतृत्वको नेपाल समाजवादी पार्टी विभाजित भएको भएको छ। माओवादी केन्द्रसँग पार्टी एकता गर्ने तयारीसहित गत निर्वाचनमा एउटै चुनाव चिन्हबाट निर्वाचन लडेपनि पछिल्लोसमय नेपाल समाजवादी पार्टीका अध्यक्ष बाबुराम भट्टराईले माओवादी पार्टीका अध्यक्ष पुष्पकमल दाहाल प्रचण्ड दाउपेचको राजनीतिमा लागेकाले पार्टी एकता नहुने उद्घोष गर्दै आएका थिए। तर शनिबार महिन्द्र राय यादव पक्षले नेसपालाई माओवादी केन्द्रमा समाहित गरेका छन्। सहमति पत्रमामा माओवादी केन्द्रका महासचिव देव गुरुङ र नेसपाका महासचिव रमेश प्रसाद यादवले हस्ताक्षर गरेका छन्। शनिबार पार्टी एकता संयोजन समितिको बैठकले पार्टी एकताको घोषणा गर्दै चार बुँदे सहमति सार्वजनिक गरेको हो। जारी विज्ञप्तिमा भनिएको छ, आज मिति २०८० साल चैत्र ३ गते शनिबारका दिन नेपाल कम्युनिस्ट पार्टी (माआवादी केन्द्र) र नेपाल समाजवादी पार्टी केन्द्रीय समितिको एकता संयोजन समितिको सम्माननीय प्रधानमन्त्री एवम् नेकपा (माओवादी केन्द्र) का अध्यक्ष प्रचण्डको अध्यक्षतामा बसेको बैठकले गरेका निर्णयहरूको जानकारीका लागि यो प्रेस नोट जारी गरिएको छ। बैठकमा नेकपा (माओवादी केन्द्र) को तर्फबाट सम्माननीय प्रधानमन्त्री तथा पार्टी अध्यक्ष प्रचण्ड, वरिष्ठ उपाध्यक्ष नारायणकाजी श्रेष्ठ र महासचिव देवप्रसाद गुरूङ, नेपाल समाजवादी पार्टीको तर्फबाट अध्यक्ष महिन्द्र राय यादव, सहअध्यक्ष गंगानारायण श्रेष्ठ र महासचिव रमेशप्रसाद यादव सहभागी थिए। एकीकृत पार्टीको नयाँ नामका सन्दर्भमा आगामी महाधिवेशनमा टुंगो लगाउने निर्णय भएको छ। विज्ञप्तिमा भनिएको छ, पार्टी एकताका लागि वैचारिक एकरूपता र संगठनात्मक तयारी गर्न कार्यदल गठन गरिएको छ। कार्यदलमा नेकपा (माओवादी केन्द्र) को तर्फबाट महासचिव देवप्रसाद गुरूङ र उपमहासचिव जनार्दन शर्मा तथा नेपाल समाजवादी पार्टीका तर्फबाट सहअध्यक्ष गंगानारायण श्रेष्ठ र महासचिव रमेशप्रसाद यादव रहनुभएको छ। गत भदौमा पनि माओवादी केन्द्रका अध्यक्ष प्रचण्डले नेपाल समाजवादी पार्टीका अध्यक्ष एवम् पूर्वप्रधानमन्त्री डा बाबुराम भट्टराईलाई बाइपास गरेर अर्का अध्यक्ष यादवलाई पार्टी एकता गर्न पत्राचार गरेका थिए। यस अगाडि पार्टी एकताका लागि माओवादी केन्द्रले उपाध्यक्ष कृष्णबहादुर महराको नेतृत्वमा र नेसपाले गंगानारायण श्रेष्ठको संयोजकत्वमा वार्ता समिति गठन गरिएको थियो। डा भट्टराईले गत निर्वाचनमा आफ्नो क्षेत्रमा माओवादी केन्द्रका अध्यक्ष प्रचण्डलाई लगेर उम्मेदवार बनाएका थिए। डा भट्टराईले चैत ४ केन्द्रीय कार्यकारिणी समिति बैठक र ५ गते केन्द्रीय समिति बैठक बोलाएका छन्। उनले माओवादीको चिन्हबाट लडेपनि निर्वाचन आयोग र संसद सचिवालयमा नेसपाबाट निर्वाचित सांसदलाई नेसपाको मान्यता दिन पत्राचार गरेका छन्। त्यस अगाडि नै पार्टी फुटेकाे हो। पुराना शक्तिहरूसँगको प्रत्यक्ष र परोक्ष सहकार्य आत्मघाती : भट्टराई भट्टराईले वैकल्पिक शक्ति निर्माणका निम्ति पुराना शक्तिहरूसंगको प्रत्यक्ष र परोक्ष सहकार्य आत्मघाती हुने उल्लेख गरेका छन्। नयाँ शक्तिदेखि नेपाल समाजवादी पार्टीसम्मको हाम्रो करिब एक दशकको प्रयोग र अनुभवले भन्छ अग्रगामी वैकल्पिक शक्ति निर्माणका निम्ति पुराना शक्तिहरूसंगको प्रत्यक्ष र परोक्ष सहकार्य आत्मघाती हुन्छ। कोरोना भाइरस जस्तै पुराना शक्तिहरूको निजी सत्तालिप्सा र भ्रष्टाचारको भाइरस यति खतरनाक छ त्यसले नयाँ उदीयमान वैकल्पिक शक्तिहरूहरूलाई पनि संक्रमित नगरी छाड्दैन! फेसबुकमार्फत उनले भनेका छन्। उनले पछिल्लो गठबन्धन परिवर्तनसम्मको तमासा र उद्घाटित भैरहेका उच्च तहका भ्रष्टाचार प्रकरणहरूले देशमा अग्रगामी विचार र सफा राजनीति सहितको वैकल्पिक शक्ति निर्माणको स्पेस र औचित्य रहेको थप पुष्टि गरेको उल्लेख गरे। उनले भनेका छन्, विगतका सकारात्मक र नकारात्मक अनुभवहरूबाट पाठ सिकेर देशमा भरपर्दो वैकल्पिक शक्ति निर्माणमा केन्द्रित बनौं। उनले नीति कथाको प्रसंग उठाउँदै सत्ताको बाला देखाएर लोभ्याइरहेकाले लाभको आशक्तिबाट बच्न अनुरोध गरेका छन्। नीतिकथाको बुढो बाघले आफू शिकार गर्न नसक्ने भएपछि हातमा सुनको बाला देखाएर लोभ्याउँदै बटुवालाई आफू नजिक बोलाएर खान्थ्यो रे! हाम्रो राजनीतिका बुढा बाघहरू पनि त्यसरी नै सत्ताको बाला देखाएर लोभ्याउँदैछन्! तत्काल लाभको आशक्तिबाट बचौं!"
प्रतिपक्षी बेन्चमा पुग्नासाथ सदन अवरोध,"काठमाडौं : सत्तामा रहेको झन्डै एक वर्षपछि प्रतिपक्षी बेन्चमा पुगेको नेपाली कांग्रेसले सदन तताउन सुरु गरेको छ। सत्ता गठबन्धनबाट बाहिरिएको पीडामा रहेको कांग्रेसले अवरोध गर्दा प्रतिनिधिसभाको शुक्रबारको बैठक स्थगित भएको छ। उपप्रधानमन्त्री एवं गृहमन्त्री रवि लामिछानेको राजीनामा माग गर्दै कांग्रेसले शुक्रबार प्रतिनिधिसभा बैठक अवरुद्ध गरेको छ। सहकारी ठगीमा संलग्न व्यक्तिलाई गृहमन्त्री बनाएको जिकिर गर्दै कांग्रेसले प्रधानमन्त्री पुष्पकमल दाहालले नै जवाफ दिनुपर्ने अडान राखेको छ। प्रतिनिधिसभाको शुक्रबार निर्धारित समयमा बसेको बैठकमा कांग्रेस सांसदहरूले प्रधानमन्त्री दाहालले जवाफ नदिएसम्म सदन अघि बढ्न नसक्ने अडान राखेका थिए। नेपाली कांग्रेसका प्रमुख सचेतक रमेश लेखकले अनुसन्धानको घेरामा तानिएका गृहमन्त्री लामिछानेको बारेमा जवाफ दिनुपर्ने माग राखे। सत्तामा हुँदा सहकारी ठगीका सम्बन्धमा चुइँक्क नबोलेको कांग्रेसले प्रतिपक्षी हुँदा भने प्रतिनिधिसभा नै अवरुद्ध गरेको छ। विश्लेषकहरूले प्रतिपक्षी कांग्रेसको क्रियाकलापहरूलाई दोहोरो चरित्रको संज्ञा दिएका छन्। सत्ता गठबन्धनबाट अलग हुनु परेकोमा प्रतिनिधिसभा अवरुद्ध गरेर कांग्रेसले दिएको तात्तातो प्रतिक्रिया हो, पूर्वसभामुख दमननाथ ढुंगानाले अन्नपूर्ण पोस्ट्सँग भने, यिनै दलहरूले अहिलेको अग्रगामी परिवर्तन ल्याउने काम गरेका हुन्। तर, अहिले दलहरू गैरजिम्मेवार देखिन थालेका छन्। सञ्चार तथा सूचना प्रविधिमन्त्री रेखा शर्माले राजनीतिक पूर्वाग्रह राखेर कांग्रेसले सदन अवरोध गरेको बताइन्। सरकारी प्रवक्तासमेत रहेकी मन्त्री शर्माले मन्त्रिपरिषद् बैठकको निर्णय सुनाउँदै उनले नयाँ सरकारलाई काम गर्ने वातावरण बनाइदिन आग्रह गरिन्। भर्खर त सरकार पुनर्गठन भएको छ। मन्त्रीहरूले भर्खर काम गर्न सुरु गर्नुभएको छ। काम गर्न नसके आफैं सरकारबाट बाहिरिनुहुन्छ, मन्त्री शर्माले भनिन्, तर, प्रमुख प्रतिपक्षी दल कांग्रेसले राजनीतिक पूर्वाग्रह राखेर, राजनीतिक प्रतिशोध साँध्न सदन अवरोध गर्यो। सदनलाई मर्यादित र प्रभावकारी बनाउने जिम्मा सरकारको रहेको उल्लेख गर्दै मन्त्री शर्माले सदन सञ्चालनमा सहयोग गर्न कांग्रेसलाई आग्रह गरिन्। अहिले चर्चामा रहेका विषयका सम्बन्धमा चैत ६ गते प्रधानमन्त्री दाहालले सदनमा उपस्थित भएर जवाफ दिँदैछन्। सरकार जवाफबाट भागेको छैन। प्रधानमन्त्रीले सदनमा जवाफ दिने कार्यक्रम छ। त्यही बेला यस विषयमा पनि जवाफ दिनुहोला, मन्त्री शर्माले भनिन्। कांग्रेसका प्रमुख सचेतक रमेश लेखकले संसद्मा प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिएका थिए। कांग्रेस सांसदहरूले सहकारीलगायत प्रकरणमा जोडिएका व्यक्तिले अनुसन्धानलाई प्रभावित पार्न सक्ने भन्दै उपप्रधानमन्त्री तथा गृहमन्त्री लामिछानेले राजीनामा दिनुपर्ने माग गरेका थिए। गृहमन्त्री लामिछानेको राजीनामा माग्दै नाराबाजी गरेपछि सभामुख देवराज घिमिरेले आइतबारसम्मका लागि संसद् बैठक स्थगित गरेका छन्। शुक्रबारको बैठकमा आज राजनीतिक दलसम्बन्धी ऐन संशोधन विधेयक गृहमन्त्रीले पेस गर्ने तयारी थियो। सभामुख घिमिरेले विधेयक पेस गर्न अनुमति दिनासाथ कांग्रेसका सांसदहरूले उभिएर विरोध गरे। त्यसपछि सभामुखले १५ मिनेटका लागि बैठक स्थगित गरे। दलहरूबीच छलफलपछि शुक्रबार दोस्रोपटक बसेको बैठकमा सभामुख घिमिरेले गृहमन्त्री लामिछानेलाई विधेयक पेस गर्न फेरि अनुमति दिए। तर कांग्रेसका सांसदहरूले विरोध गर्दै बेल घेराउ र नाराबाजी गरे। त्यसपछि सभामुखले आइतबारसम्मका लागि बैठक नै स्थगित गरेका छन्। सत्ता गठबन्धनबाट अलग हुनु परेकोमा कांग्रेसको तात्तातो प्रतिक्रिया हो। अग्रगामी परिवर्तन ल्याउने दलहरू गैरजिम्मेवार देखिनु चिन्ताको विषय हो।  दमननाथ ढुंगाना, पूर्वसभामुख प्रमुख प्रतिपक्षी दल कांग्रेसले राजनीतिक पूर्वाग्रह राखेर, प्रतिशोध साँध्न सदन अवरोध गर्यो।  रेखा शर्मा, सञ्चार तथा सूचना प्रविधि मन्त्री"
