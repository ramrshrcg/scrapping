शीर्षक,विवरण
कुनै एक जात विशेषले मात्रै राज्य चलाउन खोज्नु लोकतन्त्र होइन : प्रधानमन्त्री,"मलंगवा : प्रधानमन्त्री पुष्पकमल दाहालले सबै वर्ग, समुदाय, भाषाभाषी, सँस्कृति, पर्व र परम्परालाई एउटै सुत्रमा बाँधेरमात्रै राष्ट्रिय एकता कायम हुनसक्ने बताएका छन्। सर्लाहीको बागमती नगरपालिकाले आयोजना गरेको शैक्षिक तथा साँस्कृतिक महोत्सवलाई सम्बोधन गर्दै प्रधानमन्त्री दाहालले सबैको अधिकारलाई समानरूपले स्थापित गर्नुपर्ने बताए। 'कुनै एक जात विशेष र भाषा विशेषमा मात्रै राज्य चलाउन खोज्नु लोकतन्त्र होइन, त्यो निरङ्कुशतन्त्र हो भन्ने कुरा २५० वर्षले राम्रै प्रमाणित गरिसकेको छ,' उनले भने। कार्यक्रममा प्रस्तुत गरिएको सातै प्रदेशको भाषा, सँस्कृति र पहिचान झल्किने नृत्य निकै चाखलाग्दो रहेको प्रधानमन्त्री दाहालको भनाइ छ। राष्ट्रव्यापी रूपमा यस्ता कार्यक्रम हुनुपर्ने उनको जोड थियो। उनले बागमती नगरपालिकाले शैक्षिक र साँस्कृतिक कार्यक्रम गरेर राष्ट्रिय भावनालाई प्रवर्द्धन गर्न जोड दिएको बताए। उनले विद्यार्थीलाई विद्यालयकालदेखि नै राष्ट्रप्रेम जगाउने र राष्ट्रिय एकतालाई सुदृढ गर्ने गतिलो सन्देश दिएको बताए। यस्ता कार्यक्रमलाई देशैभरि प्रवर्द्धन गर्न आवश्यक रहेको उनको भनाइ छ। कार्यक्रममा सहभागी सामुदायिक विद्यालयका बालबालिकाहरूले प्रत्येक प्रदेशको दुई वटा सँस्कृति झल्किने गीतमा नृत्य गरेका थिए। पछि एकैचोटी ३ हजार विधार्थीले सामूहिक नृत्य गरेका थिए।"
मेलम्चीका अस्थायी संरचनामा चल्यो डोजर,"सिन्धुपाल्चोक : सिन्धुपाल्चोकको मेलम्ची नगरपालिकाले शनिबारबाट मेलम्ची बजारको मुख्य सडकको दाँयाबाँया बनेका अस्थायी संरचना एवं घरटहरा हटाउन डोजर चलाएको छ। ३५ दिने सूचना दिएर आफैं हटाउन समय दिए पनि नहटाइका संरचना, सडक पेटी मिचेर बनाइएका संरचना, होडिङ बोर्डलगायतका समग्री हटाउन सुरु गरेको हो। हामीले मेलम्ची बजारको मुख्य सडकको दायाँबायाँ बनेका अस्थाई संरचना हटाउन ३५ दिने सूचना जारी गरेका थियौं,' वडा११ का अध्यक्ष चन्द्रबहादुर तामाङले भने, 'सूचनालाई बेवास्था गरी नहटाइएका संरचना डोजर लगाएर हटाउन सुरु गरेका हौं।' मेलम्ची नगरपालिका११ मा पर्ने मेलम्ची खानेपानीको साइट कार्यालयदेखि मेलम्ची बजार सहित होटल रिभर साइड इनसम्मको क्षेत्रमा मुख्य सडकको दायाँबायाँ निर्माण भएका अस्थायी संरचना हटाउन सुरु गरेको नगरपालिकाले जनाएको छ। स्थानीय सरकार सञ्चालन ऐन २०७४ बमोजिम नअटाईएका संरचना हटाउदा लाग्ने सम्पूर्ण खर्च घर धनी स्वयम्बाट असुलउपर गरिने समेत नगरपालिकाले जनाएको छ। मेलम्ची नगरपालिकालाई सुन्दर, फराकिलो र सौन्दर्ययुक्त बनाउने भन्दै गत पुस २६ गते बसेको कार्यपालिकाको बैठकले सडक अतिक्रमणको कारणले बजार क्षेत्र कुरुप हुँदै गएको भन्दै बजारको मुख्य सडकको दायाँबायाँ बनेका अस्थायी संरचना हटाउने निर्णय गरेको थियो।"
नवलपरासीमा १० करोडका योजना प्रभावित,"परासी : नवलपरासीको रामग्राम नगरपालिकामा १० करोड बराबरका कार्यक्रम र योजनाहरू प्रभावित भएका छन्। अनुदानमा आउने बजेट कटौतीसँगै लक्ष्यअनुरुप आन्तरिक राजश्व संकलन हुन नसक्ने भएपछि कार्यक्रम र योजनाहरू प्रभावित भएका हुन्। नगरपालिकाको १३ औं नगर सभाले यसअघिको नगर सभाले पास गरेका केही कार्यक्रम र योजनाहरू कटौती गरेको नगर प्रमुख धनपत यादवले बताए। नगरपालिकाले चालु आव मा सञ्चालन गर्नका लागि तय गरेका केही कार्यक्रम र योजनाहरूमा आउन पर्ने रकम आउन नसक्ने भएपछि कुल बजेटमा ९ करोड ८० लाख संकुचन गरिएको छ। यसले केही कार्यक्रम र योजनाहरू प्रभावित भएका छन्, नगर प्रमुख यादवले भने। चालु आवका लागि गत नगर सभाले १ अर्ब २७ करोड ९३ लाख बजेट विनियोजन गरेको थियो। उक्त बजेटलाई संकुचन गर्दै अहिलेको नगर सभाले कुल १ अर्ब १८ करोड १३ लाख कायम गरेको हो। गत नगर सभाले चालु आवमा ४३४ योजना छनौट गरेको थियो। अहिलेसम्म १३४ को हाराहारीमा योजना सम्झौता भएका छन्। सम्झौता हुन बाँकी योजना र कार्यक्रमको प्रकृति हेरेर केही योजना खारेजी र केही योजनामा रकम घटाइएको हो। आन्तरिक आम्दानीसँगै संघीय र प्रदेश सरकारबाट आउने अनुदान रकममा कटौती हुने भएपछि चालु आवका लागि बजेट घटाइएको हो। चालु आवका लागि संघीय सरकारबाट १६ करोड र प्रदेश सरकारबाट १ करोड अनुदान रकम पठाउने भनिएको थियो। अहिलेसम्म दुवै सरकारबाट ५० प्रतिशत मात्र रकम आएको प्रमुख प्रशासकीय अधिकृत मोहन अर्यालले बताए। संघीय सरकारबाट अब ७ प्रतिशत मात्र रकम आउने निश्चित भएको छ। अरु रकम आउन सक्ने देखिएको छैन। प्रदेश सरकारले अहिलेसम्म रकम कटौती बारे केही नबताए पनि आर्थिक मन्दीका कारण त्यहाँबाट पनि आउने सम्भावना कम छ। त्यसैले रकम संकुचन गरेर बजेट बनाउनु परेको हो, प्रमुख प्रशासकीय अधिकृत अर्यालले भने। नगरपालिकाले चालु आवमा ६ करोड ३० लाख रुपैयाँ आन्तरिक आम्दानी गर्ने लक्ष्य लिएको थियो। आन्तरिक राजश्व पनि उठ्न नसक्ने देखिएको अर्यालले बताए। कटौती गरेका कार्यक्रम र योजनामा यसवर्ष सञ्चालन नगरे पनि असर नपुग्ने प्रकृतिका छन्। त्यस्तै केही योजना चालु वर्षमा आधा र अर्को वर्षमा आधा काम सक्ने गरी रकम विनियोजन गरेका योजनाहरूलाई हटाएर बजेट संकुचन गरिएको नगरपालिकाले जनाएको छ।"
बजेट अभावमा रोकिए तीन जिल्लाका चार सडक,"बागलुङ : तीन जिल्लाका चार ठूला सडक बजेट अभावका कारण निर्माण रोकिएका छन्। संघीय सरकार अन्तर्गत २०७९ सालमा सुरु भएका बागलुङका दुई, म्याग्दीको एक र मुस्ताङको एक गरी चारवटा ठूला सडकको काम अहिले रोकिएको हो। सडक डिभिजन कार्यालय बागलुङको कार्यक्षेत्रमा रहेका तीन जिल्लाका चार ठूला सडक कालोपत्रे गर्ने योजना बजेट अभावमा रोकिएको कार्यालयका सूचना अधिकारी एवं इन्जिनियर अमर अधिकारीले जानकारी दिए। उनका अनुसार चार सडक एक अर्ब १९ करोड ९२ लाख ९३ हजार रुपैयाँमा निर्माण भइरहेकामा अर्थ मन्त्रालयले बजेट नपठाउँदा यस वर्ष काम हुन सकेको छैन। चार सडकलाई चालु आर्थिक वर्षमा एक करोडका दरले चार करोड रुपैयाँ मात्रै बजेट विनियोजन भएकाले रकम अभाव भएको अधिकारीको भनाइ थियो। बागलुङ क्षेत्र नं १ को र म्याग्दीमा निर्माण भइरहेका सडकको सात करोड १२ लाख ४७ हजार रुपैयाँ रकम भुक्तानी गर्न बाँकी रहेको उनले जानकारी दिए। उक्त चार सडक निर्माणका लागि एक अर्ब १९ करोड रुपैयाँ बजेट आवश्यक पर्नेमा चालु आवमा चार करोड मात्रै बजेट विनियोजन भएकाले समस्या भएको भन्दै इञ्जिनियर अधिकारीले पटकपटक अर्थमन्त्रालयमा बजेट थप गर्न अनुरोध गरिएको जानकारी दिए। एक निर्वाचन क्षेत्र, एक रणनैतिक सडक कार्यक्रमअन्तर्गत बागलुङ क्षेत्र नं १ स्थित बागलुङ बजार अदालतदेखि चौपारीसिगानाचापाखर्कगाजाको दह हुँदै बरेङ शान्तिपुर जोड्ने सडकको गत वर्ष ४८ प्रतिशत भौतिक प्रगति भए पनि दायित्व भुक्तानी नपाएपछि निर्माण व्यवसायीले यस वर्ष काम गर्न सकेको छैन। दश किमी कालोपत्र गर्न २९ करोड ३७ लाख ८८ हजार रुपैयाँमा सम्झौता भएको थियो। निर्माणको जिम्मा पाएको कर्ण बिल्डर्सले सुरुमा कामलाई तीव्रता दिए पनि भुक्तानी नपाएपछि काम गर्न समस्या भइरहेको निर्माण कम्पनीका प्रतिनिधि सन्दीप श्रेष्ठले बताए। गत वर्षको तीन करोड ३१ लाख तीन हजार रुपैयाँ भुक्तानी पाउन बाँकी छ। चालु आवमा जम्मा एक करोड बजेट विनियोजन भएपछि काममा फर्कन समस्या भएको हो, उनले भने। श्रेष्ठले दायित्व भुक्तानी हुनासाथ काममा फर्कन बताउँदै बजेट थप्न आग्रह गरे। बागलुङ क्षेत्र नं २ अन्तर्गत हरिचौर बजारबाट मल्म, पाण्डवखानीरमुवारणसिंह किटेनी हुँदै निसीखोलाबाट प्यूठान जोड्ने सडक २०७९ सालमा २५ करोड २० लाखमा सम्झौता भएको थियो। उक्त सडकका लागि एक करोड बजेट विनियोजन भएपछि काम रोकिएको हो। यस खण्डको १८ प्रतिशत मात्रै भौतिक प्रगति भएको छ। एक वर्षमा २५ करोड रुपैयाँ लागतको सडकमा एक करोड बजेटले काम गर्न समस्या भएको गलकोट नगरपालिका७ मल्मका वडाध्यक्ष राज थापाले बताए। म्याग्दी जिल्लाको रत्नेचौरज्यामरुककोट, भकिम्लि हुँदै बराङ्जा जाने सडकको पूर्वाधार निर्माण सकिए पनि बजेट अभावमा कालोपत्र हुन सकेको छैन। हालसम्म ४५ प्रतिशत भौतिक प्रगति गरेको उक्त सडकको निर्माण व्यवसायीलाई गत वर्षको रु तीन करोड ८१ लाख ४४ हजार भुक्तानी दिन बाँकी छ। मुस्ताङको रणनीतिक सडकअन्तर्गत पर्ने लेतेस्थित थासाङ गाउँपालिका२, ३, ४ र ५ मा पर्ने छयोकुन्जेटिटीधम्पु हुँदै कोखेटाटी पुग्ने सडकमा बजेट अभावका कारण काम प्रभावित बनेको छ। तीन वर्षमा कालोपत्र गर्ने गरी ३८ करोड ८८ लाख ६१ हजारमा निर्माण व्यवसायीसँग सम्झौता भएको उक्त खण्डको हालसम्म २२ प्रतिशत भौतिक प्रगति भएको सडक डिभिजन कार्यालयले जनाएको छ। उक्त सडकमा गत वर्षको भुक्तानी दायित्व नरहे पनि चालु आवमा विनियोजन भएको एक करोड रुपैयाँले काम गर्न समस्या भएको निर्माण कम्पनीको भनाइ छ। ३८ करोडको सडक निर्माणका लागि एक वर्षमा रु एक करोड मात्र बजेट आउँदा काम गर्न नसकिएको सडक डिभिजन कार्यालयले जनाएको छ। कार्यालयका प्रमुख अनुक्षा घिमिरेले अर्थमन्त्रालयले आवश्यक बजेट नपठाउँदा काम गर्न समस्या भइरहेको बताए। उनले तीन जिल्लाका चार ठूला सडकको कालोपत्रको काम सुरु गर्ने समयमा बजेट कटौती हुँदा निर्माण व्यवसायीले काम छोडेर हिँडेको बताए।ठूला सडक सिगाना र रत्नेचौरको कामको प्रगति सम्झौता अघि नै सक्ने गरी अघि बढेको थियो। गत असारमा बजेट कटौती भएर भुक्तानी गर्न सकिएन। यो वर्ष भुक्तानीका लागि पर्याप्त बजेट छैन, घिमिरेले भने, अर्थमन्त्रालयमा बजेट थप गर्नका लागि समन्वय भइरहेको छ। हालसम्म बजेट थप नभएको अवस्थामा यो वर्ष चार वटै सडकमा काम नहुने देखिएको छ। रासस"
देउडा गीतमा ठाडी भाका,"वास्तवमा देउडा गीत वनगीत हुन्। यी गीतहरू वनमा जन्मिन्छन्, संरक्षण गरिएन भने जंगलमै विलिन हुन्छन्। जै वन कस्तुरी छियो उई वन बाघ्लागी दिल् जली खरानी भयो हृदय आगलागी। हिमाली भेग र उच्च पाखापखेरामा पाइने कस्तुरी मृगहरूको बासस्थानमा बाघ पसेर आतंक मच्चायो। कयौं कस्तुरी मृग बाघको सिकार बने। कस्तुरी मृगको वास्ना आउन छोड्यो हिमाली भेगहरूमा। अशान्ति, अभाव र समाजमा देखा परेका विकृतिका कारण हृदयमा आगो लागेझैं भइरहेछ, दिल खरानीमा परिणत भइरहेछ। एकजना आँसुकविले देउडा गीतको करुण रसमा गाएको गीत हो माथिको। बिनायो, मुर्चुंगा, हार्मोनियम, बाँसुरी, मादल आदि कुनै पनि वाद्य संयन्त्र चाहिँदैन देउडा गीतमा ठाडी भाका गाउँदा। वास्तवमा देउडा गीत वनगीत हुन्। यी गीतहरू वनमा जन्मिन्छन्, संरक्षण गरिएन भने जंगलमै विलिन हुन्छन्। आँसुकविहरूले या देउडियाहरूले नै गीत जन्माउँछन्, ती व्यक्तिहरूले नै संरक्षण गर्छन् र आयु पुगेपछि माटोमा नै विलिन हुन्छन्। लोकसंगीतमा युगौंदेखिको समस्या हो यो। सुदूरपश्चिमका मानबहादुर विष्ट, हरिशचन्द्र कडायत हुन् या जुम्लाका शिवचन्द्र खत्री हुन् अथवा लमजुङका भेडीखर्के साइँला किन नहुन् जसका गलाबाट निस्केका ठाडी भाकाका लयहरू उनीहरूको निधनसँगै विलिन भएर गए। ती कालजै गीत र स्वरहरूको अभावमा नवपिँढी सर्जकलाई घाटा भइरहेछ। पूर्वाञ्चलका मोहन आङबोका ठाडी भाकाका पूर्वेली हिमाली, पहाडी भेगका गीतहरू पनि संरक्षण गर्नुपर्ने आवश्यक छ। ठाडी भाकालगायतका अनेकौं संस्कृतिजन्य पहिचानका गीतहरू यस क्षेत्रमा लागिपरेका कलाकर्मीले नै बचाउनुपर्छ। डेढी कदममा खेलिने देउडा खेलमा र ठाडी भाकामा गाउने गीतहरूमा आकाशजमिनको फरक छ। देउडा गीतको एक चरणमा १४ अक्षर र अर्को चरणमा पनि १४ वटा गरी २८ अक्षर मिलेर बनेको देउडा गीतलाई आफू अनुकूल भाका (भाक्या) हाली गाउन सकिन्छ। गोलाकार रूपमा घुमेर रमाइलो मान्दै गाउन पनि सकिन्छ। जसलाई देउडा खेलेको या नृत्य गरेको भनिन्छ। सबालजवाफमा आधारित हुन्छ यो खेल। खेलका दुईवटा समूह हुने हुनाले गीतांगी पनि दुई थरी नै हुन्छन्। कडा प्रतिस्पर्धा हुन्छ, हारजित हुन्छ। यदि केटाकेटीका बीचमा सबालजबाफ परेको खण्डमा केटा पक्षले भगाएर केटीलाई आफ्नो घरमा लैजाने प्राचीन प्रचलन अहिले पनि सुदूरपश्चिमका पहाडी जिल्लामा यदाकदा देख्न पाइन्छ। यो प्रथालाई कुप्रथा नसम्झेर मायाको सम्बन्धका रूपमा लिने गरिन्छ। देउडा गीतमा ठाडी भाका खेल खेलिने शैलीभन्दा पृथक् किसिमको विधा हो। समूहमा नभएर एकान्तमा विरही भावमा ठाडी भाका गाइन्छ। जमिनबाट जन्मेका गीत भएकाले व्यक्तिले आफ्नो जिन्दगीसँग मेल खाने गीतहरू गाउने गर्छन्। जिन्दगीको अर्थ बुझाउने ती गीतहरू विशेषगरी करुणरसमा आधारित हुन्छन्। ध्यान दिएर ठाडी भाका सुन्ने हो भने ती गीत र भावले मानिसलाई धुरुक्कै रुवाउँछन्। कति शक्ति हुन्छ ती गीतमा, कति मीठो शैली हुन्छ गायकगायिकामा। कानमा हात राखेर, आँखा चिम्लेर, गीतमा डुबेर गाएको देख्दा र स्वर सुन्दा जिन्दगी विरक्तिएर आउँछ। यस्ता गीत महिलावर्गले बढी गाउँछन्। जंगल नै हो स्वतन्त्रता र स्वच्छन्दताको गीतको फूलबारी। आफूमाथि सौता हालेका, श्रीमान्ले हेलाँ गरी छोडेका, सुत्केरी हुन नसकी ज्यान गुमाएका, छोराछोरी प्रदेशबाट घर नफर्केका, पहिरोका कारण गाउँबस्ती बगाएका, भू्कम्पका कारण बालबच्चाको निधन भएका, घर भत्केर बस्ने ठाउँ नपाएका, साहुको ब्याजले ऋण तिर्न नसकेर जग्गाजमिन साहुले आफ्ना नाममा राखेका, हलिया प्रथाले जिन्दगी गुजार्नु परेका, साँघु तर्न नसकेर नदीमा ज्यान गुमाएका रामकहानीलगायतका दर्दनाक कथाहरू विरही भावका गीतमा पोखिएका पाइन्छन्। शिररिर्या बयालो (हावा) चल्दो रोक्या रोकिँदैन बाहिर दन्त (दाँत) हाँस्याकाइछन् भित्री देखिँदैन। गत असोज १६ र १७ गते बझाङको मष्टा गाउँपालिकामा गएको भूकम्पले हजारौं घर क्षतिग्रस्त भए। सीमा जोडिएको तलकोट गाउँपालिकामा पनि हजारौं घर क्षतिग्रस्त भए। जयपृथ्वी नगरपालिकालगायत जिल्लाका खप्तड छान्ना, शुर्मा दौलीचौर आदि गाउँपालिकाका बासिन्दाले पाएका दुःख सम्झेर गाएको ठाडी भाकाको गीतको एक अंश हो माथिको। उक्त गीतले श्रोताको मनमुटु छोएको छ। त्यसैले त ठाडी भाकाका गीतहरू सजीव हुन्छन्, जीवन्त हुन्छन्। ठाडी भाका देउडा गीतकी जननी हुन्। ठाडी भाकाका गीतले सिंगो सुदूरपश्चिम र कर्णाली प्रदेशको नरनारीको जिन्दगी बोलेको हुन्छ। राज्यले ती प्रदेशलाई हेर्ने दृष्टिकोणमा फरकपन देखिएजस्तै त्यहाँका सम्भ्रान्त नरनारीले गरिबी र अभावमा बाँच्न बाध्य भुइँ मान्छेहरूलाई हेर्ने चश्मा फरक छन्। ठूलो खाडल छ, सम्पन्न र विपन्न वर्गका बीचमा। अधिकांश व्यक्ति हुँदा खाने भए पनि सीमित हुनेखाने समूहले दबाएर राखेको देखिन्छन्। त्यसैले पनि कोमल भावका मानिस कारुणिक लयमा ठाडी भाकामा गीत गाउने र प्रकृतिजन्य सम्पदालाई साथी सम्झेर सुनाउँछन्। देश बस्न्या स्थिति छैन गाउँ बस्न्या घरै नाइँ चेलाचेली भोकभोकै छन् कसैको भरै नाइँ। ठाडी भाका गीतले समयलाई सम्बोधन गर्छ। तीसको दशकअघिसम्म ठाडी भाका नै वनगीतका सम्पत्ति कहलिन्थे। खेलभन्दा ठाडी भाका गाउन मानिसहरू तम्सिन्थे। स्याउली सोत्तर गर्दा, गाईगोठालो जाँदा या गाजो (सुकेको घास) काट्दा ठाडी भाका खुबै सुनिन्थ्यो। अहिले ठाडी भाकामा कमी आएको देखिन्छ। बदलिँदो समयसँगै गीतमा फास्ट ट्र्याकको प्रचलन बढेको छ। विस्तारै अर्थ बुझ्ने गरी गाउने गीतको चलन हराउँदैछ। देउडामा पनि मौलिकपन हराउने पिर बढ्दै छ। तर, देउडा गीतमा खुसीका खबर पनि देखा पर्दैछन्। यो विधामा राम्रा प्रतिभा देखा पर्दैछन्। संगीत पनि सुसंस्कृत भएर देखा पर्दैछ। देउडा गीतसंगीतको विधा विशिष्ट पहिचान बोकेको संस्कृति भएकाले यस विधामा लागि पर्ने सबै स्रष्टाले इमान्दार हुनु जरुरी छ। ठाडी भाका मनमुटुका मौलिक गीत भएकाले यिनलाई बचाइराख्नु जरुरी छ। समग्र सुदूरपश्चिम र कर्णाली प्रदेशको मौलिक परिचय हो, ठाडी भाका।"
सहकारीको स्वास्थ्य शिविरबाट ४३४ लाभान्वित,"बेनी : म्याग्दीको पश्चिम नेपाल बचत तथा ऋण सहकारी संस्थाको आयोजनामा म्याग्दीको मालिका गाउँपालिका६ दरवाङमा सम्पन्न भएको निःशुल्क स्वास्थ्य शिविरमा चार सय जनाभन्दा बढीले सेवा लिएका छन्। ग्रामीण क्षेत्रका सर्वसाधारणलाई लक्षित गरेर शिविर आयोजना गरेको सहकारीले जनाएको छ। फिस्टेल अस्पताल पोखराको प्राविधिक सहयोगमा भएको शिविरमा ४३४ जनाले सेवा लिएका सहकारीको केन्द्रीय कार्यालयका आर्थिक प्रशासन प्रमुख तथा सूचना अधिकारी मेघराज शर्माले जानकारी दिए। सहकारीको सामाजिक उत्तरदायित्व अन्र्तगत गाउँमै विशेषज्ञ स्वास्थ्य उपचार सेवा उपलब्ध गराउने उद्देश्यले शिविर आयोजना गरिएको हो, उनले भने बेनी नगरपालिका, मंगला, मालिका, धवलागिरी गाउँपालिकाका सर्वसाधारणले सेवा लिनुभएको छ। शिविरमा स्वास्थ्य परिक्षण, निःशुल्क औषधी वितरण, परामर्श, भिडियो एक्सरे, पाठेघरको मुखको क्यान्सर र स्तन क्यान्सरको प्रारम्भिक परीक्षण सम्बन्धी सेवा दिइएको सहकारीका सञ्चालक समितिका सचिव कृष्ण आचार्यले बताए। फिस्टेल अस्पताल पोखराका चिकित्सकहरु गोमा तुलाचन, बर्षा बराल, जनरल फिजिसियन हेमन्त बास्तोला, सनम ढकाल, रेडियोग्राफर डा अनमोल तुलाचनका साथै दरवाङ आधारभूत अस्पतालका प्रमुख गायत्री पौडेल, लक्ष्मी मल्ल पुर्जा, दिपा परियार, धनमाया पुन, पार्वति पन्त, भवि सापकोटा, गाउँपालिकाका स्वास्थ्य शाखा प्रमुख सन्तुकुमारी कार्की लगायतका स्वास्थ्यकर्मीहरुको टोलीले सेवा दिएका थिए। मालिका गाउँपालिकाको केन्द्र दरवाङमा प्रधान कार्यालय रहेको पश्चिम नेपाल बचत तथा ऋण सहकारी संस्थाको ताकम, बाबियाचौर, दरवाङ, तातोपानी, वारीबेनी, भगवती र पोखरेबगरमा सेवा केन्द्र रहेका छन्। आर्थिक वर्ष २०७९०८० सम्ममा छ हजार १२२ जनाको १२ करोड ९५ लाख १८ हजार २०० रुपैयाँ सेयर पुँजी रहेको सहकारीले गत आर्थिक वर्षमा ६६ करोड ३७ लाख ९७ हजार १७ रुपैयाँ निक्षेप संकलन, ७४ करोड चार लाख ७६ हजार ६८६ रुपैयाँ लगानी गरेको संस्थाले एक करोड ५९ लाख ५६ हजार ८२३ रुपैयाँ आम्दानी गरेको थियो। २०६४ सालमा दरवाङ बजारमा २७ जनाले ११ सय रुपैयाँ सेयरबाट सहकारी शुरु गरेका थिए। समान उद्देश्य भएका सहकारी संस्थालाई गाभ्ने नीति लिएको पश्चिम नेपालले गण्डकी प्रदेशको नमुना सहकारी बनाउने लक्ष्य सहित न्यून आय भएका सदस्यहरुको जिवनस्तर उकास्न दूध तथा मासुजन्य कर्जाको कार्यक्रम सञ्चालन गरेको प्रबन्धक प्रेमलाल कडेल (सदन)ले बताए।"
परम्परागत सिपको संरक्षण गर्दै अपांग र वृद्धा,"दोलखा : जिल्लामा अपांग र वृद्धाहरूले मकैको खोस्टाबाट आकर्षक चकटी बुनेर आफ्नो परम्परागत सीप संरक्षण गर्न लागेका छन्। वृद्धा र अपांगलाई आर्थिक रूपमा आत्मनिर्भर बनाउने लक्ष्यका साथ वडाले सहयोग गरेपछि मकैको खोस्टाबाट चकटी बुन्ने तालिम दिइएको अपांग संघका अध्यक्ष रामबहादुर तामाङले बताए। गाईवस्तुलाई घाँसका रूपमा खुवाउन प्रयोग हुँदै आएको मकैको खोसेलाबाट चकटी बुन्दै आम्दानीको स्रोत बनाउने लक्ष्यका साथ भीमेश्वर नगरपालिका३ को सहयोगमा अपांग संघ ले तालिम दिइएको हो। दोलखा आउने पर्यटक तथा दर्शनार्थीले चिनोका रूपमा खोस्टाको आकर्षक चकटी खरिद गरेर लैजाने वातावरण बनाउने लक्ष्यका साथ अपांग र वृद्धाहरूलाई तालिम दिइएको संघका सचिव मखन पाण्डेले बताए। स्थानीय स्रोत र साधनको प्रयोग परम्परागत सीपको संरक्षण गर्न, आधुनिकतासँगै घरमा पाहुना आउँदा प्रयोग हुने मकैको खोष्टाको चकटी हराउँदै गएकाले परम्परागत सीपलाई संरक्षण गर्ने लक्ष्यले तालिम आयोजना गरिएको उनको भनाइ छ। पहिले घरमा आएका पाहुनालाई नयाँ चकटी निकालेर बस्न दिने र चकटी बुन्ने सीप धेरै मानिसमा हुन्थ्यो अहिले प्लास्टिकले बनेका चकटी र अन्य विभिन्न कपडाले बनेका चकटी तथा कुर्सीको प्रयोग बढ्न थालेपछि खोसेलाको चकटी देख्न पनि मुस्किल परेको छ। प्लास्टिकले बनेका र अन्य कपडाले बनेका चकटीले बजार लिन थालेपछि चकटी बुन्ने पेशा मात्रै नभइ चकटी नै लोप हुन थालेका छन्। यसले सीप मात्रै नभइ संस्कृतिमा समेत असर पारिरहेको छ। परम्परागत सीपको रुपमा रहेको खोसेलाको चकटी बुन्ने कामलाई पेशागत रुपमा विकास गर्न अपांग संघले पहल गरेको हो। भीमेश्वर नगरपालिका३ चरिकोटमा रहेको अपांग संघले सरोकारवाला निकायहरूसँग पटक पटक स्थानीय सरकारलगायत सरोकारवाला निकायहरू अपांगमैत्री बन्नुपर्ने माग राख्दै आएको छ। शनिबार विभिन्न सरोकारवाला निकायका प्रमुख तथा प्रतिनिधिहरूसँग छलफल तथा अन्तरक्रिया गर्दै सरोकारवाला निकायहरू अपांगहरूको पहुँचमा हुनुपर्ने माग राखेका हुन्। दोलखामा २०७८ सालको जनगणना अनुसार १ लाख ७२ हजार ६ सय ६७ जना जनसंख्या रहेकोमा ५ हजार ६ सयको संख्यामा अपांगता भएका व्यक्तिहरू रहेका छन्। तर त्यस्ता व्यक्तिहरूले निजी वा सार्वजनिक निकायबाट प्राप्त गरिने सेवा सुविधा सहज रूपमा प्रयोग गर्न पाएका छैनन्।"
जगाऔं आफैंलाई,"मानव भए पनि हामीले आफैंसँग भएको ऊर्जासमेत प्रयोग गर्न जानेनौं। समस्या नै यही छ। जब जान्दछौं तब सबै समस्याको निराकरण स्वयंबाट सम्भव छ। ककर्मअनुसार हामीले आफ्नो शक्तिलाई कुन क्षेत्रमा कसरी प्रयोग गर्ने थाहा पाउनु पर्छ। थाहा नपाएर धेरैले धेरै समस्या भोगिरहेका छन्। त्यसो त थाहा पाएर मात्र पुग्दैन, सोहीअनुसार प्रयोग गर्न पनि जान्नु र सक्नुपर्छ। शरीरमा भएका सातवटै शक्ति केन्द्रहरूको प्रयोगले न व्यक्ति मानसिक रोगले आक्रान्त हुन्छ न शारीरिक समस्याले आकुलब्याकुल। हो, शरीरका सात शक्तिकेन्द्र अर्थात् सात चक्र चलायमान बनाएपछि व्यक्ति स्वस्थ्य नहुने र सही परिणाम नआउने भन्ने सम्भावना नै हुँदैन। आफ्ना चक्रहरूलाई जान्यौं, जगायौं र कामअनुसार चक्रहरूलाई प्रयोग गर्न सक्यौं भने त हाम्रो जीवन आहा ! हुन्छ। यसपछि त जता गयो जिन्दगी त्यतै रमाइलो, जति जियो उति रमाइलो। मात्र आफ्नो कर्मअनुसार चक्रलाई प्रयोग गर्न जान्नुपर्छ। सातवटा चक्रलाई परिस्थितिअनुसार प्रयोग गर्नुपर्छ। व्यक्तिले आफैंसँग भएको ऊर्जालाई चलाउन जानेन वा प्रयोग गर्न जानेन वा गरेन भने समस्या मन र शरीर दुवैमा देखिन्छ। फेरि जान्यो वा प्रयोग गर्यो भने सबै मानसिक र शारीरिक समस्याको अचुक औषधि बन्छ, चक्र विज्ञान। जसले आफैंसँग भएका शक्ति केन्द्रहरूको विषयमा ज्ञान लिन र प्रयोग गर्न सिकाउँछ। यदि व्यक्तिले चक्रहरूको ज्ञानलाई प्रयोग गर्यो भने त्यो विज्ञान बन्छ। ज्ञान त कुनै विषयलाई जान्नु मात्रै हो। दुइटा चिज मिसाएर परीक्षण गरेपछि त्यो विज्ञान बन्छ। यसलाई चक्रको विज्ञान भनियो। चक्र त हामीसँगै छ। जीवनलाई त्यही चक्रले प्रभाव पारेको हुन्छ। त्यो चक्रको विज्ञानलाई बुझ्नु, जान्नु र आफू अनुकूल प्रयोग गर्नुपर्छ। आफ्नो हित र उन्नतिका लागि सात शक्तिकेन्द्रलाई प्रयोग गर्नु चक्र विज्ञान हो। किन गर्ने चक्रहरूको प्रयोग ? मानिसमा समस्या त धेरै छन् शारीरिक, मानसिक, भौतिक र सामाजिक। जुन बढ्दै गएको देखिन्छ। समाजको समस्याबारे केही साताअघि स्वास्थ्य मन्त्रीले एउटा सन्दर्भ उठाउनुभयो प्रत्येक १०० जनामा १० व्यक्तिलाई मानसिक समस्या छ। अब यो समस्या कसरी समाधान गर्ने ? स्वास्थ्य क्षेत्रलाई विस्तार गर्नुपर्यो। तर समस्याको समाधानभन्दा पनि महत्त्वपूर्ण, समस्या कहाँबाट कसरी उत्पन्न भयो भनेर खोज्नुपर्छ। समस्याको उद्गमस्थल थाहा भयो भने समाधान सहज हुन्छ। अहिलेको मानसिक समस्याको मूल कारण अस्वस्थ प्रतिस्पर्धा नै हो। प्रतिस्पर्धा युग हो तर स्वस्थ्य प्रतिस्पर्धा हुनुपर्छ। विपरीत धारमा चलिरहेकाले सामाजिक सम्बन्ध, पारिवारिक सम्बन्ध र व्यक्तिको आफैंसँगको सम्बन्ध कमजोर भएको छ। टुटेको अवस्था छ। व्यक्तिले न आफूसँग, न परिवार न त समाजसँगै राम्रो सम्बन्ध राख्न सकेको छ। सम्बन्धमा जहाँ गडबडी आउँछ, त्यहाँबाट मानसिक समस्या सुरु हुन्छ। मानसिक समस्या शारीरिक समस्या हुँदा पनि उत्पन्न हुन्छ। जुन नगण्य रूपमा छ। किनभने शरीरमा जतिसुकै समस्या भए पनि आफूलाई माया गर्ने व्यक्ति वरिपरि भइदिए त्यस्तो अवस्थामा उसले त्यो अनुभव नै गर्दैन। त्यो प्रेमले जितेको अवस्था हो र त ऊ सकारात्मक भइहाल्छ। तर व्यक्तिको समस्याको मूल कारण सम्बन्धमै देखिन्छ। सम्बन्धका तीन आयाम हुन्छन्। एउटा, मान्छेले आफैंसँगको सम्बन्ध बिगार्यो अर्थात् आफैंसँग कस्तो सम्बन्ध राख्ने त्यो थाहा भएन। अर्को, परिवारसँग कस्तो सम्बन्ध राख्ने पनि ज्ञान भएन। तेस्रो, समाज अथवा कर्म क्षेत्र र प्रकृति इत्यादिसँग कस्तो सम्बन्ध राख्ने भन्ने पनि ज्ञान भएको पाइँदैन। सम्बन्ध बिग्रिएपछि मानसिक समस्या सुरु हुन्छ। अहिलेको परिवारलाई हेर्नुहोस्, बाबुआमा आआफ्नै धुनमा व्यस्त छन्। सन्तानका लागि अभिभावकसँग समय छैन। कतिपयलाई लागेको छ पैसा भए पुग्छ, दिएकै छु तर मसँग समय छैन। पत्नी वा छोराछोरीलाई यति धेरै खर्च गरेको छु, योभन्दा कति गरौं ? पैसालाई प्राथमिकतामा राख्यौं। भावनालाई आझेलमा पार्यौं। यसकारण बालबालिकादेखि नै मानसिक समस्या तीव्र गतिमा बढेको छ। विद्यालयमा पढाइ भारी छ, गृहकार्य पनि दिएको हुन्छ। घरबाट पनि उसमाथि उत्तिकै अपेक्षा हुन्छ। समस्या बुझिदिने र समाधान गरिदिने कोही हुँदैन। बोझैबोझले सानैदेखि उनीहरूको मानसिकतामा समस्या पर्ने स्थिति छर्लंग छ। स्वास्थ्यमन्त्रीले भने झैं स्थिति विकराल छ। किनकि १०० जनामा १० जना मानसिक समस्यामा हुनु भनेको सानो कुरा होइन। यो त देशै रोगी बन्ने स्थिति हो। मानसिक समस्यामा भएको व्यक्तिले के पो राम्रो गर्न सक्ला ? जीवन त उसको रोकियो नै त्यसले परिवार, समाज र देश सबैलाई घात गर्छ। सबै बिग्रिने भयो। यसबाट कसले बचाउने ? एकपटक आफैंभित्र नियाल्यौं भने जवाफ पाइहाल्छौं। आफैंभित्रका शक्तिकेन्द्रहरू अथवा चक्र विज्ञानको प्रयोग नै काफी छ मानसिक समस्याबाट पार पाउने। चक्र विज्ञानले के गर्छ मानसिक मात्र होइन, शारीरिक स्वास्थ्य पनि बनाउँछ। अनि हामी अधिकांशलाई थाहा भएको पनि यिनै दुईवटा हुन्। जबकि व्यक्तिसँग स्वास्थ्यका सातवटा क्षेत्र छन् शारीरिक स्वास्थ्य (मूलाधार चक्र), मानसिक स्वास्थ्य (स्वाधिष्ठान चक्र), प्राणिक स्वास्थ्य (मणिपुर चक्र), भावनात्मक स्वास्थ्य (अनाहत चक्र), बौद्धिक स्वास्थ्य (विशुद्धि चक्र), आत्मिक स्वास्थ्य (आज्ञा चक्र) र परम स्वास्थ्य (सहस्रार चक्र) भनेर भनिन्छ। हो, सात प्रकारका स्वास्थ्यका क्षेत्रहरू छन्। जसले यी सातैवटा क्षेत्रलाई चलाउन जान्यो, उसले स्वस्थ पायो। व्यक्तिलाई स्वस्थ्य बनाइदिए पुग्दो रहेछ। परिवार, समाज र देश त स्वतः स्वतः बन्छ। मूलाधार चक्रले बढाउँछ शारीरिक क्षमता सातवटा स्वास्थ्यमा पहिलो चक्र हो, मूलाधार। जीवनको मूल आधार यही नै हो। हेर्दा त शरीर हो तर त्यसको मूल आधार भनेको चेतना हो। चेतना छ भने शरीर चल्छ, छैन भने न शरीर चल्छ न त मन नै। अचेत भएपछि त सबै सकियो। जे गर्छ, चेतले गर्छ। तर पनि यसलाई जगाउने काम कहिल्यै गरेनौं। चेतना, होस र सजगता बढाएमात्र मान्छेले प्रगति गर्न सक्छ। ध्यान काममा लागेमात्र व्यक्ति सफल हुन्छ। ध्यान लगाउने कला चेतनाको कला हो यो जान्नुपर्छ। ध्यान लगाएर काम गरे स्वतः आनन्द आउँछ। आनन्द खोज्न कहीँ जानु पर्दैन। आनन्दित व्यक्ति कहिल्यै रोगी हुँदैन। शारीरिक एवं मानसिक रोगका लागि आनन्द त्यस्तो औषधि हो। जसरी उज्यालो र अँध्यारो एउटै बट्टामा हाल्न सकिँदैन, त्यसैगरी आनन्द र पीडालाई एकैपटक भोग्न सकिँदैन। जस्तो मूलाधार चक्र जगाउन सके व्यक्ति दिनभर श्रम गर्न सक्छ। १०१२ घण्टा उकालो ओरालो हिँड्नु छ भने यस्तोमा मान्छे थाक्छ। यस्ता बेला आफ्नो शक्तिलाई पूरै खिचेर मूलाधार चक्रमा शक्ति लैजाने विधि प्रयोग गर्नुपर्छ। पूरै शक्तिलाई मूलाधारमा लगेर कसैले काम प्रारम्भ गर्छ भने बेलुकासम्म थकाइ भनेको के हो थाहै हुँदैन। मानसिक स्वस्थ्य बनाउँछ स्वाधिष्ठानले स्वाधिष्ठान चक्रले मानसिक क्षमतालाई बढाइदिन्छ। हाम्रो मनलाई दुःखी हुन दिँदैन। प्रफुल्ल हुन्छ मन। खुसी मनले जे गर्छ, राम्रो मात्रै हुन्छ। यो चक्र कमजोर भएको मान्छे दुःखी हुन्छ। ऊ रमाउनै सक्दैन। जता हेरे पनि उसले मन बुझाउन सक्दैन, ठावै भेट्दैन। स्वाधिष्ठान चक्र राम्रो बनाए यी समस्या स्वतः निराकरण हुन्छन्। यो चक्र सबल हुँदा व्यक्तिको काम गर्ने क्षमता बढेको अनुभव उसलाई हुन थाल्छ। यसले बौद्धिकता बढाउन पनि मद्दत गर्छ। मनलाई सदा उमंग र उत्साहमा बदल्न सक्छ। यसैगरी कसैलाई विवाह, व्रतबन्ध, पिकनिक वा पार्टीमा मनोरञ्जन गर्नु छ भने त्यस्तोबेला आफ्नो ऊर्जालाई खिचेर स्वाधिष्ठानमा ल्याउनु पर्छ। त्यसपछि व्यक्ति जस्तासुकै समस्या भए पनि खुसी हुन सक्छ। यसरी प्रफुल्लता दिनभर रहन्छ। कसैले पनि यो मान्छे अलिकति दुःखी छ भनेर कसैले कहिल्यै अनुमान गर्न सक्तैन। प्राणिक स्वास्थ्यमा छ आँटसाहस प्राणिक स्वास्थ्य मणिपुर चक्रमा लुकेको हुन्छ। हाम्रो शक्ति ऊर्जा भनेकै प्राण हो। हाम्रो श्वासभन्दा ठूलो शक्ति अरू केही छैन। जीवनले जति शक्ति प्राप्त गर्छ, श्वासबाटै गर्छ। जब व्यक्तिमा प्राणिक स्वास्थ्य कम हुन्छ तब आत्मविश्वास गुम्छ। केही गर्न सक्छु भन्ने नै लाग्दैन उसलाई। अरूको पछाडि लागेर त उसले गर्न सक्ला तर आफैं अग्रसर भएर नेतृत्व लिएर गर्ने आँट हुँदैन। उसको आँट, साहस कमजोर हुन्छ। सबैभन्दा ठूलो भनेकै आत्मविश्वास हो। मान्छेले गरिखाकै आँटले त हो। शरीरमा बल भए पनि यो चक्रमा समस्या आए व्यक्ति अर्को मान्छे देख्दा पनि डराउन सक्छ। बल भए पनि धन भए पनि प्रयोग गर्न सकेन भने के गर्नु ? म गर्न सक्छु भन्न यो चक्र जगाउनु पर्छ। मैले त देशकै मणिपुर चक्र बिग्रिएको देखेको छु। युवालाई स्वदेशमै बसेर केही गर्न सक्छु भन्ने आँट छैन। बाहिर गयो भने केही होला कि ? युवामा देखिएको भयावह यो स्थितिले त्यही भन्छ। यदि युवा पलायन रोक्नु छ भने विद्यार्थीकालबाटै चक्र विज्ञान गराउनु पर्छ। मणिपुर चक्र जगाइदिउँ त लौ कसरी बाहिरिन्छ कोही ? व्यक्तिमा आँटसाहस आउँछ, मेरै ठाउँमा बसेर केही गर्न सक्छु भन्छ उसले। अभिमान अहंकार हो, स्वाभिमान सम्मान। कुनै काम गर्नु छ तर आँटहिम्मत आइरहेको छैन। कठिनभन्दा कठिन चुनौतीपूर्ण कामलाई पनि उसले सजिलै पार गर्न सक्छ। यसो भए मणिपुर चक्रमा व्यक्तिले काम गर्न जरुरी छ। सम्बन्ध सुधार्ने चक्र अनाहत अनाहत (अनाहद) चक्र भनेको भावनात्मक स्वास्थ्य हो। शारीरिक स्वास्थ्य (बल)भन्दा हजारौं गुण शक्तिशाली हुन्छ मानसिक स्वास्थ्य (बल)। मानसिक बलभन्दा हजारौं गुणा शक्तिशाली हुन्छ भावनात्मक बल। भावनात्मक स्वास्थ्य बिग्रेपछि अरूसँगको सम्बन्ध बिग्रन थाल्छ। त्यसपछि उसको न परिवार, न साथीभाइ, न सहकर्मी न त इष्टमित्र, सबैसँग समस्या सुरु हुन्छ। हुँदाहुँदा व्यक्तिको आफूसँगै पनि बिग्रन्छ। सम्बन्धका तीन आधार हुन्छन्। धेरैको सम्बन्ध तीनवटै बिग्रिएको स्थिति छ। यसैबाट भएभरको मानसिक समस्या जन्मिएको छ। मानसिक समस्याको जड कहीँ छ भने भावनात्मक सम्बन्ध बिग्रनुमा छ। अनाहत चक्र राम्रो भइदियो भने त्यो चक्रलाई जगाइदियो भने कस्तो गजब हुन्छ उही मान्छे। टिममा बसेर काम गर्न सक्छ, मन पराउँछ। अहिलेको युगमा प्रगति गर्नु छ भने टिममा बसेर काम गर्नुपर्छ। संघे शक्ति कलियुगे। शक्ति त संघमा बसेको छ। टिममा बसेर काम गर्नुभयो भने सबैको प्रगति हुन्छ। अनाहत चक्र बिग्रेपछि मान्छे टिममा बसेर काम गर्न सक्तैन। जहाँ पुग्छ किचकिच गर्ने, अरूलाई होच्याउने, अरूलाई खसाल्ने, म ठूलो हुँ भन्ने प्रवृत्ति देखाउँछ। सम्बन्धको कुरा छ। कसैसँग राम्रो सम्बन्ध बनाउनु छ वा बिग्रेको सम्बन्धलाई सपार्नु छ भने अथवा कतै गएर राम्रो सम्बन्ध बनाएर काम लिनु छ भने पूरै शक्ति आफ्नो अनाहत चक्रमा खिच्नुपर्छ। ऊर्जालाई खिचेर अनाहत चक्रमा राखेपछि राम्रो सम्बन्ध बनिदिन्छ। कुनै खटपट थियो र ? भन्ने अवस्था बन्छ। बौद्धिक स्वास्थ्य बनाउने विशुद्धि चक्र अनाहतभन्दा माथि विशुद्धि चक्र छ। विशुद्धि चक्रलाई बौद्धिक स्वास्थ्य भनिन्छ। बौद्धिक स्वास्थ्य कमजोर भएपछि उसले घटना भएपछि घटनालाई घटनाको रूपमै हेर्दैन। विशुद्धि चक्र बिग्रे र नबिग्रेको व्यक्तिबीच स्पष्ट फरक देखिन्छ। नराम्रो घटना घट्यो भने व्यक्ति आतिन्छ। आतिने व्यक्तिलाई लाग्छ, मेरो मात्रै यस्तो भएको हो। लौ बर्बादै भयो, चौपट्टै भयो। अब के हुन्छ होला ? उसको बिलौना सुरु हुन्छ। तर जसको विशुद्धि चक्र ठीक छ, ऊ कहिल्यै बिलौना गाउँदैन, बरु विश्लेषण गर्छ घटनालाई। त्यो घटनाको कारण के हो ? विश्लेषण गर्छ। उसका लागि त्यो घटना अध्ययन, अनुसन्धानको विषय बन्छ। अनि निष्कर्ष निकालेर भन्छ, घटना त यसरी यस कारणले पो भएको रहेछ। अब त यसो गर्नुपर्छ भन्छ। उसले त त्यसैलाई अवसरको रूपमा पो लिन्छ। हरेक घटनालाई विश्लेषण गर्ने बौद्धिक क्षमता पो उसभित्र जागृत हुन्छ। बौद्धिक त्यसलाई भन्छौं, जसले धेरै किताब पढ्छ। तर हैन, किताब पढ्दैमा व्यक्ति विद्वान् कहाँ हुँदो रहेछ र ? बौद्विक व्यक्तिको त स्वभावै फरक हुन्छ। उसले त प्रत्येक घटनालाई किताब बनाउँछ र पढ्छ जीवनलाई जुन बौद्धिक स्वास्थ्य हो। बौद्धिक स्वास्थ्य कमजोर भयो भने स्मरण शक्ति कमजोर हुने किताब पढ्न मन नलाग्ने हुन्छ। पहिला जस्तो थियो, व्यक्ति ठ्याक्कै त्यही अवस्थामा फर्किन्छ। जस्ताको तस्तै हुन्छ व्यक्ति। विशुद्धि चक्र कमजोर भयो भने विचार असन्तुलित हुन्छ। मनमा धेरै विचार आउँछन्। मान्छेहरू भन्छन् नि ध्यान गर्यो ध्यान नै लाग्दैन। त्यसैले पहिला विशुद्धि चक्र ठीक गर्नुपर्छ अनि लाग्छ ध्यान। आज्ञा चक्र अर्थात् आत्मिक स्वास्थ्य आत्मिक स्वास्थ्य जसलाई आज्ञा चक्र भनिन्छ। आत्मा भनेकै हाम्रो दृढता, अठोट र संकल्प रहेछ। जुन व्यक्तिसँग संकल्पशक्ति वा संकल्प छैन, त्यो व्यक्तिले दुनियाँमा केही पनि गर्न सक्तैन। आत्माले नै गर्न सक्छ भनेपछि काम गर्न सकिन्छ। अन्यथा केही गर्न सक्दिनँ भन्छ व्यक्ति। भनिन्छ नि संकल्प नभएको व्यक्ति त मरे बराबर हो किनभने केही पनि गर्न सक्तैन। दस ठाउँमा हात हाल्छ र पनि कामको सफलता कतै पाउँदैन। यता पनि अधुरो छोडेको छ, उता पनि। आज्ञा चक्र बिग्रिएपछि संकल्प शक्ति क्षिण हुन्छ। जेमा पनि हात हाले पनि पूरा गर्नै सक्दैन। यदि आज्ञा चक्रमा काम गर्यो भने उसले जे भन्यो त्यो गर्न सक्छ। यति छिटो निर्णय गर्छ कि उसले गरेका निर्णय शतप्रतिशत सही पनि हुन्छन्। आज्ञा चक्र ठीक होस् अनि उसले गरेका निर्णय गलत होस्, त्यस्तो सम्भावना देखिएको छैन। अब यस्तो दृढता आउँछ कि उसले बोलेपछि कुनै पनि हालतमा त्यो काम गर्यो गर्यो। काम गर्ने वातावरण बन्छ र उसले सक्छ पनि। आज्ञा चक्रमा ऊर्जा राखेर कुनै पनि कर्म प्रारम्भ गर्नु भयो भने त्यो काम पूरा नहुने भन्ने प्रश्नै आउँदैन। काममात्र पूरा हुँदैन, सही निर्णय गर्न सक्नुहुन्छ। स्वास्थ्यमन्त्रीले भने झैं स्थिति विकराल छ। किनकि १०० जनामा १० जना मानसिक समस्यामा हुनु भनेको सानो कुरा होइन। यो त देशै रोगी बन्ने स्थिति हो। मानसिक समस्यामा भएको व्यक्तिले समाज र देशका लागि के नै पो राम्रो गर्न सक्ला ? व्यक्तिको समस्याको मूल कारण सम्बन्धमै देखिन्छ। सम्बन्धका तीन आयाम हुन्छन्। एउटा, मान्छेले आफैंसँगको सम्बन्ध बिगार्यो अर्थात् आफैंसँग कस्तो सम्बन्ध राख्ने त्यो थाहा भएन। अर्को, परिवारसँग कस्तो सम्बन्ध राख्ने पनि ज्ञान भएन। तेस्रो, समाज अथवा कर्म क्षेत्र र प्रकृति इत्यादिसँग कस्तो सम्बन्ध राख्ने भन्ने पनि पत्ताो पाएको देखिँदैन। सातवटै चक्रहरूलाई जान्यौं, जगायौं र कामअनुसार चक्रहरूलाई प्रयोग गर्न सक्यौं भने त हाम्रो जीवन आहा ! हुन्छ। त्यसपछि त जता गयो जिन्दगी त्यतै रमाइलो, जति जियो उति रमाइलो। सहस्रार चक्रले दिन्छ शान्ति र आनन्द सबैभन्दा माथि हुन्छ, सहस्रार चक्र। आज संसारमै अशान्ति बढेको छ। कैयौं मानिस डिप्रेसनको शिकार छन्। त्यसैले प्रत्येक व्यक्ति शान्तिको खोजीमा भौतारिइरहेको छ। कहाँ गएर शान्ति पाइन्छ ? यही शान्ति खोज्ने क्रममा कोही जंगल, कोही मदिरालय पुगे। अर्थात् जो जहाँ पनि पुगेका छन्। व्यक्तिहरू भड्किरहेका छन्। तिनलाई थाहा छैन कि शान्ति सहस्रार चक्रमा छ। सहस्रार चक्रलाई क्रियाशील गराइदिनुहोस्, अनि हेर्नोस् अचम्म। अचम्मको शान्तिको अनुभव हुन्छ, मन साँच्चै शान्त हुन्छ। मनमा कुन कोलाहल हुँदैन। चल्न त जीवन चलेको हुन्छ सबैको। श्रम र विश्रामको सन्तुलन नै जीवन हो। श्रम बढी भयो भने पनि बाँच्न गाह्रो हुन्छ, विश्राम बढी भयो भने पनि। दुइटै कुरा चाहिन्छ। अहिलेको समस्या के भने श्रम प्रचुर मात्रामा छ तर त्यो केवल मानसिक श्रम। मनले चौबिसै घण्टा काम गरिरहन्छ। निदाए पनि सपना देखेर काम गरिरहेको छ व्यक्ति। मन फुर्सदमा छैन, मनलाई कहिल्यै विश्राम दिन सकेनौं हामीले। सहस्रार चक्र जगाएमात्रै मनलाई विश्राम दिन सक्छ। जसमा गएपछि एक प्रकारले मन निदाउँछ, विश्राममा जान्छ, निर्विचार अवस्थामा। निर्विचार भएको त होइन खासमा विचारले एकछिन आराम गरेको चाहिँ हो। फेरि विचार त आइहाल्छ। विचार भएन भने त मान्छे नै भएन। बरु विचारले आराम गरेपछि नयाँ सिर्जना हुन्छ नै। काम गर्दा थाक्यौं भने आधा घण्टा विश्राम गरे फेरि त्यत्ति नै काम गर्न जोश जाँगर आउँछ। पहिलाभन्दा पनि राम्रो काम गर्ने शक्ति आउँछ। त्यसैगरी, मनलाई विश्राममा लैजानुहुन्छ भने विश्राम पछाडि आएको मन यति शक्तिशाली हुन्छ कि यति धेरै चिन्तन मनमा सुरु हुन्छ। बौद्धिकता सुरु हुन्छ। ज्ञान बढ्छ। मनलाई पूरा विश्राम दिएर शान्तिको अनुभव गर्न सहस्रार चक्रको शुद्धीकरण आवश्यक पर्छ। एउटा होइन, सबै चक्र जगाऔं आजसम्मको आध्यात्मिक इतिहासमा चक्रमा काम नगर्ने व्यक्तिहरू छैनन्। गरेका छन् तर सबै गरेकाले पनि एउटा एउटा चक्र समाते। कसैले अनाहत चक्र समाते त ज्ञानको धारमा काम गर्नेहरूले विशुद्धि चक्रमात्रै समाते। कर्मयोग भन्नेहरूले मूलाधार चक्रलाई मात्रै समाते। यसरी एउटा एउटा क्षेत्र समातेका छन्। यसरी त स्वास्थ्य अपूरो भयो। व्यक्ति पूर्ण छ तर स्वास्थ्य अधुरो। यस्तो त कसैलाई चाहिएकै छैन, हामीलाई पूर्ण स्वास्थ्य चाहिएको हो। पृथ्वीकै इतिहासमा लाग्छ पूर्ण स्वास्थ्यका लागि सातैवटा स्वास्थ्यका लागि काम गर्ने अवसर पहिलोपटक पाएका छौं। चक्रका प्रयोग त हुन्छन् तर तिनको उद्देश्य नै फरक छ। चक्र साधना गर्ने कुण्डलिनी शक्ति जगाउने त्यसपछि परम ज्ञानमा जाने स्वर्ग जाने यस्तै कुरा मात्रै सुनिन्छ। तर जीवन विज्ञानको साताव्यापी चक्र विज्ञानमा स्वर्ग जाने कुरा हुँदैन। यो त केवल पूर्ण स्वास्थ्य बनाउने हो बरु आफ्नो जीवनलाई समग्रमा स्वर्ग बनाउने चाहिँ हो। अन्त्यमा, आफ्नो जीवनलाई आफैंले स्वर्गमय बनाउने अवसर हो चक्र विज्ञान। यसको प्रयोगले मरेर स्वर्ग जाने होइन, जिउँदैमा जीवनलाई स्वर्ग बनाउन सक्ने आधार दिन्छ। सामान्य मानिसले यो नपत्याउन सक्छ, गहिराई नबुझ्न सक्छ। जीवनलाई स्वर्ग बनाउने सूत्रहरू यसले दिन्छ। खासमा हामीले आफ्ना चक्रहरूमा काम सक्यौं भने आफूमात्रै होइन, परिवार र समाज पनि बदल्न सक्छौं। आफ्नो राष्ट्र बदल्न सक्छौं। पूरै मानवतालाई पूर्ण स्वास्थ्यको शिखरमा पुर्याउन सक्छौं। अहिलेसम्म मेडिकल साइन्सले खोजेको स्वास्थ्यमा दुइटा मात्रै हो। एउटा शारीरिक स्वास्थ्य जहाँ सबैभन्दा बढी काम भएको छ अर्को मानसिक स्वास्थ्य जसमा न्यून काम भएको छ। मानसिक स्वास्थ्य छ, जसलाई औषधि चाहिन्छ भनेर काम हल्काहल्का भएको छ। त्योभन्दा बाँकी मैले माथि भनेअनुसार अन्य पाँचवटा स्वास्थ्यको विषयमा विज्ञानलाई थाहा छैन। भौतिक विज्ञानलाई थाहै छैन। हामीले सात चक्रको प्रयोग गरेर नेपालका सारा मानसिक तथा शारीरिक रूपमा अस्वस्थ व्यक्तिलाई बिनाऔषधि स्वस्थ्य नागरिक बनाएर देश विकासमा प्रयोग गर्न सक्छौं। सात दिने चक्र विज्ञानमा साधनाका सूत्रहरूको व्यावहारिक प्रयोग जान्दछ सहभागीले। एउटा कुराको ग्यारेन्टी लिन सकिन्छ, शतप्रतिशत पूर्ण स्वास्थ्य यिनै चक्र जगाएर प्राप्त गर्न सम्भव छ। जसले शरीरका सातवटै क्षेत्रमा आफूलाई स्वस्थ राख्न सकिन्छ। यसअघि यसमा काम गर्नेहरूमा आएको परिवर्तनबाट यसको पुष्टि भइसकेको छ। सात दिनपछि उसको मनमा कुनै प्रकारको पनि अशान्ति रहँदैन। पूर्ण रूपमा स्वस्थ हुन्छ व्यक्ति। तर ६ महिना, वर्ष दिन वा दुई वर्षसम्म चक्र शुद्धीकरण गरेन भने व्यक्ति उस्तै हुने सम्भावना रहन्छ। तर ती सूत्रहरूलाई नियमित प्रयोग गर्यो भने उसलाई जीवनभरका लागि हो त्यो औषधि। उसलाई कहिल्यै फेरि आना समस्यालाई फर्केर पनि हेर्नु पर्दैन। जीवन नितान्त प्रगतितर्फ उन्मुख हुन्छ। बिहानदेखि बेलुकासम्म पूरा समय एउटा चक्रलाई दियौं भने त्यो चक्रको अनुभव गर्न सकिन्छ। यसरी सातवटा चक्र क्रमशः मूलाधारबाट सहस्रारसम्म शुद्धीकरण गर्दै जानुपर्छ। एकैपटक बीचको एउटा चक्रमा मात्रै काम गर्छु भन्यो भने त्यो ऊर्जा त्यहाँ रोकिन सक्छ। त्यसका साइड इफेक्ट पनि छन्। त्यसकारण तलदेखि बनाउँदै बनाउँदै माथि आयो भने सबै चक्रले दिने परिणाममा कुनै प्रकारको दुष्प्रभाव हुने छैन। हामीले यसलाई हजारौं व्यक्तिमा प्रयोग गरेर परिणाम हेरिसक्यौं। कुनै प्रकारको साइड इफेक्ट छैन, शतप्रतिशत सुरक्षित छ। मानव विकास विशेषज्ञ नेपालसँग गोपीकृष्ण ढुंगानाले गरेको कुराकानी ।"
ढोकैमा पुर्याइदिउँला,"चन्द्रनाथ काकाको मनमा दुईचार दिनदेखि त्यति शान्ति छैन। छोरो सोमनाथले गाउँ छाडेको पनि वर्षौं भयो। आमा चाहिँ हुँदासम्म त कैलेकैले छोरोले फुन गथ्र्यो बुढीमाउसँगै यो घरको सत् सप्पै हरायो। सोमनाथकी आमा देहवसान भएपछि यसरी नै दिनदिनै फत्फताउँथे चन्द्रकाका, बरण्डामा बसेर। पाहुनापासाले समेत पत्याउन छाडे यसो आँखासमेत तन्काउँदैनन् भन्या यता ! एक्लो जीवन अनि छोराको न्यास्रोले पनि होला, एकदिन भाले बास्नभन्दा पनि पहिले यात्रा तय गरेछन् बुढाले राजधानीतर्फ। छोराछोरी जति बाठा भए नि के गर्नु ? काठमाडौं भन्ने सहरको नाम मात्रै सुनेको हो चन्द्रकाकाले, योभन्दा पहिले। दिनभरको हिँडाइपछि एउटा ट्रक चाहिँ भेटेछन् हाइवेबाट। साँझ छिप्पिई सकेपछि झार्दियो रे चालकले, कलंकी चोकमा। सोमनाथ चाबेलमा बस्छ भन्ने चाहिँ थाहा छ काकालाई। तैपनि रात छिप्पिँदै गाछ, कसरी पत्तो लगाउनु चाबेल ? आफूजस्तै भर्खरै राजधानी उक्लेका मान्छेको हुलका बीचमा दुईतिन्टा पोको बोकेका काकाको पुसेजाडो भने ह्वात्तै तात्न थालेछ। यसरी यिनको होसहवास उडेजस्तो भान पाएर नजिकैबाट एउटा मकै पोल्ने ठिटो बोल्छ, ए, बा ! कहाँ पुग्ने हो ? काका : चाबेल, बाबु। छोरो भेट्न आको गाउँबाट। ठिटो : अब ढिला भइसक्यो। आजलाई चाबेल जाने गाडी पाइन्न। म पनि चाबेल बस्थें। घरबेटीले भाडा बढाकोबढाइ गरेपछि (धेरै भाछैन) यता कलंकी सरेको। आखिर सडकमा मकै पोल्ने मान्छेलाई के चाबेल के कलंकी ? ए साँची, फोन नम्बर छ त बा, छोराको ? काका : भोक र थकाइ दुवै एकैचोटी लाग्या छ। सातआठ वर्ष जति पहिलेदेखि पट्याएर राखेको कागत हो यो। काम आउने रच यस्तो बेला। लिउ यो फुन लम्मर। भगवान् साक्षात्कार भएजस्तो भो बाबु, तिम्लाई भेट्दा। हाम्रै सोमनाथलाई नै भेटे जस्तो भैगो नि मलाई अब। सोमनाथ ? सोमनाथ त धेरै सुनेको नाम हो मैले। मनमनै सोच्दै ठिटोले आफैंले खोल्यो कागत। घोरिएर हेयो नम्बर पनि पहिले ठ्याक्कै त्यही नम्बरबाट आउँथ्यो बेलाबेला ठिटोलाई घरभाडाको ताकेता खोइ केटा, पैसो ? महिना सुरु हुने बेला भोत भनेर। ठिटो एकछिन त अक्मकायो झल्याँस्स बिउँझे जसरी काकाको मुखमा हेयो। पुरानो घरबेटीको चेहरा सम्झ्यो, तैपनि भन्यो बा, धेरै थाक्नु भारच। आज यहीँ मेरै कोठामा बस्नुस्। यदि हजुरलाई अप्ठेरो हुन्न भने यही नबिकेर बाँकी रहेको मकै बाँडेर खाम्ला। अनि भोलि बिहानै म हजुरलाई सोमनाथ साहुको गेटैमा पुयाइदिम्ला।"
राप्रपाका प्रदेश सांसद निलम्बित,काठमाडौं : लुम्बिनी प्रदेशसभा सदस्य जानकी प्रसाद यादव निलम्बित भएका छन्। राष्ट्रिय प्रजातन्त्र पार्टीबाट कपिलवस्तु ३(२)मा विजयी भएका यादव प्रदेशसभा सदस्यबाट निलम्बित भएका हुन्। अख्तियार दुरुपयोग अनुसन्धान आयोगले यादवविरुद्ध विशेष अदालतमा मुद्दा दायर गरेको छ। काठमाडौंमा सार्वजनिक सम्पत्ति (वन पैदावार)को हानिनोक्सानी गरेको उनीमाथि आरोप छ। प्रदेशसभा सचिव दुर्लभ कुमार पुन मगरले यादवको उक्त मुद्दाको अन्तिम किनारा नभएसम्म स्वतः निलम्बनमा रहनेछन्।
अँगेनोको आगोले घर खरानी,"मलेखु : पानी परेर चिसो बढेपछि कोठा न्यानो बनाउन अँगेनोमा बालेको आगो सल्किँदा उत्तरी धादिङको गङ्गाजमुना गाउँपालिका१ रिचेतमा एउटा घर जलेर खरानी भएको छ। गएराति अँगेनोको आगो फुसको छानामा फैलिएपछि सिपी तामाङको कच्ची घर जलेको स्थानीय पूर्ण तामाङले जानकारी दिए। 'दिउँसो पानी परेको थियो, साँझ चिसो बढेकाले परिवारका मानिसले अँगेनोमा आगो तापेर त्यसै छाडेका रहेछन्', तामाङले भने, 'अँगेनोमा आगो निभेको ठानेर सुत्न गएका उनीहरु घरमा आगो लागेपछि ब्युँझिएका थिए। आगोले घरमा रहेको सबै अन्नपात नष्ट भएको छ।' करिब २० मुरी धान, मकै, कोदोलगायत घरमा भएका सबै अन्नपात र लत्ताकपडा जलेर नष्ट भएको छ। आगलागीबाट करिब १३ लाख बराबरको क्षति भएको स्थानीयले बताएका छन्।"
तनहुँका १९ हजार बालबालिकालाई दादुरा रुबेला खोप,"तनहुँ : तनहुँका १९ हजारभन्दा बढी बालबालिकालाई दादुरा रुबेला विरुद्धको खोप लगाइने भएको छ। स्वास्थ्य कार्यालय तनहुँले आगामी फागुन १५ गतेदेखि २७ गतेसम्म जिल्लाका १० वटै पालिकाका १९ हजार एक सय ३३ जना बालबालिकालाई खोप लगाउन लागेको हो। जिल्लामा दुई चरणमा खोप अभियान सञ्चालन गरिने स्वास्थ्य कार्यालय तनहुँका प्रमुख शंकरबाबु अधिकारीले जानकारी दिए। पहिलो चरणमा फागुन १५ गतेदेखि १९ गतेसम्म व्यास नगरपालिका, देवघाट गाउँपालिका, बन्दीपुर गाउँपालिका, आँबुखैरेनी गाउँपालिका र म्याग्दे गाउँपालिकामा खोप अभियान सञ्चालन हुनेछ। दोस्रो चरणमा फागुन २२ गतेदेखि २७ गतेसम्म भानु नगरपालिका, शुक्लागण्डकी नगरपालिका, भीमाद नगरपालिका, ऋषिङ गाउँपालिका र घिरिङ गाउँपालिकामा खोप अभियान सञ्चालन गरिनेछ। खोप अभियानका लागि जिल्लाका दुई सय ३८ खोप केन्द्रमा दुई सय ३८ स्वास्थ्यकर्मी, चार सय ६६ स्वयंसेवक र प्रत्येक पालिकामा एक जना चिकित्सक सहभागी हुने अधिकारीले बताए। समुदायमा दादुरा रुबेला रोगविरुद्ध उच्च क्षमता शक्ति विकास गर्न र कन्जेनिटल रुबेला सिण्ड्रमको संख्यामा उल्लेख कमी ल्याइ यसबाट हुने अपांगता र मृत्युदरलाई शून्य अवस्थामा पुर्याउन अभियान सञ्चालन गर्न लागिएको हो। खोपको पहुँचबाट बाहिर रहेका बालबालिकालाई खोपको पहुँचमा ल्याउन जिल्लाका प्रत्येक स्वास्थ्य संस्थामा प्रत्येक महिना संस्थागत खोप केन्द्र, साविकका गाविसको वडामा कम्तीमा तीनदेखि पाँच वटा केन्द्रबाट प्रत्येक महिना बाह्य खोपकेन्द्र, गाउँपालिका र नगरपालिकाको स्वास्थ्य संस्थाका पकड क्षेत्रभित्र रहेका पहुँचबाट टाढा भएका बस्ती, समुदाय र भौगोलिक क्षेत्रमा कम्तीमा वर्षको चार पटक खोप केन्द्र स्थापना गरी खोप सेवा प्रदान गरिएको छ। दादुरा र रुबेला दुवै रोग भाइरसबाट हुने र यसले महामारीको रुप लिन सक्ने भएकाले खोप लगाउनुपर्ने स्वास्थ्यकर्मीको भनाइ छ। खोप अभियान सञ्चालनका लागि जिल्लामा स्वास्थ्यकर्मीलाई तालिम, जिल्लास्तरमा अभिमुखीकरण, सबै पालिकामा अभिमुखीकरण सम्पन्न भइसकेको कार्यालयले जनाएको छ। कार्यालयले अभियानकै क्रममा सबै घरधुरीमा सन्देशमूलक कार्ड वितरण गर्ने भएको छ। नियमित खोप लगाउन छुटेका बालबालिकालाई खोपको पहुँचमा ल्याउन सन्देशमूलक कार्ड वितरण गर्न लागिएको हो। अझै पनि खोपबाट बालबालिका वञ्चित रहेकाले उनीहरूलाई खोपको पहुँचमा ल्याउन निमन्त्रणा कार्ड बाँड्ने तयारी गरेका छौँ, अधिकारीले भने, कार्ड वितरणपछि छुटेका बालबालिका खोपको पहुँचमा आउने विश्वास गरिएको छ।"
आइतबार देशका यी स्थानमा हुने छ हिमपात,"काठमाडौं : आइतबार गण्डकी, कर्णाली र सुदूरपश्चिम प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहने छ। मौसम पूर्वानुमान महाशाखाका अनुसार गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति देशभर आंशिकदेखि साधारणतया बदली रहने छ। सुदूरपश्चिम र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
कम्युनिष्ट आन्दोलनमा संशोधनवाद व्याप्त छ : मोहन वैद्य,काठमाडौं : क्रान्तिकारी कम्युनिष्ट पार्टी नेपालका अध्यक्ष मोहन वैद्यले नेपाली कम्युनिष्ट आन्दोलनमा देखिएको संशोधनवादविरुद्ध संघर्ष गर्नुपर्ने बताएका छन्। घनश्याम ढकाल सांस्कृतिक प्रतिष्ठानले शनिबार काठमाडौंमा आयोजना गरेको कार्यक्रममा बैद्यले कम्युनिष्ट आन्दोलनमा संशोधनवाद व्याप्त रहेकाले त्यसविरुद्ध संघर्ष गर्नुपर्ने बताए। उनले प्रतिक्रियावाद र संशोधनवादविरुद्ध संघर्ष गर्न अव तयारी गर्नुपर्ने बताए। कम्युनिष्टहरूले संसदीय व्यवस्थालाई आदर्शमानेर जाने काम नेपालमा दुभार्ग्यको घटना भएको उनले बताए। उनले धोकाधढीका कारण नयाँ जनवाद हुँदै वैज्ञानिक समाजवादमा जाने अभियान विचमै राकिएको जिकिर गरे। संसदलाई स्वीकार गर्ने प्रवृतिले मुलुकलाई अघि बढाउन नसक्ने भएकाले सच्चा मार्क्सवादीहरू विचारात्मक संघर्षलाई अघि बढाउन एकढिक्का हुनुपर्ने उनको भनाइ छ।
सुदूरपश्चिममा पाँच लाखभन्दा बढी बालबालिकालाई खोप लगाइँदै,"कैलाली : सुदूरपश्चिम प्रदेशमा पाँच लाख २३ हजार आठ सय ३९ जना बालबालिकालाई दादुरारुबेलाको खोप लगाइने भएको छ। दादुरारुबेला खोप अभियान २०८०८१ अन्तर्गत प्रदेशका नौ जिल्लामा खोप लगाउन लागिएको हो। यही फागुन १३ गतेदेखि प्रदेशभरि एकसाथ सुरु हुने खोप अभियानमा नौ महिनादेखि ५ वर्षमुनिका दुई लाख नौ हजार सात सय ५५ जना र पाँच वर्षदेखि १५ वर्ष मुनिका तीन लाख १४ हजार ८४ जना बालबालिकालाई दादुरारुबेलाको खोप लगाउने लक्ष्य रहेको स्वास्थ्य निर्देशनालय डोटीका खोप कार्यक्रम स्रोत व्यक्ति मीनराज जोशीले जानकारी दिए। कैलाली र कञ्चनपुरमा नौ महिनादेखि १५ वर्षमुनिका र अन्य सात जिल्लामा नौ महिनादेखि पाँच वर्ष मुनिका बालबालिकालाई दादुरारुबेलाविरुद्धको खोप लगाउने योजना रहेको उनले बताए। उनका अनुसार कैलालीमा दुई लाख ४० हजार सात सय ५८, कञ्चनपुरमा एक लाख ६५ हजार पाँच सय ३२, डडेल्धुरामा ११ हजार सय सय २३, डोटीमा १८ हजार दुई सय ९५ र बैतडीमा २१ हजार तीन सय २४ जना बालबालिकालाई खोप लगाइने छ। दार्चुलामा १० हजार चार सय १०, बझाङमा १८ हजार तीन सय ७६, बाजुरामा १३ हजार नौ सय ४२ र अछाममा २३ हजार तीन सय ७९ जना बालबालिकालाई दादुरारुबेलाको खोप लगाउने लक्ष्य रहेको उनले बताए। खोप अभियानको तयारी पूरा भएको र औषधिलगायतका सामग्री सम्बन्धित खोप केन्द्रमा पुर्याइ सकिएको जनाइएको छ। प्रदेशभरि खोप अभियानमा छ हजार सात सय ६४ स्वास्थ्यकर्मी परिचालन, आठ हजार तीन सय ४० जना स्वयंसेवक खटिने तथा तीन हजार तीन सय ८२ वटा खोप सेसन रहने स्वास्थ्य निर्देशनायका निर्देशक डा जगदीश जोशीले बताए। खोप अभियानमा दादुरारुबेला खोपबाहेक नियमित खोप लगाउन छुटेका बालबालिकाको पहिचान गरी नियमित खोप पनि लगाइने उनले बताए। हाल यस प्रदेशमा एक सय १५ दादुराका बिरामी रहेको निर्देशनालयले जनाएको छ। जसमध्ये बाजुरामा १८, कैलालीमा ५९ र कञ्चनपुरामा ३८ जना बिरामी रहेको जनाइएको छ। सरकारले सन् २०२६ सम्ममा दादुरा निवारण गर्ने लक्ष्य राखेको छ। खोप पूर्ण निःशुल्क र सुरक्षित हुने भएकाले सबैले आफ्ना बालबालिकालाई नजिकको स्वास्थ्य केन्द्रमा लगेर खोप लगाउन सरोकारवालालाई उनले आग्रह गरे।"
टिआरसी टुंग्याउन ओलीलाई फकाउने प्रचण्ड प्रयास,"काठमाडौं : प्रधानमन्त्री पुष्पकमल दाहाल 'प्रचण्ड' र प्रमुख प्रतिपक्षी दल नेकपा एमालेका अध्यक्ष केपी शर्मा ओलीबीच भेटवार्ता भएको छ। सत्ता गठबन्धनका प्रमुख दल नेपाली कांग्रेस र नेकपा माओवादी केन्द्रबीच असमझदारी बढेपछि प्रचण्डओलीबीचको भेटवार्ता बाक्लिएको हो। उनीहरूबीच राष्ट्रियसभा अध्यक्ष निर्वाचनको विषयमा छलफल भएको बालुवाटार स्रोतले बतायो। 'प्रधानमन्त्री र केपी शर्मा ओलीबीच राष्ट्रियसभा अध्यक्षको निर्वाचन र संक्रमणकालीन न्यायलाई टुंगोमा लैजाने विषयमा छलफल भएको हो,' बालुवाटार स्रोतले अन्नपूर्णसँग भन्यो। हालै सम्पन्न नेपाली कांग्रेसको महासमिति बैठकमा माओवादीसँगको गठबन्धनलाई लिएर चर्को आलोचना भएको थियो। बैठकमै माओवादीको आलोचना भएपछि प्रधानमन्त्री प्रचण्ड कांग्रेससँग संशकित बनेका छन् भने एमालेसँगको भेटघाट बाक्लो बनाएका छन्। 'राष्ट्रियसभा निर्वाचनमा कांग्रेसले नै माओवादीलाई धोका दियो। कोशीमा हाम्रा उम्मेदवार पराजित भए। तर, उल्टै हामीसँगको गठबन्धनविरुद्ध कांग्रेस नेताहरू प्रचारवाजीमा उत्रिनुभएको छ। त्यो अलिक सुहाउँदो छैन,' माओवादीका एक नेताले भने। माओवादीकांग्रेसबीच मनमुटाव सुरू भएपछि सभापति शेरबहादुर देउवाले शुक्रबार प्रधानमन्त्री दाहालसँग भेटवार्ता गरेका थिए। सभापति देउवाले महासमिति बैठकमा जेजस्ता बहस सिर्जना भए पनि वर्तमान गठबन्धनलाई कुनै असर नगर्ने प्रष्टीकरण दिएका थिए। प्रधानमन्त्री दाहाललाई गठबन्धनसँगै संक्रमणकालीन न्याय (टिआरसी)लाई पनि टुंगोमा पुर्याउनुपर्ने चुनौती छ। एमाले अध्यक्ष ओलीले पीडितमैत्री कानुन बनाएमात्रै संक्रमणकालीन न्यायलाई साथ दिने बताइरहेका छन्। एमालेलाई समाजवादी मोर्चामा ल्याउन केपी ओलीसँग छलफल गर्ने जिम्मा अध्यक्ष चन्दलाई दिइएको छ। अध्यक्ष चन्दले ओलीलाई औपचारिक प्रस्तावसहितको पत्र पठाउने तयारी गरेका छन्। एमालेलाई मोर्चामा ल्याउन प्रस्ताव लैजाने तयारी यसैबीच शनिबार विहान नेपाल कम्युनिष्ट पार्टीका महासचिव नेत्रविक्रम चन्द 'विप्लव'को अध्यक्षतामा समाजवादी मोर्चाको बैठक बालुवाटारमा बसेको थियो। बैठकमा प्रधानमन्त्री प्रचण्डसहित माओवादी उपाध्यक्ष कृष्णबहादुर महरा, नेकपा एकीकृत समाजवादीका अध्यक्ष माधव कुमार नेपाल, जनता समाजवादी पार्टीका अध्यक्ष उपेन्द्र यादवलगायत नेताहरू सहभागी थिए। बैठकमा समाजवादी मोर्चामा एमालेलाई समेत सहभागी गराउनेबारे छलफल भएको बालुवाटार स्रोतले बताएको छ। एमालेलाई समाजवादी मोर्चामा ल्याउन अध्यक्ष ओलीसँग छलफल गर्ने जिम्मा चन्दलाई नै दिइएको स्रोतले दाबी गरेको छ। चन्दले एमाले अध्यक्ष ओलीलाई औपचारिक प्रस्तावसहितको पत्र पठाउने तयारीसमेत गरेको स्रोतको भनाइ छ। भेटका क्रममा प्रधानमन्त्री प्रचण्डले मोर्चा बैठकमा भएको छलफलबारे ओलीलाई सुनाएका थिए।"
आफ्ना नेतालाई कुटेको भन्दै अनेरास्ववियुको प्रदर्शन,"काठमाडौं : गठबन्धन निकट विद्यार्थी संगठनहरूले आफ्ना नेताहरूलाई कुटपिट गरेको भन्दै अनेरास्ववियुले काठमाडौंको अस्कल क्याम्पसमा मसाल जुलुस निकालेका छन्। सत्ताको आडमा निरन्तररूपमा आफ्ना नेताहरूमाथि कुटपिटको घटना बढेको भन्दै अनेरास्ववियु आबद्ध विद्यार्थीहरूले शनिबार लैनचौरस्थित अस्कल क्याम्पस बाहिर मसाल जुलुस निकालेका हुन्। शुक्रबार साँझ अखिल नेता कमल जोशीमाथि कुटपिट भएको थियो। अनेरास्ववियुले अखिल क्रान्तिकारीले आफ्ना नेतामाथि कुटपिट भएको आरोप लगाएको छ। त्यस्तै मसाल जुलुसमा सहभागीहरूले अस्कल क्याम्पसमा छात्रवृतिमा एकलौटी भएको, क्याम्पसमा भ्रष्टाचार भएको आरोप लगाएका छन्।"
नाइजेरियामा लस्सा ज्वरोबाट ७२ को मृत्यु,"यस वर्षको प्रारम्भदेखि अफ्रिकाको सबैभन्दा धेरै जनसङ्ख्या भएको मुलुक नाइजेरियामा लस्सा ज्वरोबाट ७२ जनाको मृत्यु भएको सार्वजनिक स्वास्थ्य अधिकारीहरूले बताएका छन् । जनवरीदेखि २१ राज्यमा भाइरल हेमोरेजिक ज्वरोको प्रकोपबाट अहिलेसम्म चार सय ११ जना प्रभावित भएको पुष्टि भएको र तीमध्ये ७२ को मृत्यु भएको नाइजेरियाको रोग नियन्त्रण तथा रोकथाम केन्द्र (एनसिडिसी) ले आफ्नो पछिल्लो प्रतिवेदनमा उल्लेख गरेको छ । पुष्टि भएका मामिलामध्ये ६५ प्रतिशत तीन राज्य ओन्डो, एडो र बाउचीमा रिपोर्ट गरिएको थियो भने ३५ प्रतिशत मामिला अन्य १८ राज्यमा देखिएको थियो । राष्ट्रिय रोग नियन्त्रण एजेन्सीका अनुसार यस वर्ष अहिलेसम्म कूल दुई हजार एक सय २२ मामिला रेकर्ड गरिएको छ । यो सन् २०२३ को यसै अवधिमा रेकर्ड गरिएको आठ हजार दुई सय ८० भन्दा उल्लेखनीयरूपमा कम हो । मुलुकमा लस्सा ज्वरोको प्रकोपबाट अहिलेसम्म दुई स्वास्थ्यकर्मी प्रभावित भएको एनसिडिसीले बताएको छ । एनसिडिसीका अनुसार २१ देखि ३० वर्ष उमेर समूहका व्यक्तिहरू यस ज्वरोबाट सबैभन्दा बढी पीडित छन् । लस्सा ज्वरो मुसाको मूत्र वा मलबाट दूषित खाना वा घरेलु वस्तुहरूमार्फत मानिसमा फैलिने रोग हो । मुसाको र्याल, मूत्र र मल मानिसको सम्पर्कमा आएपछि यो ज्वरो फैलिने बताइन्छ । एनसिडिसीका अनुसार सन् २०२३ मा लस्सा ज्वरोबाट एक हजार दुई सय २७ मामिलामा कम्तीमा दुई सय १९ को मृत्यु भएको थियो ।"
कैलालीको अध्यक्षमा यज्ञराज ढुंगाना विजयी,"कैलाली : वर्तमान कार्यसमितिका दुई जना पदाधीकारीलाई पाखा लगाउँदै यज्ञराज ढुँगाना नेकपा एमाले कैलालीको अध्यक्षमा विजयी भएका छन्। उनले वर्तमान कार्यसमितिका कार्यबाहक अध्यक्ष दुर्गाप्रसाद जोशी र सचिव डेजी पाण्डेलाई हराएका हुन्। पदाधीकारीको अन्तिम मत परिणाम अनुसार ढुंगानाले २८७, पाण्डेले २१८ र जोशीले ६३ मत प्राप्त गरे। अध्यक्षका उमेदवार तीनै जनाले प्यानलसहित उम्मेदवारी दिएका थिए। तर प्यानलमा भने मिश्रीत परिणाम आएको छ। उपाध्यक्षमा डेजी पाण्डे प्यानलका लोकेन्द्रबहादुर शाही पाँच मतले विजयी भएका छन्। उनले एक सय ९३ मत पाउँदा प्रतिद्वन्द्वी दलबहादुर बिष्टले एक सय ८८ मत पाए। उपाध्यक्षका उम्मेदवार विष्णु चौधरीले एक सय ६ मत, मदनराज ओझाले ३३ मत र गजेन्द्र स्वारले २७ मत ल्याएका छन्। सचिवमा पनि पाण्डे प्यानलका ममताप्रसाद चौधरी विजयी भएका छन्। चौधरी दुई सय ४३ मतसहित विजयी हुँदा उनका प्रतिद्वन्द्वी ढुंगाना प्यानलका विष्णुकुमार चन्दले एक सय ६८ मत पाए। सचिवकै अर्का उम्मेदवार दानबहादुर विश्वकर्माले एक सय ४७ मत प्राप्त गरेका छन्। विश्वकर्मा दुर्गा प्रसाद जोशी प्यानलबाट चुनाव लडेका थिए। उपसचिव(खुला) मा भने ढुंगाना प्यानलका चुडामणी भट्ट विजयी भएका छन्। भट्ट दुई सय ५१ मत पाएर विजयी हुँदा उनका प्रतिद्वन्द्वी भुवन रिजालले एक सय २३ मत पाए। यस्तै अर्का उम्मेदवार नृप थ्यायत खड्काले ९५ र राजु गुरूङले ७१ मत पाएका छन्। उपसचिव (महिला) मा गंगाकुमारी चौधरी एक सय ९६ मतसहित विजयी भएकी छन्। उनकी प्रतिद्वन्द्वी शान्तिदेवी सिंहले एक सय ६१, रत्ना कुँवर जोशीले ९४ र अम्बिका विष्टले ९० मत पाएकी छन्। फागुन ६ गते सुरू भएको एमाले नवौँ अधिवेशनमा छैटौं दिन शुक्रबार मात्र मतदान भएको थियो। कुल पाँच सय ९१ प्रतिनिधि रहेकोमा पाँच सय ७७ मत खसेको थियो।"
कुचीकारहरूलाई सार्वजनिक सम्मान,"दैलेख : नारायण नगरपालिका६ का नमराज सार्की सरसफाइ कर्मचारी हुन्। नगरपालिकामा कुचीकार पदमा कार्यरत सार्कीले सरसफाइ कर्मचारीका रूपमा सेवा गर्न थालेको २० वर्ष पुग्यो। घामपानी, चिसो गर्मीको प्रवाह नगरी उनी दिनहुँजसो नगरक्षेत्रको फोहोर संकलनदेखि सरसफाइमै जुट्छन्। उनै सार्कीले हालैमात्र सार्वजनिक सम्मान पाएका छन्। सार्कीजस्तै नारायण नगरपालिका२ का मानबहादुर सुनार पनि सरसफाइ कर्मचारी हुन्। विगत ११ वर्षदेखि नगरपालिकाको कुचीकार पदमा कार्यरत सुनारको दैनिकी पनि नगर क्षेत्रमा सरसफाइ गरेरै बित्छ। सुनारलाई पनि सम्मान गरिएको छ। नगरपालिकामा कुचीकार पदमा सरसरफाइ कर्मचारीको रूपमा कार्यरत सार्की र सुनारलगायत ७ जनालाई हालै मात्र सम्मान गरिएको हो। उनीहरूलाई कुनै सरकारी कार्यालय वा गैरसरकारी संस्थाले सम्मान गरेको भने होइन। यहाँकी समाजसेवी इन्दिरा थापाले ती सरसफाइ कर्मचारीलाई सम्मान गरेकी हुन्। ज्येष्ठ नागरिक संघ दैलेखकी संस्थापक रहेकी ७९ वर्षीया थापाले आफूले पाउने सामाजिक सुरक्षा भत्ताको रकमबाट सरसफाइ कर्मचारीलाई नगद पुरस्कारसहित दोसल्ला ओडाएर सम्मान गरेकी हुन्। नारायण नगरपालिकाका सरसफाइ कर्मचारी पाँच जना कुचीकारहरू नमराज सार्की, मानबहादुर सुनार, सुजन खत्री, घनश्याम सार्की, थीरबहादुर थापा, सरसफाइमा प्रयोग भएका टिपर चालकहरू पुष्कर थापा र टेकबहादुर चन्दलाई सम्मान गरिएको हो। स्थानीय देवकोटा चोकमा भएको उक्त कार्यक्रममा समाजसेवी थापाले सरसफाइ कर्मचारीलाई फूलका गुच्छा दिएर खादा ओडाइन्। सम्मानित सातै जनालाई ५ सय ५५ रुपैयाँँ राखिएको खाम उपलब्ध गराइन्। नगरका मेयर लोमन शर्माले कर्मचारीहरूलाई सम्मानस्वरूप अबिर लगाइदिए। समाजसेवी थापाले सरसफाइ कर्मचारीले पुर्याएको योगदानको कदर गर्दै सम्मान गरिएको बताइन्। माइलो छोराको परिवारलाई भेट्न बेल्जियम पुगेको बेला त्यहाँँ तल्लो तहमा काम गर्नेहरूलाई अझ बढी कदर गर्ने गरेको देखेर आफूमा नगरका सरसफाइ कर्मचारीहरूलाई सम्मान गर्ने सोच आएको बताइन्। कामले सानो वा ठूलो कोही पनि हुँदैन भन्ने सन्देश दिन उहाँहरूलाई सम्मान गरेको उनको भनाइ छ। ठूला पदासीन व्यक्तिलाई मात्र सबैले हेर्ने तर हाम्रो दैनिकीसँग जोडिएका व्यक्तिहरूलाई कसैले पनि नहेर्ने भएकाले कुचीकारलाई नै सम्मान गर्नुपर्छ भन्ने मेरो बुझाइ हो, उनले भनिन्, उहाँहरू हाम्रो स्वास्थ्य हो, उहाँहरूको कामले हामी सफा ठाउँमा छौं भन्ने अनुभूति भएको छ। नगरका मेयर लोमन शर्माले सरसफाइ कर्मचारीलाई सम्मान गर्ने कार्य सराह्रनीय भएकाले सिकाइ भएको बताए। सार्वजनिक सम्मान पाएपछि कुचीकार घनश्याम सार्कीले भने, कोरोनाको बेलासमेत जोखिम मोलेर सरसफाइ गर्र्यौं तर कसैले सम्झन नसकेको बेला हजुरआमाबाट सम्मान पाउँदा खुसी लाग्यो। जिल्लामा जातीय विभेद, महिला हिंसालगायत असमानताविरुद्धको नागरिक आन्दोलनमा नेतृत्वदायी भूमिका निर्वाह गर्दै आएकी समाजसेवी थापालाई सन् २०२० मा संयुक्त राष्ट्रसंघले दैलेखका लागि यूएनदूत मनोनयन गरेको थियो।"
भारतीय कारको ठक्करबाट एक जनाको मृत्यु,टीकापुर : कैलालीमा भारतीय नम्बरको कारले ठक्कर दिँदा साइकल यात्रीको मृत्यु भएको छ। जिल्लाको लम्कीचुहा नगरपालिका वडा नं २ मोतिपुर चोकस्थित राजमार्गमा टीएस ०८ जीबी ६५३७ भारतीय नम्बरको कारको ठक्करबाट साइकल यात्री लम्कीचुहा नगरपालिका वडा नं १ बस्ने ६० वर्षीय कुलचन्द्र जोशीको शुक्रबार राति मृत्यु भएको हो। ठक्करबाट गम्भीर घाइते भएका उनको लालरत्न अस्पताल लम्की हुँदै टीकापुर अस्पताल टीकापुरमा उपचारको क्रममा मृत्यु भएको ट्राफिक प्रहरी कार्यालय अत्तरियाले जनाएको छ। उक्त कारले अन्य थप दुई जनालाई लम्कीचुहा नगरपालिका६ मा ठक्कर दिएर घाइते बनाएर भागेको थियो। घाइते हुनेमा ५० वर्षीय ठग्गु चौधरी र ५५ वर्षीय मनिराम चौधरी रहेका छन्। मनिरामको अवस्था गम्भीर रहेकाले प्रहरीले जनाएको छ। दुवै घाइतेहरुको कोहलपुरमा उपचार भइरहेको छ। कार र चालक लम्कीचुहा नगरपालिका वडा नं १० बस्ने ४२ वर्षीय भुवन जोशीलाई प्रहरीले नियन्त्रणमा लिएको छ।
"केही दिनभित्रै प्रदेश प्रहरी, शिक्षा र कर्मचारी ऐन कार्यान्वयनमा आउँछ : प्रधानमन्त्री","धनुषा : प्रधानमन्त्री पुष्पकमल दाहालले मधेसको विकासमा आफू निरन्तर लागिपर्ने बताएका छन्। उनले मधेसको विकास नभइकन देशको विकास नहुने बताए। सिराहा नगरपालिका वडा नं १३ मल्हनीया र जनकनन्दिनी गाउँपालिका वडा नं ६ कठाल जोड्ने गरी निर्माण गरिएको कठालमल्हनियामल्टिस्पान झोलुङ्गे पुलको उद्घाटन कार्यक्रमलाई सम्बोधन गर्दै उनले मधेसको विकासमा सहयोग गर्ने प्रतिबद्धता व्यक्त गरे। प्रधानमन्त्रीले कमला नदीमा तटबन्ध निर्माण गर्ने अन्य पुल निर्माणमा पनि आफूले सक्दो सहयोग गर्ने बताए। नेपालकै सबैभन्दा लामो यस पुलको लम्बाइ एक हजार पाँच सय दशमलव ४४ मिटर लामो पुल हो। तराईमा सिँचाइ विस्तार गरी र उत्पादकत्व वृद्धि गर्न सरकारले सहयोग गर्ने विश्वास दिलाउँदै प्रधानमन्त्रीले यसपटक आफूले संघीयता कार्यान्वयनलाई विशेष ध्यान दिएको बताए। 'अब संघीयता सबलरुपमा कार्यान्वयन हुन्छ। केही दिनभित्रै प्रदेश प्रहरी ऐन, शिक्षा ऐन र कर्मचारीसम्बन्धी कार्यान्वयनमा आउनेछ,' उनले भने।"
रुसी सेनामा आफ्ना नागरिक भर्ती भएका भारतको पुष्टि,"नयाँ दिल्ली : भारतको विदेश मन्त्रालयले मुलुकका केही नागरिकहरू रुसी सेनासँग सहायक नोकरी का लागि भर्ती भएको शुक्रबार पुष्टि गरेको छ। मन्त्रालयले उनीहरूलाई फिर्ता ल्याउन मस्कोसँग वार्ता गरिरहेको समेत बताएको छ। करिब १८ भारतीय युक्रेनमा रुसको युद्धको अग्रपङ्क्तिमा विभिन्न सीमावर्ती सहरमा फसेको हिन्दू अखबारले बुधबार बताएको थियो। अखबारका अनुसार कम्तीमा तीन भारतीयलाई रुसीहरूसँग मिलेर लड्नका लागि बाध्य पारिएको थियो। विदेश मन्त्रालयले भारतीयहरूले युद्धमा लडाकूको भूमिका निर्वाह गरेका थिए भन्नेबारेमा पुष्टि गरेको छैन तर एक विज्ञप्तिमा भनेको छ, 'केही भारतीय रुसी सेनाको सहायक नोकरीका लागि भर्ती भएको जानकारी प्राप्त भएको छ।' 'भारतीय दूतावासले नियमितरूपमा उनीहरूको शीघ्र रिहाइका लागि सम्बन्धित रुसी अधिकारीहरूसँग यस मामिलालाई उठाइरहेको छ', विज्ञप्तिमा भनिएको छ, 'हामी सबै भारतीयसँग उचित सावधानी अपनाउन र यो युद्धबाट टाढा रहन आग्रह गर्दछौँ।' भारतीयहरूलाई दुबईस्थित भर्तीकर्ताहरूले उच्च तलब र रुसी पासपोर्टको वाचा गर्दै धोका दिएको दि हिन्दूको रिपोर्टमा आरोप लगाइएको छ। मस्कोमा पुगेपछि भारतीयहरूलाई कथितरूपमा रुसी सेनाबाट हतियार र गोलाबारुद सम्हाल्नका लागि प्रशिक्षित गरिएको र जनवरीमा अग्रपङ्क्तिमा पठाइएको थियो। स्वदेश फिर्ताका लागि गरिएकोबारम्बारको आग्रह लाई मस्कोमा भारतीय दूतावासले बेवास्ता गरेको एक व्यक्तिले अखबारलाई बताएका छन्।"
साथी जस्ता थिए आङछिरिङ,"दुःखआपत् पर्दा अरूलाई सम्झाउने म आज आफैं संयमित हुन नसक्ने भएको थिएँ भाइ आङछिरिङलाई बिदा गरेपछि। जतासुकै भाइ नै भाइ देख्थें। कतिखेर रातबिहान हुन्छ, अनुभवै गर्न सकिनँ। सन् २००० मा यती एयर कम्पनीमा साइँला भाइ आङछिरिङलाई ल्याएँ। मेरो सुझबुझअनुसार कम्पनीले गति लियो। कुनै योजना अघि सार्थें, भाइले सहमति दिन्थे। प्रस्तावहरूमा भाइले नाइँनास्ती गरेनन्। भाइले ल्याएका व्यापारिक प्रस्तावमा मैले पनि विरोध गरिनँ। हामी दुई दाजुभाइ साथीसाथीजस्तै थियौं। व्यापारका कुरामा दुवैले एकअर्कालाई बुझ्दै, बुझाउँदै गरेका थियांै। व्यापार व्यवसायमा भाइ र मैले कहिल्यै घरपरिवारका कुरा जोडेनौं। संस्थाको भावना र धारणा अघि आउनुपर्छ भन्ने सोच मेरो थियो। यही सिद्धान्तलाई सधैं आत्मसात् गरें, भाइलाई पनि गर्न लगाएँ। भाइ अत्यन्तै खरो मिजासको थियो। कुनै कुरा आए, त्यसबाट भाग्ने होइन, जुध्ने बानी थियो। आफ्ना कुरा प्रस्टसँग राख्न सक्ने खुबी थियो। समस्या लिएर अनेक मानिस आउँथे। ती सबैलाई बुझाएर, सम्झाएर पठाउँथे। काममा कसैसँग सम्झौता नगर्ने उनको बानी थियो। रिस भने निकै कडा अनि असाध्यै आँटिलो पनि। नहुने र गर्न नमिल्ने काम उनीबाट हुँदैनथ्यो। मिल्ने भए उनी त्यसलाई जसरी पनि गराएरै छाड्थे। जोखिम लिन सक्ने उनको आँट देखेर बेलाबेलामा छक्क पर्थें। जस्तै चुनौती स्विकार्ने आनीबानीकै कारण २० वर्षका बीचमा भाइले १४ ओटा जहाज पुर्याए। भाइ बित्नुभन्दा आठदस वर्षअघिदेखि उनैलाई अगाडि सारेर आफू पछाडि नै बसी व्यापार गर्ने निर्णय गरें। यस निर्णयमा भाइको आनाकानी भएन। आङछिरिङलाई अगाडि उभ्याएर म पर्दापछाडि नै बसें। दृश्यमा भाइ भए पनि अदृश्यमा म थिएँ। यसो गर्दा काम गर्न र सबै कम्पनीलाई गति दिन असाध्यै सहज हुन्थ्यो। साइँला भाइ र म भाषण नगर्ने, पत्रपत्रिकामा अन्तर्वार्ता नदिने र फोटो छापियोस् भन्ने चाहना नगर्ने खालका थियौं। कतिपटक राष्ट्रप्रमुख तथा प्रधानमन्त्रीसँग सँगै उभिएर फोटो खिच्नुपर्दा हामी लुक्ने गथ्र्यांै। कतिपय कार्यक्रममा मन्त्री, प्रधानमन्त्रीसँग फोटो खिच्नुपर्दा छेलिन पाए हुन्थ्यो अथवा हाम्रो चिनिने गरी फोटो नआइदिए हुन्थ्यो जस्तो लाग्थ्यो। कतिपय कार्यक्रममा सामूहिक रूपमा राष्ट्रप्रमुख तथा प्रधानमन्त्रीसँग फोटो खिच्दा भाइ र म ओल्टोकोल्टो भएर क्यामेराले नदेख्ने गरी छेलिएका थियौं। हामीलाई सामान्य मानिस भएर आफ्नो व्यवसाय गर्न मन पर्छ। साइँला भाइ र मेरो स्वभाव उस्तैउस्तै थियो। हामीले कहिल्यै पनि आसेपासे बोकेर हिँडेनौं। अहिलेसम्म पनि मैले एक जनासम्म सहयोगी लिएर हिँड्ने गरेको छैन। अनावश्यक फुर्तीफार्ती र तामझाम आङछिरिङलाई पनि मन पर्दैनथ्यो। म पनि त्यस्तै आनीबानीको छु। हामी मौलिक खाना खान रुचाउँथ्यौं। हामीलाई आफ्नै परम्परागत र नेपाली शैलीका खानेकुरा मन पर्थे। साधारण जीवनशैली भाइले पनि मन पराए। मैले पनि त्यस्तै खालको जीवनपद्धति मन पराएँ। भाइलाई अल्याङटल्याङ र ढिलासुस्ती मन पर्दैनथ्यो। उनी हुन्छ, हुँदैन जवाफ तुरुन्तै खोज्ने खालका थिए। भेट्न आएका मानिसको बोलीबाट त्यो मानिस कस्तो हो, के हो आदि अन्दाजैले थाहा पाउँथे। मनोविज्ञान बुझ्ने चेतना निकै बलियो लाग्थ्यो उनको। आङछिरिङको जनसम्पर्क पनि राष्ट्रका धेरै ठुल्ठूला नेतासँग थियो। सन् २०१९ मा हेलिकप्टर दुर्घटनामा साइँला भाइको दुःखद् निधन भयो। कान्छो र साइँला दुवै भाइको हेलिकप्टरमै निधन हुँदा अत्यन्त दुःखी भएँ। आफैं पनि श्रीमतीसँग मुस्किलले बाँचें लुक्लामा। सन् २०१३ सेप्टेम्बर २६ का दिन श्रीमतीसँग लुक्ला गएको थिएँ। त्यस दुर्घटनामा जेठा दाइका छोरीज्वाइँ दावाग्याल्जेन शेर्पा बिते। म पनि ठूलै भाग्यले बाँच्न पुगें। सम्झिन्छु के लेखेको रहेछ मेरो भाग्यमा ! हेलिकप्टरमै दुवै भाइ बिते। त्यसैले हेलिकप्टर चढ्न निकै डर लाग्छ। किनभने अब त एक्लो छु। मेरो परिवारको मात्र होइन, मेरा दाइ र दुइ भाइको परिवारका लागि म नै अभिभावक हुँ। एक्लो छु त्यही भएर हेलिकप्टर चढ्न मन लागिहाल्दैन। म, साइँला र कान्छा भाइ मिलेर व्यापार अगाडि बढायौं। सुरु मैले गरें। पछि साइँला र कान्छा भाइको साथ लिएको हुँ व्यापारमा। मेरो नेतृत्व अहिले भाइहरू नहुँदा पनि निरन्तर छ। अहिले ३५ वर्ष भयो। सन् १९९१ बाट भाइहरूसँग मिलेर व्यापारलाई गति दिएको हुँ। आजसम्म व्यापारमा अनेक स्थिति आए। अनेकौं असजिला र कठिन अवस्था नआएका होइनन्। तर पनि निरन्तर समर्पित छु। भाइ आङछिरिङको अभाव हरेक दिन खट्किन्छ। व्यापारका सबै कुरामा सक्षम छु। तर समस्या खडा हुँदा साइँला भाइको अभाव खट्किन्छ। भाइ र मेरो एक वर्षको उमेर अन्तर थियो। धेरै मिल्थ्यौं। धेरै कुरा उस्तैउस्तै हुन्थे। खानपान, आनीबानी, लुगा, जुत्ता धेरै कुरा मिल्थे। अनुभव र भावना पनि दुवैका उस्तै थिए। भाइलाई केही भए म प्रभावित हुने, मलाई केही भए भाइलाई दुख्ने गथ्र्याे। भाइभन्दा पनि हामी हितचित्त मिल्ने साथी थियौं। उनी भित्रबाहिर एकै थिए। उनको व्यवहार पनि एकै खालको थियो। हरेक दुःखसुखका कुरा भन्थे। भाइलाई मेरा जम्मै कुरा सुनाएको थिएँ। अहिले भाइ नहुँदा मैले सबथोक गुमाए झैं लाग्छ। मनका कुरा सुनाउने मानिसै छैनन् छेउछाउमा यतिबेला। आङछिरिङ भएको भए समस्याको समाधान खोज्नमा सघाउँथे कि भन्ने परिरहन्छ। म शान्त छु, भाइ अत्यन्तै आक्रामक खालका थिए। म अलिक अन्तर्मुखी छु। तर उनी बहिर्मुखी स्वभावका थिए। उनलाई हरेक पाइलामा सम्झिरहेको हुन्छु। उनीसँग कुरा गरेका, देशविदेश घुमेका, सरसामान किनेका, मान्छेसँग छलफल गरेका, कुनै पार्टीतिर गएका, आफन्तसँग भेटघाट गरेका प्रसंग सम्झिरहेको हुन्छु। नेपालीपन उनलाई अति मन पथ्र्यो। नेपाली खाना, संस्कृति, रहनसहनका उनी अत्यन्तै लोभी थिए। आफ्नो मौलिकताको ज्यादै प्रशंसा गर्थे। विदेश पनि भाइ आङछिरिङसँग धेरै गएँ। कहिलेकाहीँ त ६ महिना जस्तो हामी बाहिरबाहिरै हुन्थ्यांै। मार्केटिङको काम हुनाले लामै समय विदेश बस्नु पथ्र्यो। मार्केटिङको योजना म बनाउँथें, अन्य व्यवस्थापन साइँला भाइको हुन्थ्यो। विदेशका फाइभ स्टार होटलमा बस्दा पनि उनलाई नेपाली स्वादको मासुभातै चाहिन्थ्यो। होटलमा एउटा भान्सा भए हुन्थ्यो। त्यहीँ खसीको मासु र भात पकाएर खान पाए हुन्थ्यो। सागसब्जी, आलु र पीरो खुबै मन पथ्र्यो। मैले कुनै रातो कोट लगाएर कार्यक्रमतिर जाँदा उनले पनि कुनै न कुनै रातो कपडा लगाएकै हुन्थे। मैले कालो पाइन्ट लगाएर गएको हुन्थें, भाइले पनि कालो कोट लगाएर गएका हुन्थे। टोपी, जुत्ता, सर्ट, स्विटर, ज्याकेटका रङ कुनै न कुनै मिलेका हुन्थे। अनि हामी दाजुभाइ एकअर्कालाई आँखा सन्काएर मेरो जस्तै लगाएको भन्ने संकेत गथ्र्यौं। अनि एकअर्कालाई हेर्दै मुस्कुराउँथ्यांै। मानौं, भाषामा संवाद गथ्र्यौं तिमीले पनि आज मेरो जस्तै पो लगाएछौ त। भाइ आङछिरिङ मेरा लागि मेरुदण्डजस्तै थिए। हरेक कुरामा उनी जोडिएका थिए। धेरै मान्छे भाइका सामु बोल्नै सक्दैनथे। ज्यादै मनकारी स्वभाव पनि थियो उनको। असाध्यै ठूलो दिल थियो। कसैलाई कुनै मद्दत गर्नुपर्यो भने उनी मुठीले होइन, अँगालोभरिको मद्दत गर्थे। समाजमा उनलाई सबैले उदार मनकै रूपमा हेर्थे। हृदय खन्याएर व्यवहार गर्न मन गर्थे। हामी आफूले गरेका कामको कहिल्यै पत्रिकामा प्रचारबाजी गरेनौं। कामले जितौं, क्षणिक प्रभावका पछाडि नकुँदौं भन्थ्यौं। माओवादी द्वन्द्वका समयमा पर्यटन व्यवसाय ज्यादै नराम्रोसँग प्रभावित भयो। जे जस्तो परिस्थिति भए पनि सकेसम्म सेवामा कमी ल्याइनँ। गुणस्तरीय सुविधामा सम्झौता गरिनँ। त्यही भएर द्वन्द्वको चरम र भयावह स्थितिमा पर्यटक आउँदा सकेसम्म सुरक्षित सेवा प्रदान गरिरहें। अलिक पछि ज्यादै गाह्रो भयो। धान्नै नसक्ने अवस्था देखा पर्यो। हरेक क्षेत्रमा नोक्सानैनोक्सान भयो। जताततै भयावहसँगै सन्त्रास फैलिएपछि साहै्र दिक्दारमा परें। यत्रो लगानी भएको व्यापार व्यवसाय थियो। कतैबाट सहयोग र मद्दत थिएन। जताततैबाट अप्ठ्यारो र असहयोग मात्रै थियो। मन साह्रै खिन्न भयो। पर्यटकले जुन सेवासुविधा र सुरक्षाको ग्यारेन्टी खोज्थे, त्यो दिन सक्ने स्थिति थिएन। निकै छटपटिएँ। सन् २००१ तिर हुनुपर्छ। भाइ आङछिरिङलाई देशको यो उकुसमुकुसिँदो वातावरणबारे सुनाएँ। छिरिङ, देशको अवस्था नाजुक भयो। व्यापारव्यवसाय जताततै बन्दैबन्द हुन थाले। कम्पनी घाटामा जान थाले। अरू कुरा पनि भाइलाई भनें, मेरो अस्ट्रेलियाको एक साथीले अस्ट्रेलिया आऊ, सात लाख डलरमा भेडा पाल्न, किन्ने जग्गा उपलब्ध गराउँछु भनेको छ। छसात दिनमा पनि घुमेर नसकिने जग्गा बिक्रीमा रहेछ। साथीले मलाई त्यो जग्गा किन भनिरहेको छ। अस्ट्रेलियाको भेडा संसारमै प्रसिद्ध छ। चाँडो किन भनेर साथीले सुझाव दिइरहेको छ, भाइ। मेरो कुरा भाइले ध्यान दिएर सुनिरहेका थिए। अरू कुरा पनि थपें,बाहिर जाने कि ? यहाँ निकै गाह्रो हुँदै गयो। २०३० जना कर्मचारी लिएर भेडा पाल्ने हो कि ? त्यहाँको ऊन निकै प्रसिद्ध छ। अघिदेखि कुरा निकै गहिरिएर सुनिरहेका भाइले भने, आप्पा, हामी यहीँ जन्मियौं, हुर्कियौं। यो समस्या ढिलो चाँडो समाधान होला। अहिले समस्या छ भनेर कसरी भाग्ने ? सकेसम्म यहीँ बसेर काम गरौं। सकिएन, काम गर्ने परिस्थिति नै भएन भने गाउँ गएर खेतीपाती गरुँला। आफ्ना बाउबाजेले जोडिदिएको जग्गाजमिन छँदै छ। यै देशले हामीलाई यति धेरै दियो। हिजोका सुखका दिनमा यही समाजबाट हामीले धेरै पायौं। आज यो देशमा अप्ठ्यारो पर्दा किन बाहिर जाने, दाइ ? भाइका कुराले ठूलो आत्मबल पाएँ। अत्यन्तै आडभरोसा पाएको लाग्यो। साइँला भाइका कुराले ढुक्क भएँ। भाइको निष्कर्ष मानें। उनका कुरा सहर्ष स्विकारें। बेलाबेला सम्झन्छु भाइले मानेको भए त्यो लगानी अस्ट्रेलियामा कहाँ पुग्थ्यो होला आज ? गाउँले, आफन्त, दिदीबहिनी, विदेशी साथीहरूसँग भाइले दिएको सल्लाहलाई सुनाउने गर्छु। भाइको सुझाव निकै उपयोगी, व्यावहारिक र कामलाग्दो लाग्छ। देशप्रति भाइको कति ठूलो माया र प्रेम रहेछ भन्ने लाग्छ। उनले कति गहिरो ज्ञान दिएका रहेछन्। उनको विचार र सल्लाह सम्झिँदा साह्रै खुसी लाग्छ। प्रायः विदेश जाँदा कान्छा, साइँला भाइ र मेरो गरी तीन परिवारका लागि सामान किन्थें। ती सबै सामान बराबर हुन्थे। कान्छा, साइँला र मैले एउटा सल्लाह गरेका थियौं। त्यो सल्लाह पनि अपूरै र अधुरै रह्यो। हामी तीन भाइको एकै ठाउँमा घर बनाउने रहर थियो। एउटै कम्पाउन्डमा पोलदोर्जे कोलोनी बनाउने इच्छा थियो। पोलदोर्जे हाम्रो गोत्र हो। यही गोत्रको परिचयबाट कोलोनी बनाउन खोजेका थियौं। तर हाम्रो सपना पूरा भएन। हामी छिन्नभिन्न भएर बस्नुपर्ने भयो। यो सम्झिँदा असाध्यै खिन्न हुन्छु। मेरो र आङछिरिङको अनुहार उस्तैउस्तै थियो। कति त पूरै झुक्किन्थे। भाइलाई कतिले झुक्किएर सो नाम दाइ भन्थे, कतिले मेरो सामुन्ने आएर छिरिङ दाइ भन्थे। झुक्किनेहरू मेरा सामु आएर छिरिङ भाइका कुरा र छिरिङका सामुन्ने मेरा कुरा पनि गर्दा रहेछन्। भाइसँग लिने दिने व्यवहार पनि मसँग गर्थे। मसँग लेनदेन गर्नुपर्नेे कारोबार भाइसँग गर्दा रहेछन्। सन् २०१९ मेरा लागि अत्यन्तै दुःखदायी वर्ष भयो। यही वर्षको फेब्रुअरी २८ का दिन साइँला भाइलाई सधैंका लागि गुमाएँ। मेरो जीवनमा यो वर्ष, महिना र तारिख कहिल्यै नभुल्ने भयो। जुन जीवनकै अत्यन्तै कालो वर्ष रहेछ। कम्पनीको आफ्नै र व्यापारको कामले आङछिरिङ फ्रान्स जाँदै थिए। केही दिनअघि यसबारेमा थोरै कुरा भएका थिए। आइतबार बेलुकीको उनको फ्लाइट थियो। तर बिहानै भाइको दुःखद् निधन भयो। भाइ फ्रान्स गएको भए उनको मृत्यु टथ्र्याे कि ? मनमनै यही कुरा खेलिरहन्छ। आइतबारको दिन अफिसमै थिएँ। बसुन्धरामा अफिस सरेपछि एकै ठाउँबाट सबै काम भइरहेथे। अफिसमा आएर आफ्नै काममा व्यस्त थिएँ। यस्तै १२ बजेतिर मेरो कानमा खबर आयो हेलिकप्टर मिसिङ भयो। यो कुरा सुन्नेबित्तिकै लाग्यो घटना घट्यो। अब भाइलाई सशरीर भेट्न पाउँदिनँ। भाइ गुमाएँगुमाएँ भन्ने मनमा लाग्यो। सूचना सुन्दा मलाई आकाश फाटेजस्तो लाग्यो। धर्ती चिरिएर फुटेजस्तो भयो। केही होसै भएन। आफैंलाई नियन्त्रण गर्न सकिनँ। फोन बजेका बज्यै थिए। हजारौं त्रास मनभरि यत्रतत्र कुदिरहे। साइँला भाइलाई भेट्न पाइनँ, सबैथोक गुमाएँ मनमा यहीमात्र आइरह्यो। पहिला जेठा दाइ, त्यसपछि बुवा अनि आमा र कान्छा भाइको निधन भयो। हुँदाहुँदा साइँला पनि। सबैको चोट र दुःख मैले नै बोक्नुपर्ने रहेछ। किन यस्तो आपत् आएको होला मैमाथि ? किन पटकपटक मृत्युको वाण प्रहार भएको होला ? मन चिच्याइचिच्याई रोइरहेथ्यो। बाहिर मौन रहे पनि भित्र आगो जस्तो बलिरहेथे। जे भएनि यथार्थ त यथार्थै हो। भाइ आङछिरिङले भने, आप्पा, हामी यहीँ जन्मियौं, हुर्कियौं। यो समस्या ढिलो चाँडो समाधान होला। अहिले समस्या छ भनेर कसरी भाग्ने ? सकेसम्म यहीँ बसेर काम गरौं। यै देशले यति धेरै दियो। आज यो देशमा अप्ठ्यारो पर्दा किन बाहिर जाने, दाइ ? १२ बजेतिर मेरो कानमा खबर आयो हेलिकप्टर मिसिङ भयो। यो कुरा सुन्नेबित्तिाकै लाग्यो घटना घट्यो। अब भाइलाई सशरीर भेट्न पाउँदिनँ। भाइ गुमाएँ भन्ने लाग्यो। सूचना सुन्दा आकाश फाटेजस्तो लाग्यो। धर्ती चिरिएर फुटेजस्तो भयो। केही होसै भएन। आङछिरिङ अत्यन्तै खरो मिजासको थियो। कुनै कुरा आए, त्यसबाट भाग्ने होइन, जुध्ने बानी थियो। आफ्ना कुरा प्रस्टसँग राख्न सक्ने खुबी थियो। समस्या लिएर अनेक मानिस आउँथे। ती सबैलाई बुझाएर, सम्झाएर पठाउँथे। काममा कसैसँग सम्झाौता नगर्ने उनको बानी थियो। सत्य नस्विकारी धरै थिएन। छोरा नुर्बु र भतिजो पासाङलाई विमानस्थल पठाएँ। पर्यटनमन्त्री रवीन्द्र अधिकारीसँग आङछिरिङको अत्यन्तै राम्रो मित्रता थियो। घनिष्ठ सम्बन्ध भएका कारण साथीजस्तै थिए उनीहरू। मन्त्रीले फोन गरेर तेह्रथुम जाऊँ भनेछन्। भाइले म बेलुकी बाहिर जाँदैछु भनेर नजाने मन गरेछन्। तर मन्त्रीले अलिक ढिपी गरेर भरेसम्ममा आइहालिन्छ। तेह्रथुमको आठराई, चुहानडाँडामा विमानस्थलको शिलान्यास छ। त्यहाँ पुगेर फर्किहालुँला भनेछन्। मन्त्री साथीको अनुरोध टार्न नसकी भाइ गएका रहेछन्। चुहानडाँडाको कार्यक्रम सकेर उनीहरू ताप्लेजुङको पाथीभरा पुगेछन्। पूजा गर्र्दा अबेरै भएछ। हावा बेस्सरी चलेपछि मन्दिरका पुजारीले नजानू पनि भनेछन्। तर उडेछन्। लगत्तै हेलिकप्टर दुर्घटनामा परेछ। मौसम अत्यन्त बिग्रिएकाले दुर्घटना भयो। भाइ आङछिरिङ, पर्यटनमन्त्री रवीन्द्र अधिकारी, नेपाल नागरिक उड्डयन प्राधिकरणका उपमहानिर्देशक वीरेन्द्रप्रसाद श्रेष्ठ, मन्त्रीका सुरक्षा गार्ड अर्जुन घिमिरे, प्रधानमन्त्री कार्यालयका सल्लाहकार युवराज दाहाल, नेपाल नागरिक उड्डयन प्राधिकरणका इन्जिनियर ध्रुवदास र पाइलट प्रभाकर केसीको निधन भएको खबर आउन थाल्यो। त्यही दिन खोजतलाससाथ रेस्क्यु भयो। उद्धार गरेपछि भाइको शव चिनियो। बेलुकै शव काठमाडौं ल्याउन सक्यौं। भाइको अन्तिम संस्कार टेकु दोभान पचलीघाटमा गराएँ। दुःखआपत् पर्दा अरूलाई सम्झाउने म आज आफैं संयमित हुन नसक्ने भएको थिएँ। जतासुकै भाइ नै भाइ देख्थें। कतिखेर रात पर्छ, कतिखेर बिहान हुन्छ, कतिखेर घाम लाग्छ, कतिखेर साँझ हुन्छ, केही समयसम्म अनुभवै गर्न सकिनँ। यति धेरै स्तब्ध भएँ। भाइको अन्तिम संस्कारमा कुनै कमी गरिनँ। घर र काठमाडौंमा पनि लामा राखेर निरन्तर ४५ दिन पूजापाठ गराएँ। उनको मोक्षको कामना गर्दै जिम्बा पूजा लगाएँ। २५ फेब्रुअरी शुक्रबार। अर्थात् यो घटना हुनुभन्दा दुई दिनअघिको कुरा। दिउँसो २ बजेतिर फोन आयो साइँला भाइको। आज बेलुकी सँगै खाने है, आप्पा ! भाइले भने। अफिसमै कामको व्यस्तता थियो। भाइले फोनमा अरू कुरा पनि थपे। उनको साथी आङकामी शेर्पासहित साँझ दरबारमार्गको गजल रेस्टुराँमा केही घण्टा खाँदै बस्यौं। सबैजना दोहोरी पनि गयौं, रमायौं पनि। भाइकै रहरअनुसार हामी क्लबमा गयौं। त्यहाँ पनि नाचगान, खानपिन, हाँसो, गफगाफ सबै भयो। बिहानको ५ बजेतिर घरतिर लागें उनीहरूलाई क्लबमै छोडेर। म घर आएर सुतें। शनिबारको दिन सबैको छुट्टी थियो। भाइहरू पनि छुट्टी मनाएर बसे होलान् भन्ने सोचेर कसैसँग सम्पर्क गरिनँ। आइतबार भाइको दुर्घटना भइहाल्यो। यो सबै अन्तिम हुनैका लागि दाजुभाइ मस्तले रमाइलो गर भन्ने पूर्वसंकेत थियो कि ? अहिले पनि स्तब्ध हुन्छु। विमानस्थल निर्माणमा भाइको निकै रुचि थियो। उनी नेपाललाई चाँडै विकास गर्न हिमाली र पहाडी विमानस्थल चाँडै विकास र विस्तार गर्नुपर्छ भन्ने धारणा राख्थे। हामी दुवैले राम्रोसँग पढ्न पाएनौं। घरव्यवहारमा फस्यौं। त्यसैले स्वर्गवासी भाइ आङछिरिङबारे केही न केही कीर्ति राखिदिने इच्छा छ। उनका नाममा फाउन्डेसन खोलिदिने इच्छा बनाएका थियौं। फाउन्डेसनलाई बुहारी चन्दा, भतिजा राखेर पूर्णता दिने लक्ष्य छ। जसबाट शिक्षा, संस्कृति र धर्मसँग सम्बन्धित कार्य गरिनेछ। असहायको उत्थान र विपत्तिमा परेका एकल महिलालाई सीपमूलक तालिम दिएर आत्मनिर्भर र आत्मबल दिने लक्ष्य छ। मेरो यो विशेष इच्छामा भाइका परिवारको समर्थन हुनेछ। अस्पताल, औषधि, डाक्टर इत्यादि क्षेत्रमा फाउन्डेसनले काम गर्ने लक्ष्य बनाउनुपर्छ। एउटा ठोस कार्यको प्रारम्भ गरिसकेको छु भाइ आङछिरिङको स्मृतिमा। लुम्बिनी गुरुयोजनाभित्र भाइलाई स्मरण गर्ने पक्ष बनोस् भन्ने इच्छा राखेर काम अगाडि बढाइसकें। लुम्बिनी विकास कोषलाई विशेष अनुरोध गरें। कोषले विभिन्न देश, समुदाय र विशिष्ट क्षेत्रलाई गुम्बा, चैत्य, विहार र धर्मशाला निर्माण गर्न पाइने अनुमति दिँदो रहेछ। सरकारी नीतिअनुसार केही जग्गा माग गर्यौं। उपलब्ध पनि भयो। अब एउटा हिमाली जिल्लाको प्रतिनिधित्व गर्दै त्यहाँ एक भव्य धर्मशाला बनाउने सपना छ। सोही ठाउँमा सोलुखुम्बुका शेर्पाहरूका लागि ध्यान, विश्राम, अध्ययन कक्ष बनाइदिने विशेष चाहना छ। सोलुखुम्बुमा हिउँदमा माइनस १५२० डिग्रीसम्म चिसो हुन्छ। त्यतिबेला लुम्बिनीमा आएर बस्न, पाठपूजा गर्न, अध्ययन चिन्तन गर्न, ध्यान गर्न र आरामदायी जीवन बिताउन मिल्नेगरी धर्मशाला निर्माण गराउने पनि लक्ष्य छ। तीन वर्षअघि पूर्वप्रधानमन्त्री केपी शर्मा ओलीबाट त्यसको शिलान्यास भइसकेको छ। जसको नाम छ आङछिरिङ गोम्बा सेन्टर। सोलुखुम्बुमा ९० हजार जनसंख्या छ। जिल्लावासीलाई कुनै न कुनै रोजगार दिने हाम्रो लक्ष्य थियो। १० हजारलाई त रोजगारी दिने योजना र हिम्मत थियो। देशको परिस्थितिले केही गर्न सकेनौं। भाइ र मेरो लक्ष्य अधुरै भयो। भाइ आङछिरिङ र मेरो सम्बन्ध मान्छेले पत्याउनै नसक्ने खालको थियो। हामी ठुल्ठूला कारोबारबारे कुराकानी फोनमै गथ्र्यौं। ज्यादै गहकिला र गम्भीर निर्णय फोनमै हुन्थ्यो। साइँला भाइको आनीबानी बुवाको जस्तै थियो। शेर्पा समुदायकी छोरी प्रतिमा अमेरिकामा छन्। तिनलाई नागरिकता बनाउन साह्रै मुस्किल परेको थियो। थाहा पाएर साइँला भाइले सहयोग गरे। बाबु शेर्पा र आमा बाहुनी रहेछन्। प्रतिमालाई बाबुकै दाजुभाइ शेर्पाहरूले नागरिकता दिन अस्वीकार गरेछन्। प्रतिमाले बताएपछि साइँला भाइले प्रतिमा र उनका बाबुलाई लिएर सोलु गएछन् हेलिकप्टर चार्टर गरेर। गन्यमान्यलाई साक्षी राखेर नागरिकता दिलाएछन्। अहिले उनले अमेरिकामा गल्फ खेलमा नाम कमाइरहेकी छन्। उच्च शिक्षामा प्रगति गरिरहेकी छन्। उनले अहिले ग्य्राजुएसन पूरा गरिन्। भाइकै प्रयासले नेपालकी एउटी छोरीको भविष्य राम्रो भयो। यस्ता धेरैलाई भाइ आङछिरिङले उद्धार गरेका छन्। संकटमा परेका निजामती कर्मचारी, प्रहरी, सेना, न्यायालयका कर्मचारीलाई उनले मनैदेखि सहयोग गरे। पढ्न नपाएका कैयौं विद्यार्थीलाई आर्थिक मद्दत पनि गरे। त्यसैले सायद भाइका शुभेच्छुक पनि थुपै्र छन्। उनी राजनीतिमा पनि निकै चासो राख्थे। एमाले र माओवादीलाई एकीकृत गराउन भाइको पनि ठूलो योगदान थियो। त्यो फराकिलो र उदार राजनीतिक चेतना र गुण भाइमा थियो। पूर्वप्रधानमन्त्री गिरिजाप्रसाद कोइराला, पूर्वप्रधानमन्त्री सुशील कोइराला, नोना कोइराला, सशांक कोइरालाहरूसँग पनि उनको ज्यादै राम्रो सम्बन्ध थियो। भाइ बाघ वर्षमा जन्मेकाले बाघजस्तै रिसाहा र कडा छ। तिमीले सम्झाउनू, अत्यन्तै ख्याल गर्नू। यो त छिनभरमै आगो हुन्छ, तिमीले पानीको शीतलताले भिजाउनू, भाइको खरो स्वभावबारे आमाले चिन्ता जनाउँदै भन्नुभएको थियो। भाइको भन्दा म ठीक उल्टो वर्ष अर्थात् मुसा वर्षमा जन्मिएको थिएँ। मेरो स्वभाव, आनीबानी उनकोभन्दा पूरै विपरीत छ शान्त, नरम, मौन खालको। भाइ कडामात्र होइन, मानवीय रूपमा पग्लन्थे। अन्याय, अत्याचार भने सहन सक्दैनथे। पुस्तकको सम्पादित अंश"
बालकुमारी घटनाको प्रतिवेदन अध्ययन गरेर निर्णय गरिन्छ : प्रधानमन्त्री,"काठमाडौं : प्रधानमन्त्री पुष्पकमल दाहालले बालकुमारी घटनाको प्रतिवेदन अध्ययन गरेरमात्रै निर्णय गरिने बताएका छन्। उनले प्रतिवेदन पाइसकेको र अध्ययनकै क्रममा रहेको बताए। 'बालकुमारी घटनाको प्रतिवेदन अध्ययन गरेर निर्णय गरिन्छ। आयोग बनाएर छानविन गर्ने निर्णय सरकारकै हो। प्रतिवेदन अध्ययनको प्रक्रियामा छ। अध्ययनपश्चात् आवश्यक निष्कर्षमा पुग्छौं। यो सरकारको क्षेत्राधिकार हो। प्रतिपक्षले राजनीतिक संस्कार देखाउनुपर्छ,' उनले भने। त्यस्तै तीन करोडभन्दा साना योजना संघमा नराखी प्रदेश र स्थानीय तहमा पठाइने बताए। सिंहदरबार माओवादी केन्द्रको संसदीय दलको बैठकमा बोल्दै प्रधानमन्त्री दाहालले संघीयतालाई बलियो बनाउन वित्तीय हस्तान्तरणमा जोड दिइएको बताए। 'बजेटमा कनिका छर्ने तरिकाले विकास र समृद्धि हासिल गर्न सकिँदैन। अलि रणनीतिक महत्वका योजना मात्र संघमा राख्छौं। तीन करोडभन्दा साना योजना प्रदेश र स्थानीय तहले नै गर्छन्। बजेटको क्षेत्र तोकेर पठाइन्छ। आयोजना छनोटको अधिकार प्रदेश र स्थानीय तहलाई नै दिइन्छ,' उनले भने।"
"प्रसुति गृहबाट चोरी भएको बच्चाको उद्धार, एक महिला पक्राउ",काठमाडौं : थापाथलीस्थित परोपकार स्त्री तथा प्रसूती रोग अस्पतालबाट चोरी भएको २६ दिनको बच्चाको उद्धार भएको छ। प्रहरीले शुक्रबार राति साढे ११ बजे काडाँघारीबाट शिशुको उद्धार गरेको जनाएको छ। बच्चा चोरेको आरोपमा प्रहरीले दैलेखकी मनिषा सिंहलाई पक्राउ गरेको उपत्यका अपराध महाशाखाले जनाएको छ। विवाह गरेको लामो समय भए पनि बच्चा नभएपछि उनले चोरेको प्रहरी समक्ष बयान दिएकी छन्। प्रहरीले शिशुसहित उनलाई गएराति कोठाबाट नियन्त्रणमा लिएको हो। जिल्ला प्रहरी परिसर काठमाडौंका प्रवक्ता नवराज अधिकारीका अनुसार बच्चा गायब भएको भन्दै प्रहरीमा उजुरी परेको थियो। लगत्तै बच्चा खोजीका लागि प्रहरी टोली खटिएको हो। अस्पतालको सीसीटिभीको फुटेजको आधारमा प्रहरीले बच्चा चोर्ने व्यक्ति पहिचान गरेको थियो। प्रहरीका अनुसार काभ्रे घर भएकी एक महिलाको २६ दिनको बच्चा चोरी भएको भन्दै उजुरी दिएकी थिइन्। अस्पतालमा उपचाररत बच्चा केहीबेर लिने भन्दै एक जना महिलाले बच्चा लिएकी थिइन्। बच्चा लिएको केहीबेरमै ती महिला फरार भएकी हुन्। शुक्रबार दिउँसो १२ बजेतिर बच्चा चोरी भएको थियो। यो पनि पढ्नुहोस थापाथलीस्थित प्रसूती गृहबाट बच्चा चोरी
"मिटरब्याजपीडित फेरि संघर्षमा, न्याय नपाई घर नफर्किने अठोट","काठमाडौं : खुट्टामा फोकैफोका। न चप्पल लगाउन मिल्ने, न खाली खुट्टा हिँड्न मिल्ने। तैपनि, हृदयेश कुर्मीलाई शारीरिक दुःखाइको कुनै मतलव छैन। दुःखाइ छ त, केवल मिटरब्याजको पासो। नवलपरासी सुस्तारत्नगन्जका कुर्मी २५ दिन हिँडेर काठमाडौं आइपुगेका हुन्। मिटरब्याजपीडितको संघर्षमा मिसिँदै उनी साहुको अत्याचार र पीडाबाट उन्मुक्त हुन चाहन्छन्। अब त पीडा सुनाउन पनि मन छैन, अन्नपूर्णसँग कुर्मीले दुःखेसो पोखेजति पीडा सहनु थियो, सह्यौं। अब त सरकारले हामीहरूलाई चाँडो उन्मुक्ति देओस्। महोत्तरी औरही१ की रामकली साहको खुट्टामा फोका मात्रै उठेका छैनन्, सुन्निएर हिँड्न पनि गाहे छ। मिटरब्याजी साहुले भएभरको सम्पत्ति हडपेपछि अन्तिम विकल्पका लागि काठमाडौं आइपुगेको उनको भनाइ छ। यसपटक न्याय नपाई घर नफर्किने रामकलीको अठोट छ। देशभरका हजारौं मिटरब्याजपीडित हप्तौं हिँडेर काठमाडौं आइपुगेका छन्। कोही नाङ्गै खुट्टामा छन् त कसैका खुट्टामा फोकैफोका निस्केका छन्। संघीय सरकारसँग न्याय माग्दै आएका उनीहरूलाई बिहीबार परेको पानी र बढेको चिसोले खान र बस्न थप कठिनाइ बनाइदिएको छ। तैपनि, उनीहरू आफ्ना मागको सुनुवाइका लागि र्याली र प्रदर्शनमा सहभागी भइरहेका छन्। घरधन्दा टार्न केही हजारमा लिएको ऋणको साँवाब्याज तिर्दा पनि उल्टै घरखेत साहुले लगिदिएको अधिकांशको गुनासो छ। मिटरब्याजी साहुको अत्याचार सहन नसकेर केहीले अनाहक मा ज्यान गुमाउनु परेको तथा मिटरब्याज साहुले महिला र बालबालिकामाथि अत्याचार गरेको पीडितहरूको गुनासो छ। सरकारले गत वर्ष अनुचित लेनदेन (मिटरब्याज) सम्बन्धी जाँचबुझ आयोग पनि गठन गर्यो। आयोगले गत मंसिर २६ गते सरकारलाई प्रतिवेदन पनि बुझायो। आयोगले पीडितहरूबाट २८ हजार उजुरी पनि लिएको थियो। त्यसमध्ये ५ हजार १ सय ८८ वटा उजुरीमाथि कारबाही पनि भयो। तर, २२ हजार ८ सय १२ वटा उजुरी अझै टुंगिएका छैनन्। ७० हजार पीडितका उजुरी दर्ता हुनै बाँकी रहेको भन्दै पीडितहरू मेचीमहाकालीबाट पैदल न्याय मार्च गर्दै काठमाडौं आइपुगेका हुन्। मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाका अनुसार ९२ हजार ८ सय १२ जना मिटरब्याजपीडितहरू न्यायको पर्खाइमा छन्। अब अधिकार सम्पन्न आयोगले मात्रै समस्या समाधान गर्न सक्ने उनको भनाइ छ। मिटरब्याजी साहुले घर न घाट बनायो मिटरब्याजी साहुको फन्दामा परेर नवलपरासी सुस्तारत्नगन्जका कुर्मीको परिवारको उठीबास लागेको छ। अन्तिम संघर्षका लागि न्याय मार्च गर्दै काठमाडौं आएकोे उनी बताउँछन्। कुर्मीले नवलपरासीका सुनील बानियाँ र जगदीश बानियाँसंग ३ लाख ऋण लिए। विदेश जान र घर खर्च धान्न उनले ऋण लिएका थिए। २०७२ सालसम्म ११ कठ्ठा जग्गा बिक्री गरेर उनले साहुलाई २३ लाख ३८ हजार ५ सय बुझाइसके। तर, न ऋण लिएको तमसुक च्यातिएको छ, न त दृष्टिकबन्धक राखेको सम्पत्ति नै फिर्ता पाएका छन्। साहुले अझै ९ लाख मागिरहेको उनको भनाइ छ। ३ लाख ऋण तिर्न उनले ११ कठ्ठा खेत बेचेको बताए। त्यतिले पनि नपुगेपछि २९ कठ्ठा बन्धक राखेर ऋण निकालेका थिए। तर, मिटरब्याजको चक्रव्यूहबाट उम्किन नसकेपछि न्याय माग्दै काठमाडौं आइपुगेको उनको भनाइ छ। घरमा कमाउने म एक्लो हुँ, उनले भने, भएभरको सबै जग्गा मिटरब्याज साहुले खान खोज्दैछन्। तीनजना सानासाना छोराछोरी छन्। कसरी पो परिवार पाल्ने भन्ने चिन्ता छ। तर यसपटक न्याय नपाएसम्म काठमाडौंबाट फर्किने छैन। जसले शोक भोग्दै छ  मिटरब्याज तराईमधेसको समाजमा धमिरा जस्तै बनेको छ। गरिब, निमुखाको विपन्नताको फाइदा उठाउँदै साहुहरूले घरवारविहीन बनाउने गरेका छन्। यस्तै घटनाको सिकार भए रौतहट वृन्दावनका शिवशंकर महतोका बुवा। बुवा मोतीलाल महतोले छोरालाई एमबीबीएस पढाउन गाउँका साहु शिवप्रसादसँग २०७२ सालमा २७ लाख ऋण लिए। उनका छोरा डाक्टर त बने। तर, त्यसको स्वाद मोतीलालले चाख्न पाएनन्। साहुले सम्पत्ति कब्जा गरेपछि उनी चिन्तामा परे, त्यसैकारण अनाहकमा उनको ज्यान गयो। शिवशंकरका अनुसार एक बिघा जग्गा पास गरेर उनका बुवाले २७ लाख ऋण लिएका थिए। तर, त्यसबेला १० लाखको कपाली तमसुक गराइएको थियो। ब्याजबापत १२ लाखबराबरको ४ कठ्ठा जग्गा बुवाले साहुको नाममा पास गरिदिनुभएको थियो, उनले भने, तर १० लाखको कपाली तमसुकको ब्याजसहित १८ लाख दाबी गर्दै साहुले अदालतमा मुद्दा हाले। त्यही शोकले बुवा चार महिनाअघि बित्नुभयो। साहुको ज्यादतीविरुद्ध लड्न काठमाडौं आएको र अब न्याय नपाएसम्म घर नफिर्कने उनको अठोट छ। अधिकार सम्पन्न आयोगको माग सरकारले यसअघि गठन गरेको अनुचित लेनदेनसम्बन्धी जाँचबुझ आयोगको काम कर्मकाण्डीमात्रै भएको पीडितहरू बताउँछन्। त्यसैकारण फेरि कठोर संघर्षमा उत्रिनु परेको मिटरब्याज तथा ठगीविरुद्ध किसान मजदुर संघर्षका केन्द्रीय अध्यक्ष अवधेश कुशवाहा बताउँछन्। २९ हजार पीडितका उजुरीमात्रै आयोगले स्वीकार गर्यो, उनले भने, सीमित समय र सूचनाको अभावमा गाउँका सीधासोझाले उजुरी दिनै पाएनन्। ७० हजार पीडित छुटे। आयोगमा दर्ता भएका पाँच हजार उजुरीको मात्रै निरूपण भयो। आयोगमा मेलमिलाप गरिएका उजुरीमा समेत साहुले दोहोर्याएर अदालतमा मुद्दा दर्ता गर्ने गरेको र त्यसकारण पीडितहरू कानुनी उल्झन र त्रासमा बाँच्नु परिरहेको कुशवाहाले बताए। पीडितहरूले जाँचबुझ आयोग नभई पूर्ण अधिकारसहितको न्यायिक आयोग गठन गर्नुपर्ने माग उतिबैला उठाएको उनको भनाइ छ। कुशवाहाका अनुसार आवश्यक दक्ष जनशक्ति, प्राविधिक क्षमता र आर्थिक अपराधको विविध राजनीतिक, सामाजिक संरचनागत संलग्नताबारे ज्ञान भएको शक्तिशाली संयन्त्रले मात्रै समाधान गर्न सक्ने उनको भनाइ छ। पीडितलाई न्यायानुभूत गराउने एकमात्रै उपायको रूपमा हामीले ६ बुँदे माग अघि सारेका थियौं, उनले भने, ती मागहरूप्रति सरकारले उपेक्षा गरेपछि हामीले पाँचौँ बसाइपछि वार्ता भंग गरेर विगत एक वर्षदेखि निरन्तर संघर्षमा होमिँदै आएका छौं। यो अन्तिम र कठोर संघर्ष हो। ७० हजार मिटरब्याजपीडितको उजुरी दर्ता हुन बाँकी रहेको उनले बताए। हल्ला धेरै, काम थोरै आठ महिना काम गरेको आयोगमा २८ हजार उजुरी परे। पीडित र साहुबीच ५ अर्ब ५७ करोड १९ लाख रुपैयाँको लिखत कारोबार भएको आयोगको अध्ययनले देखायो। तर साहुहरूले ७ अर्ब ६२ करोड ८० लाख रुपैयाँ ऋणीबाट अझै असुल गर्न बाँकी रहेको दाबी गरे। जबकि ऋणले साहुसँग लिएको ऋणभन्दा बढी नै तिरेका थिए। तर, साहुले त्यसको हिसाब नै गोलमाल पारेर ऋणीबाट अझै रकम उठाउनु पर्ने दाबी गरे। उजुरी लिएर आयोगले पीडितलाई न्याय दिलाउन पनि पहल गरेको थियो। ५ हजार १ सय ८८ निवेदनको मिलापत्र पनि भयो। मिलापत्रको माध्यमबाट प्रशासनले साहुको कब्जामा परेको २ सय १८ बिघा १० कट्ठा, ७ धुर जग्गा पीडितलाई फिर्ता पनि गरायो। साहुबाट ७ सय ९३ कित्ताका जग्गा पीडितलाई फिर्ता दिलाइएको आयोगको प्रतिवेदनमा उल्लेख छ। तर, आयोगले सरकारलाई प्रतिवेदन बुझाएपछि दर्ता भएका अन्य उजुरी अलपत्र परे। तीन सदस्यीय आयोगले प्रधानमन्त्री पुष्पकमल दाहाललाई मंसिर २६ गते सुझावसहितको प्रतिवेदन बुझाएको थियो। प्रधानमन्त्री दाहालले प्रतिवेदन कार्यान्वयनका लागि उपप्रधानमन्त्री एवं गृहमन्त्री नारायणकाजी श्रेष्ठलाई हस्तान्तरण गरेका थिए। आयोगले गृह मन्त्रालय अन्तर्गतका जिल्ला प्रशासन कार्यालयमार्फत बाँकी रहेका उजुरीको कारबाही गर्न सुझाव दिएको थियो। तर, उक्त प्रतिवेदन तीन महिनादेखि थन्क्याएर राखिएको छ। पीडितका आँखामा छारो हाल्नका लागिमात्रै आयोग बनाइयो, संघर्ष समितिका अध्यक्ष कुशवाहाले भने, सुदखोरहरूका प्रलोभन र प्रभावमा परी उपयुक्त समाधानको बाटो खोजिएन। पीडितसँग उजुरी लिएर न्याय पनि दिइएन। बरु मुद्दा मिलाउने नाममा पीडितलाई साहुले कुटपिट गरे। झन् दुःख दिइयो। आयोगले जिल्ला प्रशासन कार्यालयमा डेस्कको व्यवस्था गरी दुई वर्षभित्र मिटरब्याजको समाधान गर्न सुझाव दिएको थियो। तर, त्यसको कार्यान्वयन भएन। आयोग बनेर काम गर्दा ६ महिनामा जम्मा ५ हजार उजुरी फस्र्योट भएको उल्लेख गर्दै संघर्ष समितिका अध्यक्ष कुशवाहा भन्छन्, दर्ता भएका २४ हजार उजुरी र छुटेका ७० हजार उजुरी दर्ता गरेर कहिले किनारा लाग्ने हुन् ? यस्तो अवस्थामा पीडितले कसरी र कहिले न्याय पाउँछन् ? मिटरब्याजपीडितका मागप्रति सरकार गम्भीर नभएको उनको गुनासो छ। संघर्ष समितिका महोत्तरी अध्यक्ष मोहन महतो भन्छन्, आयोगबाट केही आशा गर्न सकिने अवस्था पनि थिएन। समस्या माथि साहुकारहरूसँगको बोलकबोल अधिकारीहरूका कमाइ खाने भाँडो बन्यो। न्यायको किनबेचमा सरकार लाग्दा थप जटिलता सिर्जना भएको उनको आरोप छ। सहरी मिटरब्याजका आयामबारे सरकार अझै अनविज्ञ पीडितहरूले मिटरब्याजका सहरी आयामहरूबारे सरकार झनै अनविज्ञ रहेको बताएका छन्। आयोगको सतही बुझाइले समस्याहरू अझ पीडादायी र भयावह बनाएको उनीहरूको बुझाइ छ। मानसिक यातना, शारीरिक प्रताडना र यौनशोषण खेप्न बाध्य पीडितहरूले आत्महत्या गरेका प्रशस्त उदाहरण छन। विशुद्ध आर्थिक लेनदेनजस्तो देखिने मिटर ब्याजको राजनीतिक र सामाजिक संरचनागत सम्बन्ध निकै विशाल छ, मिटरब्याजपीडितका लागि अभियानमा सक्रिय महोत्तरीका शंकर महतोले भने, आपराधिक गिरोह, भूमाफिया र दलाल पुँजीपतिहरूले राजनीतिक संरक्षणमा सञ्चालन गरिराखेको मिटरब्याज धन्दाले आम किसान, मजदुर र साना व्यवसायीबाट अन्त्यहीन ऋणको शोषण गरिरहेका छन्। आयोगले २०८० वैशाख १७ देखि जेठ १४ सम्म पीडितहरूको निवेदन लिएको थियो। जसमा करिब २८ हजार पीडितको निवेदन परेको थियो। सबैभन्दा बढी मधेसका ८ जिल्लाबाट २१ हजार ५ सय ५२ र पश्चिम नवलपरासीबाट १ हजार ८ सय ६२ निवेदन परेका थिए। सबैभन्दा बढी निवेदन बाराबाट परेका थिए। मधेस प्रदेशका ८ वटै जिल्ला, पश्चिम नवलपरासीसहित देशका २९ जिल्ला मिटरब्याजको समस्यामा रहेको आयोगको रिपोर्ट छ। आन्दोलनको अगुवा बिते, पीडितको पीडा जीवितै सबैभन्दा पहिले २०७२ सालमा सर्लाहीका अगुवा डाचाराज वाग्ले मिटरब्याजपीडितको नेतृत्व गरेर आन्दोलन गर्न काठमाडौं आएका थिए। २०७७ सालमा वाग्लेको मृत्यु भयो। २०७८ सालतिर नवलपरासीमा रामसुरत गुप्ताको अध्यक्षतामा मिटरब्याजीविरुद्ध किसान मजदुर संघर्ष समिति गठन भयो। उनको नेतृत्वमा २०७९ सालमा काठमाडौंमा आन्दोलन तात्यो। पछि यो समितिका अध्यक्ष रौतहटका अवधेश कुशवाहा भए। २०७९ मै सिराहाका मिटरब्याजविरुद्धका अभियन्ता मनोज पासमानको नेतृत्वमा मिटरब्याजपीडित संघर्ष समिति गठन गरियो। यो समिति पनि आन्दोलनमै सक्रिय छ। सरकारले गत वर्ष पासवानकै नेतृत्वको संघर्ष समितिसँग सम्झौता गरेर पीडितलाई न्याय दिलाउन सुरु गर्यो। त्यसपछि मिटरब्याजी साहुलाई कारबाही गर्न कानुन बनाइयो। तर, कार्यान्वयन फितलो छ। आयोग बनाइयो। तर काम अधुरै छ। पीडितहरूले न्याय माग्दै आन्दोलित छन्। जिल्ला प्रशासन कार्यालयमा पीडितको उजुरी थन्किएका छन्। अदालतबाट नक्कली तमसुकको आधारमा साहुले पीडितको जग्गा लिलामी गराएर उठीबास गराउने क्रम जारी छ। अदालतमा साहुले दिएको मुद्दा, पीडितलाई पक्राउ गर्न अदालतबाट जारी भएको पुर्जीजस्ता सबै खाले कानुनी काम रोकेर पीडितलाई न्याय दिलाउनका लागि अधिकार सम्पन्न आयोग गठन गर्नुपर्ने मागसहित निर्णायक आन्दोलन गर्न काठमाडौं पुगेका छन्। मिटरब्याजपीडितका माग मिटरब्याजसँग सम्बन्धित सम्पूर्ण फर्जी लिखतहरू (तमसुक, दृष्टिबन्धक, रजिस्ट्रेसन र चेक) अवैध घोषणा गर्नुपर्ने। जुनसुकै तहमा भएको पीडितको सम्पत्तिाको हक हस्तान्तरण बदर गरी जायजेथा फिर्ता गर्नुपर्ने। विभिन्न तहका अदालतमा मिटरब्याजी साहुले पीडितविरुद्ध दिएका मुद्दाको दर्ता र सम्पूर्ण अदालती प्रक्रिया स्थगित गर्नुपर्ने। फैसला भइसकेका मुद्दाहरू आयोगमा पेस गर्न लगाएर पुनरावलोकन गर्नुपर्ने। फर्जी लिखत (चेक बाउन्स) समेतका आधारमा सजाय कटाइरहेका पीडितको रिहाइ, जरिबाना मिनाहा र बिगो खारेज गर्नुपर्ने। मिटरब्याजसँग सम्बन्धित निवेदनका सरकारी तथ्यांक अपूर्ण भएकाले तत्काल नयाँ निवेदन दर्ता खुला गरी पीडितहरूको अभिलेखीकरण गर्नुपर्ने। साहु, महाजनलाई पक्राउ गरी कारबाही गर्नुपर्ने। साहु महाजनले आफूविरुद्धको उजुरी लिने निषेधाज्ञा रद्द गर्नुपर्ने। वास्तविक लेनदेन यकिन गरी साहुको सम्पत्तिा शुद्धीकरणसम्बन्धी कानुन आकर्षित गराई ऋण लगानी गरेको रकमको स्रोत छानबिन गर्नुपर्ने। मिटरब्याज साहु, महाजनद्वारा गराइएका आत्महत्या दुरुत्साहन, दुव्र्यवहार, महिलामाथि हुने ज्यादती तथा यौन हिंसा र मानवअधिकार उल्लंघनका अन्य घटनाको गम्भीर छानबिन गरी कानुनी कारबाही गरी पीडित र मृतकका परिवारलाई राहत तथा क्षतिपूर्तिको व्यवस्था गर्नुपर्ने। पीडितले गैरकानुनी ब्याजदरमा ऋण लिनुपर्ने कारणको पहिचान गर्दै शोषित उत्पीडित वर्ग लक्षित न्यायपूर्ण आर्थिक कारोबार सुनिश्चितता गर्न बिनाधितो सहुलियत ऋण प्रवाहको कार्यक्रम ल्याउनुपर्ने। अधिकार सम्पन्न आयोग गठन गर्नुपर्ने। कसरी चर्कियो मिटरब्याजविरुद्धको आन्दोलन २०७२ सालमा चर्चित मिटरब्याजी साहु श्याम परदेशीविरुद्ध सर्लाहीका पीडितहरूले चरणबद्ध आन्दोलन गरे। एक दशकको अवधिमा यो आन्दोलनले मिटरब्याजविरुद्धको कानुनमात्रै जन्माएनन्, धेरै साहुलाई कारागार पठायो। तर, पीडितहरूको सम्पूर्ण माग पूरा भएका छैनन्। २०७७ सालपछि पीडितहरूले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन आन्दोलन अहिले काठमाडौंमा चल्दैछ। २०७९ जेठदेखि असार १३ गतेसम्म १४ दिनसम्म नवलपरासीका पीडितले माइतीघर मण्डलामा धर्ना बसे। सरकारले आन्दोलनको दबाबबाट मिटरब्याजपीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। अनि फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैत्रमा पैदल मार्च गर्दै बर्दिबासबाट काठमाडौं पुगे। संघर्ष समितिसँग प्रचण्ड सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो। सरकारले चर्चा बटुल्यो, पीडितका पीडा उस्तै मिटरब्याजपीडितहरूले अधिकार सम्पन्न आयोग गठन गर्नुपर्ने माग सरकारसँग गरेका थिए। तर, सरकारले चैतमा गौरीबहादुर कार्कीको अध्यक्षता अनुचित लेनदेन (मिटरब्याज)सम्बन्धी आयोग गठन गरेको थियो। त्यसबेला सरकारले पीडितलाई न्याय दिलाउन काम गरेको व्यापक हल्ला गर्यो। तर, उक्त आयोगले सबै समस्या समाधान गर्न सकेन। त्यसैकारण आफूहरूले एक वर्ष पहिल्यैदेखि सडक आन्दोलन गरिरहेको मिटरब्याज तथा ठगीविरुद्ध किसान मजदुर संघर्ष समितिका अध्यक्ष कुशवाहाले बताए। उक्त आयोगले आठ महिनासम्म काम गरेको थियो। आयोगको निष्कर्ष थियो पीडितले लिएको ऋणभन्दा साहुले कयौं गुणा बढीको तमसुक गरेको देखियो। अनुचित (मिटरब्याज) लेनदेन देखियो। तर, सरकारले आयोगले बुझाएको प्रतिवेदनलाई कार्यान्वयन नगरी महिनौ दिनसम्म त्यसै थन्क्याएर पनि राख्यो।"
मेरो भोजपुर,"ट्याम्केलाई आफ्नो शिर बनाएर आसपासमा छिमेकी जिल्लाहरू खोटाङ, धनकुटा, उदयपुर र संखुवासभा राखी एक मनोरम दृश्य (अलकापुरी) बोकेर आफ्नो पाउ अरुण नदीको किनारमाथि टेकेर एकनासमा उभिइरहने, त्यही हो मेरो भोजपुर। रामप्रसाद राईजस्ता योद्धा जन्माएको माझकिराँत बस्तीभित्र बहुल जातिहरूको पहिचानसहित शाल्पा पोखरीको पानीले स्नान गरी दिङ्लाको रुद्राक्षको माला गलाभरि लगाई इर्खुवा चिर्खुवा र पिखुवाको मधुर संगीतमा सिद्धकाली मन्दिरभित्र साँझ बत्ती झल्मलाउँदै जहाँ सुशान्तिको भजन कीर्तन गुजिरहन्छ, त्यही हो मेरो भोजपुर। टक काटिने टक्सारलाई इतिहासमा बोकी दुई नगर र सात गाउँपालिकालाई आफ्नो काखमा न्यानो बनाएर अनेकौं झाँकी मारुनी र लाखेको साथमा भोजपुरे पहिचान खुकुरी चम्काउँदै सधैं खुसीको उत्सव मनाइरहने, त्यही हो मेरो भोजपुर। आफ्नो गर्वबाट कठोरताका साथ महान विद्वान् विदुषी कलाकार साहित्यकार र नेता नेतृहरूको जन्म दिएर योग्य सक्षम र स्वावलम्बीको दिगदर्शन सिकाउँदै देशकै उँचो ओहोदामा पुग्न सक्ने कुशल सन्तानको जन्म दिइरहने, त्यही हो मेरो भोजपुर। षडानन्दलाई छातीमा बोकेर शेर्पा, गुरुङ, राई, मगर, श्रेष्ठ, बिक, मोते बोगटी, रम्तेल, ब्राह्मण, क्षेत्री आदि सबैलाई वरिपरि साक्षी राखी जहाँ सदैव बोलिरहन्छ सतीघाट नेपालमा सतीप्रथाको अन्त्य गर्ने पहिलो जुझारु नारी योगमाया हुन् भनेर, त्यही हो मेरो भोजपुर। आँप, चाँप, गुराँस, सुनाखरी र बुकीमा उभिएर आफ्नो सुन्दरता एकरूपताले देखाएर सल्ला कटुस घँगारु सतिबयार र ऐंसेलुको वस्त्रभित्र सजिएर जहाँ नतमस्तक भएर सजिएको देखिन्छ, त्यही हो मेरो भोजपुर !"
"सरकारले चर्चा बटुल्यो, मिटरब्याजपीडितका पीडा उस्तै","मिटरब्याजपीडितहरूले अधिकार सम्पन्न आयोग गठन गर्नुपर्ने माग सरकारसँग गरेका थिए। तर, सरकारले चैतमा गौरीबहादुर कार्कीको अध्यक्षता अनुचित लेनदेन (मिटरब्याज)सम्बन्धी आयोग गठन गरेको थियो। त्यसबेला सरकारले पीडितलाई न्याय दिलाउन काम गरेको व्यापक हल्ला गर्यो। तर, उक्त आयोगले सबै समस्या समाधान गर्न सकेन। त्यसैकारण आफूहरूले एक वर्ष पहिल्यैदेखि सडक आन्दोलन गरिरहेको मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाले बताए। उक्त आयोगले आठ महिनासम्म काम गरेको थियो। आयोगको निष्कर्ष थियो पीडितले लिएको ऋणभन्दा साहुले कयौं गुणा बढीको तमसुक गरेको देखियो। अनुचित (मिटरब्याज) लेनदेन देखियो। तर, सरकारले आयोगले बुझाएको प्रतिवेदनलाई कार्यान्वयन नगरी महिनौ दिनसम्म त्यसै थन्क्याएर पनि राख्यो। कसरी चर्कियो मिटरब्याजविरुद्धको आन्दोलन २०७२ सालमा चर्चित मिटरब्याजी साहु श्याम परदेशीविरुद्ध सर्लाहीका पीडितहरूले चरणबद्ध आन्दोलन गरे। एक दशकको अवधिमा यो आन्दोलनले मिटरब्याजविरुद्धको कानुनमात्रै जन्माएनन्, धेरै साहुलाई कारागार पठायो। तर, पीडितहरूको सम्पूर्ण माग पूरा भएका छैनन्। २०७७ सालपछि पीडितहरूले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन आन्दोलन अहिले काठमाडौंमा चल्दैछ। २०७९ जेठदेखि असार १३ गतेसम्म १४ दिनसम्म नवलपरासीका पीडितले माइतीघर मण्डलामा धर्ना बसे। सरकारले आन्दोलनको दबाबबाट मिटरब्याजपीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। अनि फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैत्रमा पैदल मार्च गर्दै बर्दिबासबाट काठमाडौं पुगे। संघर्ष समितिसँग प्रचण्ड सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो।"
श्रीलङ्कामा २ महिनामा १५ हजारभन्दा बढी डेंगीका बिरामी,कोलम्बो : श्रीलङ्कामा सन् २०२४ मा अहिलेसम्म १५ हजारभन्दा बढी डेंगीका बिरामीहरू भेटिएका छन् । डेङ्गी सङ्क्रमणबाट ५ जनाको मृत्यु भएको राष्ट्रिय डेंगी नियन्त्रण एकाइले शुक्रबार जनाएको छ। एकाइद्वारा गरिएको पछिल्लो अपडेट अनुसार जनवरीमा १० हजार ४१७ जनामा सङ्क्रमण पाइएको छ भने फेब्रुअरीमा ४ हजार ९९६ जनामा सङ्क्रमण देखिएको छ । पश्चिमी प्रान्तमा सबैभन्दा बढी ५ हजार २७५ जनामा सङ्क्रमण देखिएको छ भने उत्तरी प्रान्तमा ३ हजार ६६७ जनामा सङ्क्रमण देखिएको छ । गत वर्ष ८८ हजार जना डेंगीका बिरामी फेला परेका थिए जसमा ५७ जनाको सङ्क्रमणबाट मृत्यु भएको थियो।
अमेरिकाले रुसमाथि ५०० भन्दा बढी नयाँ प्रतिबन्ध लगायो,"युक्रेनमा रुसले विशेष सैन्य कारबाही सुरु गरेको दोस्रो वर्षगाँठको पूर्वसन्ध्यामा संयुक्त राज्य अमेरिकाले शुक्रबार रुस विरुद्ध ५०० भन्दा बढी नयाँ प्रतिबन्धहरूको घोषणा गरेको छ। अमेरिकी राष्ट्रपति जो बाइडेनले रुसी विपक्षी नेता एलेक्से नाभाल्नीको रुसको आर्कटिक क्षेत्रको पेनल कोलोनीमा मृत्यु भएको कारणले पनि प्रतिबन्धहरू लगाइएको बताएका छन्। सो घटनामा वाशिङ्टनले रुसी सरकार जिम्मेवार रहेको दाबी गरेको छ । 'यी प्रतिबन्धहरूले नाभाल्नीको कारावासका साथसाथै रुसको वित्तीय क्षेत्र, रक्षा औद्योगिक आधार, खरीद नेटवर्कहरू र थुप्रै महाद्वीपहरूमा प्रतिबन्धहरू बेवास्ता गर्ने व्यक्तिहरूलाई लक्षित गरेको छ,' बाइडेनले उल्लेख गरे।"
कोशी प्रदेशस्तरीय ब्याडमिन्टन प्रतियोगिता सम्पन्न,"फिदिम : फिदिममा सञ्चालित कोशी प्रदेशस्तरीय ब्याडमिन्टन प्रतियोगितामा शुक्रबार सात विधाका खेलहरू सम्पन्न भएका छन्। महिला एकलमा मोरङकी सीमा राजवंशीले जितेकी छन्। सीमाले फाइनलमा झापाकी अञ्जना राईलाई १७२१ २११५ २११९ को सेटमा हराउँदै उपाधि जितेकी हुन्। यस्तै, पुरुष एकलको उपाधि भोजपुरका विशाल तामाङले जितेका छन्। तामाङले सेमिफाइनलमा ताप्लेजुङका मिलन गुरुङलाई २११२२११३ को सोझो सेटमा हराउँदै उपाधि जिते। पुरुष युगलको उपाधि तेह्रथुमका विवेक कन्दवा र नवीन सिलवालको जोडीले जितेका छन्। कन्दवा र सिलवालको जोडीले भोजपुरका विवेक श्रेष्ठ र विशाल तामाङको जोडीलाई हराउँदै उपाधि जितेका हुन्। उनीहरू २११६ १६२१ र २११७ को सेटमा विजयी भए। महिला युगलको उपाधि खोटाङका रेनुका राई र समिता राईको जोडीले जिते। उनीहरूले सुनसरीका योगिता लिम्बू र सृष्टि राईको जोडीलाई २११७ २११२ को सेटमा जित निकाले। मिश्रित युगलको उपाधि मोरङका सुप्रिम पन्त र सीमा राजवंशीको जोडीले जितेका छ। उनीहरूले पाँचथरका दिवस शंकर र छाया केरुङको जोडीलाई १७२१ २११५ र २११९ को सेटमा हराउँदै उपाधि जितेका हुन्। भेट्रान्सतर्फ ४५ वर्ष माथिको उपाधि पाँचथरका सन्तोष मोक्तान र अनिल थाम्सुहाङको जोडीले जितेका छन्। उनीहरूले पाँचथरका दीपक आङदेम्बे र धनकुटाका शिखर श्रेष्ठको जोडीलाई २११६ १९२१ र २११४ को सेटमा जित निकालेका हुन्। भेट्रान्सतर्फकै एक सय वर्ष माथिको उमेरसमूहको विजेता झापाका प्रकाश राई र मोरङका उत्तम सिम्खडाले जिते। जिल्ला खेलकुद विकास समिति पाँचथरको आयोजनामा भएको प्रतियोगितामा कोशी प्रदेश खेलकुद विकास बोर्ड र फिदिम नगरपालिकाले आर्थिक सहयोग गरेका हुन्। प्रतियोगिताका खेलहरू जिल्ला समन्वय समिति पाँचथरको कभर्डहलमा सम्पन्न भएको हो। प्रतियोगितामा कोशी प्रदेशका १३ वटा जिल्लाको ६८ जना खेलाडीहरूको सहभागिता रहेको छ। प्रदेशस्तरीय ब्याडमिन्टन प्रतियोगिताको हरेक विधाका विजेताले ट्रफीसहित २० हजार, दोस्रोले १० हजार र तेस्रोले ५ हजार रुपैयाँ प्राप्त गर्नेछन्। खुला भेट्रान्स प्रतियोगितातर्फ ४५ वर्षमाथि र दुई जना खेलाडीको उमेर जोड्दा १०० वर्षमाथि गरी दुई विधाको खेल हुने आयोजकले जनाएका छन्। खुला भेट्रान्स प्रतियोगितातर्फका विजेताले ३० हजार र दोस्रो हुनेले १५ हजार रुपैयाँ प्राप्त गरेका छन्।"
नेपालमा टिकटक चलिरहेपछि दुरसञ्चार प्राधिकरणले दियो कारबाहीको चेतावनी,"काठमाडौं : नेपाल दुरसञ्चार प्राधिकरणले केही इन्टरनेट सेवा प्रदायक कम्पनीबाट अझै टिकटक चलिरहेको भन्दै स्पष्टीकरण सोधेको छ। सरकारले प्रतिबन्ध लगाएको टिकटक केही सेवा प्रदायकले खुला गरेपछि प्राधिकरणले स्पष्टीकरण सोधेको हो। केहि दिन अगाडि सांसदले सरकारले टिकटक बन्द गरेको घोषणा गरेपनि सत्ता पक्षकै नेताहरुले चलाइरहेको भन्दै प्रश्न उठाएका थिए। प्राधिकरणले अझैपनि टिकटकमा पहुँच पुगिरहेको भए त्यसबारे जानकारी गराउन अनुरोध गरेको छ। प्राधिकरणले शनिबार सूचना प्रकाशित गरेर नेपालमा टिकटकको प्रयोगमा तत्काल रोक लगाउने सरकारको निर्णय कार्यान्वयनका लागि प्राधिकरणले सबै इन्टरनेट सेवा प्रदायकहरूलाई निर्देशन दिइसकेको भएपनि अझै केही सेवा प्रदायकहरूको नेटवर्कमा टिकटकको पहुँच पुगिरहेको पाइएकाले त्यस्ता सेवा प्रदायक कम्पनीहरूबारे जानकारी दिन भनेको हो। सूचनामा भनिएको छ,सामाजिक संजालको रुपमा प्रयोग भइरहेको टिकटकका माध्यमबाट सामाजिक सदभाव एवम् सामाजिक वातावरणमा नकारात्मक असर परिरहेकोले नेपालमा टिकटकको प्रयोगमा तत्काल रोक लगाउने नेपाल सरकारको निर्णय कार्यान्वयनको लागि दूरसञ्चार ऐन, २०५३ को दफा १५ ले दिएको अधिकार प्रयोग गरी सबै इन्टरनेट सेवा प्रदायकहरु र मोवाइल सेवा प्रदायकहरुलाई प्राधिकरणबाट निर्देशन जारी भएकोमा केही सेवा प्रदायक कम्पनीहरुको नेटवर्कबाट टिकटकमा पहुँच पुगिरहेकोटिकटक चलिरहेको पाईएकोले त्यस्ता सेवा प्रदायकहरुलाई प्राधिकरणबाट स्पष्टिकरण सोधिएको र दूरसञ्चार ऐन, २०५३ बमोजिम कारबाही प्रक्रिया अघि बढीसकेको हुँदा इन्टरनेट सेवा प्रदान गर्ने अन्य सेवा प्रदायक कम्पनीहरुलाई समेत प्राधिकरणको निर्देशन पालना गर्न र निर्देशन पालना नगरेको पाईएमा दूरसञ्चार ऐन, २०५३ बमोजिम कारवाही हुने व्यहोरा यसै सूचना मार्फत जानकारी गराईएको छ। मन्त्रिपरिषद्को कार्तिक २७ गतेको बैठकले सामाजिक संजालको रुपमा प्रयोग भइरहेको टिकटकका माध्यमबाट सामाजिक सदभाव एवम् सामाजिक वातावरणमा नकारात्मक असर परिरहेको निष्कर्ष निकाल्दै नेपालमा टिकटकको प्रयोगमा तत्काल रोक लगाउने निर्णय गरेको थियो। गत आइतबार रास्वपाका सांसद गणेश पराजुलीले टिकटक बन्दपछि कति व्यवसायी पलायन र कति बेरोजगार भए भन्ने प्रतिवेदन सार्वजनिक हुन्छ कि हुँदैन भन्दै प्रश्न गरेका थिए। प्रतिनिधिसभा बैठकमा प्रधानमन्त्रीसँग प्रश्नोत्तर कार्यक्रममा सहभागी हुँदै सांसद पराजुलीले सरकारले टिकटक बन्द हुनु अघि र बन्दपछि अपराध र विकृति न्यूनीकरण भएको प्रतिवेदन कहिले सार्वजनिक गर्छ ? भन्दै प्रश्न गरेका हुन्। सरकारले टिकटक बन्द गर्ने निर्णय गरेपनि सत्तापक्षकै नेता कार्यकर्ताको अकाउन्ट अपडेट भइरहेको बताए। केही समय अघि अपराध र विकृति फैलाएको भन्दै टिकटक बन्दको नाटक मञ्चन भएकोमा हाल सत्तापक्षकै नेता कार्यकर्ताको अकाउन्ट अपडेटेड पाइन्छ। त्यो नैतिक प्रश्नको जवाफको अपेक्षा गर्दिनँ।प्रधानमन्त्री पुष्पकमल दाहाललाई पराजुलीले प्रश्न गर्दै भने,तर सरकारले टिकटक बन्द हुनु अघि र बन्दपछि अपराध र विकृति न्यूनीकरण भएको प्रतिवेदन कहिले सार्वजनिक गर्दैछ ? टिकटक बन्दपछि कति व्यवसायी पलायन भए र कति बेरोजगार भए भन्ने प्रतिवेदन सार्वजनिक हुन्छ कि हुँदैन ? जवाफमा प्रधानमन्त्री प्रचण्डले जनगुनासोलाई मध्यनजर गरी कार्तिक २७ गतेको मन्त्रिपरिषद्को निर्णयबाट तत्कालका लागि रोक लगाइएको बताए। सामाजिक सञ्जालको रुपमा प्रयोग भइरहेको 'टिकटक' सामाजिक सद्भाव एवम् सामाजिक वातावरणमा नकारात्मक असर पार्ने माध्ययम भएको र यसलाई नियमन नगरिएको भन्ने जनगुनासोलाई मध्यनजर गरी २०८० कार्तिक २७ गतेको मन्त्रिपरिषद्को निर्णयबाट तत्कालका लागि रोक लगाइएको हो।उनले भने,यस बीचमा उक्त कम्पनीले सरकारलाई सामग्री नियमन, पोइन्ट अफ कन्ट्याक स्थापना, डेडिकेटेड रिपोर्टिङ्ग सिस्टममा पहुँच र कर प्रणालिमा आवद्ध हुन तयार रहेको भन्दै पत्राचार गरेको छ। र पुनर्सञ्चालनमा ल्याउन कम्पनीका प्रतिनिधिहरूले नेपालमा आएर सम्बन्धित निकायहरूसँग छलफल समेत गरेका छन्। टिकटकले व्यक्त गरेका प्रतिबद्धताहरूको व्यवहारिक कार्यान्वयनको सुनिश्चितता भएको खण्डमा यसलाईं पुनः सञ्चालनमा ल्याउन नसकिने होइन।"
नेपालको बैंकिङ प्रणाली बलियो छ,"काठमाडौं : अहिले बैंकमा देखिएको चुनौती बैंकहरूले जग्गामा लगानी बढी हुनुले पनि भएको सरोकारवालाहरू बताउँछन्। पूर्वबैंकर भुवन दाहाल पछिल्लो समयदेखिएको चुनौतीको एउटा कारण जग्गामा लगानी बढेको औंल्याउँछन्। बैंक विज्ञ दाहालका अनुसार बैंकरहरूले अहिले फेयर मार्केट भ्यालु मा १०१५ प्रतिशतसम्म छुट गरेर बिक्री गर्न खोज्दा पनि क्रेता नआएको अवस्था पनि छ। महिला आर्थिक पत्रकार संघ (फेजा)को आयोजना र नबिल बैंकको सहआयोजनामा भएको नीतिगत बहस कार्यक्रममा दाहाल भन्छन्, त्यो कारणले रियल स्टेटको भ्यालु करेक्सन गर्दा प्रत्येक बैंकको केही अर्ब रुपैयाँ लस हुन्छ। त्यसलाई स्वीकार गयो भने र गर्न सक्ने क्षमता पनि छ। राष्ट्र बैंकले दबाब थेगेरै भए पनि सेयर र रियल स्टेटलाई धेरै खुला चाहिँ गर्नुहुन्न। यद्यपि दाहालले धेरै ऋणीले बैंकसमक्ष खुलाएकै ठाउँमा लगानी नगरेकोले बैंकको कर्जा दुरुपयोग भएको टिप्पणी गरे। धेरैजसो कर्जा जग्गामा गएको छ र जग्गाको मूल्य हेर्ने हो भने, २० वर्षअगाडि जग्गाको मूल्यभन्दा घरको मूल्य तीन गुणा बढी थियो। अहिले त्यही ठाउँमा घर बनाउन लाग्ने लागतको तुलनामा जग्गाको मूल्य अत्यधिक वृद्धि भएको पाइन्छ, दाहाल भन्छन्, एसएमईजका नाममा गएको कर्जा पनि जग्गामा गएको छ। ठूला उद्योगहरूले पनि दुई बिघा बन्ने उद्योगका लागि चार बिघा जग्गा किनिएको छ। जबसम्म जग्गाको मूल्य करेक्सन हुँदैन। तबसम्म आर्थिक सुस्तताको सम्बोधन हुँदैन। निष्क्रिय कर्जा अझै दुई, चार वर्षमा अरू बढेर पनि त्यस्तो आत्तिनुपर्ने अवस्था नरहेको उनको भनाइ छ। यता राष्ट्र बैंकका पूर्वकार्यकारी निर्देशक नरबहादुर थापा नियमनकारी पुँजी व्यवस्थापन गरेको बैंकमा समस्या नआउने बताउँछन्। थापाका अनुसार जबसम्म बैंकहरूले राष्ट्र बैंकले तय गरेका वित्तीय मापदण्डहरू अक्षरशः पालना गरेका, कर्मचारी र ग्राहकलाई राम्रो व्यवहार गरेकामा समस्या आउँदैन। पछिल्लो दुई, तीन वर्ष अर्थात् कोभिडपछि राष्ट्र बैंकले पनि वित्तीय मापदण्डमा केही रिल्याक्सेसन गरेकाले बैंक कमजोरी भएको उनको भनाइ छ। नेपालको वित्तीय प्रणाली अन्तर्राष्ट्रियस्तरकै उत्कृष्ट प्रणाली भएकाले नेपालको बैंकिङ प्रणाली कमजोर नभएको नेपाल राष्ट्र बैंकका कार्यकारी निर्देशक गुरुप्रसाद पौडेलले दाबी गरे। उनले उदाहरण दिँदै भने, हामीसँग वासल अकाउन्टको तेस्रो संस्करण, क्यापिटल एडुकेसी फ्रेमवर्क, काउन्टर साइक्लिकल बफरजस्ता अन्तर्राष्ट्रिय स्तरका सिस्टमहरू कति कार्यान्वयमा छन् भने कति तयारीमा छन्। स्वस्थ्य बैंकको संकेतका लागि एनपीएल पनि एउटा सूचक हो। समग्र बैंकिङ उद्योगको एनपीएल ३७ प्रतिशत छ। यो आफैंमा ठूलो हैन। वृद्धिदर मात्रै बढी हो। अन्तर्राष्ट्रिय स्टान्डर्डअनुसार हेर्ने हो भने यो ज्यादै कम हुन आउँछ। तथापि यसका लागि ५० खर्बभन्दा बढी प्रोभिजन भइसकेको उनले जनाए। बैंक विश्वासमा चल्ने संस्था हो। बैंक तथा वित्तीय संस्थाको १ सय डिपोजिट गर्दा ८० रुपैयाँ कर्जा लगानी गरेका छन्। केही संगठित व्यक्तिहरूले बैंक डुब्दैछन् भनेर हल्ला गर्दैगर्दा केही रकमान्तर हुन गयो भने त्यो अवस्थामा बैंकमा समस्या आउन सक्ने उनले बताए। त्यसरी कुनै समूह सक्रिय भएमा राष्ट्र बैंक बोल्नुपर्छ र बोल्छ पनि। त्यस्तो अवस्था आइसकेको छैन। कसैले हल्ला गर्दैमा बैंकिङ सिस्टममा धराशायी भइहाल्ला भन्ने अवस्था छैन। नेपालको बैंकिङ सिस्टम सुरक्षित छ, पौडेलले भने।"
राष्ट्रियसभाबाट विधायनसम्बन्धी विधेयक पारित,"काठमाडौं : राष्ट्रियसभाबाट विधायनसम्बन्धी विधेयक पारित भएको छ । राष्ट्रियसभाको आजको बैठकमा कानुन, न्याय तथा संसदीय मामिलामन्त्री धनराज गुरुङले प्रस्तुत गरेको विधायन सम्बन्धी विधेयक, २०८० पारित गरियोस् भन्ने प्रस्ताव सर्वसम्मतिले पारित गरेको हो । बैठकमा अर्थमन्त्री डा प्रकाशशरण महतले सुरक्षित कारोबार (पहिलो संशोधन) विधेयक, २०८० सभा समक्ष पेश गरे । राष्ट्रियसभाको अर्को बैठक सोमबार बिहान ११ : ०१ बजे बस्नेछ ।"
सरकारले खोज्न थाल्यो अतिक्रमित जग्गा,"जग्गा फिर्ता ल्याउने तथा गैरकानुनी रूपमा जग्गा अतिक्रमण वा कब्जा गर्ने व्यक्तिलाई प्रचलित कानुनबमोजिम कारबाही गर्ने कार्यलाई सरकारले प्राथमिकतासाथ अघि बढाइएको छ। काठमाडौं : सरकारले अतिक्रमित र कब्जा गरिएका सरकारीसार्वजनिक जग्गा खोज्न थालेको छ। गृह मन्त्रालयले सार्वजनिक सूचना जारी गरी अतिक्रमित र कब्जा गरिएका सरकारी, सार्वजनिक जग्गाको विवरण पठाउन मातहतका निकायलाई निर्देशन दिएको छ। सरकारको स्वामित्वमा रहेका र सरकारको स्वीकृतिले सार्वजनिक संस्थालाई उपयोग गर्ने गरी उपलब्ध गराइएका सरकारी र सार्वजनिक जग्गा देशभर छन्। प्रचलित कानुनबमोजिम स्थापना भएका प्रतिष्ठान, बोर्ड, प्राधिकरण, संस्थान, विकास समिति, विश्वविद्यालय, विद्यालय, स्वास्थ्य संस्था, कम्पनी वा अन्य सार्वजनिक वा गैरसरकारी संस्थाले पनि सरकारी, सार्वजनिक जग्गा उपयोग गरिरहेका छन्। सरकारी वा सार्वजनिक वा निश्चित प्रयोजनका लागि उपयोग गर्न दिइएका जग्गा गैरकानुनी वा अनधिकृत रूपमा दर्ता वा दाखिल खारेज गरी अतिक्रमण वा कब्जा गरिएका छन्। तोकिएका उद्देश्यभन्दा फरक प्रयोजनका लागि सरकारीसार्वजनिक जग्गा प्रयोग भएका विभिन्न घटनाबाट देखिएको गृह मन्त्रालयका प्रवक्ता एवं सहसचिव नारायणप्रसाद भट्टराईले जानकारी दिए। उनका अनुसार त्यस्ता जग्गा फिर्ता ल्याउने तथा गैरकानुनी रूपमा जग्गा अतिक्रमण वा कब्जा गर्ने व्यक्तिलाई प्रचलित कानुनबमोजिम कारबाही गर्ने कार्यलाई सरकारले प्राथमिकतासाथ अघि बढाइएको छ। सार्वजनिक एवं सरकारी स्वामित्व रहेको ऐलानी, सन्धिसर्पन, गौचरन, घाट आदि जग्गाहरू कानुनविपरीत व्यक्तिले आफ्नो नाममा दर्ता गरेका देखिन्छन्। त्यस्ता जग्गा खास उद्देश्य वा प्रयोजनका लागि कुनै संस्थाको भोगचलन वा नियन्त्रणमा रहने गरी सुम्पेको वा जिम्मा दिएका सार्वजनिक र सरकारी जग्गाहरू बलजफ्ती अतिक्रमण वा कब्जा गरी निजी रूपमा दर्ता गरेको, दाखिल खारेज वा चलन चलाई हक हस्तान्तरण गरेका पनि छन्। त्यस्तै लामो समयसम्म नियन्त्रण बाहिर रहने गरी लिजमा दिएको वा उद्देश्यविपरीत निजी कायम गरी गराई दुरुपयोग गरेको पाइए त्यस्तो कार्य गर्ने व्यक्तिलाई कानुनबमोजिम कारबाही गरी पूर्ववत् सरकारी, सार्वजनिक, सन्धिसर्पन, ऐलानी आदि रूपमा कायम गर्ने प्रयोजनका लागि सोसम्बन्धी सत्य, तथ्य सूचनासहितको विवरण संकलन गरी गृह मन्त्रालयमा पठाउन र त्यस्तो कार्य गर्ने उपर प्रचलित कानुनबमोजिम कारबाही प्रक्रिया अघि बढाउनका लागि सम्बन्धित सरोकारवाला निकायसँग समन्वय गर्न सबै जिल्ला प्रशासन कार्यालयलाई पत्राचार गरिएको छ। यस्ता सरकारी वा सार्वजनिक जग्गा दुरुपयोग गरी दर्ता स्रेस्ता कायम गर्ने गरी निर्णय गरेको र सो को आधारमा दाखिल खारेज गरेको वा हक स्वामित्व कायम गरेको वा त्यसरी कायम भएको स्वामित्वबाट बिक्री वितरण गरेको, समय तोकी वा नतोकी भोगाधिकार सिर्जना गरेको, धितोबन्धक राखेको आदि जुनसुकै प्रकारको गैरकानुनी काम कारबाहीसम्बन्धी आफूसँग भएको सूचना वा प्रमाण सम्बन्धित जिल्ला प्रशासन कार्यालयमा जानकारी गराउन आग्रह गरिएको छ। सरकारी, सार्वजनिक, गुठी जग्गा अतिक्रमण भएका घटना देशभर नै छन्। यस्ता जग्गा खोज्न विगतमा पनि धेरै समिति र आयोग बनेका थिए। २०७६ सालमा सरकारी, सार्वजनिक र गुठी जग्गा खोज्न भन्दै पूर्वन्यायाधीश मोहनरमण भट्टराईको संयोजकत्वमा जाँचबुझ आयोग बन्यो। उक्त आयोगले काठमाडौं, भोजपुर, रौतहट, सर्लाही, बाँके, मकवानपुर, सुनसरी, रूपन्देही, भक्तपुर, सोलुखुम्बु, ललितपुर, सिरहा, बारा, महोत्तरी, काभ्रेपलान्चोक, धनुषा, अछाम, स्याङ्जा, पाल्पा, बझाङ र खोटाङ जिल्लामा जग्गा अतिक्रमण गरिएको प्रतिवेदन सरकारलाई बुझाएको थियो। भक्तपुरको हनुमन्ते खोलादेखि बाराको साबिक पिप्रा, सिमराको मसानघाटसम्म हडपेको आयोगले जनाएको छ। अछामको बैजनाथ गुठीको जग्गा, बाँकेको बागेश्वरी मन्दिरको जग्गा, धरानको सर्दुखोला जलाधार क्षेत्रको जग्गालगायतका स्थानमा गरी करिब १० हजार रोपनी सरकारी, सार्वजनिक जग्गा अतिक्रमण भएको विषय पनि आयोगमा प्रतिवेदनमा छ। तर उक्त प्रतिवेदन त्यसै थन्क्याएर राखिएको छ। त्यस्तै, २०४९ मा सरकारले पूर्वसचिव रामबहादुर रावल संयोजकत्वको सरकारी तथा सार्वजनिक जग्गा छानबिन एवं संरक्षणसम्बन्धी उच्चस्तरीय आयोग बनायो। आयोगले तीन वर्ष लगाएर गरेको अनुसन्धानमा काठमाडौं महानगरपालिकामा मात्रै १ हजार ८ सय ५९ रोपनी सरकारी, सार्वजनिक र गुठीको जग्गा अतिक्रमण भएको जनाएको थियो। उक्त आयोगको प्रतिवेदनअनुसार अतिक्रमित अधिकांश जग्गा व्यक्तिको नाममा दर्ता भएको उल्लेख छ। साबिकमा ३५ वटै वडामा वडैपिच्छे भएको जग्गा अतिक्रमणको विवरण प्रतिवेदमा खुलाइएको थियो। तर त्यो प्रतिवेदन पनि त्यसै थन्किएर रहेको छ। त्यस्तै, २०५६ सालमा मालपोत विभागका महानिर्देशकको संयोजकत्वमा अतिक्रमित सार्वजनिक जग्गा खोज्न समिति बनाइएको थियो। २०६२ सालमा पूर्वसचिव भोजराज घिमिरेको अध्यक्षतामा बनेको उच्चस्तरीय कार्यदलले जनकपुरमा जानकी मन्दिरका महन्थकै संलग्नतामा मन्दिरको जग्गा अतिक्रमण भएको प्रतिवेदन दिएको थियो । भूमि व्यवस्था, सहकारी तथा गरिबी निवारण मन्त्रालयले २०७५ सालमा गरेको अध्ययनले पनि जानकी मन्दिरको सयौं बिघा जग्गा महन्थको मिलेमतोमा अतिक्रमण भएको देखाएको थियो । २०७२ सालमा मालपोत कार्यालय, डिल्लीबजारका अधिकृत शालिकराम रेग्मी संयोजकत्वको चार सदस्यीय छानबिन समितिले बालुवाटारस्थित ललिता निवासको सरकारी जग्गा अतिक्रमित भएको भन्दै थप छानबिन गर्न सुझाव दिएको थियो । त्यसपछि नै २०७५ असार १५ मा पूर्वसचिव शारदाप्रसाद त्रितालको संयोजकत्वमा सरकारले सरकारी, सार्वजनिक गुठी र सरकारद्वारा अधिग्रहण तथा जफत गरिएका जग्गाहरूको हिनामिनासम्बन्धी छानबिन समितिको गठन गरेको थियो। त्यो समितिको प्रतिवेदनले भने केही सार्थकता पाएको छ। बालुवाटारस्थित ललिता निवासको जग्गा सरकार स्वामित्वमा ल्याउन अदालतले पनि आदेश दिएको छ। यो प्रकरणमा करिब १ सय ४३ रोपनी व्यक्तिको नाममा कायम गरिएको जग्गा सरकारी स्वामित्वमा आउने भएको छ। केन्द्रीय र स्थानीय स्तरमा पनि यस्ता धेरै आयोग र समिति बनेका छन्। तर सरकारी, सार्वजनिक र गुठीको जग्गा फिर्ता गराउने काम भने विरलै भएको पाइएको छ।"
भुइँमान्छेका सारथि रामकुमार,"विकास निर्माणका काममा सरकारको मात्रै भर पर्नु हुँदैन। सबैले तन, मन, धन दिएर गाउँ विकास गर्ने हो भने हामीले सोचेको विकास नहुने कुरै छैन। जहाँजहाँ उनी जान्छन्, त्यहाँत्यहाँ नयाँ कामको सुरुवात गर्छन्। कुनै ठाउँमा पार्कको अवधारणा ल्याउँछन् त कही विवादलाई निरूपण गरेर सामाजिक शक्तिलाई विकासमा रूपान्तरण गर्छन्। हो, रामकुमार कार्की जो दु:खी, गरिब र सामुदायिक संस्थालाई मुठ्ठी खोलेरै दान गर्न कहिल्यै पछि पर्दैनन्। चाडवाडमा दलित तथा गरिब बस्तीमा पुग्छन्। उनीहरूलाई भोज खुवाएर कहिले दसैंको टीका लगाएर दसैं मान्छन् त पुसमाघको शीतलहरमा न्यानो लुगाफाटो लिएर घर पुग्छन्। कहिले त उनी आफ्नो पूरै महिनाको तलबै पीडितहरूलाई थमाइदिन्छन्। पीडामा मलमपट्टी लगाइदिन्छन्। सामाजिक गर्न सधैं अग्रसर रहन्छन्, महोत्तरीको बर्दिबास नगरपालिका३ कालापानीका मनकारी व्यक्तित्व रामकुमार। सहयोग गर्दै, मन जित्दै : हरित विद्यालय बनाउन उनले महोत्तरीको बर्दिबास नगरपालिका९ पशुपतिनगरस्थित जनमुखी आधारभूत विद्यालयलाई हालै महिनाभरको तलब दिए। मन्दीका बेला पनि उनले महँगा जातका ५ सय ४० बिरुवा किनेर स्कुलमा रोपिदिए। गरिब, मजदुरका बालबालिका पढ्ने स्कुलमा मिठाई बाँड्दै तिनलाई असल र दक्ष नागरिक बन्न हौसला दिए। मनकारी कार्कीको सहयोगले हरित अभियानले सार्थकता पाएको विद्यालय व्यवस्थापन समितिका अध्यक्ष रामेकवाल महतो बताउँछन्। जनमुखी विद्यालयमा विद्यालय रूपान्तरण अभियान सञ्चालन भइरहेको छ। जसबाट सात लाखबराबरको काम भइरहेछ। गार्डेन तथा चौतारा निर्माण, स्वास्थ्य शिविरजस्ता काम भएको शिक्षक धर्मेन्द्र महतो सुनाउँछन्, मनकारीहरूको साथले सात महिनामै विद्यालयको मुहार फेरियो। पहाड उक्लिँदा होस् वा तराई झर्दा रामकुमारलाई माया र आदर गर्नेहरूको कमी हुँदैन। किनभने उनी भुइँमान्छेका सच्चा साथी हुन्। पिछडिएका दलित र विपन्न समुदायको न्यायका लागि लड्ने पात्र हुन्। सार्वजनिक सेवाका खुल्ला किताब : उनी पेसाले सरकारी कर्मचारी हुन्, सिन्धुलीको घ्याङलेख गाउँपालिकाका प्रमुख प्रशासकीय अधिकृत। महाभारतको विकट क्षेत्रमा बस्ने जनताको सेवामा खटिरहेका छन् उनी। हालै उपसचिव पदमा बढुवा भएका छन्। नागरिक समाज बर्दिबासका अगुवा नीलबहादुर लुम्रे भन्छन्, कार्की सर, सरल व्यक्तित्वको धनी हुनुहुन्छ। प्रतिबद्ध तथा जनमुखी प्रशासक एवं इमानदारिताका प्रतीक पनि। सरकारले गरेको वित्तीय सुशासन जोखिम मूल्यांकनमा देशका ७ सय ५३ स्थानीय तहमध्ये उनी प्रमुख रहेको घ्याङलेख गाउँपालिकाका तेस्रो नम्बरमा परेको छ। मधेसतिर निकै चर्चित उखान छ, खेती गर्नु तरकारी, जागिर गर्नु सरकारी। रामकुमार यसबाट निकै प्रभावित छन्। त्यसैले उनले जीवनको ऊर्जाशील ३६ वर्ष सार्वजनिक सेवा खर्चिसकेका छन्। २०४५ सालमा गाउँकै तत्कालीन राष्ट्रिय प्राथमिक विद्यालयबाट उनी देशको सेवा खटिए, एक वर्ष अस्थायी शिक्षक बनेर। २०४६ कात्तिकदेखि सहलेखापाल पदमा घरेलु तथा साना उद्योग कार्यालय, लाहानमा पोस्टिङ भए। पहिलो सरकारी अनुभव लिँदै त्यहाँ उनी आठ वर्ष सेवामा रहे। जिल्ला प्रशासन कार्यालय सिन्धुली त कहिले निर्वाचन कार्यालय बझाङ पुगेर प्रशासनिक काम गरे। १७ वर्ष लगातार सिन्धुली, सर्लाही र महोत्तरीका जिल्ला वन कार्यालयमा काम गरे। पछिल्ला ९ वर्ष स्थानीय तहमा छन्। सार्वजनिक सेवामा उनले सँगालेको अनुभव कुनै किताबभन्दा कम छैन। जब त्यो कामले चर्चा बटुल्यो  : बर्दिबास नगरपालिकामा २६ महिना कार्यकारी अधिकृत रहे जतिबेला जनप्रतिनिधिविहीन अवस्था भएकाले सबै काम उनैले गर्नुपर्दा धेरै अनुभव बटुले। उनले बर्दिवासवासीको मन जितेर चर्चा कमाए। बर्दिबास नगर पत्रकार सञ्जालका अध्यक्ष गोपालप्रसाद बराल भन्छन्, २०७२ सालमा मधेस आन्दोलनले कुनै गाउँपालिका र नगरपालिकाले नीति तथा कार्यक्रम ल्याउन सकेनन् तर उहाँले सबै दललाई मिलाएर ल्याएरै छोड्नु भयो। जसले निकै चर्चा पायो। खुल्ला दिसापिसाबले आक्रान्त मधेसको जनजीवनमा कार्कीले नयाँ मोड ल्याइदिएका थिए। बर्दिबास नगरपालिकालाई खुल्ला दिसामुक्त बनाए। एकीकृत नमुना मुसहर बस्तीका अगुवा मञ्जय सदा भन्छन्, दल तथा सामुदायिक संस्थाहरूको बलमा उहाँको अभियानले पूरै नगर खुल्ला दिसामुक्त घोषणा भयो। घरघरमा शौचालय बने। मुसहर बस्तीमा बिहानी कक्षा सञ्चालन गरे। त्यहाँ बालबालिकालाई स्कुलमा बिहानबेलुका पढाउने काम कार्कीबाटै सुरुवात भयो। नगरपालिकाको बजेटबाट उक्त बस्तीमा सामुदायिक भवन निर्माण गराए। शिक्षकको व्यवस्थापन मिलाए। पछि धुर्मुससुन्तलीले पनि सहयोग गरे। मुसहर बस्तीका बालबालिकाले स्कुलको दैलो टेके। २०७३ सालमा धुर्मुससुन्तलीलाई मुसहर बस्तीलाई एकीकृत नमुना मुसहर बस्तीको रूपमा बदले। प्रशासक कार्कीले त्यसमा पनि स्थानीय तहबाट समन्वय, सहकार्य र साथ दिएर अहम् भूमिका खेले। २०७४ मा नगरपालिका र जनश्रमदानमा चुरेस्थित कालापानीमा पार्क निर्माणमा समन्वय र सहकार्य गरेर नयाँ कामको सुरुआत गरे। पार्क बनाउँदा वन अतिक्रमण गरेको भन्दै सरकारी निकायहरूले धेरै दु:खको उनी सम्झन्छन्। तर, अहिले त्यही पार्कमा भारतीयका लागिसमेत प्रमुख पर्यटकीय गन्तव्य बनेको स्थानीय गणेश बस्नेत बताउँछन्। गाडी थन्काउँछन्, बस चढ्छन् : कार्की जनसहभागितामा विकास निर्माणका काम गर्न मन पराउँछन्। विकास निर्माणका काममा सरकारको मात्रै भर पर्नु हुँदैन। जनजनबाट पनि सहयोग जुट्नुपर्छ, उनी भन्छन्, हामी सबैले तन, मन, धन दिएर गाउँ विकास गर्ने हो भने हामीले सोचेको विकास नहुने कुरै छैन। उनी जनताको पसिनाबाट संकलित करको सदुपयोग गर्नुपर्छ भन्ने मान्यता राख्छन्। उनी कार्य सम्पादन गर्दा सुशासन र पारदर्शितालाई पहिलो सूचीमा राख्छन्। जहाँ स्वार्थ हुँदैन। त्यहाँ काम गर्न सबैले सहयोग गर्छन्, अनुभव सुनाउँदै उनी भन्छन्, म जनताको सेवक हुँ, जनता मेरा मालिक। जनताको पसिनाबाट प्राप्त करको सम्मान गर्नुपर्ने बताउँदै उनी थप्छन्, नागरिकप्रति इमान्दार भएर काम गर्नुपर्छ। उनलाई सरकारले गाडी सुविधा त दिएको छ तर त्यो परेको बेला मात्रै चढ्छन् उनी। अरू बेला बस चढेर आउजाउ गर्छन्। छोटो दूरीमा त उनी पैदल वा साइकल चढ्छन्। जनता र जनप्रतिनिधिका साझा पुल ! : सरल स्वभावका उनी जहाँ जान्छन्, त्यहाँ रचनात्मक काम गर्छन्। त्यहाँको विकास निर्माण, भूगोल, भाषा, संस्कृति, इतिहास खोजी गर्छन्। रूपान्तरणका लागि जनप्रतिनिधिलाई बहस चलाउन सघाउँछन्। स्थानीय तहमा जनप्रतिनिधि, दल, नागरिकबीचको विवाद मिलाउँछन्। रामकुमार सरलाई के रात के दिन पालिकामा १८ घण्टासम्म कठोर काम गर्नुहुन्छ, सिन्धुलीकै घ्याङलेख गाउँपालिकाका प्रमुख जगतबहादुर भोलन भन्छन्, उहाँको काम गर्ने शैली निकै राम्रो छ। उहाँको कामबाट कर्मचारी पनि उत्प्रेरित छन्। प्रशासक कार्की भन्छन्, काँधमा जिम्मेवारी, हृदयमा इमान्दारी, मस्तिष्कमा समझारी बोकेर निजामती कर्मचारीहरूले नागरिकको पक्षमा काम गर्न सके सबैको साथ पाइन्छ। त्यसपछि त देशले अवश्य कोल्टे फेर्नेछ।"
"विश्वविद्यालय खाली, विमानस्थल भरिएको छ","बागलुङ : नेपालमा पछिल्लो समय युवाहरू बिदेसिने क्रम बढेपछि विमानस्थल भरिएका र विश्वविद्यालयहरू खाली रहेकोमा शिक्षाविद्हरूले चिन्ता व्यक्त गरेका छन्। बागलुङको पञ्चकोटमा जारी अनन्तश्री ब्रह्माण्डीय महायज्ञको तेस्रो दिन आयोजित राष्ट्रिय शिक्षा प्रणालीको कार्यान्वयन सम्मेलनमा बोल्ने अधिकांश वक्ताहरूले शिक्षा प्रणालीको कारण युवाहरू बिदेसिएको भन्दै चिन्ता व्यक्त गरेका हुन्। सम्मेलनमा बोल्दै शिक्षाविद् डा राजेन्द्र केसीले शिक्षामा कमीकमजोरी हुँदा युवाहरू बिदेसिएको बताए। उनले शिक्षालाई समाज, राजनीति, देशको भूमि, हिमाल, पहाड र तरार्ईसँग जोड्न नसकेको बताए। हाम्रो शिक्षामा कमीकमजोरी छन्। समाज, राजनीति, देशको भूमि, हिमाल, पहाड र तरार्ईसँग हाम्रो शिक्षाले जोडेनौं, उनले भने, शिक्षा सर्टिफिकेटमा मात्र जोडेर मात्र हुँदैन त्यसलाई हिमाल, पहाड र तरार्ईसँग जोड्न आवश्यक छ। उनले नेपालीहरूले १ सय ७१ वटा देशमा काम गरिरहेको तर आफैं देश बनाउन काम नगरेको बताए। अहिले दैनिक युवाहरू बिदेसिएका छन्। १८ वटा विश्वविद्यालय खाली छन्, उनले भने, नेपालीहरूले १ सय ७१ वटा देशमा काम गरिरहेका छन् तर आफैं देश बनाउन काम गरेनौं। पोखरा विश्वविद्यालयका उपकुलपति प्राडा प्रेमनारायण अर्यालले शिक्षालाई सीपसँग जोड्न नसकेकोले युवाहरू बिदेसिएको बताए। हामीले विद्या दिएनौं। शिक्षा दिन थाल्यौं। विद्या दिएको भए नरम, नम्र, चरित्रवान् हुने थिए, उनले भने, शिक्षालाई सीपसँग जोड्नुपर्यो। विद्या र शिक्षालाई सँगसँगै लैजाने शिक्षा हुनुपर्छ। उनले राजनीति भनेको राम्रो नीति बनाउने भए पनि झगडा गराउने नीतिजस्तो बनाइएको बताए। राजनीति भनेको राम्रो नीति हो, उच्चतम नीति हो। यहाँ राजनीति भनेको झगडा गराउने नीति भएको छ, प्राडा अर्यालले भने। अहिले विश्वविद्यालयहरू राजनीतिक पार्टीको तालिम केन्द्र भएको भन्दै प्राडा अर्यालले चिन्ता व्यक्त गरे। अहिले विश्वविद्यालयहरू राजनीतिक पार्टीको तालिम केन्द्र हो। त्यहाँँ जसले कुर्ची भाँच्छ, जसले बढी घर भत्काउँछ, जसले बढी गुरुहरूलाई अपशब्द बोल्छ त्यसले पछि टिकट पाउँछ र नीति बनाउने स्थानमा पुग्छ। यो अन्त्य हुनु जरुरी छ, प्राडा अर्यालले भने, विकासका लागि राजनीति हुनुपर्छ तर तोडफोडको राजनीति हुनु हुँदैन। धवलागिरि बहुमुखी क्याम्पसका प्रमुख प्राडा रामप्रसाद शर्माले मातृभाषा र स्थानीय पाठ्यक्रमलाई कार्यान्वयन गर्न नसक्दा विद्यार्थीलाई नेपालमा रोक्न नसकिएको बताए। सनातनी शिक्षालाई निरन्तर दिनका लागि समय र सन्दर्भअनुसार पाठ्यक्रमअनुसार परिवर्तन गरेर जनशक्तिलाई यही प्रयोग गर्नुपर्ने हुन्छ। त्यसमा पनि हामी चुकेका छौं, उनले भने, हाम्रो शिक्षालाई जति सस्तो बनाइएको छ त्यसो गर्नु आवश्यक छैन। प्राडा विद्यानाथ कोइरालाले सोच एउटा बोक्ने काम अर्को गर्ने गरेको कारण शिक्षामा समस्या आएको बताए। उनले विश्वविद्यालयका प्रमुखहरूमा अन्तरदलीय चिन्तन बनाउन नसक्दा समस्या भइरहेको बताए। अन्तरदलीय सरकार हुन्छ, उनले भने, अन्तरदलीय चिन्तन बनाउने नेतृत्व हुँदैन समस्या त्यही हो। प्राडा कोइरालाले अहिलेको बालबालिकाको तागत प्रविधि भएकोले त्यसमा ध्यान दिनुपर्ने बताए । अहिलेको बालबालिकाको तागत भनेको प्रविधि हो। प्रविधिसँग अभ्यस्त भएकोलाई केटाकेटीहरूलाई अलिकति किताबसँग, अलिकति किताब र अलिकति जिन्दगीसँग, अलिकति आफ्नै अनुभूतिसँग जोडिदियो भने गतिलो अनुसन्धानकर्ता बन्छन्। अनुसन्धानकर्ताले अन्तर्राष्ट्रिय जगत्मा मज्जाले काम गर्छ, उनले भने, अहिले ज्ञान बोकेर हिँड्ने दिन गए। अहिले ज्ञान कम्प्युटरमा हुन्छ त्यसलाई प्रयोग गर्न सके पुग्छ। शिक्षकहरू र शिक्षामा लाग्नेहरूले त्यसलाई प्रयोग गर्न सिकाइ दिनु आवश्यक छ। संस्कारसहितको शिक्षा अभियन्ता अञ्जु भट्टराईले अहिले संस्कारसहितको शिक्षाको आवश्यकता रहेको बताइन्। उनले नयाँ भिजन र मिसनसहित संस्कारसहितको प्रविधिसँग जोड्ने शिक्षा दिनु अहिलेको आवश्यकता रहेको बताइन्। गण्डकी प्रदेशका उद्योग, पर्यटन, वन तथा वातावरण मन्त्री दीपेन्द्रबहादुर थापाले अहिलेको शिक्षा नीति नै परिवर्तन गरिनुपर्ने बताए। उनले प्रत्येक दिन ३४ हजार युवाहरू बिदेसिएको बताउँदै स्नातक अध्ययन र पास नगरेसम्म युवाहरूलाई विदेश जान रोक लगाइनुपर्ने बताए। प्रत्येक दिन ३४ हजार युवा दैनिक बिदेसिएका छन्, मन्त्री थापाले भने, स्नातक अध्ययन र पास नगरेसम्म विदेश जान रोक लगाइनुपर्छ। त्यसो गरेमा हाम्रा विश्वविद्यालय रित्तिने क्रम राकिनेछ। मन्त्री थापाले सीपयुक्त र जीवन उपयोगी शिक्षा दिने बारेमा सबै गम्भीर हुनु आवश्यक रहेको बताए। उनले एकजना स्वामीले चाहेमा विकास गर्न सकिन्छ भन्ने उदाहरण पञ्चकोट रहेको बताउँदै सबै स्वार्थी भएकोले त्यसको हालत अहिलेको अवस्थामा आएको बताए। एकजना स्वामीले गरेको फल र योगदान हेरेर ग्रहण गरौं। स्वामीजस्तै निष्ठा भएर काम गरौं। देशलाई परिवर्तन गरौं, मन्त्री थापाले भने, हामी स्वार्थी भयौं। हामीले पछि फर्केर हेरेनौं। पछाडिका जनताको अवस्था के छ ? दिनदुःखीहरूको अवस्था के छ ? के गरेमा देशलाई कस्तो नीति बनाउँदा रोजगार दिन र हरियाली बनाउन सकिन्छ भन्नेमा ध्यान दिनुपर्छ। प्रकृतिले हामीलाई साथ दिँदा पनि त्यसको उपयोग गर्दै देशलाई अझै सुन्दर बनाउन नसकेको मन्त्री थापाको भनाइ छ। प्रकृतिले दिएको सुन्दर देशलाई अझै कसरी विकास गर्न सकिन्छ ? शालिग्राम कसरी बचाउने, पर्यटक ल्याएर यसलाई कसरी विकास गर्ने भन्नेमा हाम्रो चिन्तन भएको छैन, उनले भने, जुन देश बनेको छ त्यही देशमा गएपछि आफ्नो भविष्य हुन्छ भन्ने मात्र हामीमा सोच भयो। तर, आफू जन्मेको देशलाई विकास गर्नुपर्छ भन्नेतिर कोही लागेनौं। मन्त्री थापाले सरकारले गर्नुपर्ने काम एकजना स्वामीले गरेको भन्दै पञ्चकोटमा जारी महायज्ञमा सबै भक्तजनहरूलाई उपस्थित भएर ग्रहण गर्न आह्वान गरेका छन्। देशका शिक्षाविद्, प्राध्यापक डाक्टर, स्थानीय शिक्षकहरू र विद्यार्थीहरूबीच भएको राष्ट्रिय शिक्षा प्रणालीको कार्यान्वयन सम्मेलनको बारेमा राष्ट्रिय परीक्षा बोर्डका अध्यक्ष डा महाश्रम शर्माले जानकारी दिएका थिए। मुक्तिनाथ बाबा स्वामी कमलनयनाचार्यको अगुवाइमा पञ्चकोटमा बुधबारदेखि अनन्तश्री ब्रह्माण्डीय महायज्ञ सञ्चालन भइरहेको छ। फागुन २३ गतेसम्म सञ्चालन हुने महायज्ञमा दैनिक विविध कार्यक्रम र सम्मेलन हुँदै आएको छ। महायज्ञको चौथो दिन शनिबार फागुन १२ गते गण्डकी विकासको अवधारणा र कार्यान्वयन सम्मेलन हुनेछ।"
