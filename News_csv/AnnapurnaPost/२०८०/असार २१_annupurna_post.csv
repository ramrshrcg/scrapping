शीर्षक,विवरण
"देशको शिर निहुरियो, प्रधानमन्त्रीज्यू","प्रधानमन्त्रीज्यू, तपाईं त अर्कै विधिबाट बन्नुभएको रहेछ। कृपया, राजीनामा दिनुहोस्। प्रितम सिंह नेपालमा यातायात व्यवसाय गर्ने भारतीय नागरिक हुन्। उनी आफ्नो जन्मभूमि भारत भए पनि कर्मभूमि नेपाल भन्छन्। उनको कर्म व्यापार मात्र होइन, प्रधानमन्त्री पुष्पकमल दाहालका अनुसार राजनीति पनि हो। त्यसमाथि नेपालमा प्रधानमन्त्री बनाउने खुबीको राजनीति। अझ भारतसम्म पटकपटक गएर यहाँ प्रधानमन्त्री बनाइदिने हैसियत रहेछ उनीसँग। त्यसभन्दा लज्जास्पद कुरा त सार्वभौम राष्ट्र नेपालका प्रधानमन्त्रीले स्वयं आफूलाई उनले यस पदमा पुर्याउन सहयोग गरेको खुलमखुला भन्नु राष्ट्रिय स्वाभिमानमाथि ठूलो प्रहार हो। आफ्नैबारे प्रधानमन्त्री पुष्पकमल दाहालको भनाइको आधिकारिकता अन्यत्रबाट पुष्टि गराइरहनु आवश्यक हुन्न। दाहालले सोमबार सरदार सिंहको किताब विमोचनमा आफूलाई उनले लगाएका गुन कहँदै भने, मलाई प्रधानमन्त्री बनाउन उहाँ पटकपटक दिल्लीसम्म जानुभयो। यसलाई लिएर देशको राजनीति तरंगित बन्यो। विपक्षी दलले संसद् अवरुद्ध गरे। सत्तारुढ दलकै कतिपय नेताले यसलाई आपत्तिजनक भन्दै मुख खोले। बौद्धिक समुदायले कडा विरोध जनायो। नागरिक समाज आक्रोशित बन्यो। प्रधानमन्त्रीले देशको शिर निहुर्याउने अभिव्यक्ति दिएकामा सबैले लज्जाबोध गरे। तीव्र प्रतिक्रिया आएपछि प्रधानमन्त्री दाहाल उल्टै आक्रोशित देखिए। राजधानीको अर्को कार्यक्रममा आफ्नो भनाइलाई अनर्गल प्रचारबाजी गरिएको दाबी गर्दै सच्याएर भने, मैले भन्न खोजेको यो हो उहाँ (प्रितम सिंह) सामाजिक सेवा र यातायात क्षेत्रमा मात्रै होइन, राजनीतिमा पनि चासो राख्नुहुन्छ। मलाई प्रधानमन्त्री बनाउन कहिले कहाँ, कहिले कहाँ पुग्नुहुन्छ। कहिले दिल्ली, कहिले नेपालका मान्छेसँग लाग्नुहुन्थ्यो उहाँ। सच्याएको यो भनाइ नै स्वयंमा कम आपत्तिजनक छैन। एउटा विदेशी नागरिकले देशको राजनीतिमा चासो राखेको छ। प्रधानमन्त्री बनाउन कहिले दिल्ली, कहिले नेपालका मान्छेलाई भेटेको छ। आफ्नै सहयोगार्थ विदेशी राजनीतिक बिचौलिया प्रयोग गरिएको भन्ने बहालवाला प्रधानमन्त्रीको अभिव्यक्ति के शोभनीय हो ? हामी उसै भूराजनीतिक हस्तक्षेपको लामो शृंखला झेल्दै आएका छौं। कहिले उत्तरले, कहिले दक्षिणले सरकार बनाउनेभत्काउने गर्छन् भन्ने नागरिक तहसम्म परिचर्चा पुगेको छ। राजनीतिक नेतृत्व निष्ठा, स्वाभिमान र सार्वभौमिकताभन्दा पनि आशीर्वाद को आडभरोसामा लिप्त छ। प्रधानमन्त्री दाहालले त त्यसलाई ह्वाङ्गै देखाइदिए। आफैं बके। राष्ट्रिय अस्मितामा चोट पुग्ने यो हर्कत नेपाली जनतालाई स्वीकार्य छैन। बोली फिर्ता लिएर वा जवाफ दिएर टारिने विषय होइन यो। स्वयं प्रधानमन्त्रीको मुखबाट यस्तो सुन्नु पर्ला भनेर जनताले कहिल्यै चिताएकासम्म थिएनन्। आफैंले मत दिएका यही देशका सांसदको बहुमतले प्रधानमन्त्री बनाउने संविधान छ हामीसँग। प्रधानमन्त्रीज्यू, तपाईं त अर्कै विधिबाट बन्नुभएको रहेछ। कृपया, राजीनामा दिनुहोस्। इमान जोगाइरहनुभयो भने घरेलु शक्तिले नै तपाईंलाई फेरि प्रधानमन्त्री बनाउने छ। सत्य ओकल्नुभयो, अब बाटो खोल्नुहोस्।"
रकमान्तर रोग,"कुनै परियोजनामा बजेट परेर पनि खर्च नहुने पर्याप्त कारण देखियो तर अर्को परियोजनामा थप बजेट नभई नहुने अवस्था छ भनेचाहिँ रकमान्तर उचित नै हुन्छ। यस्तो अवस्थामा कानुनी परिधिभित्र रहेर रकमान्तर गरिनुपर्छ। यद्यपि चालु बजेट छ भने चालु र पुँजीगत छ भने पुँजीगत शीर्षकमा पनि १० प्रतिशतभन्दा बढी रकमान्तर हुन्छ भने त्यो कानुनसम्वत भएन। राज्यले वित्तीय अनुशासन पालना नगर्ने रोगको एउटा लक्षण रकमान्तर हो। एउटा शीर्षकमा विनियोजन गरेको रकमलाई अर्को शीर्षकमा सार्ने प्रक्रिया रकमान्तर हो। स्रोत फेर्नुलाई स्रोतान्तर भनिन्छ। यी दुवै काम कुशल विनियोजनको अभ्यास होइनन्। आवश्यकताअनुसार रकमान्तर गर्नुपर्ने भएकाले कानुनी रूपमा रकमान्तर गर्न पाउने व्यवस्था गरिएको हो। कानुनी सीमामा रहेर रकमान्तर गर्नु स्वस्थ अभ्यास हो। तर, कानुनभन्दा बाहिर गएर रकमान्तर गर्नु भनेको वित्तीय अनुशासन पालना नगर्नु तथा लापरबाही गर्नु हो। यो कार्यलाई अनियमितताका रूपमा बुझ्नु पर्ने पनि हुन्छ। जुन कामका लागि बजेट छुट्याइएको छ सो कामका लागि रकम आवश्यकता हुँदाहुँदै निहित स्वार्थवश वा कसैको हितका पक्षमा लागेर कम बजेट परेको वा बजेट नै नपरेको तथा बजेट आवश्यक नपर्ने काम, क्षेत्र, शीर्षकमा सार्नु भनेको अनुचित काम हो। निहित स्वार्थले काम गर्दा अनुचित हुन जान्छ। कहिलेकाहीँ एउटा शीर्षकमा छुट्याएको विविध कारणले खर्च हुन सकेको छैन भने प्रकोप व्यवस्थापन, राहत, पुनरुत्थानलगायत विकासे कामका लागि रकम सारिन्छ भने यो कामलाई उचित मान्न सकिन्छ। उद्देश्य पुष्ट्याइँ नभई व्यक्तिको दबाबमा वा पहुँचवालाले भनेको क्षेत्रमा बजेट लैजान रकमान्तर अनुचित हुन्छ। बजेटमा उल्लेख नभएको आयोजना परियोजनामा पनि रकमान्तर गरेर बजेट लगिएको सुनिन्छ। यो त गर्नै नहुने काम हो। कुनै परियोजनामा बजेट परेर पनि खर्च नहुने पर्याप्त कारण देखियो तर अर्को परियोजनामा थप बजेट नभई नहुने अवस्था छ भनेचाहिँ रकमान्तर उचित नै हुन्छ। यस्तो अवस्थामा कानुनी परिधिभित्र रहेर रकमान्तर गरिनुपर्छ। यद्यपि चालु बजेट छ भने चालु र पुँजीगत छ भने पुँजीगत शीर्षकमा पनि १० प्रतिशतभन्दा बढी रकमान्तर हुन्छ भने त्यो कानुनसम्वत भएन। रकमान्तरका यस्ता अनुचित गतिविधिरूप विनियोजन ऐन, आर्थिक कार्यविधि तथा वित्तीय उत्तरदायित्व ऐनले पनि बर्जित गरेका छन्। धेरैजसो रकमान्तर जेठ, असारलगायत वर्षको अन्त्यमा हुने गरेको छ। असारको १५ गतेपछि कार्यक्रम संशोधन गरेर रकमान्तर गरेर हामी कुन गुणस्तरको विकास खोजिरहेका छौं ? समयमा काम नगर्ने, बजेट सक्न रकमान्तर गर्ने काम कदापी देशको हितमा छैन। प्रतिशतमा देखाउनका लागि मात्र बजेट खर्च पनि होइन नि ! अनावश्यक तथा अनुचित, स्रोत खेर जाने किसिमको र गुणस्तरहीन काम गरेर बजेट सक्नुभन्दा बजेट खर्च नहुनु नै वेश हो। उल्लेखित कारण रकमान्तरले बजेट निर्माण प्रक्रियामै त्रुटि रहेको देखाउँछ। कार्यान्वयन पक्ष त्रुटिपूर्ण छ, छँदैछ लापरबाही पनि देखिन्छ। (अधिकारी अर्थविद् हुन्।)"
बागमती प्रदेशको बजेट बहुमतले पारित,"हेटौंडा : बागमती प्रदेश सरकारले आगामी आर्थिक वर्ष २०८००८१ का लागि ल्याएको बजेट बहुमतले पारित गरेको छ। बिहीबार बसेको प्रदेशसभा बैठकले आगामी आर्थिक वर्षका लागि ल्याएको बजेट पास गरेको हो। यसअघि प्रदेशसभामा सरकारले ल्याएको बजेट प्रति विरोध जनाउँदै आएका प्रमुख प्रतिपक्ष दल नेकपा एमालेसहित राप्रपा लगायतका दलहरूको मागलाई पनि सम्बोधन हुनेगरि सत्तापक्षले छुटेका योजनालाई समावेश गर्ने भएपछि बजेट पास भएको हो। बागमती प्रदेश सरकारले आगामी आर्थिक वर्ष २०८००८१ का लागि ६२ अर्ब ७० करोड ९० लाख रुपैयाँ बजेट विनियोजन गरेको थियो। सरकारले चालुतर्फ २६ अर्ब ७० करोड २७ लाख, पुँजीगत तर्फ ३५ अर्ब ५० करोड ६३ लाख रुपैयाँ र वित्तीय व्यवस्थापन तर्फ ५० करोड रुपैयाँ बजेट विनियोजन गरेको छ। प्रदेश सरकारले कुल विनियोजित बजेट मध्ये चालु तर्फ ४२५८ प्रतिशत, पुँजीगत तर्फ ५६६२ प्रतिशत र वित्तीय व्यवस्था तर्फ ०८ प्रति रकम समावेश गरेको छ। प्रदेश सरकारले आगामी आर्थिक वर्षका लागि ल्याएको बजेट चालु आर्थिक वर्षमा ल्याएको बजेट भन्दा झन्डै ८ अर्बले कम रहेको छ। चालु आर्थिक वर्षका लागि प्रदेश सरकारले ७० अर्ब ९३ करोड ९३ लाख रुपैयाँको बजेट ल्याएको थियो। यसअघि प्रदेशसभा बैठकमा आगामी आर्थिक वर्षका लागि सरकारले ल्याएको बजेट सत्तापक्षको मुख्यमन्त्री र मन्त्रीहरू केन्द्रित मात्रै भएको भन्दै प्रतिपक्ष दलहरूले विरोध जनाउँदै सदन अवरुद्ध गर्दै आएका थिए। साथै प्रमुख प्रतिपक्ष दल नेकपा एमालेसहित राप्रपाले बजेट संशोधन हुनुपर्ने माग राख्दै ९ जना प्रदेशसभा सदस्यले प्रस्ताव पेस गरेका थिए। सरकारले ल्याएको बजेट बहुमतले पारित भएसँगै प्रदेशसभा बैठक अर्को सूचना नआएसम्मका लागि समेत स्थगित भएको छ।"
भारत सरकारको सहयोगमा निर्मित दैलेखमा चार सामुदायिक विकास परियोजनाको उद्घाटन,"काठमाडौं : दैलेखमा भारत सरकारको सहयोग निर्मित चार वटा सामुदायिक विकास परियोजनाको उद्घाटन भएको छ। भारतीय राजदूतावासको विकास साझेदारी प्रभागका द्वितीय सचिव प्रशान्त कुमार सोना र जिल्ला समन्वय समिति दैलेखका प्रमुख नमराज शाहीले संयुक्तरूपमा उद्घाटन गरेका हुन्। नेपालभारत विकास सहकार्यअन्तर्गत भारत सरकारको १० करोड ८६ लाख आर्थिक सहयोगमा दैलेखमा निर्माण गरिएका तीन वटा विद्यालयका भवनहरू उद्घाटन गरिएको हो। जसमा लालिकाँडास्थित श्री मालिका उच्च माध्यमिक विद्यालय, बडाभैरवस्थित श्री भैरव माध्यमिक विद्यालय, बडाखोलास्थित श्री जगदीश माध्यमिक विद्यालय र रामपुरस्थित श्री नारायण क्याम्पसको क्याम्पस भवन रहेका छन्। उद्घाटन समारोहमा गुराँस गाउँपालिकाका अध्यक्ष टोपबहादुर विसी, भगवतीमाई गाउँपालिकाका अध्यक्ष गणेश बहादुर थापा, महाबु गाउँपालिकाका कार्यबाहक अध्यक्ष श्रीमती मन्जु कुमारी शर्मा (पाण्डे), नारायण नगरपालिकाका नगर प्रमुख लोमन शर्मा, समाजसेवी, राजनीतिक दलका प्रतिनिधि, नेपाल सरकारका पदाधिकारी तथा स्थानीय समुदायका अगुवाको उपस्थिति थियो। यी परियोजनाहरु भारत सरकार र नेपाल सरकारबीच भएको सम्झौताअन्तर्गत उच्च प्रभाव सामुदायिक विकास परियोजनाको रूपमा अघि बढाइएको थियो। विद्यालय र क्याम्पस निर्माण परियोजनाको कार्यान्वयन जिल्ला समन्वय समिति दैलेखमार्फत् भएको हो। यी विद्यालय र क्याम्पस भवनले त्यस क्षेत्रका विद्यार्थीलाई गुणस्तरीय शैक्षिक पूर्वाधार उपलब्ध गराई दैलेख जिल्लामा गुणस्तरीय शिक्षाको लागि उपयुक्त वातावरण सिर्जना गर्न मद्धत गर्नेछ। सन् २००३ यता भारतले नेपालमा ५४४ भन्दा बढी उच्च प्रभाव सामुदायिक विकास परियोजना अघि बढाइसकेको छ। जसमध्ये ४८० वटा परियोजना सम्पन्न भइसकेका छन्।"
कांग्रेस जिल्ला सभापतिहरूको बैठकमा सांगठनिक विषयमा छलफल,"काठमाडौं : नेपाली कांग्रेस केन्द्रीय कार्यालयको आयोजनामा पार्टीका जिल्ला सभापतिहरूको बैठक पार्टीको केन्द्रीय कार्यालय सानेपामा आज प्रारम्भ भएको छ। बैठकमा ४२ जिल्लाका पार्टी सभापति र १८ जिल्लाका प्रतिनिधिहरूको सहभागिता रहेको थियो। वर्षा र बाढीपहिरोलगायतका विविध कारणले उपस्थित हुन नसकेका जिल्ला सभापतिहरूलाई जुममार्फत् बैठकमा जोडिएको कांग्रेस कार्यवाहक मुख्यसचिव प्रदीप पराजुलीले जानकारी दिए। बैठकमा कांग्रेसको सदस्यता, क्रियाशील सदस्यताको सन्दर्भमा प्रविधिमैत्री व्यवस्थापन तथा विभिन्न तहको सम्मेलनका बारेमा पार्टीका महामन्त्रीद्वय गगनकुमार थापा र विश्वप्रकाश शर्माले कार्यक्रमको सुरुमा प्रकाश पारे। छलफलमा जिल्ला सभापतिहरू डिगबहादुर लिम्बू (मोरङ), नारायणप्रसाद गौडेल (बाँके), दीपक खड्का (सङ्खुवासभा), पूर्णबहादुर तामाङ (कान्छाराम) (रामेछाप), रामनाथ अधिकारी (धादिङ), बर्मा लामा (दोलखा), राजु थापा (स्याङ्जा), केशव श्रेष्ठ (अर्घाखाँची), रामकृष्ण खाण (रुपन्देही), खिलध्वज पन्थी (गुल्मी), केशरमान रोका (रुकुमपूर्व), कावा सभापति चन्द्रबहादुर राना (नवलपरासीपूर्व), जीतेन्द्रकुमार श्रेष्ठ (ललितपुर)ले आआफ्नो धारणा राखेका थिए। त्यसैगरी बुद्ध लामा (मकवानपुर), ऐनबहादुर शाही (मुगु), पुष्पबहादुर शाह (अछाम), मणिराम रेग्मी (दैलेख), रामसिंह रावल (बाजुरा), शङ्करप्रसाद डाँगी (दाङ), नरेन्द्रबहादुर सिंह (डोटी), सुरेन्द्रप्रसाद सिंह (सर्लाही), पेम्बाछिरिङ तामाङ (रसुवा), रामदेव साह (सप्तरी), कावा सभापति खड्ग बिसी (जाजरकोट), सबुज बानियाँ (काठमाडौँ), रामचन्द्र यादव (सिरहा) र जीत शेरचन (बाग्लुङ)ले आफ्नो धारणा व्यक्त गर्नुभएको पार्टी कार्यालयले जनाएको छ। बैठकमा धारणा राख्ने क्रम जारी छ। भोलि असार २२ गते बिहान ११ बजे पार्टीको केन्द्रीय कार्यालयमा जिल्ला सभापतिहरूको बैठक पुनः बस्ने कार्यवाहक मुख्यसचिव पराजुलीले बताए।"
महानगरको स्वीकृतिबिना सार्वजनिक जग्गा लिजमा लिने दिने काम नगर्न बालेनको चेतावनी,"काठमाडौं : काठमाडौं महानगरपालिकाका मेयर बालेन्द्र शाह (बालेन)ले महानगरको स्वीकृति बिना सरकारी जग्गा लिजमा लिने दिने कार्य नगर्न चेतावनी दिएका छन्। उनले नेपाल सरकारको हक, स्वामित्व, नियन्त्रण वा अधीनमा रहेको सरकारी जग्गाको संरक्षणसम्बन्धी काम कारबाहीलाई काठमाडौं महानगरपालिकाले उच्च प्राथमिकता राखेको जानकारी दिएका छन्। सामाजिक सञ्जालमा उनले भनेका छन्, 'स्थानीय सरकार सञ्चालन ऐन, २०७४ को दफा ९७ को उपदफा (१) ले सरकारी, सार्वजनिक तथा सामुदायिक सम्पत्तिको रेखदेख तथा संरक्षण गर्ने दायित्व स्थानीय सरकारलाई तोकेको छ। मालपोत ऐन, २०३४ को दफा २४ को उपदफा (१) बमोजिम जारी भएको सरकारी जग्गा दर्ता, उपयोग तथा लिजमा उपलब्ध गराउने सम्बन्धी कार्यनीति, २०७९ ले सम्बन्धित स्थानीय तहको कार्यपालिकाको निर्णय सहितको सिफारिस भएमा मात्र नेपाल सरकार मन्त्रिपरिषद्ले निर्णय गरी सरकारी जग्गा लिजमा दिन सक्ने व्यवस्था गरेको छ। सार्वजनिक वा सरकारी प्रयोजनको लागि आवश्यक पर्ने सरकारी जग्गा भने कुनै व्यक्ति, निकाय वा संस्थालाई लिजमा उपलब्ध गराउन नसकिने कुरा सो कार्यनीतिमा स्पष्ट पारिएको छ। उनले महानगरसँग समन्वय नगरी, बिना जानकारी अनुचित स्वार्थसिद्धीका लागि सरकारी जग्गा लिजमा दिने लिने काम भइरहेकोप्रति गम्भीर ध्यानाकर्षण भएको उल्लेख गरेका छन्। 'काठमाडौं महानगरपालिका क्षेत्रभित्रको सरकारी जग्गा काठमाडौं महानगरपालिकासंग समन्वय नगरी, कुनै जानकारी नदिई, कार्यपालिकाको निर्णय सहितको सिफारिस नलिई अनुचित स्वार्थसिद्धीको लागि लिजमा दिनेलिने सम्बन्धी प्रचलित कानून प्रतिकूलको काम कारवाही भइरहेको सम्बन्धमा गम्भीर ध्यानाकर्षण भएको छ। नेपाल सरकारको हक, स्वामित्व, नियन्त्रण वा अधीनमा रहेको सरकारी जग्गाको संरक्षण सम्बन्धी काम कारवाहीलाई काठमाडौं महानगरपालिकाले उच्च प्राथमिकता दिएको छ,' उनले भनेका छन्। प्रचलित कानुन प्रतिकूल भएको लिज सम्बन्धी निर्णय वा त्यसका आधारमा गरिने लिज सम्झौताले कानुनी मान्यता नपाउने हुँदा त्यस्तो कार्यमा संलग्न नहुन काठमाडौं महानगरपालिका सरोकारवालालाई आह्वान गरेको छ। 'काठमाडौं महानगरपालिकाबाट सिफारिस नलिई प्रचलित कानूनी व्यवस्थाको प्रतिकूल हुनेगरी लिजमा प्राप्त गरेको वा गरिने कुनै पनि सरकारी जग्गामा नक्सा पास नगरिने तथा भौतिक संरचना बनाउन स्वीकृती नदिइने कुरा समेत यसै सूचनाद्वारा सूचित गरिन्छ,' सूचनामा भनिएको छ।"
सरकार गठनमा सभामुखको प्रयोग नगर्न कोसी प्रदेश प्रमुखलाई एमालेको ध्यानाकर्षण,"विराटनगर : नेकपा (एमाले) कोसी प्रदेश संसदीय दलले नयाँ सरकार गठनमा सभामुखको प्रयोग नगर्न प्रदेश प्रमुख पर्शुराम खापुङको ध्यानाकर्षण गराएको छ। मुख्यमन्त्री एवं एमाले संसदीय दलका नेता हिक्मतकुमार कार्कीको हस्ताक्षर रहेको ध्यानाकर्षण पत्रसमेत प्रदेश प्रमुखको कार्यालयमा बुझाइएको छ। सभामुख बाबुराम गौतमसमेतलाई बोधार्थ दिइएको ध्यानाकर्षण पत्र प्रदेश प्रमुखलाई बुझाउन कार्कीसहित एमालेका प्रमुख सचेतक रेवतीरमण भण्डारी, प्रदेशसभा सदस्य (सांसद) लीलाबल्लभ अधिकारी, राष्ट्रिय प्रजातन्त्र पार्टी (राप्रपा) संसदीय दलका नेता भक्तिप्रसाद सिटौलालगायत पुगेका थिए। प्रदेशसभाको दोस्रो आम निर्वाचनपश्चात २०७९ साल पुस २४ गते नेपालको संविधानको धारा १६८ को उपधारा २ बमोजिम कार्कीको नेतृत्वमा प्रदेश सरकार गठन भएको थियो। असार १५ गते प्रदेशसभाबाट विश्वास गुमाएपछि एमाले नेता कार्की नेतृत्वको सरकार ढलेको छ। प्रदेश प्रमुखले असार १७ गते संविधानको त्यही व्यवस्था प्रयोग गरेर नयाँ सरकार गठनका लागि आह्वान गरेका थिए। प्रदेश प्रमुखले नयाँ मुख्यमन्त्रीका लागि दाबी पेश गर्न आज साँझ ५ बजेसम्मको समय दिएका छन्। गठबन्धन दलले सभामुख बाबुराम गौतमसमेतलाई गणना गरेर नेपाली कांग्रेस संसदीय दलका नेता उद्धव थापालाई नयाँ मुख्यमन्त्री नियुक्तिका लागि दाबी पेश गर्ने तयारी गरेका छन्। कोसीको ९३ सदस्यीय प्रदेशसभामा एमालेका ४०, कांग्रेसका २९, नेकपा (माओवादी केन्द्र)का सभामुखबाहेक १२, राप्रपाका ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसद छन्। सरकार गठनका लागि बहुमत पुर्याउन ४७ सांसद आवश्यक पर्छ। सभामुखलाई गणना नगर्दा कांग्रेस, माओवादी, समाजवादी र जसपा सम्मिलित गठबन्धनसँग ४६ सांसद मात्रै हुन्छन्। एमालेराप्रपाका पनि ४६ सांसद मात्रै छन्। तर, सरकार गठनमा गठबन्धनले संविधानविपरीत सभामुखको प्रयोगको तयारी गरेपछि चौतर्फी विरोध भइरहेको छ। संविधानविद् एवं कानुनका जानकारहरूले सरकार गठनमा सभामुखको प्रयोग गर्न नपाइने बताइरहेका छन्। सरकार गठनमा सभामुखको प्रयोग नगर्न आग्रह गर्दै एमालेले पनि प्रदेश प्रमुखको ध्यानआकर्षण गराएको हो। मैले प्रदेशसभामा विश्वासको मत प्राप्त गर्ने सन्दर्भमा मत विभाजन हुँदा प्रस्तावको पक्षमा ४६ मत प्राप्त गरेको तथ्य स्पष्ट नै छ। सो संख्याबाहेक माननीय सभामुखलाई गणना नगर्दा नयाँ सरकार गठनका लागि मौजुदा प्रदेशसभा सदस्य संख्याको बहुमत संख्या अर्थात ४७ नपुग्ने अवस्था देखिएको छ। तर, माननीय सभामुखलाई समेत गणना गरी बहुमत सावित गर्ने प्रयत्नको सम्भावना प्रति हाम्रो गम्भीर ध्यानाकृष्ट भएको छ, मुख्यमन्त्री कार्कीले बुझाएको ध्यानाकर्षण पत्रमा उल्लेख छ। सभामुखले गत पुस २८ गतेको प्रदेशसभा बैठकमा दलको आवद्धता त्यागको घोषणा गरेको पनि उक्त पत्रमार्फत स्मरण गराइएको छ। उहाँ (सभामुख)ले माओवादी संसदीय दलको सदस्यता परित्याग गरेको कुरा विवादरहित छ। उक्त घोषणा अहिले पनि प्रदेशसभाको विद्युतीय अभिलेखमा सुरक्षित नै छ। त्यसरी अभिलेखमा रहेको कुनै पनि विषय विद्यमान प्रचलित कानुनले लिखत सरह मान्य हुने व्यवस्था गरेको छ। नेपालको संविधानको धारा १८६ बमोजिम प्रदेशसभामा निर्णयका लागि प्रस्तुत गरिएको जुनसुकै प्रस्तावको निर्णय उपस्थित भई मतदान गर्ने सदस्यहरूको बहुमत बाट हुनेछ। अध्यक्षता गर्ने व्यक्तिलाई मत दिने अधिकार हुने छैन, पत्रमा भनिएको छ, तर, मत बराबर भएमा अध्यक्षता गर्ने व्याक्तिले आफ्नो निर्णायक मत दिनेछ भन्ने व्यवस्थाले प्रदेशसभा सदस्य भन्दा माननीय सभामुखलाई अलग्गै र भिन्न विशेष प्रकृतिको पद रहेको तथ्यलाई स्वीकार गरेको छ। अहिले माननीय सभामुख बाबुराम गौतम कुनै पनि दलको सदस्य होइन। उहाँको नाम सरकार गठनका लागि संख्यामा गणना गर्न संविधान, कानुन, संसदीय मूल्य तथा अन्तराष्ट्रिय सिद्धान्त एवं अभ्यास विपरीत हुने र स्वयं सभामुखको गरिमामा समेत प्रश्न उठ्नेछ।"
एमालेको अवरोधपछि राष्ट्रिय सभाको बैठक शुक्रबारसम्म स्थगित,"काठमाडौं : राष्ट्रिय सभाको बैठक शुक्रबारसम्म स्थगित भएको छ। बिहीबार राष्ट्रिय सभा बैठकमा प्रमुख प्रतिपक्ष दलले अवरोध गरेपछि अध्यक्ष गणेश तिमिल्सिनाले शुक्रबार दिउँसो १२:२९ सम्मका लागि स्थगित गरेका हुन्। बुधबारबाट राष्ट्रिय सभा र प्रतिनिधि सभामा नेकपा एमालेका सांसदहरूले प्रधानमन्त्री पुष्पकमल दाहाल प्रचण्डको अभिव्यक्तिलाई लिएर राजीनामा माग गर्दै संसद अवरुद्ध गर्दै आएको छ। प्रधानमन्त्री दाहालको अभिव्यक्तिलाई लिएर एमाले सांसदहरूले बैठक सुरू हुनेबित्तिकै आज दोस्रो दिन पनि राजीनामा माग गरेका छन्। एमाले सांसद भैरवसुन्दर श्रेष्ठले प्रधानमन्त्रीको अभिव्यक्तिले देशको गरिमामा आँच पुर्याएको बताए । श्रेष्ठले भने, गत असार १८ गते भारतीय नागरिक प्रीतम सिंहको जन्म दिनको अवसरमा उनकी छोरीको पुस्तक विमोचमा प्रधानमन्त्री प्रचण्डले दिएको अभिव्यक्तिलाई लिएर देशव्यापी विरोध भइरहेको छ । हाम्रो देशको प्रधानमन्त्री कसले नियुक्ति गर्छ ? प्रीतम सिंह राजनीतिमा चासो राख्नुहुन्थ्यो र मलाई प्रधानमन्त्री बनाउन भूमिका खेलेको भन्ने प्रधानमन्त्रीको अभिव्यक्ति आपत्तिजनक छ । प्रधानमन्त्रीज्यूले जवाफ नदिँदासम्म बैठक सञ्चालन हुन दिँदैनौं । उनले भारतको इसारामा चल्ने प्रधानमन्त्री स्वीकार्य नहुने बताए। के भनेका थिए प्रधानमन्त्रीले ? गत सोमबार राजधानीमा आयोजित पुस्तक विमोचन कार्यक्रममा प्रधानमन्त्रीले दाहालले आफूलाई प्रधानमन्त्री बनाउन प्रीतम सिंह पटकपटक दिल्ली धाएको अभिव्यक्ति दिएका थिए। यो यातायात, सामाजिक सेवा, शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ। उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। उनले भनेका थिए, म शान्ति प्रक्रियामा आएदेखि नै धेरै नजिकबाट, हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया, सहकार्य हुने गर्यो। र हामीले नजिकबाट एक अर्काले चिन्ने, बुझ्ने र महसुस गर्ने पनि गर्यो। प्रधानमन्त्री प्रचण्डको अभिव्यक्तिलाई लिएर सामाजिक सञ्जालमा पनि चर्को आलोचना भइरहेको छ।"
"कोशीको मुख्यमन्त्रीमा उद्धव थापाको दाबी पेस, सभामुखको पनि हस्ताक्षर","विराटनगर : कोशी प्रदेशको मुख्यमन्त्रीमा नेपाली कांग्रेस संसदीय दलका नेता उद्धव थापाले दाबी पेस गरेका छन्। उनले प्रदेश प्रमुख पर्शुराम खापुङसमक्ष मुख्यमन्त्रीका लागि दाबी पेस गरेका हुन्। थापालाई मुख्यमन्त्री बनाउन सत्ता गठबन्धनबाट नेकपा माओवादी केन्द्र, नेकपा एकीकृत समाजवादी र जनता समाजवादी पार्टीका सांसदहरूले समर्थन गरेका छन्। माओवादीबाट १२ जनाले मात्रै हस्ताक्षर गरेका छन्। त्यस्तै कांग्रेसका २९, समाजवादीका ४ र जसपाका एक सांसदले हस्ताक्षर गरेका छन्। सभामुख बाबुराम गौतमले समेत छुट्टै हस्ताक्षरसहित समर्थन गरेका छन्।"
राजमार्ग सुधार आयोजनाका लागि ऋण स्वीकार गर्ने मन्त्रिपरिषद्को निर्णय,"काठमाडौं : सरकारले सासेक राजमार्ग सुधार आयोजना सञ्चालन गर्न एसियाली विकास बैंकबाट परियोजना सहायताका रूपमा ३० करोड अमेरिकी डलर सहुलियतपूर्ण ऋण स्वीकार गर्ने निर्णय गरेको छ। यही असार १९ गते बसेको मन्त्रिपरिषद् बैठकले भन्सार तथा लजिष्टिक सुधार कार्यक्रमअन्तर्गत एसियाली विकास बैंकबाट बजेट सहायताको रुपमा प्राप्त हुने पाँच करोड अमेरिकी डलर बराबरको सहुलियतपूर्ण ऋण स्वीकार गर्ने निर्णय गरेको सञ्चार तथा सूचना प्रविधि मन्त्री रेखा शर्माले जानकारी दिइन्। बैठकले एमसिएनेपालले निर्माण गर्ने विद्युत् प्रसारण लाइन तथा सवस्टेसनका लागि सिन्धुपाल्चोक, पाल्पा तथा नवलपरासी (बर्दघाट सुस्ता पूर्व) जिल्लाका जग्गा प्राप्ति गर्न स्वीकृति दिएको छ। बैठकले बेपत्ता पारिएका व्यक्तिको छानबिन आयोग र सत्य निरुपण तथा मेलमिलाप आयोगको कार्यविधि२०८० पुस मसान्तसम्म थप गर्न बाधा अड्काउ फुकाउको आदेश जारी गर्ने निर्णय गरेको मन्त्री शर्माले जानकारी दिइन्। सरकारले पुष्पपाल (मध्यपहाडी) राजमार्ग आयोजनाअन्तर्गत सडक सीमा रेखाभित्र पर्ने कास्कीको रुढीखोलाभैँसे सडक खण्डका घरटहरा हटाउन स्वीकृति दिएको छ। त्यस्तै, बैठकले थाइल्याण्डको बैंककमा हुने शिक्षासम्बन्धी उच्चस्तरीय कार्यक्रममा शिक्षा, विज्ञान तथा प्रविधि राज्यमन्त्री प्रमिला कुमारीलाई सहभागी हुन स्वीकृति दिएको छ। यस्तै बैठकले निजामती सेवाको राजपत्राङ्कित विशिष्ट श्रेणीको रिक्त पदमा घनश्याम उपाध्यायलाई बढुवा गर्ने तथा नेपाल न्याय सेवा, कानून समूहको राजपत्राङ्कित प्रथम श्रेणीका सात अधिकृतको सरुवा गर्ने निर्णय गरेको छ। बैठकले हुलाक बचत बैंकमा रहेका बचतकर्ताको खाताहरू राष्ट्रिय वाणिज्य बैंकमा हस्तान्तरण गर्ने निर्णय पनि गरेको मन्त्री शर्माले जानकारी दिइन्।"
कोसीमा सभामुखको प्रयोग : सत्ता स्वार्थभित्रको बलमिच्याइँ,"विराटनगर : नेकपा (माओवादी केन्द्र)का तर्फबाट उम्मेदवार बन्दै ओखलढुंगाको प्रदेशसभा निर्वाचन क्षेत्र नम्बर २ बाट प्रदेशसभा सदस्य (सांसद)मा निर्वाचित भएका बाबुराम गौतम अहिले कोसी प्रदेशको सभामुख छन् । सभामुख भएपछि उनले २०७९ पुस २८ गते दल त्यागको घोषणा गरे । त्यसपछि उनी माओवादी संसदीय दलको बैठकमा उपस्थित भएको कुनै रेकर्ड छैन । सदनमा दल त्यागको घोषणा गर्दै तटस्थ भूमिका निर्वाह गरिरहेका उनै सभामुख गौतमलाई अहिले विवादित बनाउने खेल भइरहेको छ । संविधानविपरीत पदको गरिमा र अस्तित्वमाथि नै धावा बोल्दै उनलाई सरकार गठनको गोलचक्करमा फसाउन खोजिँदै छ । कोसी प्रदेश (संसद)मा उनीसहित माओवादीका १३ जना सांसद थिए । सभामुख भएसँगै माओवादीको सांसद संख्या १२ मा झर्यो । कोसी प्रदेशमा गठबन्धनले मुख्यमन्त्रीको दाबी पेश गर्ने तयारी गरिरहँदा सभामुख गौतमको प्रयोगको विषय निक्कै पेचिलो र विवादित बनेर गएको छ । यद्यपि, गठबन्धनले मुख्यमन्त्रीमा दाबी पेश गरिसकेको छैन । प्रदेश प्रमुख पर्शुराम खापुङले नयाँ सरकार गठनका लागि दुई वा दुईभन्दा बढी दलको समर्थनमा प्रदेशसभा सदस्यलाई बहुमत पुर्याएर मुख्यमन्त्रीमा दाबी पेश गर्न दिएको समयावधि आज अपरान्ह ५ बजेसम्मको छ । नेपाली कांग्रेस प्रदेश संसदीय दलका नेता उद्धव थापालाई मुख्यमन्त्री नियुक्तिका लागि प्रदेश प्रमुखसमक्ष दाबी पेश गर्ने गठबन्धनको तयारी छ । चौतर्फी आलोचना र विरोधका बीच गौतमसहितलाई समेटेर दाबी पेश गर्ने तयारी छ । राष्ट्रिय प्रजातन्त्र पार्टी (राप्रपा)लाई मनाएर गठबन्धनमा सामेल गराउने प्रयास सफल नहुँदा संविधानको मर्म र भावनविपरीतको कदम चाल्न लागिएको हो । संविधान एवं कानुनका जानकारहरु यो कदमलाई सत्ता स्वार्थभित्रको बलमिच्याइँका रूपमा अर्थ लगाउँछन् । संविधानको मर्म एवं भावनामाथिको प्रहार हुने बताउँछन् । कोसीको ९३ सदस्यीय प्रदेशसभामा नेकपा (एमाले)का ४०, कांग्रेसका २९, माओवादीका सभामुखसहित १३, राप्रपाका ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसद छन् । गठबन्धनमा कांग्रेस, माओवादी, समाजवादी र जसपा छन् । सरकार गठनका लागि बहुमत पुर्याउन ४७ सांसद आवश्यक पर्छ । सभामुखबाहेक गठबन्धनको ४६ सांसद मात्रै पुग्छन् । बहुमत पुर्याउने खेलमा रहेको गठबन्धनले भने थप १ मतका लागि संविधान मिचेर सभामुखसहितको दाबी प्रदेश प्रमुखसमक्ष लैजाँदै छ । सरकार गठनका लागि यसअघि दलहरूले सभामुखसहित संख्या बुझाउने प्रचलन रहेको जिकिर गठबन्धनको छ । कांग्रेसका प्रमुख सचेतक भूपेन्द्र राई सभामुखसहितको दाबी पेश गर्ने तयारी रहेको बताउँछन् । योभन्दा अघि सरकारको दाबी गर्दा संसदमा रेकर्ड रहेको परम्परा, प्रचलन र आधार अनुरूप नै हामी पनि दाबी गर्छौं, उनले भने, सरकार बनाउनका लागि सभामुखलाई जोड्न हुन्नभन्ने आवाज राजनीतिक चर्चा र परिचर्चा मात्रै हुन् । यसअघि एमालेले संघ र प्रदेशमा सभामुखसहितको दाबी लिएर गएको रेकर्ड संसदमा सुरक्षित रहेको राई बताउँछन् । अहिले दाबी पेश गरिएपनि विश्वासको मत लिने बेला संसदभित्र मतदान गर्ने वा नगर्नेभन्ने अधिकार सभामुखमै रहने उनको भनाइ छ । माओवादीले मुख्यमन्त्रीमा सभामुखसहितको समर्थन दिनेमा आफूहरु विश्वस्त रहेको राईले बताए ।संविधानविद् डा भीमार्जुन आचार्य सरकार गठनमा सभामुखको प्रयोग कुनै पनि दृष्टिकोणले ठीक नहुने बताउँछन् । संवैधानिक दृष्टिकोण, संसदीय शासन प्रणालीको दृष्टिकोण, क्याबिनेट पद्धतिको दृष्टिकोण, सभामुख सम्बन्धी संवैधानिक मान्यतासमेतका ४ वटै आधारले सरकार बनाउन र ढाल्न सभामुखको प्रयोग गर्न पाइँदैन । सभामुख दलमा आवद्ध नहुने तटस्थ पद हो, उनले भने, संविधानले सभामुखलाई संसदको नेता मान्छ । संसदको लिडरको जिम्मेवारी प्रदान गरेको छ । संविधानले तटस्थ भूमिका प्रदान गरेपछि सभामुख दलको नहुने आचार्यको भनाइ छ । त्यस्तो व्यक्तिले लाइन लागेर र हस्ताक्षर गरेर सरकार बनाउने खेलमा अल्झिनु कानुनविपरीत हुने उनले बताए । यदि सरकारका लागि सभामुखको प्रयोग हुन्छ भने संसदीय शासन व्यवस्थाको मुत्यु भएसरह हुन्छ । प्रदेश खारेज गर्नुपर्नेसम्मको अवस्था आउनसक्छ, संविधानविद् आचार्य भन्छन्, मुलुकको व्यवस्थामाथि गम्भीर प्रश्न आउँदैछ भन्ने थाहा हुँदाहुँदै सभामुखले पनि त्यस्तो भूमिका निर्वाह गर्न हुँदैन । त्यो रहर भएमा पदबाट राजीनामा दिएर सांसदको हैसियतामा सरकार निर्माणमा सहभागी हुन पाउने अवस्था रहन्छ । राजीनामा नदिएसम्म कुनै पनि सरकार निर्माणमा सभामुखले औपचारिक नाम दिन र मत व्यक्त गर्न नपाउने उनको भनाइ छ । कसैले सरकार बनाउन सभामुखको प्रयोग गर्न मिल्छभन्ने तर्क गर्छ भने नजान्नेले राजनीति गरेको प्रष्ट हुन्छ । लहडका भरमा राजनीतिक खोल ओढेको हुनसक्छ, संविधानविद् आचार्य भन्छन्, सभामुखको प्रयोग संवैधानिक अर्थमा ठीक हैन । राजनीतिक नैतिकताविपरीत पनि हो । वरिष्ठ अधिवक्ता शान्तिराम भण्डारी सरकार गठनमा सभामुखको प्रयोग संसदीय व्यवस्थाको हुर्मत लिने कामबाहेक अर्को केही हुन नसक्ने बताउँछन् । बहुमत पुर्याउने नाममा संविधानविपरीतका गतिविधि गर्ने छुट कसैलाई हुँदैन । संख्या देखाउन सभामुखलाई प्रयोग गरिँदा पदको मर्यादा सकिन्छ, उनले भने, राजनीति गर्ने रहर हुँदा सभामुखको कुर्सी छाड्नु पर्यो । नत्र सत्ता स्वार्थभित्रको बलमिच्याइँबाहेक अरु केही हैन । जबरजस्ती गर्नु सत्ता स्वार्थको दोष भएको भण्डारीको टिप्पणी छ । उनले सभामुखलाई तिमि सत्ता र प्रतिपक्ष केहीपनि हैनौ भनेरै कानुनले संसदको स्पिकरका रूपमा व्यवस्थापिकीय प्रमुखको जिम्मेवारी दिएको कुरा कसैले पनि भुल्न नहुने बताए । सदनभित्र कुनै निर्णयमा समान मत प्राप्त हुँदा निर्णायक मत दिन पाउने अधिकार हुन्छ, भण्डारी भन्छन्, सरकार बनाउने र ढाल्ने गतिविधि गर्ने परिकल्पना संविधानले गरेकै छैन । सभामुखमाथि दलको ह्वीप लागू नहुने हुँदा सरकार गठनमा तान्न र तानिन नहुने उनको तर्क छ । अधिवक्तासमेत रहेका एमाले सांसद लीलाबल्लभ अधिकारी सरकार गठनमा सभामुखको प्रयोग मुलुकको व्यवस्थाकै लागि दुर्भाग्यपूर्ण हुने बताउँछन् । सरकार बनाउने र ढाल्ने खेलमा सभामुखलाई प्रयोग गर्छौं भन्नु संविधानको मर्मविपरीत गएर पदलाई विवादित बनाउनु हो । कानुनविपरीतको बलमिच्याइँ र संविधानलाई चुनौती हो, उनले भने, यदि सभामुख प्रयोग हुने हो भने हाउसप्रतिको उहाँको इमान सकिन्छ । उहाँले बाध्यताले राजीनामा दिनुपर्ने हुन्छ । स्पष्टसँग संविधानले भूमिका तोकिदिएर स्वतन्त्र, तटस्थ र सदनप्रति जिम्मेवार बनाएको सभामुखजस्तो गरिमायुक्त पदलाई स्वार्थका लागि क्षतविक्षत बनाउँदा मुलुकको व्यवस्था कहाँ पुग्छ भनेर सोच्नुपर्ने अधिकारी बताउँछन् । जुन कुरा संविधानले कल्पना नै गरेको छैन । त्यसविपरीत मुडे बलका भरमा अघि बढ्न खोज्नु गैरसंवैधानिक हो, उनले भने, सरकार गठनमा सभामुखको प्रयोग मुलुकका लागि दुर्घटना हुने छ । मान्छेले पद र दायित्वबाट स्खलित हुँदा मर्यादित पदको महत्व पनि सकिन्छ । सरकार अस्थायी र पद स्थायी हुने हुँदा त्यस विषयमा सभामुखले पनि सोच्नु पर्ने अधिकारी बताउँछन् । उहाँ कानुन निर्माता संस्थाको प्रमुख हो । निष्पक्ष र स्वतन्त्र रहनुपर्छ भनेर संविधानले नै व्याख्या गरेको छ, उनले भने, संविधानको मूल मर्म र मान्यतामाथिको प्रहारबाट टाढै बस्नुपर्छ । विवादित हुनबाट बच्नुपर्छ । सभामुख गौतमले दल त्यागको घोषणा गरेको पत्र ।"
नागरिक उड्डयन प्राधिकरणका महानिर्देशक अधिकारीलाई दोस्रो स्पष्टीकरण,"महानिर्देशक अधिकारीलाई पहिलो स्पष्टीकरणमा ९ बुँदे प्रश्न सोधिएको थियो । महानिर्देशक अधिकारीले आफूलाई मन्त्रिपरिषद्ले नियुक्ति गरेको भन्दै स्पष्टीकरण नदिने अडान लिएका थिए। काठमाडौं : संस्कृति, पर्यटन तथा नागरिक उड्डयन मन्त्रालयले नेपाल नागरिक उड्डयन प्राधिकरणका महानिर्देशक प्रदीप अधिकारीलाई दोस्रो स्पष्टीकरण सोधेको छ ।"
प्रधानमन्त्री सचिवालयले भन्यो : राजीनामा माग्नु भ्रष्टाचार र जनताका पक्षमा सञ्चालित अभियान रोक्ने मनसाय,"काठमाडौं : प्रधानमन्त्री पुष्पकमल दाहाल प्रचण्डको सचिवालयले प्रधानमन्त्रीको अभिव्यक्तिबारे स्पष्टीकरण दिएको छ। प्रधानमन्त्रीको सचिवालयले आज बिहीबार विज्ञप्ति जारी गर्दै सरदार प्रितम सिंहको पुस्तक विमोचन कार्यक्रममा प्रधानमन्त्री दाहालको अभिव्यक्तिबारे स्पष्टीकरण दिएको हो। विज्ञप्तिमा भनिएको छ, नेपाललाई नयाँ युगतर्फ लैजान प्रचण्डकै राजनीतिक नेतृत्व आवश्यक रहेको बताउने नेपालका शुभेच्छुक सिंहले अनौपचारिक भेटघाटका क्रममा प्रचण्डसँग तपाईजस्तो योग्य मान्छे फेरि देशको प्रधानमन्त्री हुनुपर्छ भन्ने सदासयता व्यक्त गर्दै आउनु भएको सन्दर्भ पुस्तक लोकार्पणको क्रममा सम्माननीय प्रधानमन्त्रीले प्रसंगवश उल्लेख गर्नुभएको प्रष्ट नै छ। यसै क्रममा सिंह दिल्लीस्थित आफ्नै घरमा पटकपटक आउजाउ गर्दा भएका पारिवारिक सम्वादमा सिंहले व्यक्त गरेका विषयसमेत प्रधानमन्त्रीले कार्यक्रममा स्मरण गर्नुभएको हो। तर, सम्बन्धको गहिराइलाई व्यक्त गर्न गरिएको भावानात्मक अभिव्यक्तिलाई बंगाएर अतिसयोक्तिपूर्ण राजनीतिकरण गर्नु आफैमा निरर्थक र दुखद् छ। जनयुद्धबाट शान्ति प्रक्रियामा प्रवेशलगत्तै प्रधानमन्त्रीसँग सरदार सिंहको भेटघाट र चिनजान भएको विज्ञप्तिमा भनिएको छ। सिंह दिल्लीस्थित आफ्नै घरमा पटकपटक आउजाउ गर्दा भएका पारिवारिक सम्वादमा सिंहले व्यक्त गरेका विषयसमेत प्रधानमन्त्रीले कार्यक्रममा स्मरण गरेको विज्ञप्तिमा भनिएको छ।तर, सम्बन्धको गहिराइलाई व्यक्त गर्न गरिएको भावानात्मक अभिव्यक्तिलाई बंगाएर अतिसयोक्तिपूर्ण राजनीतिकरण गर्नु आफैमा निरर्थक र दुखद् छ। सम्मानित संसदवाट निर्वाचित प्रधानमन्त्री दाहाल सदैव संघीय संसदप्रति जवाफदेही हुनुहुन्छ। संसदमा प्रष्टिकरणको मौकासमेत नदिई दाहालको भनाईको आसय विपरित एकपक्षीय ढंगले प्रचार प्रसार गरिनु दुर्भाग्यपूर्ण रहेको विज्ञप्तिमा भनिएको छ। दलगत राजनीति र लोकतान्त्रिक प्रणालीप्रति नै वितृष्णा सिर्जना गर्न विभिन्न कोणबाट भइरहेको हमलाविरुद्ध लोकतन्त्रको रक्षा र सुशासनको प्रत्याभूतिका लागि सरकारले चालेका कामबाट केही हुँदैन भन्ने निराशावादी मनोविज्ञानको ठाउँमा गरे हुने रहेछ भन्ने आसलाग्दो वातावरण सिर्जना भइरहेको बेला प्रधानमन्त्रीको राजीनामा मागिनु भ्रष्टाचार र जनताका पक्षमा सञ्चालित अभियान रोक्ने मनसाय रहेको कुरा स्पष्ट नै छ विज्ञप्तिमा भनिएको छ। पुस्तक विमोचनमा दिएको अभिव्यक्तिको प्रसंगलाई लिएर प्रमुख प्रतिपक्षी दलले नियोजित रुपमा संसद अवरोध गर्दा मिटरब्याजीहरूलाई कार्वाही गर्न ल्याइएको विधेयक संसदबाट पारित नभई निस्क्रिय भएको प्रधानमन्त्री सचिवालयले जनाएको छ। जसबाट मिटरब्याज पीडित लाखौँ नेपाली किसानहरूको न्यायप्राप्तिको अपेक्षामा गम्भीर आघात पुगेको छ, यसप्रति हामी गहिरो दुःख व्यक्त गर्दै पीडित किसानहरूको न्यायको पक्षमा आवश्यक पहल लिने प्रतिवद्धता व्यक्त गर्दछौँ। सचिवालयको विज्ञप्तिमा उल्लेख छ।"
मल खरिद प्रक्रियालाई सहज बनाउन खरिद ऐन र नियमावली संशोधन गरिँदै,काठमाडौं : कृषि तथा पशुपंक्षी विकासमन्त्री डावेदुराम भुषालले मल खरिद प्रक्रियालाई सहज बनाउन खरिद ऐन र नियमावली संशोधन गर्न लागिएको जानकारी दिएका छन्। सिंहदरबारमा बिहीबार बसेको प्रतिनिधिसभा अन्तर्गतको अर्थ समिति बैठकमा मन्त्री भुषालले विधमान ऐनले खरिद प्रक्रिया र समय धेरै लाग्ने देखिएकाले खरिद ऐन र नियमावली संशोधन गर्न लागिएको जानकारी दिएका हुन्। खरिद ऐन र नियमावली संशोधन भएर ४५ दिन लाग्ने खरिद प्रक्रिया १५ दिनमा नै टुङ्गिने उनले बताए । उनले मल आयातलाई नियमित गर्न जीटुजीमार्फत् जानुपर्ने र बजेटको अग्रिम सुनिश्चितता हुनुपर्ने उल्लेख गरे।रासायनिक मलमा मात्रै निर्भर नभइ प्राङ्गारिक र जैविक मललाई प्राथमिकता दिनुपर्ने उनको भनाइ छ। मन्त्री भुषालले यो वर्ष रसायनिक मलको मूल्य घटेका कारण अघिल्लो वर्षभन्दा धेरै मल आयात गरिने जानकारी दिए। त्यस्तै बैठकमा लगानी बोर्डका प्रमुख कार्यकारी अधिकृत सुशील भट्टले रासायनिक मल कारखाना स्थापना गर्न अध्ययन भइरहेको जानकारी दिए। उनले लगानीकर्तालाई समेत कारखाना स्थापना गर्नका लागि अहिलेको माग र प्रयोगको अवस्था लगाएतका बारेमा अध्ययन गर्न अझै दुई वर्ष लाग्ने बताए। बैठकमा समिति सदस्यहरुले मलको माग र आयातलाई व्यवस्थीत गर्नका लागि सरकार गम्भीर हुनुपर्ने बताएका थिए । समिति सदस्य बिष्णु पौडेलले मल आयातलाई सहज गर्न आवश्यक परे ऐन कानुन संशोधन गर्न तयार हुनुपर्ने बताए । उनले आगामी वर्षका लागि आवश्यक मल आयातका लागि यहि वर्षदेखि नै तयारी गर्नुपर्ने जिकिर गरे। त्यस्तै समिति सदस्य ज्ञानेन्द्र बहादुर कार्कीले मलका लागि बजेट कमी हुन नदिने प्रतिवद्धता आइसकेको अवस्थामा कृषि उत्पादनलाई वृद्धि गर्न समयमा नै मल आपूर्तिको व्यवस्था गर्नुपर्ने बताए । उनले कृषिजन्य वस्तुको आयातलाई न्यूनिकरण गर्दै उत्पादनलाई बढाउने गरि नीति नियम बनाउनुपर्ने उल्लेख गरे। बैठकमा समितिका ज्येष्ठ सदस्य विनोद कुमार चौधरीले कृषकलाई आवश्यक पर्ने मलको तत्काल सहज र प्रयाप्त उपलब्धता सुनिश्चित गर्न र सो समस्याको दिर्घकालिन समाधानका आवश्यक अध्ययन अनुसन्धान गर्न सुझाव दिएका थिए।
मिटरब्याजसम्बन्धी विधेयकको प्रक्रिया तत्काल अगाडि बढ्छ : सत्तागठबन्धन,"काठमाडौं : सत्तारुढ दलहरूले मिटरब्याजसम्बन्धी विधेयकको आवश्यक प्रक्रिया तत्काल अगाडि बढाउने निर्णय गरेका छन्। बिहीबार प्रधानमन्त्रीको सरकारी निवास बालुवाटारमा बसेको सात दलीय गठबन्धनको बैठकले मिटब्याजका सम्बन्धमा आवश्यक प्रक्रिया अगाडि बढाउने सहमति भएको नेकपा माओवादी केन्द्रका मुख्य सचेक हितराज पाण्डेले जानकारी दिए। 'बुधबार एमालेलगायतका अवरोधका कारण पीडित जनतालाई राहत दिने अध्यादेश पारित हुन सकेन । अनावश्यक विषय उचालेर सदन अवरोध गरियो,उनले भने, 'त्यसलाई पनि शीघ्र अगाडि बढाउने र आवश्यक प्रक्रिया मिलाउने सहमति आजको बैठकमा भएको छ ।' एकीकृत समाजवादीका उपाध्यक्ष राजेन्द्र पाण्डेले प्रतिपक्षीलगायतका दल जनताको शोषण गर्ने मिटरब्याजीको पक्षमा उभिएको बताए। उनले बैठकमा मिटरब्याज पीडितलाई न्याय दिनका लागि सरकार लागिपरेको तथा सुशासन र भ्रष्टाचार नियन्त्रणमा सरकार दृढताका साथ अगाडि बढ्ने निर्णय भएको बताए। प्रमुख प्रतिपक्षलगायतका दलले के कति दिन सदन अवरोध गर्ने र किन गर्ने भन्ने विषयमा नेपाली जनतालाई पनि स्पष्ट जवाफ दिनुपर्ने पाण्डेको भनाइ छ । मिटरब्याजी साहुलाई कस्न अध्यादेशमार्फत वैशाख २० गते विधेयक ल्याइएको थियो। ६० दिनमा प्रतिनिधिसभाबाट पारित गरेर कानुन बनाइसक्नु पर्ने थियो। तर,बुधबारको प्रमुख प्रतिपक्ष दल नेकपा एमालेले प्रधानमन्त्रीको अभिव्यक्तिलाई लिएर संसद अवरोध गरेपछि सो विधेयक पारित हुन सकेन। सोमबार प्रधानमन्त्री पुष्पकमल दाहाल 'प्रचण्ड'ले आफूलाई प्रधानमन्त्री बनाउन सरदार प्रितम सिंह पटकपटक दिल्ली धाएको बताएका थिए। सोही अभिव्यक्तिलाई लिएर एमालेसहित राश्वपा र राप्रपाले प्रधानमन्त्रीको राजीनामा माग गरेका छन्। उनीहरूले प्रधानमन्त्रीको राजीनामा नआएसम्म संसद् चल्न नदिने चेतावनी दिएका छन्।"
नागरिक उड्डयन मन्त्री किरातीँले महानिर्देशक अधिकारीलाई सोधे दोस्रो स्पष्टीकरण,"काठमाडौं : संस्कृति, पर्यटन तथा नागरिक उड्डयन मन्त्री सुदन किरातीँले नेपाल नागरिक उड्डयन प्राधिकरणका महानिर्देशक प्रदीप अधिकारीलाई पुन : स्पष्टीकरण सोधेको छ। पर्यटन मन्त्रालयका अनुसार बुधबारको मन्त्रिस्तरीय निर्णयबाट दोस्रो पटक पुन : स्पष्टीकरण सोधिएको हो। स्पष्टीकरण पत्रमा के कति कारणले समयमा नै स्पष्ट जवाफ सहितको विवरण पेस नगर्नु भएको हो ? भन्दै प्रश्न गरिएको छ। पत्रमा भनिएको छ,प्रस्तुत विषयमा यस मन्त्रालयको पसं २०७९८० चनं १२३२ मिति २०८००३११ को पत्रबाट तपाईबाट सम्पादित कार्यसँग सम्बन्धित विभिन्न ९ (नौ) बुँदाका विषयमा ७ (सात) दिनभित्र स्पष्ट जवाफ सहितको विवरण पेस गर्न नेपाल सरकार (माननीय मन्त्रीस्तरीय) निर्णयबाट लेखी पठाइएकोमा निर्धारित समय सीमाभित्र तपाईबाट स्पष्ट जवाफ सहितको विवरण पेस हुन नआएकोले के कति कारणले समयमा नै स्पष्ट जवाफ सहितको विवरण पेस नगर्नु भएको हो ? उल्लिखित पत्रमा समावेश भएका विषयमा ३ (तीन) दिनभित्र मन्त्रालयमा आइपुग्ने गरी पुनः स्पष्ट जवाफ सहितको विवरण उपलब्ध गराउन पुनः लेखी पठाउने अन्यथा कानूनबमोजिम हुने भनी नेपाल सरकार (माननीय मन्त्रीस्तरीय) मिति २०८००३२० को निर्णयबमोजिम अनुरोध छ। मन्त्री किरातीँले नेपाल नागरिक उड्डयन प्राधिकरणका महानिर्देशक अधिकारीलाई यस अगाडि नै ९ बुँदे स्पष्टीकरण सोधेका थिए। किराँतीले नेपालको उड्डयन सुरक्षामाथि पनि गम्भीर प्रश्न उठिरहेको बेला उड्डयन सुरक्षालाई प्रभावकारी बनाउनु पर्ने आफ्नो कर्तव्य र जिम्मेवारी निर्वाह गर्न तपाईं असफल रहेको किन मान्नु नपर्ने ? भन्दै प्रश्न गरेका थिए।"
लापसेमा पर्नुहोला नि !,"काठमाडौं : मापसे अर्थात्, मादकपदार्थ सेवन। ट्राफिक प्रहरीले मापसेमा त कारबाही गरिरहेको छ नै। अब, प्रहरीले लापसे गर्नेमाथि पनि कारबाही सुरु गरेको छ। लापसे भनेको लागुपदार्थ सेवन। गाँजा, चरेस, ट्याब्लेटलगायतका लागुपदार्थ सेवन गरेर सवारी चलाउनेमाथि पनि ट्राफिक प्रहरीले कारबाही सुरु गरेको छ। मापसे जस्तै ट्राफिकले लापसेको पनि जाँच गर्छ। सेवन गरेको भेटिए कारबाही गर्छ। केही दिनअघि भक्तपुरको जगातीमा भएको चेकजाँचका क्रममा ४ जना चालकले लापसे गरेको भेटियो। नेपाल प्रहरी अस्पतालको प्राविधिक सहयोगमा काठमाडौं उपत्यका ट्राफिक प्रहरी कार्यालय, लागुऔषध नियन्त्रण व्युरो र प्रहरी वृत्त जगातीको संयुक्त टोलीले २५ ओटा सवारीसाधनका चालकलाई चेक गरेको थियो। जसमा ४ जनाले लापसे गरेको भेटिएको थियो। पक्राउ पर्नेमा ०१००६ ख १८ ०२ नम्बरको टिपर चालक जिवन तामाङ, बा २१ च ६५९ नम्बरको जीपचालक विकेश विष्ट, बा ११ च ३९ ४० नम्बरको कारचालक सनम थापा र प्रदेश ३०१०२३ च १४१२ नम्बरको पिकअप चालक माधव गुरुङ थिए। चारैजनालाई लागुपदार्थ सेवनको कसुरमा अनुसन्धान तथा कारबाहीका लागि प्रहरी वृत्त जगातीमा राखिएको छ। ट्राफिक प्रहरीले सुरक्षा चेकजाचका क्रममा लागुपदार्थ सेवन गरेको घटना यो पहिलो भने हैन। लागुपदार्थ सेवन गरेर सवारी चलाउने गरेको सूचना सार्वजनिक भएपछि उपत्यका ट्राफिक महाशाखाको टोलीले २०७९ को साउनदेखि नै लागुपदार्थ सेवनको चेकजाँच सुरु गरेको हो। लापसे चेक हरेक दिन नभएर कहिलेकाहीँ हुने गर्छ। हप्तामा २ दिनजस्तो लापसे चेक हुँदै आएको छ। उपत्यकाको सवै ठाँउमा, आक्कल झुक्कल लापसे चेक हुन्छ। ११ महिनाको रेकर्डमा गत साउनदेखि असार १५ सम्म लापसे गरेर सवारी चलाउने १ सय ४५ जना कारबाहीमा परेका छन्। कसरी हुन्छ लापसे चेक ? काठमाडौं उपत्यका ट्राफिक प्रहरी कार्यालयका प्रवक्ता एसएसपी राजेन्द्रप्रसाद भट्टका अनुसार सवारी चालकको पिसाव चेकजाँच गरेर लागुपदार्थ खाएनखाएको पत्ता लगाउने गरिन्छ। उनी भन्छन्, लापसे चेक गर्ने एक प्रकारको किट हुन्छ। यो किटको माध्यमबाट तत्कालै लापसेको रिजल्ट थाहा हुन्छ। उक्त किटले कुन लागुपदार्थ भन्ने छुट्टिँदैन। तर, गाजा, चरेसलगायतका सवै पकारका लागुपदार्थ डिटेक्ट गर्छ। पिसाव चेकजाँचका क्रममा पोजेटिभ रिजल्ट आएका सवारी चालकलाई नियन्त्रणमा लिएर अनुसन्धान गरिन्छ। लागुपदार्थ सेवनले सेवनकर्ताको शारीरिक तथा मानसिक स्थितिमा परिवर्तन ल्याउँछ । यसको सेवन गरेर सवारीसाधन चलाउँदा सवारी दुर्घटनाकोसमेत जोखिम हुने भएकाले नशालु पदार्थ सेवन गरी सवारीसाधन नचलाउन ट्राफिक महाशाखाले अभियान नै सुरु गरेको छ। के हो टीएचसी किट ? ट्राफिक महाशाखाका अनुसार लापसे चेकजाचका लागि ल्याब टेक्निसियन, लागुऔषध व्युरोका प्रतिनिधिसहितको टोली निश्चित ठाउँमा बस्छ। कहिले कहाँ कहिले कता। सवारीसाधनको चेकजाँच गर्ने क्रममा शंकास्पद गतिविधि देखाउने सवारी चालक यो टोलीको निगरानीमा पर्छन्। उनीहरूको पिसाव चेक गरिन्छ। लापसे पत्ता लगाउने टीएचसी किट लिएर यो टोली सडकमा खटिएको हुन्छ। ट्राफिक महाशाखाका प्रवक्ता भट्टका अनुसार सवारीचालकले लापसे गरेर लापरबाही तरिकाले सवारी चलाउँदा दुर्घटना बढी हुने सम्भावना हुन्छ। सचेतनाका लागि नै लापसे चेकजाँच सुरु गरिएको हो। नेपाल प्रहरी अस्पतालको सहयोगमा ल्याब टेक्निसियन, लागुऔषध व्युरोका प्रतिनिधि र ट्राफिक प्रहरीको टोली भएर लापसे चेकजाँचका लागि खटिन्छन्। विभिन्न ठाउँ विशेषमा लापसे चेक डेक्स राखिन्छन्। टीएचसी किट हुन्छ। सानो टेस्ट किट हो यो। यही किटको माध्यमबाट ल्याब टेक्निसियनले सवारी चालकको पिसाव चेक गर्छ र रिपोर्ट दिन्छ। १५ मिनेटभित्रै लापसे छ, छैन रिपोर्ट आउँछ । यही रिपोर्टका आधारमा लागुऔषध सेवनमा मुद्दा दर्ता गरिन्छ। यसका लागि सवारीसाधन रोक्न मिल्ने र लापसे चेक गर्न मिल्ने ठाउँमा यो टोली खटिएको हुन्छ। उपत्यकाका सवै ठाउँमा पालैपालो र काठमाडौं छिर्ने नाकाहरूमा प्रायः यो टोली खटिन्छ। चेकजाँचका क्रममा लापसेमा परेका सवारी चालकले गाँजा खाएको बताउने गरेका छन्, केहिले ट्याब्लेट र अन्य लागुऔषध पनि प्रयोग गर्ने गर्छन्। टीएचसी किटले लागुुऔषध सेवन मात्रै डिटेक्ट गर्छ। मापसे छुट्याउँदैन। यो किटको माध्यमबाट यही ड्रग्स खाएको छ भन्ने हुन्न। तर, ड्रग्स प्रयोग गरेको छ भन्ने थाहा हुन्छ। एउटा टीएचसी किटलाई १८० रुपैयाँ पर्छ। यो किटको व्यवस्था ट्राफिक महाशाखाले नै गर्छ। यो मात्रै नभएर सवारी दुर्घटनामा परेका चालकलाई समेत लापसे चेक गरिन्छ।"
प्रधानमन्त्रीको सदाशयतालाई दुराशयमा बदल्न खोजियो : माओवादी केन्द्र,"काठमाडौं : नेकपा (माओवादी केन्द्र) ले पार्टी अध्यक्ष तथा प्रधानमन्त्री पुष्पकमल दाहाल प्रचण्ड सरदार प्रितम सिंहबारे दिएको अभिव्यक्तिलाई लिएर प्रमुख प्रतिपक्ष दलबाट गरिएको भ्रामक,आपत्तिजनक, प्रचारबाजीप्रति गम्भीर ध्यानाकर्षण भएको बताएको छ । पार्टी उपाध्यक्ष एवं प्रवक्ता कृष्णबहादुर महराले बिहीबार जारी गरेको विज्ञप्तिमा प्रधानमन्त्रीको सदाशयतालाई दुराशयमा बदल्न खोज्नु प्रमुख प्रतिपक्षको गलत चाहना पूरा गर्ने अभिष्टताबाहेक केही नभएको उल्लेख छ। लोकतन्त्रको अभ्यास गर्ने थलो संसद्समेत अवरोध गरिएकोप्रति सो पार्टीले आपत्ति जनाएको हो । राष्ट्रियता,गणतन्त्र र जनजीविकाका पक्षमा दृढतापूर्वक उभिन पार्टीपङ्क्ति र जनसमुदायमा आग्रह गरिएको छ। जनयुद्धबाट शान्ति प्रक्रियासँगै सरदार प्रितम सिंह र प्रधानमन्त्री प्रचण्डका बीचमा औपचारिक मात्र होइन भावनात्मकरुपमा समेत प्रगाढ सम्बन्ध रहँदै आएको तथ्य सार्वजनिक भइसकेको विज्ञप्तिमा जनाइएको छ। सोही पृष्ठभूमिमा सरदार सिंहबाट आफूलाई प्रधानमन्त्रीका रुपमा देख्न चाहेको र त्यसको लागि उनले सक्दो योगदान गरेको यथार्थता प्रकट गरिएको विज्ञप्तिमा उल्लेख छ । 'मध्यरातमा रअ प्रमुखसँग बालुवाटारमा भेटेर पटकपटक संसद् विघटन गर्ने, जनताका मुद्दामा कानुन बनाउन खोज्दा संसद् अवरोध गर्ने, भ्रष्टाचारीको छानविन र फाइल खोल्दा गैरजिम्मेवार बन्ने जस्ता पात्र र प्रवृत्तिले गर्दा प्राप्त राजनीतिक उपलब्धिमाथि प्रहार भइरहेको तथ्य नेपाली जनताले बुझिसकेका छन्,' विज्ञप्तिमा भनिएको छ,' पानी धमिल्याएर माछा मार्न खोज्ने प्रवृत्ति फेरि पनि के निउ पाऊँ, कनिका बुकाऊँ भने जस्तै भ्रामक र दुराशययुक्त प्रचारबाजीमा उत्रिएर गरिएका हर्कतप्रति माओवादीले भर्त्सना गरेको छ ।'"
विद्यार्थी बाहिरिने परिस्थिति रोक्न विश्वविद्यालयहरू गम्भीर हुनुपर्छ : प्रधानमन्त्री,"काठमाडौं : प्रधानमन्त्री एवं पोखरा विश्वविद्यालयका कुलपति पुष्पकमल दाहाल प्रचण्डले उच्च शिक्षाका लागि बर्सेनि लाखौँ विद्यार्थी बाहिरिने परिस्थिति रोकेर मात्र विश्वविद्यालयहरूले आफ्नो औचित्य पुष्टि गर्नसक्ने बताएका छन्। बिहीबार दिउँसो पोखरा विश्वविद्यालयको सिनेट बैठकमा बोल्दै प्रधानमन्त्रीले विदेशमा अध्यययन गर्न जाने विद्यार्थीको अस्वाभाविक आकर्षण बढेको विषयलाई नेपालका विश्वविद्यालयहरूले गम्भीर समीक्षा गर्न जरुरी रहेको बताएका हुन्। विश्वविद्यालयको २३ औँ सिनेट बैठकलाई सम्बोधन गर्दै प्रधानमन्त्रीले भने, 'पछिल्लोसमय नेपाली विद्यार्थीहरूमा विदेशमा अध्यययन गर्न जाने अस्वाभाविक आकर्षण बढेको छ। यस विषयलाई नेपालका विश्वविद्यालयहरूले गम्भीर समीक्षा गर्न जरुरी छ।' संघीय शिक्षा ऐन छिटो पारित गर्न सरकारले उच्च प्राथमिकता दिएकोसमेत प्रधानमन्त्रीले बताए। उनले भने, 'संघीय शिक्षा ऐन संघीय संसदमा प्रस्तुत भइसकेको छ। यसलाई प्रक्रियामा लगेर छिटो पारित गर्ने हाम्रो कोसिस भइराखेको छ। शिक्षा क्षेत्रसम्बन्धी जति पनि समस्याहरू छन्, त्यसको समाधानका निम्ति ऐन निकै महत्वपूर्ण हुने हामीले विश्वास लिएका छौँ।' प्रधानमन्त्रीले विश्वविद्यालयको रणनीतिक योजनामा रहेका विषयवस्तु र कार्ययोजना राम्रो रहे पनि रणनीतिक योजनामा यसअघिको रणनीतिक योजनामा लक्ष्य निर्धारण भएका क्रियाकलापहरू कति परिणाममुखी भए कति कार्यान्वयन हुन सके वा सकेनन्, के कस्ता जोखिमहरू आए जस्ता विषयहरूमा गम्भीर बहस हुनुपर्ने बताए। सबै विश्वविद्यालयहरूले एकेडेमिक क्यालेन्डर बनाई दृढतापूर्वक लागू गर्नुपर्ने उनको भनाइ छ। प्रधानमन्त्रीले भने, 'अध्ययनका लागि विद्यार्थी विदेसिने परिस्थिति रोक्न विश्वविद्यालयहरूले एकेडेमिक क्यालेन्डर बनाई विद्यार्थी भर्ना, पठनपाठन र परीक्षा सञ्चालन समयमै हुने एवं तोकिएको शैक्षिक अवधिमा विद्यार्थीहरूको अध्ययन पूरा हुने व्यवस्था गरिनुपर्दछ।' विश्वविद्यालयले देशको आवश्यकता र विद्यार्थीहरूको माग अनुसारको समय सान्दर्भिक पाठ्यक्रमहरू निर्माण र कार्यान्वयनमा जोड दिनुपर्ने उनको भनाइ छ।"
भाजपाको निमन्त्रणामा माओवादीका शीर्ष नेताहरू भारत भ्रमणमा जाँदै,"काठमाडौं : सत्तारुढ दल नेकपा माओवादी केन्द्रका नेताहरू भारत भ्रमणमा जाने भएका छन्। भारतीय जनता पार्टी (भाजपा)को निमन्त्रणामा माओवादीका शीर्ष नेताहरू भारत भ्रमणमा जाने भएका हुन्। पार्टी अध्यक्ष जेपी नड्डाले भाजपाको विगत, वर्तमान र आगामी रणनीतिबारे जानकारी दिन माओवादी केन्द्रका नेताहरूलाई भारत भ्रमणमा बोलाउने निर्णय गरेका हुन्। भारतीय जनता पार्टीले 'भाजपालाई जान्नुस् ( )' अभियान सञ्चालन गरिरहेको छ। सोही अभियानअन्तर्गत भाजपाले नेपालबाट माओवादी केन्द्रका नेताहरू र बंगलादेशबाट सत्तारुढ दल अवामी लिगका नेताहरूलाई भारत भ्रमणमा बोलाउने निर्णय गरेको छ। भारत बसाईका क्रममा माओवादी केन्द्रका नेताहरूले अध्यक्ष नड्डासहित भाजपाका शीर्ष नेताहरूसँग अन्तर्क्रिया गर्नेछन्। मिति सार्वजनिक नभए पनि उनीहरू छिट्टै भारत भ्रमणमा जाने माओवादी केन्द्रका एक नेताले बताए। स्राेतका अनुसार कुन कुन नेतालाई भाारत भ्रमणमा पठाउने विषयमा माओवाभित्र छलफल सुरू भएकाे छ। त्यस्तै अध्यक्ष नड्डाले बुधबार नयाँ दिल्लीस्थित विभिन्न दूतावासका प्रतिनिहरूसँग छलफल गरेका छन्। छलफलमा बंगलादेश, इजिप्ट, जर्मनी, ग्रिस, लेबनान, मलेसिया, मोजाम्बिक, दक्षिण कोरिया, स्वीडेनलगायतका दूतावासका अधिकारीहरू सहभागी थिए। दूतावासका प्रतिनिधिहरूले अध्यक्ष नड्डासँग भाजपाको आगामी रणनीति र योजनाबारे चासो राखेका थिए। सो कार्यक्रममा भाजपाका राष्ट्रिय मिडिया इन्चार्ज अनिल बलुनी र विदेश मामिला विभाग प्रमुख डा विजय चौथाईवालेको उपस्थित रहेको थियो।"
कोसी प्रदेशको पाँचौं मुख्यमन्त्रीमा उद्धव थापा नियुक्त,"विराटनगर : कोसी प्रदेशको पाँचौं मुख्यमन्त्रीको रूपमा उद्धव थापालाई नियुक्त गरिएको छ। नेपाली कांग्रेस प्रदेश संसदीय दलका नेता थापालाई प्रदेश प्रमुख पर्शुराम खापुङले संविधानको धारा १६८ को उपधारा २ बमोजिम मुख्यमन्त्री नियुक्त गरेका हुन्। गठबन्धनका तर्फबाट नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टी (जसपा)समेतको समर्थनमा कांग्रेस नेता थापा मुख्यमन्त्री बनेका हुन्। उनलाई कांग्रेसका २९, माओवादीका सभामुखसहित १३, समाजवादीका ४ र जसपाका १ जना प्रदेशसभा सदस्य (सांसद)को समर्थन छ। प्रदेशसभामा नेकपा (एमाले)का ४० र राष्ट्रिय प्रजातन्त्र पार्टीका ६ जना सांसद छन्। संसदबाट विश्वास गुमाएपछि एमाले नेता हिक्मतकुमार कार्की नेतृत्वको सरकार असार १५ गते ढलेको थियो। प्रदेश प्रमुखले आज साँझ ५ बजेसम्मको समय दिएर नयाँ सरकार गठनको आह्वान गरेका थिए। गठबन्धनले समयसीमाभित्रै प्रदेश प्रमुखको कार्यालयमा पुगेर थापालाई मुख्यमन्त्री बनाउन दाबी पेश गरेको थियो। मुख्यमन्त्रीमा नियुक्त भएका थापा कांग्रेस कोसी प्रदेशका सभापतिसमेत हुन्। झापाका उनी कांग्रेसका समानुपातिक सांसद हुन्। सरकार गठनमा सभामुखको प्रयोग संविधानविपरीत हुने भन्दै विरोध भइरहेको थियो। विरोधका वावजुत प्रदेश प्रमुख खापुङले थापालाई मुख्यमन्त्री नियुक्त गरेका हुन्। कोसीको ९३ सदस्यीय प्रदेशसभामा बहुमत पुर्याउनका लागि ४७ मत आवश्यक पर्ने थियो। एमाले र राप्रपा विपक्षमा बस्दा सभामुखबाहेक बहुमतका लागि संख्या पुग्ने अवस्था थिएन। राप्रपालाई ल्याउने प्रयास असफल हुँदा संविधानविपरीत गठबन्धनले सभामुखसमेतलाई गणना गरेर मुख्यमन्त्रीका लागि दाबी पेश गरेको थियो। प्रदेश प्रमुखले त्यसलाई स्वीकार गर्दै थापालाई मुख्यमन्त्री बनाएका हुन्। मुख्यमन्त्री नियुक्तिलाई लिएर सभामुख विवादित बनेका छन्। दाबी पत्रमा उनी आफैले हस्ताक्षर गरेका छन्। प्रदेश प्रमुखको भूमिकामा पनि प्रश्न उठेको छ।"
माओवादी केन्द्रले भन्यो : प्रधानमन्त्रीले संसदमा बोल्न नपाउने हो भने कसले पाउने ?,"काठमाडौं : नेकपा माओवादी केन्द्रका प्रमुख सचेतक हितराज पाण्डेले प्रधानमन्त्री पुष्पकमल दाहाल 'प्रचण्ड'ले राजीनामा नदिने बताएका छन्। बिहीबार बिहान प्रधानमन्त्री निवास बालुवाटार बसेको सत्तारुढ ७ दलको बैठकपश्चात उनले विपक्षीले राजीनामा मागेपनि दिने कुरा कल्पना समेत गर्न नसकिने धारणा राखेका हुन् । प्रधानमन्त्रीको अभिव्यक्तिको बारेमा छलफल भएको र राजीनामा दिनु नपर्ने निष्कर्ष निकालेको उनले बताए। उनले प्रधानमन्त्रीले सदनमा जवाफ दिने बताए। प्रमुख सचेतक पाण्डेले भने, प्रधानमन्त्रीले राजीनामा दिने कुरा कल्पना पनि गर्न सकिँदैन। उहाँले के भन्नुभएको भन्नेबारे संसदमा आफ्नो विषयवस्तु राख्नुहुन्छ । जे कुरा हो प्रधानमन्त्रीले संसदमा आफ्ना कुरा राख्ने, त्यसपश्चात के, कसरी अगाडि बढ्ने भन्ने कुरा हुन्छ। उनले प्रधानमन्त्रीले नै संसदमा बोल्न नपाउने हो भने कसले पाउने हो भन्दै प्रश्न गरे। उनले प्रधानमन्त्रीको वास्तविक कुरा नै नआई सदन अवरुद्ध गर्नु असंसदीय क्रियाकलाप भएको टिप्पणी गरे। पाण्डेले धेरै वर्षको कुरा अहिले ल्याइएको भन्दै प्रधानमन्त्रीको बचाउ गरे। संवाद र कुराकानीबाट विषय टुंगिने पाण्डेको भनाई छ। मिटरव्याज पीडित र सुशासनविरुद्ध सरकार लागेपछि प्रधानमन्त्रीको राजीनामा मागिएको उनको आरोप छ। सत्तारुढ दलको बैठकमा प्रधानमन्त्री एवम् नेकपा माओवादी केन्द्रका अध्यक्ष प्रचण्ड, कांग्रेस सभापति शेरबहादुर देउवा, जसपा अध्यक्ष उपेन्द्र यादव, नेकपा एसका उपाध्यक्ष राजेन्द्र पाण्डे, लोसपा अध्यक्ष महन्थ ठाकुर, नागरिक उन्मुक्तिकी अध्यक्ष रञ्जिता श्रेष्ठ, जनमत पार्टीका अध्यक्ष सिके राउत लगायतका शीर्ष नेता सहभागी थिए।"
सत्ता गठबन्धनको निष्कर्ष : प्रधानमन्त्रीले राजीनामा दिनु नपर्ने,"काठमाडौं : सत्ता गठबन्धनले प्रधानमन्त्री पुष्पकमल दाहाल 'प्रचण्ड'को राजीनामा माग्ने विपक्षी दलको कदम असंसदीय रहेको निष्कर्ष निकालेको छ। बिहीबार बिहान प्रधानमन्त्री निवास बालुवाटार बसेको सत्तारुढ ७ दलको बैठकले प्रतिपक्ष दलको कदम असंसदीय रहेको निष्कर्ष निकालेको हो। बैठक पश्चात नेकपा एकीकृत समाजवादीका नेता राजेन्द्र पाण्डेले प्रधानमन्त्रीले बोलेको कुरामा कसैलाई आपत्ति भए संसदमा जवाफ माग्नुपर्ने बताए। उनले प्रधानमन्त्रीले राजीनामा दिनु नपर्ने निष्कर्ष निकालेको बताए। सम्माननीय प्रधानमन्त्रीको प्रमुख प्रतिपक्षी दलले संसदीय दलको बैठकमा राजीनामा नै माग्ने निर्णय गरेको भन्ने कुरा आयो, उनले भने, उहाँहरूले गरेको यो निर्णय असंसदीय निर्णय हो। संसदीय पाक्टिसमा प्रधानमन्त्रीले बोलेको कुरामा कसैलाई आपत्ति छ भने संसदमा आवाज उठाउन पाइन्छ। उहाँहरुले भन्नुपर्छ प्रधानमन्त्री ज्यू तपाईंले के बोलेको हो ? उनले प्रधानमन्त्रीको कुरै नसुनिकन संसदमा राजीनामा माग्नु गलत भएको बताए। पाण्डेले प्रधानमन्त्री प्रचण्डले संसद् फेस गर्ने जानकारी दिए। पाण्डेले मिटरब्याजीविरुद्धको विधेयक प्रक्रिया पुर्याएर अगाडि बढाउने बताए। उनले भने, उहाँहरू मिटर ब्याज पीडितको पक्षमा होइन। शोषण गर्नेको पक्षमा उभिनुभएको हिजोको तथ्यले प्रमाणित भयो। उहाँहरू जनतालाई जति लुटेपनि हुन्छ भन्ने पक्षमा उभिनुभयो। मिटरब्याजी साहुलाई कस्न अध्यादेशमार्फत वैशाख २० गते विधेयक ल्याइएको थियो। ६० दिनमा प्रतिनिधिसभाबाट पारित गरेर कानुन बनाइसक्नु पर्ने थियो। तर, पुष्पकमल दाहाल सरकारले ढिलासुस्ती गरेर बुधबार अन्तिम समयमा पेश गरेको थियो। प्रमुख प्रतिपक्षी दल एमालेसहित राप्रपा र रास्वपाले प्रधानमन्त्री पुष्पकमल दाहालले दिएको विवादास्पद अभिव्यक्तिलाई लिएर राजीनामा नआएसम्म संसद् चल्ने नदिने अडान राखेका छन्। सोहि विषयमा छलफल गर्न बालुवाटारमा बैठक बोलाइएको हो। सत्तारुढ दलको बैठकमा प्रधानमन्त्री एवम् नेकपा माओवादी केन्द्रका अध्यक्ष प्रचण्ड, कांग्रेस सभापति शेरबहादुर देउवा, जसपा अध्यक्ष उपेन्द्र यादव, नेकपा एसका उपाध्यक्ष राजेन्द्र पाण्डे, लोसपा अध्यक्ष महन्थ ठाकुर, नागरिक उन्मुक्तिकी अध्यक्ष रञ्जिता श्रेष्ठ, जनमत पार्टीका अध्यक्ष सिके राउत लगायतका शीर्ष नेता सहभागी थिए।"
राष्ट्रिय सभा बैठकमा आज पनि एमालेको अवरोध,"आजको बैठकमा विनियोजन विधेयकमाथि छलफल हुने कार्यसूची थियो । एमाले सांसद भैरवसुन्दर श्रेष्ठले प्रधानमन्त्रीको अभिव्यक्तिले देशको गरिमामा आँच पुर्याएको बताए । काठमाडौंः राष्ट्रिय सभा बैठकमा प्रमुख प्रतिपक्ष दल नेकपा एमालेका सांसदहरूले प्रधानमन्त्री पुष्पकमल दाहाल प्रचण्डको राजीनामा माग गरेका छन्। प्रधानमन्त्री दाहालको अभिव्यक्तिलाई लिएर एमाले सांसदहरूले बैठक सुरू हुनेबित्तिकै आज दोस्रो दिन पनि राजीनामा माग गरेका हुन् । आजको बैठकमा विनियोजन विधेयकमाथि छलफल हुने कार्यसूची थियो । एमाले सांसद भैरवसुन्दर श्रेष्ठले प्रधानमन्त्रीको अभिव्यक्तिले देशको गरिमामा आँच पुर्याएको बताए । श्रेष्ठले भने, गत असार १८ गते भारतीय नागरिक प्रीतम सिंहको जन्म दिनको अवसरमा उनकी छोरीको पुस्तक विमोचमा प्रधानमन्त्री प्रचण्डले दिएको अभिव्यक्तिलाई लिएर देशव्यापी विरोध भइरहेको छ । हाम्रो देशको प्रधानमन्त्री कसले नियुक्ति गर्छ ? प्रीतम सिंह राजनीतिमा चासो राख्नुहुन्थ्यो र मलाई प्रधानमन्त्री बनाउन भूमिका खेलेको भन्ने प्रधानमन्त्रीको अभिव्यक्ति आपत्तिजनक छ । प्रधानमन्त्रीज्यूले जवाफ नदिँदासम्म बैठक सञ्चालन हुन दिँदैनौं । उनले भारतको इसारामा चल्ने प्रधानमन्त्री स्वीकार्य नहुने बताए । प्रधानमन्त्री दाहालले सोमबार आफूलाई प्रधानमन्त्री बनाउन सरदार प्रीतम सिंह पटक पटक दिल्ली धाएको अभिव्यक्ति दिएका थिए ।"
एक वर्षपछि बस्दै कांग्रेस बैठक,"बैठकका विषयमा अन्नपूर्णसँग कुरा गर्दै महामन्त्री गगन थापाले भनेका थिए, बैठक बोलाउन महामन्त्रीले मिल्दैन। बैठक बोलाउने पार्टी सभापतिजीले नै हो। काठमाडौं : नेपाली कांग्रेसले करिब एक वर्ष पछि पार्टीको केन्द्रीय समितिको बैठक बोलाएको छ। पार्टी सभापति शेरबहादुर देउवाले असार २७ गतेबाट बस्नेगरी केन्द्रीय समितिको बैठक आह्वान गरेका हुन्। बुधबार सभापति देउवा निवास धुम्बाराहीमा सभापति देउवा, उपसभापति धनराज गुरुङ र महामन्त्रीद्वय गगन थापा र विश्वप्रकाश शर्मा बीचको छलफलपछि केन्द्रीय समिति बैठक बोलाइएको हो। कांग्रेसले गत वर्ष असार २७ गतेदेखि साउन २ गतेसम्म केन्द्रीय समिति बैठक राखेको थियो। त्यसपछि पटकपटक गर्ने भनेर मिति नै तय गरिएको बैठकसमेत विभिन्न कारण देखाउँदै सारिएको थियो। केन्द्रीय समितिको बैठक बोलाउनका लागि यसअघि पार्टीका द्वय महामन्त्रीहरूले सभापतिलाई भेटेरै दबाब दिँदै आएका थिए। बैठकका विषयमा अन्नपूर्णसँग कुरा गर्दै महामन्त्री गगन थापाले भनेका थिए, बैठक बोलाउन महामन्त्रीले मिल्दैन। बैठक बोलाउने पार्टी सभापतिजीले नै हो। हामीले सभापतिजीसँगको भेट र सार्वजनिक मञ्चहरूबाट पनि केन्द्रीय बैठकका लागि बिलम्ब नगरौं भन्दै आएका थियौं। यो बीचमा विविध राष्ट्रिय राजनीतिका विषयहरू पनि अगाडि आए। त्यसले पनि ढिला भएको हो। पार्टीको विधानअनुसार प्रत्येक २ महिनामा केन्द्रीय समिति बैठक बस्नुपर्ने हुन्छ। महत्वपूर्ण निर्णयहरू केन्द्रीय कार्यसम्पादन समितिमार्फत गर्दै आएको कांग्रेसले केन्द्रीय समिति ठूलो भएको र राष्ट्रिय राजनीतिमा आएका उतारचढावका कारण समयमा बैठक बस्न नसकेको कांग्रेसकै एक पक्षका नेता भन्छन्। कांग्रेसको अर्को पक्षले भने सभापति देउवाले केन्द्रीय कमिटिको बैठक नै नचाहेको र आफ्नो मनगढन्ते हिसाबले निर्णय र नियुक्ति गर्दै आएको आरोप पनि लगाउने गरेको छ। कांग्रेसले गत मंसिरमा भएको प्रतिनिधिसभा र प्रदेशसभा चुनावको समीक्षासमेत अहिलेसम्म गरेको छैन। समीक्षा नगरेकै कारण वैशाख १० मा भएको प्रतिनिधिसभा उपनिर्वाचनमा नराम्रो हार बेहोर्नुपरेको गुनासो पनि पार्टीभित्र व्यापक रूपमा उठ्दै आएको छ। केन्द्रीय समितिको बैठकसमेत बोलाउन नसकेको भन्दै पार्टीको मूल नेतृत्वप्रति असन्तुष्टि जनाउँदै केही नेता गुरु घिमिरे, भूपेन्द्रजंग शाही, जगदिश्वर नरसिंह केसीलगायतका नेताहरू पार्टी रूपान्तरणको बहस लिएर देशव्यापी दौडधुपमै छन्। केही दिनअघि पार्टीका केन्द्रीय सदस्य मधु आचार्यले केन्द्रीय समिति बैठक बोलाउन केन्द्रीय कार्यालयमा ध्यानाकर्षण पत्रसमेत दर्ता गरेका थिए। बुधबार भएको छलफलमा कांग्रेसका पार्टी उपसभापति पूर्णबहादुर खड्का भने अनुपस्थित थिए। खड्काको सचिवालयले भने खड्का केही दिनदेखि देखिएको घाँटीको समस्याका कारण बैठकमा उपस्थित हुन नसकेको जानकारी थिए। अस्वस्थताकै कारण देखाउँदै पार्टीको बैठकमा नगए पनि खड्का दिउँसो संसद् भवनमा भने उपस्थित भएका थिए। त्यसो त खड्का नीति अनुसन्धान प्रतिष्ठानको प्रमुख पनि हुन्। कांग्रेसको विधानअनुसार पार्टीका उपसभापति नै नीति अनुसन्धान प्रतिष्ठानको प्रमुख हुने व्यवस्था छ। सभापति देउवाले विधान बमोजिम नै उपसभापति खड्कालाई उक्त पदमा मनोनित गरेका थिए। बुधबारको बैठकमा खड्काको उपस्थिति नहुँदा केन्द्रीय समितिको बैठकमा नीति महाधिवेशनको विषय यही दिन उठाउने भनेर छलफल भने भएन।"
"सरकारको ढिलासुस्तीले मारमा मिटरब्याज पीडित, विधेयक आशामै सीमित","६० दिनमा प्रतिनिधिसभाबाट पारित गरेर कानुन बनाइसक्नु पर्ने थियो। तर, पुष्पकमल दाहाल सरकारले ढिलासुस्ती गरेर बुधबार अन्तिम समयमा पेश गरेको थियो। काठमाडौं : २०७९ साल जेठयता मिटरब्याजी पीडितहरू न्याय माग्दै सकडमा धर्ना र अनसन बसे। मिटरब्याजी साहुलाई कारबाही गर्न आन्दोलनको बलमा वैसाख २० मा सरकारले अध्यादेशमार्फत विधेयक ल्यायो। न्याय दिलाउने आशा देखायो। तर, सदनमा लगेर तुहाइदियो। बुधबार प्रतिनिधिसभामा पेश गरिएको मिटरब्याजबिरुद्धको विधेयक पारित गर्नुपर्ने अन्तिम दिन थियो। तर, प्रधानमन्त्री पुष्पकमल दाहालले दिएको अभिव्यक्तिको विषयलाई लिएर नेकपा एमालेले उनको राजीनामा माग्यो। एमाले, रास्वपा र राप्रपाले संसद् अवरुद्ध गरे। छलफलका लागि सदनमा विधेयक टेवल हुन सकेन। अन्ततः विधेयक नै निष्कृय भयो। सभामुखले बैठक अगाडि बढाएपछि विपक्षीदल राप्रपाका सांसदहरू रोष्टममा उभिएर विरोध जनाउँदै । तस्बिर : रासस मिटरब्याजी साहुलाई कस्न अध्यादेशमार्फत वैशाख २० गते विधेयक ल्याइएको थियो। ६० दिनमा प्रतिनिधिसभाबाट पारित गरेर कानुन बनाइसक्नु पर्ने थियो। तर, पुष्पकमल दाहाल सरकारले ढिलासुस्ती गरेर बुधबार अन्तिम समयमा पेश गरेको थियो। पछिल्लो ९३ दिनदेखि मिटरब्याजी साहुबिरुद्धको कानुनको माग गर्दै काठमाडौंको शान्तिवाटिकामा धर्नारत पीडित निराश बनेका छन्। पीडितहरूले न्याय पाउने कानुन नबनेसम्म आन्दोलन जारी रहने मिटरब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाले बताए। सरकारले कानुन बनाउन हामीसँग कयौपटक सम्झौता गरिसक्यो। तर, हामीलाई झुक्याउँदै आएको छ, उनले भने, अन्तिम समयमा आएर अध्यादेश पारित गर्न सदनमा दर्ता गरायो। तर, फेरि हामीलाई सरकारले आशा देखाएर ठगेको छ। कानुन नबनेसम्म हाम्रो आन्दोलन जारी रहन्छ। साहुहरूले हडपेको जग्गा पीडितलाई फिर्ता गर्नुपर्ने, पीडक साहुकारमाथि सहज ढंगले मुद्दा दर्ता गर्न पाउनुपर्ने, अदालतले पीडितहरूलाई जारी गरेको पक्राउ पूर्जी खारेज गर्नुपर्ने, मिटरब्याजी साहुलाई कारवाही गर्नुपर्ने, हडपेका गरिव तथा विपन्नको जग्गा फिर्ता गराउनु पर्ने, साँवा र ब्याजभन्दा बढी लिएको रकम फिर्ता गर्नुपर्ने माग राख्दै देशभरीका पीडितहरू २०७९ जेठदेखि काठमाडौंमा निरन्तर आन्दोलन गर्दै आएका छन्। त्यसैगरी नक्कली तमसुकको आधारमा जेल चलान भएका पीडितहरूलाई क्षतिपूर्तिसहित ससम्मान रिहा गर्नुपर्ने, बैंकबाट सहज तरिकाले ऋण लिने व्यवस्था गर्नुपर्ने, वैदेशिक रोजगारमा जान चाहने युवाका लागि सरकारको ग्यारेन्टीमा बैंकबाट सरल र सहज कर्जाको व्यवस्था गर्नुपर्ने उनीहरूको माग छ। गत वर्ष २०७९ जेठदेखि आसार १३ गतेसम्म १४ दिनसम्म आन्दोलन भएको थियो। मिटरब्याज पीडितका समस्या मुलुकभरबाट आउन थालेपछि सरकारले गत २७ साउन, २०७९ मा उच्चस्तरीय अध्ययन कार्यदल गठन गरेको थियो। न्याय दिलाउन सरकारले ढिलाई गरेपछि गत साउन १६ देखि असोज १ गतेसम्म ४७ दिन दोस्रो चरणको आन्दोलन भएको थियो। प्रहरीले हस्तक्षेप गरेर कीर्तिपुरमा पीडितको टाउको समेत फुटाइएको थियो। आन्दोलनलाई मत्थर पार्न पीडितसँग सरकारले पाँचबुँदे सम्झौतासमेत गरेको थियो। माग पुरा नभएपछि पीडितले २ चैत्र २०७९ मा बर्दिबासबाट न्याय माग्दै काठमाडौं आएका थिए। आन्दोलनको १६ दिनपछि सरकारले १८ चैत, २०७९ पीडितसँग अर्को पाँचबुँदे सम्झौता गरेको थियो। गत चैतमा पीडितहरूसँग सरकारले गरेको सम्झौताअनुसार मिटरब्याजको समस्या समाधानका लागि २० चैतमा विशेष अदालतका पूर्वन्यायाधीश गौरीबहादुर कार्कीको अध्यक्षतामा अनुचित लेनदेन (मिटरब्याज) सम्बन्धी जाँचबुझ आयोग गठन गरेको थियो। त्यस्तै, उपप्रधान तथा गृहमन्त्री नारायणकाजी श्रेष्ठले सामन्ती शोषणका रूपमा रहेको मिटरब्याजीलाई हरहालतमा अन्त्य गरी छाड्ने बताएका छन्। पीडितलाई न्याय नदिलाई विश्राम लिइनेछैन, विधेयक निष्क्रिय भएपछि गृहमन्त्रीले सामाजिक सञ्जालबाट अभिव्यक्ति दिँदै भने, विधेयक संसद्को प्रक्रियामा छ, अघि बढाइनेछ र कानुन बनाइ छाडिनेछ। पीडितहरूलाई निराश नहुन र सक्रियताका साथ मिटरब्याजी साहुबिरुद्धको अभियानमा लागिरहे न्याय र विजय सुनिश्चित रहेको उनले बताए। आयोगमा पीडितहरूका २२ हजार वटा उजुरी परेका छन्। सबैभन्दा बढी मधेस प्रदेशबाट १७ हजार ८०० वटा उजुरी परेका थिए। ८ असारसम्म विभिन्न जिल्लामा ५६४ वटा निवेदनमा मिटरब्याजी र पीडितबीच मेलमिलाप भइसकेको छ। मेलमिलाप हुँदा साहुको नाममा राजीनामा पास भएको जग्गा पनि फिर्ता गरिएको छ। साहुले अदालतबाट फैसला भइसकेका जग्गा र बढी असूल गरिसकेको ब्याज पनि स्वेच्छाले फिर्ता गरेको थियो। जटिल प्रकारका उजुरीमा छानबिन गरेर कारवाही गर्न कानुन आवश्यक पर्ने माग उठ्दै आएको छ।"
"प्रधानमन्त्रीको अभिव्यक्ति गलत हो, आलोचना जरुरी छ : विश्वप्रकाश शर्मा","काठमाडौं : प्रधानमन्त्री पुष्पकमल दाहाल 'प्रचण्ड' को अभिव्यक्तिलाई सत्तारुढ दलका सांसदले समेत विरोध गरेका छन्। नेकपा एमालेसहितका विपक्षी दलले प्रधानमन्त्रीको राजीनामा मागेर संसद अवरुद्ध गरिरहेका बेला नेपाली कांग्रेसका महामन्त्री एवम् सांसद विश्वप्रकाश शर्माले प्रधानमन्त्रीको नै गल्ती भएको बताएका छन्। उनले प्रधानमन्त्रीले गलत बोल्दा या गलत कार्य गर्दा आलोचना गर्ने र प्रश्न उठाउने दायित्व हरेक सांसदको हुने बताए। बिहीबार बिहान सामाजिक सञ्जालमार्फत उनले भने,नेपालको प्रधानमन्त्री नेपालको संसदले चयन गर्दछ र गर्ने हो । मित्र राष्ट्रहरुलाई मित्रताकै सिमामा राख्ने कर्तव्य मुलत प्रधानमन्त्रीकै हो । आफ्नो अभिव्यक्तिको गम्भीर अर्थ र असर हुनसक्छ भन्ने हेक्का नराख्नु प्रधानमन्त्रीको गल्ती हो। प्रधानमन्त्रीले गलत बोल्दा या गलत कार्य गर्दा आलोचना गर्ने र प्रश्न उठाउने दायित्व हरेक सांसदको हुन्छ। सत्तारूढले नै प्रश्न गरेको बताउँदै उनले प्रतिपक्षको त मुल कर्तव्य भएको बताए। शर्माले आलोच्य अभिव्यक्तिको आलोचना जरुरी भएको बताए। मिटर ब्याज पीडितहरुलाई न्यायदिन ल्याइएको केही नेपाल ऎन संशोधन गर्ने विधेयक पारित हुन दिएर मात्र अवरोध गरौं भन्ने बुद्धिमत्ता कुनैपनि विपक्षी दलमा नदेखिएको उनको भनाई छ। मिटर ब्याजीहरुलाई कारबाही गर्न र पीडितलाई न्यायदिन सरकारले ल्याएको अध्यादेश संविधानको धारा ११४ अनुरुप बुधबार ६० दिन कट्नुपुर्व संसदबाट पारित नभएपछि स्वत: निष्क्रिय भएको छ।सांसद शर्माले भने,एकापसलाई दोष दिएर हामी उम्कौँला तर पीडितलाई जवाफ के दिने ? कि फेरि तिनको आन्दोलनमा पलेटी मार्न जाने ? कांग्रेसका सांसद उदयशम्शेर राणाले पनि अभिव्यक्तिका बारेमा प्रश्न उठेपछि प्रधानमन्त्री प्रचण्डले संसदमा आएर जवाफ दिनुपर्ने बताएका छन्। राणाले प्रधानमन्त्रीको अभिव्यक्तिमा तर्क वितर्क गर्नुभन्दा पनि संसदमा आएर जवाफ दिएर स्पष्ट पार्नुपर्ने बताए। प्रमुख प्रतिपक्षी दल नेकपा एमालेसहित राप्रपा र रास्वपाले प्रधानमन्त्री पुष्पकमल दाहालको राजीनामा नआएसम्म संसद् चल्ने नदिने अडान राखेका छन्। के भनेका थिए प्रधानमन्त्रीले ? गत सोमबार राजधानीमा आयोजित पुस्तक विमोचन कार्यक्रममा प्रधानमन्त्रीले दाहालले आफूलाई प्रधानमन्त्री बनाउन प्रीतम सिंह पटकपटक दिल्ली धाएको अभिव्यक्ति दिएका थिए। यो यातायात, सामाजिक सेवा, शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ। उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। उनले भनेका थिए, म शान्ति प्रक्रियामा आएदेखि नै धेरै नजिकबाट, हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया, सहकार्य हुने गर्यो। र हामीले नजिकबाट एक अर्काले चिन्ने, बुझ्ने र महसुस गर्ने पनि गर्यो। प्रधानमन्त्री प्रचण्डको अभिव्यक्तिलाई लिएर सामाजिक सञ्जालमा पनि चर्को आलोचना भइरहेको छ।"
जग्गा व्यक्तिको नाममा पार्नेमा अख्तियारदेखि न्यायालयको नेतृत्वसम्म संलग्न,"ललिता निवास प्रकरणमा उच्च राजनीतिक नेतृत्वदेखि उच्च न्यायालयको नेतृत्व, प्रशासनिक नेतृत्वसमेत मुछिएको देखिएको छ। यो विषयमा प्रहरीको केन्द्रीय अनुसन्धान ब्युरो(सीआईबी) ले अनुसन्धान गरिरहेको छ। काठमाडौं : एउटा तथ्य सार्वजनिक भएको छ समाजमा स्वच्छ छवि बनाएका वा सुशासनका पक्षमा वकालत गर्नेहरू नै ललिता निवास प्रकरणमा मुछिएका छन्। न्यायालय, अख्तियार र स्थायी सरकार (कर्मचारी) को उच्च नेतृत्व लिएका बेला उनीहरूले ललिता निवासको जग्गा हिनामिनामा सहयोग गरेको ती तथ्यहरूले देखाउँछ। पदमा रहँदा तीनका निर्णयआदेशफैसलाले ललिता निवासको जग्गा व्यक्तिको नाममा गर्न सहयोग पुगेको देखिन्छ। पूर्वप्रधानन्यायाधीश एवं मन्त्रिपरिषद्का अध्यक्ष खिलराज रेग्मी, पूर्वप्रधानन्यायाधीशद्वय मीनबहादुर रायमाझी, अनुपराज शर्मा, पूर्वन्यायाधीश बलराम केसी, अख्तियारका पूर्वप्रमुख आयुक्त सूर्यनाथ उपाध्याय र मुख्यसचिव लीलामणि पौडेलका निर्णयले पनि ललिता निवासको जग्गा व्यक्तिको नाममा गएको देखिन्छ। भएको के थियो ? २०५९ मंसिर २५ गते समरजंग कम्पनीका नाममा दर्ता श्रेस्ता रहेको १ सय २५ रोपनी भन्दा बढी जग्गा व्यक्तिको नाममा दर्ता गर्न लागिएको भन्दै अख्तियारमा उजुरी पर्यो। समरजंगका कर्मचारीले टेलिफोनमार्फत उजुरी दिएका थिए। त्यतिबेला अख्तियार प्रमुख थिए सूर्यनाथ उपाध्याय। स्वच्छ छविका उपाध्याय सुशासन पक्षधर मानिन्छन्। अख्तियार प्रमुख सूर्यनाथ उपाध्याय भएको समयमा करिब ७ महिनाको अनुसन्धानपछि अख्तियारले ललिता निवास प्रकरणमा भ्रष्टाचार नभएको ठहर गरेको निर्णय। उजुरी परेपछि अख्तियारले ललिता निवास जग्गाबारे अनुसन्धान गर्यो। करिब ७ महिनाको अनुसन्धानपछि अख्तियारले ललिता निवास प्रकरणमा भ्रष्टाचार नभएको ठहर गर्यो। २०६० साल असार १८ गते ललिता निवासको जग्गा हिनामिना प्रकरणलाई भ्रष्टाचारको कसुर देखिने आधार नदिएको भन्दै तामेलीमा राख्ने निर्णय गर्यो। अख्तियारको निर्णयमा भनिएको छ, उल्लेखित तथ्य र तथ्य विश्लेषणको आधारमा मालपोत विभाग र समरजंग कम्पनीका कर्मचारीले श्री ५ को सरकारको निर्णय कार्यान्वयन गर्दै रहेको सम्म देखिन्छ। यसरी विगतमा राजनीतिक कारणबाट अपहरण गरिएको व्यक्तिको सम्पत्ति पछि फिर्ता गर्ने समेत निर्णय गरी श्री ५ महाराजधिराज सरकारका जुनाफमा जाहेर हुँदा सदर गरी दिने हुकुम भएको तथा अदालतबाट समेत जग्गा धनी र मोहीबीच विवाद निरूप्ण भएको स्थितिमा प्रस्तुत उजुरी स्थापित हुने आधार नदेखिएकाले प्रस्तुत उजुरी तामेलीमा राख्न मनासिक देखिँदा निर्णयार्थ पेस गरेको छु। सहसचिव मोहनप्रसाद बन्जाडेले पेश गरेको प्रस्तावलाई अख्तियार नेतृत्वले सदर गर्यो। त्यस बेला बालकृष्ण प्रसाई अख्तियारका सचिव थिए। उपाध्याय प्रमुख आयुक्त थिए भने कृष्ण बल्लभ शर्मा काफ्ले आयुक्त थिए। बन्जाडे कानुन सचिव भएर रिटायर्ड भए। तर, अख्तियारमा अर्को नेतृत्व आएपछि यो जग्गा सरकारको नाममा रहेको भन्दै रोक्का गर्न मालपोत कार्यालय डिल्लीबजारलाई परिपत्र गरेको देखिन्छ। अख्तियारले २०६३ चैत ९ गते यो परिपत्र गरेको थियो। मालपोत कार्यालय डिल्लीबजारले २०६३ चैत २२ गते जग्गा रोक्का गरेको जानकारी अख्तियारलाई दिएको थियो। २०६४ साल जेठ २० मा अख्तियारले ललिता निवासको जग्गा नेपाल सरकारको नाममा दर्ता गरी जग्गाधनी प्रमाणपुर्जा जिल्ला प्रशासन कार्यालय काठमाडौंमा पठाएर आयोगमा जानकारी दिन मालपोत कार्यालय डिल्लीबजारलाई निर्देशन दिएको थियो। त्यो बेला कार्यवाहक प्रमुख आयुक्त थिए, ललितबहादुर लिम्बु। धोबी खोला जग्गा अतिक्रमणमा भने लिम्बु पनि मुछिएका छन्। तर, ललिता निवास प्रकरणमा भने उनले व्यक्तिको नामका जग्गा जानबाट रोक्ने प्रयास गरेको देखिन्छ। अख्तियारको उक्त निर्णयविरुद्ध देवनारायण महर्जन, द्धारिका महर्जन शोभाकान्त ढकाल सर्वोच्च अदालत गएका थिए। २०६४ साल फागुन ११ मा सर्वोच्च अदालतका तत्कालीन न्यायाधीश बलराम केसी र राजेन्द्रप्रसाद कोइरालाको इजलासले तत्कालीन अख्तियार प्रमुख उपाध्यायको पालामा तामेलीमा राख्ने भनी गरेको निर्णयलाई सदर गरेको थियो। उक्त इजलासले व्यक्तिको नाममा गएको जग्गा व्यक्तिकै हो भनेर बैधता दियो। लिम्बुको पालामा भएको निर्णयलाई प्राकृतिक न्यायको सिद्धान्तविपरीत भनेर फैसलामा उल्लेख गरियो। बुझ्दै नबुझी प्राकृतिक न्यायको सिद्धान्तविपरीत आयोगबाट निर्णय भएको देखन्छ, सर्वोच्चको फैसलामा भनिएको छ, गुठी जग्गा दर्ता गर्ने, नगर्ने सम्बन्धमा कानुनबमोजिम अधिकार प्राप्त सर्वाधिकार निकायमा आवश्यक कारबाही चलिरहेको जग्गाको सम्बन्धमा सो कारबाहीलाई नै निस्तेज पार्ने गरी निवेदन दाबीको जग्गासमेतलाई नेपाल सरकारको नाममा दर्ता गर्ने निर्णय गर्न सक्ने अधिकार अख्तियार दुरुपयोग अनुसन्धान आयोग ऐन २०४८ ले आयोगलाई प्रदान गरेको देखिँदैन। फैसलामा तर्क गरिएको छ, जग्गा दर्ता सम्बन्धमा साधिकार निकायमा निवेदन गरी आवश्यक कारबाही चलिरहेको अवस्थामा अधिकार क्षेत्र नै नभएको जग्गासम्बन्धी विषयको उजुरी सुनी जग्गा दर्ता सम्बन्धमा निवेदन दिई कारबाही चलाइरहेका निवेदक समेतलाई कुनै जानकारीसम्म नदिई बुझ्दै नबुझी प्राकृतिक न्यायको सिद्धान्तविपरीत साधिकार निकायमा जग्गा दर्ता सम्बन्धमा चलिरहेको कायम कारबाहीलाई नै निस्तेज पार्ने गरी विपक्षी आयोगबाट भएको मिति २०६० जेठ २० को निर्णय कानुन सम्मत मान्न मिल्ने नदेखिँदा विपक्षी आयोगको उक्त निर्णय उत्प्रेषणको आदेशबाट बदर गरिदिएको छ। सर्वोच्चले जग्गा दर्ता सम्बन्धमा गुठी संस्थानमा दिएको निवेदनउपर कारबाही गरिरहेको स्थिति देखिँदा अब जे जो कारबाही गर्नुपर्र्छ गर्नु भनी विपक्षी गुठी संस्थानको नाममा परमादेशसमेत जारी गरिदिएको थियो। न्यायाधीशद्वय केसी र कोइरालाले गरेको फैसलाविरुद्ध अख्तियार पुनरावेदनको निवेदन लिएर सर्वोच्च गयो। त्यतिबेला कार्यवहाक प्रमुख आयुक्तमा लिम्बु नै थिए। सर्वोच्चको पूर्ण इजलासले पुनरावलोकन गर्न नमिल्ने भन्दै न्यायाधीशद्वय केसी र कोइरालाको फैसलालाई सदर गर्यो। मीनबहादुर रायमाझी, अनुपराज शर्मा र खिलराज रेग्मीको पूर्णइजलासले यस्तो आदेश सुनाएको थियो। ०६५ मंसिर २० को पूर्णइजलासको आदेशमा भनिएको छ यसमा पुनरावेदन गरी पाउँ भनी पर्न आएको प्रस्तुत निवेदनमा उल्लेख गरिएका नजिरहरू प्रस्तुत मुद्दामा यस अदालतको संयुक्त इजलासबाट मिति २०६४११३० मा भएको फैसलासँग सान्दर्भिक नदेखिएको हुँदा न्याय प्रशासन ऐन, २०४८ को दफा ११ को उपदफा (१) को खण्ड (ख) बमोजिम मुद्दा पुनरावलोकन गरि हेर्ने निस्सा प्रदान गर्न मिलेन। कानुनबमोजिम गर्नु। मीनबहादुर रायमाझी, अनुपराज शर्मा र खिलराज रेग्मीको पूर्णइजलासले जग्गा दर्ता सम्बन्धमा चलिरहेको कायम कारबाहीलाई नै निस्तेज पार्ने गरी विपक्षी आयोगबाट भएको निर्णय उत्प्रेषणको आदेशबाट बदर गरेको फैसला। जबकी पूर्णइजलासका तीन जना स्वच्छ छवि का व्यक्ति मानिन्छन। रेग्मी पछि न्यायालय र कार्यपालिकाको एकैपटक नेतृत्व गर्न पाउने भाग्यमानी बने। प्रधानन्यायाधीश भएकै बेला मन्त्रिपरिषद्को अध्यक्ष बनेका रेग्मीले दोस्रो संविधानसभा निर्वाचन गराएका थिए। शर्मा मानव अधिकार आयोगका अध्यक्ष बने। रायमाझी पनि स्वच्छ छविका न्यायमूर्ति मानिन्छन्। मन्त्रीलाई नै दोषी ठहर गरे अख्तियार पूर्वप्रमुख आयुक्त उपाध्यायले पहिलोपटक भ्रष्टाचारमा संलग्न मन्त्रीहरूलाई अख्तियारको कठघरामा उभ्याएका थिए। सुशासनको क्षेत्रमा उनको योगदानको चर्चा हुन्छ। त्यस्तै पूर्वन्यायाधीश केसी न्याय क्षेत्रमा गनिएका, प्रशंसित पात्र हुन्। खरो स्वभावका केसी न्यायालयकै क्षमतावान न्यायाधीशहरूका रूपमा परिचित छन्। ललिता निवास प्रकरणमा उच्च राजनीतिक नेतृत्वदेखि उच्च न्यायालयको नेतृत्व, प्रशासनिक नेतृत्वसमेत मुछिएको देखिएको छ। यो विषयमा प्रहरीको केन्द्रीय अनुसन्धान ब्युरो(सीआईबी) ले अनुसन्धान गरिरहेको छ। उसले असार १२ यता पूर्वनिर्वाचन आयुक्त सुधीरकुमार साह, भाटभटेनीका सञ्चालक मीनबहादुर गुरुङसहित १२ जनालाई पक्राउ गरिसकेको छ। सीआईबीले यो प्रकरणमा १ सय ४३ रोपनी ६ आना जग्गा हिनामिना भएको दाबी गरेको छ। अख्तियारले २०७६ माघमा नै पूर्वउपप्रधानमन्त्री विजयकुमार गच्छदारसहित तीनमन्त्री, ३ सचिवसहित ९ जना उच्च पदस्थ व्यक्तिसहित १७५ जनाविरुद्ध विशेष अदालतमा मुद्दा हालेको छ । यो मुद्दा विशेषमा विचराधिन अवस्थामा छ। तत्कालीन मुख्यसचिव पौडेलको संलग्नता कस्तो ? ललिता निवासको जग्गालाई नक्कली गुठी खडा गर्ने कार्यमा पूर्वमुख्यसचिव लीलामणि पौडेलको पनि नाम जोडिएको छ। यस प्रकरणमा अख्तियारले पौडेलसँग बयान लिएको थियो। २०६९ असोज २२ गते मुख्यसचिव पौडेल भूमिसुधार तथा व्यवस्था मन्त्रालयका सचिवलाई समरजंग कम्पनीको नाममा दर्ता भएको जग्गा दर्ता सच्याइ साविक लगतबमोजिम पुशपति टिकिन्छा गुठीको नाम दर्ता गर्न स्वीकृति दिने निर्णय कार्यान्वयन गर्न परिपत्र गरेका थिए। पौडेलले गरेको परिपत्रअनुसार मन्त्रिपरिषद्ले २०६९ असोज १८ गते नक्कली गुठी बनाउने निर्णय गरेको देखिन्छ। लीलामणि पौडेल मुख्यसचिव हुँदा समरजंग कम्पनीको नाममा दर्ता भएको जग्गा दर्ता सच्याइ साविक लगतबमोजिम पशुपति टिकिन्छा गुठीको नाम दर्ता गर्न स्वीकृति दिने निर्णय कार्यान्वयन गर्न भूमिसुधार तथा व्यवस्था मन्त्रालयका सचिवलाई गरेको परिपत्र। २०६९ साउन १७ गते मन्त्रिपरिषद्को बैठकले पुनः नापीबमोजिम नेपाल सरकार समरजंग कम्पनीको नाममा दर्ता भएको जग्गा दर्ता सच्याइ साविक लगतबमोजिम पशुपति टिकिन्छा गुठीको नाम दर्ता गर्न स्वीकृति दिने विषयमा भूमिसुधार मन्त्रालयको प्रस्ताव सामाजिक समितिमा छलफल गरी पेस गर्न पठाएको पौडेलको पत्रमा उल्लेख छ। पत्रमा भनिएको छ, समितिको २०६९ असोज १४ मा बसेको बैठकले पेस गरेअनुसार उक्त प्रस्तावमा लेखिएबमोजिम गर्ने। तत्कालिन भूमिसुधारमन्त्री चन्द्रदेव जोशीले २०६९ साउन ८ मा नै स्वीकृति दिएका थिए। मन्त्रालयले मन्त्रीको स्वीकृतिको आधारमा साउन ९ मा समरजंग कम्पनीको नाम दर्ता भएको जग्गाको दर्ता सच्याई पशुपति टिकिन्छा गुठीको नाममा दर्ता गर्न स्वीकृति दिने निर्णय मन्त्रिपरिषदका पेस भएको थियो। त्यो बेला भूमिसुधार सचिव थिए दिनेशहरी अधिकारी। मन्त्री जोशी र अधिकारीलाई अख्तियारले मुद्दा हालेको छ। यो मुद्दा विशेष अदालतमा विचराधीन छ। मुख्यसचिव पौडेलले मन्त्रिपरिषद्को बैठकमा मुख्य सचिवको भूमिका मन्त्रालयले तयार गरी पेस गरेको प्रस्ताव प्रधानमन्त्रीको निर्देशना बैठकको कार्यसूचीमा समावेश भएको विषय प्रधानमन्त्रीको आदेशमा पढेर सुनाउनेसम्म मात्रै भएको बयान अख्तियारमा दिएका थिए। उनले बयानमा भनेका थिए, मन्त्रिपरिषद्का सदस्यहरू छलफलमा सहभागी हुन्छन् र निर्णय गर्छन। सरकारी, सार्वजनिक जग्गामा पशुपति टिकिन्छा गुठीलाई जग्गा धनी कायम सम्बन्धमा गरिएका निर्णयहरूमा म संलग्न नभएको र ती विषयमा जानकारी राख्नुपर्ने मेरो पदीय कार्य क्षेत्रगत सर्तका कार्यक्षेत्रभित्रको विषय नभएकाले अन्यव्यक्तिले गरेका निर्णयमा मैले जवाफ दिन सक्ने कुरा भएन। पौडेलको हकमा अख्तियारले बयान लिए पनि यकिन प्रमाण संलग्नता रहे भएको पुष्टि भएमा सोही बखत कानुनबमोजिम हुने नै हुँदा हाललाई मुद्दा नचलाउने भन्दै पन्साइएको थियो। यही निर्णयको आधारमा ३ रोपनी १२ आनामा कतै अस्तित्वमा नदेखिएको टिकिन्छा गुठी कायम गरी अनधिकृत रूपमा मोही कायम गर्ने निर्णय भएको देखिन्छ। यो जग्गा गुठीको कायम गरी मोही सिर्जना गरेर व्यक्तिको नाम गरियो। ३ रोपनी १२ भनिएको यो जग्गा ४ रोपनी १४ आना भएको सीआईबीले जनाएको छ। यो बेला प्रधानमन्त्री भने डा बाबुराम भट्टराई थिए। भट्टराईकै नेतृत्वको सरकारले नक्कली पशुपति टिकिन्छा गुठी कायम गराउने काम गरेको थियो। २०६९ कात्तिक २६ मा मन्त्रिपरिषद्को यो निर्णयको आधारमा भूमिसुधार मन्त्रालयले गुठी संस्थानलाई दर्ता स्वीकृति गर्न परिपत्र गरेको थियो। मन्त्रालयले साविक नापीमा काठमाडौं जिल्ला काठमाडौं महानगरपालिका वाड नम्बर २३ कित्ता नम्बर ७३, यही वडा नम्बर २३ कित्ता नम्बर २२, ३१ र ३५ कायम भई फिल्डबुकको किसानको महलमा मोहीको नाम जनिई नाप नक्सा भई दर्ता बाकी रहेको र सोही जग्गाको पुनः नापी हुँदा काठमाडौं महानगरपालिका४ सिट नम्बर १०२५ १४ कित्ता नम्बर ४८ सि नम्बर १०२५१५ कित्ता नम्बर ५६, २७८,२८४,२६२,२६७,२९५, सिट नम्बर १०२५ २० कित्ता नम्बर ८० जनिई नाप नक्सा भई नेपाल सरकार, समरजंग कम्पनीको नाममा दर्ता भएको जग्गा पशुपति टिकिन्छा गुठीको लगतको आधारमा प्रचलित कानुनबमोजिम नेपाल सरकार समरजंग कम्पनीको नाममा रहेको दर्ता सच्याइ पशुपति टिकिन्छा गुठीको नाममा दर्ता गर्न स्वीकृत दिने भन्ने परिपत्र गरेको थियो। ३३ रोपनीभन्दा बढी जग्गा सरकारको नामको लगत कट्टा गरी सरकारी अभिलेख प्रमाणमा उक्त क्षेत्रमा कतै अस्तित्वमा नदेखिएको पशुपति टिकिन्छा सहमति प्रदान गरिएको थियो। भूमिसुधार तथा व्यवस्था मन्त्रालयबाट गुठी संस्थानको यो मागभन्दा फरक हुने गरी विशिष्ट व्यक्तिको निवास विस्तारको क्रममा गुठी कायम गर्न प्रस्ताव गरिएको मध्येको ३ रोपनी गुठी कायम गर्नु बदनियत देखिन्छ। २०५८ सालमा नै गुठी हो भनी २१ कित्ता जग्गामा मोही कायम गर्न निवेदन परेको थियो। यो मुद्दा गुठी संस्थानका तीन पूर्वप्रशासकसहित २४ जनालाई अख्तियारले मुद्दा हालेको छ। पूर्वसचिव उमेशप्रसाद मैनाली २०२५ सालदेखि नै सार्वजनिक र सरकारी जग्गामा मोही नलाग्ने व्यवस्था रहदै आएको बताए। मुलुकको प्रधानमन्त्री बनेका व्यक्ति, मन्त्री र उच्च छवि देखिएकाहरूले सरकारीसार्वजनिक जग्गामा मोहियानी हक लाग्दैन भन्ने कुरा आफूलाई थाहा थिएन, फसाइयो भन्नु हास्यास्पद छ, उनले भने, उहाँहरूलाई थाहा नहुने कुरै हँुदैन। पक्कै थाहा हुनुपर्छ। यत्रो संयन्त्र छ, सल्लाहकार छन्। प्रधानमन्त्री कार्यालयमा कानुनका जानकार सचिव नै हुन्छन्। ललिता निवासको जग्गा व्यक्तिको नाम ठहर गर्ने व्यक्तिहरू सर्वोच्च अदालतका तत्कालीन न्यायाधीश बलराम केसी र राजेन्द्रप्रसाद कोइरालाको इजलासले तत्कालीन अख्तियार प्रमुख उपाध्यायको पालामा तामेलीमा राख्ने भनी गरेको निर्णयलाई सदर गर्दै व्यक्तिको नाममा गएको जग्गा व्यक्तिकै हो भनेर बैधता दिएको फैसला।"
गठबन्धनले आज सक्ला बहुमत जुटाउन ?,"प्रदेशको ठूलो दल एमाले नेतृत्वको सरकार ढाल्न एक ठाउँमा उभिएका गठबन्धन दलहरू नयाँ सरकार निर्माणका लागि खेल्नुपर्ने भूमिकाका सवालमा कमजोर देखिएका छन्। विराटनगर : कोसी प्रदेशमा नयाँ सरकार गठनका लागि प्रदेश प्रमुख पर्शुराम खापुङले दिएको अन्तिम समय नजिकिँदै गर्दा बहुमत जुटाउन गठबन्धनलाई महाभारत भएको छ। खापुङले संविधानको धारा १६८ को उपधारा २ बमोजिम मुख्यमन्त्रीमा दाबी पेस गर्न बिहीबार अपराह्न ५ बजेसम्मको समय दिएका छन्। यो व्यवस्थाअनुसार दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्री नियुक्त गर्न सक्ने छन्। तर, मुख्यमन्त्रीमा दाबी पेस गर्नका लागि बहुमत पुर्याउन गठबन्धन दललाई सकस परिरहेको छ। गठबन्धनले राष्ट्रिय प्रजातन्त्र पार्टीको साथ पाइरहेको छैन। बहुमत जुटाउने सवालमा गठबन्धन दलबीचमै मत विभाजित छ। बहुमत नपुगे कसरी अगाडि बढ्ने भन्ने विषयमा गठबन्धन दलहरूबीच औपचारिक छलफल भएर ठोष निष्कर्ष निस्कन नसकेको बताइन्छ। प्रदेशको ठूलो दल एमाले नेतृत्वको सरकार ढाल्न एक ठाउँमा उभिएका गठबन्धन दलहरू नयाँ सरकार निर्माणका लागि खेल्नुपर्ने भूमिकाका सवालमा कमजोर देखिएका छन्। गठबन्धनमा नेपाली कांग्रेस, माओवादी केन्द्र, एकीकृत समाजवादी र जसपा आबद्ध छन्। कांग्रेस र माओवादी मुख्यमन्त्रीको प्रतिस्पर्धामा थिए। तर, त्यो दौडबाट बाहिरिएपछि माओवादीले कांग्रेसलाई खुलेर सहयोग गर्न चाहेको देखिँदैन। केन्द्रीय गठबन्धनले कांग्रेस प्रदेश संसदीय दलका नेता उद्धव थापालाई मुख्यमन्त्री बनाउने निर्णय गरिदिएको थियो। प्रदेशको पाँचौं मुख्यमन्त्री कांग्रेसले पाउँदै गर्दा गठबन्धनभित्र भने तिक्तता बढ्दै छ। दलहरूमा बाध्यताले मात्रै कांग्रेसलाई सहयोग गर्नुपर्ने परिस्थिति निर्माण भएको देखिन्छ। माओवादीले संसदीय दलका नेता इन्द्रबहादुर आङ्बोलाई मुख्यमन्त्री बनाउन ठूलो प्रयास गरेको थियो। मुख्यमन्त्री नपाएपछि कांग्रेसले आफ्नो बाटोमा अवरोध गरेको भनेर माओवादी बिच्किएको छ। एकीकृत समाजवादी संसदीय दलका नेता राजेन्द्रकुमार राईले पनि मुख्यमन्त्रीमा आफ्नो दाबी छाडेर आङ्बोकै समर्थन गरेका थिए। आङ्बो राई नेतृत्वको सरकारका आर्थिक मामिला तथा योजनामन्त्री हुन्। त्यसबेलादेखिको निकटताका कारण राईले आङ्बोलाई साथ दिएको धेरैको बुझाइ छ। आफूले दाबी नगरेको जसपाले मुख्यमन्त्रीका सवालमा सम्भवतः पक्षधरता देखाएको छैन। यद्यपि, केन्द्रको निर्णय कार्यान्वयन गर्नुको विकल्प गठबन्धनभित्रका दलहरूमा छैन। मुख्यमन्त्रीका सवालमा अपेक्षाविपरीत केन्द्रले निर्णय गरिदिएको भनेर असन्तुष्ट बनेको माओवादीले अघोषित रूपमा असहयोग गरिरहेको बुझाइ कांग्रेसको छ। गठबन्धनमै आबद्ध भइसकेपछि माओवादीले खुलेर सहयोग गर्नुपर्ने हो। तर, त्यो अवस्था छैन, कांग्रेसका एक जना प्रदेशसभा सदस्यले भने, मुख्यमन्त्री नपाउँदा माओवादीले यस्तो व्यवहार देखाउन आवश्यक थिएन। भोलि आफूलाई पनि सहयोग चाहिन्छ भन्ने बिर्सिएजस्तो छ। मुख्यमन्त्री नपाएपछि माओवादीका सांसदहरू राप्रपाको समर्थन जुटाउन कांग्रेस दलका नेता थापालाई चुनौती दिइरहेका छन्। आफूले मुख्यमन्त्री पाउँदा राप्रपालाई गठबन्धनमा सामेल गराउने जिकिर माओवादीको थियो। राप्रपाले गठबन्धनलाई सहयोग गर्ने वातावरण नबनेको जनाएको छ। कोसीको ९३ सदस्यीय प्रदेशसभामा एमालेका ४०, कांग्रेसका २९, माओवादीका सभामुखसहित १३, राप्रपाका ६, एकीकृत समाजवादीका ४ र जसपाका १ जना सांसद छन्। बहुमत पुर्याउन ४७ सांसद आवश्यक पर्छ। संसद्बाट विश्वास गुमाएकै कारण एमाले नेता हिक्मतकुमार कार्की नेतृत्वको सरकार ढलेको हो। एमाले र राप्रपाका ४६ सांसदको समर्थन पाएका कार्कीले थप १ मत जुटाउन नसक्दा एमालेले सरकार गुमायो। सरकार बनाउन सभामुखलाई प्रयोग गर्न नमिल्ने बहस सतहमा आएपछि गठबन्धनले पनि बहुमत पुर्याउन सक्ने अवस्था देखिँदैन। अंकगणितअनुसार गठबन्धनको पनि ४६ मत मात्रै पुग्छ। उसलाई बहुमतका लागि राप्रपाको समर्थन आवश्यक पर्छ। माओवादीले सभामुखलाई छाडेर १२ जना सांसदको मात्रै समर्थन दिन अडान राखेको छ। सभामुखको प्रयोग अहिले गठबन्धनभित्रको ठूलो विवादको विषय हो। मुख्यमन्त्रीको दाबी पेस गर्दा सभामुख बाबुराम गौतमको प्रयोग हुन नदिने माओवादी रणनीति छ। सभामुखको प्रयोग कानुनविपरीत हुने बहस चलिरहेको छ। कांग्रेस भने प्रदेशसभा सदस्य रहेका कारण सभामुखबाट राजीनामा दिएर भए पनि गौतमले सहयोग गर्नुपर्ने र त्यसमा माओवादीले भूमिका खेल्नुपर्ने बताउँछ। कांग्रेस संसदीय दलका प्रमुख सचेतक भूपेन्द्र राई राप्रपाले साथ नदिए ४ दलको समर्थनमा समयसीमाभित्रै दाबी पेस गर्ने बताउँछन्। राप्रपालाई ल्याउने विषयमा छलफल भइरहेको छ। त्यो प्रयास अन्तिमसम्म हुन्छ, उनले भने, तत्काल जोड्न सकिएन भने विश्वासको मत लिने बेलासम्ममा ल्याउने कोसिस हुन्छ। अहिले सभामुखसहित ४ दलका ४७ सांसदको समर्थनमा मुख्यमन्त्रीका लागि दाबी पेस गर्छौं। माओवादीका प्रदेशसभा सदस्य गणेश उप्रेती राप्रपालाई सहमतिमा ल्याउन नसके बहुमतका लागि ४७ पुर्याउन सभामुख जोडेर मुख्यमन्त्रीमा दाबी पेस गर्न नपाइने बताउँछन्। बहुमत नपुगे संविधानको धारा १६८ को उपधारा २ मै अरू विकल्पमा जान सकिने र माओवादीले पनि सरकारको नेतृत्व गर्न सक्ने उनले बताए। तर, कसरी बहुमत पुर्याउने भन्ने कुरा कांग्रेस र दलको नेता थापाले जान्ने विषय भएको उप्रेती बताउँछन्। थापालाई मुख्यमन्त्री बनाउने गठबन्धनको निर्णयमा एकीकृत समाजवादी पनि असन्तुष्ट देखिएको छ। पार्टीको प्रदेश संसदीय दलकी प्रमुख सचेतक विद्या चाम्लिङ केन्द्रीय गठबन्धनले एकलौटी हिसाबले मुख्यमन्त्री बनाउने निर्णय गरेको बताउँछिन्। इन्द्र आङ्बो हुँदा राप्रपाले समर्थन गर्ने कुरा सुनियो। थापाले अहिलेसम्म राप्रपालाई ल्याउन सकेजस्तो छैन, उनले भनिन्, मुख्यमन्त्री छाड्दै गर्दा अलि राम्रो मन्त्रालय (आर्थिक, भौतिकलगायत) दिने भनेर माओवादीलाई मनाएको कुरा छ। राप्रपा नआउँदा मुख्यमन्त्रीमा बहुमत पुग्दैन। सभामुखले राजीनामा दिए मात्रै नयाँ सरकारमा दाबी पुग्ने उनको भनाइ छ। मुख्यमन्त्रीको निर्णयमा असन्तुष्टि भए पनि केन्द्रको निर्णय मान्नुपर्ने अवस्था रहेको चाम्लिङ बताउँछिन्। राप्रपा संसदीय दलका नेता भक्तिप्रसाद सिटौला अहिलेको परिस्थितिमा गठबन्धनलाई सहयोग गर्न नसकिने बताउँछन्। मुख्यमन्त्री कसलाई बनाउने भन्ने चैं गठबन्धनले निर्णय गर्ने, अनि बहुमतका लागि सहयोग हामीसँग माग्ने कुरा मान्य हुँदैन, उनले भने, सहयोग गर्नुपर्छ भनेर अनौपचारिक प्रस्ताव आएको भए पनि त्यो सम्भव देखिँदैन। यदि कुनै चमत्कार भएन भने सम्भावना टरेर गएको उनले बताए। एमालेले मुख्यमन्त्रीका लागि दाबी पेस नगर्ने जनाएको छ। एमाले कोसी प्रदेश संसदीय दलका प्रमुख सचेतक रेवतीरमण भण्डारी अहिले एमालेले मुख्यमन्त्रीका लागि दाबी पेस नगर्ने बताउँछन्। उपधारा २ अनुसार गठन भएको सरकार बहुमत पुर्याउन नसक्दा नै ढलेको हो। ४७ सांसद नपुग्ने भएकाले अहिले हामी मुख्यमन्त्रीको दाबी गर्दैनौं, उनले भने, कसैले बहुमत नपुर्याए ठूलो दलको हैसियतमा उपधारा ३ अनुसार मुख्यमन्त्री बन्ने बाटो हाम्रा लागि खुला छ। त्यसअन्तर्गत एमाले नेता हिक्मत कार्की नै मुख्यमन्त्री बन्नु हुन्छ।"
तिब्बती शरणार्थीले काठमाडौंमा मनाए दलाई लामाको जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदायले आफ्ना धार्मिक नेता दलाई लामाको ८८ औं जन्मदिन बिहीबार मनाएका छन्। तिब्बतबाट निर्वासित धार्मिक नेता लामा बिहीबारदेखि ८८ वर्ष पुगेका छन्। उनी १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले काठमाडौंस्थित स्वयम्भुको नाम्गेल स्कूल परिसरमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। विशेष समारोहमा नेपालस्थित अमेरिकी, जापान, फान्स, युरोपियन युनियनलगायतका विदेशी कूटनीतिज्ञ सहभागी भएका छन्। अघिल्लो वर्ष उनीहरुले जाउलाखेलको खुला चउरमा कार्यक्रम गरेका थिए। राजनीतिक अभिप्रायले नभई धार्मिक आस्थाअनुसार आफ्ना धार्मिक नेता लामाको जन्मोत्सव मनाइएको तिब्बती शरणार्थी समुदायका अगुवाले दाबी गरेका छन्। विश्वभर छरिएका तिब्बतीले जुलाई ६ मा धार्मिक एवम् निर्वासित नेता लामाको जन्मदिन मनाउँदै आएका छन्। तस्बिर : अन्नपूर्ण"
प्रधानमन्त्रीको राजीनामा माग्नु स्टन्डबाजी हो : उपप्रधानमन्त्री श्रेष्ठ,"चितवन : उपप्रधानमन्त्री एवं गृहमन्त्री नारायणकाजी श्रेष्ठले संसद अवरुद्ध गरेर प्रमुख प्रतिपक्षी दल नेकपा एमालेले संसदीय मान्यता विपरित काम गरेको बताए। प्रधानमन्त्री पुष्पकमल दाहालको अभिव्यक्तिलाई गलत आशय लगाएर अनावश्यक राजनीति गरिएको बताउँदै श्रेष्ठले संसद सुचारु गराउन सहयोग गर्न एमालेलाई आग्रह गरेका छन्। प्रेस सेन्टर नेपाल भरतपुरले बिहिबार आयोजना गरेको पत्रकार सम्मेलनमा बोल्दै उपप्रधानमन्त्री श्रेष्ठले प्रधानमन्त्रीको अभिब्यक्तिलाई तोडमोड गरेर अनावश्यक हल्ला फिजाइएको भन्दै प्रधानमन्त्री पुष्पकमल दाहाल प्रचण्डको बचाउ गरेका छन्। जिनामालाई स्टन्डडबाजीको रुपमा बाहिर प्रचार र्न वा भाषण गर्दा बोल्नु एउटा कुरा हो। बहुमतबाट निर्वाचित प्रधानमन्त्रीको राजीनामाको माग गरेर संसद अवरुद्ध गर्नु संसदीय मान्यताको विपरित हो, उनले भने, म आशा गर्छु उहाँहरुले यो कुरालाई बुझेर संसद सुचारु गर्न सहयोग गर्नुहुन्छ। प्रधानमन्त्री पुष्पकमल दाहालको राजीनामा नआएसम्म संसद् चल्ने नदिने अडान राखको छ। श्रेष्ठले प्रधानमन्त्री बन्नको लागि दिल्लीमा मान्छे पठाएको कुरा प्रधानमन्त्रीले नभनेको बताउँदै राजीनामासँग जोडेर गैर राजनैतिक क्रियाकलाप गरेको प्रतिकया दिएका छन्। हाम्रो सम्माननीय प्रधानमन्त्रीले आफू नेपालको प्रधानमन्त्री हुन विदेशमा मान्छे पठाएको थिएँ, त्यसको सहयोगबाट म प्रधानमन्त्री भएको हुँ भनेर कहीं भन्नु भएको छैन र भन्नुहुन्न पनि, उनले भने , यो विषयमा अरु कुरा उहाँले नै स्पष्ट पार्नुहुन्छ। आफूलाई प्रधानमन्त्री बनाउन सहयोग पुर्याउन सरदार प्रितम सिंह पटकपटक दिल्ली गएको भन्ने प्रधानमन्त्री पुष्पकमल दाहालको अभिव्यक्तिलाई लिएर देशव्यापी विरोध भएको छ। राष्ट्रिय स्वाभिमानमा चोट पुर्याएको तथा सार्वभौम राष्ट्रको प्रतिष्ठामा आघात पुगेको भन्दै एमालेलगायत विपक्षी दलले संसद् अवरुद्ध गर्दै प्रधानमन्त्रीको राजीनामा नआएसम्म चल्न नदिने चेतावनी दिएका छन्। उनले संसदमा असफल मिटरब्याज सम्बन्धी अध्यादेश निष्कृय भएकोमा दुख ब्यक्त गरेका छन्। एउटा शक्ति नै अध्यादेश असफल बनाउन लागेको बताउदै संसदमा विचाराधीन विधयेकलाई कानुन बनाएरै छोड्ने बताए। एकातिर अध्यादेश निस्कृय हुने अर्कोतिर विधयेक पारित नहुने स्थिति नआउनुपथ्र्यो, श्रेष्ठले भने, यसलाई रोक्ने जुन शक्ति छन् प्रष्ट भएको छ कसले कस्को पक्ष लिएको छ। मिटरब्याजी पिडितलाई न्याय दिने अभियान रोकिंदैन। यसलाई असफल पार्छु भनेर कसैले नसोचे हुन्छ।"
प्रधानमन्त्री बनाइमाग्न दिल्ली खेताला पठाएको भनाइले राष्ट्रिय स्वाभिमानमा चोट,"काठमाडौं : आफूलाई प्रधानमन्त्री बनाउन सहयोग पुर्याउन सरदार प्रितम सिंह पटकपटक दिल्ली गएको भन्ने प्रधानमन्त्री पुष्पकमल दाहालको अभिव्यक्तिलाई लिएर देशव्यापी विरोध भएको छ। यसले राष्ट्रिय स्वाभिमानमा चोट पुर्याएको तथा सार्वभौम राष्ट्रको प्रतिष्ठामा आघात पुगेको भन्दै धेरैले आपत्ति जनाएका छन्। प्रमुख प्रतिपक्षी एमालेलगायत विपक्षी दलले संसद् अवरुद्ध गर्दै प्रधानमन्त्रीको राजीनामा नआएसम्म चल्न नदिने चेतावनी दिएका छन्। संसद् पूर्णअवरुद्ध प्रमुख प्रतिपक्षी दल नेकपा एमालेले प्रधानमन्त्री पुष्पकमल दाहालको राजीनामा नआएसम्म संसद् चल्ने नदिने अडान राखेको छ। प्रतिनिधिसभामा बुधबार एमालेका सांसद रघुजी पन्तले प्रधानमन्त्री दाहालको राजीनामा माग्दै आक्रामक मन्तव्य दिएपछि विपक्षीहरूले उठेर रोष्ट्रम अवरुद्ध गरेका थिए। सांसद पन्तले प्रधानमन्त्री प्रचण्डको अभिव्यक्तिले सिंगो नेपालको मन रोएको र स्वाभिमान गिरेको बताए। यतिबेला नेपालीको मनमा आघात पुगेको छ। सम्माननीय प्रधानमन्त्री भनौं कि नभनौं भइरहेको छ। हाम्रो मनमा बादल लागेको छ। नेपालीको स्वाभिमान गिरेको छ। नेपालीहरू रोएका छौं, सांसद पन्तले भने। उनले नेपालीहरू वीर सपुतहरूको सन्तान रहेको भन्दै प्रधानमन्त्री राष्ट्रको गरिमाभन्दा ठूलो हुन नसक्ने उल्लेख गरे। हामी भक्ति थापा, अमर सिंह, बलभद्र कुँवरका सन्तान हौं। के प्रधानमन्त्री राष्ट्रको गरिमाभन्दा ठूलो कुरा हो ? यदि होइन भने नैतिकताका आधारमा प्रधानमन्त्रीमा बस्नु हुँदैन। राजीनामा दिनुस्, उनले भने। पन्तले प्रधानमन्त्रीले राजीनामा नदिएसम्म संसद् बैठक अगाडि बढाउन नदिने चेतावनी दिए। प्रधानमन्त्री दाहालले सोमबार काठमाडौंमा सरदार प्रितम सिंहको किताब विमोचनका क्रममा सरदार सिंह आफूलाई प्रधानमन्त्री बनाउन पटकपटक भारतको राजधानी नयाँ दिल्ली गएको अभिव्यक्ति दिएका थिए। पन्तले प्रधानमन्त्रीको उक्त अभिव्यक्तिका कारण सिंगो देश रोएको बताए। सभामुख देवराज घिमिरेले संसद् बैठक अगाडि बढाउन खोज्दा एमाले, रास्वपा, राप्रपालगायत प्रतिपक्षी दलहरूले रोस्टम घेराउसमेत गरे। विपक्षीको अवरोध कायम रहेपछि बिहीबारका लागि स्थगत गरियो। राष्ट्रियसभामा पनि अवरोध राष्ट्रियसभामा पनि एमालेले बैठक अबरोध गरेको छ। बैठक सुरु हुनेबित्तिकै एमाले संसदीय दलका नेता देवेन्द्र दाहालले प्रधानमन्त्री दाहालको राजीनामा माग गरे। राजीनामा नआएसम्म संसद् बैठक चल्न नदिने उनले अडान राखे। दाहालकै अभिव्यक्तिले उनी प्रितम सिंहको सहयोग र भारतको इसारामा प्रधानमन्त्री बनेको प्रस्ट भएको उल्लेख गर्दै उनले भने, हाम्रो पार्टीलाई यो स्वीकार्य हुने छैन। मलाई प्रधानमन्त्री बनाउने सन्दर्भमा उहाँ पटकपटक दिल्ली जानुभयो। र, दिल्लीमा गएर उहाँले राजनीतिक वातावरण बनाउनुभयो भन्ने आशय र यहाँ नेपालमा पनि विभिन्न नेताहरूसँग छलफल गर्ने क्रममा उहाँले भूमिका खेल्नु भयो, उनले भने । उनले भने, एउटा भारतीय नागरिक, यहाँ व्यापार, बिजनेस गर्ने हिसावले बसेको नागरिकले देशका नेताहरूसँग समन्वय गर्छ। भारतमा गएर दिल्लीमा पनि नेताहरूसँग समन्वय गर्छ। र, प्रधानमन्त्री बनाउँछ। त्यसकारण प्रधानमन्त्रीले राजीनामा दिनुपर्छ। प्रचण्डलाई यो देशको प्रधानमन्त्री हुने कुनै अधिकार नभएको उनको भनाइ थियो। जब उहाँ दिल्लीको इसारामा प्रधानमन्त्री बन्नुभएको हो भने नेकपा एमालेलाई त्यो स्विकार्य छैन। किनभने एउटा प्रक्रियाबाट प्रधानमन्त्री बन्छ। त्यसकारण उहाँले तुरुन्तै राजीनामा दिनुपर्छ। र, मार्ग प्रशस्त गर्नुपर्छ। भारतको इसारामा, भारतको नेतृत्वमा, भारतको संयोजनमा भएको प्रधानमन्त्री हामीलाई स्विकार्य छैन, उनले भने। त्यससँगै राष्ट्रियसभा पनि अवरुद्ध भयो। सम्बन्ध सुधार्न भारत गएको हुँ : सिंह प्रधानमन्त्री पुष्पकमल दाहालको अभिव्यक्तिले नेपाली राजनीतिलाई तरंगित बनाइरहेका बेला सरदार प्रितम सिंहले आफू नेपालभारत सम्बन्ध सुधारका निम्ति दिल्ली गएको प्रस्टीकरण दिएका छन्। बुधबार सञ्चारकर्मीहरूमाझ उनले प्रधानमन्त्री दाहालको अभिव्यक्तिलाई आफूप्रति माया देखाएको बताए। उहाँले जे भन्नुभयो। हामीप्रति माया देखाउनलाई भन्नुभएको होला। प्रधानमन्त्री बनाउन दिल्ली धाएको कुरा सत्य होइन, उनले भने। उनले नेपालमाथि नाकाबन्दी गर्नु भारतको ठूलो गल्ती भएको धारणा राखे। त्यही बेला आफू दुई देशबीचको सम्बन्ध सुधारका निम्ति भारत गएको उनले बताए। प्रधानमन्त्रीको आक्रोशपूर्ण स्वीकारोक्ति प्रधानमन्त्री दाहालले आफूले बोल्दै नबोलेको विषयमा प्रमुख प्रतिपक्षी दल एमाले पूर्वाग्रही भएको धारणा राखे। तर, यसो भन्दै गर्दा उनले पुरानै अभिव्यक्तिलाई अलि फरक ढंगले प्रस्तुत गरेका छन्। राजधानीमा आयोजित पार्टी निकट विद्यार्थीहरूको कार्यक्रममा बोल्दै प्रधानमन्त्री दाहालले भने, म आज सुन्दैछु एउटा सिखको किताब विमोचन गर्दै गर्दा मैले बोलेको कुरामाथि टीकाटीप्पणी भइरहेको छ। मैले भनें, उहाँ सामाजिक सेवा र यातायात क्षेत्रमा मात्रै होइन राजनीतिमा पनि चासो राख्नुहुन्छ। मलाई प्रधानमन्त्री बनाउन कहिले कहाँ, कहिले कहाँ पुग्नुहुन्छ। कहिले दिल्ली, कहिले नेपालका मान्छेसँग लाग्नुहुन्थ्यो उहाँ। उनले यति कुरालाई उचालेर बबन्डर गर्न खोजिएको बताए। मलाई लाग्छ त्यो बेलुन पनि छिट्टै फुट्नेवाला छ। त्यसले केही दिनेवाला छैन। यसबाट विपक्षीहरूमा कति धेरै पूर्वाग्रह छ भन्ने देखिन्छ। तर, पनि हामी दृढताका साथ मिसनमा अघि बढेका छौं। सदनमा पुगेर अध्यादेश निष्क्रिय मिटरब्याज पीडितको समस्या समाधानका गर्न राष्ट्रियसभामा पठाउनुपर्ने सरकारले ल्याएको मुलुकी संहितासम्बन्धी केही नेपाल ऐनलाई संशोधन गर्ने अध्यादेश निष्क्रिय भएको छ। प्रतिस्थापन विधेयक संविधान अनुसार ६० दिनभित्र संसद्बाट पारित नभएका कारण भएका कारण निष्क्रिय भएको हो। कानुनअनुसार अध्यादेश जारी भएको ६० दिनभित्र प्रतिस्थापन विधेयक संसद्का दुवै सदनबाट पारित भइ सक्नुपर्छ। सोहीअनुसार प्रतिनिधिसभाको बुधबारको बैठकमा प्रतिस्थापन विधेयक पेश गर्ने कार्यसूची रहेको थियो। तर बैठक अवरुद्ध भएका कारण यसअघि ल्याइएको अध्यादेश नै स्वतः निष्क्रिय बन्न पुग्यो। सरकारले मिटरब्याज पीडितसँग १८ वैशाखमा सहमति गरेपछि २० वैशाखमा मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएको थियो। अध्यादेशको प्रतिस्थापन विधेयक राष्ट्रियसभाले १५ असारमा पारित गरेर प्रतिनिधिसभामा पठाएको थियो। प्रतिनिधिसभाले बुधबार (६० दिनसम्म) पारित गरेर राष्ट्रियसभामा पठाउनुपर्ने थियो र राष्ट्रियसभाले प्रमाणित गरेर राष्ट्रपति समक्ष पठाउनुपर्ने नियममा छ। तर, बुधबार बसेको प्रतिनिधिसभाको बैठकमा प्रधानमन्त्री पुष्पकमल दाहाल प्रचण्डले आफूलाई प्रधानमन्त्री बनाउन भारतीय नागरिक प्रितम सिंह पटकपटक दिल्ली गएको भनी दिएको अभिव्यक्तिको विषयलाई लिएर नेकपा एमालेले प्रतिनिधिसभा र राष्ट्रियसभा अवरुद्ध गरेको छ। एमालेको अवरोधपछि राष्ट्रियसभाको बैठक बिहीबार दिउँसो १ बजेसम्मका लागि स्थगित भएको छ। संसद् सचिवालयका प्रवक्ता एकराम गिरीका अनुसार राति १२ बजेपछि ६० दिन पुग्ने भएकोले अध्यादेश निष्कृय हुन पुगेको हो। बैशाख २४ बाट सदन सुरु भएको थियो। मिटरब्याजसम्बन्धी अध्यादेशको प्रतिस्थापन विधेयक संविधानले तोकेको अवधि सकिएको प्रवक्ता गिरीले बताए। राष्ट्रियसभाले १५ असारमा दफाबारे छलफल गरी सोही दिन पारित गरेर प्रतिनिधिसभामा पठाएको थियो। प्रतिनिधिसभामा १८ असारमा सैद्धान्तिक छलफल भएको थियो।"
विपक्षी दलले प्रधानमन्त्रीको राजीनामा मागेपछि सत्तारुढ दलको बैठक बालुवाटारमा जारी,"काठमाडौं : नेकपा एमालेसहित विपक्षी दलले प्रधानमन्त्रीको राजीनामा मागेपछि छलफल गर्न सत्तारुढ दलको बैठक बसेको छ। बिहीबार बिहान बालुवाटारमा सरकारमा सहभागि ७ दलको बैठक जारी रहेको प्रधानमन्त्री सचिवालयले जनाएको छ। प्रमुख प्रतिपक्षी दल एमालेसहित राप्रपा र रास्वपाले प्रधानमन्त्री पुष्पकमल दाहालको राजीनामा नआएसम्म संसद् चल्ने नदिने अडान राखेका छन्। सोहि विषयमा छलफल गर्न बालुवाटारमा बैठक बोलाइएको हो। सत्तारुढ दलको बैठकमा प्रधानमन्त्री एवम् नेकपा माओवादी केन्द्रका अध्यक्ष प्रचण्ड, कांग्रेस सभापति शेरबहादुर देउवा, जसपा अध्यक्ष उपेन्द्र यादव, नेकपा एसका उपाध्यक्ष राजेन्द्र पाण्डे, लोसपा अध्यक्ष महन्थ ठाकुर, नागरिक उन्मुक्तिकी अध्यक्ष रञ्जिता श्रेष्ठ, जनमत पार्टीका अध्यक्ष सिके राउत लगायतका शीर्ष नेता सहभागी छन्। बुधबार संसद बैठकमा बैठकमा एमाले सांसद रघुजी पन्तले प्रधानमन्त्री दाहालले देशको स्वाभीमानमा आँच आउने गरि खेदपूर्ण अभिव्यक्ति दिएको विषय गम्भीर रहेको बताएका थिए । उनले भने यो प्रधानमन्त्रीको निजी विषय होइन । भारतको इसारामा प्रधानमन्त्री बनेको भन्ने अभिव्यक्ति सामान्य विषय होइन । उनले प्रधानमन्त्रीको अभिव्यक्तिले नेपालीको भावनामा आघात पुगेको बताए। उनले प्रधानमन्त्री दाहालले नैतिकताका आधारमा राजीनामा दिनुपर्ने माग गरेका छन्। गत सोमबार राजधानीमा आयोजित पुस्तक विमोचन कार्यक्रममा प्रधानमन्त्रीले दाहालले आफूलाई प्रधानमन्त्री बनाउन सरदार प्रीतम सिंह पटकपटक दिल्ली धाएको अभिव्यक्ति दिएका थिए। प्रचण्डले भनेका थिए,यो यातायात, सामाजिक सेवा,शिक्षाको क्षेत्रमा मात्रै होइन उहाँ राजनीतिमा पनि रुची राख्नुहुन्छ । उहाँले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौंका पार्टीहरुसँग,नेताहरुसँग पनि उहाँ लगातार छलफल गर्नुभो। उहाँ राजनीति सफा भयो भने मात्रै देश विकास राम्रो हुन्छ भन्ने विश्वास पनि गर्नुहुन्छ। म शान्ति प्रक्रियामा आएदेखि नै धेरै नजिकबाट चिन्ने गरेको छु। हुन त हाम्रो कमरेड पम्फा भुसाल हुनुहुन्छ उहाँको नजिकै घर भएका हुनाले पनि लगातार अन्तर्क्रिया,सहकार्य हुने गर्यो । र हामीले नजिकबाट एक अर्काले चिन्ने,बुझ्ने र महशुस गर्ने पनि गर्यो । प्रचण्डको सोही अभिव्यक्तिलाई लिएर एमालेले राष्ट्रियसभा बैठक पनि अवरोध गरेको थियो।"
सभामुखलाई जोडेर कोसी प्रदेशमा मुख्यमन्त्रीमा दाबी पेश गर्दै गठबन्धन,"विराटनगर : कोसी प्रदेशमा नयाँ सरकार गठनका लागि प्रदेश प्रमुख पर्शुराम खापुङले दिएको समय आज (बिहीबार) अपरान्ह ५ बजे सकिँदैछ । नेकपा (एमाले) नेतृत्वको सरकार ढलेपछि असार १७ गते प्रदेश प्रमुख खापुङले आजसम्मको समयसीमा दिएर संविधानको धारा १६८ को उपधारा २ बमोजिम मुख्यमन्त्रीमा दाबी पेश गर्न आह्वान गरेका थिए । प्रदेश प्रमुखले दिएको समयभित्र दुई वा दुईभन्दा बढी दलको समर्थनमा प्रदेशसभा सदस्य (प्रदेश सांसद)ले बहुमत पुर्याएर मुख्यमन्त्रीमा दाबी गर्नुपर्ने हुन्छ । यही व्यवस्था अनुसार गठबन्धन आवद्ध दलहरुले मुख्यमन्त्रीको दाबी पेश गर्ने तयारी गरेका छन् । नेपाली कांग्रेस प्रदेश संसदीय दलका नेता उद्धव थापालाई मुख्यमन्त्री नियुक्तिका लागि प्रदेश प्रमुखसमक्ष दाबी पेश गर्ने तयारी छ । गठबन्धनले सभामुख बाबुराम गौतमसहितलाई जोडेर मुख्यमन्त्रीमा दाबीको तयारी गरिरहँदा यो विषय विवादित हुने देखिन्छ । संविधानले नै स्वतन्त्र र तटस्थ भनेको पदमा आसिन सभामुखलाई सरकार बनाउने तथा ढाल्ने खेलमा जोड्नु संविधानको मर्म एवं भावनाविपरीत हुने बहस सतहमा छ । कोसीको ९३ सदस्यीय प्रदेशसभामा एमालेका ४०, कांग्रेसका २९, नेकपा (माओवादी केन्द्र)का सभामुखसहित १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसद छन् । गठबन्धनमा कांग्रेस, माओवादी, समाजवादी र जसपा छन् । सरकार गठनका लागि बहुमत पुर्याउन ४७ सांसद आवश्यक पर्छ । सभामुखबाहेक गठबन्धनको ४६ सांसद मात्रै पुग्छन् । बहुमत पुर्याउन गठबन्धनले सभामुखसहितको गणना गरेर मुख्यमन्त्रीमा दाबी पेश गर्ने तयारी गरेको छ । राप्रपाको समर्थन जुटाउने प्रयास हालसम्म सफल नहुँदा गठबन्धनले सभामुखसहितको दाबी पेश गर्ने विवादित बाटो रोज्न लागेको हो । कांग्रेस प्रदेश संसदीय दलका प्रमुख सचेतक भूपेन्द्र राईले प्रदेश प्रमुखसमक्ष दिउँसो १ बजेपछि दाबी पेश गरिने जानकारी दिए । धेरै प्रयास गर्दा पनि राप्रपाको साथ पाइएन । उहाँहरु गठबन्धनमा जोडिनु भएन, राईले भने, अहिले बहुमत पुर्याएर मुख्यमन्त्रीका लागि दाबी पेश गर्छौं । विश्वासको मत लिने ३० दिनभित्रमा राप्रपालाई पनि जोड्ने प्रयत्न हुने छ । राईले प्रदेश प्रमुखसमक्ष सभामुखसहितको दाबी पेश गरिने बताए । योभन्दा अघि सरकारको दाबी गर्दा संसदमा रेकर्ड रहेको परम्परा, प्रचलन र आधार अनुरूप नै हामी पनि दाबी गर्छौं, उनले भने, सरकार बनाउनका लागि सभामुखलाई जोड्न हुन्नभन्ने आवाज राजनीतिक चर्चा र परिचर्चाका लागि मात्रै उठिरहेका छन् । यसअघि एमालेले संघ र प्रदेशमा सभामुखसहितको दाबी लिएर गएको रेकर्ड संसदमा सुरक्षित रहेको राई बताउँछन् । अहिले सभामुखलाई जोडेर दाबी पेश गरिएपनि विश्वासको मत लिने बेला संसदभित्र मतदान गर्ने वा नगर्नेभन्ने अधिकार सभामुखमै रहने उनको भनाइ छ । माओवादीका केही सांसदले सरकार गठनमा सभामुखलाई जोड्न हुँदैनभन्ने विषय उठाइरहेका छन् नी भन्ने प्रश्नमा राईले भने, माओवादी गठबन्धभित्रको दल हो । सभामुखले त्यही पार्टीबाट चुनाव जित्नु भएको छ । उहाँहरुले किन त्यसो भनिरहनु भएको छ भन्ने मलाई थाहा भएन । तर, माओवादीले मुख्यमन्त्रीमा सभामुखसहितको समर्थन दिन्छ । माओवादी सांसद गोम्बु शेर्पा पनि कांग्रेसले मुख्यमन्त्रीको दाबी पेश गर्दा माओवादीले सभामुखसहितको समर्थन दिने बताउँछन् । उहाँ (सभामुख)ले माओवादीबाटै चुनाव जित्नु भएको हो । सभामुख हुनजेलका लागि पार्टीको सदस्यता त्याग्नु भएको हो, उनले भने, उहाँले अब माओवादीमै बस्दिन त भन्नु भएको हैन नी । सभामुखसहित हामी १३ जनाकै समर्थन दिन्छौं । सभामुख गौतम ओखलढुंगाको २ बाट प्रदेशसभा निर्वाचनमा माओवादीका उम्मेदवार बनेर निर्वाचित भएका हुन् । उहाँले निर्वाचन जितेको क्षेत्र खाली भएको छैन । तत्कालका लागि दलीय आवद्धता त्याग्नु भएको मात्रै हो, शेर्पाले भने, सकेसम्म व्यवहारिक अवस्थालाई हेरेर सभामुखलाई स्वतन्त्र राख्न पाए हुन्थ्यो भन्ने हो । कानुन र संविधान अनुसार नमिल्ने भन्ने छैन । सभामुखको गणना नहुने हो भने एमालेले पनि उपसभामुखको गणना गर्न नपाउने उनको जिकिर छ । अधिवक्तासमेत रहेका एमाले सांसद लीलाबल्लभ अधिकारी सरकार गठनमा सभामुखको प्रयोग यो व्यवस्थाकै लागि दुर्भाग्यपूर्ण हुने बताउँछन् । सरकार बनाउने र ढाल्ने खेलमा सभामुखलाई प्रयोग गर्छौं भन्नु संविधानको मर्मविपरीत गएर पदलाई विवादित बनाउनु हो । कानुनविपरीतको बलमिच्याइँ र संविधानलाई चुनौती हो, उनले भने, यदि सभामुख प्रयोग हुने हो भने हाउसप्रतिको उहाँको इमान सकिन्छ । उहाँले बाध्यताले राजीनामा दिनुपर्ने हुन्छ । स्पष्टसँग संविधानले भूमिका तोकिदिएर स्वतन्त्र, तटस्थ र सदनप्रति जिम्मेवार बनाएको सभामुखजस्तो गरिमायुक्त पदलाई स्वार्थका लागि क्षतविक्षत बनाउँदा कानुनको उल्लंघन हुने अधिकारी बताउँछन् । जुन कुरा संविधानले कल्पना नै गरेको छैन । त्यसविपरीत मुडे बलका भरमा अघि बढ्न खोज्नु गैरसंवैधानिक हो, उनले भने, सरकार गठनमा सभामुखको प्रयोग मुलुकका लागि दुर्घटना हुने छ । मान्छेले पद र दायित्वबाट स्खलित हुँदै मर्यादा गुमाउँदा मर्यादित पदको महत्व पनि सकिन्छ । सभामुखलाई तिमि सत्ता र प्रतिपक्ष केहीपनि हैनौ भनेरै कानुनले संसदको स्पिकरका रूपमा व्यवस्थापिकीय प्रमुखको जिम्मेवारी दिएको उनले बताए । सदनभित्र कुनै निर्णयमा समान मत प्राप्त हुँदा निर्णायक मत दिन पाउने अधिकार हुन्छ, अधिकारी भन्छन्, हाउसभन्दा बाहिरको गतिविधि गर्ने परिकल्पना संविधानले गरेकै छैन । सभामुखमाथि दलको ह्वीप लागू नहुने हुँदा सरकार गठनमा तान्न र तानिन नहुने उनको तर्क छ । सरकार अस्थायी र पद स्थायी हुने हुँदा त्यस विषयमा सभामुखले पनि सोच्नु पर्ने अधिकारी बताउँछन् । उहाँ कानुन निर्माता संस्थाको प्रमुख हो । निष्पक्ष र स्वतन्त्र रहनुपर्छ,उनले भने, संविधानको मूल मर्म र मान्यतामाथिको प्रहारबाट टाढै बस्नुपर्छ । विवादित हुनबाट बच्नुपर्छ ।"
"विद्यालयमा देखियो अज्ञात रोग, एक जनाको मृत्यु","कालीकोट : कालीकोटको तिलागुफा नगरपालिका१० मा रहेको श्री महादेव माध्यमिक विद्यालयमा अज्ञात रोगले अधिकांश विद्यार्थी बिरामी भएका छन्। सामान्य रोग होला भनेर केही बेवास्ता गर्दा विद्यालयको कक्षा ६ मा अध्ययनरत विद्यार्थी १४ वर्षीया कर्मा थापाको बुधबार ज्यान गएको र हाल विद्यालय विद्यालय बन्द गरेको विद्यालयका प्रधानाध्यापक भद्रबहादुर सिंहले जानकारी दिए। 'हामीले जिल्ला अस्पताल कालीकोट र नगर अस्पताललाई पनि खबर गरेका छौँ', उनले भने, 'दुई जना विद्यार्थीको स्वास्थ्य विज्ञान प्रतिष्ठान, जुम्ला र एक जना विद्यार्थीको कर्णाली प्रदेश अस्पतालमा उपचार भइरहेको छ।' विद्यालयमा कक्षा ११ सम्म पढाइ हुने गरेको र तीन सय २७ विद्यार्थी अध्ययन रहेकामा तीमध्ये एक सय ३० विद्यार्थी बिरामी रहेको सहप्रधानाध्यापक धर्मचन्द्र कोइरालाले जानकारी दिए। 'केही समयदेखि विद्यार्थीमा अनुहार सुनिने, ज्वरो आउनेजस्ता लक्षण देखिएको छ', उनले भने, 'धेरै विद्यार्थी बिरामी भएकाले महामारीको रूप हुनसक्छ भनेर अहिले विद्यालय बन्द गर्ने कि के गर्ने भन्नेमा छौँ।' विद्यालयमा देखिएको अज्ञात रोगका विषयमा गम्भीररूपमा लिँदै नगर अस्पताल राँचुलीका प्रमुख डा टङ्कप्रसाद आचार्यसहितको टोलीलाई विद्यालयमा जान भनेको नगरपालिकाका प्रमुख शङ्कर उपाध्यायले जानकारी दिए। 'अज्ञात रोग फैलिएको आज भर्खर मात्र थाहा भयो', उनले भने, 'अहिले नगरपालिकाको चिकित्सकसहितको टोली अज्ञात रोग फैलिएको गाउँमा पठाएका छौँ।'"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी र सुदूरपश्चिम प्रदेशका केही तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। गण्डकी र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। देशको तराई भूभागका केही स्थानहरूमा हावाहुरीको समेत सम्भावना रहेको छ। शुक्रबार देशका केही स्थानहरुमा हल्कादेखि मध्यम वर्षाको सम्भावना रहेको छ। कोशी, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको महाशाखाले जनाएको छ। देशको तराई भूभागका केही स्थानहरूमा हावाहुरीको समेत सम्भावना रहेको छ।"
क्रोयसियामा आकर्षक रोजगारी लगाउने भन्दै इराक पुऱ्याउने व्यक्ति पक्राउ,काठमाडौं : क्रोयसियामा आकर्षक रोजगारीमा लगाइदिन्छु भनि इराक पुऱ्याउने व्यक्ति पक्राउ परेका छन्। पक्राउ पर्नेमा लमजुङको दोर्दी गाउँपालिका६ घर भई हाल जिल्ला काठमाडौं१५ स्वयम्भूमा जडिबुटी पसल सञ्चालन गर्दै आएका ५० वर्षीय देवराज तामाङ रहेका छन्। युरोपको क्रोयसियामा आकर्षक रोजगारीमा लगाई दिने भन्दै भिजिट भिसामा दुवई हुँदै इराक पुऱ्याई बन्धक बनाई ५ महिनासम्म शारीरिक मानसिक यातना दिँदै आफ्नो नियन्त्रणमा राखिराखेको अवस्थामा एजेन्टलाई निजले भने अनुसारको रकम भुक्तानी गरी उद्धार भई नेपाल आएपश्चात मानव बेचविखन अनुसन्धान ब्युरोमा जाहेरी दिएका थिए। एजेन्टलाई ४ लाख ४८ हजार रुपैयाँ बुझाएर पीडित नेपाल फर्किएका थिए।
२७ हजार बढीको सुर्तीजन्य पदार्थ सेवनका कारण मृत्यु,"तथ्यांक अनुसार विश्वमा करिब ८० लाख मानिसहरुको मृत्यु सुर्तीजन्य पदार्थको कारण हुने गर्दछ । सुर्तीजन्य पदार्थको सेवनबाट उत्पन्न रोगको महामारीबाट हरेक वर्ष मृत्यु हुने ८० लाख मध्ये करिव १२ लाख जतिले धुम्रपान सेवन नगरेपनि अरुले गरेको धुम्रपानको धुवाँको असरबाट मृत्यु हुने गरेको प्राध्यापक श्याम लम्सालले बताए । जनकपुर : अध्ययन अनुसार वर्षमा २७ हजार बढी नागरिकको मृत्यु सुर्तीजन्य पदार्थको सेवनका कारण हुने गरेको छ । स्वास्थ्य तथा जनसंख्या मन्त्रालयका अनुसार नेपालमा करिब २७ लाख १ सय ३७ जनाको मृत्यु एक वर्षमा सुर्तीजन्य पदार्थको सेवनका कारण हुने गर्छ । पछिल्लो सन् २०१८ को अध्ययन अनुसार उक्त संख्यामा नागरिकको मृत्यु सुर्तीजन्य पदार्थको सेवनबाट भइरहेको छ । स्वास्थ्य तथा जनसंख्या मन्त्रालयको आयोजनामा मधेश प्रदेशमा भएको पत्रकार अन्तरक्रिया कार्यक्रममा वीपी कोइराला स्वास्थ्य विज्ञान प्रतिष्ठान धरानका प्राध्यापक श्याम लम्सालले सुर्तीजन्य पदार्थको सेवनबाट नसर्ने रोग क्यान्सर, मुटु रोग, दीर्घ श्वासप्रश्वास सम्बन्धी रोग र मधुमेह हुन पुगेको बताए । उनले सुर्तीजन्य पदार्थको सेवनबाट हुने मृत्यु नेपालको जम्मा मृत्युको १५ प्रतिशत भएको बताए । स्वास्थ्य तथा जनसंख्या मन्त्रालयका अनुसार सुर्तीजन्य पदार्थको सेवनबाट हुने मृत्युमा मुटु सम्बन्धी रोगका कारण २८ प्रतिशत मानिसहरुको मृत्यु हुने गरेको छ । तथ्यांक अनुसार विश्वमा करिब ८० लाख मानिसहरुको मृत्यु सुर्तीजन्य पदार्थको कारण हुने गर्दछ । सुर्तीजन्य पदार्थको सेवनबाट उत्पन्न रोगको महामारीबाट हरेक वर्ष मृत्यु हुने ८० लाख मध्ये करिव १२ लाख जतिले धुम्रपान सेवन नगरेपनि अरुले गरेको धुम्रपानको धुवाँको असरबाट मृत्यु हुने गरेको प्राध्यापक श्याम लम्सालले बताए । विश्व स्वास्थ्य संगठनले सूर्तीजन्य पदार्थमा ७५ प्रतिशत कर लगाउन सिफारिस गरेको धेरै भएको छ । कर बढी लगाउँदा धेरै कमले सेवन गर्ने अनुमानका आधारमा डब्लुएचओले कर ७५ प्रतिशत लगाउन सिफारिस गरेको हो । तर, नेपालमा आधा भन्दा कम कर लगाइएको छ । सबैभन्दा पहिला ९० प्रतिशत चेतनामुलक चित्र छापेर अन्तराष्ट्रिय पुरस्कार थाप्न सफल भएको नेपालले कर लगाउने विषयमा शिर निहुराउनु परेको छ । स्वास्थ्य मन्त्रालयको विवरण अनुसार नेपाल दक्षिण एसियाकै कम कर लगाउने देश हो । नेपालमा ३३ प्रतिशत मात्रै कर लगाइएको छ । सबैभन्दा बढी बंगलादेशमा कर लगाइएको छ । त्यहाँ सूर्तीजन्य पदार्थमा ७१ प्रतिशत कर लगाइएको छ । माल्दिभ्समा ६९ प्रतिशत, श्रीलंकामा ६६ प्रतिशत, पाकिस्तानमा ५६ प्रतिशत, भारतमा ५४ प्रतिशत सूर्तीजन्य पदार्थमा कर लगाइएको छ । सरकारले कर बढाउन खोजेपनि सूर्ती उद्योगीहरुले यसलाई प्रभावित बनाउँदै आएका छन् । उनीहरुले ९० प्रतिशत चित्र अंकित पिक्चर नछापेको, सूर्ती खेती गर्ने किसानहरुले सूर्ती उद्योगको उक्साहटमा मुद्धा हालेको अवस्था छ । यसलाई चिर्न पत्रकारहरुले गम्भीरर अध्ययन गरेर कलम चलाउन आवश्यक भएको प्राध्यापक लम्सालले बताए ।"
"खाना पकाउने ग्यास लिक भएर आगलागी, तीन जना घाइते","स्याङ्जा : जिल्लाको हरिनास गाउँपालिकामा खाना पकाउने ग्यास चुहावट (लिक) का कारण आगलागी भएको छ। आगलागीमा परेर तीन जना घाइते भएका छन्। गएराति करिब ९ बजे हरिनास६ क्याक्मीहटियाका ६० वर्षीय नारायण मानन्धरको घरमा खाना पकाउने क्रममा ग्यास लिक भई आगलागी भएको प्रहरी नायव उपरीक्षक रवीन्द्र खनालले जानकारी दिए। आगलागीमा परेर ६० वर्षीय गोरोनारायण मानन्धर, ३४ का खिम नारायण मानन्धर र २० का विशाल मानन्धर घाइते छन्। तीनै जनाको पोखरास्थित पश्चिमाञ्चल क्षेत्रीय अस्पताल कास्कीमा उपचार भइरहेको छ। उनीहरूको अवस्था सामान्य छ।"
"नाबालिका बलात्कार प्रकरणमा एलओडीका सञ्चालक विरुद्ध पक्राउ पुर्जी, आरोपी पक्राउ","काठमाडौं : ठमेलस्थित एलओडी (लर्ड अफ ड्रिंक्स) का सञ्चालक रुदिलवल्लव श्रेष्ठ र राजुसिंह सुवाल विरुद्ध पक्राउ पुर्जी जारी भएको छ। एलओडी गएकी नाबालिकालाई बागडोल लगेर बलात्कार गरेको अभियोगमा पोखराका सुदनबहादुर कोइराला पक्राउ परेका छन्। जिल्ला प्रहरी परिसर ललितपुरका प्रवक्ता नवराज कार्कीका अनुसार सुदनले १६ वर्षीया बालिकालाई झुक्काएर कोठामा पुराई बलात्कार गरेको उजुरी परेको छ। कार्की भन्छन्, बालबालिका सम्वन्धी ऐन २०७५ को दफा ६६ अनुसार नाबालिकालाई मनोरञ्जनस्थलमा प्रवेश गराउन पाइँदैन। एलओडी सञ्चालकले बालबालिकाको उमेर नै नहेरी प्रवेश दिएको भेटिएको छ। जुन गैरकानुनी हो। पक्राउ पुर्जी जारी भएका एलओडी सञ्चालक फरार छन्। उनीहरूविरुद्ध जिल्ला अदालत, ललितपुरबाट पक्राउ पुर्जी लिएर प्रहरीले खोजी गरिरहेको छ। जेठ ३१ मा बिहान बागडोलस्थित कार्यालयमा बलात्कृत भएको भन्दै पीडितले प्रहरीमा किटानी जाहेरी दिएकी थिइन। जाहेरी परेपछि कोइरालालाई पक्राउ गरेर प्रहरीले अनुसन्धान थालेको थियो। बयानका क्रममा उनले पीडित उमेर पुगेको युवती भएको दाबी गरेका थिए। उमेर नपुगेका बालिकाले क्लबमा प्रवेश नपाउने जिकिर गर्दै कोइरालाले बालिका नाबालिक नभएको बताएका छन्। उदयपुरकी नाबालिका एसईई दिएर काठमाडौं आएकी थिइन्। साथीहरूसँगै क्लब गएकी उनी साथी हराएपछि सुदिनकै गाडीमा बागडोल फर्किएकी थिइन्।"
एसईई नतिजा सार्वजनिक,काठमाडौं : माध्यामिक शिक्षा परीक्षा (एसईई) नतिजा सार्वजनिक भएको छ। राष्ट्रिय परीक्षा बोर्ड (कक्षा १०)ले बिहीबार एसईई नतिजा सार्वजनिक गरेको हो। बोर्डको बैठक बसेर एसईईको नतिजा सार्वजनिक गर्ने निर्णय गरेको थियो। २०७९ चैत १७ गतेदेखि सञ्चालन भएको एसईईमा चार लाख ८५ हजार ३९६ विद्यार्थी सहभागी थिए। त्यसका लागि देशभरि दुई हजार ३७ परीक्षा केन्द्र कायम गरिएको थियो। बोर्डले लेटर ग्रेडिङ निर्देशिका २०७८ अनुसार नतिजा सार्वजनिक गरेको हो। २०७८ पुस ७ गते निर्देशिका जारी गरिएको थियो। त्यसलगत्तै फागुन १७ गते पहिलो संशोधन गरिएको थियो। संशोधनअनुसार यसपटक साविककै प्रावधानअनुसार नतिजा सार्वजनिक गरिएको हो। न्यूनतम ३५ प्रतिशत नल्याए अवर्गीकृत उल्लेख गर्ने व्यवस्था २०८० सालको एसईईदेखि मात्र कार्यान्वयनमा आउने छ।
"कास्कीमा पहिराले दुई परिवार विस्थापित, चार घर जोखिममा","कास्की : कास्कीको मादी गाउँपालिकामा अविरल वर्षापछिको पहिराले दुई घर परिवार पूर्णरुपमा विस्थापित भएका छन् । चार घर जोखिममा परेका छन् । मादीको वडा नं ६ का पाँच र वडा नं २ मा एक परिवार पहिराको जोखिममा परेको गाउँपालिकाले जनाएको छ । यही असार १९ गतेको अविरल वर्षाले मादी६ को काहुँखोलादूधपोखरी सडकको दोस्रो खण्डमा सजुक भेडीखर्क टोलको भेडीखर्क चोकमा पाँच परिवारको छ घरलाई पहिराले जोखिम पुर्याएको हो । अविरल वर्षापछि घरसँगैको सडक पहिराले लैजाँदा स्थानीय कमलापति बरालको दुई घर र दीपक बरालको एक घर एक गोठमा क्षति पुगेको छ । यी दुवै परिवार विस्थापित भएर आफन्त तथा समाजघरमा आश्रय लिएको सोही वडाका वडाध्यक्ष डिलबहादुर क्षेत्रीले बताए। त्यसैगरी स्थानीय शमसेर पाण्डेको एक घर, भगवानसिंह गुरुङको एक घर एक गोठ र विष्णुमाया घर्तीको एक घर र एक गोठ जोखिममा परेको वडाध्यक्ष क्षेत्रीले घर जोखिममा परेकालाई उचित व्यवस्थापनका लागि गाउँपालिकामा सिफारिस गरिएको जानकारी दिए। वडाध्यक्ष क्षेत्रीले भने, 'पहिराले विस्थापित परिवारलाई आफन्त तथा समाजघरमा राखिएको छ । प्रभावितको व्यवस्थापनका लागि गाउँपालिकामा सिफारिस गरेका छौँ ।' गाउँपालिका अध्यक्ष देवीजङ्ग गुरुङले पहिराले पीडित परिवारलाई गाउँपालिकाबाट राहत प्रदान गरिने बताए। उनले विस्थापितलाई वैकल्पिक बसोबासका लागि पहल भइरहेको जानकारी दिए। अध्यक्ष गुरुङले भने, 'विस्थापित परिवारलाई पालिकाबाट राहत दिन्छौँ । प्रदेश तथा सङ्घीय सरकारसँग समेत समन्वय गरी एकै दिन एउटै कार्यक्रम गरेर नियमानुसार उचित राहत प्रदान गर्नेछौँ ।' अविरल वर्षा तथा पहिराका कारण मादीका अन्य वडामा समेत क्षति पुगेको बताइन्छ । विशेष गरी ग्रामीण सडकमा पहिराले क्षति गराएको छ । रासस"
गोरखपुरकी लेडी डन भैरहवाबाट पक्राउ,"भैरहवा : भारतको गोरखपुरमा लेडी डन को नामले चर्चित गीता तिवारीलाई भैरहवाबाट पक्राउ गरिएको छ। चोरी, लुट, हत्या आरोपलगायतका घटनामा संलग्न रहेको आरोपमा भारतीय प्रहरीको हिरासतमा रहेकी उनी धरौटीमा रिहा भएकी थिइन्। तिवारीलाई रुपन्देही प्रहरीले विभिन्न चोरीको घटनामा संलग्न रहेको आरोपमा पक्राउ गरेको हो। रुपन्देही प्रहरी प्रमुख प्रहरी उपरीक्षक भरतबहादुर विश्वकर्माका अनुसार तिवारी भैरहवामा भएको सिलसिलेवार चोरी घटनाकी मुख्य आरोपी हुन्। भारत गोरखपुर बस्ने ४३ वर्षीया गीता तिवारीले वैशाख ९ गते सिद्धार्थनगर नगरपालिका३ बस्ने हेमन्तकुमार हलवाइको घरबाट सुनका गरगहनासहित रु ५० लाख बराबरको चोरी गरेको घटनामा संलग्न रहेको प्रहरी उपरीक्षक विश्वकर्माले बताए। यस्तै वैशाख २३ गते सिद्धार्थनगर नगरपालिका३ बस्ने डा नरेन्द्र चौधरीको घरबाट सुनचाँदीका गहना, ल्यापटप र तीन लाख ८० हजार चोरी गरेको र जेठ ३ गते सिद्धार्थनगर नगरपालिका८ बस्ने हुमनाथ पाण्डेको घरबाट ६० हजार नगदसहित ल्यापटप, मोबाइल, सुनको औठी चोरी गरेको आरोप प्रहरीले लगाएको छ। तिवारीकै समूहले असार ११ गते सिद्धार्थनगर नगरपालिका९ बस्ने श्यामसुन्दर अग्रवालको घरबाट सुनको गहना, ल्यापटप मोबाइललगायत नगद एक लाख १५ हजार रुपैयाँ लुटेको प्रहरीको दाबी छ। प्रहरीले तिवारीलाई सिद्धार्थनगर नगरपालिका३ बस्ने दीपक यादवको घरबाट पक्राउ गरेको जनाएको छ। प्रहरीले तिवारीबाट कटुवा पेस्तोलजस्तो देखिने पेस्तोल एक थान, केएफ७ दशमलव ६५ लेखेको गोली तीन राउण्ड, दुईवटा खुकुरी, एक चक्कु, सलाई रिन्च तीनवटा, छिनो एक, एक मोटरसाइकल, भारतीय नम्बर प्लेट भएको स्कुटर एक, ग्यासकटर, सात हजार छ सय ६५ नेपाली रुपैयाँ र पाँच हजार चार सय ४५ भारतीय रुपैयाँ बरामद भएको प्रहरी उपरीक्षक विश्वकर्माले बताए। पक्राउ परेकी तिवारीलाई चोरी तथा डाकासम्बन्धी कसुरमा पाँच दिन म्याद थप गरी अनुसन्धान भइरहेको उनले बताए। यस्तै हातहतियार तथा खरखजनासम्बन्धी कसुरमा समेत अनुसन्धान भइरहेको विश्वकर्माको भनाइ छ। तिवारीका समूहका अन्य सदस्यको समेत खोजी भइरहेको उनले बताए।"
लम्पी स्किन रोगले सुदुरपश्चिम र कर्णाली प्रदेशका पशु बढी प्रभावित,"ललितपुर : लम्पी स्किन रोगले सुदुरपश्चिम र कर्णाली प्रदेशका पशु बढी प्रभावित भएका छन्। यद्यपी गाईवस्तुमा लाग्ने यो रोग देशभर फैलिएको छ। विसं २०७७ असारमा मोरङ जिल्लाबाट फैलिएको पशुमा लाग्ने लम्पी स्किन रोग हालसम्म देशभरि फैलिएको पशु सेवा विभागका सूचना अधिकारी चन्द्र ढकालले जानकारी दिए। पशु सेवा विभागका अनुसार हालसम्म देशभर छ लाख ९० हजार छ सय ९७ सङ्क्रमित पशुमध्ये २५ हजार सात ८२ पशु मरेका छन् भने चार लाख १४ हजार तीन सय २८ पशु निको भएका छन्। त्यसैगरी दुई लाख ५० हजार पाँच सय ८७ पशु हालको समयमा सङ्क्रमित रहेका छन्। विभागका सूचना अधिकारी ढकालका अनुसार हालसम्म सुदूरपश्चिम र कर्णाली प्रदेशमा लम्पी स्किन रोगबाट धेरै पशु मरेका छन् भने धेरै पशु सङ्क्रमित अवस्थामा छन्। सुदूरपश्चिम प्रदेशमा जम्मा दुई लाख सात सय ९८ सङ्क्रमित पशुमध्ये १० हजार नौ सय ३९ पशु मरेका छन् भने एक लाख २० हजार चार सय ७९ पशु निको भएका छन्। त्यसैगरी हालको समयमा सुदूरपश्चिम प्रदेशमा ६९ हजार तीन सय ८० पशु सङ्क्रमित रहेका छन्। त्यसैगरी हालसम्म कर्णाली प्रदेशका एक लाख ८९ हजार १५ सङ्क्रमित पशुमध्ये छ हजार सात सय ४१ मरेका छन् भने एक लाख १३ हजार चार सय नौ पशु निको भएका छन्। ६८ हजार आठ सय ६५ पशु भने अझै सङ्क्रमित अवस्थामा छन्। हालसम्म कोशी प्रदेशमा तीन हजार छ सय १४, मधेस प्रदेशमा एक सय एक, बागमती प्रदेशमा आठ सय ६६, गण्डकी प्रदेशमा सात सय ४१, र लुम्बिनी प्रदेशमा दुई हजार सात सय ८० पशु मरेका छन्। देशभरि फैलिएको लम्पी स्किन रोगको न्यूनीकरणका लागि पशु सेवा विभाग निरन्तररूपमा लागिपरेको सूचना अधिकारी चन्द्र ढकालले जानकारी दिए। उनले भने, 'हालसम्म एक लाख ८० हजार नौ सय २२ पशुलाई खोप लगाइएको छ। किसानलाई लम्पी स्किन रोग नलागेको पशुलाई छिटो खोप लगाउन सूचना गरेका छौँ।' सूचना अधिकारी ढकालका अनुसार प्रभावित पशुको उपचारका लागि संघ, प्रदेश र स्थानीय तहबाट औषधिको व्यवस्थासहित प्राविधिक परिचालन गरिएको छ। आगामी आर्थिक वर्ष २०८०८१ का लागि प्रत्येक स्थानीय तहमा यो महामारी नियन्त्रणका लागि संघीय सशर्त अनुदानअन्तर्गत रु एक लाखका दरले रकम विनियोजन गरिएको छ। लम्पी स्किन रोग लागेका पशुमा उच्च ज्वरो आउने, दूध उत्पादन घट्ने, छालामा गिर्खा देखिने, र्यालसिँगान बग्नेजस्ता लक्षण देखा पर्दछन्। सरुवा रोग भएको कारण सङ्क्रमित पशुलाई छुट्टै राख्न पशु सेवा विभागको किसानलाई सुझाव रहेको छ।"
काठ क्षेत्रका सडकको दुरावस्था,उक्त सडकको केही भागमा असारको अन्त्यतिर पर्खाल लगाउन लागेको देखिए पनि सडकमा जमेको पोखरीको समस्या उस्तै रहेको स्थानीयवासी नमिता राई बताउँछन्। काठमाडौं : राजधानी वरिपरिका नगरपालिका क्षेत्रकै सडकमा पानी जमेर पोखरी बनी सवारी एवं पैदलयात्रु आवतजावतमा समस्या हुँदा पनि सरोकार भएका निकायको ध्यान जान सकेको छैन। काठमाडौंमा सबै स्थानीय तहलाई नगरपालिका घोषणा गरिएको करिब एक दशक भए पनि सडकको अवस्था भने गाउँ विकास समिति हुँदा र अहिले पनि केही फरक नभएको स्थानीयवासीको गुनासो छ। राज्य पुनःसंरचना भई तीन तहको सरकार बनेको पनि छ वर्ष पूरा भएको छ। स्थानीय तहका जनप्रतिनिधिले एक अवधिको कार्यकाल पनि पूरा गरेका छन्। ग्रामीण सडकका समस्या समाधान नहुँदा नगरपालिका बनेका काठ क्षेत्रमा हिँड्दा समस्यामा पर्ने गरेको बूढानीलकण्ठ नगरपालिका११ का सन्तोष भण्डारी बताउँछन्। उक्त क्षेत्रको सडकको दुरावस्था रहेको उल्लेख गर्दै उनी समस्या समाधानमा स्थानीय सरकारको पनि ध्यान जान नसकेको गुनासो गर्छन्। सडकका नाममा स्थानीय सरकारबाट बजेट उपभोक्ता समितिमार्फत् खर्च गर्ने गरिए पनि गुणस्तरीय काम गर्नेभन्दा कागज मिलाएर भुक्तानी लिने क्रम बढेको स्थानीयवासीको दुःखेसो छ। नगरपालिकाको वडा नं १२ स्थित खरिबोटबाट त्रिवेणीचोक हुँदै आरुबारी जाने सडक जीर्ण भए पनि मर्मत हुनसकेको छैन। उक्त सडकको केही भागमा असारको अन्त्यतिर पर्खाल लगाउन लागेको देखिए पनि सडकमा जमेको पोखरीको समस्या उस्तै रहेको स्थानीयवासी नमिता राई बताउँछन्। जनप्रतिनिधि बन्न मत माग्न आउने दलका नेता तथा कार्यकर्ता सडकको अवस्था नाजुक हुँदा भने कानमा तेल हालेर बस्ने गरेको उनको भनाइ छ। सडकका ठाउँ ठाउँमा पोखरी जमेका कारण पैदल यात्रु सवारी साधनले छ्याप्ने हिलो पानीले भिज्ने गरेका छन्। वडाध्यक्ष शम्भुप्रसाद भट्टराईले सडक निर्माणको कार्यक्षेत्र नगरपालिकाको मात्र नभएकाले सबै सडकमा काम गर्न नसकिएको स्वीकार्दै समस्या समाधानका पहल गर्ने प्रतिबद्धता जनाउनुभएको छ। नगरपालिकाको अन्य क्षेत्रका सडकको अवस्था पनि दयनीय छ। नगरपालिकाले बनाएको सडक एक वर्ष पनि नटिक्ने गरेको उपभोक्ताको भनाइ छ। गुणस्तरीय काम नभएकाले छिटो सडक बिग्रने गरेको छ। नगरपालिकाले बनाएका अधिकांश सडक छिटो बिग्रनुको कारणबारे अध्ययन गरिनुपर्ने स्थानीयवासी राजेन्द्र कोइराला जोड दिन्छन्। रासस
"दाङबाट रोल्पा जाँदै गरेको बसमा करेन्ट लाग्दा दुईजनाको घटनास्थलमै मृत्यु, एकजना गम्भीर",दाङ: दाङको तुलसीपुरबाट रोल्पा जाँदै गरेको बसमा करेन्ट प्रवाह हुँदा दुईजनाको मृत्यु भएको छ। राप्ती राजमार्ग दाङअन्तर्गत सल्यानको कपुरकोट गाउँपालिका ३ चोरखोलामा रा १ ख ८३४ नम्बरको बसमा ३३ केभी प्रसारण लाइनको तारले छुदा करेन्ट लागेर दुईजना यात्रुको घटनास्थलमै मृत्यु भएको सल्यान प्रहरीका प्रवक्ता गोपाल श्रेष्ठले पुष्टि गरे। उनका अनुसार घटनामा एकजना गम्भीर घाइते भएका छन् भने १८ जना सामान्य घाइते भएका छन्। घाइतेहरूको सल्यानको कपुरकोट स्वास्थ्य चौकीमा उपचार भइरहेको छ।
बजारमा नेपाली आँपकै एकछत्र राज,"जातअनुसार केही आँप अलि महँगो र केही आँप अली सस्तोमा बिक्री हुन्छ । सबैभन्दा बढी माग र बिक्री हुने आँप मालदह हो । यो आँप खुद्रा भने प्रतिकिलो १०० को हाराहारीमा बिक्री भइरहेको छ । दशहरी केही महँगो छ भने अन्य आँप डेढ किलोको १०० मा समेत बिक्री भइरहेको छ । काठमाडौं : फलफूलको राजा मानिने आँपको उत्पादन राम्रो हुँदा यसपालि बजार पनि सस्तिएको छ । फलफूल व्यवसायीका अनुसार पछिल्लो दशककै सबैभन्दा सस्तोमा अहिले नेपाली आँप बिक्री भइरहेको छ । अहिलेसम्म आँप राम्रो रहेको र अब विस्तारै उत्पादन सकिँदै गएकाले महँगाईमा उकालो लाग्न थालेको छ । नेपाल फलफूल थोक व्यवसायी सङ्घ कुलेश्वरका अध्यक्ष अमर बाँनियाका अनुसार यसपालि सिजनको मुख्य समयमा ४० देखि ५० प्रतिकिलोसम्म थोक मूल्यमा आँप बिक्री भएको छ । गत साल यही समयमा आँपको थोक मूल्य ८० देखि ९० रहेको थियो । आजको मितिमा भने आँपको मूल्य थोकमै ६० माथि पुगिसकेकोछ । जातअनुसार केही आँप अलि महँगो र केही आँप अली सस्तोमा बिक्री हुन्छ । सबैभन्दा बढी माग र बिक्री हुने आँप मालदह हो । यो आँप खुद्रा भने प्रतिकिलो १०० को हाराहारीमा बिक्री भइरहेको छ । दशहरी केही महँगो छ भने अन्य आँप डेढ किलोको १०० मा समेत बिक्री भइरहेको छ । उत्पादनको मुख्य समयमा त्यसबेला कुलेश्वरबाट दैनिक १०० टन र अझै त्यो भन्दा माथि पनि आँप गएको थियो । अहिले ५० टनको हाराहारीमा आँप काठमाडौँ उपत्यकामा गइरहेको छ । विस्तारै यो घट्दो क्रममा छ भने मूल्य बढ्न थालेको छ । 'यसपालि बजारमा धेरै आँप आयो, त्यसैले आँप सस्तिएको हो', बाँनियाले भने, 'पछिल्लो दशक होइन २०२५ वर्षको मेरो यो व्यापारकै अनुभवमा यसपालि आँप सबैभन्दा सस्तो भएको छ, नेपाली आँप उत्पादन पनि राम्रो भयो ।' उनले मण्डीबाट ३० करोड बराबरको आँप बिक्री हुने अनुमान गरे। नेपालमा व्यापारीहरुले फरकफरक ठाउँमा आँप पठाउने भएकाले एकीकृत कारोबार र वार्षिक कारोबार कति भनेर यकिन गर्न नसकिने बाँनिया बताउँछन्। कृषि विभागका अनुसार पनि यसपालि आँपको उत्पादन बढेको छ । विभागका सूचना अधिकारी, वरिष्ठ कृषि अर्थविज्ञ सुनिलकुमार सिंह यसपटक आँप उत्पादनको सिजन पनि भएकाले उत्पादन बढेको बताए। उनका अनुसार उत्पादन क्रमश बढ्दो क्रममा रहेको देखिन्छ । आव २०७७७८ मा ४३ हजार ६८९ हेक्टरमा आँप उत्पादन भएको थियो । त्यहाँबाट चार लाख ६६ हजार २६७ मेट्रिक टन उत्पादन भएको थियो । आव २०७८७९ मा भने ३९ हजार ५७९ हेक्टर क्षेत्रफलमा चार लाख ९८ हजार ८५९ टन आँप उत्पादन भएको तथ्यांक छ । यो वर्ष झन् राम्रो उत्पादन भएको छ । उत्पादकत्व पनि प्रतिहेक्टर १०६७ बाट बढेर १२६१ मेट्रिक टनले बढेको छ । नेपालको कुनै पनि फलफूल अन्य देशको तुलनामा गुणस्तरको रहेको बताए। नेपाल फलफूल थोक व्यवसायी सङ्घ कुलेश्वरका अध्यक्ष अमर बाँनियाका अनुसार आँप कै कुरा गर्ने हो भने नेपाली आँप हेर्दा पनि राम्रो, र स्वादिलो भएकाले यो समयमा अरु कुनै फलफूलले स्थान नै पाउँदैन । माग पनि नेपाली आँपकै हुन्छ । नेपाली आँप भएसम्म विदेशी आँपले बजार पाउँदैन, त्यसैले नेपालमा उत्पादन सकिएपछि मात्रै बाह्य आँप आउँछ । बेमौसममा पनि यसैगरी आँप निकाल्न सकियो भने र व्यावसायिक रुपमा अघि बढाउन सकियो भने नेपाली उत्पादनले बजार लिनेमा उनी ढुक्क छन्। तर बिडम्बना बाहिरबाट अन्य फुलफूल आइसक्दा पनि नेपालका जिल्लाहरुमा उत्पादन भएका फलुफूल काठमाडौँ आउनै सक्दैन । आएको पनि बिग्रिसकेको, पाकिसकेको अवस्थामा आइपुग्छ, जसले बजार पाउँदैन । त्यसकारण सरकारले बजार, प्याकेजिङ, ग्रेडिङमा ध्यान दिनुपर्ने व्यवसायीहरुको सुझाव छ । उनले भने, 'महाराष्ट्रको केरा पाँच दिनमा ल्याउँदा पनि यहाँ केही नहुने र हाम्रो कैलालीको केरा ल्याउँदा ग्यास भरिसक्ने किन त ? भनेको प्याकेजिङ र ग्रेडिङको समस्या हो ।' आँपको मुख्यमा भने खास एक रुपता हुँदैन । बढी पाकेको आँप सस्तोमा बिक्री हुन्छ भने कम पाकेको आँप राम्रो देखिने महँगोमा बिक्री हुँदै आएको छ । व्यापारीहरुल ले बगान नै किन्ने गरेकाले पनि किसानले घाटा नाफा के पायो भनेर आँकलन गर्न पनि मुस्किहुने बताइएको छ । चैततिरै किसानको बगानमै पुगेर व्यापारीहरुले अग्रिम पैसा दिएर बगान नै किनेको हुन्छ । नाफा घाटा सबै व्यापारीको नै हुन्छ । किसानले उत्पादन गरेको मूल्य कति हो र यहाँ व्यापारिक मूल्य कति हो भनेर छुट्याउन गहे हुने व्यवसायीहरु बताउँछन् । किसानको बगानमा जति तिरे पनि बजारले मूल्य निर्धारण गर्ने भएकाले घाटा नाफा व्यापारीकै हुने गरेको छ । उनीहरुले कुनैबेला ठूलै नाफा पनि लिन सक्छन् । कुनै बेला घाटा पनि हुनसक्छ । यसपाली आँपको मूल्य सस्तो भएकाले नाफा कमाउन मुस्किल रहेको एक व्यापारीले बताए । कालीमाटीको अवस्था काठमाडौं उपत्यकामा अधिकांश फलफूल कुलेश्वर मण्डीबाट बिक्री हुन्छ । कालीमाटीबाट नगन्य मात्रामा फलफूल बिक्री हुन्छ । कालिमाटी फलफूल तथा तरकारी विकास समितिका उपनिर्देशक विनय श्रेष्ठका अनुसार पनि काठमाडाौंमा यहाँबाट १० प्रतिशत पनि फलफूल बिक्री हुन्न । उनका अनुसार वैशाखदेखि असार १७ गतेसम्म एक हजार ३८२ टन मात्रै फलफूल बिक्री भएको छ । त्यसमा ७९३ अर्थात ५० प्रतिशतभन्दा बढी सिरहाको आँप आएको छ । सप्तरीको ११९ टन, सर्लाहीको १३० टन आएको छ । कूल भित्रिएकोमध्ये १६३ टन अर्थात १२ प्रतिशतको हाराहारीमा भने भारतबाट भित्रिएको छ । सिजनको सुरुआती चरण र अन्तिम तथा बेमौसममा भारतीय आँप आउने गरे पनि मौसममा भने नेपालकै आँप प्रसस्त हुने उनले बताए। सुरुमा आँप अलि महँगो भएर आउँछ । आँपको सिजन जेठ र असार हो । यो समयमा नेपाली आँपले नै भरिन्छ । आएका आँपमध्ये ९० प्रतिशत आँप मालदह हुने गरेको पनि उनले बताए। उनका अनुसार यहाँबाट जेठको पहिलो साता प्रतिकिलो २२८ रुपैयाँले थोकमा आँप बिक्री भएको थियो । दोस्रो साता १९१, तेस्रो साता १११ चौथो साता ८६ ले बिक्री भएको थियो । असारको पहिलो साता ६२, दोस्रो साता ७३, तेस्रो साता ७५ हाराहारीमा बिक्री भइरहेको छ । यही १७ गते कालिमाटीमा ६० देखि ७० रुपैयाँ किलोमा थोकमा बिक्री भइरहेको छ । आजको मूल्य भने मालदह ७० देखि ८० प्रतिकिलोमा थोक बिक्री भइरहेको छ । कुलेश्वर फलफूल मण्डीमा भन्दा यहाँबाट अली महँगोमा फलफूल बिक्री भइरहेको छ । दुई चार दिन राख्न मिल्ने आँप अलि महँगोमा जान्छ, पाकिसकेको आँप सस्तोमा जान्छ त्यसैले आँप यति नै कारोबारमा हुन्छ भनेर भन्न नसकिने श्रेष्ठले भने। नेपालमा २४ जिल्लामा हुन्छ आँपको खेती नेपालमा कूल फलफूल उत्पादनको क्षेत्रमध्ये आँपले ३० देखि ३५ प्रतिशत ओगटेको छ । नेपालमा सबैभन्दा बढी मधेश प्रदेशमा आँप उत्पादन हुन्छ । व्यावसायिक रुपमा आँप खेती हुने २४ जिल्ला छन् । हाल झापा, मोरङ्ग, सुनसरी, उदयपुर, सिराहा, सप्तरी, महोत्तरी, सर्लाही, धनुषा, बारा, पर्सा, रौतहट, धादिङ्ग, नवलपरासी पश्चिम, कपिलवस्तु, रुपन्देही, दाङ्ग, बाँके, बर्दिया, सुर्खेत, कैलाली, कन्चनपुरलगायतका जिल्लामा व्यावसायिक रुपमा आँपको खेती भइरहेको छ । फलफूल खेतीमा प्रचुर सम्भावना र अवसर हुँदाहुँदै पनि फलफूल खेतीको आशातीत विस्तार हुन सकेको छैन । बढ्दो जनसङ्ख्या, मानिसमा स्वास्थ्यप्रतिको सचेतना आदि कारण फलफूलको माग वर्षैपिच्छे बढ्दै गएको पाइन्छ । नेपाल सरकारले फलफूल उत्पादनका कार्यक्रम लागू गरे पनि पर्याप्त भएको छैन । फरकफरक समयमा फरकफरक जानका आँप उत्पादन हुन्छ । अगौटे जातहरुमा बम्बई ग्रिन, गोपाल भोग, सुकतारा, गुलाबखास आदि छन्,'मध्येजातहरुमा दशहरी, मालदह, मल्लिका, आम्रपाली पर्छन् । पछौटे जातहरुमा चौसा, कलमतिया, सिपिया, अबेहायात आदि रहेका छन् । फलफूल व्यवसायको व्यापक विस्तार गरी १० वर्षभित्र प्रमुख फलफूलहरूमा देशलाई आत्मनिर्भर बनाएर निर्यात प्रवद्र्धन गर्ने उद्देश्यका लागि आव २०७३७४ देखि २०८२८३ सम्मलाई फलफूल दशकको रूपमा विभिन्न कार्यक्रमहरू सञ्चालन भइरहेको छन् । हावापानीको दृष्टिकोणले तराईदेखिमध्ये पहाडको बेसीसम्म खेती गर्न सकिने आँपलाई फलफूलको राजा पनि भनिन्छ । आँपमा वर्ष बिराएर फल्ने प्रवृति भएकाले कहिलेकाहीँ तीनचार वर्षमा एक वर्ष मात्र राम्रो बाली प्राप्त हुने गर्दछ । पहाडी भेगका गर्मी ठाउँहरुमा लगाइएका आँपको बोटको वृद्धि तराई क्षेत्रमा गरिएको खेतीभन्दा कम हुनुको साथै उत्पादन तथा फलको गुणस्तर पनि कम हुन्छ । उष्णप्रदेशीय फलफूलहरुमध्ये आँपलाई प्रमुख फलको रुपमा मानिन्छ । पाकेको आँपमा भिटामिन ए र सी प्रचुर मात्रामा पाइन्छ । पाकेको फलमा अम्ल र प्रोटिनको मात्रा थोरै भएता पनि चिनीको मात्रा भने धेरै हुन्छ । दशहरी, मालदह, लङ्ग्रा, जर्दा, अल्फान्सा, अम्रपाली, मल्लिका, रत्ना, चौसा, कलकत्तीया, निलम, फजलीलगायतका आँपका जात छन् । आँप उष्णप्रदेशीय सदाबहार बहुवर्षीय फलफूल बाली हो । भौगोलिक अवस्था अनुसार समुन्द्र सतहदेखि २००६०० मिटरसम्मको उचाईमा व्यवसायिक रुपमा आँप खेती गर्न सकिन्छ । यसले तुषारो र सुख्खा सहन सक्दैन । जाडो र बसन्त ऋतुमा तुषारो पर्ने ठाउँ आँप बगैंचा बनाउन उपयुक्त हुँदैन । एउटै बिरुवाले कयौं दशकसम्म (३०४० वर्ष) फल दिने हुनाले यसको लागि दीर्घकालीन सोच र सावधानीपूर्ण योजना बनाउनु जरुरी हुने फलफूल विज्ञको भनाइ छ । रासस"
तीनपाटन गाउँपालिकाको बजेट ७९ करोड ९० लाख,"सिन्धुली : सिन्धुली जिल्लाकै सबैभन्दा ठूलो तीनपाटन गाउँपालिकाको आगामी आर्थिक वर्ष २०८००८१ का लागि ७९ करोड ९० लाख २३ हजार रहेको छ। गाउँपालिकाको १२ औं गाउँसभा तथा अधिवेशनबाट नीति तथा कार्यक्रमसहित उक्त बजेट पास गर्दै सार्वजनिक गरेको गाउँपालिकाका अध्यक्ष कर्ण थापाले जानकारी दिए। सभामा अध्यक्ष थापाले पेश गरेको नीति तथा कार्यक्रम र उपाध्यक्ष अशोक पुलामीले पेश गरेको ७९ करोड ९० लाख २३ हजारको बजेट सर्वसम्मते पास गरेको हो। गाउँपालिकाले स्वास्थ्य, शिक्षा, कृषि, रोजगारका कार्यक्रमलाई प्राथमिकता दिएको छ। यस्तै भौतिक पूर्वाधार खानेपानी लगायतका क्षेत्रमा समेत प्राथमिकताका साथ बजेट विनियोजन गरिएको छ, अध्यक्ष थापाले भने। गाउँपालिकाको विनियोजन विधेयक २०८०, तीनपाटन गाउँपालिकाको आर्थिक विधेक २०८० लाई सर्वसम्मत रूपमा पारित गर्दै १२ औं गाउँसभा तथा अधिवेशन सम्पन्न भएको समेत थापाले जानकारी दिए। यस्तै तीनपाटन गाउँपालिकाको नागरिक उपचार सहायता कोष परिचालन विधेक २०८०, तीनपाटन गाउँपालिकाको विपद् जोखिम न्यूनीकरण तथा व्यवस्थापन गर्न बनेको विधेयक, २०८० समेत सभाको बैठकबाट सर्वसम्मत रूपमा पारित भएको छ। गाउँपालिकाले आर्थिक वर्ष २०७९०८० को सर्वोत्कृष्ट कर्मचारीको रुपमा योजना तथा अनुगमन शाखाका कर्मचारी (सहायक पाँचौंस्तर) का सुरेश कुमार बराल र उत्कृष्ट कर्मचारीका रूपमा पशुसेवा शाखाका नापसेप्रा सहायक चौथो रामबहादुर बस्नेतलाई पुरस्कृत गरेको छ। उनीहरूलाई क्रमशः एक महिना र आधा महिना बराबरको तलब रकमले पुरस्कृत गर्ने निर्णय भएको हो। न्यायिक समिति, अनुगमन समितिको वार्षिक प्रतिवेदन लगायत अन्य प्रशासनिक विषयमा समेत महत्वपूर्ण निर्णय गरिएको बताइएको छ।"
नहरमा बेपत्ता वृद्ध मृत फेला,"कञ्चनपुर : कञ्चनपुरको वेदकोट नगरपालिका५ धरमपुरका ६५ वर्षीय कालुराम ओड महाकाली सिँचाइको नहरमा मृत फेला परेका छन्। जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक प्रकाश डाँगीले बिहीबार दिउँसो नहरमा हामफालेर बेपत्ता भएका वृद्ध ओड मृत फेला परेका हुन्। प्रहरीका अनुसार ओड वेदकोट६ घुर्सुवामा नहरमा मृत फेला परेका हुन्। 'नहरमा हामफालेर बेपत्ता भएपछि उनको खोजी गर्ने क्रममा शव भेटिएको हो', उनले भने, 'खोजी गर्दै जाँदा २५ मिटर पर मृत अवस्थामा भेटिएका हुन्।'"
यसरी हेर्नुस् एसईईको नतिजा,काठमाडौं : माध्यामिक शिक्षा परीक्षा (एसईई) नतिजा सार्वजनिक भएको छ। राष्ट्रिय परीक्षा बोर्ड (कक्षा १०)ले बिहीबार एसईई नतिजा सार्वजनिक गरेको हो। बोर्डको बैठक बसेर एसईईको नतिजा सार्वजनिक गर्ने निर्णय गरेको थियो। २०७९ चैत १७ गतेदेखि सञ्चालन भएको एसईईमा चार लाख ८५ हजार ३९६ विद्यार्थी सहभागी थिए। त्यसका लागि देशभरि दुई हजार ३७ परीक्षा केन्द्र कायम गरिएको थियो। एसईई नतिजा तल उल्लेखित वेवसाइटबाट हेर्न सकिन्छ। : : :
सल्यानमा गुडिरहेको बसमा करेन्ट लागेर बाबुछोराको मृत्यु,दाङ: दाङको तुलसीपुरबाट रोल्पा जाँदै गरेको बसमा करेन्ट प्रवाह हुँदा मृत्यु भएका दुवैजनाको सनाखत भएको छ। मृत्यु हुनेमा बाबुछोरा रहेको प्रहरीले जनाएको छ। रोल्पा गंगादेव गाउँपालिका वडा नम्बर ४ का ७२ वर्षीय बालराम डाँगी र उनका छोरा ४२ वर्षीय टोपलाल डाँगीको मृत्यु भएको सल्यान प्रहरीले पुष्टि गरेको छ। सोही घटनामा सल्यान छनेत्री गाउँपालिका ६ लान्तीका ३४ वर्षीय महेन्द्र ओली गम्भीर घाइते भएका छन्। राप्ती राजमार्ग दाङअन्तर्गत सल्यानको कपुरकोट गाउँपालिका ३ चोरखोलामा रा १ ख ८३४ नम्बरको गुडिरहेको बसमा ३३ केभी प्रसारण लाइनको तारले छुदा करेन्ट लागेको थियो। १८ जना सामान्य घाइते भएका छन्। घाइतेहरूको सल्यानको कपुरकोट स्वास्थ्य चौकीमा उपचार भइरहेको छ।
सार्वजनिक सवारी साधनमा यात्रुको रकम चोरी गर्ने चारजना पक्राउ,"काठमाडौं : सार्वजनिक सवारी साधानमा यात्रुको रकम चोरी गर्ने चारजना पक्राउ परेका छन्। पक्राउ पर्नेमा ३१ वर्षीय सञ्जित तामाङ,३३ वर्षीय आइतमान तामाङ,२१ वर्षीय सिवना तामाङ र ५८ वर्षीया मंगल लक्ष्मी श्रेष्ठ रहेको काठमाडौं उपत्यका अपराध अनुसन्धान कार्यालयका प्रहरी उपरीक्षक रविन्द्र रेग्मीले जानकारी दिए। असार १९ गते ललितपुर महानगरपालिकाको वडा नम्बर १९ ग्वार्कोमा सार्वजनिक गाडीमा यात्रा गरिरहेका विष्णु अधिकारीले बोकेको झोलाबाट ७ हजार ०४७ अमेरिकी डलर (नेपाली रुपैयाँ ९ लाख २३ हजार १५७ ) चोरी कार्यमा संलग्न सञ्जिव, आइतमान र सविनालाई २ लाख नगद र मोबाइलसहित प्रहरीले पक्राउ गरेको हो। चोरीको डलर सटही गरिदिने मंगल लक्ष्मी श्रेष्ठलाई ललितपुरको वकुबहालस्थित मनी एक्सचेन्जबाट अमेरिकी डलर २ हजार ८०० सहित पक्राउ गरेको हो। पक्राउ परेकाहरूलाई चोरीसम्बन्धी कसूरमा थप आवश्यक कारवाहीका लागि जिल्ला प्रहरी परिसर जावलाखेल पठाइएको छ।"
एलओडीका सञ्चालक राजुसिंह सुवाल पक्राउ,"काठमाडौं : ललितपुर प्रहरीले ठमेलस्थित एलओडी (लर्ड अफ ड्रिंक्स)का सञ्चालक राजुसिंह सुवाललाई पक्राउ गरेको छ। ललितपुर प्रहरी प्रमुख एसएसपी सिद्धिविक्रम शाहले एलओडीका सञ्चालक सिंहलाई पक्राउ गरेको पुष्टि गरे। 'सुवाललाई हामीले आज साँझ बालुवाटारबाट पक्राउ गरेका हौं। अब आवश्यक अनुसन्धान प्रक्रिया थाल्छौं,' उनले अन्नपूर्णसँग भने। गैरकानुनी तरिकाले बालिकालाई प्रवेश गराएको भन्दै सञ्चालकद्वय रुदिलवल्लव श्रेष्ठ र सुवालविरुद्ध पक्राउ पुर्जी जारी भएको थियो। यसअघि एलओडी गएकी बालिकालाई बागडोल लगेर बलात्कार गरेको अभियोगमा पोखराका सुदनबहादुर कोइरालालाई प्रहरीले पक्राउ गरेको थियो। १६ वर्षीया बालिकालाई झुक्काएर कोठामा पुराई बलात्कार गरेको उजुरी परेपछि प्रहरीले सुदनलाई पक्राउ गरेको थियो। बालबालिकासम्बन्धी ऐन २०७५ को दफा ६६ अनुसार नाबालिकालाई मनोरञ्जनस्थलमा प्रवेश गराउन पाइँदैन। एलओडी सञ्चालकले बालबालिकाको उमेर नै नहेरी प्रवेश दिएको प्रहरीको भनाइ छ। अर्का सञ्चालक रुदिलवल्लव श्रेष्ठको खोजी भइरहेको एसएसपी शाहले बताए।"
सशस्त्र प्रहरीले विपद् पूर्व तयारीको तयारी पूरा गर्यो,"काठमाडौं : वर्षायामको सुरुवातसँगै प्राकृतिक विपत्तिका घटना हुन थालेको छ। विपदका घटनाहरूबाट भौतिक तथा मानवीय क्षति कम गर्नका लागि सशस्त्र प्रहरी बल नेपालले पूर्व तयारी पूरा गरेको छ। बर्खायामको समयमा बाढी, पहिलो जस्ता विपत्ति धेरै पर्न सक्ने जोखिमलाई ध्यान राख्दै सशस्त्र प्रहरीले विपद उद्धार पूर्व तयारीलाई बढाएको हो। सशस्त्र प्रहरी बल नेपालका प्रवक्ता राजेन्द्र खड्काका अनुसार बाढीमा परी हराएका तथा पानीमा डुबेका व्यक्तिलाई खोज्न तथा तत्कालै उद्धार गर्नका लागि सशस्त्रसँग तालिम प्राप्त ७४ जना गोताखोर छन्। देशको कुनै पनि स्थानमा भएका विपद् सम्बन्धी घटनाहरूका बारेमा जानकारी लिनका लागि निःशुल्क टोलफ्री नम्बर १११४ मा फोन गर्न सकिन्छ। सशस्त्रका प्रवक्ता खड्का भन्छन्, 'देशको जुनसुकै स्थानमा भएको विपदका लागि तत्कालै उद्धार गर्नुपर्यो भने जो सुकैले निःशुल्क फोन गर्न सक्छन्। घटनाको जानकारी गराएर कस्तो खालको उद्धार आवश्यक छ खबर गर्न सक्छन्। उद्धारका लागि टोली तत्कालै परिचालन गर्नका लागि सशस्त्र प्रहरी बलले विपद फोकल पर्सन तोकेको छ। सशस्त्रको सबैजसो युनिटहरूमा समेत गेट अगाडि सम्पर्क गर्न सकिने मोबाइल नम्बर राखिएको छ। सशस्त्र प्रहरी बल, नेपालका विभिन्न यूनिटहरूमा अन्य सरोकारवाला निकायहरूसँग समन्वय गरी एकल तथा संयुक्त विपद् उद्धार सञ्चालन गरी आफ्नो कर्मचारीहरूलाई तयारी हालतमा राखिएको छ। विपद् प्रतिकार्यका लागि सातै प्रदेशमा तत्काल परिचालन गर्न सकिने गरी विपद् टोली राखिएको छ। ६ वटा विपद् व्यवस्थापन वेशहरू स्थापना गरिएको छ। सशस्त्र प्रहरी वल नेपालले नेपालका १४ जिल्लामा १७ युनिटमा विपद उद्दारकाे कन्टेनर राखेकाे छ । प्रत्येक युनिटमा विपदमा उद्धार गरेका व्यक्ति तथा विपद प्रभावितलाई आश्रय दिनका लागि खाना, औषधी, लत्ताकपडा, टेन्ट तथा बस्ने व्यवस्था छ। घाइतेलाई उद्धार गरेर तत्काल अस्पताल पुराउनका लागि सातवटा एम्बुलेन्स र सातवटा उद्धार गाडी पनि तयारी अवस्थामा छ। यी गाडीमा स्वास्थ्यकर्मी तथा प्राकृतिक उपचार सेवा पनि उपलब्ध छ। सशस्त्र प्रहरीले आफ्नो देशभरका यूनिटहरूमा आवश्यक परेको समयमा विपद् व्यवस्थापन कार्यमा प्रयोग गर्नका लागि पालहरू वितरण गरेको छ। मनसुन भित्रिएसँगै हुन सक्ने राजमार्गको अवरोध हटाउनका लागि सशस्त्र प्रहरीले एक नम्बर बाहिनी मुख्यालय सुनसरी, विपद् व्यवस्थापन तालिम शिक्षालय कुरिनटार, गणहरू चितवन, पोखरा, सुर्खेत कैलाली तथा काठमाडौंमा समेत डोजर र लोडर तयारी अवस्थामा राखिएको छ। देशको जुनसुकै ठाउँमा भएको सडक अवरुद्ध हटाउनका लागि नजिकका गण तथा बाहिनी र गुल्ममा खटिएका सशस्त्र प्रहरी पनि खटिनेछन्।"
निकाल्न थालियो फेवातालको जलकुम्भी,"पोखरा : वर्षायाम सुरु भएसँगै तालको सिमसारबाट बगेर फेवातालमा फैलिएको जलकुम्भी झार निकाल्न थालिएको छ। प्रधानमन्त्री स्वरोजगार कार्यक्रमअन्तर्गत पोखरा महानगरपलिकाको आर्थिक सहयोगमा स्थानीय जलारी समूदाय र फेवा डुंगा व्यवसायी समितिअन्तर्गतका डुंगा व्यवसायीको समेत सहभागितामा तालमा फैलिएको जलकुम्भी झार निकाल्न थालिएको हो। पोखरा महानगरपालिकाले प्रधानमन्त्री स्वरोजगार कार्यक्रमअन्तर्गत छुट्याएको ३ लाख ९५ हजार रुपैयाँ बजेटबाट जलकुम्भी झार निकाल्न सुरु भएको बताइएको छ। प्रधानमन्त्री स्वरोजगार कार्यक्रमअन्तर्गत कुल ५ सय जनाले तालमा फैलिएको जलकुम्भी झार निकाल्ने कार्यक्रम रहेको कार्यक्रमको समन्वय गरिरहेको फेवा डुंगा व्यवसायी समितिका अध्यक्ष बलराम गिरीले बताए। जलकुम्भी झार निकाल्न थालिएको ५ दिनमा बाराहीघाट, स्विमीङपुल घाटसम्म करिब ३ सय ट्रक जलकुम्भी तालबाट निकालिएको गिरीले बताए। प्रतिव्यक्ति दैनिक ७९० रुपैयाँका दरले जलकुम्भी झार निकाल्ने काम गरिरहेको जलकुम्भी झार निकाल्दै गरेकी मिश्री जलारीले बताइन्। पछिल्लो समयमा तालमा माछा मर्न थालेकोले घरमा तरकारी खाने माछा समेत पाइन छोडेका बेलामा झार झिक्ने काम पाउँदा खुसी लागेको उनले सुनाइन्। फेवातालको सिमसार क्षेत्रका घोलमा हिउँदमा फस्टाउने जलकुम्भी झार वर्षायाममा तालको सतह बढेपछि बगाएर वर्षेनी तालमा फैलिन्छ। हिउँदमा सिमसार क्षेत्रमा रहेका जलकुम्भी झार निकाल्न सके वर्षायाममा तालमा फैलन रोकिने भए पनि त्यसतर्फ सम्बन्धित निकायको ध्यान नजाँदा प्रत्येक वर्ष समस्या दोहोरिने वातावरण संरक्षणका लागि महाअभियान कास्कीका संयोजक रामबहादुर पौडेलले बताए। मेसिनबाट पनि जलकुम्भी झार निकालिएको छ। जलकुम्भी झारले केजमा रहेका माछासमेत ढाकिएर माछा मर्ने गरेकोले हर्पन फेवा मत्स्य सहकारी संस्थाले हप्ताको एक दिन आफैं पनि तालबाट जलकुम्भी झार पहिलेदेखि नै निकाल्दै आएको हर्पन फेवा मत्स्य सहकारीका पूर्वध्यक्ष ज्ञानबहादुर जलारीले बताए। वर्षायाममा बाढीले ल्याउने माटोले जलारी समूदायले माछा पालेको केज पुरिँदा केजमा माछा पाल्ने अवस्था पनि नरहेको ज्ञानबहादुरले सुनाए। २०७२ सालमा आएको बाढीले करिब सय केज पुरेको उनले बताए। त्यतिबेला ६ सय केज भएकोमा अहिले ३५ वटा जतिमा सिमित रहेको उनले सुनाए। प्रत्येक वर्ष बाढी आएर ५७ वटा केज पुरिन थालेपछि र केजमा रहेका माछा पनि धमिलो पानीले मर्ने गर्दा केज कल्चर नै धारासायी भएको उनले सुनाए। यसरी वर्षेपच्छिे मुहानबाट आउने पहिरोसहितको बाढीले माछाको चरिचरन, प्रजनन र बासस्थान तीनै क्षेत्रलाई असर गरेकाले माछा पालेर जिविका चलाउन गाह्रो भएको उनले सुनाए। यसै कारणले सय घर जलारी समुदायको पेशा नै संकटमा पर्दै गएको उनले बताए। तालको सिमसार मानवीय र प्राकृतिक कारणले पुरिनुले तालको क्षेत्रफल र गहिराइ पनि वर्षेपिच्छे घट्दै ग्एको उनले सुनाए।"
"एसईई परीक्षामा २२,४७५ विद्यार्थीले ल्याए उत्कृष्ट जीपीए","काठमाडौं : माध्यामिक शिक्षा परीक्षा (एसईई) नतिजा सार्वजनिक भएको छ । राष्ट्रिय परीक्षा बोर्डले बिहीबार २०७९ सालमा लिइएको एसईई परीक्षाको नतिजा सार्वजनिक गरेको हो । परीक्षामा २२ हजार ४७५ जना विद्यार्थीले ३६० देखि ४० जीपीए ल्याएको बोर्डका अध्यक्ष डामहाश्रम शर्माले जानकारी दिए। ०८ देखि १२ सम्म जीपीए ल्याउने २ हजार दुई सय विद्यार्थी रहेका छन् । यस्तै, ३८ हजार ७७० विद्यार्थीले १२ देखि १६ सम्म जीपीए ल्याएका छन् । १६ देखि २ सम्म जीपीए ल्याउने ८८ हजार ४,४७, २ देखि २४ सम्म जीपीए ल्याउने विद्यार्थी संख्या १ लाख दुई हजार २९३ जना रहेका छन् । यसैगरी २४ देखि २८ सम्म जीपीए ल्याउने विद्यार्थी संख्या ८९ हजार तीन सय ३१ जना रहेको छ । ७२ हजार तीन सय ६२ जनाले २८ देखि ३२ सम्म जीपीए ल्याए। ५५ हजार ६९ जनाले ३२ देखि ३६ सम्म जीपीए प्राप्त गरेको परीक्षा बोर्डले जनाएको छ। यसपटक अंग्रेजी,गणित र विज्ञानमा स्तरीकृत प्रश्न सोधिएको थियो। गत चैत्र १७ गतेदेखि सञ्चालन भएको परीक्षामा ४ लाख ८५ हजार ३९६ विद्यार्थी सहभागी थिए।"
जेष्ठ नागरिकलाई सम्मान,"हेटौंडा : हेटौंडा उपमहानगरपालिका१६ ले बिहीबार जेष्ठ नागरिकहरूलाई सम्मान गरेको छ। सो अवसरमा वडाका पाँच वटा टोल विकास संस्थाका ७५ जना जेष्ठ नागरिकलाई सम्मान गरिएको हो। जेष्ठ नागरिक मञ्च हेटौंडा १६ का अध्यक्ष देवनारायण ढकाल तथा नेपाली कांग्रेस बागमती प्रदेश सभापति एवं प्रदेश सांसद् इन्द्रबहादुर बानियाँ, हेटौंडा उपमहानगरपालिकाका उपमेयर राजेश बानियाँ र वडा अध्यक्ष रामकृष्ण कोइरालाले जेष्ठ नागरिकहरूलाई खादा ओढाएर सम्मान गरेका हुन्। उनीहरूलाई ब्लाङ्केट, लठ्ठी र नगद पाँच सय रुपैयाँसमेत प्रदान गरिएको थियो। कार्यक्रमलाई सम्बोधन गर्दै सांसद् बानियाँले वृद्धवृद्धाहरूको उचित स्याहारसुसार र हेरविचार गर्नु राज्यको दायित्व हुन आउने बताउँदै यसतर्फ वडाले ध्यान दिएकोमा खुसी लागेको बताए। उनले परिवारका सदस्यका साथसाथै टोल, समाज र राज्यका निकाय स्थानीय सरकारलेसमेत यसतर्फ ध्यान दिई आफ्नो वडामा रहेका जेष्ठ नागरिकहरूको उचित हेरविचार गर्नुपर्नेमा जोड दिए। हेटौंडा १६ का बाँकी १० वटा टोल विकास संस्थाका जेष्ठ नागरिकलाई साउनको पहिलो हप्ता सम्मान गरिने वडा अध्यक्ष कोइरालाले बताए।"
"आज वर्षकै लामो दिन, गर्मी अत्यधिक बढ्ने","जुलाइ ६ मा अर्थात आषाढ २१ गते पृथ्वी सूर्यबाट सबभन्दा टाढा पुग्ने भएकोले यो दिन वर्षकै सबभन्दा लामो दिन हुने शिक्षा, विपी कोइराला मेमोरियल प्लानेटेरियम तथा अब्जरभेटरी र विज्ञान सङ्ग्रहालय विकास समिति कीर्तिपुरले जानकारी दिएको हो। काठमाडौं : आज अर्थात आषाढ २१ गते पृथ्वी सूर्यभन्दा सबभन्दा टाढा जाने भएकोले वर्षभरिकै सबभन्दा लामो दिन हुने छ। जुलाइ ६ मा अर्थात आषाढ २१ गते पृथ्वी सूर्यबाट सबभन्दा टाढा पुग्ने भएकोले यो दिन वर्षकै सबभन्दा लामो दिन हुने शिक्षा, विपी कोइराला मेमोरियल प्लानेटेरियम तथा अब्जरभेटरी र विज्ञान सङ्ग्रहालय विकास समिति कीर्तिपुरले जानकारी दिएको हो। समितिका नि कार्यकारी निर्देशक डा सनत कुमार शर्माका अनुसार पृथ्वीको सूर्यको वरीपरी घुम्ने परिभ्रमण पथ अण्डाकार हुन्छ। यसले गर्दा पृथ्वी वर्षमा एक पटक सूर्यको सबभन्दा टाढा पुग्ने गर्दछ। यसलाई (एपहेलियनसूर्यदुरुस्थ ) भनिन्छ। 'पृथ्वी र सूर्यको सालाखाला दुरी १५ करोड किलोमिटर रहेको छ र पृथ्वीको अण्डाकार पथले गर्दा दुरीमा परिवर्तन भैरहन्छ। परिणाम स्वरूप पृथ्वी सूर्यको टाढा पुग्दा यसको गति अलि कम हुन जान्छ। जबकी सबभन्दा नजिक पुग्दा गति छिटो हुन्छ। परिणाम स्वरूप यस समयमा दक्षिण ध्रुवभन्दा उत्तरी ध्रुवको दिन केहि लामो हुन जान्छ', शर्माले भने। पृथ्वी सूर्यको सबभन्दा टाढाको विन्दु र सबभन्दा नजिकको विन्दुमा पुग्दा केहि लाख किलोमिटरको फरक परेता पनि यसले तापक्रममा त्यति परिवर्तन नल्याउने उनले बताए। सूर्यबाट टाढा पुग्दा कसरी गर्मी झन बढ्ने भन्ने कुरामा प्रष्ट पार्दै उनले भने, ' पृथ्वी सूर्यबाट सबभन्दा टाढाको विन्दुमा पुगेको समयमा ( आषाढश्रावण) सबभन्दा बढी गर्मी हुने हुँदा आश्चर्य लाग्नु स्वभाविक हो। यसको मूख्य कारण पृथ्वी आफ्नो अक्षमा २३५ डिग्री झुकेको हुनु हो। जसले गर्दा पृथ्वीमा ऋतुहरू परिर्वतन हुने गर्दछन्। आज पृथ्वी सूर्यबाट टाढा रहेता पनि २३५ डिग्री सूर्यतिर झुक्ने हुँदा यसले सूर्यको पूर्ण चमक र प्रकाशलाई अत्यधिक ग्रहण गर्न सक्षम हुन जान्छ र उत्तरी ध्रुवमा सबभन्दा बढी गर्मी अनुभूति हुन्छ।' अहिले पृथ्वीको दक्षिणी ध्रुवमा (जस्तै अष्ट्रेलिया, न्यूजिल्याण्ड आदि) सूर्यबाट टाढा झुकेको हुनाले दिन छोटो, रात लामो हुन्छ र धेरै चिसो हुने गर्छ।"
पाल्पाको रिब्दिकोटमा गोरु पाल्ने किसानलाई प्रोत्साहन भक्ता,"पाल्पाको रिब्दिकोट गाउँपालिका१ को कार्यालयले आगामी आर्थिक वर्षदेखि लागू हुने गरी गाउँमा बसेर गोरुपालन गर्ने किसानलाई प्रोत्साहन भक्ता दिने भएको छ। पाल्पा : गाउँमा खेतीयोग्य जमिन बाँझिन थालेपछि गोरुपालन गर्ने किसानलाई प्रोत्साहनमुलक कार्यक्रम ल्याइएको छ। पाल्पाको रिब्दिकोट गाउँपालिका१ को कार्यालयले आगामी आर्थिक वर्षदेखि लागू हुने गरी गाउँमा बसेर गोरुपालन गर्ने किसानलाई प्रोत्साहन भक्ता दिने भएको छ। गाउँका खेतबारी विभिन्न खेतीपातीले हराभरा बनोस् भन्दै नयाँ हलगोरु किनेर पाल्ने किसानलाई एक हल गोरु बराबर रु पाँच हजार भक्ता दिने कार्यक्रम ल्याएको वडाध्यक्ष चिरञ्जीवी पोखरेलले बताए। उनका अनुसार नयाँ किन्नेलाई पाँच हजार, घरमा नियमित पालिरहने किसानलाई वार्षिकरुपमा दुई हजार पाँच सय भक्ता दिइनेछ। अहिले गाउँघरमा गोरुपालन हराउँदै गएको अवस्थामा गोरुको संरक्षण र खेतबारी बाँझिन नदिनका लागि गोरुपालनमा भक्ताको कार्यक्रम ल्याइएको हो। 'घरमा गोरु पालियो भने खेतबारी बाँझिदैन, अहिले त घरमा भएका गोरु हटाउन थालियो, खेतबारी बाँझै राख्ने, बजारबाट अनाज किनेर खाने आदत बसेको छ, घरको उत्पादनले जीविका चलाउन प्रोत्साहन दिन यस कार्यक्रम ल्याइएको छ', वडाध्यक्ष पोखरेलले भने। कृषिलाई बढवा दिन यो नीति लिएको वडाध्यक्ष पोखरेल बताउँछन्। गोरु पाल्दा सामान्य परिवारलाई ठूलो राहत मिल्छ। घरका गोरु, घरकै जोत्ने मान्छे हुँदा आम्दानी पनि राम्रै हुनेछ। गोरुको मल समेत खेतबारीमा प्रयोग गर्न पाइने हुँदा गोरु पाल्ने किसानलाई वडाले प्रोत्साहन भत्ताको व्यवस्था गर्न लागेको हो। अहिले गाउँघरमा एकहल गोरुले खेतबारी जोतेमा दैनिक दुई हजार पाँच सयसम्म ज्याला रहेको छ। घरमै गोरुपालन गरियो भने किसानका खेतबारी बाँझिने भएनन् अर्कोतर्फ खेतबारी जोतेर राम्रै कमाउन सकिनेछ।"
एसईई नतिजा आज सार्वजनिक हुँदै,"काठमाडौं : राष्ट्रिय परीक्षा बोर्डले यस वर्षको माध्यमिक शिक्षा परीक्षा (एसईई) को नतिजा आज सार्वजनिक गर्ने भएको छ । बोर्डले नतिजा प्रकाशनको तयारी अन्तिम चरणमा पुर्याएको र आज साँझसम्म नतिजा सार्वजनिक गर्ने तयारी गरेको जनाएको छ । परीक्षा नियन्त्रणा कार्यालय कक्षा १० का परीक्षा नियन्त्रक विष्णुनारायण श्रेष्ठले प्राविधिक समस्या नआए आजै नतिजा सार्वजनिक हुने जानकारी दिए। उनका अनुसार उत्तरपुस्तिका परीक्षणको काम सकिएपछि प्राविधिक काम पनि करिब सम्पन्न भइसकेको,नम्बर कम्प्युटरमा चढाउने,सम्परीक्षण गर्ने, रुजु गर्नेलगायतका प्राविधिक कार्य भइसकेको छ। 'एसईईको नतिजा आज साँझसम्ममा सार्वजनिक गर्ने अन्तिम तयारीमा पुगेका छौँ,प्राविधिक समस्या नआए आजै नतिजा सार्वजनिक हुन्छ । प्राविधिक समस्या आए मात्रै भोलि पुग्ने हो अन्यथा नतिजा आजै सार्वजनिक हुन्छ, त्यसकै तयारीमा हामी जुटेका छौँ ।' बोर्डले अन्तिम पटक २०७२ सालको पद्धतिअनुसार नतिजा प्रकाशित गर्ने निर्णय गरिसकेको छ । विसं २०७२ को प्रणालीअनुसार सैद्धान्तिक र प्रयोगात्मकको जोडेर ३५ प्रतिशत अङ्क ल्याए पनि विद्यार्थी उत्तीर्ण हुने व्यवस्था छ । विसं २०७२ को पद्धतिअनुसार ९० देखि १०० प्रतिशत ल्याउनेलाई ए प्लस, ८० देखि ९० भन्दा कम ल्याउनेलाई ए, ७० देखि ८० भन्दा कम ल्याउनेलाई बी प्लस, ६० देखि ७० भन्दा कम ल्याउनेलाई बी, ५० देखि ६० भन्दा कम ल्याउनेलाई सी प्लस, ४० देखि ५० भन्दा कम ल्याउनेलाई सी, ३० देखि ४० भन्दा कम ल्याउनेलाई डी प्लस, २० देखि ३० भन्दा कम ल्याउनेलाई डी तथा २० भन्दा कम ल्याउनेलाई ई ग्रेड प्रदान गरिन्छ । नयाँ निर्देशिका २०७८ अनुसार सैद्धान्तिक विषयमा विद्यार्थीले अनिवार्य ३५ प्रतिशत अंक ल्याउनुपर्ने व्यवस्था छ । नयाँ पद्धतिअनुसार सबै विषयमा ३५ प्रतिशतभन्दा कम अङ्क ल्याउनेलाई नन ग्रेडेडमा राख्ने व्यवस्था छ । यो व्यवस्था आगामी वर्षदेखि लागू हुने भएको छ । गत चैत १७ गतेदेखि सञ्चालित परीक्षामा देशभरका सामुदायिक ४ लाख ८५ हजार तीन सय ९६ विद्यार्थीको सहभागिता रहेको थियो । परीक्षामा २ लाख ४२ हजार सात सय १२ जना छात्रा र दुई लाख ४२ हजार छ सय ७४ जना छात्रले परीक्षा दिएका छन् । प्राविधिक धारतर्फका १५ हजार चार सय ६१ जना परीक्षार्थीसमेत एसईईमा सहभागी थिए ।"
बाँकेमा पाटेबाघको छाला र हड्डीसहित चारजना पक्राउ,"प्रहरीको लुम्बिनी प्रदेश अनुसन्धान ब्यूरो र इलाका प्रहरी कार्यालय कोहलपुरको टोलीले कोहलपुर११ हाम्रो बजारबाट पाटेबाघको एक थान छाला र छ किलो आठ सय १८ ग्राम हड्डीसहित उनीहरुलाई पक्राउ गरेको हो । बाँके : बाँकेको कोहलपुरमा पाटेबाघको छाला र हड्डीसहित चार जना पक्राउ परेका छन् । प्रहरीको लुम्बिनी प्रदेश अनुसन्धान ब्यूरो र इलाका प्रहरी कार्यालय कोहलपुरको टोलीले कोहलपुर११ हाम्रो बजारबाट पाटेबाघको एक थान छाला र छ किलो आठ सय १८ ग्राम हड्डीसहित उनीहरुलाई पक्राउ गरेको हो । पक्राउ पर्नेमा दैलेखको भगवतीमाई गाउँपालिका५ का ३३ वर्षीय प्रवीणकुमार केसी, दैलेखकै ठाँटीकाँध गाउँपालिका४ का ३० वर्षीय सुनिल चुनारा, अछामको पञ्चदेवल गाउँपालिका२ का ३६ वर्षीय लोकेन्द्र शाही र जाजरकोटको बारकोट गाउँपालिका३ का ५२ वर्षीय कर्णबहादुर रोकाय रहेका छन् । डिभिजन कार्यालय बाँकेका वन अधिकृत अजितकुमार कर्णका अनुसार छाला र हड्डी वयस्क पोथी बाघको हो । छालाको लम्बाइ नौ फिट आठ इञ्च रहेको छ । घाँटीमा दुई ठाउँमा गोलीको प्वाल फेला परेको छ । बरामद गरिएको हड्डी कतिवटा बाघको हो भन्नेबारे अनुसन्धान भइरहेको उनले बताए। राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २६ को उपदफा १ का अनुसार पक्राउ परेका चारै जना दोषी भएको पुष्टि भएमा पाँचदेखि १५ वर्षसम्मको कैद वा पाँच लाखदेखि १० लाखसम्मको जरिवाना अथवा दुवै सजाय हुनसक्ने वन अधिकृत कर्णले बताए। चारै जनाबारे थप अनुसन्धन डिभिजन वन कार्यालय गरिरहेको छ । रासस"
कर्णालीमा लम्पी स्कीन भएका एक लाख पशुचौपायाको उपचार,"कर्णाली : कर्णाली प्रदेशका १० जिल्लामा लम्पी स्कीन रोगबाट संक्रमित एक लाख २५ हजार ९१ पशु चौपायाको उपचार गरिएको छ । कर्णाली प्रदेश सरकार भूमि व्यवस्था, कृषि तथा सहकारी मन्त्रालयका अनुसार नौ हजार नौ सय एक पशुलाई लम्पी स्कीनविरुद्धको खोप लगाइएको छ । पछिल्लो समय पशुमा लम्पी स्कीन रोग तीव्ररुपमा फैलिँदै गएको छ । प्रदेशका कृषिमन्त्री भीमप्रकाश शर्माले रोग नियन्त्रण गर्न कर्मचारीलाई निर्देशन दिएका छन्। मन्त्रालय निमित्त सचिव राजु भुजले प्रेस विज्ञप्ति जारी गर्दै खोप अभियान तिव्र पारिएको उल्लेख गरेका छन्। सुर्खेतको वीरेन्द्रनगर नगरपालिका र चिङ्गाड गाउँपालिकाबाट २०७९ चैत २७ गते गाई गोरुको सिरिम र छालाको भागको नमूना केन्द्रीय पशुपछी रोग अन्वेषण प्रयोगशाला त्रिपुरेश्वर पठाइएको थियो । परीक्षण गर्दा गत वैशाख ४ गते लम्पी स्कीन रोग पुष्टि भएपछि खोप लगाउन थालिएको मन्त्रालयका सूचना अधिकारी रामभक्त अधिकारीले जानकारी दिए। कर्णालीमा सबैभन्दा बढी सल्यानमा ३४ हजार तीन सय २८ पशुमा लम्पी स्किन देखिएको छ । सो रोगबाट मुगुमा चार सय २९ पशुचौपाया सङ्क्रमित भएका छन् । रासस"
उपत्यकामा पाँच स्थानमा ट्राफिक पोष्ट थपिए,"काठमाडौं : काठमाडौं उपत्यकाका पाँच स्थानमा अस्थायी ट्राफिक पोष्ट थप गरिएका छन् । उपत्यकाको ट्राफिक व्यवस्थापनलाई थप व्यवस्थित एवं प्रभावकारी बनाउनका लागि काठमाडौं, भक्तपुर र ललितपुरका पाँच स्थानमा अस्थायी ट्राफिक पोष्ट थप गरिएका हुन् । कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टका अनुसार काठमाडौंको मूलपानी र धर्मस्थली,भक्तपुरको दुवाकोट र दधिकोट तथा ललितपुरको चाल्नाखेलमा अस्थायी ट्राफिक पोष्ट थप गरिएको छ । पाँच पोष्ट थप गरेसँगै अब उपत्यकाभित्रका ६६ स्थानबाट ट्राफिक व्यवस्थापन हुनेछ । थपिएका पाँच अस्थायी ट्राफिक प्रहरी पोष्टबाट उपत्यकाभित्रका मोफसलमा रहेका स्थानमा समेत ट्राफिक व्यवस्थापन र आवागमनमा थप सहजता हुने विश्वास लिइएको छ । हाल काठमाडौं उपत्यकाभित्र १ हजार ८ सय १४ ट्राफिक प्रहरीमार्फत् ट्राफिक व्यवस्थापन हुँदै आएको छ । दरबन्दी भने एक हजार एक सय १३ जनाको रहेको छ। पछिल्लो समय काठमाडौं उपत्यकासहित देशभर सार्वजनिक तथा निजी सवारीसाधनको सङ्ख्या उल्लेख्यरुपमा बढ्दै गएको छ । हाल बागमती प्रदेशभित्र १८ लाख ३५ हजार एक सय ८१ सवारीसाधन दर्ता छन् ।"
विदेशी कूटनीतिज्ञसँगै तिब्बती शरणार्थीले मनाए दलाई लामाको जन्मदिन,"काठमाडौं : विदेशी कूटनीतिज्ञसहित नेपालमा बसोबास गर्दै आएका शरणार्थीले धार्मिक नेता दलाई लामाको ८८ औं जन्मदिन बिहीबार मनाएका छन्। तिब्बतबाट निर्वासित धार्मिक नेता लामा बिहीबारदेखि ८८ वर्ष पुगेको उपलक्ष्यमा काठमाडौंस्थित स्वयम्भुको नाम्गेल स्कूल परिसरमा जन्मोत्सव मनाइएको हो। विशेष समारोहमा नेपालस्थित अमेरिकी, जापान, फान्स, युरोपियन युनियनलगायतका विदेशी कूटनीतिज्ञ सहभागी भएका छन्। तिब्बती शरणार्थीले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायूको कामना गरेका थिए। तिब्बती शरणार्थीले काठमाडौंमा मनाए दलाई लामाको जन्मदिन (फोटो फिचर) विश्वभर छरिएका तिब्बतीले जुलाई ६ मा धार्मिक एवम् निर्वासित नेता लामाको जन्मदिन मनाउँदै आएका छन्। उनी १४ औं दलाई लामा हुन्। तस्बिर : अभिषेक महर्जन"
नेपालगञ्जको कारागारमा कैदीद्वारा आत्महत्या,जानकी गाउँपालिका६ का २३ वर्षीय नीरज गुप्ताले आज बिहान शौचालयमा झुण्डिएर आत्महत्या गरेको बाँकेका प्रमुख जिल्ला अधिकारी विपीन आर्चायले जानकारी दिए। मृतक गुप्ता तीन वर्षदेखि कैद सजाय भोग्दै आएका थिए । बाँके : बाँकेको नेपालगञ्जस्थित कारागारमा एक कैदीले आत्महत्या गरेका छन् । जानकी गाउँपालिका६ का २३ वर्षीय नीरज गुप्ताले आज बिहान शौचालयमा झुण्डिएर आत्महत्या गरेको बाँकेका प्रमुख जिल्ला अधिकारी विपीन आर्चायले जानकारी दिए। मृतक गुप्ता तीन वर्षदेखि कैद सजाय भोग्दै आएका थिए । घटनाबारे मृतकको परीवार र आफन्तलाई खबर गरिएको र आत्महत्याको कारणबारे प्रहरीले अनुसन्धान थालेको प्रजिअधि आर्चायले बताए। रासस
