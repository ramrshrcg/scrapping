शीर्षक,विवरण
"विपद्ले बिचल्ली, प्रतिकार्य फितलो","यो वर्ष मनसुनजन्य विपदबाट साढे १२ लाख नेपाली प्रभावित हुने राष्ट्रिय विपद् न्यूनीकरण तथा व्यवस्थापन प्राधिकरणको अनुमान छ। तर तिनलाई कसरी प्रभावित हुन नदिने भन्ने कसरत सरकारले सुरु गरेकै छैन। मनसुन सक्रिय हुन लागेको एक साता नबित्दै बाढी र पहिरोले कोसी प्रदेशमा १२ जनाको ज्यान लिँदा देशका अरू ठाउँमा पनि छिटपुट घटना भइरहेका छन्। बर्खा र बाढीपहिरो नेपालमा नियमित आकस्मिकता हुँदै आएको छ। वर्षैपिच्छे सयौं नेपालीले बाढी र पहिरोमा ज्यान गुमाउँछन्। तर सरकारसँग बाढीपहिरोबाट नागरिकको ज्यान जोगाउने दीर्घकालीन कुनै कार्यक्रम र योजना छैन। नीति बनाउँछ तर कार्यान्वयन गर्दैन। विपद् प्रतिकार्य पनि फितलो छ। मन्त्री र प्रधानमन्त्री बाढीपहिरो प्रभावित क्षेत्रमा हेलिकप्टरमा पुग्छन्। सान्त्वना देखाउँछन् मात्रै, प्रभावितहरूको कहिल्यै पुनस्र्थापना हुँदैन। यसपालि त थुप्रैले ज्यान गुमाए, अर्काेपालि यस्तो नहोला भन्न सकिने कुनै आधार सरकारले तयार गर्दैन। यसपालि ताप्लेजुङ, पाँचथर र संखुवासभामा गएको बाढीपहिरो हराइरहेकाको संख्या मृत्युभन्दा ज्यादा छ। खोला किनारहरूमा वा पहाडका भित्ताहरूमा जहाँ जोखिम छ, त्यसको नक्सांकन गरी व्यवस्थित गर्न जरुरी छ। जोखिमका क्षेत्रहरू पहिचान गर्ने र त्यसअनुसार क्रमशः बस्ती व्यवस्थित गर्न नसकिए बर्सेनि विपद्ले ज्यान लिइरहन्छ, धनमालको पनि नोक्सानी गरिरहन्छ। जस्तो कि यसपालि मनसुनकै सुरुआतमा पुलपुलेसा र जलविद्युत्लगायत पूर्वाधारमा पनि क्षति पुगिसकेको छ। जानकारहरू यसपालि पूर्वीपहाडमा दशकयताकै ठूलो वर्षा भएको बताउँछन्। तर, धेरै पानी पर्नुमात्रै सर्वसाधारणको ज्यान जानुको मूल कारण मान्न सकिन्न। व्यवस्थित बसोबासका लागि सरकारले माखो मारेको छैनमात्रै होइन, विकासका नाममा जथाभावी निर्माण गरिरहेको छ। जसले जोखिम बढाएको छ। पहाडका भित्ताहरू डोजरले कोपरेर जसरी बाटो बनाइएको छ, पहिल्लो समय पहिरोको कारण त्यो पनि हो। त्यसो त नदीकिनारका अव्यवस्थित बसोबास पनि जोखिमका अरू कारण हुन्। देशभरि नै व्यवस्थित बसोबासको योजना बनाएर कार्यान्वयन नगर्ने हो भने हरेक वर्ष यस्ता विपत्ति आइरहन्छन् र मृत्यु भइरहन्छ। यो वर्ष मनसुनजन्य विपदबाट साढे १२ लाख नेपाली प्रभावित हुने राष्ट्रिय विपद् न्यूनीकरण तथा व्यवस्थापन प्राधिकरणको अनुमान छ। तर तिनलाई कसरी प्रभावित हुन नदिने भन्ने कसरत सरकारले सुरु गरेकै छैन। जुन कामका लागि कत्ति ढिला गरिनु हुँदैन।"
सार्वजनिक सवारीको विद्युतीकरण,"पछिल्लो वर्षको बजेटले विद्युतीय सवारीसाधनमा अघिल्लो वर्षको तुलनामा भन्सार महसुल बढाएको छ। काठमाडौं : सन् २०२० मा नेपालमा कुल सवारीसाधनको एक प्रतिशतमात्रै विद्युतीय सवारीसाधन (ईभी) ले ओगटेको थियो। यद्यपि, तिनीहरूको लोकप्रियता बढ्दै गएको छ, जसले निजी क्षेत्रलाई लगानी गर्ने र ईभीका लागि अनुकूल वातावरण सिर्जना गर्ने महत्त्वपूर्ण अवसर प्रदान गरिरहेको छ। यसले पर्याप्त संख्यामा चार्जिङ स्टेसनहरू स्थापना गर्ने, सवारीसाधनको मापदण्डहरू लागू गर्ने र पहुँचयोग्य वित्तीय प्रणालीहरू सुनिश्चित गर्ने कार्यहरू समावेश गर्दछ। तथ्यांकअनुसार चालू आर्थिक वर्षको पहिलो १० महिनामा ८ अर्ब ४१ करोड रुपैयाँबराबरका विद्युतीय सवारीसाधन आयात भएको छ, जसबाट सरकारले भन्सार राजस्व २ अर्ब रुपैयाँ उठाएको छ। यसको विपरीत पेट्रोलियम पदार्थबाट चल्ने सवारीसाधनको वार्षिक आयात लागत एक खर्ब रुपैयाँ रहेको पाइएको छ। विद्युतीय सवारीसाधनको प्रयोगले गति लिएको भए पनि नेपालमा सार्वजनिक यातायातमा यसको प्रयोग न्यून रहेको छ। नेपालमा सार्वजनिक यातायात प्रयोग गर्ने जो कोहीलाई थाहा छ कि यो कष्टपूर्ण छ, त्यसैले देशका धेरै मानिस निजी सवारीसाधन प्रयोग गर्छन्। यसले ट्राफिक जाम र दुर्घटनाका समस्या सिर्जना गर्दछ, नेपाल, बंगलादेश र भुटानका लागि आईएफसी कन्ट्री म्यानेजर मार्टिन होल्टम्यानले भने, काठमाडौं उपत्यकामा वायु प्रदूषणको तीन प्रमुख स्रोतमध्ये सवारीसाधनको उत्सर्जनका कारण समस्या वर्षौंदेखि बढ्दै गएको छ।नेपालको हरितगृह ग्यास उत्सर्जनमा पनि यातायात क्षेत्रको सबैभन्दा ठूलो योगदान रहेको छ। त्यसो भए, यो विद्युतीय मास ट्रान्जिटलाई राम्रो तरिकाले सहरहरूमा जान मद्दत गर्ने माध्यमको रूपमा सोच्ने समय हो। थिगो, महिन्द्रा, वीवाईडी, किया, यामजी, हुन्डाई, टाटा, निसानलगायतका विभिन्न कम्पनीले नेपालमा विद्युतीय सवारीसाधन बिक्री गरिरहेका छन्। तर, आयात घटाउन र आत्मनिर्भरता बढाउन विद्युतीय सवारीसाधनको स्वदेशी उत्पादन स्थापना गर्नु महत्त्वपूर्ण छ। सार्वजनिक सवारीसाधनको विद्युतीकरण अहिलेको आवश्यकता भएको थिगोका प्रबन्ध निर्देशक राजन रायमाझी बताउँछन्। ११ सिटको सार्वजनिक सवारी दैनिक करिब ३ सय किलोमिटर दौडन्छ र करिब ४० लिटर डिजेल खपत गर्छ। यसलाई सजिलैसँग ईभीद्वारा विस्थापित गर्न सकिन्छ, उनी भन्छन्, निजी क्षेत्रले विद्युतीकरण अभियानलाई समर्थन गर्न राम्रो काम गरिरहेको छ तर सरकारी नीति, बैंक र सांसदले निजी यात्रुवाहक सवारीलाई मात्र ईभीको रूपमा हेर्छन्। थिगोले चार्जिङ स्टेसन स्थापना गरेको मूलकोट, सिन्धुली जिल्लाको दोस्रो ठूलो बिजुली खपत गर्ने स्थान भएको छ। हाम्रो नीति र योजनामा स्थिरताको कमीले गर्दा व्यावसायिक ईभीलाई बेवास्ता गरिएको छ, रायमाझी थप्छन्। पछिल्लो वर्षको बजेटले विद्युतीय सवारीसाधनमा अघिल्लो वर्षको तुलनामा भन्सार महसुल बढाएको छ। अघिल्लो बजेटमा प्रदान गरिएको १०० किलोवाटसम्मका सवारीसाधनलाई अन्तःशुल्कमा छुट ५० किलोवाटसम्मका सवारीसाधनमा घटाइएको छ। साथै ५० किलोवाटदेखि १०० किलोवाटसम्मका सवारीसाधनमा १५ प्रतिशत भन्सार र १० प्रतिशत अन्तःशुल्क लगाइएको छ। अघिल्लो वर्षको तुलनामा १०० किलोवाटदेखि २०० किलोवाटसम्मका सवारीसाधनमा भन्सार र अन्तःशुल्क १०१० प्रतिशतले घटाइएको छ र २० प्रतिशतमा झारिएको छ। २०० किलोवाटदेखि ३०० किलोवाटसम्मका सवारीसाधनको भन्सार महसुल ५ प्रतिशतले घटाएर ४० प्रतिशतमा झारेको छ भने अन्तःशुल्क अघिल्लो वर्षको जस्तै ४५ प्रतिशतमा कायम छ। ३०० किलोवाटभन्दा माथिका सवारीसाधनले अझै पनि ६० प्रतिशत कर तिर्नु परेको छ।साथै, चालू बजेटले यसअघि सवारीसाधन निर्माण उद्योगलाई पार्टपुर्जा पैठारीमा दिएको कर छुट हटाइएको छ। यो कदमले नयाँ उद्योग स्थापनालाई निरुत्साहित गर्न सक्ने भएकाले विज्ञहरूमा चिन्ता बढेको छ। विद्युत् उत्पादन बढे पनि सीमित खपतका कारण वर्षायाममा विद्युत् खेर जाने गरेको छ। सन् २०४५ सम्म शून्य कार्बन उत्सर्जन हासिल गर्ने प्रतिबद्धताका साथ सरकारले सबै सवारीसाधनहरू, चाहे आयातित होस् वा स्वदेशमा उत्पादित विद्युतीय हुने दाबी गरेको छ। सरकारले आयात कर बढाउनुको सट्टा स्वदेशी विद्युतीय सवारीसाधन उत्पादनका लागि सहयोगी वातावरण बनाउनेतर्फ ध्यान दिनुपर्ने विज्ञ बताउँछन्।नेपालमा व्यावसायिक ईभीको प्रयोग भर्खरै सुरु भएको छ, तर पछिल्लो समय भन्सार महसुलले उपभोक्ता र निजी सरोकारवालालाई निराश बनाएको छ, रायमाझीले बताए। नेपाल विद्युत् प्राधिकरणले वर्षायाममा हालको वृद्धिसँगै आगामी वर्षहरूमा हिउँदमा विद्युत् खपत बढ्ने प्रक्षेपण गरेको छ। बढ्दो खपत घरायसी बिजुलीको उपयोगले मात्र नभई कलकारखानाको वृद्धि र विद्युतीय सवारीसाधनको प्रयोगले पनि प्रभावित हुन्छ। तसर्थ, सरकारले विद्युतीय सवारीसाधनको उत्पादन र प्रयोग बढाउने प्रयासलाई प्राथमिकता दिनुपर्छ। विद्युतीय सवारीसाधनको उत्पादन विस्तार गरी आन्तरिक उपभोगलाई प्रोत्साहन गरेर पेट्रोलियम पदार्थको आयात घटाउन सकिन्छ। यसले भारतसँगको व्यापार घाटा घटाउन योगदान पुर्याउनेछ र पेट्रोलियम आयात घट्दा वार्षिक २ सय अर्ब रुपैयाँभन्दा बढी बचत हुनेछ। विद्युतीय सवारीसाधनको स्थापनाले प्रविधि हस्तान्तरणमा सहयोग पुर्याउँछ र नेपालमा नवीनतम उच्चस्तरीय प्रविधि पनि भित्रिन्छ। औद्योगिक क्षेत्रमा नयाँ अभ्यासहरू लागू गर्दा अन्य उद्योगहरूमा पनि प्रविधिको महत्त्वबारे चेतना जगाउँछ।विद्युतीकरणका लागि प्रारम्भिक काम दुई र तीनपाङ्ग्र्रे सवारीसाधनमा हुन सक्छ किनभने यसले नेपालको सवारीसाधनको ८० प्रतिशत भाग ओगटेको छ। त्यसपछिका प्रयोग सार्वजनिक बसहरूमा गर्न सकिन्छ, होल्टम्यानले भने। हाल, थिगोले मुख्य रूपमा सार्वजनिक विद्युतीय सवारीसाधनको कारोबार गर्छ। साझा यातायातले चीनबाट ४० विद्युतीय बस आयात गरिसकेको छ तर त्यसमध्ये ६ वटाले मात्रै सेवा दिइरहेका छन्। उपत्यकामा चार्जिङ स्टेसनको अभाव र पूर्वाधारको अन्य सीमितताका कारण करिब ५ सय ६० करोड रुपैयाँमा खरिद गरिएका यी बस बनेपा, ललितपुर र पोखराका पार्किङ स्थलमा अलपत्र पर्न बाध्य भएका छन्। पछिल्लो समय बीपी राजमार्गमा सञ्चालित लामो दूरीका सार्वजनिक यातायातका लागि विद्युतीय माइक्रोबस र भ्यान सञ्चालनमा आएका छन्। तर, यस सम्बन्धमा सरकारी सहयोग र नीति आशाहीन देखिन्छ। यसअघि काठमाडौं उपत्यकाभित्र र बाहिर करिब एक दर्जन सार्वजनिक विद्युतीय बस सञ्चालन गर्दै आएको सुन्दर यातायातले सरकारको सहयोगको अभावले गर्दा केही महिना अघि विद्युतीय बस सेवा बन्द गर्यो। विद्युतीय बस सेवाबन्द गर्ने निर्णय गर्नुको कारण ईभी चार्जिङ स्टेसनको माग शुल्क मिनाहा गर्ने विद्युत् प्राधिकरणको निर्णय कार्यान्वयन गर्न सरकार असफल भएको कम्पनीले जनाएको छ। सन् २०२० देखि विद्युतीय बसहरूको लोकप्रियतामा उल्लेखनीय वृद्धि भएको छ। सन् २०२२ मा विद्युतीय बसको विश्वव्यापी बिक्री लगभग ६६ हजार एकाइ पुगेको छ। यस बजारको प्रमुख शक्ति चीन हो, जसले विश्वव्यापी रूपमा हुने विद्युतीय बस बिक्रीको ८० प्रतिशतभन्दा बढी हिस्सा ओगटेको छ।"
मुद्दा फिर्तामाफीमा सत्ता दुरुपयोग,"अपराधको जात हुँदैन, धर्म हुँदैन। न वर्ण हुन्छ, न त यसको लिङ्ग नै। अपराध अपराध नै हुन्छ। कुनै पनि राज्य सञ्चालनमा विधि र थिति बसाल्न अपराध गर्नेलाई कानुनी सजाय हुनैपर्छ। तर, विडम्बना नै भन्नुपर्छ, मुलुकमा अपराध गर्नेहरू राजनीतिक वा शक्तिको आडमा उन्मुक्ति पाउँदै आएका छन्, त्यो पनि न्यायालयले सजाय तोकिसकेपछि। अर्थात्, जसको शक्ति र सत्ता छ, उसले जे गरे पनि उन्मुक्ति पाउने कार्यले प्रश्रय पाइरहेको छ। यसले एकातिर दण्डहिनतालाई प्रश्रय दिएको छ भने अर्कोतिर, कानुनी राज र लोकतन्त्रलाई गिज्याइरहेको छ। काठमाडौं : सरकारले चाहेको, स्वार्थ गाँसिएको र पहुँच भएकाहरूको मुद्दा कसरी फिर्ता वा माफी हुन्छन् भन्ने यी केही दृष्टान्त हुन्। अदालतले दोषी ठहर गरे पनि सत्ता र शक्तिको आडमा मुलुकमा आममाफी दिने तथा मुद्दा फिर्ता लिने प्रचलन बढ्दै गएको छ। यसले कानुनी शासन र मानवअधिकारका मूल्य मान्यताको खिल्ली उडाउने काम भइरहेको छ। सत्ता र शक्तिको आडमा आफूमाथि आक्रमण गर्नेको मुद्दा फिर्ता लिएको भन्दै उपप्राध्यायक चलाउनेले त अनशन नै सुरु गरेका छन्। तीन वर्षदेखि न्यायको प्रतिक्षामा रहेका उपप्रध्यापक चलाउनेले त्रिवि उपकुलपतिको कार्यालय अगाडि अनशन सुरु गरेका हुन्। त्रिवि समाजशास्त्रका उपप्राध्यापक चलाउने माथि २०७७ वैशाख २० गते सत्तासीन कांग्रेस निकट विद्यार्थी नेताहरूले आक्रमण गरेका थिए। त्यसविरुद्ध जिल्ला अदालतमा मुद्दा पर्यो। तर, ०७९ जेठ ४ गते तत्कालीन महान्यायाधिवक्ता खम्मबहादुर खातीले मुद्दा फिर्ता लिन सकिने राय सरकारलाई दिए। सत्ताको आडमा मुद्दा फिर्ता भयो। आफूले न्याय पाउनुपर्ने भन्दै उपप्राध्यापक चलाउनेले अनशनको बाटो रोजेका हुन्। महान्यायाधिवक्ताको कार्यालय । उपप्राध्यायक चलाउनेमाथि आक्रमण गर्नेको मुद्दा मात्र होइन, हरेक वर्ष बिना अध्ययन सरकारले गम्भीर प्रकृतिका मुद्दा फिर्ता लिने गरेको छ। सरकारका लागि गणतन्त्र दिवस शक्ति र सत्ताको आडामा आममाफी दिनेमुद्दा फिर्ता लिने अवसर बन्न थालेको छ। यसैकारण सरकारप्रतिको जनविश्वास खस्कँदै गएको छ। अभियोगपत्र दायर भएदेखि फैसला र त्यसको परिणामलाई समेत अनदेखा गरी मुद्दा फिर्ता लिनेमाफी दिने गरिएको छ। जसका कारण फौजदारी न्याय प्रशासनमा काम गर्ने निकाय एवं अधिकारीहरूको मनोबल खस्किँदै गएको जानकारहरू बताउँछन्। ट्रान्सपरेन्सी इन्टरनेसनल नेपालका अध्यक्ष पद्मिनी प्रधानांग सत्ता र शक्तिको दुरुपयोग गर्दै मुद्दा फिर्तामाफी दिने गरिएकाले हरेक वर्ष विवाद हुने गरेको बताउँछिन्। सुशासन कायम गर्न राजनीतिक नेतृत्व नै लागेन, प्रधानांग भन्छिन्, कार्यकर्ताको मुद्दा फिर्ता लिने वा माफी दिने प्रवृत्तिले अराजकता निम्त्याउँछ। कानुनी शासनको बर्खिलापमा मुद्दा फिर्ता लिने कार्य भइरहेको छ। सरकारले कोकसका, केकारण र कस्ता प्रकृतिका मुद्दाहरू फिर्तामाफी गरियो भन्ने आधार र औचित्य खुलाउँदैन। जबर्जस्ती करणी, बैंक डकैती, अंगभंग कुटपिट, गोवध, डाँका, कर्तव्य ज्यान, डाँका चोरी जस्ता मुद्दाहरूसमेत फिर्ता लिने गर्छ। नक्कली वा झूटा मुद्दा चलाइएको रहेछ भने मात्र मुद्दा फिर्ता लिने वा माफी दिनुपर्छ, सर्वोच्च अदालतका पूर्वन्यायाधीश बलराम केसी भन्छन्, सत्ता र शक्तिसँग निकट सम्बन्ध भएकाहरूको मुद्दा फिर्ता लिने काम भएको छ। तर, अभियुक्तलाई अन्याय भएको अवस्थामा मात्र मुद्दा फिर्ता लिनुपर्ने हो। केकस्ता मुद्दा फिर्ता लिने वा नलिने भन्ने सम्बन्धमा अन्तिम निर्णय गर्ने अधिकार सरकारको स्वविवेकमा छोड्दा दुरुपयोग बढेको छ। फिर्ता लिने निर्णय कानुनी राय सल्लाह दिने काम महान्यायाधिवक्तालाई मात्र जानकारी दिई गुपचुप निर्णय हुने गरेका छन्। सरकारले गरेका जेजस्ता निर्णयप्रति पनि प्रतिरक्षा गर्ने कानुन व्यवसायीलाई महान्यायाधिवक्ता बनाउने चलन छ। त्यसैकारण महान्यायाधिवक्ताले विवेक प्रयोग नगर्दा जस्ता मुद्दा पनि फिर्ता भइरहेको विज्ञहरू बताउँछन्। महान्यायाधिवक्ताले पनि आफूलाई नियुक्तिका लागि सिफारिस गरेका प्रधानमन्त्रीको गुन तिर्न लाग्छन्। कानुन र संविधानको मनसाय होइन कि प्रधानमन्त्रीको मनसाय हेर्छन्, एक पूर्वमहान्यायाधिवक्ता भन्छन्, महान्यायाधिवक्ताले प्रधानमन्त्रीको कानुनी सल्लाहकार होइन, तामेलदारको भूमिका निर्वाह गरेकैले मुद्दा फिर्तासम्बन्धी कानुनी व्यवस्थाको दुरुपयोग भएको हो। महान्यायाधिवक्ता प्रधानमन्त्रीको सिफारिसमा राष्ट्रपतिबाट नियुक्ति हुने संवैधानिक व्यवस्था छ। प्रधानमन्त्रीले नियुक्ति गर्दा नै आफ्ना निर्णयमा इन्कार गर्ने नभई अक्षरशः कार्यान्वयन गर्नेलाई महान्यायाधिवक्ता बनाउने गर्छन्। महान्यायाधिवक्ताबाट प्रतिरक्षा भइहाल्ने भन्दै सरकारले फौजदारी मुद्दा फिर्ता लिएर दण्डहिनतालाई प्रोत्साहन गरिरहेको छ। कानुनी सल्लाहभन्दा पनि तामेल गर्ने खालका कानुन व्यवसायीलाई नियुक्तिको सिफारिस गर्छन्। तामेलदारबाट के आशा गर्ने ? ती पूर्वमहान्यायाधिवक्ताले प्रश्न गरे। गम्भीर प्रकृतिका मुद्दाहरूमा समेत विषयवस्तुको गम्भीरता नहेरी सरकारले फिर्ता लिएको पाइएको छ। जस्तै उपप्रध्यापक चलाउनेको मुद्दामा तत्कालीन महान्यायाधिवक्ता खम्बबहादुर खातीले मुद्दा फिर्ता लिँदा कानुनको प्रतिकूल नहुने राय दिए। जेठ २९ गतेको मन्त्रिपरिषद् बैठकले उपप्राध्यापक चलाउने विरुद्धको मुद्दा फिर्ता गर्ने निर्णय गरेको महान्यायाधिवक्ता कार्यालयले जनाएको छ। संविधान र कानुनको मर्मविपरीत पञ्चायतकालदेखि गणतन्त्र कालसम्म आफू निकट व्यक्तिको मुद्दा फिर्ता लिने क्रम जारी छ। कतिपय मुद्दा फिर्ता लिए पछि त्यसविरुद्ध अदालतमा मुद्दा परेका छन्। सर्वोच्च अदालतले त्रुटिपूर्ण निर्णयको बदर गरे पनि आदेशमा स्पष्ट मापदण्ड निर्धारण गरेको छैन। पञ्चायतकालमा डीबी लामा अर्थात् दिलबहादुर लामाको भ्रष्टाचारसम्बन्धी मुद्दामा अदालतले दोष्ीा ठहर गर्यो, तर सरकारले मुद्दा फिर्ता लियो। सर्वोच्च अदालतका न्यायाधीश विश्वनाथ उपाध्यायको इजलासबाट अदालतको अनुमतिबिना पक्षले मुद्दा फिर्ता लिन नपाइने फैसला भयो। माफीमिनाहासम्बन्धी संवैधानिक व्यवस्थाबमोजिम उनले माफी पाए। पछि राजनीतिमा लागे र सहायकमन्त्रीसम्म भए। पहिलेपहिले प्रधानमन्त्रीले अनौपचारिक ढंगले महान्यायाधिवक्तासँग कुरा राख्थे। प्रधानमन्त्रीले पेल्न सक्दैनथे, पूर्वमहान्यायाधिवक्ता भन्छन्, अहिले त प्रधानमन्त्रीले जे भन्छन्, हस हजुर भन्ने खालका व्यक्ति छनोट गरी नियुक्ति दिन थालियो। पूर्वगृहसचिव खेमराज रेग्मी महान्यायाधिवक्ताले मुलुक र मुलुकवासीप्रति जिम्मेवार भएर काम गर्नुपर्ने बताउँछन्। संवैधानिक दायित्व निर्वाह गर्न योग्य दिएकाले महान्यायाधिवक्तामा नियुक्त गरिएको हो, रेग्मी भन्छन्, संवैधानिक निकायका पदाधिकारीले अह्राएअनुसार गर्ने हलिगोठाला जस्तो सम्झनु भएन। मातृ दलनै रक्षा कवचत्रिभुवन विश्वविद्यालय, समाजशास्त्र विभागका विभागीय प्रमुखको नियुक्तिलाई लिएर ५२ दिन तालाबन्दी भयो। नेविसंघका विद्यार्थीले गरेको तालाबन्दीको विपक्षमा थिए, उपप्राध्यापक चलाउने। ०७७ असोज २० मा नेविसंघका त्रिवि एकाइ अध्यक्ष हरि आचार्य, सचिव योगेन्द्र रावल, रुपेश शाह, रविनकुमार लामा, निरज रानामगर, सयुज श्रेष्ठ, दीपक ओझालगायतले उपप्राध्यापक चलाउनेमाथि आक्रमण गरे। उनीहरूविरुद्ध ज्यान मार्ने उद्योगअन्तर्गत मुद्दा चलाइएको थियो। भ्रातृ संगठनका विद्यार्थी नेताहरूमाथि ज्यान मार्ने मुद्दा दर्ता भएकाले फिर्ता लिनुपर्ने गरी राय दिन माथिबाट दबाब आयो, महान्यायाधिवक्ता कार्यालय स्रोतले भन्यो, त्यसअनुसार नै राय दिइयो। त्यसैकारण जिल्ला अदालतमा मुद्दा चल्दाचल्दै मन्त्रिपरिषद्को बैठकले जेठ ३० गते मुद्दा फिर्ता लियो।वरिष्ठ अधिवक्ता एकराज भण्डारी सरकारका निर्णयहरू स्वच्छ, निष्पक्ष र न्यायपूर्ण नहुँदा कानुनी शासनको मर्ममा आघात पुग्ने बताउँछन्। अपराधमा राजनीति मिसिएको छ, वरिष्ठ अधिवक्ता भण्डारी भन्छन्, राजनीति अपराधीकरण भएको छ। स्वेच्छाचारी कदम सरकारले लिने मुद्दा फिर्ता र राष्ट्रपतिबाट हुने माफी बर्सेनि विवादित हुने गरेको छ। मुद्दाको किसिम र प्रकृतिको सम्बन्धमा शर्तसहित सरकारले मुद्दा फिर्ता लिन सक्ने संवैधानिक एवं कानुनी व्यवस्था छ। तर, सरकारको निर्णय स्वतः कार्यान्वयन भने हुँदैन। अदालतको सहमतिबिना मुद्दा फिर्ता लिने प्रक्रियाले पूर्णता पाउँदैन। सरकारले निर्णय गरेपछि महान्यायाधिवक्ता वा सरकारी वकिलमार्फत सम्बन्धित अदालतमा मुद्दा फिर्ता लिनुपर्ने कारण र औचित्य सहितको निवेदन दिनुपर्छ। उपप्राध्यापक चलाउनेको मुद्दामा पनि जिल्ला सरकारी वकिल कार्यालय काठमाडौंले निवेदन जिल्ला अदालतमा दिएको छ। सहायक जिल्ला न्यायाधिवक्ता मनिषबाबु पोखरेल मुद्दा फिर्तासम्बन्धी निर्देशिका २०७७ बमोजिम निवेदन दिएका बताउँछन्। महान्यायाधिवक्ता कार्यालय स्रोतले भन्यो, विरोध स्वरूप लगाएको ताला तोडेको कारणबाट विवाद उत्पन्न भएको हो। ज्यान मार्ने नियत होइन। यो पूर्वरिसइवी हो भन्ने तर्क इजलास समक्ष राखिने छ। सरकारी वकिलको निवेदनमाथिको सुनुवाइपछि अदालत सहमत भएमा मात्र मुद्दा फिर्ता हुन सक्छ। अदालतले मुद्दा फिर्ताको आधार, कारण र औचित्य समेतको विचार गरी अनुमति दिन्छ। पूर्वमहान्यायाधिवक्ता सुशील पन्त सरकारले मुद्दा फिर्ता लिने निर्णय गर्नेबित्तिकै पनि मुद्दा फिर्ता नहुने बताउँछन्। महान्यायाधिवक्ताले मुद्दा फिर्ताको सम्बन्धमा विवेक प्रयोग गर्ने हो। कति विवेक प्रयोग गरेको छ भन्ने अदालतले पनि हेर्न सक्छ, पूर्वमहान्यायाधिवक्ता पन्त भन्छन्, अदालतले सहमति नदिई मुद्दा फिर्ता हुँदैन। अदालतमा राजनीतीकरण छछैन त्यो पक्ष जनताले मनन गर्छन्। वरिष्ठ अधिवक्ता भण्डारी राजनीतिक प्रतिशोध लिने उद्देश्यले वैचारिक आस्थाको आधारमा चलाइएका मुद्दाको अन्त्य हुनुपर्ने बताउँछन्। मुद्दा फिर्ताको सवालमा सरकार स्वेच्छाचारी होइन। पूर्ण सतर्क हुनुपर्छ। आग्रहपूर्वाग्रह र पहुँचको भरमा मुुद्दा फिर्ता लिनुहुँदैन, भण्डारी भन्छन् । कस्ता मुद्दा हुँदैन फिर्ता नेपालको संविधान, फौजदारी कसुर (सजाय निर्धारण तथा कार्यान्वयन) ऐन र सरकारी मुद्दासम्बन्धी ऐन २०४९ मा सरकारवादी हुने फौजदारी मुद्दा फिर्ता लिन सक्ने व्यवस्था छ। सरकारी मुद्दासम्बन्धी ऐन २०४९ मा के कस्तो प्रकृतिको मुद्दा फिर्ता लिन मिल्ने वा नमिल्ने भनी स्पष्ट व्यवस्था नहुँदा सरकारले थुप्रै मुद्दाहरू फिर्ता लिएको थियो। मुलुकी फौजदारी कार्यविधि संहिता ऐन २०७४ को दफा ११६ मा फिर्ता लिन नसकिने मुद्दाबारे स्पष्ट व्यवस्था छ। झुट्टा राहदानी वा नागरिकता, अध्यागमन, भ्रष्टाचार, मानव बेचबिखन तथा ओसारपसार वा कारोबारसँग सम्बन्धित मुद्दा फिर्ता लिन नसकिने ऐनमा छ। त्यस्तै वन्यजन्तुको अवैध शिकार तथा व्यापार, सार्वजनिक उपभोगका वस्तुमा विष मिसाइएको, विष प्रयोग गरी वा क्रुर, अमानवीय तवरले वा नियन्त्रणमा लिई ज्यान मारेको, सम्पत्ति शुद्धीकरण, प्राचीन स्मारक संरक्षणसम्बन्धी मुद्दा पनि फिर्ता लिन नसकिने फौजदारी कार्यविधि संहिता ऐनमा उल्लेख छ। त्यस्तै मुलुकविरुद्ध गरिएको जासुसी, हातहतियार तथा खरखजानासम्बन्धी कसुर, आणविक, रासायनिक, जैविक (जीवाणुयुक्त ) वा विषालु हातहतियार उत्पादन वा कारोबारसम्बन्धी मुद्दाहरू पनि फिर्ता गर्न सकिँदैन। विस्फोटक पदार्थसम्बन्धी कसुर, राष्ट्रिय तथा सार्वजनिक सम्पदाविरुद्धका कसुर, मानसिक एवं शारीरिक यातनाजन्य कसुर, बेपत्ता पार्नेसम्बन्धी कसुर, अपहरण तथा शरीर बन्धक, करणीसम्बन्धी कसुर, इलाज (उपचार) सम्बन्धी कसुर, खोटा मुद्रासम्बन्धी कसुरमा पनि फिर्ता नहुने कानुनी व्यवस्था छ। जथाभावी मुद्दा फिर्ता लिनेमाफी दिने कार्यले अराजकता निम्त्याउँछ। कानुनी शासनको बर्खिलापमा छ।पद्मिनी प्रधानांग, अध्यक्ष, ट्रान्सपरेन्सी इन्टरनेसनल नेपाल अभियुक्तलाई अन्याय भएको अवस्थामा मात्र मुद्दा फिर्ता लिने हो। तर, यहाँ त सत्ता र शक्तिको दुरुपयोग गर्दै मुद्दा फिर्ता लिनेमाफी दिने काम भइरहेको छ।बलराम केसी, पूर्वन्यायाधीश  सर्वोच्च अदालत महान्यायाधिवक्ताले सरकारलाई मुद्दा फिर्ताको राय दिँदा विवेक प्रयोग गर्नुपर्छ। विवेक प्रयोग छछैन भन्ने अदालतले हेर्न सक्छ।सुशील पन्त, पूर्वमहान्यायाधिवक्ता"
कर्पोरेट ब्याडमिन्टन आजदेखि,"प्रतियोगितामा कर्पोरेट हाउस, विभागीय टोली र सातै प्रदेशका खेलाडीको सहभागिता रहेको छ। काठमाडौं : नवौं संस्करणको अन्नपूर्ण पोस्ट् कर्पोरेट ब्याडमिन्टन प्रतियोगिताको सम्पूर्ण तयारी पूरा भएको छ। असार ६ देखि ९ गतेसम्म त्रिपुरेश्वरस्थित राष्ट्रिय खेलकुद परिषद्को कभर्डहलमा सञ्चालन हुने प्रतियोगिताको सम्पूर्ण तयारी पूरा भएको अन्नपूर्ण मिडिया नेटवर्कका उपमहानिर्देशक विकास श्रेष्ठले जानकारी दिए। प्रतियोगिताको सम्पूर्ण तयारी पूरा भएको छ। खेलाडी, प्रशिक्षक, निर्णायक र खेलप्रेमीको तीव्र प्रतिक्षा सकिएको छ, उपमहानिर्देशक श्रेष्ठले भने, प्रतियोगितामा दुई सयभन्दा बढी खेलाडीको सहभागिता रहने छ। नेपाल ब्याडमिन्टन संघको प्राविधिक सहयोगमा सञ्चालन हुने प्रतियोगितामा सात स्पर्धामा प्रतिस्पर्धा हुनेछ। प्रतियोगितामा कर्पोरेट हाउस, विभागीय टोली र सातै प्रदेशका खेलाडीको सहभागिता रहेको छ। प्रतियोगितामा एक्जुकेटिभतर्फ पुरुष एकल र एक्जुकेटिभ पुरुष डबल्समा प्रतिस्पर्धा हुनेछ। यस्तै खुलातर्फ पुरुष एकल, पुरुष डबल्स, महिला एकल, मिक्स डबल्समा प्रतिस्पर्धा हुनेछ। यस्तै कर्पोरेट डबल्समा कर्पोरेट हाउसका अध्यक्ष, महानिर्देशक, निर्देशक र प्रमुख कार्यकारी अधिकृत तहकाले प्रतिस्पर्धा गर्ने उपमहानिर्देशक श्रेष्ठले जानकारी दिए। प्रतियोगितामा एक्जुकेटिभ पुरुष एकल, एक्जुकेटिभ पुरुष डबल्स र कर्पोरेट डबल्सतर्फका विजेताले एक लाख रुपैयाँ पुरस्कार पाउने छन्। उपविजेताले ५० हजार र तेस्रो स्थान हासिल गर्ने दुई खेलाडीले जनही २५ हजार रुपैयाँ पुरस्कार प्राप्त गर्ने छन्। यस्तै खुला पुरुष एकल, डबल्स, महिला एकल र मिक्स डबल्सका विजेताले ८० हजार, दोस्रो हुनेले ४० हजार र तेस्रो हुने खेलाडीले १५ हजार रुपैयाँ पाउने छन्। ग्लोबल आईएमई बैंक मुख्य प्रायोजक रहेको प्रतियोगितामा होन्डा ग्राजिया, एभरेष्ट बैंक, डीएचआई, साल्ट ट्रेडिङ कन्सर्न, सगरमाथा लुम्बिनी इन्सुरेन्स, नामी कलेज, फुडमान्डु, एभीट्रेस, एग्रो फ्रुटलगायतले प्रायोजन गरेका छन्।"
"चूडामणिसहित तीन जनालाई ९ वर्ष जेल, ६ अर्ब बिगो","अख्तियारले आयोगका पदाधिकारीले क्षेत्राधिकार मिचेर कर मिनाहा गरेको, समयावधि नाघेका फाइल हेरेको, नक्कली भ्याट बिल जोडिएका करसमेत मिहाना गरेको, माग नै नगरेको विषयमा पनि कर छुट दिएको दाबीसहित विशेषमा मुद्दा दायर गरेको थियो। काठमाडौं : विशेष अदालतले कर फछ्र्योट आयोगको भ्रष्टाचार मुद्दामा हालसम्मकै बढी बिगो, जरिवाना र सजाय तोकेको छ। विशेषका अध्यक्ष श्रीकान्त पौडेल र सदस्यहरू यमुना भट्टराई र शालिग्राम कोइरालाको इजलासले कर फछ्र्योट आयोगका तीन जना पूर्वपदाधिकारीबाट ६ अर्ब १५ करोड बढी बिगो र त्यसको दोब्बर जरिवाना असुल गर्ने निर्णय गरेको हो। विशेषले आयोगका तत्कालीन अध्यक्ष लुम्बध्वज महतलाई ९ वर्ष एक महिना र आयोगका सदस्य उमेशप्रसाद ढकाल र सदस्य सचिव एवं आन्तरिक राजस्व विभागका पूर्वमहानिर्देशक चूडामणि शर्मालाई ९९ वर्ष कैद सजाय तोकेको छ। विशेषले आयोगका तीनै जना पूर्वपदाधिकारीलाई ६ अर्ब १५ करोड ७० लाख ४६ हजार ८ सय ४७ बिगो कायम गर्ने फैसला भएको अदालतका प्रवक्ता एवं उपरजिष्ट्रार दीपेन्द्रनाथ योगीले जानकारी दिए। भ्रष्टाचार निवारण ऐनबमोजिम बिगोको दोब्बर जरिवाना निर्धारण गरिएको उनले बताए। यसअनुसार तीनै जनाविरुद्ध १२ अर्ब ३० करोड ४० लाख ९३ हजार ६ सय ९४ रुपैयाँ जरिवाना तोकिएको छ। विशेषका प्रवक्ता योगीकाअनुसार तीन पदाधिकारीलाई ६ अर्ब १५ करोड ७० लाख ४६ हजार ८ सय ४७ रुपैयाँ बिगो र जनही २ अर्ब ५ करोड २३ लाख ४८ हजार ९ सय ४९ रुपैयाँका दरले जरिवाना असुल गर्नुपर्ने सजाय तोकिएको छ। निर्धारित सजायअनुसार दोषी ठहर तीनै जनाविरुद्ध बिगो र जरिवानासहित जनही ४ अर्ब १० करोड ४६ लाख ९७ हजार ८ सय ९८ रुपैयाँ तोकिएको छ। विशेषले कर फछ्र्योट आयोगका तत्कालीन अध्यक्ष महतलाई ९ वर्ष १ महिना कैद सजाय तोकेको छ। आयोग सदस्य उमेश ढकाल र आयोगका सदस्य सचिवसमेत रहेका शर्मालाई ९९ वर्ष जेल सजाय तोकिएको छ। जेठ १८ गते विशेषले उनीहरूलाई राजस्व चुहावटका दुई मुद्दामा दोषी ठहर गरेको थियो। त्यस दिन बिगो, जरिवाना र सजाय तोक्न बाँकी राखेर फैसला सुनाइएको थियो। आयोगका तीनै जना पदाधिकारीविरुद्ध अख्तियार दुरुपयोग अनुसन्धान आयोगले राजस्व चुहावट गरेको भन्दै विशेषमा दुइटा मुद्दा दर्ता गरेको थियो। अख्तियारले ०७४ साउन १ मा १० अर्ब २ करोड बिगोसहित मुद्दा हालेको थियो। ४५ वटा करदातालाई छुट दिने नाममा आयोगका पदाधिकारीले अनियमितता गरेको अख्तियारको दाबी थियो। दोस्रोपटक ०७८ असार ९ गते अख्तियारले आयोगका पदाधिकारीले बदनियतपूर्वक १ अर्ब ३३ लाख २० हजार ५ सय ८५ रुपैयाँ कर छुट दिएको आरोपमा भ्रष्टाचार मुद्दा दर्ता गरेको थियो। पछिल्लो चार वर्षमा थप ७० वटा करदातालाई छुट दिएको अख्तियारको दाबी थियो। आयोगका पदाधिकारीले आपसी कुराकानीलाई मात्र आधार मानेर कर छुट दिने सम्झौता गरेको अख्तियारको दाबी थियो। आयोगका पूर्वपदाधिकारीले १ सय १५ वटा करदाताको मनोमानी किसिमले बदनियतपूर्वक बक्यौता कर छुट दिएको अख्तियारको दाबी थियो। आयोगका पदाधिकारीले कर फछ्र्योट आयोगले निर्धारण गरेको करसमेत फिर्ता दिने गरी सम्झौता गरेका थिए। माग नै नगरेको रकमसमेत मिनाहा गरिदिएका थिए। नक्कली मूल्य अभिवृद्धि कर बीजक भएका व्यावसायिक फर्म तथा कम्पनीको पनि कर मिनाहा गरिएको थियो। कर फछ्र्योट आयोगमा १ हजार २ सय २६ कर मिनाहाको निवेदन परेका थिए। जसमा आयोगले १ हजार ६९ वटा फछ्र्योट गरेको थियो। आयोगले मनपरी रूपमा मिनाहा गरेकोे देखिएपछि संसद्को सार्वजनिक लेखासमितिले पनि छानबिन गर्यो। लेखासमितिले कर निर्धारण अनियमितता भएको ठहर गर्दै अख्तियार दुरुपयोग अनुसन्धान आयोगलाई थप अनुसन्धानका लागि सिफारिस गर्यो। अख्तियारले यो विषयमा अनुसन्धान गर्यो। १ हजार ६९ अनुसन्धानमा १ सय १५ वटा करदातालाई छुट लिएको विषयमा गरेको अनुसन्धानमा ठूलो अनियमितता भेटिएको अख्तियारको दाबी थियो। अख्तियारले आयोगका पदाधिकारीले क्षेत्राधिकार मिचेर कर मिनाहा गरेको, समयावधि नाघेका फाइल हेरेको, नक्कली भ्याट बिल जोडिएका करसमेत मिहाना गरेको, माग नै नगरेको विषयमा पनि कर छुट दिएको दाबीसहित विशेषमा मुद्दा दायर गरेको थियो। आयोगले सरकारी संस्थानको ११ अर्ब ८५ करोडमध्ये ५ अर्ब ४४ करोड र निजीबाट १८ अर्ब ६६ करोडमध्ये ४ अर्ब १० करोड असुल गरेर अरू रकम मिनाहा गरेको थियो। त्रिवेणी डिस्ट्रिलरी, कृषि विकास बैंक, राष्ट्रिय बिमा संस्थान, सौरभ फोटो इन्टरनेसनल, विजार्ड इन्डस्ट्री, ओरेन्ट होटल, भाजुरन्त इन्जिनियरिङ, जेटई कम्पनी, माउन्ट एभरेस्ट बु्रअरी, एनसेल, नेपाल टेलिकम, फूलबारी होटल, गोरखा बु्रअरी, हर्बो इन्टरनेसनल, लक्ष्मी बैंक, यूटीएल लगायतलाई ठूलो परिमाणमा कर मिनाहा दिइएको थियो। सत्ता र शक्तिको आडमा ठूला घरानाका उद्योगी व्यवसायीलाई गैरकानुन रूपमा कर मिहाना गरिएको थियो। गह्रो परेका उद्यागी व्यवसायीको मात्रै कर मिहाना गर्ने उद्देश्यविपरीत राजनीतिक संरक्षणमा आयोगका पदाधिकारीले मनपरी कर मिहाना गरेको यो फैसलाले प्रमाणित गरेको छ।"
अखण्ड भारतको नक्साबारे प्रतिवेदन पठाउन मन्त्रीको निर्देशन,"मन्त्री साउदले भने, ईपीजीको प्रतिवेदन नेपाल सरकारले अधिकारिक रूपमा बुझेर अध्ययन गरेको छैन। नेपाल सरकार ईपीजीको प्रतिवेदन बुझ्न तयार रहेको भन्दै अर्को देशलाई प्रतिवेदन तत्काल बुझ्ने विषयमा सरकारले दबाब दिन मिल्दैन। काठमाडौं :परराष्ट्रमन्त्री एनपी साउदले भारतले संसद् भवनमा राखिएको म्युरल नक्सा बारे प्रतिवेदन पठाउन नयाँ दिल्लीस्थित नेपाली राजदूतावासलाई निर्देशन दिएको बताएका छन्। मंगलबार सिंहदरबारमा बसेको संघीय संसद्को अन्तर्राष्ट्रिय सम्बन्ध समितिको बैठकमा बोल्दै मन्त्री साउदले म्युरलबारे भारतीय पक्षसँग बुझेर प्रतिवेदन पठाउन दूतावासलाई निर्देशन दिइसकिएको बताएका हुन्। मन्त्री साउदले नवनिर्मित भारतीय संसद् भवनमा राखिएको म्युरलमा सम्राट अशोकको समयमा उनको साम्राज्यको फैलावट जनाइएको क्याप्सनमा लेखिएको बारे पनि समितिलाई जानकारी गराएका थिए। उनले भने, यो विषय राजनीतिक विषय नरहेको भनेर भारत सरकारका तर्फबाट आधिकारिक धारणासमेत विदेशमन्त्रीबाट आइसकेको व्यहोरा समितिलाई अवगत छ। यस विषयमा भारतीय पक्षसँग कुरा गरी प्रतिवेदन पठाउन नयाँ दिल्लीस्थित नेपाली राजदूतावासलाई निर्देशन दिइसकिएको छ। भारतीय संसद् भवनमा राखिएको म्युरलबारे सरकारको गम्भीर ध्यानाकर्षण भएको भन्दै उनले नेपालको अन्तर्राष्ट्रिय सीमाबारे समिति, सरकार सबै स्पष्ट र दृढ रहेको पनि बताए। यस विषयमा हाम्रो राष्ट्रिय सहमति रहेको छ। २०७७ असार ४ मा संविधानको दोस्रो संशोधनमार्फत् नयाँ नक्शा समेटी संविधानको अनुसूची ३ मा रहेको नेपालको निशाना छाप अद्यावधिक गरिएको तथ्य अवगत नै छ। उनले प्रधानमन्त्रीको भारत भ्रमणका क्रममा उक्त म्युरलबारे भारतीय सञ्चारमाध्यमलाई दिएको अन्तर्वार्ताका बारेमा पनि प्रष्ट पारे। मन्त्री साउदले उक्त अन्तर्वार्ताका विषयमा भने, मैले केही साताअघि एक भारतीय मिडियालाई दिएको अन्तर्वार्तामा यस विषयका बारेमा बोलेको कुरालाई लिएर भएको चर्चाबारे पनि स्पष्ट पार्न चाहन्छु। उक्त समयमा सो म्युरलसँग सम्बन्धित जानकारी पूर्णरूपमा आइसकेको थिएन। प्रष्ट जानकारीको अभावमा यो विषयमा कुनै ठोस टिप्पणी गर्नको लागि त्यो उपयुक्त समय थिएन। भारतीय पक्षसँग कुरा गरी प्रतिवेदन पठाउन नयाँ दिल्लीस्थित नेपाली राजदूतावासलाई निर्देशन दिइसकिएको छ। एनपी साउद, परराष्ट्रमन्त्री संवेदनशील विषयमा परराष्ट्रमन्त्रीले अभिव्यक्ति दिन ठिक नहुने भन्दै मन्त्री साउदले यसअघि आफूले उक्त विषयमा नबोलेको बताए। उनले भने, नेपालको नक्सा के हो भन्ने कुरा २०७७ असार ४ गते संविधानमा नै दोस्रोपटक संशोधन गरेर सर्वसहमतिमा नयाँ नक्सा समेटेर संविधानको अनुसूची ३ मा नेपालको निशान छाप अद्यावधिक गरिएको तथ्य जानकारी गराउँछु। मन्त्री साउदले अगाडि भने, हामीले हमेसा विवाद बनाइराख्नु र नेपालको अफिसियल पोजिसन भएका मान्छेलाई रातदिन नक्साका बारेमा धारणा के हो भनेर सोधिराख्नु आवश्यक छैन। संविधान संशोधन गरेर संसद्ले पास गरेको छ। संविधानको अनुसूची ३ मा नेपालको निशान छाप अद्यावधिक गरिएकाले सरकार र जनताको प्रतिबद्धता स्पष्ट छ। मन्त्री साउदले नेपालको सार्वभौम सत्ता, राष्ट्रिय अखण्डता, स्वतन्त्रता र अन्तर्राष्ट्रिय सिमानामा कुनै आँच आउन नदिन र नेपालको एक इन्च जमिन पनि अतिक्रमण हुन नदिन सरकार पूर्ण प्रतिबद्ध रहेको स्पष्ट पारे। प्रबुद्ध व्यक्ति समूह ईपीजीको प्रतिवेदनमा लेखिएको विषयबारे स्पष्ट पार्दै मन्त्री साउदले ईपीजीबारे नेपाल सरकारलाई जानकारी नभएको बताए। मन्त्री साउदले भने, ईपीजीको प्रतिवेदन नेपाल सरकारले अधिकारिक रूपमा बुझेर अध्ययन गरेको छैन। नेपाल सरकार ईपीजीको प्रतिवेदन बुझ्न तयार रहेको भन्दै अर्को देशलाई प्रतिवेदन तत्काल बुझ्ने विषयमा सरकारले दबाब दिन मिल्दैन।"
कर्पोरेट ब्याडमिन्टन खेलाडीको ड्रिम टुर्नामेन्ट बनेको छ,"अन्नपूर्ण पोस्ट् कर्पोरेट ब्याडमिन्टन हुँदैछ। यो प्रतियोगितालाई तपाईले कसरी हेर्नु भएको छ ? ब्याडमिन्टनका विषयमा अन्नपूर्णले जुन कभरेज गरेको छ, त्यस्तो कभरेज हामीले कल्पना गरेकोभन्दा धेरै उत्कृष्ट छ। यही प्रतियोगिताका कारण खेलाडीले पनि राम्रै कभरेज पाएका छन्। हाम्रा खेलाडीलाई पनि सबैले चिन्ने अवस्था आएको छ। यससँगै संघले पनि भिन्न किसिमको ओनरसिप पाएको छ। समग्रमा भन्नुपर्दा यो प्रतियोगिताले ब्याडमिन्टनलाई स्थापित र लोकप्रिय बनाउन महत्वपूर्ण भूमिका निर्वाह गरेको छ। यो प्रतियोगिता सबै खेलाडीको ड्रिम टुर्नामेन्ट बनेको छ। यस्तै टेक्निकल टिमलाई पनि अन्तर्राष्ट्रिय प्रतियोगितामा निर्णायक भएको यो प्रतियोगिताले नयाँ नयाँ खेलाडीलाई ब्याडमिन्टनमा लाग्न कत्तिको हौसला प्रदान गरेको पाउनु भएको छ ? अन्नपूर्णले एक समय सातै प्रदेशमा छनोट प्रतियोगिता गरेर केन्द्रीय प्रतियोगिताका लागि खेलाडी छनोट गरेको थियो। त्यतिबेला देशैभर ब्याडमिन्टनको लहर ल्याएको थियो। प्रदेशमा पनि यो प्रतियोगिताले भिन्न उचाइ पाएको थियो। केन्द्रीय स्तरमा छनोट हुन नसकेका खेलाडीले पनि जिल्ला र प्रदेशस्तरीय प्रतियोगिता खेलेर कर्पोरेट ब्याडमिन्टन खेल्ने धोको पूरा गरेका थिए। यसले खेलाडी उत्पादनमा पनि महत्वपूर्ण भूमिका निर्वाह गरेको छ। यही प्रतियोगिताबाट करियर थालेका खेलाडीहरू अहिले वरीयतामा आउन थालेका छन्। खेलकुद र कर्पोरेट हाउसबीच सम्बन्ध स्थापित गर्न यो प्रतियोगिताले कस्तो भूमिका निर्वाह गरेको छ ?यस प्रतियोगितामा खेल्नेहरू कर्पोरेट हाउसका तल्लो तहदेखि माथिल्लो तहका व्यक्तिहरू छन्। कर्पोरेट हाउस ब्याडमिन्टनमय भएको छ। यसले पक्कै पनि नेपाली खेलकुदमा सकारात्मक भूमिका निर्वाह गरेको छ। पूर्व राष्ट्रिय च्याम्पियन नङ्सलदेवी तामाङले कर्पोरेट ब्याडमिन्टनका कारण बैकिङ करियर सुरु गर्न पाएकी छन्। सिटिजन बैंकका प्रमुख कार्यकारी अधिकृत राजेन्द्रसिंह भण्डारीले नङ्सललाई बैंकमा स्थायी रोजगारीको व्यवस्था दिनुभएको थियो। आगामी दिनमा पनि कर्पोरेट हाउसहरूले खेलाडीलाई रोजगारी दिनुहुनेछ भन्ने विश्वास लिएको छु। यो प्रतियोगिताले कर्पोरेट हुँदै अन्तर्राष्ट्रिय प्रतियोगिताको मान्यता स्थापित गरिसकेको छ। आगामी दिनमा पनि अन्नपूर्णले अन्तर्राष्ट्रिय प्रतियोगिता सञ्चालन गर्न पाउँछ ? सन् २०१६ देखि २०१९ को अवधिमा नेपाल ब्याडमिन्टन संघले आठ वटा अन्तर्राष्ट्रिय प्रतियोगिता आयोजना गरेको थियो। त्योमध्ये अन्नपूर्ण इन्टरनेसनल सिरिज पनि एक हो। अन्नपूर्ण पोस्ट्ले अन्तर्राष्ट्रिय प्रतियोगिताको व्यवस्थापन पनि उत्कृष्ट रूपमा गरेको थियो। अन्तर्राष्ट्रिय क्षेत्रमा पनि यो प्रतियोगिताले छुट्टै चर्चा कमाएको थियो। पछिल्लो समयमा कोभिडको असहज अवस्थाका कारण यो लय रोकिएको छ। अब फेरि विस्तारै त्यो लयमा फर्किंदै छौं। यो प्रतियोगिता खेलाडीहरूको रोजाइमा पर्ने प्रतियोगिता भन्नुभयो। यसको कारण के हो ? अन्नपूर्ण कर्पोरेट ब्याडमिन्टन प्रतियोगिताले विजेता खेलाडीलाई दुई तोला सुन पुरस्कार दिएको थियो। यस्तो पुरस्कार नेपाली खेलकुदमा कसैले पनि दिएका थिएनन्। कर्पोरेट ब्याडमिन्टन प्रतियोगिता हामी खेलाडी हुँदा पनि हुन्थ्यो। तर, त्यतिबेला अहिलेकोजस्तो अवस्था थिएन। पछिल्लो समय यसले भिन्न उचाइ हासिल गर्नुमा पूर्वखेलाडी एवं अन्तर्राष्ट्रिय अम्पायर दीपक थापाको कन्सेप्टका कारण पनि हो। यो प्रतियोगितालाई अझ स्तरीय बनाउन के गर्नुपर्छ ? ब्याडमिन्टनमा हुनुपर्ने पाँच वटा इभेन्ट र कर्पोरेटका दुई इभेन्टले गर्दा प्रतियोगिता पूर्ण देखिएको छ। धेरै इभेन्ट राख्दा धेरै समय लाग्नुका साथै पुरस्कार राशि पनि बाँडिन्छ। खेलाडीको सुविधा पनि बाँडिन्छ। सात वटा मात्रै इभेन्टले प्रतियोगितालाई नै उत्कृष्ट बनाएको छ। कर्पोरेट क्षेत्रका व्यक्तिहरूसँगै ब्याडमिन्टनकै राष्ट्रिय तथा अन्तर्राष्ट्रिय खेलाडीले यो प्रतियोगितामा खेल्न पाएका छन्। कर्पोरेट र एमोच्योर प्रतियोगितामा के फरक छ ?कर्पोरेट र एमोच्योरका विषयमा हामीले अहिलेसम्म वर्गीकरण गर्न सकेका छैनौं। सबैभन्दा महत्वपूर्ण कुरा कर्पोरेट सेक्टरलाई हामीले खेलकुदमा भित्र्याउन सकेका छैनौं। जुन दिनदेखि कर्पोरेट सेक्टर खेलकुदमा लगानी गर्न आउँछन्, त्यो बेला कर्पोरेट र एमोच्योरमा फरक देखिएला। हामीले गर्ने भनेको सेमी प्रोफेसनल प्रतियोगिता हो। अन्नपूर्ण पोस्ट् कर्पोरेट ब्याडमिन्टन प्रतियोगितामा ब्याडमिन्टन संघको चाहिँ कस्तो भूमिका रहन्छ ?संघले प्राविधिक सहयोग गर्छ। अन्नपूर्ण पोस्ट्ले गर्ने भनेको व्यवस्थापनको काम मात्रै हो। अर्थात उद्घाटन र समापन समारोह बाहेक प्रतियोगिता सञ्चालनको सम्पूर्ण जिम्मेवारी ब्याडमिन्टन संघले लिएको छ। नेपाली ब्याडमिन्टनमा कर्पोरेट क्षेत्रको भूमिका कस्तो हुनुपर्छ ? कर्पोरेट क्षेत्रलाई भित्र्याउन हामीले के गर्नुपर्छ ?कर्पोरेट क्षेत्रलाई सामाजिक उत्तरदायित्वअन्तर्गत सरकारले सुविधा दिनु आवश्यक छ। कर्पोरेट क्षेत्रले सरकारबाट सहयोग पाएको खण्डमा मात्र उनीहरू पनि खुलेर खेलकुदमा लगानी गर्न सक्छन्। यसो भयो भने नेपाली खेलकुदले धेरै फाइदा लिन सक्छ। पछिल्लो समय नेपालमा केही खेल व्यवसायिक देखिएको छ। ब्याडमिन्टनलाई पनि व्यवसायिक बनाउन के गर्नुपर्छ ? पछिल्लो समय फुटबल र क्रिकेट व्यवसायिक देखिएको छ। फुटबल र क्रिकेटको बजेट ठूलो छ। उनीहरूलाई विदेशबाट सहयोग आउँछ। अरु खेलमा यस्तो अवस्था छैन। खेलाडीको प्रशिक्षणदेखि प्रतियोगिता आयोजनासम्मको बजेट संघ आफैले खोज्नुपर्छ। यस्तो अवस्थामा पनि ब्याडमिन्टनका राम्रा खेलाडीले वर्षमा १० लाखसम्मका पुरस्कार पनि जित्ने गरेका छन्। ब्याडमिन्टन पूर्ण व्यवसायिक नभए पनि अर्ध व्यवसायिक भने भइसकेको छ। तपाई खेलाडी हुँदै संघको नेतृत्व तहसम्म पुग्नु भएको छ। पहिले र अहिलेमा ब्याडमिन्टनको अवस्था कस्तो पाउनु भएको छ ? समय अनुसार फेरिएको छ। हामीले खेल्दा व्यवसायिक खेलाडी बन्छौं भनेर खेलेकै थिइनौं। हाम्रो लक्ष्य राष्ट्रिय च्याम्पियन बन्ने र केही अन्तर्राष्ट्रिय प्रतियोगिता खेल्ने थियो। त्यतिबेला एउटा अण्डा, चना र दुई पिस पाउरोटी पनि हामीलाई धेरै हुन्थ्यो। हामी भिन्न जोस लिएर खेल्थ्यौं। तर, अहिले अवस्था फेरिएको छ। खेलाडीले खाने डाइट पनि वैज्ञानिक आधारमा दिने गरिएको छ। कुन खेलका खेलाडीले कति डाइट खाने भन्ने तोकिएको हुन्छ। हिजोका दिनमा हामीले नपाएका सेवा सुविधा अहिलेका खेलाडीलाई दिनु पर्छ भनेर म लागिपरेको छु। पछिल्लो समय खेलाडी पलायन हुने अवस्था बढेको छ। यसको असर ब्याडमिन्टनमा चाहिँ कत्तिको परेको छ ? खेलाडी पलायनका विषयमा मेरो छुट्टै धारणा छ। वैदेशिक सहभागिताका क्रममा कुनै पनि खेलाडी विदेशमा लुक्ने वा भाग्ने गर्छ भने त्यो अत्यन्त गलत हो। यस्तो काम खेलाडीले गर्नु हुँदैन। यो अपराध नै हो। तर, जो खेलाडीले वषौं आफ्नो उर्जाशील समय देशका लागि दिएका छन्। विदेशमा खेलेर स्वदेश फर्किएका छन् र रिटायर्ड हुने समयमा विदेश जान्छन् भने त्यो नराम्रो होइन। ब्याडमिन्टनका थुप्रै खेलाडी विदेशमा छन्। उनीहरूले हाम्रा खेलाडीलाई समय समयमा सहयोग पनि गरिरहेका छन्। पछिल्लो समय रत्नजित तामाङ, दीपेश धामी र विकास श्रेष्ठ अमेरिकामा छन्। उनीहरू त्यहाँ व्याडमिन्टनमै सक्रिय छन्। त्यहाँका खेलाडीलाई प्रशिक्षण दिइरहेका छन्। यहाँका विभागीय टोलीसँगै कर्पोरेट क्षेत्रले यहीँ रोजगारी दिने हो भने हाम्रा खेलाडी विदेशिनु पर्ने अवस्था नै आउँदैन। यस विषयमा राज्यले पनि ध्यान दिनु आवश्यक छ। प्रस्तुति : विष्णु थापा"
बालेनको निर्णयविरुद्ध उच्च अदालत पाटनमा मुद्दा दर्ता,"काठमाडौं : काठमाडौं महानगरपालिकाका प्रमुख बालेन्द्र शाह (बालेन)को निर्णयविरुद्ध फिल्म हल सञ्चालकहरूले उच्च अदालत पाटनमा मुद्दा दर्ता गरेका छन्। मेयर बालेनले काठमाडौं महानगरपालिकामा हिन्दी फिल्म प्रदर्शनमा रोक लगाएपछि उनीहरूले बुधबार उच्च अदालत पाटनमा मुद्दा दर्ता गरेका हुन्। उच्च अदालत पाटनका प्रवक्ता मन्दिरा शाहीले हल सञ्चालकहरूले मुद्दा दर्ता गरेको अन्नपूर्णलाई बताइन्। शाहीका अनुसार चलचित्र संघको तर्फबाट उनीहरूले मुद्दा दर्ता गराएका हुन्। उनीहरूले काठमाडौं महानगरपालिकाका मेयर बालेन, नगर प्रहरी, गृह मन्त्रालय र सञ्चार, सूचना तथा प्रविधि मन्त्रालयलाई विपक्षी बनाएको छ। उक्त मुद्दाको पेसी बिहीबारको लागि तोकिएको छ। मेयर बालेनले भारतीय फिल्म आदिपुरुषमा राखिएको 'सीता भारतकी छोरी' भन्ने सम्बाद नहटाएसम्म हिन्दी फिल्ममा प्रदर्शनमा रोक लगाएको थियो।"
"मुद्दा फिर्ता लिने निर्णयविरुद्ध उपप्राध्यापक चलाउने सर्वोच्चमा, बिहीबार पेसी","काठमाडौं : त्रिभुवन विश्वविद्यालयमा अनसनरत उपप्राध्यापक प्रेमबहादुर चलाउनेले सर्वोच्च अदालतमा रिट दायर गरेका छन्। त्रिभुवन विश्वविद्यालय परिसरमै आफूलाई आक्रमण गर्ने नेपाल विद्यार्थी संघका कार्यकर्ताको मुद्दा फिर्ता लिने सरकारी निर्णयविरुद्ध सर्वोच्च अदालतमा रिट दायर गरेका हुन्। चलाउनेले सरकारको निर्णय गैरकानुनी र असंवैधानिक भन्दै खारेजीको माग गरेका छन्। चलाउनेका अनुसार रिटको पेसी बिहीबारका लागि तोकिएको छ। चलाउनेले अन्नपूर्णसँग भने, ममाथि आक्रमण गर्नेविरुद्व सरकारले मुद्दा फिर्ता लिने निर्णय गरे पनि अदालत जान विवश भएको हुँ। भोलि बिहीबार पेसी तोकिएको छ। सरकारले मुद्दा फिर्ता लिने निर्णय गरेपछि चलाउने यसअघि न्याय माग गर्दै काठमाडौं जिल्ला अदालत पुगेका थिए। सो क्रममा प्रहरीले अदालत परिसरबाटै सोमबार पक्राउ गरेको थियो। चलाउनेलाई २०७७ असोज २० गते नेविसंघका कार्यकर्ताहरूले आक्रमण गरेर गम्भीर घाइते बनाएका थिए। आचार्यसहित ५ जनाविरुद्ध जिल्ला अदालत काठमाडौंमा मुद्दा विचाराधीन अवस्थामा थियो। मुद्दाको अन्तिम सुनुवाईका लागि मंगलबार पेसी तोकिएको थियो। सरकारले सो मुद्दा फिर्ता लिएपछि चलाउनेले आफू अन्यायमा परेको बताउँदै आएका छन्।"
राष्ट्रपति पौडेलको स्वास्थ्य अवस्था स्थिर,"काठमाडौं : राष्ट्रपति रामचन्द्र पौडेलको स्वास्थ्य अवस्था स्थिर रहेको अस्पतालले जनाएको छ । मुटुमा पुनः समस्या देखिएपछि राष्ट्रपति पौडेललाई शुक्रबार राति २ बजे मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा भर्ना गरिएको हो । अस्पतालका कार्यकारी निर्देशक प्राडारत्न मणि गजुरेलले पौडेलले पौडेललाई स्थायी पेस मेकर राखेर निगरानी भइरहेको बताए। अस्पतालले बुधबार जारी गरेको विज्ञप्तिमा भनिएको छ, राष्ट्रपति रामचन्द्र पौडेलज्यू असार २ गतेदेखि यस सेन्टरमा उपचाररत् हुनुहुन्छ । उपचारका क्रममा हिजो उहाँलाई स्थायी पेसमेकर राखिएको र हाल उहाँको स्वास्थ्य अवस्था सामान्य र स्थिर रहेको जानकारी गराइन्छ । यसअघि मुटुमा समस्या देखिएर राष्ट्रपतिलाई बाँसबारीस्थित सहिद गंगालाल राष्ट्रिय हृदय केन्द्रमा लगिएको थियो । स्वास्थ्य परीक्षण सकिएपछि डिस्चार्ज गरिएको थियो । गएको वैशाख ६ गते राष्ट्रपति पौडेल पेटमा समस्या देखिएपछि महाराजगन्जस्थित त्रिवि शिक्षण अस्पताल भर्ना भएका थिए । त्यहाँ उपचार हुन नसकेपछि थप उपचारका लागि वैशाख ६ गते भारत लगिएको थियो । उनको भारतको नयाँ दिल्लीस्थित अल इण्डिया इन्स्टिच्युट अफ मेडिकल साइन्सेसमा उपचार भएको थियो । करिब दुई हप्ता लामो उपचार पछि राष्ट्रपति पौडेल वैशाख १८ गते स्वदेश फर्केका थिए ।"
काठमाडौं महानगरको नीति तथा कार्यक्रम : पूर्व सहमतिबिना सांसद्का योजना कार्यान्वयन नगर्ने,"काठमाडौं : काठमाडौं महानगरपालिकाले संसदीय कोषअन्तर्गत छनौट भएका योजना तथा कार्यक्रम पूर्व सहमतिबिना कार्यान्वयन नगर्ने जनाएको छ। महानगरका प्रमुख बालेन्द्र शाहले नीति तथा कार्यक्रम प्रस्तुत गर्दै पूर्व सहमतिबिना छनौट भएका संसदीय कोषका योजना तथा कार्यक्रम कार्यान्वयन नगर्ने भएका हुन्। बुधबार सार्वजनिक भएको नीति तथा कार्यक्रमको ५५ नम्बर बुँदामा भनिएको छ, संघ तथा प्रदेशबाट प्राप्त हुने संसदीय क्षेत्र पूर्वाधार विकास कार्यक्रम महानगरपालिकाको पूर्व सहमति एवं समन्वय बिना छनौट भएका योजना तथा कार्यक्रम कार्यान्वयन नगरिनेव्यवस्था गरिनेछ। त्यस्तै महानगरमा कार्यरत कर्मचारीका लागि सुनौलो अवकास योजना कार्यक्रम सञ्चालन गरिने भएको छ। महानगरपालिका क्षेत्रभित्र एक निर्दिष्ट नगर अस्पताल स्थापना गरी सञ्चालनमा ल्याइने नीति तथा कार्यक्रममा उल्लेख छ। त्यस्तै महानगरले निजी तथा सामुदायिक अस्पतालसँगको सहकार्यमा सुलभ फार्मेसी स्वर्णिम योजना सञ्चालनमा ल्याई महानगरबासीलाई औषधि खरिदमा सहुलियत दिइने भएको छ। सार्वजनिक स्थानमा धुम्रपान तथा सूर्तिजन्य पदार्थको प्रयोग तथा बेचबिखनलाई पूर्णरूपमा रोक लगाइने नीति तथा कार्यक्रममा उल्लेख छ। त्यस्तै मालपोत र नापीसम्बन्धी कार्यलाई महानगरपालिका मातहत सञ्चालनमा ल्याउन आवश्यक समन्वयसहित नीतिगत प्रबन्ध गरिने वार्षिक नीति तथा कार्यक्रममा उल्लेख छ।"
बालेनसँग असन्तुष्टि जनाउँदै शिक्षा सल्लाहकार रेशुले दिइन् राजीनामा,"काठमाडौं : काठमाडौं महानगरपालिकाका मेयर बालेन्द्र शाह (बालेन)का शिक्षा सल्लाहकार रेशु अर्याल ढुंगानाले राजीनामा दिएकी छन्। ढुंगानाले सामाजिक सञ्जालमार्फत् राजीनामा दिएको जानकारी दिएकी हुन्। उनले काठमाडौं महानगरपालिकाका प्रमुख शाहका पछिल्ला गतिविधिहरू शैक्षिक मेला, फिल्म बन्द गराउनेलगायतका गतिविधिप्रति असन्तुष्टि जनाउँदै आएकी थिइन्। शाहले भनेकी छन्, दुर्भाग्यबश हालैका केही कार्यहरू, निर्णय लिने दृष्टिकोण र उहाँको प्रत्यक्ष निर्देशनमा गरिएका निर्णयहरू मेरो मूल्यमान्यताको विरुद्धमा भएका छन्। अरूले मेरो लागि चीजहरू घरको धेरै नजिक ल्याएका छन्, स्वार्थको द्वन्द्वको स्थिति सिर्जना गरेको छ र त्यसैले मैले राजीनामा दिएको छु। १० महिनाअघि शिक्षा क्षेत्रसँग सम्बन्धित मामिलामा काठमाडौंका मेयरको सल्लाहकारको रूपमा ढुगांना कार्यरत थिइन्। ढुगांनाले भनिन्,यस नगरको नागरिक र यसका मतदाताको हैसियतले सधैं परामर्शमूलक लोकतान्त्रिक अभ्यास, उचित र उचित लगनशीलता, विधिको शासन र स्थानीय सरकारका सीमितताहरूको पालना गर्न, मामिलाहरूको गहिरो अनुसन्धान गर्न अनुरोध गर्दै मैले पद त्यागेको छु। निर्णयहरू घोषणा गर्नु अघि र एक स्वस्थ, लोकतान्त्रिक र दयालु समाज निर्माण गर्न जहाँ मानिसहरू डरले शासन गर्दैनन्।"
"अस्पतालबाट शुभकामना दिँदै राष्ट्रपतिले भने : योगले शारीरिक, मानसिक र आध्यात्मिक रूपमा सबल बनाउँछ","काठमाडौं : राष्ट्रपति रामचन्द्र पौडेलले योगले हरेक व्यक्तिलाई शारीरिक, मानसिक र आध्यात्मिक रूपमा सबल बनाउन सहयोग पुर्याउने बताएका छन्। मनमोहन कार्डियोथोरासिक भास्कुलर तथा ट्रान्सप्लान्ट सेन्टर महाराजगन्जमा उपरारत राष्ट्रपति पौडेलले अन्तर्राष्ट्रिय योग दिवसको अवसरमा शुभकामना दिँदै योगले तनावबाट मुक्त हुने र रोग प्रतिरोधात्मक क्षमता बढ्ने बताएका हुन्। शुभकामना सन्देशमा भनिएको छ, तनावबाट मुक्त हुने र रोग प्रतिरोधात्मक क्षमता बढ्ने, सकारात्मक सोचको विकास हुने, अनुशासन र आन्तरिक उर्जा प्राप्त हुने मात्र होइन आत्मप्रेरणासमेत हासिल हुन्छ। योगले स्वास्थ्यकर जीवनयापनका लागि हरेक व्यक्तिलाई शारीरिक, मानसिक र आध्यात्मिक रूपमा सबल बनाउन सहयोग पुर्याउँछ। संयुक्त राष्ट्रसंघको महासभाबाट सन् २०१४ डिसेम्बर ११ मा पारित प्रस्तावअनुसार सन् २०१५ देखि हरेक वर्ष जुन २१ लाई अन्तर्राष्ट्रिय योग दिवसको रूपमा मनाउन शुरू गरिएको हो। नेपालको प्राचीन सभ्यता र जीवन दर्शनसँग गाँसिएको योगलाई जीवनोपयोगी साधनाका रूपमा अहिले सम्पूर्ण विश्वले ग्रहण गर्नु हामी नेपालीका लागि खुसीको विषय भएको उनको भनाई छ। पौडेलले भनेका छन्,हाम्रा योग गुरुहरू र अध्येताहरूका अनुसार मात्र होइन ऐतिहासिक तथा पुरातात्त्विक तथ्यहरूले नेपाल योग भूमि हो भन्ने प्रमाणित गर्दछ। योग शारीरिक अभ्यास मात्र नभई निश्चित नियम, विधि र प्रक्रियामा रही अपनाउने वैज्ञानिक जीवनशैली एवं जीवनपद्धति समेत हो। योग दिवसले योग परम्परालाई व्यापक बनाई सबैलाई शारीरिक र मानसिक रूपमा स्वस्थ रहन प्रेरणा दिन सकोस् भन्ने पौडेलले कामना गरेका छन्। राष्ट्रपति पौडेलको सन्देशमा भनिएको छ,भौतिक विकास गरी सुख प्राप्त गर्ने आकांक्षामा रहेका संसारका मानिसहरू मानसिकरूपले तनावग्रस्त भई अनेक मनोशारीरिक समस्याबाट पीडित बन्दै गइरहेको वर्तमान अवस्थामा यस वर्षको अन्तर्राष्ट्रिय योग दिवसले योग परम्परालाई व्यापक बनाई सबैलाई शारीरिक र मानसिक रूपमा स्वस्थ एवम् सुखी रहन प्रेरणा दिन सकोस् भनी शुभकामना व्यक्त गर्दछु। अस्पताल भर्ना भएर उपचाररत राष्ट्रपति पौडेलको मुटुको चाल कम हुन थालेपछि मंगलबार स्थायी पेस मेकर राखिएको छ।"
सांसद चौधरीको प्रश्न यो व्यवस्था मन्त्री बन्नलाई ल्याइएको हो कि किसानको लागि पनि हो?,"काठमाडौं : नागरिक उन्मुक्ति पार्टीका सांसद अरुण कुमार चौधरीले विभिन्न चरणको आन्दोलनबाट ल्याइएको हालको व्यवस्था मन्त्री बन्नका लागिमात्र रहेको बताएका छन्। विभिन्न मन्त्रालयको बजेटमाथि भइरहेको छलफलमा भाग लिँदै उनले हालको व्यवस्थाले किसानहरू मारमा परेको बताए। उनले प्रत्येक बजेटमा सरकारी मल खादको व्यवस्था गर्ने बताए पनि खेतीको समयमा किसानहरू सधैं मारमा पर्दै आएको बताए। 'यो व्यवस्था ल्याउन हामीले धेरै आन्दोलनहरू गरेका छौं। यो व्यवस्था माननीय मन्त्री बन्नलाई ल्याइएको हो कि किसानको लागि पनि ल्याइएको हो?,' उनले प्रश्न गरे। किसानले आफैं पैसा तिर्छु मल खाद देउभन्दा पनि सरकार मुकदर्शक बनेको उनको भनाइ छ। 'प्रत्येक वर्षको बजेटमा किसानका लागि मल खादको उचित व्यवस्था हुन्छ भन्छ। किसानले आफैँ पैसा तिर्छु भन्दा पनि सरकारले मल दिँदैन। किसान बाध्य भएर भारतबाट युरिया र पोटासजन्य मल ल्याउँछ। तर त्यो मल खाद पनि सरकारीले जफत गर्छ,' उनले भने। उनले हालै कैलाली भजनीका १२ जना किसानले ल्याएको युरिया र पोटास मल प्रहरीले खोसिदिएको बताए। 'यो व्यवस्था हामी नेपालको झन्डा गाडीमा राखेर गुडाउनको लागि ल्याएको हो? किसानका लागि छुट्याइएको अनुदान आसेपासेलाई मात्रै बाँड्ने हो भने यो बजेटको कुनै सार्थकता छैन,' उनले भने।"
उपाध्यक्ष राईसहित आधा दर्जन जिल्ला सदस्य एमालेमा फर्किए,"हेटौँडा : नेकपा एकीकृत (समाजवादी) का मकवानपुर जिल्ला उपाध्यक्ष कृष्ण राईसहित आधा दर्जन जिल्ला कमिटी सदस्य नेकपा एमालेमा फर्किएका छन्। आज नेकपा एमाले जिल्ला कार्यालयमा भएको एक कार्यक्रमबीच उनीहरू पार्टी सदस्य नवीकरण गर्दै फर्किएका हुन्। एमालेमा फर्किनेमा जिल्ला उपाध्यक्ष राईसहित सचिवालय सदस्यहरू प्रेम भोम्जन, लोकनाथ चौलागाई, रोमनाथ रेग्मी, अर्जुन पोखरेल र जिल्ला सदस्य प्रेम पाख्रिन(राजेश) रहेको नेकपा एमाले जिल्ला कमिटीका सचिव नवीन सिग्देलले बताए। कार्यक्रममा नेता राईले कम्युनिष्ट आन्दोलनमा एमालेको विभाजन कल्पना नगरेको कुरा भएको र एकीकृत समाजवादीको न भूत न भविष्य भएको पार्टी बताए। उनले कम्युनिष्ट आन्दोलनको मूलधार नेकपा एमाले भएकोले सबै चुनौतीको सामना गरेर कम्युनिष्ट आन्दोलनलाई एकीकृत गर्ने जिम्मा पनि एमालेको भएको बताए। कार्यक्रममा नेकपा एमाले पोलिटब्युरो सदस्य पुरूषोत्तम पौडेल, केन्द्रीय सदस्य रामेश्वर राना, पार्टी नेता केदार न्यौपाने सहितका नेताहरूले उनीहरूलाई गरेका छन्।"
योग अध्ययन गरिरहेका विश्वभरकै अध्येताका लागि नेपाल मूल गन्तव्य बन्न सक्छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले योग नेपालकै अमूल्य निधि भएको बताएका छन्। अन्तर्राष्ट्रिय योग दिवस २०८० को सन्दर्भमा कमलादीमा आयोजित कार्यक्रमलाई सम्बोधन गर्दै प्रचण्डले योग सम्बन्धी ज्ञानविज्ञानको अध्ययन गरिरहेका विश्वभरकै अध्येताहरूका लागि मूल गन्तव्य बन्न सक्ने दाबी गरेका हुन्। हाम्रा योग गुरूहरू र अध्येताहरूले बताएअनुसार नेपाल योगको भूमि हो र यो योग धरोहर हो । नेपालका तीन सभ्यताहरू शिव सभ्यता, जनक सभ्यता र बुद्ध सभ्यता योगको जगमा विकसित भएको पाइन्छ । नेपालको साँस्कृतिक इतिहासलाई खोतल्ने हो भने यहाँका पुराना भवन र शहरको निर्माणमा पनि योगको ज्ञानविज्ञान एवं वास्तु इन्जिनियरिङको प्रयोग गरिएको देखिन्छ । मठमन्दिर र मूर्तिकलामा होस या चित्रकला, पौभाचित्र (थान्का) सबैतिर योगको प्रभाव देखिन्छ । ढुंगेधारा, कुवाइनार र राजकूलोका निर्माणमा पनि योगको ज्ञानलाई प्रयोग गरिएको देख्न सकिन्छ । उनले भने त्यसैले योग नेपालकै अमूल्य निधि पनि हो प्राकृतिक वातावरणको हिसावले नेपाल संसारभरका मानिसका लागि योगाभ्यासका लागि एउटा सुन्दर भूमि हो र यो देश योग सम्वन्धी ज्ञानविज्ञानको अध्ययन गरिरहेका विश्वभरकै अध्येताहरूका लागि मूल गन्तव्य बन्न सक्छ । हामीले परिकल्पना गरेको योग माया आयुर्वेद विश्वविद्यालयले भोलिको दिनमा विश्वस्तरीय विश्वविद्यालयको रूपमा आफूलाई स्थापित गर्दै यस क्षेत्रमा प्राज्ञिक नेतृत्व गर्नुपर्दछ भन्ने पनि मलाई लाग्दछ । प्रचण्डले नेपालमा योग पर्यटनको विकास गर्न सकिने दाबी गरे। योग र ध्यानका अभ्यासहरू व्यक्तिगत तहमा पुग्दा त्यसले नसर्ने रोगहरूको रोकथाम, उपचार र पुनस्र्थापनाका लागि महत्वपूर्ण योगदान गर्ने भएकोले यसलाई व्यापक बनाई सबैलाई स्वस्थ र सुखी बनाउनेतिर कदम चाल्न योगका अभियन्ताहरू र योग गुरूहरूको अहम् भूमिका हुन्छ भन्नेमा हामी सबै स्पष्ट छौँ । उनले भने, अन्तर्राष्ट्रिय योग दिवस मनाइरहँदा योग सम्बन्धी नेपालले गरिरहेको अभ्यासको विश्वव्यापीकरणमा हामीले पर्याप्त ध्यान दिनुपर्दछ र व्यवस्थित ढङ्गले काम गर्नुपर्दछ । यसबाट नेपालमा योग पर्यटनको विकास गर्न सकिन्छ । उनले योग माया आयुर्वेद विश्वविद्यालयले भोलिको दिनमा विश्वस्तरीय विश्वविद्यालयको रूपमा आफूलाई स्थापित गर्दै यस क्षेत्रमा प्राज्ञिक नेतृत्व गर्नुपर्ने तर्क गरे।"
पोखरा अन्तर्राष्ट्रिय विमानस्थल बीआरआई परियोजना अन्तर्गत बनाइएको हो : चिनियाँ राजदूत,"पोखरा : नेपालका लागि चिनियाँ राजदूत छन् सोङले पोखरा अन्तर्राष्ट्रिय विमानस्थल बीआरआई परियोजनाअन्तर्गत भएको दाबी गरेका छन्। बुधबार बिहान चीनको छेन्दुबाट सिचुवान एयरलाइन्सको विमान पोखरा अन्तर्राष्ट्रिय विमानस्थलमा पहिलो पटक अवतरण गरेपछि आयोजित कार्यक्रममा राजदूत सोङले पोखरा अन्तर्राष्ट्रिय विमानस्थल बीआरआई परियोजनाअन्तर्गत बनेको दाबी गरेका हुन्। राजदूत सोङले पोखरा विमानस्थल चिनियाँ कम्पनीले नै डिजाइन र निर्माण सम्पन्न गरेको बताए। उनले भने, पोखरा विमानस्थल चीनले बनाइदिएको हो। र यो बीआरआई परियोजनाअन्तर्गत नै बनाइएको हो। बीआरआई परियोजनामा सन् २०१७ मा नेपालले हस्ताक्षर गरेपनि यो अनुदान वा ऋण भन्ने स्पष्ट नहुँदा विवादित हुँदै आएको छ। गत चैत्रमा तत्कालीन चिनियाँ विदेश मन्त्री वाङ यी सँग तत्कालीन प्रधानमन्त्री शेरबहादुर देउवाले बीआरआई अन्तरगतका परियोजनाहरु ऋण हो भने त्यो नेपाललाई स्वीकार्य नहुने जानकारी दिएका थिए। नेपाल सरकारले बीआरआई परियोजना ऋण हो कि अनुदान हो भन्ने स्पष्ट पार्न चीन सरकारलाई आग्रह गर्दै आएको छ। यस अगाडि पनि काठमाडौंस्थित चिनियाँ दूतावासले पोखरा अन्तर्राष्ट्रिय विमानस्थल बीआरआईअन्तर्गतकै परियोजना रहेको दाबी गरेको थियो। सरकारले यो विमानस्थल बनाउन एक्सपोर्ट इम्पोर्ट बैंक अफ चाइना एक्जिम बैंकबाट २१५९६ मिलियन अमेरिकी डलर सहुलियतपूर्ण ऋण लिएको थियो। कुल ऋणको ७५ प्रतिशतको ब्याज २ प्रतिशत हुने र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको ऋणको ग्रेस पिरियड (छुट अवधि) सात वर्षको छ। सात वर्षसम्म ब्याज तिर्नुपर्दैन। सरकारले २ प्रतिशतमा लिएको ऋण प्राधिकरणलाई ५ प्रतिशतमा दिएको छ। डलर उतारचढावको जोखिम वहन गर्ने गरी सरकारले ५ प्रतिशतमा प्राधिकरणलाई ऋण दिएको हो। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण हो। चीनद्वारा बीआरआई परियोजनाको व्यर्थ दाबी"
विद्युतीय कारोबार र बैंकिङ कसूरका मुद्दा अब जिल्ला अदालतले हेर्ने,"काठमाडौं : सरकारले विद्युतीय कारोवार ऐनका केही कसूर किनारा गर्ने अधिकार जिल्ला अदालतलाई तोकेको छ। सरकारका प्रवक्ता रेखा शर्माले विद्युतीय कारोवार ऐन दफा ६० को उपदफा ५ बमोजिम सोही ऐनको परिच्छेद ९ मा उल्लेख भएबमोजिमका कसूरहरूको सुरु कारबाही र किनारा गर्ने अधिकार तथा बैंकिङ कसूरको सुरु कारबाही र किनारा गर्न जिल्ला अदालतलाई तोक्ने निर्णय गरिएको बताइन्। आम नागरिकलाई सहजता प्रदान गर्न विद्युतीय कारोवारका मुद्दा हेर्न सर्वोच्च र उच्च अदालतका साथै जिल्ला अदालतलाई समेत तोक्ने निर्णय भएको उनले बताइन्। बैठकले महिलामाथि हुने सबै प्रकारका भेदभाव उन्मुलन गर्ने महासन्धी १९८९ को सातौ आवधिक प्रतिवेदन समितिमा पठाउन स्वीकृत दिने, रक्षामन्त्री पूर्णबहादुर खड्कालाई ओमानमा हुने एक सम्मेलनमा सहभागीता जनाउन स्वीकृत दिने र नेपाल सरकार र बेलायत सरकारबीचको दुईपक्षीय श्रम सम्झौता कार्यान्वयनसम्बन्धी कार्ययोजना स्वीकृत गर्ने निर्णय भएको प्रवक्ता शर्माले बताइन्। बैठकले भन्सारसम्बन्धी कानुनलाई संशोधन र एकीकृत गर्ने विधेयक सदनमा पेस गर्ने निर्णय भएको उनले बताइन्। त्यस्तै प्रवक्ता शर्माले भारतीय चलचित्र आदिपुरुषमा रहेको केही शव्द हटाएर सरकारको सेन्सर बोर्डबाटै पास गरिएको बताइन्।"
प्रतिनिधि सभामा नयाँ अभ्यास : प्रदेश मन्त्रीको निधनमा शोक प्रस्ताव पारित गरेर बैठक स्थगित,"काठमाडौं : सुदूरपश्चिम प्रदेश सरकारका आन्तरिक तथा कानुनमन्त्री पृथ्वीबहादुर सिंहको निधनमा प्रतिनिधि सभामा शोक प्रस्ताव पारित भएको छ। प्रतिनिधि सभामा प्रदेशका बहालवाला मन्त्रीको निधन भएपछि शोक प्रस्ताव प्रस्ताव पारित गरेर आजदेखि नयाँ अभ्यास सुरुवात भएको हो । प्रदेशका बहालवाला मन्त्री सिंहको निधन हुँदा प्रतिनिधि सभाका बहालवाला माननीय सरह नै सम्मान प्रकट गर्दै बुधबार संसद बैठकको सुरुमै सभामुख देवराज घिमिरेले शोक प्रस्ताव राखेका थिए। शोक प्रस्तावमा भनिएको छ, प्रतिनिधि सभाको यो बैठक, नेपाली काँग्रेसको तर्फबाट विसं २०७९ सालमा बझाङ जिल्ला निर्वाचन क्षेत्र नं १ (क) बाट सुदूरपश्चिम प्रदेश सभा निर्वाचनमा निर्वाचित सदस्य, लोकतान्त्रिक आन्दोलनमा नेतृत्वदायी भूमिका निर्वाह गर्नुभएका, ग्रामिण विकासमा उल्लेखनीय योगदान पुऱ्याउनु भएका, सुदुरपश्चिम प्रदेशका आन्तरिक मामिला तथा कानून मन्त्री पृथ्वीबहादुर सिंहको सवारी दुर्घटनामा परी उपचारको क्रममा २०८० असार ५ गते मंगलबार ६५ वर्षको उमेरमा असामयिक निधन भएकोमा उहाँको निधनप्रति शोक प्रकट गरी श्रद्धाञ्जली अर्पण गर्दै शोकसन्तप्त परिवारप्रति समवेदना प्रकट गर्दछ । सभामुख घिमिरेले उक्त शोक प्रस्ताव प्रस्तुत गरेर पारित भएपछि आधा घण्टाका लागि बैठक स्थगित गरेका छन्। कांग्रेसका नेता सिंह बझाङ१ बाट प्रदेशसभामा निर्वाचित भएका थिए। मन्त्री सिंह सोमबार प्रदेश राजधानी धनगढीबाट परिवारका ४ सदस्यसहित गृह जिल्ला प्रस्थान गरेका थिए। मन्त्री सिंह चढेको जिप दिउँसो कालंगा खोला किनारको धारछडी भन्ने स्थानमा जिप दुर्घटना भएको थियो।"
जसपाले बोलायो केन्द्रीय कार्यकारिणी समितिको बैठक,"काठमाडौं : जनता समाजवादी पार्टी, नेपाल (जसपा)ले केन्द्रीय कार्यकारिणी समितिको बैठक आह्वान गरेको छ। असार ७ गते बिहीबार बिहान ११:३० बजे पार्टी केन्द्रीय कार्यालय बालकुमारीमा बस्ने गरी बैठक आह्वान गरिएको सो पार्टीका प्रचार विभाग प्रमुख पूर्ण बस्नेतले जानकारी दिए। उनका अनुसार बैठकमा विधान अधिवेशनको तयारी र असार ९ गतेको केन्द्रीय समितिको बैठकका कार्यसूची तय गर्ने तथा समसामयिक राजनीतिलगायतका विषयमा छलफल गरिने जनाइएको छ।"
सरकारको स्वेच्छाचारी कदम,"काठमाडौं : सरकारले लिने मुद्दा फिर्ता र राष्ट्रपतिबाट हुने माफी बर्सेनि विवादित हुने गरेको छ। मुद्दाको किसिम र प्रकृतिको सम्बन्धमा शर्तसहित सरकारले मुद्दा फिर्ता लिन सक्ने संवैधानिक एवं कानुनी व्यवस्था छ। तर, सरकारको निर्णय स्वतः कार्यान्वयन भने हुँदैन। अदालतको सहमतिबिना मुद्दा फिर्ता लिने प्रक्रियाले पूर्णता पाउँदैन। सरकारले निर्णय गरेपछि महान्यायाधिवक्ता वा सरकारी वकिलमार्फत सम्बन्धित अदालतमा मुद्दा फिर्ता लिनुपर्ने कारण र औचित्य सहितको निवेदन दिनुपर्छ। सरकारी वकिलको निवेदनमाथिको सुनुवाइपछि अदालत सहमत भएमा मात्र मुद्दा फिर्ता हुन सक्छ। अदालतले मुद्दा फिर्ताको आधार, कारण र औचित्य समेतको विचार गरी अनुमति दिन्छ। पूर्वमहान्यायाधिवक्ता सुशील पन्त सरकारले मुद्दा फिर्ता लिने निर्णय गर्नेबित्तिकै पनि मुद्दा फिर्ता नहुने बताउँछन्। महान्यायाधिवक्ताले मुद्दा फिर्ताको सम्बन्धमा विवेक प्रयोग गर्ने हो। कति विवेक प्रयोग गरेको छ भन्ने अदालतले पनि हेर्न सक्छ, पूर्वमहान्यायाधिवक्ता पन्त भन्छन्, अदालतले सहमति नदिई मुद्दा फिर्ता हुँदैन। अदालतमा राजनीतीकरण छछैन त्यो पक्ष जनताले मनन गर्छन्। वरिष्ठ अधिवक्ता भण्डारी राजनीतिक प्रतिशोध लिने उद्देश्यले वैचारिक आस्थाको आधारमा चलाइएका मुद्दाको अन्त्य हुनुपर्ने बताउँछन्। मुद्दा फिर्ताको सवालमा सरकार स्वेच्छाचारी होइन। पूर्ण सतर्क हुनुपर्छ। आग्रहपूर्वाग्रह र पहुँचको भरमा मुुद्दा फिर्ता लिनुहुँदैन, भण्डारी भन्छन् ।"
लागूऔषधसहित दुई जना पक्राउ,महोत्तरी : महोत्तरी प्रहरीले जिल्लाको विभिन्न स्थानमा चेकजाँच गर्ने क्रममा दुई जनालाई लागूऔषधसहित नियन्त्रणमा लिएको छ। महोत्तरी प्रहरीले बर्दिबास नगरपालिका४ मा गौशालाबाट सिन्धुलीतर्फ जाँदै गरेको प्रदेश २०२००१ ह ०९४६ नम्बरको टेम्पोलाई चेकजाँच गर्ने क्रममा सिन्धुली नगरपालिका४ मिलन चौकका २० वर्षीय सुमन ढकाललाई नियन्त्रणमा लिएको हो। ढकालको साथबाट नाईट्रोभेट१० लेखेको १५ पिस र १२ ग्राम गाँजासहित नियन्त्रणमा लिएको मधेस प्रहरी कार्यालय जनकपुरधामले जनाएको छ। पक्राउ परेका ढकाललाई इलाका प्रहरी कार्यालय बर्दिबासमा ल्याई थप अनुसन्धान भइरहेको छ। त्यस्तै गएराति लोहारपट्टी नगरपालिका८ बिगही पुल्मा सञ्चालित बिगही दरबार होटलका सञ्चालकलाई लागूऔषधसहित नियन्त्रणमा लिएको हो। होटेलका साहु लागूऔषध गाँजा बिक्री गरिरहेको गोप्य सूचनाका आधारमा प्रहरीले छापामारी गर्दा होटलको काउन्टरको घर्राबाट ४२ पुरिया गाँजा बरामद गरिएको हो। १५ ग्राम बराबरको पुरिया सहितको लागूऔषध गाँजा बरामद भएपछि होटेलका सञ्चालकलाई प्रहरीले नियन्त्रणमा लिएको हो। जिल्ला महोत्तरी लोहारपट्टी नगपालिका८ बस्ने ४० वर्षीयका सोही होटेलका सञ्चालक संजित कुमार यादवलाई नियन्त्रणमा लिएको मधेस प्रहरी कार्यालयले जनाएको छ। यादवलाई आवश्यक कारबाहीका लागि जिल्ला प्रहरी कार्यालय महोत्तरीमा पठाइएको छ।
मेडिकल काउन्सिलको लोगो कीर्ते गर्ने दुई जना पक्राउ,"काठमाडौं : नेपाल मेडिकल काउन्सिलको लोगो कीर्ते गर्ने दुई जना पक्राउ परेका छन्। काठमाडौं उपत्यका अपराध अनुसन्धान कार्यालयले उनीहरूलाई पक्राउ गरेको हो। पक्राउ पर्नेमा कास्कीका २४ वर्षीय नविन पौडेल र २४ वर्षकै आशिष अधिकारी रहेका छन्। प्रहरीले बिहीबार उनीहरूलाई बानेश्वरबाट पक्राउ गरेको थियो। पीफीए एसोसियसन प्रालि नामक इन्स्टिच्युटले नेपाल मेडिकल काउन्सिलको स्वीकृति विना काउन्सिलको लोगो, नाम र परीक्षा प्रश्नपत्रको ढाँचा प्रयोग गरेर तयारी कक्षा सञ्चालन गरेको पाइएपछि उनीह्यरू पक्राउ परेका हुन्। थप कारबाहीका लागि उनीहरूलाई जिल्ला प्रहरी परिसरमा पठाइएको प्रहरी उपरीक्षक मिलन केसीले जानकारी दिए।"
आइएमईबाट चोरी गर्ने दुईजना पक्राउ,"जनकपुरधाम : धनुषा प्रहरीले आइएमईभित्र चोरी गर्ने चोरीका सामान सहित दुई जनालाई पक्राउ गरेको छ। पक्राउ पर्नेहरूमा हंसपुर नगरपालिका९ रुदौली बस्ने २० वर्षीय जिवन ठाकुर र सोही पालिका ५ सुगानिकास बस्ने २१ वर्षीय अजय महरा रहेका छन्। उनीहरूले गत सोमबार राति १० बजे हंसपुर नगरपालिका ९ बालगंगा चौकमा सोही ठाउँ बस्ने ४३ वर्षीय राजेश्वर मण्डलले सञ्चालन गरेको आइएमई एक्सप्रेस रेमिटान्सको कोठाको भित्ता फोडेर पसल भित्र रहेको ल्याप्टप १ थान, किबोर्ड १ थान र सानो प्रिन्टर फोटो मेसिन १ थान चोरी गरेका थिए। इलाका प्रहरी कार्यालय औरहीबाट खटेको प्रहरी टोलीले चोरीमा संलग्न व्यक्तिहरूको खोजतलाश गर्दै जाँदा मंगलबार बिहान १० बजेको समयमा दुबैजनालाई नियन्त्रणमा लिएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक बेदप्रसाद गौतमले जानकारी दिए। उनीहरूले सोही ठाउँस्थित पशु विकासको पुरानो भवनभित्र खाल्टो खनेर लुकाई छिपाई राखेको अवस्थामा ती सामानहरू बरामद गरिएको र उनीहरूको साथबाट चोरी कार्यमा प्रयोग गरिएका कटर, फलामको रड, हतौरा समेत बरामद भएको डीएसपी गौतमले जानकारी दिए।पक्राउ परेका दुवै जनालाई जिल्ला प्रहरी कार्यालयमा ल्याई चोरी मुद्दा शीर्षकमा म्याद लिई थप अनुसन्धान कार्य भइरहेको प्रहरीले जनाएको छ।"
बिहीबार देशका चारवटा प्रदेशमा वर्षा हुने,"काठमाडौं : बिहीबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, मधेस र बागमती प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारी वर्षाको पनि सम्भावना रहेको छ। बिहीबार राति कोशी, मधेस, बागमती, गण्डकी र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती तथा गण्डकी प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ।"
साउन १ गतेदेखि काठमाडौंमा प्लाष्टिकको प्रयोगमा निषेध,"काठमाडौं : काठमाडौं महानगरपालिकाले आगामी साउन १ गतेदेखि प्लाष्टिकको प्रयोगलाई निषेध गर्ने भएको छ। महानगरका प्रमुख बालेन्द्र शाहले आगामी आर्थिक वर्ष २०८०८१ को नीति तथा कार्यक्रम प्रस्तुत गर्दै साउन १ गतेदेखि एकल प्रयोगको प्लाष्टिकलाई निषेध गर्ने, प्लाष्टिकको फूलगुच्छा उत्पादन, बिक्री वितरण र आयातका साथै ४० माइक्रोनभन्दा पातला प्लाष्टिकको झोलाको प्रयोगलाई महानगर क्षेत्रमा प्रतिबन्ध लगाइने छ र यसको कार्यान्वयनलाई प्रभावकारी बनाइने जानकारी दिए। महानगरले आफ्नो क्षेत्रभित्र निर्माण कार्यमा प्रयोग हुने निर्माण सामग्रीको गुणस्तर र मापदण्ड निर्धारण गर्ने नीति लिएको छ। निर्माण गर्दा वातावरणीय प्रदूषण कम हुने, कामदारको उचित सुरक्षाको प्रत्याभूति हुने, स्वदेशी कामदारको ज्ञान, सीप र क्षमताको अधिकतम उपयोग सुनिश्चित हुनेगरी पूर्वाधार निर्माण कार्यविधि तर्जुमा गरी कार्यान्वयनमा ल्याइने भएको छ। महानगर क्षेत्रभित्रका सडकपेटीमा पैदल यात्रालाई सहज तथा सुरक्षित बनाउन एवं अपाङ्गतामैत्री बनाउनका लागि सडक पेटीमा रहेका अवरोध ट्याङ्की, पर्खाल, बिजुली तथा टेलिफोनका पोल तथा डिस्ट्रिब्युसन बक्स, कम्युनिकेशन बक्स जस्ता संरचना स्थानान्तरण गर्न कानून तर्जुमा गरी कार्यान्वयनमा ल्याइने नीति पनि कामपाको रहेको छ।"
जिल्ला न्यायाधीशहरूको माग न्यायोचित : पूर्व न्यायाधीश फोरम,"काठमाडौं : पूर्व न्यायाधीश फोरमले जिल्ला न्यायाधीशको माग न्यायोचित भएकाले यथाशीघ्र सम्बोधन गर्न नवनियुक्ति प्रधानन्यायाधीश हरिकृष्ण कार्कीसमक्ष आग्रह गरेको छ। प्रधानन्यायाधीश कार्की आगामी साउन २० गतेबाट उमेर हदका कारण सेवा निवृत्त हुँदैछन्। न्याय परिषदका अध्यक्षसमेत रहेका प्रधान न्यायाधीश कार्कीले रिक्त पदमा न्यायाधीश नियुक्तिका लागि सिफारिस गर्ने तयारी गरेका छन्। संसदीय सुनुवाई समितिको बैठकमा उनले २० पेज लामो न्यायालय सुधारको कार्ययोजनासमेत पेस गरेका थिए। फोरमका अध्यक्ष टोपबहादुर सिंहले बुधबार प्रेस विज्ञप्ति जारी गर्दै गलत मापदण्डको आधारमा न्याय सेवा इतर व्यक्तिहरूलाई उच्च अदालतमा सिफारिस गर्ने प्रपञ्चबाट बहालवाला जिल्ला न्यायाधीश हतोत्साही भइरहेको जनाएका छन्। उच्च तथा सर्वोच्च अदालतका न्यायाधीशहरूको नियुक्तिको सिफारिस गर्ने एकमात्र निकाय न्याय परिषद हो। यस परिषद्ले न्यायाधीशको नियुक्तिको सिफारिसमा पारदर्शिताको अभाव रहि आग्रह तथा पूर्वाग्रह राखि राम्राभन्दा हाम्रा मान्छेलाई प्रश्रय दिने गरेको सर्वसाधारणमा गुनासाहरु व्याप्त छन् भन्ने सुनिन्छ, विज्ञप्तिमा भनिएको छ, जिल्ला न्यायाधीशहरूले यही परिप्रेक्ष्यमा संविधान र कानुनका प्रावधान, परम्परा न्यायिक मूल्य मान्यता, अन्तर्राष्टिय मापदण्डको निष्पक्षतापूर्वक पालना गर्न न्याय परिषदको ध्यानाकर्षण गर्न दिएको निवेदनमा उठाइएका सरोकारहरुलाई न्यायाधीश समाजले न्यायोचित ठहर्याएको छ। जिल्ला न्यायाधीशहरूको न्यायोचित सरोकार तथा माग यथाशीघ्र पूरा गरी लोकतन्त्रको रक्षा तथा न्यायपालिकाको अस्मिता कायम राख्नका लागि यथाशिघ्र सक्रिय हुन पनि फोरमले आह्वान गरेको छ। फोरम अध्यक्ष सिंहले नवनियुक्ति प्रधान न्यायाधीश कार्कीबाट न्यायपालिकामा रहेका विकृति, विसंगति निर्मूल भई पारदर्शी र निष्पक्ष न्याय सम्पादनमा पूर्ण सफलता मिलोस भनि विज्ञप्तिमार्फत् शुभकामना दिएका छन्।"
पूर्व उपकुलपतिहरूले भने चलाउनेको मुद्दा फिर्ता लिने सरकारको निर्णय गैरजिम्मेवार,"काठमाडौं : त्रिभुवन विश्वविद्यालयका ९ जना पूर्व उपकुलपतिहरूले शैक्षिक संस्थाभित्र अपराधलाई प्रोत्साहन हुनेगरी गरेको सरकारको अमर्यादित एवं गैरजिम्मेवार निर्णयको भर्त्सना गरेका छन्। विश्वविद्यालयका उपप्राध्यापक प्रेम चलाउनेमाथि कुटपिट गर्ने विरुद्धको मुद्दा फिर्ता लिने सरकारको निर्णय आपराधिक कार्यलाई प्रोत्साहन गर्ने भएको भन्दै सो निर्णय फिर्ता लिन सरकारसँग माग गरेका हुन्। चलाउनेप्रति ऐकेवद्घता जनाउँदै पूर्व उपकुलपतिहरूले जारी गरेको विज्ञप्तिमा भनिएको छ, चलाउनेलाई विश्वविद्यालयहाताभित्रै मरणासन्न हुने गरी कुटपिट गर्ने नेवि संघका विद्यार्थीहरूमाथि चलाइएको तथा काठमाडौं जिल्ला अदालतमा विचाराधीन रहेको कुटपिट गरी ज्यान मार्ने उद्योगको मुद्दा संघीय सरकारको मन्त्रिपरिषदले गतः जेष्ठ ३० गते फिर्ता लिनेगरी गरेको निर्णय निन्दनीय छ। शैक्षिक संस्थामा अनुशासनहीनता, अमर्यादित एवं अपराधिक कार्यहरूलाई प्रोत्साहन गर्ने मन्त्रीपरिषदको उक्त निन्दनीय निर्णयबाट सरकार स्वयं अपराधको पक्षपाति भएको विज्ञप्तिमा भनिएको छ। मुद्दा फिर्ता लिने संघीय सरकारको निर्णय तुरुन्त फिर्ता लिनुपर्ने माग गरेका छन्। विज्ञप्तिमा पूर्वउपकुलपतिहरू केदारभक्त माथेमा अर्जुन कार्की, कमलकृष्ण जोशी, त्रिरत्नमानन्धर, खगेन्द्र भट्टराई, तोरणबहादुर कार्की, नवीन प्रकाशजङ्ग शाह, महेशकुमार उपाध्याय र हिराबहादुर महर्जनले हस्ताक्षर गरेका छन्।"
नगरपालिकामा कृषि एम्बुलेन्स,"बाजुरा : बाजुराको बडीमालिका नगरपालिकाले कृषि एम्बुलेन्स सेवा सञ्चालनमा ल्याएको छ। बडीमालिका नगरपालिकाले विभिन्न वडाका किसानले उत्पादन गरेका कृषि उपज सुरक्षित तवरले बजार र उपभोक्तासम्म पुर्याउन कृषि एम्बुलेन्स सञ्चालनमा ल्याएको हो। कृषकका उत्पादनले सही समयमा बजारसम्म पहुँचको अवस्था सिर्जना गर्न नगरपालिकाले कृषि एम्बुलेन्स सेवा सञ्चालन गरेको बडिमालिका नगरपालिकाका प्रमुख अमर खड्काले बताएका छन्। कृषकलाई आत्मनिर्भर बनाउन उत्पादित बजारको सरल र सहज पहुँचको आवश्यकता रहेको जनाउँदै नगरले कृषकमैत्री कार्यक्रममा जोड दिएको नगर प्रमुख खड्काको भनाइ रहेको छ। कृषि एम्बुलेन्स सेवाको एक कार्यक्रमका असार ५ गतेबाट आधिकारिक रूपमा सञ्चालन गरिएको छ। कृषि एम्बुलेन्स सेवा सञ्चालनमा आएपछि अब कृषकका बारीमै कृषि एम्बुलेन्स पुग्ने छ र कृषकले उत्पादन गरेका तरकारी सङ्कलन तथा बिक्री केन्द्रसम्म ढुवानी गर्नेछ। तरकारी खेती गर्ने कृषकलाई ढुवानी गर्ने साधन नहुँदा धेरै समस्या हुने गरेको थियो, अब उक्त समस्या नहुने भएको हो। पालिकाले कृषि एम्बुलेन्स सञ्चालन ल्याएसँगै यहाँका कृषकलाई उत्पादन गरेका कृषि उपजलाई बजारसम्म लैजान सहज हुने भएको छ। पहिलो पटक कृषि एम्बुलेन्स मार्फत बडिमालिका नगरपालिका ३ का कृषकहरूले उत्पादन गरेको तरकारी बाजुराकै अर्को पालिका बुढिनन्दा नगरपालिकामा पठाएको छ। कृषि एम्बुलेन्स सञ्चालन गर्ने बाजुराका नौ मध्ये बडीमालिका पहिलो पालिका हो। ३२ लाखको लागतमा गाडी खरिद गरेर किसानको हौसला र उत्पादनको बढावाका लागि कृषि एम्बुलेन्स सञ्चालन गरिएको हो। सडक पहुँच पुगेका सबै टोल र बस्तीमै पुगेर तरकारी सहितको उत्पादन संकलन गर्ने र बजारसम्म सहुलियत मूल्यमा ढुवानी सहायता दिने उद्देश्य पालिकाले राखेको छ। बडीमालिका जिल्लाका नौ मध्ये बेमौसमी तरकारी उत्पादन गर्नेमा अग्रस्थानको पालिका हो। बाजुरा सदरमुकाम आउने आधा बढी तरकारी पालिका भित्रै उत्पादन हुने गरेको छ। बडीमालिकाका १, २, ३, ४ मा राम्रो तरकारी उत्पादन हुने गरेको छ। भने ६ मा केरा र अन्य फलफूल बाली र ७ मा आलुका लागि पकेट क्षेत्रका रूपमा विकास गरिएको छ।"
४ सय केभीए प्रशारण लाइनको टावरको नटबोल्ट चोरी हुँदा जोखिम,रौतहट : हेटौंडाढल्केबरइनरुवा ४ सय केभी प्रसारण लाइनको टावरको नटबोल्ट चन्द्रपुर पस्चिमको जंगल क्षेत्रमा चोरी हुँदा टावर ढल्ने अवस्थामा पुगेको छ। टावरको जगमा कसेको नटबोल्ट अज्ञात समूहले चोरेपछि चन्द्रपुरलमाहा खण्डको चारवटा टावर ढल्ने जोखिममा छ। चारसुरे पुलदेखि ठूलो ढोब बीचमा रहेको चारवटा टावर बांगो भएको हो। हेटौंडाढल्केबरइनरुवासम्म ७ सय ९२ वटा टावर निर्माण हुँदै गरेको छ। नटबोल्ट चोरी भएपछि टावर ढल्न लागेको आयोजनाका निर्देशक श्यामकुमार यादवले बताए। टावरको जगको नट चोरी भएपछि टावर ढल्ने अवस्थामा रहेको टावर मर्मत गर्ने निर्देशक यादवले बताए। टावरको नट खोल्ने समूहलाई कारबाही गर्न प्रहरीमा उजुरी दिएको उनले बताए। २०७० सालमा राष्ट्रिय गौरवको सो आयोजना भारतीय ऐन्जेलिक इन्टरनेसनल लिमिटेड कम्पनीले ठेक्का सम्झौता गरेको थियो। सो ४०० केभीए जीर्ण टावरका कारण नजिकै रहेको २०० केभीए प्रशारण लाइन र ३३ केभीए प्रशारण लाइन समेत जोखिममा परेको छ। १६ अर्ब लगानीमा निर्माण भइरहेको योजनाको काम ३० महिनाभित्र सक्नुपर्नेमा १० वर्षमा पनि सम्पन्न हुन नसकेको आयोजनाले जनाएको छ। २०८१ सालभित्रमा सो काम सम्पन्न गर्नुपर्ने पछिल्लो सम्झौतामा उल्लेख छ।
बझाङ जीप दुर्घटना : मन्त्रीका पीएसओ र चालक खतरामुक्त,बझाङ : बझाङको केदारस्युँ गाउँपालिकाको धारछडामा भएको जीप दुर्घटनामा घाइते भएका धर्मराज जोशी र प्रहरी सहायक हबल्दार दीपक भण्डारी खतरामुक्त भएका छन्। बाँकेस्थित कोहोलपुर मेडिकल कलेजका अर्थोपेडिक रेसिडेन्ट डा ब्राइन पोख्रेलले घाइते दुवै जनालाई सघन उपचार कक्षमा राखिएको र होसमा आएको जानकारी दिए। जोशी र भण्डारी दुवैजना बोल्न सक्ने अवस्थामा रहेको उनको भनाइ छ। जोशी सुदूरपश्चिम प्रदेशका आन्तरिक मामिला तथा कानुनमन्त्री पृथ्वीबहादुर सिंहको जीप चालक र भण्डारी अंगरक्षक हुन्। उपचारका क्रममा एमआरआई र सिटिस्क्यान गरी जाँच गर्दा दुवैजनाको मेरुदण्डमा समस्या देखिएको डा पोख्रेलले जानकारी दिए। जोशीको मेरुदण्डको दुई ठाउँमा भाँचिएको छ भने भण्डारीको घाँटीको पछाडिको भागमा रहेको एक ठाउँको हड्डी दबिएको छ। उनीहरू दुवै जनाको आफन्त नहुँदा शल्यक्रिया रोकिएको छ। दुवै जनाको चाँडो शल्यक्रिया गर्नुपर्ने भए पनि परिवारका कुनैपनि सदस्य अस्पतालमा नआइपुगेकाले शल्यक्रिया हुन नसकेको उनको भनाइ छ।
चिनियाँ पर्यटक विमान चार्टड गरेर पोखरामा,पोखरा : चिनियाँ ऋण लगानीमा बनेको पोखरा अन्तर्राष्ट्रिय विमानस्थलमा पहिलोपटक विदेशबाट आउने विमान बनेको छ चिनियाँ चार्टड विमान। चीनको छेन्दुक सहरबाट बिहान सिचुवान एयरलाइन्सको एयरबस ३१९ विमान पोखरा अन्तर्राष्ट्रिय विमानस्थलमा अन्तर्राष्ट्रिय उडानको रुपमा पहिलो पटक अवतरण गरेको हो । १३० जना अट्ने क्षमताको विमानमा ८४ जना प्यासेन्जर लिएर चिनियाँ समय बिहान ८ बजेर १५ मिनेटमा उडेको जहाज ३ घण्टा १३ मिनेट समय लागेर बिहान पौने ९ बजे पोखरा अन्तर्राष्ट्रिय विमानस्थलमा अवतरण भएको थियो। विमानमा चीन भ्रमणमा रहेका राष्ट्रिय सभाका अध्यक्ष सहितको टोली पनि पोखरा आएको थियो । पहिलो विमानबाट पोखरा आएका चिनियाँ पाहुँनालाई पोखरेलीले भन्वय स्वागत गरेका छन् । पोखरा विमनस्थल नजिकै चिनियाँ पाहुँनाको स्वागतमा स्वागतद्वार बनाइएको छ । पोखराको मुख्य बजार क्षेत्रमा चिनियाँ फेस्टिभलको बारेका ब्यानर राखेर झिलिमिली बनाइएको छ । १ जनवरी २०२३ मा देखि सञ्चालनमा आएको पोखरा अन्तर्राष्ट्रिय विमानस्थल झन्नै ६ महिनापछि पहिलो पटक अन्तर्राष्ट्रिय उडान भएको हो । पर्यटकीय सहर पोखराको फेवातालमा असार ८ र ९ गते नेपालचीन फ्रेन्डसीप ड्रागन बोट रेस फेस्टिभल हुँदै छ । ड्रागन रेस फेस्टिभलका लागि नै चिनियाँ पाहुँना लिएर चार्टड विमान पोखरा अन्तर्राष्ट्रिय विमानस्थलमा अवरतण गरेको हो । चीनका विभिन्न सहरबाट नियमित उडान पनि छिट्टै सुरु हुने विश्वास पर्यटन व्यवसायीको छ । योसँगै भारत र अन्य मुलुकबाट पनि पोखरा अन्तर्राष्ट्रिय विमानस्तलमा नियमित अन्तर्राष्ट्रिय उडान र अवतरण हुने विश्वास पोखराका पर्यटन व्यवसायीले गरेका छन् ।
रास्वपाको स्थापना दिवसको अवसरमा रक्तदान,"नुवाकोट : नुवाकोटको बट्टारमा मंगलबार रक्तदान गरिएको छ । राष्ट्रिय स्वतन्त्र पार्टीको स्थापना दिवसको अवसरमा रक्तदान कार्यक्रम गरिएको सो दलले जनाएको छ । विदुर नपा ४ बट्टार हावाघरमा भएको रक्तदान कार्यक्रममा ४१ जनाले रक्तदान गरेका राष्ट्रिय स्वतन्त्र पार्टी नुवाकोट जिल्ला समितिले जनाएको छ । सो दलका सभापति रामेश्वर गजुरेलका अनुसार रक्तदान कार्यक्रम नेपाल रेडक्रस सोसाइटी नुवाकोट शाखा रक्त सञ्चार केन्द्रको प्राविधिक सहयोगमा भएको हो । रास्वपाले पार्टी स्थापना दिवसमा वृक्षरोपण, वडा भेला, विद्यालय, अस्पतालमा सरसफाई, रक्तदानसहित विविध कार्यक्रम गरेको थियो।"
हिरामोती उत्खनन् गर्ने लुटेरालाई जस्तो व्यवहार भयोः क्रसर व्यवसायी,"पोखरा : मापदण्ड पालना गर्ने हो भने नेपालभित्र कतै पनि क्रसर उद्योग खोल्नै नसकिने व्यवसायीले बताएका छन्। गण्डकी क्रसर उद्योग व्यवसायी संघका अध्यक्ष सुरेन्द्र त्रिपाठीले मापदण्ड अव्यावहारिक भएको बताए। राजमार्ग, मठमन्दिर, नदीनाला, वनजंगल र बस्तीभन्दा धेरै टाढामात्रै क्रसर उद्योग खोल्ने भनिएको छ, उनले भने, त्यस्तो ठाउँ कहाँ छ नेपालमा ? आकाशमा त खोल्ने होइन होला। वन तथा वातावरण विभागले सरोकारवालाहरूसँग बुधबार पोखरामा राखेको अन्तक्रियामा अरू क्रसर व्यवसायीले आफ्ना पीडाहरू ओकलेका थिए। भीमादका जनप्रतिनिधिसमेत रहेका क्रसर व्यवसायी श्यामसुन्दर जोशीले राष्ट्रिय परियोजनाका नाममा भने सरकारी आयोजनाले नदीनालाभित्रै बकेट हालेर काम गरिरहेको सुनाए। कोत्रेदेखि आँबुखैरेनीसम्म हेर्दै जानोस्, नदीमै बकेट हालेको देखिन्छ, पुलको नजिकै, उनले भने, तर हामीलाई भने हीरामोती उत्खनन् गर्ने लुटेराजस्तो व्यवहार भइरहेको छ। जोशीले व्यवसायीहरू अहिले ठूलो मारमा परिरहेको सुनाए। कि त आत्मदाह गर्नपर्यो, के गर्ने जग्गा बेच्यौं, बिक्दैन, बैंकले ताकेता गरिरहन्छ, उनले भने। अध्यक्ष त्रिपाठीले पनि नयाँ सिडिओ, नयाँ एसपी वा सरकारी कार्यालयका नयाँ हाकिम आउने बित्तिकै आफूहरूलाई बोलाउने र तर्साउने गरिएको सुनाए। उनले पनि राष्ट्रिय परियोजना र निजी क्षेत्रका व्यवसायीमाथि विभेद भइरहेको बताए। उनले सरकारी निकायको अनुगमन फितलो रहेको र बदमासी गर्नेले गरिरहेको र असल मनसायले काम गर्नेहरूलाई सधैं अप्ठेरो परिरहेको सुनाए। कास्कीमै रासायनिक मल प्रशोधन उद्योग खोलेको भनेर क्रसर चलाइएको छ, तर कसले हेर्ने हो ? उनले सोधे। लेखनाथ उद्योग वाणिज्य संघका अध्यक्ष छत्रधर आत्रेयले कृषिका फर्मदेखि उद्योगधन्दा खाली ठाउँमा खोल्दासमेत पछि बस्ती विस्तार भई त्यही बस्तीबाट दुख पाइने गरेको सुनाए। पहिला खाली ठाउँमै फर्म खोलिन्छ, उद्योग खोलिन्छ, पछि त्यही उद्योगका कारण बस्ती विस्तार हुन्छ, उनले भने, अति त्यही उद्योगले प्रदूषण गयो भनेर गुनासो आउँछ। होटल व्यवसायीहरूले समेत वातावरणका नियम कानुन अव्यावहारिक भएको सुनाए। होटल संघ गण्डकी अध्यक्ष हरि शर्मा गैरेले वातावरण मूल्यांकन सम्बन्धी मापदण्डको जानकारी दर्ता गर्ने बेलामै दिनुपर्ने खाँचो औंल्याए। हामीले कुनकुन आतंक पचाउने हो ? महामारीको आतंक भयो, वित्तीय संस्थाको आतंक छ, फेरि वातावरणको आतंक ? उनले भने। हान पोखराका उपाध्यक्ष गणेश पहारीले पनि २५ देखि ५० बेड क्षमताका होटलका लागि पनि वातावरण प्रभाव अध्ययन अव्यावहारिक भएको सुनाए। परिवारले चलाइरहेका होटल छन्, उनले भने, कतिथरी कुराको गर्ने हो ? वातावरण प्रभाव मूल्यांकनका लागि पोखरामै कन्सलटेन्टसमेत अभाव रहेको उनको भनाइ थियो। वातावरण विभागका महानिर्देशक शिवलाल तिवारीले वातावरणको मुद्दा विश्वव्यापी भएको हुँदा यसलाई साझा मुद्दाका रुपमा लिनुपर्ने बताए। सरकार, व्यवसायी सबै मिलेर वातावरणका मापदण्ड पालना गर्नुपर्छ, उनले भने, मापदण्ड सुधार गर्दा अझै अगाडि बढ्ने गरी सुधार गर्नुपर्छ, पछाडि फर्कनु हुँदैन। कार्यक्रममा विभागका गण्डकी प्रदेशको वन मन्त्रालयका सचिव विशाल घिमिरे, वन निर्देशक रामकाजी श्रेष्ठ, वातावरण विभागका चिफ डिभिजनकल इन्जिनियर शंकर पौडेल, कास्कीका सहायक प्रमुख जिल्ला अधिकारी अनील शाही, कास्कीका जिल्ला समन्वय अधिकारी नवराज बराल, विभागका समीक्षा अवस्थी र रविन शाक्य लगायतले बोलेका थिए।"
अपांगता परिचयपत्र वितरण,"भैरहवा : सिद्धार्थनगर नगरपालिका१० का वासुदेव मुराउ (७०) कृषक हुन्। कृषि पेशाबाटै उनले परिवारको गुजारा चलाउँदै आएका थिए। परिवारका सदस्यहरूको मुहारमा खुशी झल्काउन सफल थिए उनी। तर, उनको परिवारको खुशी दैवलाई स्विकार भएन। दशकौ देखिको परिवारको खुशी दैवले केही सेकेन्डमै खोसिदियो। करिब एक वर्ष अघि सवारी दुर्घटनामा मुराउले आफ्नो दायाँ खुट्टा गुमाउनु पर्यो। खेतीपाती गरेर परिवारको गुजारा चलाउँदै आएका उनलाई दुर्घटना पछि समस्या पर्न थाल्यो। घरको मुखिया भएतापनि परिवारको गुजारा चलाउन उनी खुट्टाकै कारण समस्यामा परे। तरपनि चर्को घाममा पसिना बगाएर हुर्काएका छोराहरू नै उनको साहरा बन्न पुगे। दुई छोरा मध्य कान्छो बाध्यताले आफ्नो मुलुक छाडेर वैदशिक रोजगारीका लागि खाडी पुग्नुपर्यो। कान्छो हाल विदेशबाट फर्किएका छन्। तर, परिवारको गुजारा चलाउन दुई भाई छोरा माथि जिम्मेवारी थपिएको छ। कृषि पेशा गरेरै जेनतेन उनीहरूले परिवारको गुजारा चलाउँदैछन्। त्यस्तै सिद्धार्थनगर नगरपालिका१ का अकरम अली पठान औषधि पसलमा जागिर गर्छन्। उनका चार छोरी र एक छोरा छन्। माइलो छोरी रुकसाना खातुन जन्मजात कान सुन्न सक्दिनन्। बुवा अकरमले छोरी जन्मिएको ३ महिना पछि भारतको गोरखपुरमा जाँच गराए। र, थाहा पाए छोरीले सुन्न सक्दिनन्। छोरी उमेरले २० वर्ष पुगिन्। तर, सुनाई सम्बन्धी अपांगता रहेकी छोरी राज्यबाट पाउने सेवा सुविधाबाट बञ्चित थिइन्। पाँच सन्तानसहित परिवारको जेनेतन अकरमले गुजारा चलाउँदै आएका छन्। वासुदेव र रुकसाना प्रतिनिधीमुलक पात्र मात्र हुन्। यस्ता पात्र अधिक छन्। तर, वासुदेव र रुकसाना जस्ता पात्रहरूको संख्या बढ्दै गएपनि राज्यबाट पाउनुपर्ने सेवा सुविधाबाट उनीहरू बञ्चित हुदै आएका थिए। घरदैलो सरकारको भने काममा व्यस्त छ। यस किसिमका पात्रहरूलाई स्थानीय सिद्धार्थनगर नगरपालिकाले विशेष निगरानीमा राखेर काम गर्दै आएको छ। दैवले परिवारको मुहारबाट खोसेको खुशी थोरै भएपनि नगरपालिकाको कार्यालयले दिने प्रयास गरेको छ। बुवाको दुर्घटना भएपछि सरकारी निकायबाट पाउनुपर्ने सेवा सुविधा कसैले दिएनन, थाहा पनि थिएन वासुदेव मुराउका छोरा धर्मेन्द्र मुराउले भने, तर नगरपालिकाको स्थानीय समन्वय समितिले हामीलाई सम्झिएर ह्वील चेयर र राज्यबाट सेवा सुविधा लिनका लागि क वर्गको अपांगता कार्ड उपलब्ध गराएको छ, नगरपालिकाले राम्रो काम गरेको छ। नगरमा रहेका अपांगता व्यक्तिलहरूलाई नगरपालिकाको कार्यालयको अपांगता परिचय वितरण गर्ने समेत कार्यका लागि गठित स्थानीय समन्वय समितिले खोजी गर्दै अपांगता व्यक्तिहरूको अधिकार उनीहरूलाई प्रदान गर्न थालेको छ। जसका लागि परिचय पत्र वितरणका लागि कार्यविधि नै बनाइएको छ। परिचयपत्र चार भाग क, ख, ग, घ मा वर्गीकरण गरिएको छ। समितिको बैठक बसेर मापदण्ड अनुसार परिचयपत्र वितरण गर्ने गरिएको छ। कार्यविधि अनुसार एक वर्षमा एक सय जना अपांगता भएका व्यक्तिहरूलाई परिचय पत्र उपलब्ध गराएको सिद्धार्थनगर नगरपालिकाका उपप्रमुख एवं समितिका संयोजक उमा अधिकारीले बताइन्। समितिले ४९ जनालाई शारीरिक अपांगता, ५ जनालाई दृष्टि सम्बन्धी अपांगता, ९ जनालाई सुनाई सम्बन्धी अपांगता, २ जनालाई मानसिक वा मनोसामाजिक अपांगता, १२ जनालाई बौद्धिक अपांगता, ४ जनालाई अटिजम सम्बन्धी अपांगता र १९ जनालाई बहुअपांगता परिचय पत्र विवतरण गरिएको समितिको संयोजक उमा अधिकारीले बताइन्। क वर्गको ४ जना महिला र १० जना पुरुष गरी १४ जना, ख वर्गको २२ जना महिला र ४० जना पुरुष गरी ६२ जना, ग वर्गको ३ जना महिला र १५ जना पुरुष गरी १८ जना, घ बर्गको १ जना महिला र ५ जना पुरुष गरी ६ जनालाई परिचय पत्र उपलब्ध गराइएको समितिले जनाएको छ। यी मध्ये क वर्ग परिचयपत्र प्राप्त व्यक्तिले मासिक तीन हजार नौ सय ९० रुपैयाँ र ख वर्गकाले दुई हजार एक सय २८ रुपैयाँ प्राप्त गर्ने गरेका छन्। विपन्न परिवारलाई यही सुविधाले समेत थोरै भएपनि राहत पुग्ने नगरपालिकाको विश्वास छ। यस्तै समितिका अनुसार नगरपालिकाको स्थानीय समन्वय समिति र अपाङ्ग बाल अस्पताल तथा पुनर्स्थापना केन्द्रको सहकार्यमा निकै न्यून रकममा नगरका २० जना अपांगता भएका व्यक्तिहरूको काठमाडौंस्थित अपांग बाल अस्पताल तथा पुनर्स्थापना केन्द्रमा उपचार समेत भइरहेको छ।"
ताप्लेजुङको बाढी प्रभावित क्षेत्रमा राहत सामग्री,"ताप्लेजुङ : ताप्लेजुङको बाढीपहिरो प्रभावित क्षेत्रमा राहत सामग्री पुर्याइएको छ । सिदिंवा६ मेहेलेमा बुधबार बिहान नेपाली सेनाको हेलिकप्टरमार्फत लत्ताकपडा, टेण्टसहित स्वास्थ्य सामग्री पठाइएको हो । प्रदेश सरकारबाट प्राप्त स्वास्थ्य सामग्री र टेण्ट लिएर आएको हेलिकप्टरमा सदरमुकाम फुङ्लिङबाट थप भाँडावर्तन र कपडा पठाइएको प्रमुख जिल्ला अधिकारी गोमादेवी चेम्जोङले जानकारी दिइन् । हामीलाई प्रदेश सरकारबाट आएको स्वास्थ्य सामग्रीहरु अलि धेरै आएकाले तत्कालका लागि ती सामग्री र अत्यावश्यक रहेका भाँडाकुँडा, ब्लाङ्केट र टेण्ट सहितका अन्य राहत सामग्री पठाएका हौं, प्रजिअ चेम्जोङले भनिन् । पहिरोबाट विस्थापित बनेका १ सय बढ स्थानीय निलगिरी माध्यमिक विद्यालयमा बसिरहेका छन् । बाढीपहिरोले स्थानीय स्वास्थ्य चौकीसमेत बगाएपछि स्वास्थ्य सामग्रीको अभाव भएको थियो । मंगलबार स्वास्थ्य सामग्रीको अभाव भएपछि पहिरोले पुरिएको स्वास्थ्य चौकीबाट समेत औषधी निकालेर उपचार गरिएको स्थानीयले बताएका छन् । पहिरोमा परी मेहेलमा तीनजनाको मृत्यू भइसकेको छ भने अन्य तीनजना बेपत्ता छन् । तीनजनाको उपचार भइरहेको जिल्ला प्रशासन कार्यालय ताप्लेजुङले जनाएको छ । विपद प्रतिकार्यका लागि तयार रहन आग्रह विपद् व्यवस्थापनमा सम्बद्ध सबै निकायलाई उपलब्ध स्रोत, साधन र जनशक्तिसहित तयारी अवस्थामा रहन जिल्ला विपद् व्यवस्थापन समिति ताप्लेजुङले आग्रह गरेको छ । मनसुन सुरु भइ जिल्लामा विपद्का घटना भइरहेकाले खोज, उद्धार र राहतका कार्यलाई ढिलो हुन नदिन तयारी हुनुपर्ने निष्कर्षसहित सबै निकायलाई अनुरोध गरिएको जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी गोमादेवी चेम्जोङले बताइन् । खोज र उद्धारका कार्यसँगै निरन्तर समन्वयमा रहनसमेत उनको आग्रह छ । मङ्गलबार बसेको बैठकले पूर्ण क्षति भएको प्रति घरपरिवारलाई छ बन्डल कर्कटपाता उपलब्ध गराइदिन आन्तरिक मामिला तथा कानुन मन्त्रालय कोशी प्रदेशलाई अनुरोध गर्ने निर्णय गरेको छ । बाढीपहिरामा परी मृत्यु भएका आफन्त तथा नजिकको हकदारलाई र आंशिक तथा पूर्णरूपमा घर क्षति भएकालाई मापदण्डबमोजिम राहत उपलब्ध गराउनसमेत उक्त मन्त्रालयलाई अनुरोध गरिएको छ । यस्तै विस्थापित परिवारलाई तत्काल रेडक्रसबाट गैर खाद्य सामग्री उपलब्ध गराउने, अन्नपातसहितको क्षति भएका परिवारको गुजाराका लागि स्थानीय तहले सहयोग गर्ने, घाइते भएकालाई स्थानीय अस्पतालमा निःशुल्क उपचारको व्यवस्था गर्ने, उपचारका लागि आर्थिक सहायता आवश्यक परे प्रदेश सरकारसँग माग गर्नेसमेत निर्णय भएको छ । समितिको निर्णयानुसार हरेक पालिकाले विस्थापित परिवारको तथ्याङ्क यकिन गरी तीन दिनभित्रै जिल्ला प्रशासन कार्यालयलाई उपलब्ध गराउनुपर्ने भएको छ । मेची राजमार्गस्थित पाँचथरको हेवाखोला बाढीले बगाई यातायात सेवा अवरुद्ध भएकाले अत्यावश्यक सामान ढुवानी गर्न परे तुइन (घिर्लिङ) को व्यवस्थापन गर्न प्रदेश सरकारसँग अनुरोध गर्नेसमेत निर्णय भएको छ । यसैबीच विभिन्न व्यक्ति, सङ्घसस्थाबाट राहत सङ्कलन र वितरणको कार्य सन्तुलित, पारदर्शी नहुने हुँदा विपद् व्यवस्थापन समितिको स्वीकृतिमा एकद्धार प्रणालीबाट सङ्कलन गरी स्थानीय तहले वितरणको व्यवस्था गर्ने निर्णय भएको छ । विपद् पूर्वतयारी तथा प्रतिकार्य शाखा, राष्ट्रिय आपत्कालीन कार्य सञ्चालन केन्द्र काठमाडौंलाई त्रिपाल, कम्बल, भाँडाकुडा र अत्यावश्यक औषधि माग गर्ने निर्णय गरिएको छ । बाढीपहिरामा परी तीन जनाको ज्यान गएको थियो भने तीन जना बेपत्ता छन् । समितिका अनुसार जिल्लामा सरकारी कार्यालय, निजी घरसहित ४३ घर पूर्णरूपमा क्षतिग्रस्त भएका छन् । मनसुन अझै सक्रिय रहेकाले नदी किनार तथा जोखिम क्षेत्रका नागरिकलाई सुरक्षित रहन अनुरोध गरिएको छ ।"
ताप्लेजुङमा चिर्पटले हानेर श्रीमतीको हत्या,मादक पदार्थ सेवन गरेका राईले मङ्गलबार साँझ टाउकामा चिर्पट प्रहार गर्दा ३१ वर्षीया श्रीमती निशा राईको घटनास्थलमै ज्यान गएको जिल्ला प्रहरी कार्यालयका प्रहरी प्रवक्ता तथा प्रहरी निरीक्षक कुशराम कार्कीले जानकारी दिए। ताप्लेजुङ : ताप्लेजुङको सिरिजङ्घा गाउँपालिका३ सिकैचाका लक्ष्मण चाम्लिङ राईले दाउराको चिर्पट प्रहार गरी श्रीमतीको हत्या गरेका छन्। मादक पदार्थ सेवन गरेका राईले मङ्गलबार साँझ टाउकामा चिर्पट प्रहार गर्दा ३१ वर्षीया श्रीमती निशा राईको घटनास्थलमै ज्यान गएको जिल्ला प्रहरी कार्यालयका प्रहरी प्रवक्ता तथा प्रहरी निरीक्षक कुशराम कार्कीले जानकारी दिए। प्रहरीका अनुसार मापसे गरेका राईले घरमा आएर श्रीमतीसँग झगडा गरेका थिए। झगडाकै क्रममा चिर्पट प्रहार गरेको खुलेको प्रहरीले जनाएको छ। घटनास्थलमा प्रहरी चौकी काँडेभञ्ज्याङबाट प्रहरी टोली पुगेको छ। लक्ष्मणलाई प्रहरीले नियन्त्रणमा लिएको छ।
अनिवार्य तथा निःशुल्क शिक्षा कार्यान्वयन वडा घोषणा,जाजरकोट : जाजरकोटको छेडागाड नगरपालिका१ लाई अनिवार्य तथा निःशुल्क शिक्षा कार्यान्वयन वडा घोषणा गरिएको छ। छेडागाड नगरपालिकाले जारी गरेका अनिवार्य तथा निःशुल्क शिक्षा सम्बन्धी ऐन२०७५ तथा अनिवार्य तथा आधारभूत शिक्षा कार्यान्वयन निर्देशिका२०७७ बमोजिम वडालाई मंगलबार अनिवार्य तथा निःशुल्क शिक्षा कार्यान्वयन वडा घोषणा गरिएको हो। आधारभूत तह (४ वर्षदेखि १२ वर्षसम्मका) शतप्रतिशत एक हजार तीन जना बालबालिका विद्यालय भर्नामा निरन्तरता भएकाले पनि वडालाई अनिवार्य तथा निःशुल्क शिक्षा कार्यान्वयन वडा घोषणा गर्न सजिलो भएको थियो। वडाध्यक्ष रामबहादुर बुढाले सो वडालाई अनिवार्य तथा निःशुल्क शिक्षा कार्यान्वयन गर्ने प्रतिबद्धता गरेका थिए।
हेंवा खोलामा बेलिब्रिज बन्न १५ दिन लाग्ने,"फिदिम : मेची राजमार्ग अन्तर्गत पाँचथरको फिदिम नगरपालिका र हिलिहाङ गाउँपालिकालाई जोड्ने हेंवा खोलामा बेलिब्रिज निर्माणको काम मंगलबारदेखि सुरु भएको छ। मौसमले साथ दिए १५ दिनभित्र निर्माण कार्य सम्पन्न गरी राजमार्गमा यातायात सुचारु गर्ने लक्ष्य राखिएको छ। शनिबार राति आएको बाढीले हेंवा खोलाको पक्की पुल भत्काएपछि मेची राजमार्गमा यातायात ठप्प छ। राजमार्गको पक्की पुल नै भत्किएपछि पाँचथरका हिलिहाङ, याङवरक, फालेलुङ गाउँपालिका र ताप्लेजुङ जिल्ला नै यातायातबाट विच्छेद भएको छ। यातायात ठप्प भएपछि ताप्लेजुङ तर्फका मानिसहरुको दैनिकी प्रभावित बनेको छ। राजमार्गलाई छिटो सूचारु गर्ने उद्देश्यले तत्कालका लागि बेलिब्रिज निर्माणको काम थालिएको पाँचथरका प्रमुख जिल्ला अधिकारी मेखबहादुर मंग्रान्तीले जानकारी दिए। बाढीपहिरो प्रभावित क्षेत्रका मानिसहरुको दैनिकीलाई सहज बनाउन ब्रिज निर्माणको कामलाई प्राथमिकता दिएका छौँ, मंग्रान्तीले भने। सडक डिभिजन कार्यालय इलामले ब्रिज निर्माणको काम अघि बढाएको हो। मौसमले साथ दिए १५ देखि २० दिन भित्रमा ब्रिज निर्माण गरी सक्ने लक्ष्य छ, सडक डिभिजन कार्यालय इलामका इञ्जिनियर बिपिन ढुंगानाले भने, पुल भत्किएपछि राजमार्ग नै अवरुद्ध भएकाले बिज्र निर्माण कार्यालाई तिव्रता दिन्छौँ। ब्रिज निर्माणका लागि आवश्यक सामग्रीहरु ल्याउने काम जारी छ। सडक डिभिजन कार्यालय इलामबाट सामग्रीहरु ल्याइएको हो। ४८ मिटर लम्बाइ रहेको ब्रिज निर्माण गर्न थालिएको हो। यसअघि पक्की पुल रहेकै स्थानमा ब्रिज निर्माण गर्न थालिएको हो। इञ्जिनियर ढुंगानाका अनुसार पुलको फिदिमतर्फको एभ्यूटमेन्ट पूर्णमा रुपमा क्षति भएको छ। हिलिहाङतर्फ आंशिक क्षति छ। फिदिमतर्फ ग्याबिन एभ्युटमेन्ट बनाएर पुल बनाउन लागिएको हो। ग्याबिन वाल र ढलाई गर्न सात दिन लाग्ने अनुमान छ, ढुंगानाले भने, पुल फिट गर्न थप सातदेखि १० दिन लाग्न सक्छ। ब्रिज सम्पन्न गर्न सडक डिभिजनको करिब दुई करोड खर्च लाग्ने अनुमान गरिएको छ। खोलामा पानीको बहाव घटेपछि पुल निर्माण स्थल नजिकै अस्थाइ डाइभर्सन समेत बनाउने तयारी छ। अस्थाइ रुपमा यातायात सञ्चालन गर्न तत्काललाई डाईभर्सन समेत निर्माण गर्ने तयारी गरेका छौँ, ढुंगानाले भने।"
उपप्राध्यायक चलाउनेमाथि आक्रमण गर्नेको मुद्दा फिर्ता लिएकोप्रति एमालेको विरोध,"काठमाडौं : नेकपा एमालेले सत्ता र शक्तिको आडमा त्रिविका उपप्राध्यायक प्रेम चलाउनेमाथि आक्रमण गर्नेको मुद्दा फिर्ता लिएकोप्रति विरोध जनाएको छ। बुधबार प्रतिनिधि सभाको बैठकमा बोल्दै एमालेका सचेतक महेश बर्तौलाले उपप्राध्यापक चलाउनेलाई मार्ने उद्देश्यले सांघातिक आक्रामण गर्नेको विरुद्धमा मुद्दा चलेको भएपनि सरकारले मुद्दा फिर्ता लिएको भन्दै आपत्ति जनाएका छन्। न्याय नपाएपछि चलाउने आमरण अनसनमा बस्न पुगेको बताउँदै बर्तौलाले न्याय दिलाउन सरकारसमक्ष आग्रह गरेका छन्। उनले न्यायको खोजी रहेका चलाउनेलाई न्याय नदिएर राज्यले दण्डहिनतालाई प्रश्रय दिने गरी काम भएको उल्लेख गरे। बर्तौलाले कानुन मन्त्री धनराज गुरुङलाई भने, तपाईंको निर्देशनमा ज्यान मार्ने उद्देश्यले दर्ता भएको मुद्दा फिर्ता लिँदै जाने हो भने सुशासनको परिभाषा के रहेछ ? त्यसको जान्ने अवसर प्राप्त भयो। म दुख व्यक्त गर्न चाहन्छु।' त्रिवि समाजशास्त्रका उपप्राध्यापक चलाउनेमाथि २०७७ वैशाख २० गते सत्तासीन कांग्रेस निकट विद्यार्थी नेताहरूले आक्रमण गरेका थिए। त्यसविरुद्ध जिल्ला अदालतमा मुद्दा पर्यो। तर, ०७९ जेठ ४ गते तत्कालीन महान्यायाधिवक्ता खम्मबहादुर खातीले मुद्दा फिर्ता लिन सकिने राय सरकारलाई दिए। असार ५ गते जिल्ला अदालत काठमाडौंबाट न्याय पाइने आसमा चलाउने रहेपनि उनीमाथि चिर्पट र रड प्रहार गर्ने सत्ताधारी कांग्रेसको भ्रातृ संगठन नेपाल विद्यार्थी संघका कार्यकर्ताविरुद्ध ज्यान मार्ने उद्योगअन्तर्गत जिल्ला अदालतमा मुद्दाको सुनुवाइ हुनु दुई दिनअघि असार ३ गते नै सरकारले उक्त मुद्दा फिर्ता लियो। आफूले न्याय पाउनुपर्ने भन्दै उपप्राध्यापक चलाउनेले भने अनशनको बाटो रोजेका छन्। उपप्राध्यापक चलाउनेको मुद्दामा पनि जिल्ला सरकारी वकिल कार्यालय काठमाडौंले निवेदन जिल्ला अदालतमा दिएको छ। सहायक जिल्ला न्यायाधिवक्ता मनिषबाबु पोखरेल मुद्दा फिर्तासम्बन्धी निर्देशिका २०७७ बमोजिम निवेदन दिएको बताए। महान्यायाधिवक्ता कार्यालय स्रोतले भन्यो, विरोध स्वरूप लगाएको ताला तोडेको कारणबाट विवाद उत्पन्न भएको हो। ज्यान मार्ने नियत होइन। यो पूर्वरिसइवी हो भन्ने तर्क इजलास समक्ष राखिने छ।' सरकारी वकिलको निवेदनमाथिको सुनुवाइपछि अदालत सहमत भएमा मात्र मुद्दा फिर्ता हुन सक्छ। अदालतले मुद्दा फिर्ताको आधार, कारण र औचित्य समेतको विचार गरी अनुमति दिन्छ।"
पोखरामा यसरी मनाइयो अन्तर्राष्ट्रिय योग दिवस (फोटो फिचर),"पोखरा : पर्यटकीय सहर पोखरामा ९ औं अन्तर्राष्ट्रिय योग दिवस मनाइएको छ। भारतीय दूतावास र पोखरा महानगरपालिकाको आयोजनामा पोखरा रंगशालामा योग दिवस मनाइएको हो। योग दिवसमा गण्डकी प्रदेशका मुख्यमन्त्री सुरेन्द्रराज पाण्डे, पर्यटनमन्त्री सुदन किँराती, नेपालका लागि भारतीय राजदूत नवीन श्रीवास्तव, पोखरा महानगरपालिकाका मेयर धनराज आचार्य लगायतले योगाभ्यास गरेका थिए। योग दिवसको अवसरमा भएको कार्यक्रममा पोखरेलीको राम्रो उपस्थिति थियो। युवा, युवती, वृद्धवृद्धा, विद्यार्थी लगायतले योग अभ्यास गरेका थिए। योग दिवसको अवसरमा आयोजित कार्यक्रममा बोल्दै गण्डकी प्रदेशका मुख्यमन्त्री सुरेन्द्रराज पाण्डेले योगको माध्याबाट पर्यटन विकासमा लाग्नु पर्नेमा जोड दिए। नेपाल र भारतको सांस्कृतिक सम्बन्ध भएकोले भारतीय पर्यटको साथै अन्य मुलुलकका पर्यटकलाई योगका माध्यमबाट जोड्न सकिने बताए। पर्यटन मन्त्री सुदन किराँतीले भारतीय नागरिकलाई प्राकृतिक सुन्दरताको अवलोकन गर्दै योग गराउने गरी पर्यटन प्रवर्द्धन गर्नु पर्नेमा जोड दिए। पोखराबाटै पनि ८ हजार मिटरभन्दा अग्ला अन्नपूर्ण प्रथम, धौलागिरी र मनास्लु हिमाल देखिने भएकोले सुन्दर हिमाल पर्वतको काखमा योग गर्ने गरी पर्यटकलाई आकर्षण गर्न सकिने उनले सुनाए। टेथिस सागरदेखि हिमाल उत्पत्तिको विषय नेपाल र भारतको सम्बन्ध भौगोलिक रुपमा जोडिएको उनले सुनाए। पोखराको पर्यटन विकासका लागि पोखराबाट भारतका विभिन्न सहरसँग सिधा हवाइ उडान गर्नु पर्नेमा किराँतीले जोड दिए। नेपालको धार्मिक पर्यटनको विकास भइ यसबाट सांस्कृतिक सम्बन्ध अझै गाढा हुने पनि उनले बताए। मानसिक तनाबबाट मुक्त हुन योग महत्वपूर्ण रहेको पनि उनले सुनाए। कार्यममा बोल्दै नेपालका लागि भारतीय राजदूत नवीन श्रीवास्तवले ९ औं अन्तर्राष्ट्रिय योग दिवस पोखरामा मनाउन पाउँदा खुशी लागेको बताए। विश्वका धेरै मानिसको योगमा आकर्षण भएको पनि उनले सुनाए। पोखराका धेरै मानिस योग दिवसको कार्यक्रममा आएकोमा निकै खुशी लागेको पनि उनले बताए। पोखरा पर्यटकका हिसावले महत्वपूर्ण सहर रहेको बताउँदै उनले भारतका विभिन्न सहरबाट पोखरामा धेरै भारतीय पर्यटक आउने गरेको उल्लेख गरे। पोखरामा अब हरेक वर्ष २१ जुनमा योग दिवस कार्यक्रम गरेर मनाउने पनि उनले बताए।"
मापसे गरेका राईले गरे श्रीमतीको हत्या,ताप्लेजुङ : ताप्लेजुङमा दाउराको चिर्पट प्रहार गरी श्रीमतीको हत्या भएको छ। सिरिजंघ गाउँपालिका३ सिकैचाका लक्ष्मण चाम्लिङ राईले चिर्पटले प्रहार गरेर श्रीमतिको हत्या गरेका हुन्। मादक पदार्थको सेवन गरेका राईले ३१ वर्षीय श्रीमति निशा राईलाई चिर्पट प्रहार गरेका थिए। निशाको घटनास्थलमै ज्यान गएको जिल्ला प्रहरी कार्यालय ताप्लेजुङका प्रहरी निरीक्षक कुशराम कार्कीले जानकारी दिए। घटनास्थलमा प्रहरी चौकी काँडे भञ्ज्याङबाट प्रहरीको टोली पुगेको छ। घटनास्थलमा कानुनी प्रक्रिया पूरा गरि मृतकको शव पोष्टमार्टमका लागि सदरमुकाम ल्याइने छ। चिर्पट प्रहार गर्ने लक्ष्मण राई प्रहरीको नियन्त्रणमा छन्।
अन्तर्राष्ट्रिय योग दिवस : महाराजगञ्जमा योगाभ्यास (फोटोफिचर),"काठमाडौं : अन्तर्राष्ट्रिय योग दिवस नेपालमा पनि आज विभिन्न कार्यक्रम आयोजना गरी मनाइँदैछ । अन्तर्राष्ट्रिय योग दिवस हरेक वर्ष जुन २१ तारिखका दिन विभिन्न जनचेतनामूलक कार्यक्रम आयोजना गरी मनाइन्छ । नेपालमा विसं २०३६ माघ १ गतेदेखि सूर्य उत्तरायण लाग्ने दिनको अवसर पारेर योग दिवस मनाउन थालिएको थियो । योग र ध्यान साधनाका लागि उत्तरायण महत्त्वपूर्ण मानिने भएकाले उत्तरायण सुरु हुने पहिलो दिन मकर सङ्क्रान्ति अर्थात् माघ १ गतेलाई सरकारले राष्ट्रिय योग दिवस घोषणा गरेको हो । हाल नेपालमा माघ १ गते राष्ट्रिय र जुन २१ का दिन अन्तर्राष्टिय योग दिवस मनाइन्छ । प्राचीनकालमा योग, ध्यान र आयुर्वेदका माध्यमबाट मानसिक शान्ति एवं स्थिरता र आरोग्यताको प्राप्ति हुन्थ्यो । आधुनिक युगको प्रभावमायसलाई चटक्क बिर्सिएका नेपाली युरोप तथा अमेरिकामा उपचार र सुख शान्तिका लागि बढी प्रयोगमा आउन थालेपछि योगतिर आकर्षित हुन थालेका हुन् । योग दिवसको अवसरमा आज बिहान नेपाल प्रहरी प्रज्ञा प्रतिष्ठान, महाराजगञ्जमा योग शिविरको आयोजना गरी अन्तर्राष्ट्रिय योग दिवस मनाइएको छ । अन्नपूर्णका फोटो पत्रकार अभिषेक महर्जनको क्यामरामा कैद भएका तस्बिर :"
कानुनमन्त्री सिंहको शव अन्तिम श्रद्धाञ्जलीका लागि धनगढीको रंगशालामा,"धनगढी : जीप दुर्घटना परेर मृत्यु भएका सुदूरपश्चिम प्रदेश सरकारका आन्तरिक तथा कानुनमन्त्री पृथ्वीबहादुर सिंहको पार्थिव शरिर अन्तिम श्रद्धाञ्जलीका लागि धनगढीको रंगशालामा राखिएको छ। डडेल्धुराबाट गृह जिल्ला बझाङ जाने क्रममा मंगलबार सिंहको दुर्घटनामा परि मृत्यु भएको हो। दुर्घटना पछि उपचारका लागि मन्त्री सिंहलाई नेपाली सेनाको हेलिकप्टरबाट कोहलपुर मेडिकल कलेज लगिएको थियो। उनलाई कोहलपुर मेडिकल कलेजले मृत घोषणा गरेको हो। मन्त्री सिहको शव मंगलबार राती नै धनगढी ल्याइएको थियो। बुधबार बिहान १० बजेदेखि सिंहको शव अन्तिम श्रद्धाञ्जलीका लागि धनगढीको रंगशालामा राखिएको छ। उनलाई सुदूरपश्चिम प्रदेशका मुख्यमन्त्री कमल बहादुर शाह र सभामुख भीम बहादुर भण्डारीले नेपालको झण्डा ओढाएर श्रद्धाञ्जली व्यक्त गरे। श्रद्धाञ्जली दिन प्रदेश प्रमुख देवराज जोशी, प्रमुख प्रतिपक्षी दलका नेता राजेन्द्र सिंह रावल लगायत नेता कार्यकर्ता पुगेका छन्। सिंहको शव आजै हेलिकप्टरबाट बझाङ लगिने भएको छ। दुर्घटनामा उनकी श्रीमती अमृता सिंह र भाउजु जयदेवी सिंहको पनि मृत्यु भएको छ।"
झापामा ६ वटा मोटरसाइकल बेवारिसे अवस्थामा भेटियो,"झापा : झापाका विभिन्न स्थानबाट चोरी भएका ६ वटा मोटरसाइकल प्रहरीले बेवारिसे अवस्थामा फेला पारेको छ । जिल्ला प्रहरी कार्यालय झापाबाट खटिएका प्रहरी टोलीले मेचीनगरको धुलाबारीबाट तीन वटा, अर्जुनधाराको शनिश्चरे, सालबारी र भद्रपुरको चन्द्रगढीबाट एक एक वटा मोटरसाइकल बरामद गरेको हो । प्रहरीले मे ९ प ३०८७ नम्बर उल्लेख भएको १२५ सिसी भएको रातो रंगको सुपर स्पलेण्डर मोटरसाइकल, मे ६ प ३७४८ नम्बर भएको १६० सिसी भएको एनएस मोटरसाइकल, मे ९ प १०७० नम्बर भएको १५० सिसी भएको कालो रंगको पल्सर मोटरसाइकल, मे १० प ९५५९ नम्बर भएको २२० सिसी भएको निलो रंगको पल्सर मोटरसाइकल, मे ७ प ३६५० नम्बर भएको सिल्भर रंगको टिभीएस कम्पनीको भिक्टोर मोटरसाइकल र मे १० प ८१७२ नम्बर भएको १५० सिसी भएको कालो रंगको पल्सर मोटरसाइकल बरामद गरिएको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । बेवारिसे अवस्थामा बरामद गरिएका मोटरसाइकलहरूको च्यासिस र इन्जिन नम्बर यातायात कार्यालयमा गएर बुझ्दा सम्बन्धित धनी फेला नपरेपछि आवश्यक कारबाहीका लागि मेची भन्सार कार्यालय काँकडभिट्टा बुझाइसकेको डीएसपी रिजालले बताए ।"
संखुवासभामा अन्तर्राष्ट्रिय योग दिवस,"खाँदबारी : आज नवौं अन्तर्राष्ट्रिय योग दिवस। हरेक वर्ष जुन २१ गते अन्तर्राष्ट्रिय योग दिवस मनाइन्छ। दिवसको अवसरमा आज बिहानै संखुवासभाको खाँदबारी नगरपालिका३ मानेभञ्ज्याङ्गमा योग अभ्यास गरी दिवस मनाइएको छ। मानेभञ्याङ्ग योग समुह, मानेभञ्ज्याङ्गले योग सप्ताहको रुपमा योगा अभ्यास गरेको योग समुहका अध्यक्ष तर्कबहादुर बुढाथोकीले जानकारी गराए। जीवन योग प्रयोगशाला खाँदबारीको सहयोगमा सप्ताहव्यापी योगाभ्यास सञ्चालन गरिएको हो। विद्यालय स्तरका स्वास्थ्य शारीरिक विषयमा योगका पाठ मावेश गरिएको भए पनि दक्ष शिक्षक नहुँदा पठनपानमा समस्या हुने गरेको महेन्द्र माध्यमिक विद्यालयका प्रधानाध्यापक मेदिनी घिमिरेले बताए। विषय शिक्षकलाई योगका बारेमा तालिम दिएर योगलाई प्रभावकारी बनाउनु पर्ने उनको भनाइ छ। अस्वथ्य खानपिन र सहरी जीनशैलीका कारणका स्वास्थ्यमा समस्या देखा पर्न थालेपछि योग अभ्यास आवश्यक पर्न थाले पनि प्रशिक्षक अभावभाले योग अभ्यास नियमित हुन नकेको सहभागी शेरबहादुर पुरीले बताए। संयुक्त राष्ट्रसङ्घको महासभाले सन् २०१४ मा गरेको निर्णयअनुसार सन् २०१५ जुन २१ देखि अन्तर्राष्ट्रिय योग दिवस मनाउन थालिएको हो। सन् २०१६ देखि २१ जुनमा अन्तर्राष्ट्रिय योग दिवस विश्वभर मनाइएको छ। अहिले माघ १ गते राष्ट्रिय र जुन २१ का दिन अन्तराष्ट्रिय योग दिवस मनाइन्छ।"
सुख्खा पहिरोले नारायणगढमुग्लिन सडकखण्डमा अवरुद्ध,भरतपुर : सुख्खा पहिरोका कारण नारायणगढमुग्लिन सडकखण्ड अवरुद्ध भएको छ। आज दिउँसो १:५० बजे सडकखण्ड अन्तर्गत इच्छाकामना गाउँपालिका६ स्थित नाम्सी पुलमा सुख्खा पहिरो खसेर सडक दुईतर्फी अवरुद्ध भएको हो। पहिरो खसेपछि गन्तव्यमा हिँडेका सवारीसाधन रोकिएका छन्। अहिले पहिरो पन्छ्याउने काम भइरहेको जिल्ला प्रहरी कार्यालय चितवनले जानकारी दिएको छ।
बागलुङ जीप दुर्घटनाः दुवै जना मृतकको पहिचान खुल्यो,बागलुङ : बागलुङको काठेखोला गाउँपालिका५ बिहुँ ठुलढुङ्गामा भएको पिकअप जीप दुर्घटनामा मृत्यु भएका दुई पुरुषको पहिचान खुलेको छ। दुर्घटनामा परेर मृत्यु हुनेमा बागलुङ नगरपालिका२ मा रहेको सम्झना स्टोर्सका मार्केटिङ कर्मचारी जैमिनी नगरपालिका१० रांगखानीका दुर्गा पौडेल र चालक पर्वत जिल्लाको कुश्मा नगरपालिका१ मालढुंगाका राजेन्द्र माझी रहेको जिल्ला प्रहरी कार्यालय बागलुङका प्रहरी नायव उपरीक्षक मदन केसीले जानकारी दिए। जुत्ता चप्पल बिक्रीका लागि दुई दिनअघि गलकोट गएको ग १ च ९४८५ नम्बरको जीप बुधबार बिहान फर्किँदै गर्दा काठेखोला५ मध्यपहाडी (पुष्पलाल) लोकमार्गमा दुर्घटना भएको थियो। जीप लोकमार्गबाट झण्डै पाँच सय मिटर तल खसेको प्रनाउ केसीले बताए। मृतक दुवैको लाशलाई पोष्टमार्टमका लागि धौलागिरी अस्पताल बागलुङमा ल्याइने प्रनाउ केसीले बताए। उनले दुर्घटनाको कारण नखुलेको बताए।
"बागलुङमा जीप दुर्घटना, दुई जनाको मृत्यु",बागलुङ : बागलुङको काठेखोला गाउँपालिका५ बिहुँ ठुलढुङ्गामा बुधबार बिहान जीप दुर्घटना हुँदा दुई जनाको मृत्यु भएको छ । गलकोटदेखि बागलुङ बजार आउँदै गरेको ग १ च ९४८५ नम्बरको जीप मध्यपहाडी (पुष्पलाल) लोकमार्गमा दुर्घटना हुँदा घटनास्थलमै दुई जनाको मृत्यु भएको जिल्ला प्रहरी कार्यालय बागलुङका सूचना अधिकारी प्रहरी नायव निरीक्षक मदन केसीले जानकारी दिए । प्रनाउ केसीले मृतक दुवै जना पुरुष रहेको र परिचय नखुलेको बताए । जीप मध्यपहाडी (पुष्पलाल) लोकमार्गदेखि ५ सय मिटर तल खसेको प्रनाउ केसीले बताए । केसीले घटनास्थलमा उद्धारको लागि प्रहरीको टोली पुगिसकेको बताए ।
उपत्यका बाहिरका नागरिकले काठमाडौंमा कहाँबाट राष्ट्रिय परिचयपत्र विवरण दर्ता गर्न पाइन्छ ?,"काठमाडौं : जिल्ला प्रशासन कार्यालय काठमाडौंमा अब जिल्लाको स्थायी ठेगाना भएका सेवाग्राहीको मात्रै राष्ट्रिय परिचयपत्रको विवरण दर्ता गर्ने व्यवस्था मिलाइएको छ। यसअघि बाहिरी जिल्लाका नागरिकको पनि जिल्ला प्रशासन कार्यालय काठमाडौंमा विवरण दर्ता गर्ने स्थान तोकिएकामा अब काठमाडौं बाहिर स्थायी ठेगाना भएका सेवाग्राहीको हकमा राष्ट्रिय परिचयपत्र विवरण दर्ताका लागि अलग स्थान तोकिएको सहायक प्रमुख जिल्ला अधिकारी रवीन्द्रप्रसाद आचार्यले जानकारी दिए। राष्ट्रिय परिचयपत्र तथा पञ्जीकरण विभागबाट तोकिएअनुसार नै तत्तत् स्थानमा गएर विवरण भर्न पनि काठमाडौं प्रशासनले अनुरोध गरेको छ। विभागले काठमाडौं बाहिरका नागरिकको हकमा दुई फरकफरक स्थानमा तोकेको उनले बताए। नारायणहिटी दरबार सङ्ग्रहालय परिसरमा मधेस प्रदेशका धनुषा र पर्साका सेवाग्राहीले विवरण दर्ता गर्नुपर्नेछ। यस्तै राष्ट्रिय सभागृहमा काठमाडौं, भक्तपुर र ललितपुरबाहेकका बागमती प्रदेशका सबै जिल्लाका नागरिकले विवरण भर्न सकिने सहायक प्रजिअ आचार्यले बताए। यसअघि ती क्षेत्रका नागरिकले काठमाडौँ प्रशासनबाटै विवरण दर्ता गर्दै आएका थिए। परिचयपत्रका लागि नागरिकताको सक्कल प्रमाणपत्र, बसाइँसराइको प्रमाणपत्र, विवाहितको हकमा विवाह दर्ताको प्रमाणपत्र वा नाता खुल्ने प्रमाणपत्रको सक्कल आवश्यक पर्छ।  रासस"
बाबुराम भट्टराईलाई गिज्याउँदै मध्यपहाडी लोकमार्ग,"१५ वर्षको यो अवधिमा धेरै प्रतिशत सडक कालोपत्रे भइसकेको छ । तर मध्यपहाडी लोकमार्गका जनक डाक्टर बाबुराम भट्टराईको गाउँ खोप्लाङखण्ड भने बिगत १० वर्षदेखि अलपत्र छ । गोरखा : तराई हुँदै पूर्वपश्चिम जोड्ने राजमार्ग निर्माण भइसकेको अवस्थामा तत्कालीन अर्थमन्त्री डाक्टर बाबुराम भट्टराईले पहाड हुँदै पूर्वपश्चिम जोड्न मध्यपहाडी लोकमार्गको अवधारणा अघि सारेका थिए । गणतान्त्रिक नेपालको पहिलो सरकारमा अर्थमन्त्रीको हैसियतले डाक्टर भट्टराईले प्रस्ताव गरेको र उनकै अर्धाङ्गिनी भौतिक योजना तथा निर्माण मन्त्री हिसिला यमीले पेश गरेको मध्य पहाडी लोकमार्गको रेखांकन प्रस्ताव २०६५ फागुन २६ को मन्त्रिपरिषद् बैठकले अनुमोदन गरेको थियो । त्यसपछि पूर्व पाँचथरको चियोभञ्ज्याङदेखि पश्चिम बैतडीको झुलाघाटसम्म मध्यपहाडी लोकमार्ग निर्माण आरम्भ भएको थियो । १५ वर्षको यो अवधिमा धेरै प्रतिशत सडक कालोपत्रे भइसकेको छ । तर मध्यपहाडी लोकमार्गका जनक डाक्टर बाबुराम भट्टराईको गाउँ खोप्लाङखण्ड भने बिगत १० वर्षदेखि अलपत्र छ । भट्टराईको घर पुग्ने सो सडकखण्ड कालोपत्रे त परको कुरा, नाली पनि खनिएको छैन । न चौडा बढाइएको छ, न सबग्रेडिङ गरिएको छ । सबैभन्दा समस्याग्रस्त खण्ड यही रहेको मध्यपहाडी सडक आयोजना कार्यालय गोरखाले जनाएको छ । गोरखाको आरुघाटदेखि पालुङ्टारसम्म ६६ किलोमिटर पर्छ । त्यसमध्य खोप्लाङको १३ किलोमिटर खण्ड नुवाकोट, धादिङ, गोरखा, लम्जुङ चार जिल्लामध्य सबैभन्दा क्रोनिक भएको खण्ड हो, आयोजना प्रमुख सुनील रञ्जितकार भन्छन्, मसानेठाँटीदेखि ठाँटीपोखरीसम्मको १३ किलोमिटरमध्य पनि खोप्लाङको तीन किलोमिटर खण्ड ट्रयाक ओपन मात्र भएको छ । नाला खन्ने, चौडा बढाउने, ग्राभेल(सबबेस) पनि हुन सकेको छैन । सम्पूर्ण संरचनासहित सात मिटर चौडा बनाई कालोपत्रे गर्न आयोजनाले हिमडुङ, प्यासिफिक जेभी कम्पनीलाई ठेक्का दिएको थियो । ठेक्का सम्झौता भएको पाँचबर्ष बितिसक्दा अहिलेसम्म जम्मा २९ प्रतिशत मात्र प्रगति भएको कार्यालयले जनाएको छ । धेरै लामो समयसम्म त ठेकेदार सम्पर्कमै आएनन् । त्यसपछि हामीले बैंक धरौटी जफत गर्ने, ठेक्का रद्द गर्ने प्रक्रियामा अघि बढेका थियौँ, तर ठेकेदारले नै हामीविरुद्ध मुद्दा हाले, आयोजना प्रमुख रञ्जितकार भन्छन्, उल्टै उच्च अदालतले कारबाही अघि नबढाउन हामीलाई अल्पकालीन आदेश गरेको छ । पूर्वप्रधानमन्त्री डाक्टर भट्टराईलाई मात्र होइन, सो सडकले प्रधानमन्त्री प्रचण्ड, उपप्रधान तथा गृहमन्त्री नारायणकाजी श्रेष्ठ, मुख्यमन्त्री सुरेन्द्र पाण्डेलाईसमेत गिज्याइरहेको सोही ठाउँ घर भएका गण्डकी प्रदेशका पूर्वमन्त्री हरिशरण आचार्यको भनाइ छ । भलै उहाँहरुले काम नगर्ने ठेकेदारको संरक्षण गर्नुभएको छैन, तर उहाँहरु किन टुलुटुलु हेरेर बसिरहनु भएको छ ?, आचार्यले भने, जनताले अहिले पनि विभिन्न आरोप लगाइरहेका छन् । अझै यो समस्याप्रति प्रधानमन्त्री, उपप्रधानमन्त्री गम्भीर नभए मतदाताको उत्तरै दिन नसक्ने गरी प्रश्नको सामना गर्नुपर्नेछ । सार्वजनिक खरिद ऐन जनमैत्री, विकासमैत्री नभई ठेकेदारमैत्री भएका कारण काम नगर्ने ठेकेदारलाई चाहेर पनि सरकारले काममा बाध्य पार्न नसक्ने आचार्यको भनाइ छ । कामको प्रगति नभए पनि मध्यपहाडी लोकमार्ग आयोजनाको कार्यालयलाई आफ्ना मान्छे भर्ती गर्ने ठाउँका रुपमा उपयोग भने गरेका छन् । नारायणकाजी श्रेष्ठ भौतिक पूर्वाधार मन्त्री हुँदा उहाँका नजिकका स्थानीय नेताले आयोजनाको कार्यालयमा सुपरभाइजर, बाटो हेरालु, कार्यालय सहयोगी भनेर नौ जना कर्मचारीलाई प्रक्रिया नगरी ठाडो नियुक्त गरेका छन्, पालुङ्टार ५ का एक स्थानीय भन्छन्, राज्यलाई अनावश्यक आर्थिक भार पर्नेगरी अनावश्यक जनशक्ति भर्ती गरिएको छ । तिनीहरुलाई तलब खुवाउने स्रोत के हो ? यस्तो अवस्थामा काम गरेनन् भनेर कर्मचारीलाई, ठेकेदारलाई ताकेता गर्ने नैतिक बल पनि हुँदैन । त्यसैले सडकको बिचल्ली भएको हो ।"
जापान पठाइदिन्छु भन्दै ठग्ने निवर्तमान वडाध्यक्ष पक्राउ,"नुवाकोट : एक महिलालाई जापान पठाइदिन्छु भन्दै रकम ठगी गरेर फरार रहेको अभियोगमा प्रहरीले नुवाकोटका निवर्तमान वडाध्यक्षलाई पक्राउ गरेको छ । दुप्चेश्वर गाउँपालिका १ घ्याङफेदीका निवर्तमान वडाध्यक्ष ५५ वर्षीय सुनबहादुर तामाङ पक्राउ परेका हुन् । यसअघि तीन वर्ष अगाडि पनि चेलीबेटी बेचबिखनको आरोपमा पक्राउ परेर उच्च अदालतबाट सफाइ पाएका सुनबहादुर यसपटक जापान पठाइदिन्छु भन्दै महिलासँग रकम ठगी गरेको आरोपमा पक्राउ परेका हुन् । उनले हिरादेवी थापालाई वैदेशिक रोजगारीको लागि जापान पठाइदिन्छु भनी १२ लाख रुपैयाँ ठगी गरी फरार भएका थिए। काठमाडौं उपत्यका अपराध अनुसन्धान कार्यालय, मिनभवनबाट खटिएको टोलीले उनलाई गोकर्णेश्वर नगरपालिका ४ माकलबारीबाट पक्राउ गरी थप अनुसन्धान तथा कारबाहीको लागि वैदेशिक रोजगार विभाग ताहाचलमा पठाइएको कार्यालयका सूचना अधिकारी तथा प्रहरी उपरीक्षक रविन्द्र रेग्मीले बताए । तामाङले गत २०७४ सालको स्थानीय तह निर्वाचनमा दुप्चेश्वर गापा १ बाट नेपाली कांग्रेसबाट वडाध्यक्ष जितेका थिए । त्यसको केही समय लगत्तै मानव बेचबिखन मुद्दामा नुवाकोट जिल्ला अदालत नुवाकोटबाट दोषी ठहर भएपछि निलम्बनसमेत भएका थिए । अदालतबाट दोषी प्रमाणित भएका सुनबहादुर केही समय जेल बसेर सफाइ पाइ राजनीतिमा फर्किएका थिए ।"
आज अन्तर्राष्ट्रिय योग दिवस मनाइँदै,"संयुक्त राष्ट्रसङ्घको महासभाले सन् २०१४ मा गरेको निर्णयअनुसार सन् २०१५ जुन २१ देखि अन्तर्राष्ट्रिय योग दिवस मनाउन थालिएको हो । भारतीय प्रधानमन्त्री नरेन्द्र दामोदर दास मोदीले संयुक्त राष्ट्रसङ्घको ६९औँ महासभामा योग सबैका लागि सधैँका लागि आवश्यक भएकाले अन्तर्राष्ट्रिय योग दिवसको घोषणा गर्न प्रस्ताव गरेका थिए। काठमाडौं : अन्तर्राष्ट्रिय योग दिवस नेपालमा पनि आज विभिन्न कार्यक्रम आयोजना गरी मनाइँदै छ । अन्तर्राष्ट्रिय योग दिवस हरेक वर्ष जुन २१ तारिखका दिन विभिन्न जनचेतनामूलक कार्यक्रम आयोजना गरी मनाइन्छ । संयुक्त राष्ट्रसङ्घको महासभाले सन् २०१४ मा गरेको निर्णयअनुसार सन् २०१५ जुन २१ देखि अन्तर्राष्ट्रिय योग दिवस मनाउन थालिएको हो । भारतीय प्रधानमन्त्री नरेन्द्र दामोदर दास मोदीले संयुक्त राष्ट्रसङ्घको ६९औँ महासभामा योग सबैका लागि सधैँका लागि आवश्यक भएकाले अन्तर्राष्ट्रिय योग दिवसको घोषणा गर्न प्रस्ताव गरेका थिए। सो प्रस्तावमा नेपालका तत्कालीन प्रधानमन्त्री सुशील कोइरालाले पहिलो समर्थन गरेपछि युरोपियन युनियनलगायत संयुक्त राष्ट्रसङ्घका स्थायी सदस्य राष्ट्रले समर्थन गरेका थिए । सङ्घले घोषणा गरेका दिवसमध्ये ९० दिनमा एक सय ७७ देशले समर्थन गर्ने कीर्तिमान योग दिवसले कायम गरेको छ । सन् २०१६ देखि २१ जुनमा अन्तर्राष्ट्रिय योग दिवस विश्वभर मनाइएको थियो । नेपालमा विसं २०३६ माघ १ गतेदेखि सूर्य उत्तरायण लाग्ने दिनको अवसर पारेर योग दिवस मनाउन थालिएको थियो । नेपाल संस्कृत विश्वविद्यालयमा छ महिनाको योग तथा प्राकृतिक चिकित्साको अध्यापन हुँदै आएको छ । यसअघि विसं २०३६ देखि उत्तरायण सुरु हुने दिन पारेर नेपालमा डा हरिप्रसाद पोखरेलको सक्रियतामा योगको क्षेत्रमा काम गरेका संस्थाको सहभागितामा विश्व योग दिवस मनाउन थालिएको थियो । वैदिककालमा हिमालयको काखमा ऋषिमुनिले अध्ययनअनुसन्धान गरी प्रतिपादन गरेको योग नेपालमै लुप्तप्रायः बनेको थियो । यही क्षेत्रबाट पुनर्जागरण गर्न दिवस घोषणा गरी जनचेतना जगाउने काम सुरु भएको हो । प्राचीनकालमा योग, ध्यान र आयुर्वेदका माध्यमबाट मानसिक शान्ति एवं स्थिरता र आरोग्यताको प्राप्ति हुन्थ्यो । आधुनिक युगको प्रभावमायसलाई चटक्क बिर्सिएका नेपाली युरोप तथा अमेरिकामा उपचार र सुख शान्तिका लागि बढी प्रयोगमा आउन थालेपछि योगतिर आकर्षित हुन थालेका हुन् । माघ १ गते मनाउने गरिएको विश्व योग दिवस २१ जुनमा मनाइएपछि नेपालका अभियानकर्मीले माघ १ गतेलाई राष्ट्रिय योग दिवस घोषणा गर्न शान्ति तथा पुनःनिर्माण मन्त्रालयमार्फत मन्त्रिपरिषद्मा प्रस्ताव गरेका थिए । नेपाल सरकारले २०७२ साउन २८ गते तत्कालीन शान्ति मन्त्री नरहरि आचार्यको प्रस्तावमा माघ १ गतेलाई राष्ट्रिय योग दिवस घोषणा गरेको थियो । योग र ध्यान साधनाका लागि उत्तरायण महत्त्वपूर्ण मानिने भएकाले उत्तरायण सुरु हुने पहिलो दिन मकर सङ्क्रान्ति अर्थात् माघ १ गतेलाई सरकारले राष्ट्रिय योग दिवस घोषणा गरेको हो । हाल नेपालमा माघ १ गते राष्ट्रिय र जुन २१ का दिन अन्तर्राष्टिय योग दिवस मनाइन्छ । रासस"
