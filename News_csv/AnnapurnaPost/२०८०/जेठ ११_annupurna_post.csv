शीर्षक,विवरण
लथालिंग विकासको प्रतिबिम्ब सडक,"ऐन, कानुनका छिद्रमा खेलेर जसरी निर्माण अलपत्र पार्ने गरिएको छ, त्यसको समूल अन्त्य नभएसम्म सडकमा मात्रै होइन विकासको हविगत जताततै लथालिंग र भताभुंग नै भइरहन्छ। देशका दुईकुना पूर्वपश्चिम जोड्ने राजमार्गको यात्रा यति नै समयको हुन्छ भनेर कसैले भन्न सक्दैन। नारायणगढदेखि बुटवलसम्मको खण्ड जुन स्तरोन्नति हुँदैछ, त्यहाँ वर्षौंदेखि काम अलपत्र छ। गाडी सजिलै गुड्न पाउँदैनन्। काम सकिने छेकछन्द छैन। राजधानी काठमाडौं र पर्यटकीय गन्तव्य पोखरा जोड्ने पृथ्वी राजमार्गको यात्रा दिनभर लाग्छ। कारण त्यही होस्तरोन्नतिको काम र खाल्डाखुल्डी सडक। सडकको बिजोग देशका प्रमुख राजमार्गमै त्यस्तो छ भने अन्त त झन् भन्नै परेन। त्योभन्दा बढी बिजोग अन्त छ। राजधानी सहरकै जोरपाटीचाबहिल सडक खण्डको कन्तबिजोग अन्त्य भएको धेरै भएकै छैन, त्यस्ता कष्टसाध्य दृश्य राजधानीमा अरू कति छन् कति। राजधानी जोड्ने मुख्य सडक सञ्जाल पृथ्वी राजमार्ग भए पनि त्यसबाहेक त्रिभुवन राजपथ वा कान्ति राजमार्गको हालत पनि उही हो, जताततै भताभुंग र लथालिंग अनि हिलो र धुलोमात्रै। सर्वसाधारण आउजाउको एकमात्रै विकल्प सडकको बिजोगले देशको हालत बुझाउँछ। देश विकासको पहिलो सूचक नै सडक हो। त्यसैमा हुन्छ देशको विकास र समृद्धिको प्रतिबिम्व। अहिले देशभरका सडक कतै स्तरोन्नतिका कारण, कतै पुराना भई भत्केबिग्रेर हरिबिजोग अवस्थामा छन्। सडकको दुरवस्थाले सर्वसाधारणको दैनिक यात्रामात्रै कष्टकर भएको छैन, ढुवानीका सम्पूर्ण साधनलाई पनि सास्ती छ। थोत्रो सडकमा धेरै समयको कष्टकर यात्रा भनेको दिक्दारीपूर्णमात्रै हुँदैन, आर्थिक रूपमा पनि नोक्सानी पर्ने खालको हुन्छ। निजी र सार्वजनिक लगायत सम्पूर्ण सवारी साधनलाई जुनखालको नोक्सानी थोत्रा सडकहरूका कारण भएको छ, त्यसको हिसाब वा लेखाजोखा गरिसाध्यै छैन। सडक स्तरोन्नति गर्न पनि खण्डखण्डमा ठेक्का त दिइन्छ तर काम भने एकैचोटि गर्दा सबैतिर लथालिंग र भताभुंगमात्रै देखिन्छ। काम सुरु गर्ने तर बेलामा नसक्ने प्रवृत्ति र विकास निर्माण गर्दा भाँती नपुर्याउने हुँदा नै आज देशभरका सडकहरू सडकजस्ता नभई केवल ट्र्याकमात्रै खुला भएका बाटाजस्ता भएका छन्। यस्तो दुरवस्थाको अन्त्यका लागि निर्माण कम्पनीहरू पनि व्यवस्थित हुन जरुरी छ। भनेका बेलामा काम गर्न सरकारले उनीहरूलाई नियमनमा कुनै पनि सम्झौता गर्न हुँदैन। ऐन, कानुनका छिद्रमा खेलेर जसरी निर्माण अलपत्र पार्ने गरिएको छ, त्यसको समूल अन्त्य नभएसम्म सडकमा मात्रै होइन विकासको हविगत जताततै लथालिंग र भताभुंग नै भइरहन्छ। आहालजस्ता बेहाल सडक त नेपालको विकासको तौरतरिकाका प्रतिबिम्बमात्रै हुन्।"
गौतमबुद्ध विमानस्थलमा छैनन् नियमित उडान,"बजार नदेखेर कम्पनीहरूले उडानको इच्छा देखाएनन्, २० लाख यात्रु क्षमता ३४ हजारमा सीमित काठमाडौं : भैरहवास्थित गौतमबुद्ध अन्तर्राष्ट्रिय विमानस्थल सञ्चालनमा आएको १ वर्ष भइसकेको छ। विमानस्थलको २०७९ जेठ २ गतेबाट औपचारिक रूपमा सञ्चालनमा आएको थियो। गौतमबुद्ध विमानस्थललाई सञ्चालनमा ल्याउनका लागि सेवा शुल्कमा छुट, ग्राउन्डह्यान्डलिङमा छुट लगायत बाध्यकारी नियम बनाए पनि अन्तर्राष्ट्रिय उडान भने खासै हुन सकेन। विमानस्थलको भौतिक संरचनामा करिब ८ अर्ब र मुआब्जा वितरणमा करिब २७ अर्ब रुपैयाँ खर्च भएको छ। बितेको १ वर्षमा अन्तर्राष्ट्रिय विमानस्थलमा ३ सय ५९ उडान तथा अवतरण भएको प्रमुख हंसराज पाण्डे बताउँछन्। जसमा १ सय ८० आगमन र १ सय ७९ प्रस्थान भए। विमानस्थलमा आगमन गर्ने यात्रुको संख्या १४ हजार ७ सय ३९ र प्रस्थान गर्ने यात्रुको संख्या २० हजार १ सय ३८ भएको विमानस्थलले जनाएको छ। कुल यात्रुसंख्या ३४ हजार ८ सय ७७ रहेको छ। ६ करोड १९ लाख रुपैयाँको आम्दानी अन्तर्राष्ट्रिय विमानस्थलले गरेको छ। अन्तर्राष्ट्रिय विमानस्थलले सञ्चालन खर्च धान्नका लागि कम्तीमा ६० करोड रुपैयाँ वार्षिक आम्दानी गर्नुपर्ने नेपाल नागरिक उड्डयन प्राधिकरणले जनाएको छ। आँखाले हेरेर गर्ने (भिजुअल फ्लाइट रुुल्स) र उपकरण हेरेर गर्ने (इन्स्टूमेन्टल फ्लाइट रुल्स) दुवै उडान भर्न सकिने गौतमबुद्ध विमानस्थल सरकारको राष्ट्रिय गौरवको आयोजना पनि हो। दिगो पर्यटन विकासका लागि मुलुकमा अर्को वैकल्पिक अन्तर्राष्ट्रिय विमानस्थलका लागि भैरहवा विमानस्थल निर्माण गरिएको हो। बितेको एक वर्षमा जजिरा एयरले मात्र नियमित व्यावसायिक उडान भरेको छ। कुवेतको जजिरा एयरले गौतमबुद्ध अन्तर्राष्ट्रिय विमानस्थलमा सबैभन्दा पहिलो व्यावसायिक उडान पनि भरेको थियो। विमान कम्पनीले सातामा ३ उडान भर्दै आएको विमानस्थल प्रमुख पाण्डेले बताए। समीक्षा अवधीमा जजिरा एयरले १४ हजार ६ सय ९३ यात्रुलाई सेवा दिएको छ। तर, गत महिनाबाट नै जजिराले नियमित उडान भने बन्द गरेको छ। जजिराले रातिको समय उडान भर्ने भएकाले विहान वा दिउँसोको समयमा सार्न भनेपछि अहिले उडान बन्द गरेको हो। व्यावसायिक उडानको तालिकाको प्रक्रियामा रहेकाले अहिलेलाई जजिराले उडान बन्द गरेको जानकारी दिएको नेपाल नागरिक उड्डयन प्राधिकरणका सहायक प्रवक्ता ज्ञानेन्द्र भूलले बताए। यही अप्रिल २० बाट बन्द भएको उडान मे ८ बाट पुनः सुरु गर्ने भनिए पनि जानकारी केही आएको छैन, उनले भने। एउटा जहाजका लागि विमानस्थल खुल्ला राख्नुपर्ने भएपछि सञ्चालन खर्च बढ्ने भन्दै उडान समय सार्न भनिएको हो। अहिले विमानस्थलसँग कुनै नियमित उडान छैन। जजिराले प्राधिकरणसँग गरेको अस्थायी हवाइ सञ्चालन सम्झौता पनि जेठ १ गतेबाट नै सक्किएको छ। जजिराले पुनः उडान सुरु गर्न प्राधिकरणसँग हवाई सम्झौता पनि गर्नुपर्ने हुन्छ। भैरहवाबाट उडान पुनः सुचारु गर्ने सम्बन्धमा जजिराको टोलिले प्राधिकरणसँग भेट गरेपनि प्रस्ताव भने पठाइ नसकेको भुलले बताए। जजिराले विमानस्थलले सुझाएको समयमा उडान भर्न भने सहमति जनाएको बताइन्छ। प्राधिकरणले उक्त अन्तर्राष्ट्रिय विमानस्थल संचालनमा ल्याएसँगै यहाँ उडान भर्ने अन्तर्राष्ट्रिय वायुसेवा कम्पनीलाई छुट पनि दिँदै आएको छ। प्राधिकरणका अनुसार यस विमानस्थलमा अवतरण शुल्क, विश्राम शुल्क, सञ्चार तथा उड्डयन शुल्क र सुरक्षा जाँच शुल्कमा शत प्रतिशत छुट छ। यस्तै ग्राउन्डह्यान्डलिङमा पनि ५० प्रतिशत छुट छ। विमानस्थलको ग्राउन्ड ह्यान्डलिङ नेपाल वायुसेवा निगमले गर्दै आएको छ। विमानस्थल सञ्चालनमा आएको ५ महिनासम्म पनि अन्तर्राष्ट्रिय वायुसेवा कम्पनी इच्छुक नदेखिपछि प्राधिकरणले राष्ट्रिय ध्वाजाबाहक नेपाल एयरलाइन्स र हिमालय एयरलाइन्सलाई बाध्यकारी निर्देशन पनि दिएको थियो। प्राधिकरणले त्रिभुवन अन्तर्राष्ट्रिय विमानस्थलबाट दैनिक रूपमा तीनभन्दा बढी उडान गर्ने सबै अन्तर्राष्ट्रिय विमान कम्पनीलाई भैरहवाबाट पनि गर्नुपर्ने व्यवस्था गरेको थियो। नेपाल एयरलाइन्सले भैरहवाबाट उडान सुरु गर्न सकेन भने हिमालय एयरलाइन्सले चार्टर्ड उडान भए पनि गरेको थियो। अहिले हिमालयको चार्टर्ड उडान बन्द छ। नेपाल एयरलाइन्सले पनि भारतको दिल्ली र मलेसियामा साताको १ उडान गर्ने तयारी गरेको एयरलाइन्सका प्रवक्ता रमेश पौडेलले बताए। जेठ २९ गतेबाट साताको एक पटक काठमाडौंक्वालाम्पुर काठमाडौं उडान सुरु हुने पौडेलले जानकारी दिए। बौद्धमार्गी देश कम्बोडिया र म्यानमारले पनि यहाँ उडान भर्ने चासो देखाएका छन्। म्यानमारको डेलिगेशन समुह नै आएर छलफल गरेको विमानस्थल प्रमुख हंसराज पाण्डे बताउँछन्। पहिला चार्टर्ड उडान गर्ने भनेको उक्त विमान कम्पनीले पछि नियमित उडान गर्ने आशा विमानस्थलको छ। यो विमानस्थल सञ्चालनमा आएसँगै हंगेरीको वायु कम्पनी विज एयरले आबुधाबीकाठमाडौं उडान भर्ने भनेको थियो। तर, धेरै सर्त राखेपछि प्राधिकरणले पूरा गर्न सकेन र उक्त उडान पनि सुरु भएन। योबाहेक प्राधिकरणसँग विमानस्थललाई थप स्वचालित कसरी गराउने भन्ने व्यापारीक योजना भने केहि छैन। प्राविधिक रूपमा त्रिभुवन विमानस्थल सरह नै गौतमबुद्ध विमानस्थल सक्षम भएपनि आकर्षित भने हुन सकेको देखिँदैन। वायु कम्पनीले बजार सुनिश्चित भएको ठाउँमा मात्र उडान भर्ने हुँदा अहिलेलाई गौतमबुद्धमा बजार नदेखेर नै उडानको इच्छा नदेखाएको सहायक प्रवक्ता भूल बताउँछन। निर्माण सुरु भएको ८ वर्षपछि गौतमबुद्ध अन्तर्राष्ट्रिय विमानस्थलमा व्यवसायिक उडान सुरु भएको थियो। २०७१ साल माघमा शिलन्यास भएको विमानस्थल आयोजनाको ८ पटक म्याद थप गरेर भौतिक संरचना, सञ्चार उपकरण जडानलगायत सबै काम सम्पन्न भएको हो। अन्तर्राष्ट्रिय उडान भर्ने जहाजहरूका लागि विकल्प अवतरणका लागि गौतमबुद्ध विमानस्थललाई लिन सक्ने पनि भनिएको थियो। तर, एक वर्षमा कुनै पनि अन्तर्राष्ट्रिय जहाज डाइभर्ट गरेर गौतमबुद्धमा अवतरण गरेनन्, उनीहरूको रोजाइ भारत नै पर्यो।"
नक्कली शरणार्थी प्रकरण : पक्राउ परेकाले बयानमा के भने ?,"काठमाडौं : नक्कली शरणार्थी प्रकरणमा पक्राउ परेकाहरू कोही अरूको थप्लोमा दोष थोपर्दै छन् भने कोही आरोपबाट पन्छिन,् केही नजाने जस्तो गरी बयान दिइरहेका छन्। प्रहरी अनुन्धान र दिएका बयानले यस्तै देखाउँछ। अनुसन्धानमा तानिएका सरकारका पूर्वमन्त्रीदेखि उच्च तहका कर्मचारीहरू यो प्रकरणबाट कसरी शुद्ध भइन्छ भनेर बयानमा कुरा चपाइचपाइ बोलिरहेको अनुसन्धानमा संलग्न उच्च प्रहरी अधिकारी बताउँछन्। पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी र तत्कालीन सुरक्षा सल्लाहकार इन्द्रजित राईले दिएका बयान यस्ता छन्। बालकृष्ण खाँण : टेकबहादुर पाण्डेलाई नेपाल सरकारको सचिव भएपछि चिनेको हुँ। नरेन्द्र केसी मेरो निजी सचिव थिए। टोपबहादुर रायमाझीसँग चिनजान छ। भुटानी शरणार्थीसम्बन्धी स्थायी र दीर्घकालीन समस्याको समाधानको उपायहरू पहिल्याउन बनेको बालकृष्ण पन्थी संयोजकत्वको कार्यदलले दिएको प्रतिवेदनउपर छलफल भएको हो। निर्णयहरू कार्यान्वयन गर्न मन्त्रिपरिषद् समक्ष पेस भएको हो। कागजातहरू केके पेस भए मलाई सम्झना भएन। नेपाल सरकार कार्य सम्पादन नियमावलीले मन्त्री, सचिव र अन्य पदाधिकारीलाई कार्यक्षेत्र तोकेको छ। मन्त्रीले आफ्ना अधिकार सचिवलाई समेत प्रत्यायोजन गरिएको हुन्छ। तसर्थ मन्त्रालयको अभिलेखहरूको सुरक्षा गर्ने जिम्मेवारीसमेत तोकिएको छ। एउटै प्रतिवेदनको एउटै विषयमा फरक व्यहोरा हुन सक्दैन। भुटानी शरणार्थीको नाममा नेपालीहरूलाई मिसाइ भुटानी शरणार्थी बनाइ तेस्रो देश पठाइदिन्छौं भनी रकम लिएको भन्ने आरोपमा मेरो संलग्नता छैन। गैरभुटानी शरणार्थी बनाइ अमेरिका पठाउने कार्य ठीक होइन। मैले सो कार्य गर्न सोच्न पनि सक्दिनँ। टोपबहादुर रायमाझी : केशव दुलालसँग सुजाता कोइरालाको घरमा जाने आउने क्रममा चिनजान भएको हो। सानु भण्डारीसँग पनि मेरो फोन सम्पर्क भई कुराकानी भएको हुन सक्छ। तर, भुटानी शरणार्थीको विषयमा कहिले कुराकानी भएको थिएन। टेक नारायण पाण्डे मेरो जिल्लावासी भएको र नेपाल सरकारको सचिव भएको हुँदा चिनजान भएको हो। इन्द्रजित राई पार्टीको कामको सिलसिलामा चिनजान भएको हो। बालकृष्ण खाँणलाई विद्यार्थी राजनीति गर्ने क्रममा चिनेको हुँ। मैले इन्द्रजितलाई चिनाइदिएको भन्ने कुरा सरासर गलत हो। इन्द्रजित राई र सानु भण्डारीबीचको लेनदेन विषयहरूमा उहाँहरूले जान्ने कुरा हो। मलाई जानकारी छैन। मैले कुनै रकम लिएको छैन। मेरो छोरा पक्राउ परी हतकडी लगाएको खबर सुनेकाले आफूलाई पनि पक्राउ गरी हतकडी लगाउँछन् भन्ने लागेकाले मन बिग्रिएको हुँदा केही अवधि सम्पर्कविहीन भएको थिएँ। सोही क्रममा प्रहरीले खोजतलास गर्ने क्रममा पक्राउ परेको हुँ। कदम रोकिएको मात्र हो। आफैं सम्पर्कमा आउने थिएँ। डा इन्द्रजित राई : गृह मन्त्रालयमा सल्लाहकार पदमा कार्यरत रहँदा सयौं मानिसको दिनमा फोन आउने गरेकोमा कोकोसँग कुरा हुन्थ्यो मलाई याद भएन। सानु भण्डारीसँग पनि मेरो फोन सम्पर्क भई कुराकानी भएको हुनसक्छ। तर, भुटानी शरणार्थीको विषयका कहिले कुराकानी भएको थिएन। केशवप्रसाद दुलाल, सानु भण्डारीबीच आर्थिक लेनदेनको विषयमा कहिले झगडा भएको थिएन र छैन। निजहरू मेरो अफिसमा एकदुईपटक आउँदा सामान्य भेटघाट र विभिन्न विषयमा छलफल हुने गरेको थियो।"
सही माग समयमा सम्बोधन नगरे जनता अब आफैं जाग्छन्,"भर्खर सत्याग्रह सफल पार्नुभएको छ तपार्इंको स्वास्थ्य अवस्था कस्तो छ ? अहिले स्वास्थ्य अवस्था ठीकै छ। भर्खर बर्दियाबाट काठमाडांै आएर ग्रान्डी हस्पिटलमा चेकअप भइरहेको छ। अहिले सम्मको सबै राम्रै छ। ठीकै छ। अनशन तोकेपछि तत्काल बर्दिया अस्पताल गुलरियामा चेकजाँच गराएको थिएँ। थप उपचारका लागि अस्पतालले सुझाव दिएपछि काठमाडौं आएको हो। तपाईं बहालवाला सरकारकै सांसद हुनुहुन्छ। संसद्मै बसेर माग पूरा हुँदैनथ्यो ? सत्याग्रह नै किन रोज्नुभयो ? सत्यका लागि आग्रह गर्नुनै सत्याग्रह हो। सत्याग्रहको माध्यमले मैले संसद्लाई प्रभावकारी बनाउने बाटो रोजेको हुँ। मैले सरकारलाई जिम्मेवार बनाउने र संसद्लाई प्रभावकारी बनाउने मेरो उद्देश्य हो। मलाई के लाग्यो भने संसद् त्यति प्रभावकारी हुन सकेन। भूमिका गौण भयो। संसद्मा बारम्बार कुराको उठान गर्दा पनि सरकारले सुनेन। सरकार अलि संसद्प्रति उत्तरदायी बनाउनुपर्छ र संसद्लाई अलिकति जिम्मेबार पनि बनाउनुपर्छ भन्ने मेरो प्रयास हो। मलाई के लाग्छ भने यो सत्याग्रह अनशनको माध्यमद्वारा मैले मेरा कुरा जनताका बीचमा राम्रोसँग राखेको छु। अनशनका क्रममा आफ्नै पार्टी, अन्य दललगायत स्थानीयबाट कस्तो सहयोग पाएको महसुस गर्नुभएको छ ? मलाई सबै तह र तप्काबाट सहयोग प्राप्त भएको छ। निर्वाचित स्थानीय तहका साथीहरूबाट सहयोग भयो। आफ्नै पार्टी भित्रका, पार्टी बाहिरलगायतका साथीहरू, नागरिक समाज, बुद्धिजीवी, निजीक्षेत्र, पत्रकार सबैले सहयोग गर्नुभयो। मैले सत्यका लागि आग्रह गरेको अभियान सार्थक भयो। सफल भयो भन्ने मलाई लागेको छ। अनशनमा उठाइएका मागहरू राज्यले स्वतः गर्नुपर्ने थिएन र ? स्वतः गर्नुपर्ने थियो, मैले यो अनसनमा मात्र उठाएको थिएन। बारम्बार संसद्मा पनि उठाइसकेको थिंए। मैले जब्दीको पुललाई एउटा स्थान मात्रै तय गरेको हो। यो कुरा मैले बारम्बार पार्लियामेन्टमा ५७ वर्षदेखि उठाउँदै, लड्दै आइरहेको हो। सबैलाई थाहा छ, बर्दिया कसरी समस्याग्रस्त छ, कसरी राष्ट्रिय राजनीतिबाट पछाडि परेको छ भन्ने कुरा। म बर्दियाबाट बारम्बार चुनाव जितेर काठमाडांै आइसकेपछि मैले बर्दियाका समस्यालाई उठाउने प्रयास गरें। उठाएँ पनि। तर, राज्यले मेरो भाषा बुझेन, मेरो कुरा सुनेन। जति सुन्नुपर्ने थियो, महत्व दिनुपथ्र्यो मलाई महत्व दिए जस्तो लागेन। मलाई के लाग्यो भने यो कुराको उठान जसरी पनी गर्नुपर्छ होइन भने बर्दियाका जनताले दुःख पाउँछन्, समृद्धिमा बर्दिया पछि पर्छ। फेरि पनि बर्दिया डुवानमा पर्छ। यसपालिकै बेमौसमी वर्षामा कत्रो समस्या आयो। असारको वर्षामा त बर्दियाका हजारौं साथीहरू विस्थापित भएर जान्छन्। ठीक समयमा ठीक कुरा उठाउनु मेरो दायित्व हो भन्ने लागेरै मैले यो अभियान चालेको हुँ । तपाईंले सत्याग्रहका क्रममा उठाएका जब्दी पुल बाहेकका अन्य मुद्दा के हुन् ? बर्दियाका १५ वटा मुद्दाहरू मैले उठाएको थिएँ। यसले बर्दियालाई मात्र प्रतिनिधित्व गर्दैन, पूरा देशलाई नै प्रतिनिधित्व गर्छ। बाढीपीडितलाई भूकम्पपीडित सरहको मान्यता दिने कुरा सुशील कोइराला प्रधानमन्त्री भएका बेला नेपाली कांग्रेसको सरकारले नै निर्णय गरेको हो। हामीले नै यो कुरा सदनमा उठाएका थियौं। त्यो कुरा निर्णय पनि भएको थियो। तर, अहिलेसम्म कार्यान्वयन हुन सकेन। बाढीपीडितहरू चाहे पूर्वका हुन् चाहे पश्चिमका हुन् ती सबै नेपाली नागरिक हुन्। तिनीहरूलाई त्यही सरहको व्यवहार गर्नुपर्छ भन्ने मेरो मान्यता हो। यस्तै मध्यवर्ती क्षेत्रका जनता पीडित छन्। चाहे त्यो बर्दियाका हुन्, चाहे चितवन, परासी, चाहे झापाका भन्नुस् हरेक ठाउँ हेर्नुस् मध्यवर्ती क्षेत्रका जनताको जीउधनको सुरक्षा छैन। यो कुराहरूलाई पनि मैले प्राथमिकताका साथमा उठाएको छु। यो कुराहरूमा पनि राज्य गम्भीर बन्नुपर्छ भन्ने मेरो दृष्टिकोण हो। देश भ्रष्टाचारले गाँजेको छ। जताततै भ्रष्टाचार मौलाएको छ। अब अति भइसकेको छ। भ्रष्टाचार निर्मूल पार्ने कार्यलाई मैले मुद्दाको रूपमा उठान गरेको छु। यसलाई अन्त्य गर्न पनि मैले अभियानमार्फत उठान गरें र गर्छु पनि। हेर्दा मैले बर्दियाको जब्दीघाट पुलमुनि अनशन बसे, बर्दियाको माग उठाए तर मैले मुलुकभरिकै मुद्दा उठाएको हो। सरकारले तपाईंका मुद्दा त शून्यो, कार्यान्वयनमा कत्तिको ढुक्क हुनुहुन्छ ? सरकारले प्रतिबद्धता ब्यक्त गरेको छ। सम्माननीय प्रधानमन्त्रीज्यूले पनि प्रतिबद्धता व्यक्त गर्नुभएको छ। मन्त्रीज्यूले सत्याग्रह स्थलमै आएर प्रतिबद्धता ब्यक्त गर्नुभएको छ। मसँग बारम्बार कुरा हुन्छ। मुखले हुँदैन, कसैले भन्दैन। कामले कसैले गर्दैन। यही भएरै मैले यो काम गर्नु परेको हो। मुखले हुन्छ भनेरै काम भैदिएको भए यति ठूलो जिद्दी गर्नुपर्ने आवश्यक नै थिएन। मलाई थाहा थियो, रुलिङ पार्टीको सांसद हुँ। नेपाली कांग्रेस सरकारमा छ। हामी पनि सरकारमा सामेल छौं। यो बेलामै मैले यो बाटो किन रोंजे भन्ने कुरा प्रश्न उठ्नु स्वाभाविक हो। यो मेरो एउटा जनप्रतिनिधिका नाताले, सांसदका नाताले यो मेरो बाध्यता हो। यसबाट मैले देशभरिमा एउटा सन्देश दिन खोजेको हुँ। त्यो सन्देस बुझ्नेले कसरी बुझ्छन्, देख्नेले कसरी देख्छन्, कार्यान्वयन गर्नेले कसरी गर्छन् त्यो पनि उनीहरूको पार्ट हो। तपाईंका माग सरकारले कार्यान्वयन नगरे के गर्नुहुन्छ ?मलाई गर्छ भन्ने विश्वास छ। अहिले त्यति नकारात्मक ढंगले नसोचौं। म यो सरकारलाई खबरदारी गरेको छु। जनतालाई सचेत गराएको छु। मलाई के लाग्छ भने अब पनि सरकारले जनताका माग सम्बोधन गरेन भने जनता आफैं जाग्छन्। पछिल्लो समय बन्द हड्ताललाई माध्यम बनाएर माग पूरा गर्ने होडबाजी चलेका बेला तपाईंले आफ्नै ज्यानको बाजी थापेर माग पूरा गराउनुभयो यो कसरी सम्भव भयो ? यो त सबभन्दा सशक्त माध्यम हो। लोकतन्त्रमा सत्याग्रह सबैभन्दा ठूलो माध्यम हो। तपार्इंलाई थाहा छ, ठूलाठूला क्रान्तिहरू यसै बाटोबाट सम्पन्न भएका छन्। गान्धीजीले त्यत्रा त्यत्रा परिवर्तनहरू गर्नुभयो। यही बाटोबाट अंग्रेजहरूलाई झुकाउनुभयो। यहीबाट बीपीले पनि परिवर्तन ल्याउने प्रयास गर्नुभएको हो। मैले पनि हाम्रो नेताहरूको चेतनाको बिर्को खुलोस् भन्ने कोसिस गरेको हुँ। बर्दियाको समग्र बिकासमा १५ बुँदे मागले मात्र पुग्छ ? थप योजनाहरू के बनाउनु भएको छ ? मैले उठाएका मागहरू आधार हुन्। चाहे नाकाको कुरा होस्, चाहे भुरिगाउँ तेलपानी सुर्खेत सडकको कुरा होस्। चाहे त्यो नदी तटबन्धन, गौरवको बबई सिँचाइ आयोजना समयमै सम्पन्न गर्नुपर्छ भन्ने कुरा होस्, चाहे त्यो जब्दीको पुल, मध्यवर्तीका जनता, बाढी नदी कटानको कुरा होस् यो मेरो मात्रै बर्दियाको मात्रै कुरा होइन यो मुलुकको राष्ट्रिय आवश्यकतासँग जोडिएको छ। यसमा नेतृत्व पक्ती सरकार गम्भीर हुनुपर्छ भन्ने नै हो। मलाई विश्वास छ, सरकारी पक्षले मसँग आएर सम्झौता गरेर अनशनलाई तोडिसकेपछि अब यसमा सरकार गैरजिम्मेदार हुँदैन भन्ने विश्वास लिएको छु। बर्दियावासीलाई के भन्नुहुन्छ ?बर्दियाबासीलाई म के भन्न चाहान्छु भने तपाईंका जनप्रतिनिधिका नाताले म आज संसद्मा छु। संसद्मा पनि मैले हरेक कुरालाई आवाज उठाएको छु। भर्खरै सत्याग्रहबाट पनि आएँ। तपाईंहरू सचेत र जागरुक हुनुहोला जहिले पनि म लगायत सम्बन्धित निकायलाई खबरदारी गर्न नचुक्नुहोला। हाम्रो भविष्य मैले निर्धारण गरेका १५ बुँदे मागभित्रै लुकेको छ। यसबाटै समृद्धिको नयाँ यात्रा तय गर्न सक्छौं। हाम्रो बर्दियालाई राम्रो बर्दिया बनाउन सक्छौं। मेरो कुराको विस्वास गर्नुहोला भन्न चाहन्छु।  प्रस्तुति : यादव आचार्य"
सोती घटना पीडितले कहिले पाउने न्याय ?,"अन्तरजातीय प्रेम सम्बन्धलाई बिहेमा परिणत गर्न भनेर २०७७ जेठ १० गते पश्चिम रुकुमको चौरजहारी ८ सोती पुगेका जाजरकोट खलंगाका नवराज विक गाउँलेको कुटाइबाट मारिए। उनी मात्र होइन उनलाई साथ दिन गएका अरू पाँच जना युवाहरू पनि सँगै मारिए। जाजरकोट : जाजरकोट भेरी नगरपालिका४ रानागाउँका नवराज विकसहित ६ जनाको सामूहिक हत्या गरेको जेठ १० गते तीन वर्ष पुग्यो। तर, नवराजकी आमा उर्मिला विकको आँखा अहिले पनि रसाइरहन्छन्। छोराको सम्झनामा उनी टोलाइरहन्छिन्। हत्याकाण्डको मुख्य दोषी छुट्दा न्यायको आशा मर्दै गएको उनले बताइन्। उनीहरूलाई जन्मकैद भए छोराको आत्मले शान्ति पाउने थियो। हामीले न्याय पाउने थियौं, उनले भनिन्, न्यायकै लागि तीनचारपटक काठमाडौं पुगिसक्यौं। रुकुम त जानेआउने भइरहेको छ। पटकपटक फैसलाको पेसी सरिरहेको छ। गत वैशाख २४ मा पेसी तोकिएकोमा जिल्ला न्यायाधीश विदेश भ्रमणमा रहेकाले जेठ ३० मा पेसी सारिएको छ। उर्मिला व्यग्रतापूर्वक जेठ ३० गतेलाई पर्खिरहेकी छन्। रुकुम जिल्ला अदालतले उक्त दिन अन्तिम फैसलाको पेसी तोकेको छ। तर, न्यायका लागि पर्खिनुपरेको तीन वर्ष धेरै लामो भएको उनी बताउँछिन्। आफ्ना छोराको हत्या गर्नेलाई कारबाहीका लागि आमाहरूले आवाज उठाउन भने छाडेका छैनन्। कहिले रुकुम अदालत पुग्छन् त कहिले धर्ना बस्न काठमाडौंको माइतीघर। अन्तरजातीय प्रेम सम्बन्धलाई बिहेमा परिणत गर्न भनेर २०७७ जेठ १० गते पश्चिम रुकुमको चौरजहारी ८ सोती पुगेका जाजरकोट खलंगाका नवराज विक गाउँलेको कुटाइबाट मारिए। उनी मात्र होइन उनलाई साथ दिन गएका अरू पाँच जना युवाहरू पनि सँगै मारिए। नवराजसहित ६ जनाको ज्यान गयो। नवराजको मल्ल थरकी एक किशोरीसँग दुई वर्षदेखि प्रेम सम्बन्ध रहेको र उक्त सम्बन्धलाई केटी पक्षले अस्वीकार गरेका कारण दुवै परिवारबीच सम्बन्ध राम्रो थिएन। छोरीको प्रेम सम्बन्ध मल्ल परिवारले सदाको लागि छुटाउन चाहन्थ्यो तर प्रेमीप्रेमिकाले त्यो सम्बन्धलाई बिहेमा परिणत गरेर अझ मजबुद बनाउन चाहन्थे। केटा कथित तल्लो जातको र गरीब भएकै कारण केटीका आमाबाबुले त्यो प्रेमलाई स्वीकार गर्न नसक्दा ६ जनाको सामुहिक नरसंहार भएको दलित अधिकारकर्मीको भनाइ छ। रुकुम पश्चिमको चौरजहारी नगरपालिका सोती गाउँमा ६ जनाले ज्यान गुमाएको घटनामा ३४ जनाविरूद्ध सामूहिक हत्या, जातीय छुवाछुत तथा भेदभावलगायतको अभियोगमा मुद्दा दायर भएको र ३४ जना नै पक्राउ परेकामा ११ जना उच्च र सर्वोच्च अदालतको आदेशले रिहा भएका र बाँकी २३ जना पुर्पक्षका लागि जेलमा रहेको जिल्ला अदालत, रुकुम पश्चिमका तहसिलदार विष्णुप्रसाद पौडेलले बताए। मुद्दाको फैसला अहिलेसम्म भएको छैन। आगामी जेठ ३० गते पेशी तोकिएकोे तहसिलदार पौडेलले बताए। जाजरकोटको भेरी नगरपालिका४, रानागाउँका २१ वर्षीय नवराज विक त्यो दिन बेलुका करिब ५६ बजेतिर जाजरकोटबाट १९ जनाको टोली सोती पुग्यो। केटीको घरमा नपुग्दै दलितको छोरो ठकुरीकी छोरी लिन आउने आँट गर्ने भन्दै सोतीका स्थायियले केटाहरूलाई लखेट्दै भेरी किनारमा कुटिकुटी मारेर ६ जनालाई फालिदिए। बाँकी अरु भागेर ज्यान जोगाए। नवराजसहित भेरी नगरपालिका४ का सन्दीप विक र गणेश बुढा, भेरी नगरपालिका ११ का लोकेन्द्र सुनार, भेरी नगरपालिका११ का गोविन्द शाही र चौरजहारीका टीकाराम सुनार घटनामा परि ज्यान गुमाएका थिए। नबराजकी आमा उर्मिला भन्छिन् अहिलेसम्म न्याय पाएका छैनौं। कति छुटिसके रे अहिलेसम्म फैसला भएको छैन। दोषीलाई जन्मकैद होस्, मेरो छोरो मरे पनि न्याय नमरोस्।"
राजनीतिमा अपराध घुलेपछि,"अपराध र राजनीति चिनी र पानी घुलेर बनेको सर्बत जस्तो छ। राजनीतिबाट अपराध छुट्याउन कठिन छ। अपराधपूर्ण राजनीतिकै कारण मुलुकको दुर्दशा भएको हो। नागरिक नेपाली। तर, आफ्नै नागरिकलाई नक्कली भुटानी शरणार्थी बनाएर अमेरिका लैजानेपठाउने कार्य गम्भीर अपराध हो। हालसम्मको अनुसन्धानले यो कार्यमा तत्कालीन सरकारकै मन्त्रीहरू र उच्च तहका कर्मचारी पनि सहभागी भएको देखिन्छ। यो प्रकरणले देशभित्र मात्रै होइन, अन्तर्राष्ट्रिय स्तरमा चर्चा पाइरहेको छ। सरकारले नै आफ्ना नागरिकलाई नक्कली शरणार्थी बनाउनु अन्तर्राष्ट्रिय तहकै अपराध हो। सरकारका उच्च तहबाटै भएका यस्तो कार्य विश्वका अन्य देशमा बिरलै भेटिन्छन्। नेपालको इतिहासमा त पहिलो होला। यो सरकारवादी मुद्दा हो। सरकारले नै लगाउनुपर्छ। प्रहरीको दायित्व अनुसन्धान गर्ने हो। सरकारी वकिल कार्यालयले मुद्दा दायर गरिसकेको छ। यो मुद्दामा शीर्ष नेताहरूको संलग्नता देखिन्छ। अब अमेरिकाले पनि यो मुद्दालाई त्यत्तिकै दबाउन दिँदैन। तर, अपराध गर्ने नेतृत्व तहसम्म अनुसन्धान पुग्छ जस्तो लाग्दैन। सामाजिक सञ्जाल एवं आमनागरिक तहबाट जुन आवाज उठेको छ, त्योअनुसार अनुसन्धान र अभियोजन हुने हो भने शीर्ष नेतृत्व पनि जोगिँदैनन्। यो प्रकरणलाई हेर्दा देशद्रोहको काम भएको प्रस्ट हुन्छ। यो राज्यविरुद्धको अपराध हो। यसले मुलुकको बदनाम भएको छ। नक्कली भुटानी शरणार्थी प्रकरणमा नेपालमात्रै संलग्न भएर मुद्दा उजागर भएको होइन। अमेरिकाले पनि निकै ठूलो चासो देखायो। युरोपेली युनियनले पनि चासो राखेका छन्। किनभने अमेरिका र युरोपेलि युनियनले शरणार्थीलाई आश्रय दिएर अन्तर्राष्ट्रिय स्तरमा छवि उच्च बनाएका थिए। अपराध र राजनीति चिनी र पानी घुलेर बनेको सर्बत जस्तो छ। राजनीतिबाट अपराध छुट्याउन कठिन छ। अपराधपूर्ण राजनीतिकै कारण मुलुकको दुर्दशा भएको हो। अहिले मुद्दा जिल्ला अदालत काठमाडौंमा दायर भएको छ। केही समयसम्म हलचल हुन्छ। विगत हेर्दा फागुनदेखि जेठसम्म मात्र नागरिक आन्दोलित हुने इतिहास छ। आन्दोलनमा पनि राजनीतिक कार्यकर्ता बढी चलायमान हुन्छन्। अहिले कार्यकर्ताहरू पार्टी नेतृत्वको विरुद्ध सडकमा आउन सक्ने अवस्था छैन। अन्तिम तहसम्म अनुसन्धान र कानुनी कारबाही होला भन्नेमा ढुक्क हुन सकेको छैन। योभन्दा अघि पनि धेरै भ्रष्टाचारका काण्ड भएका छन्। तर, ठूलाठूला भ्रष्टाचारमा पनि केही व्यक्ति विशेषमा मात्र सजाय भएको इतिहास छ। यसमा पनि केही व्यक्तिलाई सजाय होला। राजनीतिक दलहरू विनाशको अवस्थातर्फ उन्मुख छन्। दलहरूबीच पनि विभाजित मनस्थिति छ। यस खालका दलले कसरी सुशासन कायम गर्न सक्लान ? शरणार्थी प्रकरणको गहिरो अनुसन्धानमा दलका शीर्ष नेता नै बाधक छन्। नागरिक समाज, सञ्चारमाध्यम र राजनीतिक दलका केही जिम्मेवार र इमान्दार कार्यकर्ताहरू अभियानका रूपमा अघि बढ््नुपर्छ। (वरिष्ठ अधिवक्ता मैनाली नेपाल बार एसोसिएसनका पूर्वमहासचिव हुन्)"
नक्कली भुटानी प्रकरण : भीआईपीदेखि बिचौलिया गरी ३० विरुद्ध मुद्दा दायर,"नक्कली भुटानी शरणार्थी प्रकरणमा मुद्दा दायर गरिएकाहरूबाट २८ करोड बराबरको बिगो माग गरिएको छ। दुई दिनअघि प्रहरीले बुझाएको प्रतिवेदनलाई आधार मानेर जिल्ला सरकारी वकिल कार्यालयले काठमाडौं जिल्ला अदालतमा बुधबार मुद्दा दायर गरेको हो। काठमाडौं : नक्कली भुटानी शरणार्थी प्रकरणमा संलग्न रहेको भन्दै दुई पूर्वमन्त्री, एक वहालवाला सचिवसहित ३० जनाविरुद्ध बुधबार जिल्ला अदालत काठमाडौंमा मुद्दा दायर भएको छ। नेपालीलाई नक्कली भुटानी शरणार्थी बनाएर अमेरिका पठाउने धन्दा चलाएर उनीहरूले करोडौं रकम असुल गरेको प्रहरी अनुसन्धानमा उल्लेख छ। मुलुकको न्यायिक इतिहासमा पहिलो पटक पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण र बहालवाला सचिव टेकनारायण पाण्डेलगायत ३० जनाविरुद्ध राज्यविरुद्धको कसुरसहित चार अभियोगमा मुद्दा दायर गरिएको हो। ३० जनाविरुद्ध जिल्ला अदालत काठमाडौंमा २२४ पृष्ठको अभियोगपत्र दायर गरिएको छ। आरोपितमध्ये १४ जना अझै फरार छन्। नक्कली भुटानी शरणार्थी प्रकरणमा मुद्दा दायर गरिएकाहरूबाट २८ करोड बराबरको बिगो माग गरिएको छ। दुई दिनअघि प्रहरीले बुझाएको प्रतिवेदनलाई आधार मानेर जिल्ला सरकारी वकिल कार्यालयले काठमाडौं जिल्ला अदालतमा बुधबार मुद्दा दायर गरेको हो। काठमाडौं जिल्ला सरकारी वकिल कार्यालयका न्यायाधिवक्ता महेशप्रसाद खत्रीका अनुसार ठगी, संगठित अपराध, सरकारी कागजात किर्ते र राज्यविरुद्धको कसुरमा उनीहरूविरुद्ध मुद्दा दायर गरिएको हो। मुलुकी फौजदारी कार्यविधि संहिता २०७४ को दफा ३२ बमोजिम अभियोग पत्र दायर गरिएको छ। जिल्ला अदालतमा अभियुक्तको बयानपछि थुनछेकको बहस हुने जनाएको छ। त्यसपछि अभियुक्तहरूलाई पुर्पक्षका लागि थुनामा पठाउने वा नपठाउने सम्बन्धमा आदेश हुने छ। संगठित अपराधमा मुद्दा चलाउने ६० दिन हदम्यादका कारण अदालतमा पेस भए पनि अन्य व्यक्तिमाथिको अनुसन्धान जारी रहने प्रहरीले जनाएको छ। नेपालबार एसोसिएसनकी महासचिव अञ्जिता खनालले सम्भवतः पहिलोपटक राज्यविरुद्धको अभियोग लागेको बताइन्। अभियोग लाग्दैमा दोषी ठहर भइहाल्ने होइन। तर, कसुरको गाम्भीयर्ता हेर्दा देश र जनताप्रति ठूलो घात हो, अधिवक्ता खनालले भनिन्, जनमतको चरम दुरुपयोग हो। राष्ट्र र जनताविरुद्धको गम्भीर अपराध हो। नक्कली भुटानी शरणार्थीका रूपमा अमेरिका जाने सपना साकार पार्न डिलबहादुर कुसारीले बिचौलियाको बैंक खातामा पटकपटक रकम डिपोजिट गरे। छोरा महेन्द्रसहित अमेरिका जाने तयारीमा रहेका कुसारीले बिचौलिया सन्देश शर्मालाई काठमाडौं नयाँ बानेश्वमा हातैमा ५ लाख दिएका थिए। त्यसपछि स्वास्थ्य परीक्षण गर्ने भन्दै पुनः रकम माग गरियो। तर, अमेरिका जाने सपना पूरा नभएपछि आफूमाथि ठगी भएको महसुस गरे। वैदेशिक रोजगारीमा जाने तयारीमा रहेका डम्बरबहादुर खत्री अमेरिका जाने प्रलोभनमा लोभिए। उनले पनि पटकपटक गरी १५ लाख बुझाए। यी केही दृष्टान्त हुन्। बिचौलियाहरूले प्रलोभन र झुक्यानमा पारेको रकम बुझाउनेहरूको दाबी छ। उनीहरूबाट प्रतिव्यक्ति कम्तीमा ९ लाखसम्म लिएको पाइएको छ। उनीहरूले वैदेशिक रोजगारीमा जाने सोंच बनाएका, निर्माण व्यवसायको काममा संलग्न भएकालाई लक्षित गरेको प्रहरी अनुसन्धानमा पाइएको छ। कसैको श्रीमती त कसैको भान्जीलाईसमेत उपयोग गर्दै रकम लिएको देखिएको छ। भुटानी शरणार्थीको रूपमा अमेरिका पठाउने प्रलोभन दिएको रकम बुझाएकाहरू बताउँछन्। अमेरिका नपठाई करोडौं रकम असुलेर ठगी गरेपछि बल्ल उनीहरूले प्रहरी समक्ष जाहेरी दिए। दाङका सन्देश शर्मा, मोरङका केशव दुलाल र सागर राई, ललितपुरका सानु भण्डारी, धीरेन राई, राजेश अर्याल मुख्य बिचौलिया रहेको पाइएको छ। दुलाल र भण्डारीले एकआपसमा मामा भान्जाको साइनोले बोलाउने गर्थे। उनीहरूले तत्कालीन प्रधानमन्त्रीलाई समेत चिनेको दाबी गर्दै बिचौलियाले रकम असुलेको जाहेरीमा उल्लेख छ। बिचौलियाको रूपमा सन्देश शर्मा, केशवप्रसाद दुलाल, सानु भण्डारी, सागर राई समेतले श्रम मन्त्रालय, गृह मन्त्रालय र सरकारका विभिन्न निकायबाट भुटानी शरणार्थीको रूपमा भएका निर्णयहरू हवाट्स एपबाट पठाएको जाहेरीवालालो उल्लेख गरेका छन्। जाहेरीमा कानुनबमोजिम कारबाहीको माग गर्दै भनिएको छ, रकम लिएर अमेरिका समेत नपठाई रकमसमेत फिर्ता नगरी ठगी गरेको हुँदा कानुनबमोजिम कारबाही गरी पाउँ। जाहेरीकर्ता गजेन्द्र बुढाथोकीले आफूलगायत चिनजानका ६० जनालाई विश्वासमा लिएर बिचौलियाले ९ करोड ७८ लाख रुपैयाँ लिएको दाबी गरेका छन्। त्यस्तै राजकुमार रेग्मीले आफूसहित २० जनाबाट ३ करोड ८५ लाख रुपैयाँ असुलेको जिकिर गरेका छन्। रोशन खरेल र गोकुल भट्टराईले १ करोड ६२ लाख रकम लिएर ठगी गरेको जनाएका छन्। बिचौलियाहरूले पूर्वका झापा, मोरङ र पश्चिम दाङका व्यक्तिहरूबाट रकम असुलेको पाइएको छ। नेपाली नागरिकता त्यागेर भुटानी शरणार्थी रूपमा अमेरिका जान पाइने प्रलोभन दिएर प्रतिव्यक्ति कम्तीमा ९ लाख लिएको प्रहरी अनुसन्धानमा पाइएको छ। बिचौलियाहरूले कुमार खड्काबाट ११ लाख, प्रदीप फुयाँलबाट ९ लाख र मिलन श्रेष्ठबाट १० लाख रकम लिएको जाहेरीमा उल्लेख छ। त्यस्तै बिचौलिया सन्देश शर्माले २० लाख लिएर ठगी गरेको रवीन्द्र कार्कीले जनाएका छन्। सुमन दाहाललाई केशव दुलाल र सानु भण्डारीले रकम असुलेको पाइएको छ। उनले आफू र अन्य चिनजानका व्यक्तिबाट १ करोड १४ लाख लिएको जनाएका छन्। दिलीप गौतमबाट २२ लाख रकम बिचौलियाले लिएका थिए। खगेन्द्र थेवेसहित उनकी श्रीमती र बहिनीलाई समेत प्रलोभनमा पारेर विभिन्न मितिमा ३० लाख लिइएको छ। भुवन सिंह लिम्बुबाट १० लाख लिइएको छ। २०७५ सालमा भेषराज शर्माले भुटानी शरणार्थीका नेता टेकनाथ रिजाललाई आफ्नो काका भएको उल्लेख गरी ह्याण्डस फ्रिमा कुरा सुनाएपछि विश्वास गर्नु परेको प्रेमराज पन्थीले उल्लेख गरेका छन्। टेकनाथ रिजाल भनेको यूएनसँग लिङ्क भएको ठूलो मान्छे हो। अमेरिका जान कुनै समस्या हुँदैन, बिचौलिया भेषराज शर्मा लम्सालको भनाइ उदृत गर्दै पन्थीले जाहेरीमा भनेका छन्, म, मेरो पूरै परिवार, ससुरालीतर्फका सबै जना समेतको गरी ५०५५ जनाको र अन्य ३५०४०० जनाको फरक (नक्कली) नामबाट भुटान ह्युमन राइटस अर्गनाइजेसनको सदस्यता कार्ड बनाएको हो। बिचौलिया केशव दुलालको कोठामा कार्ड बनाउने गरिएको थियो। दुलालले सुकेधारामा कोठा लिएका थिए। नेपाली कांग्रेसका पूर्वसभासद् आङटावा शेर्पाबाट ठगिनु परेको पेम्बा शेर्पाले जनाएका छन्। सरकारी विशेष कोटा आएकाले अमेरिका जाने मौका रहेको प्रलोभन शेर्पाले दिएका थिए। आङटावाले पेम्बाका साथै लमडोमा, जिमा, तेन्जीपुटी, सोनीलगायतसँग रकम लिएको अभियोग छ। प्रहरीमा जाहेरी दिएकाहरूले आफूहरू झुक्यान र प्रलोभनमा परको उल्लेख गर्दै बिचौलियाहरूले प्रधानमन्त्री समेतलाई रकम दिनु पर्ने बताएको जाहेरीमा जनाएका छन्। विचौलियाहरूले नेपाल हज समितिको निसान गाडीको समेत प्रयोग गरेको पाइएको छ। प्रहरी नियन्त्रणमा १६ जना नक्कली भुटानी शरणार्थी प्रकरणमा मुद्दा दायर गरिएका १६ जना प्रहरी नियन्त्रणमा छन्। जसमा टोपबहादुर रायमाझी, बालकृष्ण खाँण, डा इन्द्रजित राई, टेकनारायण पाण्डे, केशवप्रसाद दुलाल, सानु भण्डारी, सन्देश शर्मा, रामशरण केसी, शमशेर मिया, टंककुमार गुरुङ, सागर राई, सन्दीप रायमाझी, नरेन्द्र केसी, बिक्रम भन्ने गोविन्द चौधरी, आङटावा शेर्पा, टेकनाथ रिजाल छन्। फरार प्रतिवादी १४ जना नक्कली भुटानी शरणार्थी प्रकरणमा मुद्धा दायर भएका १४ जना अझै फरार छन्। जसमा पूर्वगृहमन्त्री रामबहादुर थापाका पुत्र प्रतीक थापा, पनि छन। यस्तै, केशव तुलाधर, लक्ष्मी महर्जन, धिरेन राई, मोहन राज राई, दिपा हुमागाई, सुनिल बुढाथोकी, विनिता सावदेन लिम्बु, निरञ्जनकुमार खरेल, हरिभक्त महर्जन, अशोक पोखरेल, राजेश अर्याल, निरज राई र आशिष बुढाथोकीविरुद्ध ठगीको मुद्दा चलाइएको छ। कुनकुन मुद्दामा कस्तो सजायको माग ? नक्कली भुटानी प्रकरणमा संलग्नको आरोप लगाइएका माथि मुलुकी अपराध संहिता, २०७४ को दफा २४९ को उपदफा (१) र (२) बमोजिम ठगी कसुर गरेको पुष्टि भएको अभियोगपत्रमा जिकिर गरिएको छ। सोहीअनुसार उक्त कसुरमा प्रतिवादीहरूलाई सोही संहिताको दफा गरी २४९ को उपदफा (३) को खण्ड (ग) बमोजिम सात वर्षसम्म कैद र ७० हजार रुपैयाँ सजाय माग दाबी गरिएको छ। उनीहरूविरुद्ध मुलुकी अपराध संहिता, २०७४ को दफा ५१ को उपदफा (१) र (२) को खण्ड (क) बमोजिम राज्य विरुद्धको कसुर गरेको पुष्टि हुन आएको भन्दै सजाय मागदाबी गरिएको छ। राष्ट्रहित प्रतिकूल काम गर्नेलाई ५ वर्षको कैद र ५० हजार जरिवानाको व्यवस्था छ। यस्तै, एकीकृत कसुरतर्फ पनि थप सजाय मागदाबी भएको छ। मुलुकी अपराध संहिता, २०७४ को दफा ४३ मा एकीकृत कसूर बापत थप सजाय हुने व्यवस्था रहेको छ। जसअनुसार कुनै व्यक्तिले एउटै वारदातमा एकभन्दा बढी कसुर गरेमा त्यस्तो व्यक्ति एकीकृत कसुर गरेको मानिनेछ। उपदफा (१) बमोजिमको एकीकृत कसुर गर्ने कसुरदारलाई सजाय गर्दा सबैभन्दा बढी सजाय हुने कसूर बापतको सजाय र त्यसपछीको अधिकतम सजाय हुने अर्को कसुर बापतको सजायको आधा सजाय थप गरी सजाय गर्न पर्ने उल्लेख छ। यस्तै दफा २७६ मा कीर्ते मुद्दामा ७ वर्षसम्म कैद र ७० हजार रुपैयाँ जरिवानाको व्यवस्था छ। यस्तै संगठित अपराधमा तीन वर्षभन्दा बढी कैद हुने व्यवस्था छ। यस्तै आपराधिक समूह स्थापना गर्न नहुने कसुरमा ५ वर्षसम्म कैद वा ५ लाख रुपैयाँसम्म जरिवाना वा दुबै सजाय हुने व्यवस्था छ। यो प्रकरणमा चारवटा मुद्दा दायर भएकाले अभियोग पुष्टि भएमा साढे २० वर्षसम्म कैद सजाय हुनसक्ने देखिएको छ। मुद्दा दायर गरिएकाहरू१, टोपबहादुर रायमाझी२, बालकृष्ण खाँण३, केशवप्रसाद दुलाल४, सानु भण्डारी५, सागर राई६, सन्देश शर्मा७, टंकबहादुर गुरुङ८, इन्द्रजित राई९, सन्दीप रायमाझी१०, टेकनारायण पाण्डे११, नरेन्द्र केसी१२, गोविन्दकुमार चौधरी१३, रामशरण केसी१४, आङटावा शेर्पा१५, शमशेर मिया१६, टेकनाथ रिजाल१७, लक्ष्मी महर्जन१८, केशव तुलाधर१९, हरिभत्ता महर्जन२०, अशोक पोखरेल२१, धीरेन राई२२, दीपा हुमागाईं२३, निरज राई२४, राजेश अर्याल२५, मोहनराज राई२६, आशिष बुढाथोकी२७, विनिता सावदेन लिम्बु२८, निरञ्जनकुमार खरेल२९, सुनिल बुढाथोकी ३०, प्रतीक थापा नक्कली शरणार्थी प्रकरण : पक्राउ परेकाले बयानमा के भने ? नक्कली शरणार्थी प्रकरणमा पक्राउ परेकाहरू कोही अरूको थप्लोमा दोष थोपर्दै छन् भने कोही आरोपबाट पन्छिन, केही नजाने जस्तो गरी बयान दिइरहेका छन्। प्रहरी अनुसन्धान र दिएका बयानले यस्तै देखाउँछ। अनुसन्धानमा तानिएका सरकारका पूर्वमन्त्रीदेखि उच्च तहका कर्मचारीहरू यो प्रकरणबाट कसरी शुद्ध भइन्छ भनेर बयानमा कुरा चपाइचपाइ बोलिरहेको अनुसन्धानमा संलग्न उच्च प्रहरी अधिकारी बताउँछन्। पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी र तत्कालीन सुरक्षा सल्लाहकार इन्द्रजित राईले दिएका बयान यस्ता छन्। बालकृष्ण खाँण : टेकबहादुर पाण्डेलाई नेपाल सरकारको सचिव भएपछि चिनेको हुँ। नरेन्द्र केसी मेरो निजी सचिव थिए। टोपबहादुर रायमाझीसँग चिनजान छ। भुटानी शरणार्थीसम्बन्धी स्थायी र दीर्घकालीन समस्याको समाधानको उपायहरू पहिल्याउन बनेको बालकृष्ण पन्थी संयोजकत्वको कार्यदलले दिएको प्रतिवेदनउपर छलफल भएको हो। निर्णयहरू कार्यान्वयन गर्न मन्त्रिपरिषद् समक्ष पेस भएको हो। कागजातहरू केके पेस भए मलाई सम्झना भएन। नेपाल सरकार कार्य सम्पादन नियमावलीले मन्त्री, सचिव र अन्य पदाधिकारीलाई कार्यक्षेत्र तोकेको छ। मन्त्रीले आफ्ना अधिकार सचिवलाई समेत प्रत्यायोजन गरिएको हुन्छ। तसर्थ मन्त्रालयको अभिलेखहरूको सुरक्षा गर्ने जिम्मेवारीसमेत तोकिएको छ। एउटै प्रतिवेदनको एउटै विषयमा फरक व्यहोरा हुन सक्दैन। भुटानी शरणार्थीको नाममा नेपालीहरूलाई मिसाइ भुटानी शरणार्थी बनाइ तेस्रो देश पठाइदिन्छौं भनी रकम लिएको भन्ने आरोपमा मेरो संलग्नता छैन। गैरभुटानी शरणार्थी बनाइ अमेरिका पठाउने कार्य ठीक होइन। मैले सो कार्य गर्न सोच्न पनि सक्दिनँ। टोपबहादुर रायमाझी : केशव दुलालसँग सुजाता कोइरालाको घरमा जाने आउने क्रममा चिनजान भएको हो। सानु भण्डारीसँग पनि मेरो फोन सम्पर्क भई कुराकानी भएको हुन सक्छ। तर, भुटानी शरणार्थीको विषयमा कहिले कुराकानी भएको थिएन। टेक नारायण पाण्डे मेरो जिल्लावासी भएको र नेपाल सरकारको सचिव भएको हुँदा चिनजान भएको हो। इन्द्रजित राई पार्टीको कामको सिलसिलामा चिनजान भएको हो। बालकृष्ण खाँणलाई विद्यार्थी राजनीति गर्ने क्रममा चिनेको हुँ। मैले इन्द्रजितलाई चिनाइदिएको भन्ने कुरा सरासर गलत हो। इन्द्रजित राई र सानु भण्डारीबीचको लेनदेन विषयहरूमा उहाँहरूले जान्ने कुरा हो। मलाई जानकारी छैन। मैले कुनै रकम लिएको छैन। मेरो छोरा पक्राउ परी हतकडी लगाएको खबर सुनेकाले आफूलाई पनि पक्राउ गरी हतकडी लगाउँछन् भन्ने लागेकाले मन बिग्रिएको हुँदा केही अवधि सम्पर्कविहीन भएको थिएँ। सोही क्रममा प्रहरीले खोजतलास गर्ने क्रममा पक्राउ परेको हुँ। कदम रोकिएको मात्र हो। आफैं सम्पर्कमा आउने थिएँ। डा इन्द्रजित राई : गृह मन्त्रालयमा सल्लाहकार पदमा कार्यरत रहँदा सयौं मानिसको दिनमा फोन आउने गरेकोमा कोकोसँग कुरा हुन्थ्यो मलाई याद भएन। सानु भण्डारीसँग पनि मेरो फोन सम्पर्क भई कुराकानी भएको हुनसक्छ। तर, भुटानी शरणार्थीको विषयका कहिले कुराकानी भएको थिएन। केशवप्रसाद दुलाल, सानु भण्डारीबीच आर्थिक लेनदेनको विषयमा कहिले झगडा भएको थिएन र छैन। निजहरू मेरो अफिसमा एकदुईपटक आउँदा सामान्य भेटघाट र विभिन्न विषयमा छलफल हुने गरेको थियो।"
'नक्कली भुटानी शरणार्थी प्रकरणमा नाम मुछिएका सबैमाथि अनुसन्धान हुनुपर्छ',"काठमाडौं : नेकपा एकीकृत समाजवादीले नक्कली भुटानी शरणार्थी प्रकरणमा नाम आएका सबैमाथि अनुसन्धान गर्नुपर्नेमा जोड दिएको छ । पार्टी कार्यालय तीनकुनेमा बिहीबार बसेको समाजवादीको केन्द्रीय सचिवालयको अनौपचारिक बैठकले शरणार्थी प्रकरणमा छलफल गर्दै अब हुनसक्ने सम्भावनाका आधारमा नाम आएका सबैमाथि अनुसन्धान गर्नुपर्नेमा जोड दिएको हो । बैठकमा सरकारको नीति तथा कार्यक्रम,आगामी बजेट सरकार र प्रधानमन्त्रीको भारत भ्रमणका बारेमा पनि छलफल भएको प्रचार विभाग प्रमुख जगन्नाथ खतिवडाले जानकारी दिए। त्यस्तै बैठकमा पार्टी अध्यक्ष माधव कुमार नेपालले शुक्रबारबाट नर्वेमा हुने आफ्नो भ्रमणका बारेमा पनि जानकारी गराएको खतिवडाले बताए । अध्यक्ष नेपाल नर्वेमा हुने माउन्ट समिटको प्रमुख अतिथिका रुपमा त्यसतर्फ जान लागेको खतिवडाले जानकारी दिए।"
नक्कली भुटानी प्रकरण : भीआईपीदेखि बिचौलिया गरी ३० विरुद्ध मुद्दा दायर,"नक्कली भुटानी शरणार्थी प्रकरणमा मुद्दा दायर गरिएकाहरूबाट २८ करोड बराबरको बिगो माग गरिएको छ। दुई दिनअघि प्रहरीले बुझाएको प्रतिवेदनलाई आधार मानेर जिल्ला सरकारी वकिल कार्यालयले काठमाडौं जिल्ला अदालतमा बुधबार मुद्दा दायर गरेको हो। काठमाडौं : नक्कली भुटानी शरणार्थी प्रकरणमा संलग्न रहेको भन्दै दुई पूर्वमन्त्री, एक वहालवाला सचिवसहित ३० जनाविरुद्ध बुधबार जिल्ला अदालत काठमाडौंमा मुद्दा दायर भएको छ। नेपालीलाई नक्कली भुटानी शरणार्थी बनाएर अमेरिका पठाउने धन्दा चलाएर उनीहरूले करोडौं रकम असुल गरेको प्रहरी अनुसन्धानमा उल्लेख छ। मुलुकको न्यायिक इतिहासमा पहिलो पटक पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण र बहालवाला सचिव टेकनारायण पाण्डेलगायत ३० जनाविरुद्ध राज्यविरुद्धको कसुरसहित चार अभियोगमा मुद्दा दायर गरिएको हो। ३० जनाविरुद्ध जिल्ला अदालत काठमाडौंमा २२४ पृष्ठको अभियोगपत्र दायर गरिएको छ। आरोपितमध्ये १४ जना अझै फरार छन्। नक्कली भुटानी शरणार्थी प्रकरणमा मुद्दा दायर गरिएकाहरूबाट २८ करोड बराबरको बिगो माग गरिएको छ। दुई दिनअघि प्रहरीले बुझाएको प्रतिवेदनलाई आधार मानेर जिल्ला सरकारी वकिल कार्यालयले काठमाडौं जिल्ला अदालतमा बुधबार मुद्दा दायर गरेको हो। काठमाडौं जिल्ला सरकारी वकिल कार्यालयका न्यायाधिवक्ता महेशप्रसाद खत्रीका अनुसार ठगी, संगठित अपराध, सरकारी कागजात किर्ते र राज्यविरुद्धको कसुरमा उनीहरूविरुद्ध मुद्दा दायर गरिएको हो। मुलुकी फौजदारी कार्यविधि संहिता २०७४ को दफा ३२ बमोजिम अभियोग पत्र दायर गरिएको छ। जिल्ला अदालतमा अभियुक्तको बयानपछि थुनछेकको बहस हुने जनाएको छ। त्यसपछि अभियुक्तहरूलाई पुर्पक्षका लागि थुनामा पठाउने वा नपठाउने सम्बन्धमा आदेश हुने छ। संगठित अपराधमा मुद्दा चलाउने ६० दिन हदम्यादका कारण अदालतमा पेस भए पनि अन्य व्यक्तिमाथिको अनुसन्धान जारी रहने प्रहरीले जनाएको छ। नेपालबार एसोसिएसनकी महासचिव अञ्जिता खनालले सम्भवतः पहिलोपटक राज्यविरुद्धको अभियोग लागेको बताइन्। अभियोग लाग्दैमा दोषी ठहर भइहाल्ने होइन। तर, कसुरको गाम्भीयर्ता हेर्दा देश र जनताप्रति ठूलो घात हो, अधिवक्ता खनालले भनिन्, जनमतको चरम दुरुपयोग हो। राष्ट्र र जनताविरुद्धको गम्भीर अपराध हो। नक्कली भुटानी शरणार्थीका रूपमा अमेरिका जाने सपना साकार पार्न डिलबहादुर कुसारीले बिचौलियाको बैंक खातामा पटकपटक रकम डिपोजिट गरे। छोरा महेन्द्रसहित अमेरिका जाने तयारीमा रहेका कुसारीले बिचौलिया सन्देश शर्मालाई काठमाडौं नयाँ बानेश्वमा हातैमा ५ लाख दिएका थिए। त्यसपछि स्वास्थ्य परीक्षण गर्ने भन्दै पुनः रकम माग गरियो। तर, अमेरिका जाने सपना पूरा नभएपछि आफूमाथि ठगी भएको महसुस गरे। वैदेशिक रोजगारीमा जाने तयारीमा रहेका डम्बरबहादुर खत्री अमेरिका जाने प्रलोभनमा लोभिए। उनले पनि पटकपटक गरी १५ लाख बुझाए। यी केही दृष्टान्त हुन्। बिचौलियाहरूले प्रलोभन र झुक्यानमा पारेको रकम बुझाउनेहरूको दाबी छ। उनीहरूबाट प्रतिव्यक्ति कम्तीमा ९ लाखसम्म लिएको पाइएको छ। उनीहरूले वैदेशिक रोजगारीमा जाने सोंच बनाएका, निर्माण व्यवसायको काममा संलग्न भएकालाई लक्षित गरेको प्रहरी अनुसन्धानमा पाइएको छ। कसैको श्रीमती त कसैको भान्जीलाईसमेत उपयोग गर्दै रकम लिएको देखिएको छ। भुटानी शरणार्थीको रूपमा अमेरिका पठाउने प्रलोभन दिएको रकम बुझाएकाहरू बताउँछन्। अमेरिका नपठाई करोडौं रकम असुलेर ठगी गरेपछि बल्ल उनीहरूले प्रहरी समक्ष जाहेरी दिए। दाङका सन्देश शर्मा, मोरङका केशव दुलाल र सागर राई, ललितपुरका सानु भण्डारी, धीरेन राई, राजेश अर्याल मुख्य बिचौलिया रहेको पाइएको छ। दुलाल र भण्डारीले एकआपसमा मामा भान्जाको साइनोले बोलाउने गर्थे। उनीहरूले तत्कालीन प्रधानमन्त्रीलाई समेत चिनेको दाबी गर्दै बिचौलियाले रकम असुलेको जाहेरीमा उल्लेख छ। बिचौलियाको रूपमा सन्देश शर्मा, केशवप्रसाद दुलाल, सानु भण्डारी, सागर राई समेतले श्रम मन्त्रालय, गृह मन्त्रालय र सरकारका विभिन्न निकायबाट भुटानी शरणार्थीको रूपमा भएका निर्णयहरू हवाट्स एपबाट पठाएको जाहेरीवालालो उल्लेख गरेका छन्। जाहेरीमा कानुनबमोजिम कारबाहीको माग गर्दै भनिएको छ, रकम लिएर अमेरिका समेत नपठाई रकमसमेत फिर्ता नगरी ठगी गरेको हुँदा कानुनबमोजिम कारबाही गरी पाउँ। जाहेरीकर्ता गजेन्द्र बुढाथोकीले आफूलगायत चिनजानका ६० जनालाई विश्वासमा लिएर बिचौलियाले ९ करोड ७८ लाख रुपैयाँ लिएको दाबी गरेका छन्। त्यस्तै राजकुमार रेग्मीले आफूसहित २० जनाबाट ३ करोड ८५ लाख रुपैयाँ असुलेको जिकिर गरेका छन्। रोशन खरेल र गोकुल भट्टराईले १ करोड ६२ लाख रकम लिएर ठगी गरेको जनाएका छन्। बिचौलियाहरूले पूर्वका झापा, मोरङ र पश्चिम दाङका व्यक्तिहरूबाट रकम असुलेको पाइएको छ। नेपाली नागरिकता त्यागेर भुटानी शरणार्थी रूपमा अमेरिका जान पाइने प्रलोभन दिएर प्रतिव्यक्ति कम्तीमा ९ लाख लिएको प्रहरी अनुसन्धानमा पाइएको छ। बिचौलियाहरूले कुमार खड्काबाट ११ लाख, प्रदीप फुयाँलबाट ९ लाख र मिलन श्रेष्ठबाट १० लाख रकम लिएको जाहेरीमा उल्लेख छ। त्यस्तै बिचौलिया सन्देश शर्माले २० लाख लिएर ठगी गरेको रवीन्द्र कार्कीले जनाएका छन्। सुमन दाहाललाई केशव दुलाल र सानु भण्डारीले रकम असुलेको पाइएको छ। उनले आफू र अन्य चिनजानका व्यक्तिबाट १ करोड १४ लाख लिएको जनाएका छन्। दिलीप गौतमबाट २२ लाख रकम बिचौलियाले लिएका थिए। खगेन्द्र थेवेसहित उनकी श्रीमती र बहिनीलाई समेत प्रलोभनमा पारेर विभिन्न मितिमा ३० लाख लिइएको छ। भुवन सिंह लिम्बुबाट १० लाख लिइएको छ। २०७५ सालमा भेषराज शर्माले भुटानी शरणार्थीका नेता टेकनाथ रिजाललाई आफ्नो काका भएको उल्लेख गरी ह्याण्डस फ्रिमा कुरा सुनाएपछि विश्वास गर्नु परेको प्रेमराज पन्थीले उल्लेख गरेका छन्। टेकनाथ रिजाल भनेको यूएनसँग लिङ्क भएको ठूलो मान्छे हो। अमेरिका जान कुनै समस्या हुँदैन, बिचौलिया भेषराज शर्मा लम्सालको भनाइ उदृत गर्दै पन्थीले जाहेरीमा भनेका छन्, म, मेरो पूरै परिवार, ससुरालीतर्फका सबै जना समेतको गरी ५०५५ जनाको र अन्य ३५०४०० जनाको फरक (नक्कली) नामबाट भुटान ह्युमन राइटस अर्गनाइजेसनको सदस्यता कार्ड बनाएको हो। बिचौलिया केशव दुलालको कोठामा कार्ड बनाउने गरिएको थियो। दुलालले सुकेधारामा कोठा लिएका थिए। नेपाली कांग्रेसका पूर्वसभासद् आङटावा शेर्पाबाट ठगिनु परेको पेम्बा शेर्पाले जनाएका छन्। सरकारी विशेष कोटा आएकाले अमेरिका जाने मौका रहेको प्रलोभन शेर्पाले दिएका थिए। आङटावाले पेम्बाका साथै लमडोमा, जिमा, तेन्जीपुटी, सोनीलगायतसँग रकम लिएको अभियोग छ। प्रहरीमा जाहेरी दिएकाहरूले आफूहरू झुक्यान र प्रलोभनमा परको उल्लेख गर्दै बिचौलियाहरूले प्रधानमन्त्री समेतलाई रकम दिनु पर्ने बताएको जाहेरीमा जनाएका छन्। विचौलियाहरूले नेपाल हज समितिको निसान गाडीको समेत प्रयोग गरेको पाइएको छ। प्रहरी नियन्त्रणमा १६ जना नक्कली भुटानी शरणार्थी प्रकरणमा मुद्दा दायर गरिएका १६ जना प्रहरी नियन्त्रणमा छन्। जसमा टोपबहादुर रायमाझी, बालकृष्ण खाँण, डा इन्द्रजित राई, टेकनारायण पाण्डे, केशवप्रसाद दुलाल, सानु भण्डारी, सन्देश शर्मा, रामशरण केसी, शमशेर मिया, टंककुमार गुरुङ, सागर राई, सन्दीप रायमाझी, नरेन्द्र केसी, बिक्रम भन्ने गोविन्द चौधरी, आङटावा शेर्पा, टेकनाथ रिजाल छन्। फरार प्रतिवादी १४ जना नक्कली भुटानी शरणार्थी प्रकरणमा मुद्धा दायर भएका १४ जना अझै फरार छन्। जसमा पूर्वगृहमन्त्री रामबहादुर थापाका पुत्र प्रतीक थापा, पनि छन। यस्तै, केशव तुलाधर, लक्ष्मी महर्जन, धिरेन राई, मोहन राज राई, दिपा हुमागाई, सुनिल बुढाथोकी, विनिता सावदेन लिम्बु, निरञ्जनकुमार खरेल, हरिभक्त महर्जन, अशोक पोखरेल, राजेश अर्याल, निरज राई र आशिष बुढाथोकीविरुद्ध ठगीको मुद्दा चलाइएको छ। कुनकुन मुद्दामा कस्तो सजायको माग ? नक्कली भुटानी प्रकरणमा संलग्नको आरोप लगाइएका माथि मुलुकी अपराध संहिता, २०७४ को दफा २४९ को उपदफा (१) र (२) बमोजिम ठगी कसुर गरेको पुष्टि भएको अभियोगपत्रमा जिकिर गरिएको छ। सोहीअनुसार उक्त कसुरमा प्रतिवादीहरूलाई सोही संहिताको दफा गरी २४९ को उपदफा (३) को खण्ड (ग) बमोजिम सात वर्षसम्म कैद र ७० हजार रुपैयाँ सजाय माग दाबी गरिएको छ। उनीहरूविरुद्ध मुलुकी अपराध संहिता, २०७४ को दफा ५१ को उपदफा (१) र (२) को खण्ड (क) बमोजिम राज्य विरुद्धको कसुर गरेको पुष्टि हुन आएको भन्दै सजाय मागदाबी गरिएको छ। राष्ट्रहित प्रतिकूल काम गर्नेलाई ५ वर्षको कैद र ५० हजार जरिवानाको व्यवस्था छ। यस्तै, एकीकृत कसुरतर्फ पनि थप सजाय मागदाबी भएको छ। मुलुकी अपराध संहिता, २०७४ को दफा ४३ मा एकीकृत कसूर बापत थप सजाय हुने व्यवस्था रहेको छ। जसअनुसार कुनै व्यक्तिले एउटै वारदातमा एकभन्दा बढी कसुर गरेमा त्यस्तो व्यक्ति एकीकृत कसुर गरेको मानिनेछ। उपदफा (१) बमोजिमको एकीकृत कसुर गर्ने कसुरदारलाई सजाय गर्दा सबैभन्दा बढी सजाय हुने कसूर बापतको सजाय र त्यसपछीको अधिकतम सजाय हुने अर्को कसुर बापतको सजायको आधा सजाय थप गरी सजाय गर्न पर्ने उल्लेख छ। यस्तै दफा २७६ मा कीर्ते मुद्दामा ७ वर्षसम्म कैद र ७० हजार रुपैयाँ जरिवानाको व्यवस्था छ। यस्तै संगठित अपराधमा तीन वर्षभन्दा बढी कैद हुने व्यवस्था छ। यस्तै आपराधिक समूह स्थापना गर्न नहुने कसुरमा ५ वर्षसम्म कैद वा ५ लाख रुपैयाँसम्म जरिवाना वा दुबै सजाय हुने व्यवस्था छ। यो प्रकरणमा चारवटा मुद्दा दायर भएकाले अभियोग पुष्टि भएमा साढे २० वर्षसम्म कैद सजाय हुनसक्ने देखिएको छ। मुद्दा दायर गरिएकाहरू१, टोपबहादुर रायमाझी२, बालकृष्ण खाँण३, केशवप्रसाद दुलाल४, सानु भण्डारी५, सागर राई६, सन्देश शर्मा७, टंकबहादुर गुरुङ८, इन्द्रजित राई९, सन्दीप रायमाझी१०, टेकनारायण पाण्डे११, नरेन्द्र केसी१२, गोविन्दकुमार चौधरी१३, रामशरण केसी१४, आङटावा शेर्पा१५, शमशेर मिया१६, टेकनाथ रिजाल१७, लक्ष्मी महर्जन१८, केशव तुलाधर१९, हरिभत्ता महर्जन२०, अशोक पोखरेल२१, धीरेन राई२२, दीपा हुमागाईं२३, निरज राई२४, राजेश अर्याल२५, मोहनराज राई२६, आशिष बुढाथोकी२७, विनिता सावदेन लिम्बु२८, निरञ्जनकुमार खरेल२९, सुनिल बुढाथोकी ३०, प्रतीक थापा नक्कली शरणार्थी प्रकरण : पक्राउ परेकाले बयानमा के भने ? नक्कली शरणार्थी प्रकरणमा पक्राउ परेकाहरू कोही अरूको थप्लोमा दोष थोपर्दै छन् भने कोही आरोपबाट पन्छिन, केही नजाने जस्तो गरी बयान दिइरहेका छन्। प्रहरी अनुसन्धान र दिएका बयानले यस्तै देखाउँछ। अनुसन्धानमा तानिएका सरकारका पूर्वमन्त्रीदेखि उच्च तहका कर्मचारीहरू यो प्रकरणबाट कसरी शुद्ध भइन्छ भनेर बयानमा कुरा चपाइचपाइ बोलिरहेको अनुसन्धानमा संलग्न उच्च प्रहरी अधिकारी बताउँछन्। पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी र तत्कालीन सुरक्षा सल्लाहकार इन्द्रजित राईले दिएका बयान यस्ता छन्। बालकृष्ण खाँण : टेकबहादुर पाण्डेलाई नेपाल सरकारको सचिव भएपछि चिनेको हुँ। नरेन्द्र केसी मेरो निजी सचिव थिए। टोपबहादुर रायमाझीसँग चिनजान छ। भुटानी शरणार्थीसम्बन्धी स्थायी र दीर्घकालीन समस्याको समाधानको उपायहरू पहिल्याउन बनेको बालकृष्ण पन्थी संयोजकत्वको कार्यदलले दिएको प्रतिवेदनउपर छलफल भएको हो। निर्णयहरू कार्यान्वयन गर्न मन्त्रिपरिषद् समक्ष पेस भएको हो। कागजातहरू केके पेस भए मलाई सम्झना भएन। नेपाल सरकार कार्य सम्पादन नियमावलीले मन्त्री, सचिव र अन्य पदाधिकारीलाई कार्यक्षेत्र तोकेको छ। मन्त्रीले आफ्ना अधिकार सचिवलाई समेत प्रत्यायोजन गरिएको हुन्छ। तसर्थ मन्त्रालयको अभिलेखहरूको सुरक्षा गर्ने जिम्मेवारीसमेत तोकिएको छ। एउटै प्रतिवेदनको एउटै विषयमा फरक व्यहोरा हुन सक्दैन। भुटानी शरणार्थीको नाममा नेपालीहरूलाई मिसाइ भुटानी शरणार्थी बनाइ तेस्रो देश पठाइदिन्छौं भनी रकम लिएको भन्ने आरोपमा मेरो संलग्नता छैन। गैरभुटानी शरणार्थी बनाइ अमेरिका पठाउने कार्य ठीक होइन। मैले सो कार्य गर्न सोच्न पनि सक्दिनँ। टोपबहादुर रायमाझी : केशव दुलालसँग सुजाता कोइरालाको घरमा जाने आउने क्रममा चिनजान भएको हो। सानु भण्डारीसँग पनि मेरो फोन सम्पर्क भई कुराकानी भएको हुन सक्छ। तर, भुटानी शरणार्थीको विषयमा कहिले कुराकानी भएको थिएन। टेक नारायण पाण्डे मेरो जिल्लावासी भएको र नेपाल सरकारको सचिव भएको हुँदा चिनजान भएको हो। इन्द्रजित राई पार्टीको कामको सिलसिलामा चिनजान भएको हो। बालकृष्ण खाँणलाई विद्यार्थी राजनीति गर्ने क्रममा चिनेको हुँ। मैले इन्द्रजितलाई चिनाइदिएको भन्ने कुरा सरासर गलत हो। इन्द्रजित राई र सानु भण्डारीबीचको लेनदेन विषयहरूमा उहाँहरूले जान्ने कुरा हो। मलाई जानकारी छैन। मैले कुनै रकम लिएको छैन। मेरो छोरा पक्राउ परी हतकडी लगाएको खबर सुनेकाले आफूलाई पनि पक्राउ गरी हतकडी लगाउँछन् भन्ने लागेकाले मन बिग्रिएको हुँदा केही अवधि सम्पर्कविहीन भएको थिएँ। सोही क्रममा प्रहरीले खोजतलास गर्ने क्रममा पक्राउ परेको हुँ। कदम रोकिएको मात्र हो। आफैं सम्पर्कमा आउने थिएँ। डा इन्द्रजित राई : गृह मन्त्रालयमा सल्लाहकार पदमा कार्यरत रहँदा सयौं मानिसको दिनमा फोन आउने गरेकोमा कोकोसँग कुरा हुन्थ्यो मलाई याद भएन। सानु भण्डारीसँग पनि मेरो फोन सम्पर्क भई कुराकानी भएको हुनसक्छ। तर, भुटानी शरणार्थीको विषयका कहिले कुराकानी भएको थिएन। केशवप्रसाद दुलाल, सानु भण्डारीबीच आर्थिक लेनदेनको विषयमा कहिले झगडा भएको थिएन र छैन। निजहरू मेरो अफिसमा एकदुईपटक आउँदा सामान्य भेटघाट र विभिन्न विषयमा छलफल हुने गरेको थियो।"
चिनियाँ दूतावासका डीसीएमले भेटे रास्वपाका पदाधिकारी,"काठमाडौं : नेपालस्थित चिनियाँ दूतावासका डेपुटी चीफ अफ मिशन (डीसीएम) वाङ सीनले राष्ट्रिय स्वतन्त्र पार्टी (रास्वपा)का नेताहरूसँग भेटवार्ता गरेका छन्। बसुन्धारास्थित पार्टी कार्यालयमा उनले रास्वपाका उपसभापति डोलप्रसाद अर्यालसहितका नेताहरूसँग भेटवार्ता गरेका हुन्। भेटमा नेपाल र चीनका आपसी चासोको विषयमा छलफल भएको रास्वपाले जनाएको छ। भेटमा सहमहामन्त्री कविन्द्र बुर्लाकोटी, केन्द्रीय सदस्य प्रतिभा रावललगायतको सहभागिता थियो।"
"प्रधानमन्त्री र चिनियाँ राजदूतबीच भेट, बोआओ फोरमबारे दिएको अभिव्यक्तिप्रति राजदूतको आपत्ति","काठमाडौं : प्रधानमन्त्री पुष्पकमल दाहाल 'प्रचण्ड' र चिनियाँ राजदूत छन् सोङबीच भेटवार्ता भएको छ। बिहीबार बालुवाटारमा उनीहरूबीच भेटवार्ता भएको हो। राजदूत छन् सोङले बोआओ फोरम सहभागी नहुनुको कारणबारे सदनमा दिएको अभिव्यक्तिप्रति प्रधानमन्त्रीसँग आपत्ति जनाएका हुन्। प्रधानमन्त्री प्रचण्डले गत मंगलबार चिनियाँ राजदूतकै आग्रहमा बोआओ फोरममा सहभागी नभएको अभिव्यक्ति दिएका थिए। सरकारको नीति तथा कार्यक्रमका विषयमा सांसदले उठाएको प्रश्नको जवाफ दिँदै प्रधानमन्त्री प्रचण्डले राष्ट्रिसभा बैठकमा चिनियाँ राजदूतकै कारण बोआओ फोरममा सहभागी नभएको बताएका थिए। 'उत्तरले बोआओ फोरममा निम्ता गरेको पक्कै पनि हो। तर त्यहाँ नजाने भनेर नेपाल सरकारले निर्णय गरेको होइन। माननीय सदस्यहरूलाई प्रस्ट होस्, बरु चिनियाँ राजदूतले नै यहाँको राष्ट्रपति र उपराष्ट्रपति चुनावको दबाब, गठबन्धन बन्ने र भत्किने प्रक्रिया देखेपछि सरकारको अफ्ठ्यारो बुझेर तपाईँ बोआओ फोरममा जान सम्भव देखिरहेको छैन। अलि पछि गरौं कि चीन भ्रमण भनेपछि मैले उहाँलाई मर्का बुझिदिनुभएको धन्यवाद भनेको थिएँ,' उनले भनेका थिए। स्रोतका अनुसार राजदूत छन् सोङ बिहान १० बजे प्रधानमन्त्री निवास पुगेका थिए। उनीहरूबीच करिब एक घण्टा सघन छलफल भएको स्रोतको भनाइ छ। यसैबीच प्रधानमन्त्री प्रचण्ड बजेट लगत्तै भारत भ्रमणमा जाने भएका छन्। प्रधानमन्त्री नियुक्त भएलगत्तै भारतीय मिडियासँगको अन्तर्वार्तामा उनले आफ्नो पहिलो विदेश भ्रमण भारतबाट हुने बताएका थिए। यो पनि पढ्नुस् : सरकारको बाध्यता बुझेर चिनियाँ राजदूतले नै चीन भ्रमण पछि गरौं भन्नुभयो : प्रधानमन्त्री प्रचण्ड"
प्रहरी महानिरीक्षकलाई विवादमा तान्नु निन्दनीय,"काठमाडौं : नक्कली भुटानी शरणार्थी प्रकरणमा नेपाल प्रहरीका आईजीपी बसन्त कुँवरको भूमिका शंकास्पद रहेको भन्दै विभिन्न सञ्चारमाध्यममा आएका समाचारको प्रहरीले खण्डन गरेको छ। प्रहरी प्रधान कार्यालयले बुधबार विज्ञप्ति जारी गर्दै सञ्चारमाध्यममा आएका समाचार भ्रामक र नियोजित भएको बताएको छ। विज्ञप्तिमा भनिएको छ, यस्ता समाचारमा प्रहरी प्रधान कार्यालयको गम्भीर ध्यानाकर्षण भएको छ। तथ्य, आधार र प्रमाणबिना अपराध अनुसन्धान जस्तो संवेदनशील विषयमा जनमानसमा भ्रम सिर्जना हुने र प्रहरी संगठनमै आँच आउने गरी प्रकाशित भएका समाचारप्रति प्रहरी प्रधान कार्यालयले पूर्ण असहमति प्रकट गर्छ। उक्त समाचारको खण्डन गर्छ। कुनै व्यक्तिले गरेको संवादकै आधारमा शरणार्थी प्रकरणमा प्रहरी महानिरीक्षकलाई जोड्नु गलत भएको पनि विज्ञप्तिमा उल्लेख छ। कुनै दुई व्यक्तिले गरेको संवादकै आधारमा शरणार्थी प्रकरणका आरोपितबाट प्रहरी प्रमुख स्वयंले नै आर्थिक फाइदा लिएको भन्ने अतिशयोक्ति तथ्य स्थापित गर्न खोजी प्रहरी महानिरीक्षकलाई विवादमा तानिनु अत्यन्त निन्दनीय छ, त्यहाँ भनिएको छ। यसका साथै विज्ञप्तिमा नेपाल प्रहरी संविधान, कानुन र संगठनको मूल्य मान्यतामा अडिग रहेको भन्दै प्रहरी प्रधान कार्यालयले दोषी नछुटुन् र निर्दोष नफसून् भन्नेमा सचेत र प्रतिबद्ध रहेको बताएको छ। अपराधी जोसुकै होस्, उसलाई बचाउन होइन सजाय दिलाउनका लागि नागरिक र प्रहरी दुवैको सहकार्य र समन्वय हुनुपर्नेमा कुनै आधार तथ्य प्रमाणबिना महानिरीक्षकलाई विवादमा तानेर अपराधी जोगाउन प्रयासरत रहेको भनिनुले समग्र संगठनको छविमा आँच पुगेको छ। नक्कली शरणार्थी प्रकरणमा नेपाल प्रहरीले नै सफल अनुसन्धान गरी मुद्दा पेस गरिसकेको अवस्थामा कल्पित रूपमा समाचार बनाई आरोपित भगाउन प्रहरी महानिरीक्षक नै संलग्न भएको भनी प्रचारबाजी गरिनु संगठनकै लागि अत्यन्त दुःखद् कुरा भएको विज्ञप्तिमा उल्लेख छ।"
बागमती प्रदेश सरकारको नीति तथा कार्यक्रम जेठ १४ मा सार्वजनिक हुने,काठमाडौं : बागमती प्रदेश सरकारले आगामी आर्थिक वर्ष २०८००८१ को नीति तथा कार्यक्रम यही जेठ १४ गते प्रस्तुत गर्ने भएको छ । प्रदेशसभाको बिहीबारको बैठकमा सभामुख भुवनकुमार पाठकले नीति तथा कार्यक्रम प्रदेश सरकारको तर्फबाट प्रदेश प्रमुख यादवचन्द्र शर्माले प्रस्तुत गर्ने जानकारी दिए। सभामुख पाठकले उक्त दिन प्रदेशसभाका सदस्यलाई औपचारिक पोसाकमा उपस्थित हुन अनुरोध गरेका छन्।
नक्कली शरणार्थी प्रकरण : पक्राउ परेकाले बयानमा के भने ?,"काठमाडौं : नक्कली शरणार्थी प्रकरणमा पक्राउ परेकाहरू कोही अरूको थप्लोमा दोष थोपर्दै छन् भने कोही आरोपबाट पन्छिन,् केही नजाने जस्तो गरी बयान दिइरहेका छन्। प्रहरी अनुन्धान र दिएका बयानले यस्तै देखाउँछ। अनुसन्धानमा तानिएका सरकारका पूर्वमन्त्रीदेखि उच्च तहका कर्मचारीहरू यो प्रकरणबाट कसरी शुद्ध भइन्छ भनेर बयानमा कुरा चपाइचपाइ बोलिरहेको अनुसन्धानमा संलग्न उच्च प्रहरी अधिकारी बताउँछन्। पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी र तत्कालीन सुरक्षा सल्लाहकार इन्द्रजित राईले दिएका बयान यस्ता छन्। बालकृष्ण खाँण : टेकबहादुर पाण्डेलाई नेपाल सरकारको सचिव भएपछि चिनेको हुँ। नरेन्द्र केसी मेरो निजी सचिव थिए। टोपबहादुर रायमाझीसँग चिनजान छ। भुटानी शरणार्थीसम्बन्धी स्थायी र दीर्घकालीन समस्याको समाधानको उपायहरू पहिल्याउन बनेको बालकृष्ण पन्थी संयोजकत्वको कार्यदलले दिएको प्रतिवेदनउपर छलफल भएको हो। निर्णयहरू कार्यान्वयन गर्न मन्त्रिपरिषद् समक्ष पेस भएको हो। कागजातहरू केके पेस भए मलाई सम्झना भएन। नेपाल सरकार कार्य सम्पादन नियमावलीले मन्त्री, सचिव र अन्य पदाधिकारीलाई कार्यक्षेत्र तोकेको छ। मन्त्रीले आफ्ना अधिकार सचिवलाई समेत प्रत्यायोजन गरिएको हुन्छ। तसर्थ मन्त्रालयको अभिलेखहरूको सुरक्षा गर्ने जिम्मेवारीसमेत तोकिएको छ। एउटै प्रतिवेदनको एउटै विषयमा फरक व्यहोरा हुन सक्दैन। भुटानी शरणार्थीको नाममा नेपालीहरूलाई मिसाइ भुटानी शरणार्थी बनाइ तेस्रो देश पठाइदिन्छौं भनी रकम लिएको भन्ने आरोपमा मेरो संलग्नता छैन। गैरभुटानी शरणार्थी बनाइ अमेरिका पठाउने कार्य ठीक होइन। मैले सो कार्य गर्न सोच्न पनि सक्दिनँ। टोपबहादुर रायमाझी : केशव दुलालसँग सुजाता कोइरालाको घरमा जाने आउने क्रममा चिनजान भएको हो। सानु भण्डारीसँग पनि मेरो फोन सम्पर्क भई कुराकानी भएको हुन सक्छ। तर, भुटानी शरणार्थीको विषयमा कहिले कुराकानी भएको थिएन। टेक नारायण पाण्डे मेरो जिल्लावासी भएको र नेपाल सरकारको सचिव भएको हुँदा चिनजान भएको हो। इन्द्रजित राई पार्टीको कामको सिलसिलामा चिनजान भएको हो। बालकृष्ण खाँणलाई विद्यार्थी राजनीति गर्ने क्रममा चिनेको हुँ। मैले इन्द्रजितलाई चिनाइदिएको भन्ने कुरा सरासर गलत हो। इन्द्रजित राई र सानु भण्डारीबीचको लेनदेन विषयहरूमा उहाँहरूले जान्ने कुरा हो। मलाई जानकारी छैन। मैले कुनै रकम लिएको छैन। मेरो छोरा पक्राउ परी हतकडी लगाएको खबर सुनेकाले आफूलाई पनि पक्राउ गरी हतकडी लगाउँछन् भन्ने लागेकाले मन बिग्रिएको हुँदा केही अवधि सम्पर्कविहीन भएको थिएँ। सोही क्रममा प्रहरीले खोजतलास गर्ने क्रममा पक्राउ परेको हुँ। कदम रोकिएको मात्र हो। आफैं सम्पर्कमा आउने थिएँ। डा इन्द्रजित राई : गृह मन्त्रालयमा सल्लाहकार पदमा कार्यरत रहँदा सयौं मानिसको दिनमा फोन आउने गरेकोमा कोकोसँग कुरा हुन्थ्यो मलाई याद भएन। सानु भण्डारीसँग पनि मेरो फोन सम्पर्क भई कुराकानी भएको हुनसक्छ। तर, भुटानी शरणार्थीको विषयका कहिले कुराकानी भएको थिएन। केशवप्रसाद दुलाल, सानु भण्डारीबीच आर्थिक लेनदेनको विषयमा कहिले झगडा भएको थिएन र छैन। निजहरू मेरो अफिसमा एकदुईपटक आउँदा सामान्य भेटघाट र विभिन्न विषयमा छलफल हुने गरेको थियो।"
"राजदूत शर्मा र भारतीय विदेशमन्त्रीबीच भेटवार्ता, प्रधानमन्त्रीको भ्रमणबारे छलफल",काठमाडौं : भारतका लागि नेपाली राजदूत शंकरप्रसाद शर्माले त्यहाँका विदेशमन्त्री एस जयशंकरसँग शिष्टाचार भेट गरेका छन्। प्रधानमन्त्री पुष्पकमल दाहाल 'प्रचण्ड'को भारत भ्रमणबारे उनीहरूबीच छलफल भएको बताइएको छ। प्रधानमन्त्री प्रचण्डले बजेटलगत्तै भारत भ्रमणमा जाने भएका छन्। मिति तय नभए पनि बजेट लगत्तै प्रधानमन्त्री भारत भ्रमणमा जाने बालुवाटार स्रोतले जानकारी दियो। प्रधानमन्त्री प्रचण्डको भारत भ्रमणलाई फलदायी बनाउन राजदूत शर्मा र विदेशमन्त्री जयशंकरबीच छलफल भएको दिल्ली दूतावास स्रोतले जानकारी दियो। राजदूत शर्माले ट्वीटरमार्फत् आफूहरूबीच भेटवार्ता भएको जानकारी दिएका छन्। नेपाल र भारतबीचको बहुआयामिक सम्बन्धलाई अझ फराकिलो र घनिष्ट बनाउने विषयमा छलफल भएको उनले जानकारी दिएका छन्।
मधेस प्रदेशका वनमन्त्री कुर्मीले लिए शपथ,जनकपुरधाम : मुख्यमन्त्री सरोजकुमार यादव नेतृत्वको मधेस सरकारमा लोकतान्त्रिक समाजवादी पार्टी (लोसपा) नेपाल पनि सहभागी भएको छ। लोसपा नेपालबाट सरकारमा सहभागी पर्साको निर्वाचन क्षेत्र नम्बर२ (ख)बाट निर्वाचित लोसपाका प्रदेशसभा सदस्य रमेशप्रसाद कुर्मीले पद तथा गोपनीयताको शपथ लिएका हुन्। कुर्मीलाई बिहीबार साँझ प्रदेश प्रमुख हरिशैकर मिश्रले शपथ ग्रहण गराएका छन्। कुर्मीलाई मुख्यमन्त्री यादवले आफैंसँग राखेको वन तथा वातावरण मन्त्रालयको जिम्मेवारी दिएका छन्। अब वन तथा वातावरण मन्त्रालयको राज्यमन्त्रीको नाम भने लोसपाभित्र टुंगो लाग्न बाँकी रहेको छ। राज्यमन्त्रीको नाम पछि टुंगो लाग्ने बताइएको छ। सत्तारूढ गठबन्धनको बैठकले मधेसमा आलोपालो सरकारको नेतृत्व गर्ने सहमति भएसँगै पहिलो चरणमा जसपाले सरकारको नेतृत्व गरिरहेको छ।
नक्कली भुटानी शरणार्थी प्रकरणमा निष्पक्ष छानबिनको माग गर्दै युवा संघले बुझायो गृहमन्त्रीलाई ज्ञापनपत्र,"काठमाडौं : नेकपा एमाले निकट राष्ट्रिय युवा संघ नेपालले नक्कली भुटानी शरणार्थी प्रकरणमा निष्पक्ष ढंगले अनुसन्धान प्रक्रिया अगाडि बढाउन आग्रह गरेको छ। नक्कली भुटानी शरणार्थी प्रकरणमा निष्पक्ष छानबिनको माग गर्दै युवा संघले गृहमन्त्री नारायणकाजी श्रेष्ठको ध्यानाकर्षण गराएको हो । युवा संघका कार्यबाहक अध्यक्ष अमित लामा नेतृत्वको टोलीले बिहीबार गृहमन्त्री श्रेष्ठको कार्यकक्षमा आठ बुँदे माग राख्दै ध्यानाकर्षणपत्र बुझाएको हो । गृहमन्त्री श्रेष्ठको कार्यकक्षमा युवा संघले आठ बुँदे माग राख्दै ध्यानाकर्षणपत्र बुझाएको हो । सो क्रममा गृहमन्त्री श्रेष्ठले नक्कली भुटानी शरणार्थी प्रकरणको निष्पक्ष छानबिन हुने र दोषीलाई कानुनको दायरामा ल्याएर छाड्ने बताए । श्रेष्ठले भने,भ्रष्टाचारको निष्पक्ष छानबिन हुन्छ । दोषीलाई कडाभन्दा कडा कारवाही हुन्छ । दोषी उम्कन पाउने छैनन्,निर्दोष कोही फस्ने छैनन् । नेकपा एमाले,नेपाली कांग्रेसको नेतृत्वबाट पनि निष्पक्ष छानबिन गर्न आफूलाई कुनै दबाब नरहेको बताए । उनले भने,राजनीतिक नेतृत्वले निष्पक्ष छानबिन गर्नुस् भन्नुभएको छ । दोषी सबैलाई कारबाही हुन्छ । श्रेष्ठले निष्पक्ष छानबिन गर्न प्रहरीलाई निर्देशन दिएको बताए । श्रेष्ठले भने,स्वतन्त्र र निष्पक्ष ढंगले अनुसन्धानको प्रक्रिया अघि बढ्छ । अनुसन्धानमा कसैमाथि आग्रहपूर्वाग्रह हुँदैनन् । दोषी,अपराधीले छुटकारा पाउने अवस्था छैन । कुनै दबाब हुँदैन । गृहमन्त्रीले नक्कली भुटानी शरणार्थी प्रकरणमा प्रहरी कुनै षडयन्त्रको शिकार नभएको स्पष्ट पारे।"
गणतन्त्र र लोकतन्त्रको विकल्प पश्चगमन हुन सक्दैन : मन्त्री शर्मा,"काठमाडौं : सञ्चार तथा सूचना प्रविधिमन्त्री रेखा शर्माले शासकीय व्यवस्थामा भएका कमीकमजोरीलाई सुधार गर्दै मुलुकको उपलब्धीहरूलाई संस्थागत गर्नुपर्ने बताएकी छन्। गणतन्त्र दिवस, २०८० का अवसरमा राष्ट्रिय समाचार समितिले भद्रकाली प्लाजास्थित केन्द्रीय कार्यालयमा आयोजना गरेको हाम्रो संस्कृतिः हाम्रो सम्पदातस्बिर प्रदर्शनीको उद्घाटन गर्दै मन्त्री शर्माले गणतन्त्रमा केही कमीकमजोरी भए पनि पछाडि फर्किन नसकिने बताइन्। उनले गणतन्त्रमा देखिएको समस्या समाधान हुँदै जाने भएकाले गणतन्त्र र लोकतन्त्रको विकल्प पश्चगमन हुन नसक्ने जिकिर गरिन्। मन्त्री शर्माले गणतन्त्र दिवस मनाइरहदा २००७ साल यता भएका त्याग, बलिदान र आन्दोलन लगायतका संघर्षलाई भुल्न नहुने धारणा राखिन्। उनले भनिन,'अब पछाडि फर्किंने कुरा हुन सक्दैन, गणतन्त्र आएपछि भ्रष्टाचारलगायत विभिन्न विकृति आएको छ,गणतन्त्रभन्दा हिजोकै ठीक भन्ने विचार पनि आउनसक्छ,तर विषय त्यस्तो होइन, गणतन्त्रको विकल्प गणतन्त्रभित्रै सम्भव छ,'उनले भनिन्। वर्तमान शासकीय व्यवस्थामा भएका कमीकमजोरीलाई सुधार गर्दै मुख्य उपलब्धिलाई संस्थागत गर्नुको विकल्प नहुने मन्त्री शर्माको भनाइ छ । उनले भनिन्, 'गणतन्त्र दिवस मनाउने अवस्थामा हामी कसरी आइपुग्यौँ ?, २००७ सालदेखि यहाँसम्म आइपुग्दा कस्ताकस्ता आन्दोलन भए,केकति त्याग, बलिदान भए यी सबै विभिन्न खालका संघर्षलाई पनि हामीले भुल्नु हुँदैन ।' गणतन्त्र सजिलै प्राप्त नभएको भन्दै उनले गणतन्त्र प्राप्तिअघि अभिव्यक्ति स्वतन्त्रता र राजनीतिक स्वतन्त्रता नभएको अवस्था सम्झिँदै अग्रजहरुले गणतन्त्रका निम्ति गरेको कठिन सङ्र्घष बिर्सिन नहुनेमा जोड दिइन्। गणतन्त्र प्राप्तिका लागि आमनागरिकका सपना र अपेक्षा,गणतन्त्रपछि सरकार सञ्चालन गर्ने क्रममा निर्माण गरेको भूमिका र ती भूमिकामा भएका कमीकमजोरीलाई लिएर र त्यसमाथि हुने गरेका गम्भीर समीक्षा गर्नुपर्ने उनको भनाइ छ । गणतन्त्रमा भएका कमीकमजोरीलाई आधार बनाएर अभिव्यक्ति स्वतन्त्रता,राजनीतिक स्वतन्त्रतासँग जोडिएको गणतान्त्रिक व्यवस्थामाथि चारैतिरबाट प्रहार गर्ने कोसिस भइरहेको टिप्पणी गरिन्।"
आफूविरुद्ध सर्वोच्च अदालतमा फेरि मुद्दा परेपछि रवि लामिछानेले भने मान्छेलाई इरिटेट गर्ने पनि सीमा हुन्छ,"काठमाडौं : राष्ट्रिय स्वतन्त्र पार्टीका सभापति एवं सांसद रवि लामिछानेले आफूविरुद्ध सर्वोच्च अदालतमा फेरि मुद्दा परेपछि आक्रोश व्यक्त गरेका छन्। उनले मुद्दा हाल्नु र मुद्दा हाल्ने उद्योग चलाउनु अलग विषय भएको भन्दै मान्छेलाई इरिटेट गर्ने पनि सीमा हुन्छ भन्दै आक्रोश व्यक्त गरेका छन्। आफूले अमेरिकी नागरिकता त्यागेको निस्सा जिल्ला प्रशासन कार्यालय काठमाडौंमा पेश गरी नेपाली नागरिकता पुन: लिएको बताएका छन्। उनले सामाजिक सञ्जाल फेसबुकमा लेखेका छन्'मुद्दा हाल्नु र मुद्दा हाल्ने उद्योग चलाउनु दुई अलग कुरा हुन् । मान्छेलाई इरिटेट गर्ने पनि सिमा हुन्छ। सर्वोच्च अदालतको मिती २०७९१०१३को फैसलाको प्रकरण नं२२, २८ र ३२ मा मैले अमेरिकी नागरिकता परित्याग गरेको तथ्य  गरेको छ। अमेरिकि नागरिकता त्यागेको सक्कल निस्सा जिप्रका काठमाडौमा पेस गरि नेपाली नागरिकता पुन कायम गराएको छु । अदालतले झिकाउनु भनेको अमेरिकी राहदानीको सक्कल निस्सा मैसँग भएकाले मिति २०८००२ ०९ मा सर्वोच्च अदालतमा बुझाइसकेको छु। यसको जानकारी र सक्कल बमोजिम नक्कल मिती २०७५०३०६ मा अध्यागमनलाई सप्रमाण बुझाइसकेको थिएं। टेलीभिजन बाट घोक्रो सुक्ने गरि सप्रमाण बोलीसकेको थिएँ। घण्टी लाई बजाउन मात्र होइन घण्टीले बजाउन पनि मिल्छ।' अमेरिकी नागरिकता त्यागेको निस्सा नबुझाएको भन्दै लामिछानेविरुद्ध बुधबार सर्वोच्च अदालतमा मुद्दा दर्ता भएको छ। युवराज पौडेल सफलले लामिछानेविरुद्ध रिट दायर गरेका हुन्। नेपाली नागरिकता पुनः कायम गराउँदा अमेरिकी नागरिता त्यागेको निस्सा नबुझाएको रिट निवेदनमा उल्लेख छ। मुद्दा दर्ता भएसँगै आगामी जेठ १७ गतेका लागि सुनुवाइको मिति तोकिएको छ। रिट निवेदनमा लामिछाने प्रतिनिधिसभा सदस्य पदमा बहाल रहन अयोग्य रहेको रिट दाबी गरिएको छ। रिटमा भनिएको छ,नेपालको संविधानको धारा ८७(१) (क) र प्रतिनिधिसभा सदस्य निर्वाचन ऐन, २०७४ को दफा १२(क) ले तोकेको योग्यता नपुगेको हुँदा नेपालको संविधानको धारा ८१(ख) र प्रतिनिधिसभा सदस्य निर्वाचन ऐन, २०७४ को दफा १२(क) को अवस्था विद्यमान भएको हुँदा उत्प्रेषणको आदेशले निज रवि लामिछानेको प्रतिनिधिसभा सदस्यको पद र सोसँग सम्बन्धित उम्मेदवारी एव निर्णयलगायतका सम्पूर्ण कार्यहरू खारेज गरी पाउँ। लामिछाने यसअघि नागरिकता विवादमा मुछिएपछि सर्वोच्चले उनको सांसद पद खारेज गरिदिएको थियो।"
कांग्रेस रुपान्तरण अभियान जनकपुरबाट सुरू,"काठमाडौं : नेपाली कांग्रेस रूपान्तरण अभियान मधेस प्रदेशको जनकपुरबाट सुरू भएको छ । कांग्रेसको संस्थापन इतर पक्षीय तेस्रो पुस्ताका नेताहरूले थालेको अभियानमा पार्टीभित्र देखिएका कमी कमजोरी, विकृति विसङ्गति अन्त्यलाई मुख्य एजेन्डा बनाइएको छ । कांग्रेस नेता जगदीश्वरनरसिंह केसीले पार्टीमा व्यापक सुधार,परिवर्तन र आमूल रूपान्तरणको लागि सातै प्रदेशमा बृहत् भेला र अन्तरक्रिया गरिने बताए । यो अभियानले कांग्रेसलाई बलियो,सशक्त र सुदृढ बनाउनुका साथै पार्टीमा नयाँ आशा,कार्यकर्तामा नयाँ भरोसा र आम जनतामा नयाँ विश्वास जगाउने उनले बताए । यस्तै, जेठ १६ मा बागमती प्रदेशको काठमाडौं,जेठ २० मा गण्डकी प्रदेशको पोखरा र जेठ २२ मा लुम्बिनी प्रदेशको दाङ प्रदेशस्तरीय भेला हुनेछ । जेठ २४ मा कर्णाली प्रदेशको सुर्खेत, जेठ २६ मा सुदूरपश्चिम प्रदेशको धनगढी र जेठ २९ मा कोशी प्रदेशको इटहरीमा प्रदेशस्तरीय भेला हुनेछ ।"
दर्ता बिनाको औषधि ओसारपसार मुद्दाका फरार अभियुक्त पक्राउ,झापा : दर्ता बिनाको औषधि ओसारपसार मुद्दाका फरार अभियुक्त पक्राउ परेका छन्। पक्राउ पर्नेमा झापा बाह्रदशी गाउँपालिका४ निवासी २९ वर्षीय इतियाज आलम रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। आलमलाई जिल्ला प्रहरी कार्यालय झापाबाट खटिएको प्रहरी टोलीले बिहीबार पक्राउ गरेको हो। उच्च अदालत पाटनको २०७६ माघ १४ गतेको फैसला अनुसार बिना दर्ताको औषधि ओसारपसार पैठारी निकासी मुद्दामा आलमलाई एक महिना कैद र पाँच हजार जरिवानासहितको सजाय तोकेको थियो। आलम सोही दिनदेखि फरार थिए। यता पक्राउ परेका आलमलाई अदालतको फैसलाबमोजिम कैद भुक्तानका लागि झापा कारागार भद्रपुर पठाइसकेको डीएसपी रिजालले बताए।
पालिकालाई स्वास्थ्य सामग्री हस्तान्तरण,"नुवाकोट : नुवाकोटको तारकेश्वर गाउँपालिकालाई स्वास्थ्य सामग्री हस्तान्तरण गरिएको छ। समाजसेवी केशवराज अर्यालको पहलमा गाउँपालिकालाई सात प्रकारका सामग्री हस्तान्तरण गरिएको हो। अर्यालले कार्यालय सामग्री हस्तान्तरण गरेका हुन्। प्रदान गरिएका स्वास्थ्य सामग्री स्वास्थ्य केन्द्रलाई प्रदान गरिने अध्यक्ष अधिकारीले बताए। उनले १० लिटर क्षमताको अक्सिजन कन्सन्ट्रेटर ४ थान, दुई हजार थान एन९५ मास्क, आठ हजार थान सर्जिकल मास्क, २५ लिटर सेनिटाइजर, २५ लिटर ट्वाइलेट क्लिनर, १० जोर गम बुट र १० हजार ट्याब्लेट सिटामोल रहेको अधिकारीले बताए।"
वीरगन्जमा आइपीएल क्रिकेटको सट्टाबाजी खेलाउने गिरोह पक्राउ,"वीरगन्ज : भारतमा जारी इन्डियन प्रिमियर लिग (आइपीएल) क्रिकेट प्रतियोगितामा सट्टाबाजी (जुवा) खेलाउने धन्दामा संलग्न रहेको आरोपमा प्रहरीले वीरगन्जबाट एक भारतीयसहित चार जनालाई पक्राउ गरेको छ। आइपीएलमा बुधबार राति भएको मुम्बई इन्डियन्स र लखनउ सुपर जाइन्ट्स बीचको खेलमा सट्टाबाजी गरेको आरोपमा प्रहरीले वीरगन्ज महानगरपालिका२४ का ३४ वर्षीय धुरेन्द्रप्रसाद यादव, बाराको कलैया उपमहानगरपालिका४ का ३१ वर्षीय सरोज साह, सर्लाहीको रामनगर गाउँपालिका६ का ३५ वर्षीय सन्तोषकुमार यादव र भारतको उत्तर प्रदेश राज्यको गोरखपुर देवरियाका ५२ वर्षीय मुन्ना भनिने धर्मनाथ प्रसाद जयसवाललाई पक्राउ गरेको हो। जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक गिरीका अनुसार, वीरगन्ज महानगरपालिका वडा नम्बर १५ स्थित सञ्जय श्रीवास्तवको घरमा बुधबार राति आइपीएल प्रतियोगिताको अनलाइन सट्टाबाजी खेलाइरहेकै अवस्थामा उनीहरूलाई पक्राउ गरेको हो। श्रीवास्तवको घरमा आइपीएलको सट्टाबाजी चलिरहेको गोप्य सूचना प्रहरीलाई प्राप्त भएको थियो। त्यही सूचनाका आधारमा जिल्ला प्रहरी कार्यालय पर्साबाट खटेको प्रहरीको टोलीले श्रीवास्तवको तीन तल्ले घरमा पुगेर खानतलासी गरेको थियो। त्यसक्रममा यादवद्वय, साह र जयसवाललाई अनलाइन सट्टाबाजी खेलाइरहेकै अवस्थामा रंगेहात पक्राउ गरिएको प्रहरी नायव उपरीक्षक गिरिले बताए। प्रहरीले उनीहरूको साथबाट नगद ३ लाख ९० हजार ५०० सय नेपाली रुपैयाँ र १५ हजार ७५० भारतीय रुपैयाँ पनि बरामद गरेको छ। यस्तै अनलाइन सट्टाबाजीका लागि प्रयोग भइरहेको विभिन्न कम्पनीको मोबाइल, ल्यापटप र टेलिभिजन सेट पनि जफत गरिएको गिरिले जानकारी दिए। पक्राउ परेकाहरूमाथि अनलाइन सट्टाबाजीको मुद्दा चलाएर पर्सा जिल्ला अदालतबाट म्याद थप गरी अनुसन्धान भइरहेको गिरिले बताए।"
शुक्रबार देशका तीनवटा प्रदेशमा वर्षा हुने,"काठमाडौं : शुक्रबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार मधेस, गण्डकी र लुम्बिनी प्रदेशको केही स्थानहरू र बाँकी प्रदेशको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको तराईका केही स्थानहरूमा हावाहुरीको समेत सम्भावना रहेको छ। शुक्रबार राति कोशी प्रदेश लगायत देशका पहाडी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
चितवनमा किन बढ्दैछ जनसङ्ख्या,"चितवन : विसं २०७८ को जनगणनाअनुसार जनसङ्ख्या वृद्धिका हिसाबले चितवन तेस्रो स्थानमा रहेको छ। पहिलोमा भक्तपुर, दोस्रोमा रुपन्देही र तेस्रोमा चितवन रहेको तथ्यांक कार्यालय चितवनले जनाएको हो। कार्यालयले बिहीबार आयोजना गरेको जिल्लास्तरीय नतिजा सार्वजनिक कार्यक्रममा कार्यालयका प्रमुख यज्ञमूर्ति भण्डारीका अनुसार जिल्लामा विसं २०६८ को जनगणनामा जनसङ्ख्या वृद्धिदर दुई दशमलव छ रहेको थियो। विसं २०७८ मा जिल्लामा जनसङ्ख्या वृद्धिदर दुई दशमलव सात प्रतिशत रहेको छ। उनका अनुसार विसं २०६८ को जनगणनामा जनघनत्व दुई सय ६१ प्रतिवर्गकिलोमिटर रहेकोमा अहिले बढेर तीन सय २५ पुगेको छ। जिल्लाको जनसङ्ख्या सात लाख १९ हजार आठ सय ५९ रहेको छ। तीमध्ये महिला तीन लाख ६८ हजार ७० र पुरुष तीन लाख ५१ हजार सात सय ८९ रहेको तथ्यांकले देखाएको छ। विसं २०६८ मा जिल्लाको जनसङ्ख्या पाँच लाख ७९ हजार नौ सय ८४ थियो। पहिलेको तुलनामा एक लाख ३९ हजार आठ ७५ बढेका छन्। परिवारको औसत आकार चार दशमलव एक रहेको भण्डारीले जानकारी दिए। जिल्लामा एक लाख ७९ हजार तीन सय ४५ परिवार बसोबास गर्दै आएको कार्यक्रममा जानकारी दिइयो। जिल्लामा स्थायी ठेगाना भएर धेरैजसो विदेश बसोबास गर्ने ४६ हजार आठ सय ६१ परिवारका ६५ हजार ६४ छन्। तीमध्ये पुरुष ५० हजार छ सय ५५ र महिला १४ हजार चार सय नौ छन्। सोह्र हजार चार सय ९६ अपाङ्गता भएका व्यक्ति रहेको कार्यक्रममा जानकारी दिइयो। तीमध्ये आठ हजार सात सय ६७ पुरुष र सात हजार सात सय २९ महिला रहेका छन्। जिल्लाको साक्षरता दर ८३ दशमलव ६८ प्रतिशत रहेको तथ्यांकले देखाएको छ। १२औं राष्ट्रिय जनगणनाअनुसार जिल्लाको सबैभन्दा धेरै जनसङ्ख्या भएको पालिका भरतपुर महानगरपालिका रहेको छ। भरतपुर महानगरमा मात्रै तीन लाख ६९ हजार दुई सय ६८ बसोबास गर्ने गरेको सो अवसरमा जानकारी दिइयो। सबैभन्दा कम इच्छाकामना गाउँपालिकामा २७ हजार छ सय ४३ बसोबास गर्दै आएको तथ्यांकमा उल्लेख छ। त्यस्तै कालिका नगरपालिकामा ५२ हजार एक सय ६४, खैरहनी नगरपालिकामा ६७ हजार तीन सय ८५, माडी नगरपालिकामा ३८ हजार दुई सय ९५, राप्ती नगरपालिकामा ६६ हजार छ सय १७, रत्ननगर नगरपालिकामा ८९ हजार नौ सय पाँच रहेको कार्यालयले सार्वजनिक गरेको तथ्यांकमा उल्लेख छ। जिल्ला समन्वय समिति चितवनका प्रमुख नारायणप्रसाद अधिकारीले राष्ट्रिय जनगणनाको तथ्यांकले नीति निर्माणमा सहयोग पुग्ने बताए। यो तथ्यांकका आधारमा नीति निर्माण तथा विकास निर्माणमा सहयोगी बन्ने भन्दै उनले यस्ता तथ्यांकको सही सदुपयोग हुन आवश्यक रहेको बताए। प्रमुख जिल्ला अधिकारी सुरेन्द्र पौडेलले यस्ता तथ्यांकलाई अझै विस्तृतरूपमा केलाउन सके समाजको विकासमा सहयोगी बन्ने बताए।"
नारायणगढबुटवल सडकको प्रगति ३५ प्रतिशत,"नवलपरासी : विस्तारको काम सुरु भएको पूर्वपश्चिम राजमार्गअन्तर्गत बुटवलनारायगढ सडकको पूर्वी खण्डमा ३५ प्रतिशत काम सकिएको छ। नवलपरासी (बर्दघाटसुस्तापूर्व)मा पर्ने पूर्वी खण्डमा प्रतिमहिना तीन प्रतिशतभन्दा बढी प्रगति आउने गरी काम भइरहेको हो। नारायणगढबुटवल सडक योजना पूर्वी खण्डका सूचना अधिकारी इञ्जिनियर धीरज ढकालका अनुसार पछिल्लो समय सडकमा कालोपत्र हुनेक्रम बढेपछि समग्र प्रगति बढेको देखिएको हो। 'सडक विस्तार गर्ने क्रममा छेउछाउमा माटो भर्ने, रुख काट्ने, विद्युत्का खम्बा सार्नेलगायतका काम गर्दा भौतिक प्रगति खासै देखिँदैन। अहिले धेरै ठाउँमा कालोपत्रको काम धमाधम भइरहेका कारण भौतिक प्रगति बढ्दै गएको हो,' उनले भने। इञ्जिनियर ढकालका अनुसार सडकको नवलपुर खण्डमा आठ दशमलव पाँच किलोमिटर सडकमा कालोपत्रको काम भइसकेको छ। 'अहिले यस सडकको पूर्वी खण्डमा साढे आठ किलोमिटर एकतर्फी कालोपत्रको काम भएको छ। हर्कपुर, अमरापुरी तथा कावासोतीमा कालोपत्रको काम भएको छ, धेरै ठाउँमा कालोपत्रको तयारी भइरहेको छ,' उनले भने। अहिले सडकका विभिन्न भागमा दैनिक जस्तो कालोपत्रको काम भइरहेको इञ्जिनियर ढकालले बतए। 'सडक विस्तारका लागि संरचना हटाएर माटो भरिएको ठाउँमा कालोपत्रको तयारी भइरहेको छ,' उनले भने, 'आगामी असारसम्म मुकुन्दपुरबाट डोण्डासम्म कालोपत्र गर्नेगरी निर्माण व्यवसायीले काम गरिरहेको छ।' इञ्जिनियर ढकालका अनुसार यस खण्डको ६५ किमी क्षेत्रमा निर्माण हुने दुई सय १५ कल्भर्टमध्ये एक सय ११ मा काम सकिएको तथा ४० स्थानमा कल्भर्ट निर्माणको काम भइरहेको छ। यहाँ साना फलामे पुललाई हटाएर निर्माण हुने २२ माइनर ब्रिज (साना पक्की पुल)मध्ये १४ स्थानमा पुल निर्माण सम्पन्न भइसकेका छन्। 'दुई स्थानमा एकसाइडको पुल निर्माण भएको छ, पाँच वटा माइनर ब्रिज निर्माणको काम भइरहेको छ। निर्माण भइरहेको ठाउँमा फाउन्डेशन, सबस्टक्चर र सुपस्टक्चरको काम भइरहेको छ,' उनले भने। चार लेनमा फराकिलो हुने सडकमा रहेका दुई लेनका ठूला पुलको स्थानमा १२ वटा चार लेनका पुल निर्माण हुँदैछन्। 'अहिले १२ वटै ठूला पुल निर्माणको काम धमाधम भइरहेको छ। सात पुलमा सबस्टक्चरको काम सकियो, तीन वटामा सबस्टक्चरको काम हुँदैछ भने दुईमा काम भइरहेको छ,' उनले भने। ठूला पुल निर्माण हुने स्थानमा राखिने प्रिकास्ट र प्रिस्ट्रेस गडर (पुलमा पिल्लर निर्माण गरेपछि ल्याएर लठ्ठाले तन्काएर राखिने बिम। यो बिम राखेपछि पुलमा ढलान गरिन्छ) को काम खोलाको नजिकै भइरहेको छ। सडक विस्तारको कामसँगै ढल निकासका लागि नाला निर्माणको काम पनि तीव्ररुपमा अघि बढेको ढकालको भनाइ छ। उनका अनुसार हालसम्म ३१ किमी नाला निर्माणको काम सकिएको छ। 'अवस्था हेरेर हामीले नाला निर्माण गरेका छौं,' उनले भने, 'सहज हुने ठाउँमा त्यहीँ फाउन्डेशन उठाएर नाला बनाएका छौँ, केही स्थानमा बाहिर तयार पारिएका सेट ल्याएर नाला बनाएका छौं।' सडक विस्तारका लागि विद्युत् तथा खानेपानीको संरचना सार्ने काम पनि सँगसँगै भएको उनको भनाइ छ। 'अहिलेसम्म विद्युतीय संरचना सार्ने काम ४५ प्रतिशत सकिएको छ, खानेपानीको संरचना सार्ने काम ७० प्रतिशत पूरा भएको छ,' उनले भने, 'सडक विस्तारका लागि काटिने करिब ३६ हजार तीन सय रुखमध्ये ९९ दशमलव ९९ प्रतिशत काम सकिएको छ।' सडक विस्तारका लागि अहिले सबै कर्मचारी गरी दैनिक एक हजार एक सयभन्दा बढी कामदार खटिइरहेका उनको भनाइ छ।"
फोनपे र एनएमबी क्यापिटलबीच आईपीओ जारी गर्ने पूर्व तयारी सम्झौता,"काठमाडौं : फोनपे पेमेन्ट सर्भिस लिमिटेडले आईपीयो जारी गर्ने पूर्व तयारी सुरू गरेको छ । यसमा लागि फोनपे र एनएमबी क्यापिटलबीच परामर्शसेवासम्बन्धी सम्झौता भएको हो । एनएमबी क्यापिटलले फोनपेलाई आफ्नो विशेषज्ञता र क्षमताका आधारमा आईपीओ जारी गर्ने सम्बन्धमा परामर्श सेवा प्रदान गर्नेछ । यो सम्झौतासँगै एनएमबी क्यापिटलले फोनपेलाई आईपीयो जारी गर्न चाहिने पूर्व तयारी गर्न सघाउने छ । पूर्व तयारीको काम सकिएपछि नियमक निकायबाट आवश्यक स्वीकृति लिइ फोनपेले सर्वसाधारणका लागि आईपीओे जारी गर्नेछ । फोनपे आइपीओ जारी गर्ने तयारीमा रहेको नेपालको पहिलो फिनटेक कम्पिनी हो । नेपालको पुँजी बजारमा फोनपेको लागि एनएमबीसँग सम्झौता एक महत्वपूर्ण कोसेढुङ्गा कम्पनीले विश्वास लिएको छ। सम्झौतामा हस्ताक्षर गर्दै फोनपेका प्रमुख कार्याकारी प्रमुख दिवस सापकोटाले एनएमवीसँगको सम्झौताले आफूहरूलाई थप सहज हुने बताए। 'हामीले साधारण शेयर जारी गर्ने मात्र भन्दा पनि प्रविधि क्षेत्रमा काम गरि रहेका नेपालका अन्य कम्पनीहरूलाई प्रेरणा दिन र बेन्चमार्क सेट गर्न खोजेका हौँ । यस सपनालाई हाँसिल गर्न हामीलाई आवश्यक पर्ने सहयोग र मार्गदशन गर्नका लागि एनएमबी क्यापिटलसँग सहकार्य गर्न लागेका हौं । ' फोनपेका प्रमुख कार्यबारी अधिकृत दिवस सापकोटाले एनएमबी क्यापिटलसँग यो परिवर्तनकारी यात्रा सुरू गर्न पाउँदा खुसी लागेको बताए। उनले यसले सम्भावित लगानीकर्ताहरूलाई फोनपेबारे सही र भरपर्दो जानकारीको सुनिश्चितता गर्ने विश्वास व्यक्त गरे। फोनपे नेपाल राष्ट्र बैंकबाट भुक्तानी प्रणाली सञ्चालकको रूपमा इजाजतपत्र प्राप्त एक अग्रणी डिजिटल भुक्तानी नेटवर्क हो । सन् २०१९ देखि सञ्चालनमा रहेको फोनपेले बैंक तथा वालेट प्रदायकका ग्राहकहरूलाई मोबाइल फोन मार्फत् नगदरहित भुक्तानी सेवा दिँदै आएको छ । फोनपे नेटवर्कमा ५८ बढी बैंक तथा वित्तिय संस्था सदस्य छन्। १ करोड ८० लाख बढि सन्तुष्ट सेवाग्राही र १२ लाख बढि मर्चेन्टहरू आवद्ध छन् । यसले दैनिक सात अर्बभन्दा बढीको नगद रहित कारोबारलाई सहजिकरण गरिरहेको छ । एनएमबी बैंकको सहायक कम्पनी एनएमबी क्यापिटल,नेपाल धितोपत्र बोर्ड (सेबोन) द्वारा इजाजतपत्र प्राप्त संस्था हो ।"
मोरङमा सशस्त्रका २ वटा नयाँ बीओपी स्थापना,"विराटनगर : मोरङमा सशस्त्र प्रहरी बलका २ वटा नयाँ बीओपी (बोर्डर आउट पोस्ट) स्थापना गरिएको छ। नेपालभारत सीमा क्षेत्रअन्तर्गत जहदा गाउँपालिका१ को मधुमल्ला र जहदा७ को तारिगामामा नयाँ बीओपी स्थापना गरिएको सशस्त्र प्रहरी बल मोरङका प्रमुख एसपी (सशस्त्र प्रहरी उपरीक्षक) तीर्थ थापाले जानकारी दिए। सशस्त्र प्रहरी सीमा सुरक्षाको महत्वपूर्ण जिम्मेवारीमा रहेको छ। कोसी प्रदेशका सशस्त्र प्रहरी प्रमुख डीआईजी (सशस्त्र प्रहरी नायव महानिरीक्षक) अन्जनीकुमार पोखरेलले नवनिर्मित भवनसहित दुवै बीओपीको बिहीबार उद्घाटन गरे। भारतसँग ६३ कलोमिटर खुला सीमा रहेको मोरङमा अब बीओपीको संख्या १० पुगेको छ। सशस्त्रका इन्सपेक्टर (निरीक्षक) र सइ (नायव निरीक्षक)को नेतृत्वमा बीओपीहरु रहेका छन्। एसपी थापाका अनुसार बिहीबारदेखि संचालनमा ल्याइएका दुवै बीओपीमा सइको नेतृत्वमा सशस्त्र प्रहरी खटाइएको छ। सशस्त्रका डीएसपी (नायव उपरीक्षक)को नेतृत्वमा ३ वटा प्रतावित गुल्म रहेका छन्। बीओपी उद्घाटन गर्दै सशस्त्रका डीआईजी पोखरेलले नेपालभारत सीमा क्षेत्रमा ५ सयवटा बीओपी स्थापना गर्ने लक्ष्य अनुसार अहिलेसम्म देशभर २ सय ८५ वटा स्थापना भइसकेको जानकारी दिए। कोसी प्रदेशमा भारतसँगको खुला सीमा ४ सय २७ किलोमिटर छ, उनले भने, सीमा क्षेत्रमा १० वटा प्रस्तावित गुल्म र ४७ वटा बीओपी रहेका छन्। उनका अनुसार प्रत्येक ११ किलोमिटरको दूरीमा बीओपीहरु रहेका भने सीमा क्षेत्रमा १ हजार ४ सयभन्दा बढी सशस्त्र प्रहरी परिचालन गरिएको छ। पोखरेलका अनुसार सीमा सुरक्षालाई प्रभावकारी बनाउन सुरुमा १४१५ जना सशस्त्र रहने बीओपीलाई स्तरोन्नति गर्दै जनशक्ति थप गर्ने काम गरिएको छ। देशको आन्तरिक सुरक्षाको अवस्था मजवुत बनाउने महत्वपूर्ण पाटो सीमा सुरक्षा नै भएको उनको भनाइ छ। सीमा सुरक्षा प्रभावकारी भयो भने आन्तरिक सुरक्षामा देखिएको समस्या ७० प्रतिशत समाधान हुन्छ, डीआईजी पोखरेल भन्छन्, सीमा क्षेत्रमा कडाइ गरेर सीमा अपराध रोक्न सक्दा मुलुकको आन्तरिक सुरक्षा अवस्था मजवुत हुन्छ। उनका अनुसार लागूऔषध र हतियारको ओसारपसार एवं चोरी तस्करीलगायतका आपराधिक गतिविधि सीमा क्षेत्रको मुख्य चुनौतीका रूपमा देखा परेका छन्। शान्ति सुरक्षाको अवस्थालाई मजबुत बनाउन कुनै कसर बाँकी नराखिने उनले बताए। गल्ती गर्ने सशस्त्र प्रहरीमाथि आफू निर्मम हिसाबले प्रस्तुत हुने पोखरेलको चेतावनी छ। जनताको करबाट उठेको रकमले लगाएको बर्दीको दुरुपयोग गर्न नहुने उनले बताए। संगठनको काम कारबाही प्रभावकारी बनाउन आन्तरिक शुद्धीकरण र कारबाहीको नीति लिएको जानकारी उनले दिए। गलत काम गर्ने सशस्त्रलाई आफूले कारबाहीको दायरामा ल्याइरहेको पनि पोखरेलले बताए।"
"रातो मच्छिन्द्रनाथको भोटो देखाइयो, राष्ट्रपतिले गरे अवलोकन (फोटो फिचर)","काठमाडौं : राष्ट्रपति रामचन्द्र पौडेलले वर्षा र सहकालका देवता रातो मच्छिन्द्रनाथको भोटो जात्रा अवलोकन गरेका छन्। राष्ट्रपति पौडेलले जावलाखेलमा आज अपराह्नमा आयोजित भोटोजात्रामा सहभागी भइ भोटोजात्रा अवलोकन गरेका हुन्। मच्छिन्द्रनाथको रथ लगनखेलबाट जावलाखेल पुर्याइएको चौथो दिन भोटो देखाउने परम्पराअनुसार राष्ट्रपति रामचन्द्र पौडेलको उपस्थितिमा गुठी संस्थान ललितपुरका कर्मचारीले भोटो देखाएका हुन् । सो अवसरमा राष्ट्रपति पौडेलले रातो मच्छिन्द्रनाथको दर्शन गर्नुका साथै प्रसाद ग्रहण गरे। उनले जीवित देवी कुमारीको दर्शन पनि गरेका थिए। गत वैशाख ११ गतेदेखि सुरु भएको रथ जात्रा आज भोटो देखाएसँगै यस वर्षका लागि जात्रा सम्पन्न भएको छ । भोटोजात्रा अवलोकन गर्न उपराष्ट्रपति रामसहायप्रसाद यादव,प्रधानमन्त्री पुष्पकमल दाहाल प्रचण्ड,सभामुख देवराज घिमिरे,उपप्रधानमन्त्री एवं गृहमन्त्री नारायणकाजी श्रेष्ठ तथा मन्त्रीहरू सहभागी थिए। तस्बिर : सुनिता डंगोल"
बागमती प्रदेशमा चल्ने सार्वजनिक गाडीको भाडा घट्यो,"काठमाडौं : बागमती प्रदेशमा छोटो दूरीमा चल्ने सार्वजनिक गाडीको भाडा घटेको छ। बागमती प्रदेशको श्रम रोजगार तथा यातायात मन्त्रालयले आज सार्वजनिक गाडीको भाडा घटाएको हो। नेपाल आयल निगमले डिजलको भाउ घटाएको नौँ दिनपछि बागमती प्रदेशमा छोटो दूरीमा चल्ने गाडीको भाडा घटाइएको हो। मन्त्रालयले घटाएको भाडा दर आजै राजपत्रमा प्रकाशित भएको छ। काठमाडौं उपत्यकाभित्र ५ दशमलव ९ प्रतिशतले तथा उपत्यका बाहिर छोटो दूरीका सार्वजनिक गाडीमा ४ दशमलव १८ प्रतिशत र मालवाहक गाडीमा ५ दशमलव ६९ प्रतिशतले भाडा घटाएको मन्त्रालयका सचिव अस्मान तामाङले बताए। उनले भने, 'नयाँ भाडा दर आजै राजपत्रमा प्रकाशित भइसकेकाले आजदेखि नै घटेको भाडादर लागू हुनेछ।' यसअघि डिजेलको भाउ बढेको बेला लामो दूरीको गाडीभाडा बढेर छोटो दूरीको नबढेपछि व्यवसायी आफैँले भाडादर तोकेका थिए। नेपाल आयल निगमले अघिल्लो हप्ता बुधबारदेखि लागू हुने गरी डिजेलको भाउ घटाएको थियो। लगत्तै सरकारले लामो दूरीको भाडा समायोजना गरेको थियो। लामो दूरी अर्थात् अन्तर प्रदेशको भाडा केन्द्र सरकारबाट र छोटो दूरी अर्थात् अन्तरपालिकाको भाडा प्रदेश सरकारबाट निर्धारण हुने गर्दछ। गएको चैत २० गते डिजेल र मट्टीतेलको मूल्यमा प्रतिलिटर १०१० र पेट्रोलमा तीन मूल्य घटाएको निगमले अघिल्लो हप्ताको बुधबारदेखि लागू हुने गरी डिजेल र मट्टीतेलमा प्रतिलिटर १०१० रुपैयाँले भाउ घटाएको थियो। घटेको मूल्यअनुसार हाल डिजेलको मूल्य लिटरको एक सय ५५ कायम भएको छ। अघिल्लो वर्ष प्रदेशभित्र सञ्चालन हुने छोटो दूरीको गाडी भाडा बढेको थियो। बढेको भाडाअनुसार यात्रुले काठमाडौं उपत्यकामा सार्वजनिक गाडीमा चढ्ने वित्तिकै २० रुपैयाँ भाडा तिर्दै आइरहेका छन्।"
७० वर्षीय शेखको गोली हानी हत्या,रौतहट : देवाही गोनाही नगरपालिका१ करुनियामा एक ज्येष्ठ नागरिकको गोली हानी हत्या गरिएको छ। पछाडिबाट गोली हानी ७० वर्षीय शेख तैयबको हत्या गरिएको अवस्थामा आज बिहान शव फेला परेको जिल्ला प्रहरी कार्यालय रौतहटले जनाएको छ। बुधबार राति १२ बजेसम्म घरमै रहेका तैयब कसरी बाहिर गएको वा कसले उनलाई गोली हानेर हत्या गरेकोबारे यकिन हुनसकेको छैन। तैयबको शव घरबाट करिब एक किलोमिटर टाढा भेटिएको प्रहरीले जनाएको छ। उनको शव प्रादेशिक अस्पताल गौरमा शव परीक्षण गरी परिवारको जिम्मा लगाइएको तथा यस घटनाबारे अनुसन्धान सुरु गरिएको र परीक्षणको रिर्पोट आएपछि यसबारे थप जानकारी प्राप्त हुने प्रहरी उपरीक्षक वीरबहादुर बुढामगरले बताए।
जीपको ठक्करबाट शिक्षिकाको मृत्यु,घोराही : दाङमा जीपले स्कुटरलाई ठक्कर दिँदा त्यसमा सवार एक महिलाको मृत्यु भएको छ। मृत्यु हुनेमा तुलसीपुर उपमहानगरपालिका९ बेलुवाका ३७ वर्षीया शिक्षिका सीता लम्साल रहेको तुलसीपुर इलाका प्रहरी कार्यालयका प्रहरी नायब उपरीक्षक पुष्पराज मल्लले जानकारी दिए। जीपको ठक्करबाट सख्त घाइते भएकी सीताको तुलसीपुरकै राप्ती प्रादेशिक अस्पतालमा सामान्य उपचारपछि थप उपचारका लागि नेपालगञ्ज लैजाँदै गर्दा बाटोमै मृत्यु भएको उनले बताए। आज बिहान १० बजे पश्चिम हापुरेबाट तुलसीपुरतर्फ आउँदै गरेको रा१ज ९२३ नं को जीपले सोही दिशातर्फ गइरहेको रा७प ४२३७ नं को स्कुटरलाई दङ्गीशरण गाउँपालिका५ कमलगढीमा ठक्कर दिएको हो। शिक्षिका सीता शान्तिनगरस्थित धनौरी माविमा पढाउँथिन्। उनलाई विद्यालयमा जाने जाने क्रममा जीपले ठक्कर दिएको प्रहरीले जनाएको छ।
सवारी दुर्घटनामा बालकको मृत्यु,ताप्लेजुङ : ताप्लेजुङमा भएको सवारी दुर्घटनामा परी पाँच वर्षीय बालकको मृत्यु भएको छ। आज बिहान भएको मे १ च ७३५३ नं को स्करपिओ दुर्घटनामा परी फुङलिङ नगरपालिका६ का सागर गुरुङका पाँच वर्षीय छोरा अंशुमन गुरुङको मृत्यु भएको ताप्लेजुङ प्रहरी प्रमुख तथा प्रहरी नायब उपरीक्षक राजन गुरुङले जानकारी दिए। सवारी चालक फुङलिङ६ का कृष्णमान गुरुङ भने घाइते भएका छन्। उनको अहिले जिल्ला अस्पताल ताप्लेजुङमा उपचार भइरहेको प्रहरी प्रमुख गुरुङले बताए। दुर्घटनामा घाइते भएका अंशुमानलाई जिल्ला अस्पताल पुर्याउनासाथ स्वास्थ्यकर्मीले मृत घोषणा गरेका थिए। गाडी अनियन्त्रित भई पल्टिएको हुनसक्ने अनुमान गरिएको प्रहरीले जनाएको छ।
धौलागिरी अस्पतालमा पहिलोपटक मेरुदण्डको शल्यक्रिया,"बागलुङ : धौलागिरि अस्पताल बागलुङमा पहिलो पटक मेरुदण्डको शल्यक्रिया गरिएको छ। बागलुङका ५२ वर्षीय एक पुरुषको बुधबार धौलागिरि अस्पतालमा मेरुदण्डको सफलतापूर्वक शल्यक्रिया गरिएको हो। मेरुदण्डको हड्डी भाँच्चिएर समस्यामा परेका उनको सफलतापूर्वक शल्यक्रिया गरिएको अस्पतालका मेडिकल सुपरिटेन्डेन्ट डा रविरञ्जन प्रधानले जानकारी दिए। अस्पतालका डा विनित ढकाल, डा समिर लामिछाने, डा प्रमेश थापा, डा राजन शर्मा, डा अमित ढुङ्गाना लगायत चिकित्सक टोलीले मेरुदण्डको शल्यक्रिया गरेको अस्पतालका मेसु प्रधानले बताए। धौलागिरी अस्पतालमा यसअघि कम्मरको हड्डी भाँचिएको पनि शल्यक्रिया गरिएको थियो। यसअघि मेरुदण्डको शल्यक्रियाका लागि बिरामी पोखरा, भरतपुर, काठमाडौँलगायत ठाउँ जाने गरेका थिए। महँगो उपचारका रूपमा मानिँदै आएको मेरुदण्डको शल्यक्रिया बागलुङकै सरकारी अस्पतालमा भएपछि अब अरूलाई पनि सहज हुने भएको छ। पछिल्लो समय धौलागिरि अस्पतालमा विशेषज्ञ चिकित्सक थप भएसँगै ओपीडी बाहेकका अन्य विशेष प्रकारका सेवासमेत दिन थालेको छ। अस्पतालमा ओपीडी र इर्मेजेन्सी लगायत विशेषज्ञ सेवामा दैनिक चार सयको हाराहारीमा बिरामी उपचारका लागि आउने गरेका डा प्रधानले बताए।"
जो बेपत्ता भएको २४ वर्षपछि परिवारको सम्पर्कमा आए,"जाजरकोट : जाजरकोट भेरी नगरपालिका २ तिमिलेका टीकाराम पुन बेपत्ता भएको २४ वर्षपछि सम्पर्कमा आएका छन् । माओवादी सशस्त्र द्वन्दका क्रममा राज्य पक्षबाट चरम यातना पाइ २०५६ सालदेखि घरपरिवारबाट सम्पर्कविही भएका पुन हालै सम्पर्कमा आएका हुन् । घरमा उनका श्रीमती,दुई छोरा,दुई छोरी छन्। उनी हाल भारतको उत्तराखण्ड प्रदेश उत्तरकासी जिल्ला,नेटवार पोष्ट अफिस मोरी तहसिल, गौरादी गाउँमा व्यवसाय गरेर बसेको खुलेको हो । गाउँकै एकजना शिक्षक रुद्रबहादुर वलीसँगको भीडीयो कलमार्फत् उनी सम्पर्कमा आएका हुन् । भारतको गौरादी गाउँमा घर बनाइ स्याउको बगैंचा तयार गरि कृषि पेशामा जीवन विताइरहेको जानकारी दिएको शिक्षक वलीले बताए । तत्कालिन सुरक्षा फौजले माओवादी आरोपमा चरम यातना दिएपछि ज्यान जोगाउन भागेर भारत आएको र उतै कृषि व्यवसाय गरेर बसेको टीकारामले बताए । पढाइ लेखाइ नभएका कारण पनि आफूले घरमा चिठी पठाउन नसकेको उनको भनाइ छ। नेपालमा शान्ति स्थापना भएको थाह नै नपाएको उनले बताए । 'अझै द्वन्दको उस्तै अवस्था होला भन्ने लागेको थियो। मलाई स्थानीय पाँचकाटिया प्रहरी चौकीमा लगेर २०५४ सालमा पुलिसले चरम याताना दियो । पटकपटक माओवादी आरोपमा यातना दिन थालेपछि आफू भागेर भारत आएको,' टेलिफोनमा बताए । उनलाई घरपरिवारले निकै खोजी गरेपनि कतै भेटाउन सकेको थिएन् । कान्छो छोरा कर्णबहादुर उनी भाग्दा दुई वर्षका थिए । अहिले २६ वर्षका भइसकेका छन् । छोरा र श्रीमतीलाई आफूलाई लिन आउनका लागि टीकारामले अनुरोध समेत गरेका छन् । टीकारामले भारतमा प्रेम राना नाम राखेका छन् । सोही नामबाट घरजग्गा खरिद गरेर स्याउ बगैचा निर्माण गरेका छन् । द्वन्दकै कारण उनले घरपरिबाट विच्छेद हुनुपरे पनि राज्यबाट द्वन्द पीडितसम्बन्धी कुनै किसिमका राहत नलिएको परिवारले जनाएको छ । यसरी बेपत्ता व्यक्ति सम्पर्कमा आउँदा घर परिवार र गाउँमा खुसी छाएको स्थानीय हरिबहादुर पुनले बताए । उनका कान्छा छोरा कर्ण बहादुर पुनले आफूहरूले एक्कासी बुबा जिवितै सम्पर्कमा आएको कुरा सुन्दा सपना जस्तो भएको बताए । 'बुबा जीवितै हुनुहोला भन्ने हामीले आशा नै गरेका थिएनौं । जीवितै हुनुहुदो रहेछ । हामी निकै खुसी छौं । अब छिट्टै बुबालाई भेटेर घर ल्याउँछौं,'उनले भने। २४ वर्षसम्म आफ्ना नागरिकबारे राज्य मौन बस्नु र खोजीतलासी नगर्नु दु:खद पक्ष भएको अधिकारकर्मी सहदेव बस्नेतले बताए ।"
भद्रपुरमा प्रथम नगर समिट हुने,"झापा : स्थानीय विकासमा युवा सहभागिता : नेतृत्व विकास, प्रविधि र उद्यमशीलता भन्ने उद्देश्यका साथ भद्रपुरमा प्रथम नगर समिट २०८० हुने भएको छ। भद्रपुर नगर युवा परिषद्को आयोजनामा यही जेठ १८ र १९ गते भद्रपुर प्रथम नगर समिट हुन लागेको परिषद्का सदस्य सचिव योगेन्द्र पौडेलले जानकारी दिए। प्रथम नगर समिटलाई सभ्य र भव्य बनाउने उद्देश्यले नगर युवा परिषद्ले बिहीबार नगर क्षेत्रका सरोकारवाला निकायसँग बृहत् छलफल गरेको छ। छलफलमा कार्यक्रमको उद्देश्य र विषयवस्तु प्रस्तुत गर्दै परिषद्का सदस्य सचिव पौडेलले नगर समिटमार्फत युवाहरूको नेतृत्व विकास, परिचालन, सशक्तीकरण र स्थानीय विकासमा सहभागिताका लागि सकारात्मक उत्प्रेरणा प्रदान गर्ने, युवाहरूमा सामाजिक तथा सामुदायिक दायित्व भावनाको विकास गर्ने, जीवनोपयोगी सीपको विकास गरी जीवनलाई उपयोगी र व्यवहारिक धारणासहित जिउन उत्प्रेरित गर्ने, नेतृत्व सीपको विकास गर्ने, सक्षम नेतृत्व विकासमा सहयोग गर्ने र दिगो विकासको स्थानीयकरणमा सहयोग गर्ने उद्देश्य रहेको बताए। महानगरपछि पहिलो पटक देशभरका नगरपालिकाहरूमध्ये भद्रपुरले यो कार्यक्रम गर्न लागेको उनको भनाइ छ। सो कार्यक्रममा १६ देखि ४० वर्षसम्मका दुई सय जनालाई सहभागी गराइने छ। जसमध्ये वडाको सिफारिसमा प्रति वडाबाट १० जनाका दरले एक सय जना, खुल्ला आवेदनबाट ५० जना, अन्य युवा परिषदबाट स्वयंसेवकका रुपमा २० जना र स्थानीय संघसंस्थाहरूबाट ३० जनालाई छनोट गरी सहभागी गराइने छ। उक्त दुई दिने कार्यक्रममा सम्बन्धित विषयका विशेषज्ञहरू वैज्ञानिक तथा सामाजिक अभियन्ता महावीर पुन, वरिष्ठ पत्रकार टीकाराम यात्री, कवि नवराज पराजुली, दयासागर श्रेष्ठ, महेश दाहाल, सोनीका पौडेल, राहुल केसी, वसन्त अधिकारी, प्रदीप पौडेल, माधव ढुंगेल लगायतले युवा नेतृत्व विकास, उद्यमशीलता, जीवनोपयोगी सीप, सकारात्मक सोच, मिडिया तथा डिजिटाइजेसन, दिगो विकास लक्ष्य, सुरक्षित आवास सहर, युवा प्रतिभा प्रस्तुतीकरण तथा सम्मान, लागूपदार्थ दुर्व्यसनी न्यूनीकरण, सुशासन लगायतका विषयमा सहजीकरण गर्ने परिषद्का कार्यकारी उपाध्यक्ष सरोज ढकालले जानकारी दिए। नगर प्रमुख गणेश पोखरेलको अध्यक्षता भएको छलफल कार्यक्रममा सहभागीहरूले कार्यक्रमलाई कसरी सफल बनाउने बारेमा आआफ्नो राय सुझाव राखेका थिए।"
कीर्तिमानी कामिरितालाई काठमाडौंमा भव्य स्वागत,काठमाडौं : २८औँ पटक सगरमाथाको सफल आरोहण गरेर कीर्तिमान कायम गरेका पर्वतारोही कामिरिता शेर्पालाई काठमाडौंमा भव्य स्वागत गरिएको छ। सगरमाथाको सफल आरोहण गरेर बिहीबार काठमाडौं फर्किएका कामिरितालाई शेर्पा समुदायलगायत शुभेच्छुकहरूले भव्य स्वागत गरेका हुन्। यस सिजनमा दुई पटक सगरमाथाको सफल आरोहण गरेर उनले २८औँ पटक आरोह गर्ने कीर्तिमान कायम गरेका थिए। काठमाडौं आए पनि कामिरिताले आफूले रेकर्ड कायम गर्नका लागि नभएर नेपालमा पर्यटन क्षेत्रलाई प्रोत्साहन होस भनेर सगरमाथा चढेको बताए। उनले विदेशीलाई सफलरूपमा सगरमाथा चढाउन सके नेपाललाई आर्थिकरूपमा पनि फाइदा हुने जिकिर गरे। सगरमाथा क्षेत्रमा काम गर्ने आफूजस्ता धेरैलाई सरकारलाई आवश्यक सहयोग गर्नुपर्ने उनको भनाइ छ। कामीरिताले आफ्नो ज्यानले भ्याएसम्म अर्को साल पनि सगरमाथाको आरोहण गर्ने उल्लेख गरे। सन् १९९४ मे १३ मा पहिलो पटक सगरमाथाको चुचुरोमा पुगेका कामिरिताको नाममा आठ हजार मिटर अग्ला शिखरमा सबैभन्दा बढी आरोहण गरेको कीर्तिमान पनि छ। तस्बिर : अभिषेक महर्जन
किसानलाई आधुनिक कृषि सामग्री हस्तान्तरण,"सिन्धुपाल्चोक : सिन्धुपाल्चोकको चौतारा साँगाचोकगढी नगरपालिकाले स्थानीय किसानलाई आधुनिक कृषि सामग्री हस्तान्तरण गरेको छ। कृषि उत्पादन बढाउने उद्देश्य राखेर ७ सय ५५ थान फरक फरक कृषि सामग्री वितरण गरिएको नगरपालिकाको कृषि शाखाले जनाएको छ। शाखाबाट अनुदान कार्यक्रम अन्तर्गत मिनी ट्रिलर ६६ थान, प्लास्टिक टनेल ५ सय ६० थान, ब्याट्री स्प्रेयर १ सय ११ र प्लास्टिक पोखरी १८ गरी जम्मा ७ सय ५५ थान सामग्री वितरण गरिएको हो। कृषि सामग्री हस्तान्तरण कार्यक्रमलाई सम्बोधन गर्दै नगरप्रमुख कृष्णप्रसाद सापकोटाले कृषि उत्पादन बढाउँदै व्यवसायीकरणतर्फ जानुपर्नेमा जोड दिए। उनले यसका लागि वितरित कृषि सामग्री प्रभावकारी हुने विश्वास व्यक्त गरे। कृषिलाई व्यवसाय उन्मुख बनाउन उत्पादन बढाउनुपर्ने उनको भनाई थियो। यसअघि अनुदानमा आएको सामग्री कृषकले संरक्षण गर्न नसकेको उल्लेख गर्दै नगर प्रमुख सापकोटाले जनताको रगत पसिनाबाट उठेको करबाट कृषि औजार खरिद गरिएको हुनाले हिफाजात गर्न सुझाब दिए। यस वर्ष किसानले माग गरेअनुसार सबै वडामा कृषि औजार तथा सामग्री पर्याप्त उपलब्ध गर्न नसके पनि अर्को आर्थिक वर्षमा पर्याप्त मात्रमा पुर्याउने उनले बचन दिए। कृषि शाखा प्रमुख रामहरी दाहालका अनुसार चालु आर्थिक वर्षमा मात्रै कृषि औजार तथा सामग्रीका लागि १४ वटै वडामा गरी ६ करोड ५० लाख मूल्य बराबरको माग भएको थियो। सोमध्ये ५ करोड मूल्य बराबरको १ हजार एक सय ११ वटा ट्याक्टर किसानले माग गरेको उनले बताए। नगरले एक ट्याक्टरको ४५ हजार रुपैयाँमा ल्याएको हो। जसमा कृषकले ५० प्रतिशत अनुदान अर्थात २२ हजार ५ सय तिर्नुपर्ने जनाइएको छ। नगरपालिकाको कुबिण्डे, सुकुटे, शेरालगायतका तल्लो क्षेत्र मूख्य रूपमा खाद्यान्न र तरकारी बालीका लागि उर्वर छ। नगरका डडुवा, ठूलोसिरुवारी लगायतका स्थानको गोलभेंडा जिल्लाबाट काठमाडौंका बजारमा निर्यात हुने गरेको छ।"
काठमाडौंबाट अवैध लागुऔषधसहित दुईजना पक्राउ,"काठमाडौं : काठमाडौं महानगरपालिका१४ बल्खुबाट अवैध लागुऔषध गाँजाजस्तो देखिने वस्तु करिब ५ सय ग्रामसहित काठमाडौं कीर्तिपुर बस्ने ३२ वर्षीय बिनायक श्रेष्ठलाई प्रहरीले पक्राउ गरेको छ । प्रहरी वृत्त कालिमाटीबाट खटिएको प्रहरीले बाप्र ०२०४० प८०७१ नम्बरको मोटरसाइकललाई जाँच गर्ने क्रममा मोटरसाइकलमा सवार श्रेष्ठलाई उक्त लागुऔषधसहित फेला पारी पक्राउ गरेको हो । यसैगरी काठमाडौं,चन्द्रागिरी नगरपालिका२ स्थित देउराली भञ्जाङबाट अवैध लागुऔषध गाँजा करिब ४ केजी ५ सय ग्रामसहित धादिङ गल्छी गाउँपालिका१ बस्ने २६ वर्षीय विपिन मगर पक्राउ परेका छन्। प्रहरी प्रभाग नागढुंगाबाट खटिएको प्रहरीले धादिङबाट काठमाडौंतर्फ आउँदै गरेको ना५१ प ३३६८ नम्बरको मोटरसाइकललाई जाँच गर्ने क्रममा मोटरसाइकलमा सवार उनलाई उक्त लागुऔषधसहित फेला पारी पक्राउ गरेको हो ।"
बाँध बाधेर बाघलाई पानी,"निकुञ्जको पूर्वदक्षिणमा राप्ती नदी र पूर्वउत्तरमा बबई नदी छ। दुवै नदीलाई बाहिर राखेर निकुञ्ज बनाइएको छ। वन्यजन्तुलाई नदीको पानी खान समस्या छ। ढकेरी : नदी र खोला थुन्न बाँध बाँधेको देख्नेलाई निकुञ्जभित्र बाँध बाँधेको सुन्दा र देख्दा अच्चम्म लाग्न सक्छ। तर, बाघलगायतका वन्यजन्तुका लागि बाँके राष्ट्रिय निकुञ्जभित्र एउटा होइन, चारचारवटा सिमसार क्षेत्रमा बाँध बाँधेर पानी संरक्षण गरिएको छ। त्यसैमध्येको एक हो, जलसेनी। बाँके राष्ट्रिय निकुञ्जका प्रमुख संरक्षण अधिकृत (वार्डेन) श्यामकुमार साह तराई भूपरिधि कार्यक्रम नेपालको आर्थिक सहयोगमा पाँच हेक्टर क्षेत्रमा फैलिएको जलसेनी क्षेत्रको पश्चिम भागमा बाँध बाँधिएको बताउँछन्। वार्डेन साहले प्रष्ट पारे, जालीमा ७४ घनमिटर ढुंगा भरेर ड्याम बनाइएको छ। वन्यजन्तुलाई हिँड्न गाह्रो नहोस् भनेर जालीलाई माटोले पुरिएको छ। चुरे पहाडको मूलबाट रसाएर आएको पानीबाट जलसेनीमा सीमसार क्षेत्र बनेको छ। बाँध बाँध्नु अघि त्यहाँको पानी बगेर जान्थ्यो। ताल सुक्थ्यो। अब त्यहाँ बाह्रैमास पानी जम्ने अपेक्षा छ। धेरै पटक यहाँ पानी खान आएको बाघ भेटिएको छ। यो बाघ पाइने क्षेत्र हो, केही दिन हप्ता अघि निकुञ्ज अवलोकन गर्न जाँदा वार्डेन साहले कालो पानीमा तैरिरहेको कालो चरा देखाउँदै भनेका थिए, परको तालमा हेर्नुस् त त्यो कालो विदेशी चरा हो। यहाँ थुप्रै चरा पनि छन्। जलसेनीको सिमसारमा बाँध बाँध्न २३ लाख ७५ हजार ३ सय रुपैयाँ सहयोग गरेको तराई भूपरिधिका कार्यक्रम सहप्रबन्धक कमलराज राईले बताए। तराई भूपरिधिले यस्तै निकुञ्जभित्र पानीको स्रोत व्यवस्थापन गर्न गोठेरीखैरीमा पनि चार लाख ९९ हजार ५८६ रूपैयाँ सहयोग गरेको छ। जलसेनीमा पानी खान आएका वन्यजन्तु अवलोकन गर्ने मचान पनि छ तर सिँढी भाँचिएको र काठका खाँबा बाँङ्गिएर प्रयोगविहीन छ। जलसेनी मात्र होइन, निकुञ्जले आफ्नै स्रोतमा पनौती, गन्धेली र रानी गजुरी क्षेत्रमा पनि बाँध बाँधेर तालको पानी संरक्षण गरेका निकुञ्ज कार्यालयले जनाएको छ। निकुञ्जको पूर्वदक्षिणमा राप्ती नदी र पूर्वउत्तरमा बबई नदी छ। दुवै नदीलाई बाहिर राखेर निकुञ्ज बनाइएको छ। वन्यजन्तुलाई नदीको पानी खान समस्या छ। राजमार्गको बाटो हुँदै पानीको खोजीमा निस्कँदा गाडीको ठक्करबाट जनावरको मृत्यु हुने गरेको छ। बर्सेनि औसत ५५ वटा जनावरको गाडीको ठक्करबाट ज्यान जाने गरेको छ। आर्थिक वर्ष ०७१७२ देखि ०७८७९ सम्म ४४६ वटा वन्यजन्तुको मृत्यु भएको निकुञ्जले जनाएको छ। त्यसो त, निकुञ्जभित्र परुवा, सुखार, मुगुवा खोला लगायतका ४५ वटा खोला छन्। अधिकांश खहरे खोला हुन्। वर्षायाम बाहेक यी खोलामा पर्याप्त पानी हुँदैन। खेरी लगायतका १० वटा स्थानमा सोलार सिस्टमबाट चल्ने डिप बोरिङ गाडेर नियमित पानीको व्यवस्था गरिएको छ।"
सगरमाथा आरोही बुढा मगरलाई सभामुख र उपसभामुखको बधाई,"बालुवाटारस्थित सभामुख निवासमा आज बुढामगरलाई स्वागत गर्दै उनीहरुले नेपाल र नेपालीलाई विश्वभर चिनाएको भन्दै प्रशंसा व्यक्त गरे। काठमाडौं : सभामुख देवराज घिमिरे र उपसभामुख इन्दिरा रानामगरले दुवै खुट्टा नभएर पनि विश्वको सर्वोच्च शिखर सगरमाथा आरोहण गरेका हरि बुढामगरलाई बधाई दिएका छन्। बालुवाटारस्थित सभामुख निवासमा आज बुढामगरलाई स्वागत गर्दै उनीहरुले नेपाल र नेपालीलाई विश्वभर चिनाएको भन्दै प्रशंसा व्यक्त गरे। सभामुख घिमिरेले भने, 'तपाईं प्रेरणादायी व्यक्तिको सूचीमा विश्वमै कहलिनुभएको छ । तपाईंको प्रेरणाको कथा हरेक बालबालिकासम्म पुर्याउनुपर्छ । नेपालीले तपाईंप्रति गौरव गरिरहनेछन् ।' उपसभामुख रानाले बुढामगरलाई सर्वश्रेष्ठ मानवको सङ्ज्ञा दिँदै आगामी दिनमा पनि आफ्नो यात्रालाई निरन्तरता दिन प्रेरणा प्रदान गरे। सो क्रममा सभामुख घिमिरेले बुढामगरलाई बधाई पत्र हस्तान्तरण गरेका थिए। बधाई पत्रमा उनले युद्ध मैदानमा दुवै खुट्टा गुमाएपछि पनि कृत्रिम खुट्टाको सहायताले सगरमाथा आरोहण गरी राखेका विश्वकीर्तिमान युगौँयुगसम्म नेपाली र आरोहणका क्षेत्रमा रहेकाका लागि प्रेरणा बन्ने विश्वास व्यक्त गरेका छन्। रोल्पाको थवाङस्थित मिरुल घर भई बेलायती सेनामा रहँदा सन् २०१० मा अफगानिस्तानको लडाईंमा दुवै खुट्टा गुमाउनुभएका बुढामगरले यही जेठ ५ गते विश्वको सर्वोच्च शिखर सगरमाथा आरोहण गरेका थिए। रासस"
सात हजार घरमा पानी पुर्याइने,"काभ्रे : सात हजार घरमा खानेपानी पुर्याउने लक्ष्यका साथ सुरु गरिएको पाँचखाल बृहत् सहरी खानेपानी तथा सरसफाइ आयोजनाको काम तीव्र गतिमा अघि बढाइएको छ। विविध कारण आयोजनाको समायावधि एक वर्ष थपिएपछि आउँदो पुस महिनाभित्र सो कार्य सम्पन्न हुने भएको छ। विसं २०७६ भदौमा सम्झौता गरिएको सो आयोजनाको काम २०७९ पुस महिनाभित्र सक्नुपर्ने गरी सहरी खानेपानी तथा सरसफाइ (क्षेत्रगत) आयोजना, नगर विकास कोष, पाँचखाल नगरपालिका र खानेपानी उपभोक्ताबीच सम्झौता भएको थियो। कोरोना महामारीलगायत कारणले सामग्री अभाव भएपछि एक वर्ष म्याद थपिएको हो। सरकारले चालु आर्थिक वर्षको बजेट वक्तव्यमा २०७९ सालभित्र काम सक्ने उल्लेख गरेको थियो। नगरको १३ मध्ये १० वडाका लागि उक्त खानेपानी आयोजना सञ्चालनार्थ एक अर्ब ३४ करोड ६६ लाख रुपैयाँमा हुवाइ कन्काई जेभिसँग सम्झौता भएको हो। आयोजना सम्झौताको शर्तानुसार कुल योजनाको पाँच प्रतिशत अर्थात् ११ करोड पाँच लाख रुपैयाँ उपभोक्ताले जम्मा गरिसकेका छन्। प्रतिउपभोक्ता परिवारले खानेपानी आयोजनाको बैंक खातामा १८ हजार रुपैयाँ जम्मा गरेका छन्। हाल आयोजनाको काम ८५ प्रतिशत सकिएको उपभोक्ता समितिका अध्यक्ष कुमार लामिछानेले जानकारी दिए। दैनिक लगातार २० घण्टा पानी तान्दा ६० लाख ४८ हजार लिटर पानी उपभोग गर्न सकिने बताइएको छ। आयोजना लागू भएको क्षेत्रमा हाल छ हजार ३७ धारा जडान हुने भएका छन्। हालको अवस्थामा प्रतिधारा दैनिक एक हजार एक लिटर पानी आउने छ। अध्यक्ष लामिछानेले आयोजनामा हाल दैनिक एक सय ३० कामदार खटिएको बताए। पाँचखालमा खानेपानी व्यवस्थापनका लागि भुम्लु गाउँपालिका१० विमिरेस्थित सुनकोसी नदी किनारमा इनार तथा लिफ्टिङ प्रविधिका भौतिक पूर्वाधार निर्माणसँगै ढलान तथा ग्राभेल गरी सडक पुर्याउने काम भइसकेको छ। करिब चार हजार घरमा धारा जडानको काम सकिएको लामछिानेले बताए।"
यौन व्यवसाय सञ्चालन गरेको आरोपमा दैलेखका दुई होटल सञ्चालक पक्राउ,दैलेख : यौन व्यवसाय सञ्चालन गरेको आरोपमा दैलेखका दुई होटल सञ्चालक पक्राउ परेका छन्। प्रहरीले सदरमुकामस्थित दुईवटा होटलका सञ्चालकलाई पक्राउ गरेको हो। जिल्ला प्रहरी कार्यालय दैलेखका प्रहरी नायव उपरीक्षक (डीएसपी) किशोर लम्सालका अनुसार ज्वालामुखी होटलका सञ्चालक ४० वर्षीय तीर्थप्रसाद न्यौपाने पक्राउ परेका छन्। नारायण नगरपालिका८ ढकाने घर भएका न्यौपानेले होटल सञ्चालन गरिरहेका थिए। न्यौपानेले आफ्नै होटलमा यौन व्यवसाय सञ्चालन गर्ने गरेको भन्ने गोप्य सूचनाको आधारमा मंगलबार होटलबाटै पक्राउ गरिएको डीएसपी लम्सालले बताए। यस्तै सदरमुकामस्थित आरती होटलका सञ्चालक ३० वर्षीय दिपेन्द्र कटुवाल पक्राउ पनि परेका छन्। आफ्नै होटेलमा यौन व्यवसाय सञ्चालन गर्ने गरेको सूचनाका आधारमा उनलाई बुधबार पक्राउ गरिएको डीएसपी लम्सालले जानकारी दिए। पक्राउ परेका न्यौपाने र कटुवालमाथि दैलेख जिल्ला अदालतबाट म्याद गरी थप अनुसन्धान थालिएको डीएसपी लम्सालले बताए।
घर फोडेर ६१ लाखको सुनचाँदी चोरी गर्ने गिरोह पक्राउ,"विराटनगर : विराटनगर महानगरपालिका३ स्थित पिपल चोकमा घर फोडेर सुनचाँदी चोरी गर्ने गिरोहका ३ जनालाई प्रहरीले पक्राउ गरेर बिहीबार सार्वजनिक गरेको छ। जयकिशोर चौधरीको घर फोडेर जेठ ३ गते राति चोरी गरिएको थियो। चोरीमा संलग्न विराटनगर१२ का १९ वर्षीय विवेक कामत, २१ वर्षीय राजकुमार कामत र २२ वर्षीय श्रीकान्त दासलाई पक्राउ गरिएको मोरङ प्रहरी प्रमुख एसपी दीपक पोखरेलले जानकारी दिए। विराटनगर१२ कोसी प्रोजेक्टस्थित सडकबाट पक्राउ परेका तीनै जनाविरुद्ध चोरी मुद्दा चलाउन बिहीबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको उनले बताए। पोखरेलका अनुसार पक्राउ परेकाको साथबाट भारततर्फ बिक्रीका लागि लैजाँदै गरेको अवस्थामा चाँदीका सामान र गहना बरामद भएको छ। चौधरीले आफ्नो घरबाट ४१ लाख मूल्य बराबरको ३६ किलो चाँदी र २० लाख मूल्य बराबरको २० तोला सुन चोरी भएको जानकारी प्रहरीलाई गराएका थिए। ६१ लाख मूल्य बराबरको सुनचाँदी चोरी भएको जानकारी आउनसाथ घटनाको अनुसन्धानका लागि इन्सपेक्टरको नेतृत्वमा प्रहरी टोली परिचालन गरिएको थियो। खाँ ज्वेलर्सका संचालक ज्योतिप्रसाद खाँसँगको साझेदारीमा चौधरीले सुनचाँदीको कारोबार गर्ने गरेको प्रहरीको प्रारम्भिक अनुसन्धानबाट खुलेको छ। सुनचाँदी र त्यसबाट निर्मित सामान भने चौधरीकै घरमा राख्ने गरिएको पत्ता लागेको छ। घटनाको सूचना संकलनका क्रममा कारागार र बाल सुधार गृहबाट छुटेका माथि पनि निगरानी बढाउँदै प्रहरीले सुक्ष्म ढंगले अनुसन्धान अघि बढाएको थियो। त्यस क्रममा चोरीमा संलग्नलाई पक्राउ गर्न प्रहरी सफल भएको एसपी पोखरेलले बताए। उनका अनुसार छिमेकी रहेका उनीहरू यसअघि पनि चोरीका विभिन्न घटनामा संलग्न रहेको र पटकपटक मुद्दा चलिसकेको खुलेको छ। पक्राउ परेकामध्ये विवेक चोरी मुद्दामै २०७९ साउन ४ गतेदेखि ९ महिना कैद सजाय भुक्तान गरेर छुटेका व्यक्ति हुन्। उनी गत वैशाख २८ गते कारागारमुक्त भएको प्रहरीले जनाएको छ। त्यस्तै, डाँका चोरी मुद्दामा अदालतले दोषी ठहर गर्दै श्रीकान्तलाई २० महिना कैद सजाय सुनाएको थियो। उनी कैद सजाय भुक्तानका लागि २०७७ पुस २९ गतेदेखि २०७९ असोज ३ गतेसम्म कारागार बसेका थिए। कारागारबाट छुटेपछि उनीहरू चोरीमै संलग्न रहेको प्रहरी अनुसन्धानबाट खुलेको छ। पक्राउ परेकाहरूले चोरेको सुन भने भारतको जोगवनीमा लगेर ७ लाख रुपैयाँमा बिक्री गरेको प्रहरले जनाएको छ। घर फुटाएर सुनचाँदी चोरी गरेपछि चोरीमा संलग्नहरू विराटनगरकै हाटखोलास्थित दिव्यरत्न होटलमा ३ दिनसम्म बसेको र त्यसपछि भारततिर गएको पाइएको छ, एसपी पोखरेलले भने, चोरीका अन्य घटनामा पनि उनीहरूको संलग्नता छ कि भनेर अनुसन्धानको दायरा फराकिलो पारिएको छ। उनका अनुसार चोरीको योजना बनाउन उनीहरू बाटोमा कसैले थाहा नपाउने गरी डुल्दै हिँड्ने गरेको पाइएको छ। विशेष गरेर ताल्चा लगाएको घरलाई मुख्य निशाना बनाउने गरेको पाइयो। रड वा फलामका वस्तु प्रयोग गरेर ताल्चा फुटाउँदै चोरी गर्ने गरेको खुलेको छ, पोखरेलले भने, घरभित्र रहेका सुनचाँदी र नगद मात्रै लिएर जाँदा रहेछन्। मोबाइल, ल्यापटप, इलेक्ट्रोनिकलगायतका सामान नचलाउने गरेको पत्ता लाग्यो। उनका अनुसार मानिसको भीडभाड नहुने, छरछिमेकी व्यस्त रहने र घरमा कोही नभएको समयमा चोरी गर्ने गरेको पत्ता लागेको छ। चोरी गर्ने उद्देश्यले हिँड्ने व्यक्तिले प्रशस्त मात्रमा सुनचाँदी एवं नगद राखिएका घरको पहिचान गर्ने र ३४ दिन लगाएर योजना बनाउने गरेको खुलेको पोखरेलले बताए। उनका अनुसार चोरी गरेको सामान व्यवस्थापन गर्न कोठा भाडामा लिने गरेको पाइएको छ। चोरी गरेपछि होटलमा कोठा भाडामा लिएर केही दिन लुकेर बस्ने र घटना साम्य भएपछि मात्रै चोरीमा संलग्न बाहिर निस्किने गरेको पत्ता लागेको छ, उनी भन्छन्, चोरी गरिएका सुनचाँदीका सामान भारतमा लगेर बेच्ने गरेको खुलेको छ। पक्राउ परेकाको साथबाट ३५ किलो चाँदीका विभिन्न गहना र सामान तथा ८ ग्राम सुन बरामद भएको छ। साथै भारतीय रुपैयाँ २ हजार ५ सय र नेपाली १ हजार ७ सय ३० रुपैयाँ बरामद गरिएको प्रहरीले जनाएको छ। एसपी पोखरेलले चोरीमा संलग्न गिरोह पक्राउ गर्ने अधिकृतसहित ७ जना प्रहरीलाई पुरस्कृत गरेका छन्।"
सिन्धुली अस्पतालको सेवा बन्द,"सिन्धुली : मंगलबार गर्भवती महिलाको मृत्युका विषयलाई लिएर सिन्धुली अस्पतालमा भएको विवाद साम्य भएको दुई दिन भएपनि सेवा सुरु भएको छैन। डाक्टरहरू काममा नफर्कदा सबै सेवा बन्द भएका छन्। यसैकारण बिहीबार समेत बिरामीहरूले सेवा लिन पाएका छैनन्। अस्पताल व्यवस्थापन, सरोकारवाला निकाय र पीडित पक्षबीच भएको बुधबारको वार्तामा तीन बुँदे सहमति भएको थियो घटनाका विषयमा सत्य तथ्य छानविन गर्न चार सदस्यीय छानविन समिति गठन गर्ने, मृतकका आफन्तले शव बुझ्ने, अस्पताल व्यवस्थापनले नियमित सेवा दिने सहमति भएको हो। तर, सहमतिपछि पनि अस्पतालमा कार्यरत १४ जना डाक्टरले सामूहिक पत्र लेख्दै सेवा प्रवाह गर्न नसक्ने भन्दै काममा नफर्केपछि इमरजेन्सी सेवा समेत बन्द गरिएको छ। बुधबार बिहानै सहमति भएपनि दिउँसोसम्म आक्रोशित भीड र प्रहरीबीच झडप भएको थियो। तर, बिहीबार जिल्लामा शान्त वाताावरण भएपनि डाक्टरहरू काममा नफर्केपछिजिल्लावासी झन आक्रोसित भएका छन्। अस्पतालमा आएका बिरामी डाक्टरले सेवा नदिने भनेपछि अन्य ठाउँमा जान बाध्य छन्। डाक्टरको कमी कमजोरीका कारण गर्भवती महिलाको मृत्युका विषयमा छानविन पछि सत्य कुरा आउने भएपनि अन्य डाक्टरहरूले हड्ताल गरेर नागरिकले स्वास्थ्य उपचार पाउने अधिकारबाट बन्चित गराइएको दिपक श्रेष्ठले गुनासो गरे। डाक्टरको हड्ताल देखाएर घटनाको ढाकछोप गर्न लागिएको भन्दै उनले अस्पतालको सेवा दिन नसक्ने व्यवस्थापन समितिले समेत राजीनामा दिनुपर्ने माग गरे। डाक्टरहरूले जिल्ला प्रशासन कार्यालयलाई समेत बोधार्थ लेखेर काममा फर्कन दवाव दिए सामूहिक राजीनामा दिने धम्की दिएका छन्। कमलामाई नगरपालिका५ सिलामेकी २६ वर्षीया गंगाकुमारी गुरुङ श्रेष्ठको प्रसूति गराउने क्रममा सिन्धुली अस्पताल ल्याएकोमा डाक्टरले प्रयोग गरेको सुईका कारण मृत्यु भएको पीडित पक्षको आरोप छ।"
रुकुममा जीप दुर्घटना : मृत्यु हुने पाँचैजनाको पहिचान खुल्यो,"रुकुम : रुकुम पश्चिमको बाँफिकोट गाउँपालिका८ दुलीमा भएको जीप दुर्घटनामा मृत्यु हुने पाँचैजनाको पहिचान खुलेको छ । आज बिहान भएको जीप दुर्घटनामा चारजनाको घटनास्थलमा र एकजनाको उपचारका लागि अस्पताल लैजाँदै गर्दा बाटोमा मृत्यु भएको थियो । मृत्यु हुनेमा रुकुम पश्चिमको बाँफिकोट गाउँपालिका गाउँपालिका५ का ७० वर्षीय कर्ण बाठा मगर सोही ठाउँका ४८ वर्षीय देउचन खत्री, सानीभेरी गाउँपालिका५ का २३ वर्षीया शितल कुसारी, बाँफिकोट गाउँपालिका८ की २२ वर्षीय रेखा केसी र उनका २२ दिने छोरा रोशन केसी रहेका छन् । दुर्घटनामा परी सानीभेरी गाउँपालिका ५ कै २३ वर्षीया शीतला कुसारीको अस्पताल ल्याउने क्रममा बाटोमै मृत्यु भएको जिल्ला प्रहरी कार्यालय रुकुम पश्चिमका प्रहरी निरीक्षक विष्णुकुमार श्रेष्ठले जानकारी दिए। दुर्घटनामा १० जना घाइते भएका छन् । घाइतेमध्ये चारजनालाई उपचारका लागि मेडिकल कलेज कोहलपुर पठाइएको छ । उनीहरुलाई हेलिकप्टरमार्फत् पठाइएको हो । अन्य घाइतेलाई उपचारका लागि जिल्ला अस्पताल सल्लेमा ल्याइएको छ । घाइते केहीको जिल्ला अस्पताल सल्लेमा उपचार भइरहेको छ । सानीभेरी गाउँपालिका५ हाँसुदेखि जिल्ला सदरमुकाम जाँदै गरेको लु १ ज १७४७ नं को जीप आज बिहान दुलीको मोचेखोलामा दुर्घटनामा परेको थियो । जीपमा १४ यात्रु सवार थिए ।"
दलित समुदायको तथ्यांक सर्वेक्षण गर्दै काठेखोला,"बागलुङ : बागलुङको काठेखोला गाउँपालिकाले दलित समुदायको तथ्यांक सर्वेक्षण सुरु गरेको छ । गाउँपालिकाको आयोजना र गाउँपालिकास्तरीय स्थानीय दलित समन्वय समितिको सहयोगमा पालिकाभरी रहेका दलित समुदायहरूको तथ्यांक सर्वेक्षण गर्न सुरू गरेको गाउँपालिकाका प्रवक्ता टिका संगम विकले बताए । जातिय विभेद विरुद्धको जागरण,सामाजिक एवं आर्थिक सशक्तिकरण हाम्रो अभियानभन्ने नाराका साथ पालिकाभित्र रहेका दलितहरूको जनसंख्या,रोजगार,बेरोजगार,आर्थिक अवस्था र पालिकाप्रति उनीहरुले चाहेको कार्यक्रमको बारेमा तथ्यांक संकलन सुरु गरिएको गाउँपालिका स्तरीय स्थानीय दलित समन्वय समितिका संयोजक पूर्णमाया सुनारले बताइन् । गाउँपालिकाको वडा नम्बर १ देखि ८ सम्मका दलित समुदायको आर्थिक,सामाजिक एवं सांस्कृतिक अवस्थाको स्थिति कस्तो रहेको छ भन्ने बारेमा तथ्यांक सर्वेक्षण गर्न जेठ ५ गतेदेखि वडावडामा गणकहरू पुगिसकेको संयोजक सुनारले बताइन् । तथ्यांक सर्वोक्षणमा दलित समुदायको लागि आगामी दिनमा गर्न सकिने हकहित,अधिकार र कल्याणको लागि के कस्ता योजना र कार्यक्रम गर्न सकिन्छ बारेमा समेत सुझाव संकलन गर्न लागिएको गाउँपालिकाका प्रवक्ता विकले बताए । उनले सर्वेक्षणमा दलित समुदायको लागि पालिकामार्फत् कस्ता योजनाहरु संचालन गर्नुपर्छ भन्ने प्रश्नहरु समेत समावेश गरेको बताउँदै प्रतिवेदनबाट आएका सुझाव अनुसार आगामी वर्षदेखि योजना र कार्यक्रम बनाएर संचालन गरिने बताए । सर्वेक्षण पश्चात निर्माण हुने प्रतिवेदन पालिका,समितिमा रहने र अध्ययन र सामुदायिक विकासको लागि प्रयोग गरिने समितिका संयोजक सुनारको भनाइ छ ।"
आज सिथि नखः पर्व नेवार समुदायमा मनाउँदै (तस्बिर),"भक्तपुर : नेवार समुदायले आज सिथि नखः पर्व मनाउँदैछन। जेष्ठ शुक्ल पक्ष षष्ठीअर्थात् कुमार षष्ठीका दिन मनाउने यस पर्वलाई नेवार समुदायले वर्षा अघिको अन्तिम चाडको रुपमा समेत मनाउने गर्छन्। भगवान कुमारको जन्म दिनसमेत भएकाले यस दिन कुमारको पूजा गरी विशेष प्रकारको पकवान बारा खाने चलन रहेको छ। यस दिन विशेषगरी बारावो (दालबाट बनेको नेवारी परिकार) र चातमारी (चामलको पिठोबाट बनेको नेवारी परिकार)खाइन्छ। सिथि नखःको दिन नेवार समुदाय मुहान, कुवा, इनार, पोखरी, धारालगायतका पानीको स्रोत सरसफाइ गर्दछन्। हिँउदमा पुरिएको, थुनिएको र सुकेको मूललाई वर्षात्को पानीले फुटाउने भएकाले पनि सिथि नखःको दिन पानीको मूलको सफाइ गर्ने गरेको स्थानीयले बताएका छन्। सिथि नखःले मनसुन सुरू हुन लागेको संकेत गर्छ। सिथि नखःपछि खेतमा धान रोप्ने काम सुरू हुन्छ। यसको अवसरमा भक्तपुरका स्थानीयवासीले इनार, मन्दिर परिसर र दातत्रेमा मूर्ति सरसफाई गरेका छन् । तस्बिर : अभिषेक महर्जन"
सुनको मूल्य प्रतितोला १ हजार रुपैयाँले घट्यो,काठमाडौं : सुनको भाउ १ हजार रुपैयाँले घटेको छ। नेपाल सुन चाँदी व्यवसायी महासंघका अनुसार आज छापावाल सुनको मूल्य १ हजार रुपैयाँले घटेर प्रतितोला १ लाख ८ हजार ८०० रुपैयाँमा खरिदबिक्री भइरहेको छ। तेजाबी सुन १ लाख ८ हजार ३०० रुपैयाँ कायम भएको छ। अघिल्लो कारोबार दिन बुधबार छापावाल सुन तोलाको १ लाख ९ हजार ८०० रुपैयाँ पुगेको थियो। सुनको मूल्य घटेसँगै चाँदीको भाउ पनि घटेको छ। चाँदी प्रतितोला १३५७५० रुपैयाँ तोकिएको छ। बुधबार चाँदी १३६० रुपैयाँमा कारोबार भएको थियो।
गौतमबुद्ध विमानस्थलमा छैनन् नियमित उडान,"बजार नदेखेर कम्पनीहरूले उडानको इच्छा देखाएनन्, २० लाख यात्रु क्षमता ३४ हजारमा सीमित काठमाडौं : भैरहवास्थित गौतमबुद्ध अन्तर्राष्ट्रिय विमानस्थल सञ्चालनमा आएको १ वर्ष भइसकेको छ। विमानस्थलको २०७९ जेठ २ गतेबाट औपचारिक रूपमा सञ्चालनमा आएको थियो। गौतमबुद्ध विमानस्थललाई सञ्चालनमा ल्याउनका लागि सेवा शुल्कमा छुट, ग्राउन्डह्यान्डलिङमा छुट लगायत बाध्यकारी नियम बनाए पनि अन्तर्राष्ट्रिय उडान भने खासै हुन सकेन। विमानस्थलको भौतिक संरचनामा करिब ८ अर्ब र मुआब्जा वितरणमा करिब २७ अर्ब रुपैयाँ खर्च भएको छ। बितेको १ वर्षमा अन्तर्राष्ट्रिय विमानस्थलमा ३ सय ५९ उडान तथा अवतरण भएको प्रमुख हंसराज पाण्डे बताउँछन्। जसमा १ सय ८० आगमन र १ सय ७९ प्रस्थान भए। विमानस्थलमा आगमन गर्ने यात्रुको संख्या १४ हजार ७ सय ३९ र प्रस्थान गर्ने यात्रुको संख्या २० हजार १ सय ३८ भएको विमानस्थलले जनाएको छ। कुल यात्रुसंख्या ३४ हजार ८ सय ७७ रहेको छ। ६ करोड १९ लाख रुपैयाँको आम्दानी अन्तर्राष्ट्रिय विमानस्थलले गरेको छ। अन्तर्राष्ट्रिय विमानस्थलले सञ्चालन खर्च धान्नका लागि कम्तीमा ६० करोड रुपैयाँ वार्षिक आम्दानी गर्नुपर्ने नेपाल नागरिक उड्डयन प्राधिकरणले जनाएको छ। आँखाले हेरेर गर्ने (भिजुअल फ्लाइट रुुल्स) र उपकरण हेरेर गर्ने (इन्स्टूमेन्टल फ्लाइट रुल्स) दुवै उडान भर्न सकिने गौतमबुद्ध विमानस्थल सरकारको राष्ट्रिय गौरवको आयोजना पनि हो। दिगो पर्यटन विकासका लागि मुलुकमा अर्को वैकल्पिक अन्तर्राष्ट्रिय विमानस्थलका लागि भैरहवा विमानस्थल निर्माण गरिएको हो। बितेको एक वर्षमा जजिरा एयरले मात्र नियमित व्यावसायिक उडान भरेको छ। कुवेतको जजिरा एयरले गौतमबुद्ध अन्तर्राष्ट्रिय विमानस्थलमा सबैभन्दा पहिलो व्यावसायिक उडान पनि भरेको थियो। विमान कम्पनीले सातामा ३ उडान भर्दै आएको विमानस्थल प्रमुख पाण्डेले बताए। समीक्षा अवधीमा जजिरा एयरले १४ हजार ६ सय ९३ यात्रुलाई सेवा दिएको छ। तर, गत महिनाबाट नै जजिराले नियमित उडान भने बन्द गरेको छ। जजिराले रातिको समय उडान भर्ने भएकाले विहान वा दिउँसोको समयमा सार्न भनेपछि अहिले उडान बन्द गरेको हो। व्यावसायिक उडानको तालिकाको प्रक्रियामा रहेकाले अहिलेलाई जजिराले उडान बन्द गरेको जानकारी दिएको नेपाल नागरिक उड्डयन प्राधिकरणका सहायक प्रवक्ता ज्ञानेन्द्र भूलले बताए। यही अप्रिल २० बाट बन्द भएको उडान मे ८ बाट पुनः सुरु गर्ने भनिए पनि जानकारी केही आएको छैन, उनले भने। एउटा जहाजका लागि विमानस्थल खुल्ला राख्नुपर्ने भएपछि सञ्चालन खर्च बढ्ने भन्दै उडान समय सार्न भनिएको हो। अहिले विमानस्थलसँग कुनै नियमित उडान छैन। जजिराले प्राधिकरणसँग गरेको अस्थायी हवाइ सञ्चालन सम्झौता पनि जेठ १ गतेबाट नै सक्किएको छ। जजिराले पुनः उडान सुरु गर्न प्राधिकरणसँग हवाई सम्झौता पनि गर्नुपर्ने हुन्छ। भैरहवाबाट उडान पुनः सुचारु गर्ने सम्बन्धमा जजिराको टोलिले प्राधिकरणसँग भेट गरेपनि प्रस्ताव भने पठाइ नसकेको भुलले बताए। जजिराले विमानस्थलले सुझाएको समयमा उडान भर्न भने सहमति जनाएको बताइन्छ। प्राधिकरणले उक्त अन्तर्राष्ट्रिय विमानस्थल संचालनमा ल्याएसँगै यहाँ उडान भर्ने अन्तर्राष्ट्रिय वायुसेवा कम्पनीलाई छुट पनि दिँदै आएको छ। प्राधिकरणका अनुसार यस विमानस्थलमा अवतरण शुल्क, विश्राम शुल्क, सञ्चार तथा उड्डयन शुल्क र सुरक्षा जाँच शुल्कमा शत प्रतिशत छुट छ। यस्तै ग्राउन्डह्यान्डलिङमा पनि ५० प्रतिशत छुट छ। विमानस्थलको ग्राउन्ड ह्यान्डलिङ नेपाल वायुसेवा निगमले गर्दै आएको छ। विमानस्थल सञ्चालनमा आएको ५ महिनासम्म पनि अन्तर्राष्ट्रिय वायुसेवा कम्पनी इच्छुक नदेखिपछि प्राधिकरणले राष्ट्रिय ध्वाजाबाहक नेपाल एयरलाइन्स र हिमालय एयरलाइन्सलाई बाध्यकारी निर्देशन पनि दिएको थियो। प्राधिकरणले त्रिभुवन अन्तर्राष्ट्रिय विमानस्थलबाट दैनिक रूपमा तीनभन्दा बढी उडान गर्ने सबै अन्तर्राष्ट्रिय विमान कम्पनीलाई भैरहवाबाट पनि गर्नुपर्ने व्यवस्था गरेको थियो। नेपाल एयरलाइन्सले भैरहवाबाट उडान सुरु गर्न सकेन भने हिमालय एयरलाइन्सले चार्टर्ड उडान भए पनि गरेको थियो। अहिले हिमालयको चार्टर्ड उडान बन्द छ। नेपाल एयरलाइन्सले पनि भारतको दिल्ली र मलेसियामा साताको १ उडान गर्ने तयारी गरेको एयरलाइन्सका प्रवक्ता रमेश पौडेलले बताए। जेठ २९ गतेबाट साताको एक पटक काठमाडौंक्वालाम्पुर काठमाडौं उडान सुरु हुने पौडेलले जानकारी दिए। बौद्धमार्गी देश कम्बोडिया र म्यानमारले पनि यहाँ उडान भर्ने चासो देखाएका छन्। म्यानमारको डेलिगेशन समुह नै आएर छलफल गरेको विमानस्थल प्रमुख हंसराज पाण्डे बताउँछन्। पहिला चार्टर्ड उडान गर्ने भनेको उक्त विमान कम्पनीले पछि नियमित उडान गर्ने आशा विमानस्थलको छ। यो विमानस्थल सञ्चालनमा आएसँगै हंगेरीको वायु कम्पनी विज एयरले आबुधाबीकाठमाडौं उडान भर्ने भनेको थियो। तर, धेरै सर्त राखेपछि प्राधिकरणले पूरा गर्न सकेन र उक्त उडान पनि सुरु भएन। योबाहेक प्राधिकरणसँग विमानस्थललाई थप स्वचालित कसरी गराउने भन्ने व्यापारीक योजना भने केहि छैन। प्राविधिक रूपमा त्रिभुवन विमानस्थल सरह नै गौतमबुद्ध विमानस्थल सक्षम भएपनि आकर्षित भने हुन सकेको देखिँदैन। वायु कम्पनीले बजार सुनिश्चित भएको ठाउँमा मात्र उडान भर्ने हुँदा अहिलेलाई गौतमबुद्धमा बजार नदेखेर नै उडानको इच्छा नदेखाएको सहायक प्रवक्ता भूल बताउँछन। निर्माण सुरु भएको ८ वर्षपछि गौतमबुद्ध अन्तर्राष्ट्रिय विमानस्थलमा व्यवसायिक उडान सुरु भएको थियो। २०७१ साल माघमा शिलन्यास भएको विमानस्थल आयोजनाको ८ पटक म्याद थप गरेर भौतिक संरचना, सञ्चार उपकरण जडानलगायत सबै काम सम्पन्न भएको हो। अन्तर्राष्ट्रिय उडान भर्ने जहाजहरूका लागि विकल्प अवतरणका लागि गौतमबुद्ध विमानस्थललाई लिन सक्ने पनि भनिएको थियो। तर, एक वर्षमा कुनै पनि अन्तर्राष्ट्रिय जहाज डाइभर्ट गरेर गौतमबुद्धमा अवतरण गरेनन्, उनीहरूको रोजाइ भारत नै पर्यो।"
"रातो मच्छेन्द्रनाथको भोटो जात्रा आज, उपत्यकामा सार्वजनिक बिदा","काठमाडौं : वर्षा र सहकालका देवता रातो मच्छेन्द्रनाथको भोटो बिहीबार देखाइने भएको छ।भोटो जात्रालाई करिब आठ सय वर्षअघिसम्म जावलाखेल जात्रा भनिन्थ्यो। जा (भात) वला (छर्ने) भएकाले यसलाई जावलाखेल जात्रा भन्ने गरिएको रातो मच्छेन्द्रनाथको भोटो जात्राको साइत हेर्ने काममा सक्रिय हुँदै आउनुभएका नेपाल पञ्चाङ्ग निर्णायक विकास समितिका पूर्वसदस्य कीर्तिमदन जोशीले जानकारी दिए। भूत, प्रेतलाई खाना दिन यो जात्रा गरिएको विश्वास छ। भोटो जात्रा सुरु भएको यकिन तिथिमिति अहिलेसम्म पत्ता नलागेको उनले बताए। मच्छेन्द्रनाथको यात्रा भने करिब एक हजार तीन सय वर्ष अघि नै सुरु भएको हो। किम्वदन्तीअनुसार यो यात्रा सुरु भइसकेपछि नागराज कर्कोटककी रानीको आँखा दुख्यो। कर्कोटक वैद्यको खोजीमा लागे। खेतमा काम गरिरहेका किसानलाई वैद्य ठानी नागलोकअर्थात् टौदह लगे। डराएका किसानले मच्छेन्द्रनाथको प्रार्थना गरी हात माडेर मयललाई औषधिका रुपमा कर्कोटकलाई दिए। औषधिले रानीको आँखा दुख्ने रोग निको भयो। पुरस्कारस्वरुप मणि माणिक्यले युक्त भोटो किसानलाई दिएर मनुष्यलोकमा फर्काइयो। किसानले भोटो खेतको डिलमा राखेर काम गर्न थाले। मनुष्यरुपी भूत आएर भोटो लग्यो। किसानले खोजे। पाएनन्। मच्छेन्द्रनाथको जात्रा हेर्न जाँदा आफूले पुरस्कारस्वरुप पाएको भोटो मनुष्यका रुपमा आएको भूतले लगाएको देखेर किसानले दाबी गरे। भूतले दिन नमानेपछि विवाद भयो। कर्कोटक नागलाई समेत बोलाएर सोधखोज गरियो। अन्तिममा भोटोको अधिकारी दुवै हुन नसक्ने निष्कर्ष निकाली मच्छेन्द्रनाथको जिम्मा लगाइयो। आधिकारिक प्रमाणसहित आउनेलाई भोटो दिन रातो मच्छेन्द्रनाथको रथ यात्रा सकेपछि भोटो जात्रा गर्ने परम्परा बस्यो। त्यो वर्षदेखि प्रत्येक साल साइत हेरेर भोटो देखाउने गरिएको जनविश्वास छ। अहिलेसम्म कसैले प्रमाण जुटाएर भोटो लैजान नसकेको किम्बदन्ती छ। पछिल्लो समय गुठी संस्थान ललितपुरका प्रतिनिधिले राष्ट्राध्यक्षको उपस्थितिमा भोटो देखाउने जात्रा गरिँदै आएको छ। यो जात्रा हेर्न आइतबार राष्ट्रपति रामचन्द्र पौडेल जानेछन्। यस अवसरमा सरकारले आज उपत्यकामा सार्वजनिक बिदा दिएको छ। रासस यो पनि पढ्नुहोस काठमाडौं उपत्यकामा भोलि सार्वजनिक विदा"
बाराको श्रीगढीमाई बहुमुखी क्याम्पसलाई १४ कठ्ठा जग्गा दान,"सोही अनुसार उनीहरुले क्याम्पसलाई जग्गा दान गरेका हुन् । महागढीमाई नगरपालिका१ का नागेन्द्रप्रसाद चौधरीले १० कठ्ठा तथा पन्नालाल प्रसाद, प्रेम प्रसाद, सुमित्रा देवी र नरेशप्रसाद जयसवालले एकएक कठ्ठा जग्गा दान गरेका क्याम्पस सञ्चालक समितिका सदस्य अमित चौधरीले जानकारी दिए। कलैया : बाराको श्रीगढीमाई बहुमुखी क्याम्पसलाई विभिन्न दाताले ५६ लाख बराबरको १४ कठ्ठा जग्गा दान गरेका छन् । केही समयअघि क्याम्पसको आयोजनामा श्रीमद् भागवत तथा गढीमाई महोत्सवका अवसरमा विभिन्न व्यक्तिले क्याम्पसलाई जग्गा दान गर्न प्रतिबद्धता जनाएका थिए । सोही अनुसार उनीहरुले क्याम्पसलाई जग्गा दान गरेका हुन् । महागढीमाई नगरपालिका१ का नागेन्द्रप्रसाद चौधरीले १० कठ्ठा तथा पन्नालाल प्रसाद, प्रेम प्रसाद, सुमित्रा देवी र नरेशप्रसाद जयसवालले एकएक कठ्ठा जग्गा दान गरेका क्याम्पस सञ्चालक समितिका सदस्य अमित चौधरीले जानकारी दिए। पाँचै जनाले बुधबार मालपोत कार्यालयमा गई जग्गा क्याम्पसको नाममा पास गरी लालपुर्जा क्याम्पस सञ्चालक समितिका अध्यक्ष विजयकुमार स्वर्णकार र क्याम्पस प्रमुख धर्मेन्द्रप्रसाद यादवलाई हस्तान्तरण गरे। यसैगरी क्याम्पसले महायज्ञबाट सङ्कलन भएको रकमबाट चार लाखका दरले थप चार कठ्ठा जग्गा खरिद गरेको अध्यक्ष स्वर्णकारले जानकारी दिए।"
"नुन र चिनी कति खाने, धेरै खाँदा के हुन्छ?","आधुनिक समयमा मानिस स्वास्थ्यका विभिन्न समस्याहरुबाट गुज्रिरहेका छन् । तौल बढ्नु अहिलेको सबैभन्दा ठूलो समस्या बनेको छ । यसलाई समयमै नियन्त्रण गर्न सकिएन भने यसले धेरै समस्या निम्त्याउन सक्छ । यसका लागि सबैभन्दा पहिले आफ्नो खानपानमा नियन्त्रण गर्नुका साथै दैनिक रुपमा चिनी र नुनको मात्रामा पनि ध्यान दिनुपर्छ । चिनी र नुनले स्वास्थ्यलाई कसरी हानि र फाइदा गर्छ भनेर हेर्नु पर्छ। एक व्यक्तिले हरेक दिन १५ ग्रामसम्म नुन खाने गर्छ तर दैनिक ६ ग्रामभन्दा बढी नुन खानु हुँदैन भनिन्छ। सोडियम शरीरका लागि निकै महत्वपूर्ण हुन्छ तर शरीरमा सोडियमको मात्रा बढेमा दमको समस्या, छातीमा जलन हुने, हड्डीको रोग, सुन्निने र उच्च रक्तचापको समस्या आउन सक्छ। प्राकृतिक चिनी तपाईको लागि प्रशोधित चिनी वा कृत्रिम मिठाई जति खराब हुँदैन। सफ्ट ड्रिंक्स, प्रशोधित जुस, कुकिज, क्यान्डी र केक जस्ता जंक फुडमा पाइने परिष्कृत चिनी हाम्रो स्वास्थ्यको लागि अत्यन्तै खतरनाक हुन्छ। जामा इन्टरनेशनल जर्नल अफ मेडिसिनमा प्रकाशित प्रतिवेदन अनुसार चिनी बढी खानेहरूमा मुटु रोगबाट मर्ने खतरा बढी देखिएको छ। हामीले खाएको चिनीको मात्राले हाम्रो हृदय रोगको जोखिम बढाउँछ। चिनी खानु आवश्यक छ, तर धेरै खानु स्वास्थ्यको लागि जोखिमपूर्ण छ। विशेष गरी प्रशोधित चिनी वा कृत्रिम मिठाईहरू खानु नै हुँदैन भनिएको छ। त्यस्तै नुनमा सोडियमको मात्रा धेरै हुन्छ । त्यसैले नुनलाई धेरै वा खानु र खानाको माथि काँचो नुन छर्किएर खानु हुँदैन। यो मुटुको लागि मात्र नभई सम्पूर्ण शरीरको लागि खतरनाक छ। एक जवान मानिसले हरेक दिन १५०० मिलीग्राम सोडियम खानुपर्छ। त्यस्तै एक वयस्क व्यक्तिले हरेक दिन ५ ग्रामभन्दा कम नुन खानुपर्छ। नुन सोडियमको एक मात्र स्रोत होइन। रोटी, पिज्जा, स्यान्डविच, चिसो मासु, सूप, नुनिलो स्न्याक्स, कुखुरा, पनीर, अमलेट सबैमा सोडियमको मात्रा उच्च हुन्छ। सोडियमले हाम्रो मृगौलामा धेरै नराम्रो प्रभाव पार्छ। साथै यसले शरीरमा पानी जम्न सक्छ। यसले उच्च रक्तचाप पनि निम्त्याउँछ।"
नक्कली शरणार्थी प्रकरण : पक्राउ परेकाले बयानमा के भने ?,"काठमाडौं : नक्कली शरणार्थी प्रकरणमा पक्राउ परेकाहरू कोही अरूको थप्लोमा दोष थोपर्दै छन् भने कोही आरोपबाट पन्छिन,् केही नजाने जस्तो गरी बयान दिइरहेका छन्। प्रहरी अनुन्धान र दिएका बयानले यस्तै देखाउँछ। अनुसन्धानमा तानिएका सरकारका पूर्वमन्त्रीदेखि उच्च तहका कर्मचारीहरू यो प्रकरणबाट कसरी शुद्ध भइन्छ भनेर बयानमा कुरा चपाइचपाइ बोलिरहेको अनुसन्धानमा संलग्न उच्च प्रहरी अधिकारी बताउँछन्। पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी र तत्कालीन सुरक्षा सल्लाहकार इन्द्रजित राईले दिएका बयान यस्ता छन्। बालकृष्ण खाँण : टेकबहादुर पाण्डेलाई नेपाल सरकारको सचिव भएपछि चिनेको हुँ। नरेन्द्र केसी मेरो निजी सचिव थिए। टोपबहादुर रायमाझीसँग चिनजान छ। भुटानी शरणार्थीसम्बन्धी स्थायी र दीर्घकालीन समस्याको समाधानको उपायहरू पहिल्याउन बनेको बालकृष्ण पन्थी संयोजकत्वको कार्यदलले दिएको प्रतिवेदनउपर छलफल भएको हो। निर्णयहरू कार्यान्वयन गर्न मन्त्रिपरिषद् समक्ष पेस भएको हो। कागजातहरू केके पेस भए मलाई सम्झना भएन। नेपाल सरकार कार्य सम्पादन नियमावलीले मन्त्री, सचिव र अन्य पदाधिकारीलाई कार्यक्षेत्र तोकेको छ। मन्त्रीले आफ्ना अधिकार सचिवलाई समेत प्रत्यायोजन गरिएको हुन्छ। तसर्थ मन्त्रालयको अभिलेखहरूको सुरक्षा गर्ने जिम्मेवारीसमेत तोकिएको छ। एउटै प्रतिवेदनको एउटै विषयमा फरक व्यहोरा हुन सक्दैन। भुटानी शरणार्थीको नाममा नेपालीहरूलाई मिसाइ भुटानी शरणार्थी बनाइ तेस्रो देश पठाइदिन्छौं भनी रकम लिएको भन्ने आरोपमा मेरो संलग्नता छैन। गैरभुटानी शरणार्थी बनाइ अमेरिका पठाउने कार्य ठीक होइन। मैले सो कार्य गर्न सोच्न पनि सक्दिनँ। टोपबहादुर रायमाझी : केशव दुलालसँग सुजाता कोइरालाको घरमा जाने आउने क्रममा चिनजान भएको हो। सानु भण्डारीसँग पनि मेरो फोन सम्पर्क भई कुराकानी भएको हुन सक्छ। तर, भुटानी शरणार्थीको विषयमा कहिले कुराकानी भएको थिएन। टेक नारायण पाण्डे मेरो जिल्लावासी भएको र नेपाल सरकारको सचिव भएको हुँदा चिनजान भएको हो। इन्द्रजित राई पार्टीको कामको सिलसिलामा चिनजान भएको हो। बालकृष्ण खाँणलाई विद्यार्थी राजनीति गर्ने क्रममा चिनेको हुँ। मैले इन्द्रजितलाई चिनाइदिएको भन्ने कुरा सरासर गलत हो। इन्द्रजित राई र सानु भण्डारीबीचको लेनदेन विषयहरूमा उहाँहरूले जान्ने कुरा हो। मलाई जानकारी छैन। मैले कुनै रकम लिएको छैन। मेरो छोरा पक्राउ परी हतकडी लगाएको खबर सुनेकाले आफूलाई पनि पक्राउ गरी हतकडी लगाउँछन् भन्ने लागेकाले मन बिग्रिएको हुँदा केही अवधि सम्पर्कविहीन भएको थिएँ। सोही क्रममा प्रहरीले खोजतलास गर्ने क्रममा पक्राउ परेको हुँ। कदम रोकिएको मात्र हो। आफैं सम्पर्कमा आउने थिएँ। डा इन्द्रजित राई : गृह मन्त्रालयमा सल्लाहकार पदमा कार्यरत रहँदा सयौं मानिसको दिनमा फोन आउने गरेकोमा कोकोसँग कुरा हुन्थ्यो मलाई याद भएन। सानु भण्डारीसँग पनि मेरो फोन सम्पर्क भई कुराकानी भएको हुनसक्छ। तर, भुटानी शरणार्थीको विषयका कहिले कुराकानी भएको थिएन। केशवप्रसाद दुलाल, सानु भण्डारीबीच आर्थिक लेनदेनको विषयमा कहिले झगडा भएको थिएन र छैन। निजहरू मेरो अफिसमा एकदुईपटक आउँदा सामान्य भेटघाट र विभिन्न विषयमा छलफल हुने गरेको थियो।"
सोती घटना पीडितले कहिले पाउने न्याय ?,"अन्तरजातीय प्रेम सम्बन्धलाई बिहेमा परिणत गर्न भनेर २०७७ जेठ १० गते पश्चिम रुकुमको चौरजहारी ८ सोती पुगेका जाजरकोट खलंगाका नवराज विक गाउँलेको कुटाइबाट मारिए। उनी मात्र होइन उनलाई साथ दिन गएका अरू पाँच जना युवाहरू पनि सँगै मारिए। जाजरकोट : जाजरकोट भेरी नगरपालिका४ रानागाउँका नवराज विकसहित ६ जनाको सामूहिक हत्या गरेको जेठ १० गते तीन वर्ष पुग्यो। तर, नवराजकी आमा उर्मिला विकको आँखा अहिले पनि रसाइरहन्छन्। छोराको सम्झनामा उनी टोलाइरहन्छिन्। हत्याकाण्डको मुख्य दोषी छुट्दा न्यायको आशा मर्दै गएको उनले बताइन्। उनीहरूलाई जन्मकैद भए छोराको आत्मले शान्ति पाउने थियो। हामीले न्याय पाउने थियौं, उनले भनिन्, न्यायकै लागि तीनचारपटक काठमाडौं पुगिसक्यौं। रुकुम त जानेआउने भइरहेको छ। पटकपटक फैसलाको पेसी सरिरहेको छ। गत वैशाख २४ मा पेसी तोकिएकोमा जिल्ला न्यायाधीश विदेश भ्रमणमा रहेकाले जेठ ३० मा पेसी सारिएको छ। उर्मिला व्यग्रतापूर्वक जेठ ३० गतेलाई पर्खिरहेकी छन्। रुकुम जिल्ला अदालतले उक्त दिन अन्तिम फैसलाको पेसी तोकेको छ। तर, न्यायका लागि पर्खिनुपरेको तीन वर्ष धेरै लामो भएको उनी बताउँछिन्। आफ्ना छोराको हत्या गर्नेलाई कारबाहीका लागि आमाहरूले आवाज उठाउन भने छाडेका छैनन्। कहिले रुकुम अदालत पुग्छन् त कहिले धर्ना बस्न काठमाडौंको माइतीघर। अन्तरजातीय प्रेम सम्बन्धलाई बिहेमा परिणत गर्न भनेर २०७७ जेठ १० गते पश्चिम रुकुमको चौरजहारी ८ सोती पुगेका जाजरकोट खलंगाका नवराज विक गाउँलेको कुटाइबाट मारिए। उनी मात्र होइन उनलाई साथ दिन गएका अरू पाँच जना युवाहरू पनि सँगै मारिए। नवराजसहित ६ जनाको ज्यान गयो। नवराजको मल्ल थरकी एक किशोरीसँग दुई वर्षदेखि प्रेम सम्बन्ध रहेको र उक्त सम्बन्धलाई केटी पक्षले अस्वीकार गरेका कारण दुवै परिवारबीच सम्बन्ध राम्रो थिएन। छोरीको प्रेम सम्बन्ध मल्ल परिवारले सदाको लागि छुटाउन चाहन्थ्यो तर प्रेमीप्रेमिकाले त्यो सम्बन्धलाई बिहेमा परिणत गरेर अझ मजबुद बनाउन चाहन्थे। केटा कथित तल्लो जातको र गरीब भएकै कारण केटीका आमाबाबुले त्यो प्रेमलाई स्वीकार गर्न नसक्दा ६ जनाको सामुहिक नरसंहार भएको दलित अधिकारकर्मीको भनाइ छ। रुकुम पश्चिमको चौरजहारी नगरपालिका सोती गाउँमा ६ जनाले ज्यान गुमाएको घटनामा ३४ जनाविरूद्ध सामूहिक हत्या, जातीय छुवाछुत तथा भेदभावलगायतको अभियोगमा मुद्दा दायर भएको र ३४ जना नै पक्राउ परेकामा ११ जना उच्च र सर्वोच्च अदालतको आदेशले रिहा भएका र बाँकी २३ जना पुर्पक्षका लागि जेलमा रहेको जिल्ला अदालत, रुकुम पश्चिमका तहसिलदार विष्णुप्रसाद पौडेलले बताए। मुद्दाको फैसला अहिलेसम्म भएको छैन। आगामी जेठ ३० गते पेशी तोकिएकोे तहसिलदार पौडेलले बताए। जाजरकोटको भेरी नगरपालिका४, रानागाउँका २१ वर्षीय नवराज विक त्यो दिन बेलुका करिब ५६ बजेतिर जाजरकोटबाट १९ जनाको टोली सोती पुग्यो। केटीको घरमा नपुग्दै दलितको छोरो ठकुरीकी छोरी लिन आउने आँट गर्ने भन्दै सोतीका स्थायियले केटाहरूलाई लखेट्दै भेरी किनारमा कुटिकुटी मारेर ६ जनालाई फालिदिए। बाँकी अरु भागेर ज्यान जोगाए। नवराजसहित भेरी नगरपालिका४ का सन्दीप विक र गणेश बुढा, भेरी नगरपालिका ११ का लोकेन्द्र सुनार, भेरी नगरपालिका११ का गोविन्द शाही र चौरजहारीका टीकाराम सुनार घटनामा परि ज्यान गुमाएका थिए। नबराजकी आमा उर्मिला भन्छिन् अहिलेसम्म न्याय पाएका छैनौं। कति छुटिसके रे अहिलेसम्म फैसला भएको छैन। दोषीलाई जन्मकैद होस्, मेरो छोरो मरे पनि न्याय नमरोस्।"
"रुकुम पश्चिममा जिप दुर्घटना : ४ जनाको मृत्यु, १० घाइते","रुकुम : रुकुम पश्चिमको बाँफिकोट गाउँपालिका८, दुलीमा बिहीबार बिहान जिप दुर्घटना हुँदा ४ जनाको मृत्यु भएको छ। दुर्घटनामा १० जना घाइते भएका छन्। बाँफिकोट८ वडा अध्यक्ष धनबहादुर खत्रीका अनुसार सानीभेरी गाउँपालिका५ का कर्णे बाठा र देउचन खत्री, बाँफीकोट गाउँपालिका८ की रेखा खत्री र उनको सानो छोराको दुर्घटनामा मृत्यु भएको छ। सुत्केरी महिला र बच्चाको पहिचान सकेको छैन्। जिपमा जम्मा १४ यात्रु सवार थिए। घाइतेमध्ये ४ जनाको अवस्था गम्भीर रहेको वडाध्यक्ष खत्रीले बताए। गम्भीर घाइतेहरूलाई हेलिकप्टरबाट उपचारका लागि अन्यत्र लैजाने तयारी रहेको उनको भनाइ छ। सानीभेरी गाउँपालिका३ घ्युढुंगाबाट मुसीकोटतर्फ आउँदै गरेको जु १ ज १७४७ नम्बरको जिप भई दुर्घटनामा परेको जिल्ला प्रहरी कार्यालयका प्रमुख नमराज भट्टराई बताए। घटनास्थलमा उद्धारको काम भइरहेकोले यसबारे विस्तृत विवरण आउन बाँकी रहेको उनले बताए।"
बाघको आक्रमणबाट ज्यान गुमाएकाको परिवारलाई राहत,प्रमुख जिल्ला अधिकारी गोपालप्रसाद अर्यालले बाघपीडित परिवारलाई १० लाख राहत रकम हस्तारण गरेका छन्। कञ्चनपुर : कञ्चनपुरमा बाघको आक्रमणबाट ज्यान गुमाएका पीडित परिवारलाई राहत रकम हस्तान्तरण गरिएको छ। बाघको आक्रमणबाट ज्यान गुमाएकी बेलौरी नगरपालिका८ पचुईँकी ४२ वर्षीया गङ्गा चन्दको परिवारलाई राहत रकम हस्तान्तरण गरिएको हो। प्रमुख जिल्ला अधिकारी गोपालप्रसाद अर्यालले बाघपीडित परिवारलाई १० लाख राहत रकम हस्तारण गरेका छन्। वन्यजन्तुबाट हुने क्षतिको राहत सहयोग निर्देशिकाबमोजिम नियमानुसार पाउने राहत रकम मृतकका परिवारलाई हस्तान्तरण गरिएको डिभिजन वन कार्यालय कञ्चनपुरका प्रमुख शम्भुप्रसाद तिवारीले जानकारी दिए। गत वैशाख ८ गते पचुईँस्थित खप्टीनालामा घाँस काट्न गएकी चन्दलाई बाघले आक्रमण गरेको थियो। सँगै घाँस काट्न गएका स्थानीयले भागेर ज्यान जोगाएका थिए। बर्दिया राष्ट्रिय निकुञ्ज र शुक्लाफाँटा राष्ट्रिय निकुञ्जको प्रावधिक टोलीले अर्को दिन बाघलाई नियन्त्रणमा लिएर चिडियाखाना पठाइएको थियो। खोजी गर्ने क्रममा चन्दको शव खप्टीनाला क्षेत्रमा भेटिएको थियो।
