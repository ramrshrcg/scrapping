शीर्षक,विवरण
रेलमा घाटाको व्यापार,"नागरिकका आधारभूत आवश्यकतामा सरकारले व्यापारभन्दा सेवा गर्ने नीति राख्नुपर्छ। जनताको आवश्यकताकै वस्तु तथा सेवाको व्यापारबाट नाफा कमाउनु कल्याणकारी राज्यको धर्म हुन सक्दैन। उदार पुँजीवादी मुलुकमा समेत सार्वजनिक यातायातलाई नागरिकको आधारभूत आवश्यकता माने रै राज्यले सेवा दिइरहेको हुन्छ। विकसित देशमा सहरमा नगर बस र रेलहरू चल्छन्, तर ती राज्यको लगानीका हुन्छ। छिमेकी भारतमै पनि रेल सेवामा मात्रै होइन, सहरसहरमा सार्वजनिक बस सेवामा सरकारी लगानी छ। हाम्रो देशको एउटामात्रै रेल सेवा जुन जनकपुरबाट भारतसम्म पुग्छ, त्यो सरकारी लगानीकै हो। नागरिकको सेवाका खातिर रेल सञ्चालन हुनु त सुखदै हो, तर सुरु भएको धेरै समय नबित्दै यसले पनि नेपाल सरकार मातहतका संस्थाको उही नियति व्यहोरेको छ घाटैघाटा। कतिपय सेवा यस्ता हुन्छन्, जसमा सरकारले लगानी गर्यो भन्दैमा नाफै गर्नुपर्छ भन्ने हुँदैन। तर, नेपालमा भने उदेकलाग्दो के हुन्छ भने सरकारले कुनै सेवा र उत्पादनमूलक उद्यम व्यवसाय गर्यो कि घाटै हुन्छ। नाफा तै साह्रै बिरलैमात्रै। जनकपुरजयनगर रेलसेवा पनि अपवाद बन्न सकेन। महिनाको आम्दानी ८९ लाख, खर्च दोब्बर। भारतीय समाजमा चल्तीको उखान आम्दानी अठनी, खर्च रुपैयाँ। जो चरितार्थ भएको छ। भारतीय कर्मचारीको भरमा १ अर्बभन्दा बढी आफ्नो लगानीको रेलसेवा सरकारले चलाइरहेको छ। भारतीयहरूको महँगो तलब छ। २० नाम उनीहरूले मासिक ७० लाख लिन्छन्, जब कि महाप्रबन्धकदेखि १ सय २६ जनाको संख्याका नेपाली कर्मचारीको तलब १७ लाख छ। रेल सेवा सुरु गरेको दुई वर्ष बितिसक्दा पनि स्वदेशी मानवसंशाधनलाई रेल सञ्चालनको मुख्य जिम्मेवारी सुम्पिन नसक्नु नै घाटाको एउटा मुख्य कारण हो। अर्काेचाहिँ भारतमै पनि यात्रुवाहक रेलसेवाले होइन कि मालबाहक साधनले कमाइ गर्छ। हाम्रोमा चाहिँ यात्रुबाहकमा मात्रै सीमित गरिएको छ रेलसेवालाई। मर्मत, सम्भारदेखि सबै कामका लागि भारतमै भर पर्नुपरेको छ। रेल सेवालाई ३५ किलोमिटरभन्दा बढी क्षेत्रमा विस्तार गर्न सकिएको छैन। रेलसेवा विस्तार र यसको सेवालाई पनि यात्रुदेखि मालबाहकसम्म पुर्याउन आवश्यक छ। र, भारतीय मानवसंसाधनको निर्भरताबाट पनि मुक्ति दिलाउनुपर्छ। तबमात्रै रेलसेवा घाटामा जाँदैन।"
गौरवका सडकमा एमालेले उधिनेका समस्या,"काठमाडौं : संसदीय प्रणालीमा प्रमुख प्रतिपक्षलाई भावी सरकार (वेटिङ गभर्मेन्ट) मानिन्छ। जनताका पीडा, दुःख र व्यथाको उठान गर्ने, सरकारलाई दबाब दिने र सुशासनका पक्षमा उभिन सरकारलाई बाध्य पार्ने भूमिका प्रतिपक्षले निर्वाह गर्छ, भन्ने मान्यता राखिन्छ। अर्थात्, प्रतिपक्ष भनेको कहिले पनि चुप लागेर बस्नु बस्दैन। यतिबेला प्रतिपक्षको भूमिकामा छ एमाले। पटकपटक सरकारको नेतृत्व गरिसकेको एमालेले हालै सुदूरपश्चिमको बैतडी झुलाघाटदेखि सुदूरपूर्वको पाँचथरको चिवाभन्ज्याङसम्म यात्रा गर्यो। मध्यपहाडी क्षेत्रमा १ करोड २० लाख बढी जनसंख्या रहेको एमालेको भनाइ छ। एमालेले मध्यपहाडी र त्यससँग जोडिएका सडक र जनतासँग साक्षात्कार गर्यो। पहाडी भूभागको बदलिँदो तस्बिर, त्यस क्षेत्रका समस्या, समृद्धिका अवसर तथा चुनौतीबारे प्रत्यक्ष रूपमा अनुभूत गरिएको एमालेले जनाएको छ। सडकका अवस्थाबारे प्रतिवेदन बनाएर सरकारलाई पनि बुझाएको छ। १ हजार ८ सय ७९ किलोमिटर लामो यात्राको नेतृत्व एमाले अध्यक्ष एवं पूर्वप्रधानमन्त्री केपी शर्मा ओलीले गरेका थिए। एमालेले मध्यपहाडी लोकमार्गसहित ६ राजमार्गको पनि अध्ययन गरेको थियो। तमोर कोरिडोर(चतारामूलघाटसुभांगखोलागणेशचोक) राजमार्ग, चतरालेगुवा(कोशी कोरिडोर) राजमार्ग, मदनभण्डारी राजमार्ग, कान्ति राजमार्ग, हुलाकी राजमार्ग पनि मध्यपहाडी लोकमार्गसँग जोडिएका छन्। के भन्छन् विज्ञ ? अख्तियारका पूर्वआयुक्त डा गणेशराज जोशी ठूला आयोजना समयमा नसकिनु पुरानै रोग भएको बताउँछन्। पूर्वानुमानको लेखाजोखा नहुनु, प्राविधिक क्षमता र दक्ष जनशक्तिको अभाव, स्रोतको सुनिश्चिता नहुनु, स्थानीय स्तरमा अन्तरद्वन्द्वलगायतका कारणले आयोजना समयमा सक्न कठिन हुने गरेको जोशी बताउँछन्। स्थानीय स्तरमा हुने राजनीतिक, आर्थिक, सामाजिक, सांस्कृतिक झैझमेलाले धेरै आयोजना प्रभावित भएका छन्, उनले भने, जग्गा अधिग्रहण नगरी आयोजना सुरुवात गरिन्छ। अलाइमेन्ट, मुआब्जा वितरण जस्ता कुरामा पूर्वानुमान नगरी काम थाल्दा समस्या आउँछ। पूर्वसचिव खेमराज रेग्मी राजनीतिक इच्छा शक्तिको अभावले विकास निर्माणका काम अधुरा रहँदै आएको बताउँछन्। प्रधानमन्त्री र मन्त्रीले एक पैसा पनि चाहिँदैन भन्ने हो भने समयमा नै काम सकिन्छ्, उनले भने, राजनीतिक नेतृत्वको इच्छा शक्ति र मन्त्री इमान्दार हुने हो भने विकास निर्माणले गति लिन्छ। पछिल्लो समय आयोजना (प्रोजेक्ट)हरू राजनीतिक नेतृत्वका लागि दुहुनु गाई जस्तै भएको रेग्मी बताउँछन्। ट्रान्सपरेन्सी नेपालका पूर्वअध्यक्षसमेत रहेका रेग्मी ठूला आयोजना समयमा नसकिनुको मुख्य कारण नै भ्रष्टाचार भएको बताउँछन्। उनका अनुसार मन्त्री र कर्मचारीको अस्थिरता, जवाफदेहिविहीनताको परिणाम, राजनीतिक हस्तक्षेप, दण्डहिनता नै आयोजना समय नसकिनुका कारण हुन्। सरकार अस्थिर छ, कर्मचारीलाई अझ अस्थिर बनाएको छ, नेपाल भन्छन्, आयोजनामा अनुकुल मान्छे लाने प्रवृत्ति छ। ६६ महिनामा परिवर्तन भइरहन्छन्। अनि कहाँबाट समयमा आयोजना सकिन्छन् त ? मध्यपहाडी सडकमा एमालेले देखेका समस्या यस्ता छन् : पुष्पलाल (मध्यपहाडी) राजमार्ग आयोजना मध्यपहाडी राजमार्ग सुदूरपश्चिमदेखि सुदूरपूर्वलाई जोड्ने रणनीतिक एवं पहाडी क्षेत्रको विकास र समृद्धिको संवाहक हो। आर्थिक वर्ष ०६४६५ बाट निर्माण सुरु भएको यो राजमार्ग ०७३७४ मै निर्माण सम्पन्न भइसक्नुपर्ने हो। तर, काममा ढिलासुस्तीका कारण ०८४८५ मा मात्रै यो आयोजना सक्ने लक्ष्य सरकारको छ। अर्थात्, झन्डै ११ वर्षपछि धकेलिएको छ। यो सडक निर्माणमा समय मात्र होइन, बजेट पनि बढ्दै गएको छ। सुरु लागत ३३ अर्ब ३६ करोड थियो। तर, अब दोब्बरभन्दा पनि निकै बढी अर्थात् ८४ अर्ब ३३ करोड लागत लाग्दैछ। मध्यपहाडका २६ जिल्लाका २ सय १५ बस्ती जोड्दै निर्माण हुने यस सडकबाट मध्यपहाडमा बसोबास गर्ने करिब १ करोड जनता प्रत्यक्ष लाभान्वित हुने एमालेले जनाएको छ। आयोजनालाई आर्थिक वर्ष ०६७६८ देखि २ खण्डमा विभाजन गरी मध्यपहाडी पूर्वखण्ड (करिब ७२१ किमि) र मध्यपहाडी पश्चिम खण्ड (करिब ११५८ किमि) निर्माण कार्य भइरहेको छ। आव ०६९७० देखि सरकारले राष्ट्रिय गौरवको आयोजनामा समावेश गरेको छ। मध्यपहाडीसँग जोडिने जिल्लाहरू पूर्वको पाँचथर जिल्लाको चिवाभन्ज्याङदेखि पश्चिमको बैतडी जिल्लाको झुलाघाटसम्म यो सडक निर्माण हुनेछ। पाँचथर, तेह्रथुम, धनकुटा, भोजपुर, खोटाङ, ओखलढुंगा, उदयपुर, सिन्धुली, रामेछाप, काभ्रेपलाञ्चोक, सिन्धुपालचोक, नुवाकोट, धादिङ, गोरखा, लमजुङ, कास्की, पर्वत, बागलुङ, पूर्वीरुकुम, पश्चिमरुकुम, जाजरकोट, दैलेख, अछाम, डोटी, डडेलधुरा, बैतडी जिल्लाहरू जोडिने। मध्यपहाडीको अवधि र सम्पन्न हुने समय लम्बाइ : १८७९ किलोमिटर पुरा भएको : १४०२ किमिसुरु भएको : ०६४६५ साल सुरुको लक्ष्य : ०७३७४ सालमा निर्माण सक्ने अबको लक्ष्य : ०८४८५ मा सक्ने। लागत सुरु अनुमान : ३३ अर्ब ३६ करोडअब लाग्ने : ८४ अर्ब ३३ करोड पूर्वको पाँचथर जिल्लाको चिवाभञ्ज्याङदेखि पश्चिमको बैतडी जिल्लाको झुलाघाटसम्म डबल लेन स्तरमा कालोपत्रेसहितको सडक निर्माण गर्ने सरकारको लक्ष्य छ। यो सडकमा १ सय ३७ वटा पुल निर्माण गर्नुपर्छ। हालसम्मको प्रगति बाँकी काम ३६१ किमि सडक कालोपत्रे गर्नुपर्ने। २० वटा पुल निर्माण गर्नुपर्ने। ११६ किमि सडक र १५ वटा पुलको ठेक्का व्यवस्थापन गर्नुपर्ने अवस्था छ। ०८०८१ को बजेट विनियोजन र लक्ष्यको विवरण मुख्य समस्या अलाइनमेन्ट विवाद रूख कटानको समस्या तमोर कोरिडोर (चतरामूलघाटसुभांगखोलागणेशचोक) राजमार्ग पुष्पलाल (मध्यपहाडी) राजमार्ग आयोजना निर्देशनालयले यो मार्गमा कालोपत्रे स्तरोन्नति कार्य गरिरहेको छ। आयोजना सुरुवात मिति : आव २०७८७९आयोजना सम्पन्न हुने अवधि : ३ वर्षहाल प्रस्तावित अवधि : ३ वर्षआयोजनाको अनुमानित लागत : ५ अर्व ७६ करोड ८२ लाखआयोजनाको हालको अवस्थाःभौतिक प्रगति : २०७१ प्रतिशतवित्तीय प्रगति : १८६० प्रतिशतहालसम्मको खर्च : ७६ करोड ९५ लाख ९२ हजार उपलब्धिःभौतिक : ११२ किमि कालोपत्रे सडक निर्माण हुने।आर्थिक लाभ ताप्लेजुङ, पाँचथर, तेह्रथुम, इलाम र धनकुटालगायतका जिल्लाको तराई र अन्तरदेशीय ब्यापारमा पहुँच अभिवृद्धि हुने, पाथिभारामा पहँुच अभिवृद्धि भएर सांस्कृतिक तथा आन्तरिक पर्यटनमा अभिवृद्धि हुनेछ। वातावारणीय : रिभर कोरिडोर भएको हँुदा नदी नियन्त्रणमा योगदान पुगी अनियन्त्रित नदी कटान नियन्त्रण हुने।सामाजिक : व्यापार विस्तार, सहज जीवनयापन, शान्ति सुरक्षा तथा यातायातको सहज पहँुच।समस्या चुनौतीःखरिद गुरुयोजनाअनुरूप बजेट प्रयाप्त नरहेको। अपेक्षित उपलब्धिका लागि गर्नुपर्ने काम : ३ वर्षभित्र ११२ किमि कालोपत्रे स्तरमा स्तरोन्नति भइसक्नुपर्ने। आयोजना सम्पन्न गर्न लाग्ने लागत ४१ लाख ९१ हजार २ सय ८६ रुपैयाँको निर्माण कार्य भइरहेको। चतरालेगुवा (कोशी कोरिडोर) राजमार्गआर्थिक वर्ष २०७८७९ मा तमोर कोरिडोर (चतरामूलघाटसुभांग खोला) सडक योजना कार्यालय, धरान स्थापना भएको थियो। सोही आर्थिक वर्षदेखि चतरालेगुवा (कोशी कोरिडोर) हाल अरुण कोरिडोरको ट्याक खोल्न कार्यका लागि ठेक्का व्यवस्थापनको चरणमा रहेको छ। आयोजना सुरुवात मिति : आव २०७८७९आयोजना सम्पन्न हुने अवधि : ३ वर्षहाल प्रस्तावित अवधि : ३ वर्षआयोजनाको अनुमानित लागत : १ अर्ब २० करोड हालको अवस्थाःभौतिक प्रगति : ५ प्रतिशत वित्तीय प्रगति : हालसम्म खर्च : ४९ लाख ६२ हजार रुपैयाँ आर्थिक लाभकोशी कोरिडोर (रानीविराटनगरकिमाथांका) को बाटो छोटो तथा समतल ग्रेडमा हुने भएकाले यातायात खर्चमा न्यूनीकरण हुनेछ। यो राजमार्ग बने उत्तरको चीनदेखि दक्षिणको भारतसँग जोडिएर त्रिदेशीय व्यापारमा सहज हुनेछ। वातावरणीय अवस्था चुरे क्षेत्र र तमोर तथा अरुण नदिमा यातायातको पहुँच अभिवृद्धि भएर राज्यको प्रशासनिक नियन्त्रण मा सहजता हुनेछ। जसले गर्दा प्राकृतिक स्रोतमाथिको अनियन्त्रित दोहनमा कमि आउनेछ। सामाजिक फाइदा व्यापार विस्तार, सहज जीवनयापन, शान्ति सुरक्षा तथा यातायातको सहज पहुँच हुनेछ। समस्या चुनौतीःवन क्षेत्रको भोगाधिकार प्राप्त नहुँदा आयोजना कार्यान्वयनमा ढिलाइ भइरहेको छ। आयोजना सम्पन्न गर्न लाग्ने लागत : करिब १० अर्ब। ठेक्का व्यवस्थापनको चरणमा रहेको छ। मदन भण्डारी राजमार्ग चुरे तथा भित्रिमधेसका उपत्यकाहरू र सो क्षेत्रभित्र पर्ने खानी स्थलहरूलाई देशका प्रमुख सहरहरूसँग जोड्न झापाको बाहुनडाँगीदेखि डडेलधुराको रूपालसम्म मदन भण्डारी राजमार्ग सुरुवात भएको हो। मन्त्रिपरिषद्को २०७५ जेठ ६ को निर्णयअनुसार यो राजमार्ग निर्माण सुरु भएको हो। ०८१८२ सालमा सम्पन्न गर्ने लक्ष्य लिइएको यो राजमार्ग ३ वर्षपछि धकेलिएको छ। अब ०८४८५ सालमा सक्ने लक्ष्य लिइएको छ। समय बढेसँगै लागत पनि बढ्ने भएको छ। यो राजमार्गले कोशी, बागमती, गण्डकी, लुम्बिनी, कर्णाली र सुदूरपश्चिम गरी देशका ६ वटा प्रदेशलाई पूर्वपश्चिम जोड्नेछ। झापा, इलाम, मोरङ, सुनसरी, उदयपुर, सिन्धुली, मकवानपुर, चितवन, नवलपरासीपूर्व, पाल्पा, गुल्मी, प्यूठान, रोल्पा, सल्यान, सुर्खेत, डोटी, कैलाली र डडेलधुरा गरी १८ वटा जिल्लाहरूलाई जोडिन्छन्। सुरुवात : ०७५७६ साल सुरुको लक्ष्य : ०८१८२ सालमा सक्ने। अबको लक्ष्य : ०८४८५ मा सक्ने। अनुमानित लागत : ७५ अर्ब। हालको अवस्थाःभौतिक प्रगति : ४५ प्रतिशत (कालोपत्रे : २८५ किमि)वित्तीय प्रगति : ४४ प्रतिशत हालसम्मको खर्च ३३ अर्ब। भएका उपलब्धिःभौतिकतर्फ : ७४० किमि सडक कालोपत्रे हुने तथा १ सय ८५ वटा पुल निर्माण हुनेछन। आर्थिक : भित्रिमधेस र चुरे क्षेत्रमा ट्रान्स्पोर्ट कनेक्टिभिटी हुने, खानी स्थलमा सहज पहुँच हुने, धार्मिक स्थलमा पर्यटन बढ्ने।सामाजिक : भित्रिमधेस र चुरे क्षेत्रको सामाजिक जनजीवनमा परिवर्तन आउने। समस्या चुनौतीःसमस्या : वार्षिक कम बजेट विनियोजन भइरहेको छ। २८६ किमि सडक ठेक्का व्यवस्थापन हुन बाँकी छ। समयमा बहुवर्षीय सहमति प्राप्त नहुने, सडक निर्माणको क्रममा स्थानीयबाट क्षतिपूर्ति मुआब्जा माग भई निर्माण कार्य प्रभावित हुने गरेको छ। चुनौती : न्यून बजेट विनियोजनको कारण आयोजना लक्षित अवधिमा सम्पन्न गर्नु चुनौती नै छ। कान्ति राजमार्ग२०१३ सालबाट कान्ति राजमार्गको निर्माण सुरु भएको हो। त्रिभुवन राजमार्गको विकल्पका रूपमा यसलाई अघि बढाएको थियो। हेटौंडालाई काठमाडौं उपत्यकासँग जोड्ने यो सडक छोटो, भरपर्दो र फास्ट ट्रयाकको उपयुक्त विकल्पका रूपमा स्थापित हुने एमालेले जनाएको छ। काठमाडौंबाट हेटौंडा हुँदै वीरगन्ज नाकाबाट नेपाल तथा भारतबीचको व्यापार विस्तार तथा विस्तृत सेवा विस्तारमा समेत योगदान पुग्नेछ। यस सडक खण्डले व्यापारिक नाका वीरगन्जलाई पूर्वपश्चिम राजमार्गसँग जोड्ने भएकाले निर्माण सम्पन्न भई सवारी सञ्चालन हुँदा यस क्षेत्रका बासिन्दाले व्यापक लाभ लिन सक्ने तथा यस क्षेत्रको आर्थिक गतिविधीमा अत्यधिक रूपमा वृद्धि हुने एमालेले जनाएको छ। सुरुवात : ०६४६५ साल सुरुको लक्ष्य : ०८०८१ मा सक्ने अबको लक्ष्य : ०८३१२३० मा सक्ने अनुमानित लागत : ३३ अर्ब ३० करोड रुपैयाँ हालको अवस्थाःभौतिकतर्फ : ९१ प्रतिशत (कालोपत्रे : ७२ किमि, कच्ची ७ किमि) वित्तीयतर्फ : ७७ प्रतिशत (२५ अर्ब ८७ करोड ७ लाख खर्च) आर्थिक लाभ काठमाडौं र हेटौंडा जोडिने। समयावधि छोटो हुनेछ। काठमाडौंतराई तथा भारतसँगको पहुँच बढ्नेछ। यात्रा समय छोटो हुने भएकाले कुल यातायात खर्च न्यून भई व्यापारको लागत घट्नेछ। यस क्षेत्रका वासिन्दाको यातायात सहज हुनेछ। समस्या चुनौतीबजेट न्यून उपलब्ध हुँदै आएको छ। अत्यन्त जटिल भौगोलिक अवस्थाका कारण निर्माण कार्य सञ्चालन गर्न अन्यन्तै जोखिम छ। पहिरोको समस्या पनि उस्तै छ। अपेक्षित उपलब्धिका लागि गर्नुपर्ने काम : पहिरो व्यवस्थापन गरी तोकिएको अवधि भित्र योजना सम्पन्न गर्ने। हुलाकी राजमार्ग पूर्वदेखि पश्चिम तराई जोड्ने हुलाकी राजमार्ग रणनीतिक रूपमा पनि महत्वपूर्ण छ। यसको पूर्वपश्चिम लम्बाइ ९ सय ७५ किलोमिटर छ। तर, उत्तरदेखि दक्षिण जोडिने ३८ वटा सहायक सडकको लम्बाइ ८ सय ८२ किमि छ। हुलाकी राजमार्ग निर्देशनालय अन्तर्गत ६ वटा योजना कार्यालय छन्। सुरुवात मिति : ०६६६७सुरुको लक्ष्य : ०८०८१ मा सक्ने अबको लक्ष्य : ०८३८४ मा सक्ने अनुमानित लागत शुरुको : ६५ अर्ब २० करोड अब लाग्ने : १ खर्ब १ अर्ब ९२ करोड हालको अवस्थाःभौतिक प्रगति : ९१ प्रतिशत (कालोपत्रे : १०५१ किमि)वित्तीय प्रगति : ९१ प्रतिशत अपेक्षित उपलब्धिःआर्थिकतर्फ : स्थानीय उत्पादनको सहज बजारीकरण हुनेछ। रोजगारी सिर्जना भई तराई मधेसको समुन्न्त विकास हुनेछ। वातावारणीयतर्फ : कालोपत्रे सडकको निर्माणबाट वातावरणीय क्षय न्यूनीकरण हुनेछ। सामाजिकतर्फ : तराई मधेशका सबै जिल्ला (२१ वटा) भएर जाने र करिब ८० लाख जनसंख्यालाई प्रत्यक्ष लाभ पुग्नेछ। समस्या चुनौतीःपुलहरूको ठेक्का व्यवस्थापनका लागि स्रोत सुनिश्चितता भएको छैन। चितवन राष्ट्रिय निकुन्जमा अलाइनमेन्ट स्विकृति नभएकाले समस्या देखा परेका छन। यस्तै पर्याप्त बजेट छैन।"
"केन्द्रीय कमिटी घटाउँदै माओवादी केन्द्र, १५१ सदस्यीय प्रस्ताव","माओवादी अध्यक्ष प्रचण्ड तीन दशक बढी पार्टी नेतृत्वमा छन्। अरू नेताहरू पनि लामो समयदेखि पार्टी नेतृत्वमा छन्। जीवनभर एउटै मान्छेले पद आगेटेको भन्ने गुनासो पनि माओवादीभित्र छ। काठमाडौं : कुनै बेला माओवादी केन्द्रीय समितिको संख्या ४ हजार पुगेको थियो। बेलाबेला केन्द्रीय सदस्य थपिने र घट्ने क्रमले माओवादीको केन्द्रीय कमिटीको संख्या एकिन नै हुँदैनथ्यो। केन्द्रीय कमिटी नै जम्बो बनेको भन्दै पार्टीभित्र सानो र छरितो संगठनको माग उठ्दै आएको छ। यसैकारण माओवादी केन्द्रले अब सानो आकारको केन्द्रीय समिति बनाउने प्रस्तावसहित पार्टीको विधानको मस्यौदा बनाएको छ। १ सय ५१ सदस्यीय केन्द्रीय समितिको पार्टी प्रस्तावसहित मस्यौदा तयार भएको पार्टी सचिव एवं मस्यौदा समितिका सदस्य गणेश साहले जानकारी दिए। उक्त मस्यौदा छलफलका लागि प्रदेश, जिल्ला, पालिका र वडास्तरका पार्टीका कमिटीमा पठाइएको छ। प्रस्तावित विधानको मस्यौदाले केन्द्रीय सदस्यको एकतिहाइ अर्थात् ५१ सदस्यीय पोलिटब्युरो, त्यसको एकतिहाइ १७ सदस्यीय स्थायी समिति बनाउने प्रस्ताव गरिएको छ। त्यसैगरी पार्टी पदाधिकारी ५ देखि ७ जना राख्ने वा ९ सदस्य बनाउने ? बारे विधान सम्मेलनले टुंगो लगाउने सचिव साहले बताए। उनले भने, विधान मस्यौदाले पदाधिकारीमा अध्यक्ष, उपाध्यक्ष, महासचिव, सचिव, उपमहासचिव र कोषाध्यक्ष पदको प्रस्ताव अघि सारेको छ। अरू के थप्नेबारे गाउँदेखि केन्द्रस्तरका पार्टी नेता तथा कार्यकर्तासँग राय मागेका छौं। केन्द्रीय सदस्य रामकुमार शर्माले माओवादी केन्द्र पार्टीले पहिलोपटक सम्मेलनबाट पार्टी जीवनमा विधान बनाउन लागेको बताए। ७० वटा धारासहित पार्टी विधानको मस्यौदा बनाइएको छ। विधान मस्यौदामाथि प्रदेश, जिल्ला, पालिका र वडा तहमा छलफल गरेर माघ २१ गतेभित्र केन्द्रमा राय र सुझाव पेस गर्न अध्यक्ष पुष्पकमल दाहालले सर्कुलर जारी गरेका छन्। उक्त मस्यौदालाई टुंगो लगाउन फागुन १ देखि ३ गतेसम्म माओवादीको विधान सम्मेलन हुँदैछ। सचिव साहले भने, पार्टीको सिद्धान्त, नीति, विचार, संगठनात्मक अवधारण सहितको मार्ग चित्रसहितको विधान मस्यौदा तयार गरेर हामीले पार्टी अध्यक्षलाई बुझाएका थियौं। उहाँले त्यसलाई पार्टीको तल्लो कमिटीमा पठाउनुभएको छ। त्यसमा छलफल भइरहेको छ। माओवादीले जनयुद्ध थालेको दिन फागुन १ गतेदेखि ३ गतेसम्म काठमाडौंमा पार्टीको विधान सम्मेलनको आयोजना गर्न लागेको छ। सचिव साहका अनुसार माघ २६ गते स्थायी समितिमा तल्लो कमिटीबाट आएका सुझावबारे छलफल हुनेछ। फागुन १ गतेदेखि ४ गतेसम्म काठमाडौंमा हुने विधान सम्मेलनमा मस्यौदाको फाइल पेस हुने छ। सम्मेलनमा १ हजार तीन सय जना सहभागी हुने छन्। अहिले पार्टी संगठन धेरै जम्बो र भद्दा भयो। ६ सय बढीको त केन्द्रीय पदाधिकारी भयो, सचिव साहले भने, पार्टीमा पद धेरै भए। पार्टीको यो आवश्यकता हो कि होइन्, पदमा जानेहरूको क्षमता छ कि छैन ? भन्ने प्रश्न उठ्यो। त्यसैले छोटो आकारको पार्टी संरचना तयार गर्ने ठाउँमा पुगेका छौं। यस्तो हुने छ पार्टी संरचना सबै तहका पार्टी समितिहरू पार्टी अधिवेशन वा महाधिवेशनबाट गठन गरिने नीति विधानमा प्रस्ताव गरिएको छ। सबै तहका समिति गठन गर्दा र अधिवेशनका प्रतिनिधिहरू छनौट गर्दा बहुजातीय, सामाजिक विशेषता अनुरूपको समानुपातिक समावेशीताको आधारमा गर्ने मस्यौदामा उल्लेख छ। मस्यौदामा भनिएको छ, त्यसका लागि समितिको कुल सदस्य संख्याको ४९ प्रतिशत समानुपातिक र बाँकी ५१ प्रतिशत खुलाबाट प्रतिनिधित्वको व्यवस्था गरिनेछ। सबै तहको पार्टी समितिमा कुल सदस्य संख्याको कम्तीमा ३५ प्रतिशत महिला सहभागिता सुनिश्चित गरिएको छ। त्यसैगरी समानुपातिकतर्फको ४९ प्रतिशतलाई सतप्रतिशत मानि त्यसलाई जनसंख्याको अनुपातमा दलित, मुस्लिम, मधेसी, थारु, आदिवासी जनजाति र खसआर्य समुदायको सिट संख्या निर्धारण गर्ने मस्यौदामा उल्लेख छ। यसरी सिट निर्धारण गर्दा प्रत्येक समूहबाट ५० प्रतिशत महिला प्रतिनिधित्व हुनेछ। ४० वर्षमुनिका युवा उमेर समूहको सहभागिताका लागि ४९ प्रतिशत समानुपातिकतर्फको सिटलाई १०० प्रतिशत मानि त्यसमध्ये २० प्रतिशत युवा सहभागिता निश्चित गर्न सबै समूहबाट कम्तीमा २०२० प्रतिशत महिला युवा सहभागिताको व्यवस्था गर्ने माओवादीको नीतिमा छ। बढीमा चार कार्यकाल पदमा बस्न पाउने माओवादी अध्यक्ष प्रचण्ड तीन दशक बढी पार्टी नेतृत्वमा छन्। अरू नेताहरू पनि लामो समयदेखि पार्टी नेतृत्वमा छन्। जीवनभर एउटै मान्छेले पद आगेटेको भन्ने गुनासो पनि माओवादीभित्र छ। त्यसैकारण विधानको मस्यौदामा एउटै व्यक्ति कति कार्यकाल बस्न पाउने भन्ने प्रस्ताव गरिएको छ। केन्द्रीय समितिको पदाधिकारी तथा सदस्यहरूका लागि दुई कार्यकाल, प्रदेश समितिका पदाधिकारी तथा सदस्यहरूका लागि तीन कार्यकाल, जिल्ला र गाउँ नगरका पदाधिकारी र सदस्यका लागि चार कार्यकाल र वडा पदाधिकारी र सदस्यका लागि पाँच कार्यकाल नेतृत्व लिन पाउने व्यवस्था मस्यौदामा उल्लेख छ।"
"बर्दिवास अस्पतालको गलत रिपोर्ट, सुत्केरीमाथि अमानवीय व्यवहार","ढल्केबर(धनुषा) : महोत्तरीको बर्दिवास अस्पतालमा कार्यरत एनएम (नर्स) प्रमिला थापा महिला वार्ड देखाउँदै भन्छिन्, गर्भवतीलाई प्रसव पीडा भएर भर्ना गर्दा एन्टिनाटल वार्डमा राखिन्छ। सुत्केरी गराउन लेबर रुममा लगिन्छ। त्यसपछि बच्चा र आमा दुवैलाई पोस्टनाटल वार्डमा राख्ने गरिन्छ। तर, त्यही अस्पतालमा महोत्तरीको गौशाला नगरपालिका१ रामनगरकी २० वर्षीया सरिता महतोलाई भने त्यसो केही गरिएन। व्यथाले च्यापेपछि अस्पतालले एन्टिनाटल वार्डमा भर्ना गरेको सरितालाई त्यहाँका स्वास्थ्यकर्मीले वास्तै गरेनन्। सरिताले एन्टिनाटल वार्डमै बच्चा जन्माइन्। सुत्केरी भइसकेपछि पोस्टनाटल वार्डमा पुर्याउनुपर्ने सरिता अहिले पनि एन्टिनाटल वार्डमै छिन्। कारण हो, अस्पतालको ल्याबले दिएको अप्रत्यासित रिपोर्ट। शुक्रबार साँझ प्रसव पीडा सुरु भएपछि सरितालाई उनका परिवारले बर्दिवास अस्पताल भर्ना गरेका थिए। त्यहाँ सरितालाई एन्टिनाटल वार्डमा राखियो। डाक्टरले उनको केही प्रशिक्षण गर्न सुझाव दिए। रगतका नमुनाहरू त्यही अस्पतालको ल्याबमा जाँचियो। सरिताको ल्याब रिपोर्टमा एचआईभी रियाक्टिभ देखाइयो। त्यो रिपोर्टले सरिता र उनका आफन्त मात्र तर्सेनन् त्यहाँका स्वास्थ्यकर्मीले सरिताको शरीर छुनसमेत इन्कार गरे। अस्पतालले थमाएको रिपोर्टमा सरिताका आफन्तले रत्तिभर विश्वास गरेनन्। केही दिनअघि मात्रै उनका श्रीमान् प्रेमकुमार महतोले सरितालाई गौशालास्थित स्वास्थ्य केन्द्रमा लगेर रगत जाँच गराएका थिए। त्यहाँ एचआईभी निगेटिभ देखाइएको थियो। त्यो रिपोर्ट डाक्टरलाई देखाए। तर, डाक्टरले त्यो रिपोर्टलार्ई मानेनन्। रगतको नमुना लिएर बर्दिवासको शुभ स्वस्तिक हस्पिटल पुगेर फेरि जाँच गराए। त्यहाँ पनि एचआईभी निगेटिभ देखियो। रगतकै काम हुने बर्दिवास रेडक्रसमा चेकजाँचका लागि सरिताको रगतको नमुना लगियो। त्यहाँ पनि एचआईभी ननरियाक्टिभ देखाइयो। यी सबै रिपोर्ट देखाउँदा पनि बर्दिवास अस्पतालका डाक्टरहरू मान्न तयार हुनुभएन। उहाँहरू एकतर्फी रूपमा सरकारी ल्याबको रटान रटिरहनु भएको छ, प्रेम भन्छन्, एचआईभी भनेर अस्पतालमै अमानवीय व्यवहार भयो। अन्य सबै ठाउँमा निगेटिभ देखाउने अनि यहाँ पोजेटिभ ? यो लापरबाहीको हद भएन र ? गलत रिपोर्ट देखाएर अस्पतालले हदैसम्म पीडा दिएको सरिताका आफन्त बताउँछन्। सरिताकी सासु तारादेवी महतो भन्छिन्, रिपोर्ट आइसकेपछि पनि बुहारी व्यथाले तड्पिरहिन्। हामीले नर्सलाई पनि गुहार्यौं। तर, कसैले सुनेनन्। अस्पतालमै पीडा बुझ्ने कोही भएन। शनिबार बिहान ४ बजे बच्चा आफैं भयो। हेर्न कोही डाक्टर आएनन्। एन्टिनाटल वार्डमै अर्का बिरामीकी एक कुरुवा महिलाले भनिन्, त्यहाँ म प्रत्यक्षदर्शी थिएँ। त्यतिबेलाको अवस्था एकदमै डरलाग्दो थियो। अस्पतालको बेड मात्रै थियो। आफन्तकै भरमा त्यो (सरिता) नानीको सुत्केरी भयो। बेडमै बच्चा भएको देखेर सबैले भनेपछि मात्रै डाक्टर टाका लगाउन आएका थिए। ल्याबको त्रुटि रिपोर्टले गर्दा समस्या उत्पन्न भएको अस्पताल स्रोतको दाबी छ। त्रुटि त भएकै छ। गुणस्तरहीन किटका कारण त्रुटि देखिएको हुनुपर्छ। यहाँको ल्याबले एचआईभी पोजेटिभ देखाएको छ। अन्य तीन ठाउँको रिपोर्ट निगेटिभ छ। त्यसैले हाम्रो रिपोर्टमा केही इरर रहेको हुनुपर्छ, अस्पताल स्रोतले भन्यो। नाम उल्लेख नगर्ने शर्तमा एक स्वास्थ्यकर्मीले रिपार्टमा पोजेटिभ देखिएपछि सावधानी मात्रै अपनाएको र बिरामीको परिवारले भनेजस्तो कुनै अमानवीय व्यवहार नभएको बताए। अमानवीय व्यवहार भयो भनेर बिरामी पक्षलाई लागेको होला। कुनै स्वास्थ्यकर्मीले त्यसो गर्दैनन्। रिपोर्टले देखाइसकेपछि सावधानी अपनाउँनै पर्यो, उनले भने, हामीले उच्च सुविधा भएको ठाउँमा लैजान भनेकै हौं। उहाँहरूले लैजानु भएन। (१) बर्दिवास अस्पतालको एचआईभी पोजेटिभ रिपोर्ट । तर, उहि व्यक्तिको (२) रेडक्रस, (३) शिवस्वस्तिक अस्पताल र (४) गौशाला पोलिक्लिनिकको एचआईभी नेगेटिभ रिपोर्ट । शनिबार सरिताको रगतको नमुना जनकपुरस्थित प्रादेशिक ल्याबमा जाँच गराउँदा त्यहाँ पनि एचआईभी नन्रियाक्टिभ आएको सरिताका श्रीमान् प्रेमकुमार महतोले जानकारी दिए। तर, बर्दिवास अस्पतालका ल्याब इन्चार्ज मनोज राय यादव आफ्नो रिपोर्टमा कुनै त्रुटि नरहेको दाबी गर्छन्। हामीले डिटरमाइन किटबाट जाँच गरेका हौं। त्यसमा पोजेटिभ देखाएको हो। यसलाई भेरिफाइ गर्न थप दुइटा जाँच गर्नुपर्ने हुन्छ। त्यसमा निगेटिभ या पोजेटिभ के देखाको हो त्यसले अन्तिम रिपोर्ट तयार गर्छ, ल्याब इन्चार्ज यादव भन्छन्, हामीले रगतको नमुनालाई डिटरमाइन किटबाटै तीनतीनपटक जाँच गरेका छौं। सबैमा एचआईभी रियाक्टिभ देखाएको छ। यसमा हाम्रो कुनै त्रुटि छैन। यस विषयमा बर्दिवास अस्पतालका मेडिकल सुप्रिटेन्डेन्ट डा कृष्णा महर्जनसँग प्रतिक्रिया लिन खोज्दा उनी बोल्न मानेनन्। केही महिनाअघि मात्रै बर्दिवास अस्पतालकै लापरबाहीले महोत्तरीको बर्दिवास नगरपालिका१४ का उमेश महतोको ज्यान गएको थियो। उमेशको मृत्युपछि स्थानीयले प्रदर्शनसमेत गरेका थिए।"
माइतीघरको निषेधाज्ञा हटाउन माग गर्ने नेविसंघका कार्यकर्ता पक्राउ,"काठमाडौं : सत्तारुढ दल नेपाली कांग्रेसको विद्यार्थी संगठन नेविसंघले सरकारले माइतीघर मण्डलालाई निषेधित क्षेत्र तोकेको विरोधमा प्रदर्शन गरेको छ। आइतबार बिहान थापाथली क्याम्पस नजिकै भेला भएर नेविसंघको काठमाडौँ जिल्ला कार्यसमितिले माइतीघरमा निषेधित क्षेत्र हटाउनुपर्ने भन्दै प्रदर्शन गरेको हो। निधारमा कालोपट्टी बाँधेर प्रदर्शन गरेका उनीहरूले माइतीघरको निषेधाज्ञा खारेज गर, अभिव्यक्ति स्वतन्त्रता कायम गर लगायतका प्लेकार्ड बोकेका थिए। विरोध प्रदर्शन गर्नेक्रममा २२ जना विद्यार्थीलाई प्रहरीले पक्राउ गरेको छ। प्रचण्ड नेतृत्वको वर्तमान सरकारमा नेविसंघकै माउ पार्टी कांग्रेस पनि सहभागी छ। माइतीघर मण्डला क्षेत्रलाई निषेधित क्षेत्र घोषणा गरेपछि निषेधाज्ञा हटाउनुपर्ने माग गर्दै विभिन्न समूहले प्रदर्शन गरिरहेका छन्। विरोध प्रदर्शन गर्नेहरूलाई प्रहरीले पक्राउ गर्ने गरेको छ।"
माघ २० गतेभित्र संसद अधिवेशन सुचारु हुने,"काठमाडौं : प्रतिनिधि सभाका सभामुख देवराज घिमिरेले संसदीय समितिमा भएका विधेयकको अवस्थाको बारेमा जानकारी दिएका छन्। प्रतिनिधिसभाअन्तर्गत रहेका समितिका सभापतिसँग आज बिहान भएको बैठकमा संसदको क्यालेण्डर बनाएर अगाडि बढ्नुपर्नेमा जोड दिएका हुन्। बैठकपछि राज्य व्यवस्था तथा सुशासन समितिका सभापति रामहरि खतिवडाले सभामुखले समितिबाट विधेयक छिटोभन्दा छिटो आए सदन चलाउन सजिलो हुने बताएको जानकारी दिए। खतिवडाले माघ १८ गतेदेखि २० सम्ममा संसद अधिवेशन सुचारु हुने सम्भावना रहेको बताए। माघ १८ गतेदेखि २० सम्ममा संसद चल्न सक्ने सम्भावना छ। त्यसैले सभामुख ज्यूले संसदीय समितिमा भएका विधेयकको अवस्थाको बारेमा जानकारी लिनुभयो। विधेयक समितिबाट छिटो आए सदन चल्न सजिलो हुन्थ्यो भन्ने कुरा भयो।उनले भने, संसदलाई नयाँ रुप दिन संसदको क्यालेण्डर बनाएर जाँदा कतिको उपयुक्त हुन्छ भन्नेबारे पनि छलफल भयो। उनले एनसेलको बारेमा धेरै समितिमा छलफल भएकाले एकै ठाउँमा बसेर छलफल गर्न आफूले प्रस्ताव राखेको बताए। उनले भने,सत्तामा हुँदा विधेयकलाई एउटा पक्षले हेर्ने र प्रतिपक्षमा हुँदा अर्को आँखाले हेर्ने प्रवृति विकास भएको छ। कतिपय विधेयकको विषयलाई हाई लेभलमा छलफल हुनु आवश्यक छ। दलहरुबीच कुरा नमिल्दा समितिमा संवैधानिक परिषद्, टीआरसी, विद्यालय शिक्षालगायतका विधेयकहरू अड्किएर बसेका छन्।"
"प्रधानमन्त्रीले बीपीका उपकूलपतिलाई भनेपदाधिकारीलाई काठमाडौं नबोलाउनुहोस्, तुरून्तै धरान जानुहोस्","काठमाडौं : प्रधानमन्त्री पुष्पकमल दाहाल प्रचण्डले बीपी कोइराला स्वाथ्य विज्ञान प्रतिष्ठानका उपकूलपतिलाई तत्काल कार्यकारिणी समितिको बैठक डाक्न निर्देशन दिएका छन् । उनले प्रतिष्ठानका उपकुलपति डा प्रह्लाद कार्कीलाई आइतबार आफ्नो कार्यकक्ष सिंहदरबारमा बोलाएर समितिको बैठक बोलाउन निर्देशन दिएका हुन्। प्रधानमन्त्रीले उपकूलपति डा कार्कीलाई भने, 'तपाईंले पदाधिकारीलाई काठमाडौँ नबोलाउनुस्, धरान जानुस्, कार्यकारिणी समितिको बैठक बोलाउनुस्,अन्तर्वार्ताको मिति तोक्नुहोस् र नियमावली संशोधनको प्रस्ताव सिनेटमा लैजाने निर्णय गर्नुस् ।' यसैबीच प्रधानमन्त्रीले सहकूलपति तथा स्वास्थ्य तथा जनसङ्ख्यामन्त्री मोहनबहादुर बस्नेतलाई फोन गरेर आजैका मितिले कानुनअनुसार २१ दिनको समय राखेर सिनेटको मिति तोक्न समेत निर्देशन दिएका छन्। प्रधानमन्त्री प्रचण्डले यही माघ २ गते नै स्वास्थ्यमन्त्री बस्नेतलाई बोलाएर बीपी प्रतिष्ठानका शिक्षक,कर्मचारी र चिकित्सकहरूका आवाज सुनेर समस्या समाधान गर्न निर्देशन दिएका छन्।"
गठबन्धन सरकार पूर्णरुपमा असफल : प्रदीप ज्ञवाली,काठमाडौं : नेकपा एमालेका उपमहासचिव प्रदीप ज्ञावलीले वर्तमान सरकार पूर्णरुपमा असफल भएको बताएका छन्। आइतबार चितवनको भरतपुरमा प्रेस चौतारीले आयोजना गरेको पत्रकार सम्मेलनमा उनले मुलुकका सबै अंगहरु फेल भइसकेको र सरकार पूर्णरुपमा असफल भएको बताएका हुन् । उनले वर्तमान सरकारबाट जनतामा नैराश्यता छाएको भन्दै एमाले हस्तक्षेपकारी भूमिका निर्वाहको लागि आन्दोलनमा जान लागेको बताए । उनले वर्तमान सरकारलाई जनताप्रतिको जवाफदेहिता र विश्वास नरहेको र सत्ता टिकाउन शक्ति केन्द्रहरुको भक्तिभाव गर्ने काममा लागिपरेको आरोप लगाए । ज्ञवालीले भारतसँग हालै भएको सम्झौताले नेपाललाई दीर्घकालीन रुपमा असर पर्ने जिकिर गरे । नेता ज्ञवलीले बचतकर्ताको पैसा हिनामिना गर्ने संचालकलाई कानुनी दायरामा ल्याउनुपर्नेमा जोड दिए । नेता ज्ञवालीले सहकारी पीडितहरूको पैसा सरकारले तिर्नुपर्छ भन्नु गैर जिम्मेवार कुरा भएको बताए।
संसद् बैठक क्यालेन्डरबनाएर सञ्चालन गर्न छलफल,"काठमाडौं : संसद्को आगामी सत्रदेखि क्यालेन्डर बनाएर सञ्चालन गर्ने सम्बन्धमा छलफल गरिएको छ । सभामुख देवराज घिमिरेले आइतबार प्रतिनिधिसभाअन्तर्गतका विभिन्न समितिका सभापतिसँग सो विषयमा संयुक्तरुपमा छलफल गरेका हुन्। छलफलपछि सञ्चारकर्मीसँग कुरा गर्दै उनले भने, 'संसद्को आगामी अधिवेशनदेखि नै थप प्रभावकारी ढङ्गले बैठक सञ्चालन गर्न क्यालेन्डर निश्चित गर्ने र त्यसका लागि १५ दिनको, ३० दिनको र सिङ्गो सत्रका लागि अलगअलग क्यालेन्डर बनाउनेबारेमा छलफल भएको छ ।' साथै संसद्को सत्र कहिलेसम्म सञ्चालन गर्ने सम्बन्धमा पनि छलफल भएको र विभिन्न रायसुझाव प्राप्त भएको उनले बताए। सभामुख घिमिरेले आगामी हिउँदे सत्र चाँडै बोलाउने र त्यसका लागि गर्नैपर्ने तयारीका सम्बन्धमा पनि राय,परामर्श प्राप्त भएको बताए । बैठकमा उनले समितिमा विधेयकसम्बन्धी अवस्था र बाँकी रहेका विषयका बारेमा जानकारी लिनुका साथै आवश्यकताअनुसार बैठक बोलाएर समझदारीका साथ छिटो सक्न निर्देशन दिएका छन्। सो अवसरमा एउटै विषयमा फरकफरक समितिले गर्ने छलफल सम्बन्धमा कुरा भएको र समन्वयका लागि सभामुखले निर्देशन दिएका हुन् । बैठकमा दातृ निकायबाट समितिलाई हुने विभिन्न सहयोगका विषयमा पनि छलफल भएको र त्यस्तो छलफल एकीकृतरुपमा तथा संसद् सचिवालयलमार्फत गर्दा राम्रो हुने सुझाव आएको सभामुख घिमिरेले बताएको समाचार राससमा छ। बैठकमा शिक्षा,स्वास्थ्य तथा सूचना प्रविधि समितिका सभापति भानुभक्त जोशी, कानुन, न्याय तथा मानवअधिकार समितिका सभापति विमला सुवेदी, कृषि, सहकारी तथा प्राकृतिक स्रोत समितिका सभापति डा आरजु राणा, राज्यव्यवस्था तथा सुशासन समितिका सभापति रामहरि खतिवडा, अर्थसमितिका सभापति सन्तोष चालिसे सहभागी थिए।"
एमालेबाट निर्वाचित जनप्रतिनिधि जिल्ला अध्यक्ष र सचिवमा उम्मेदवार बन्न नपाउने,"काठमाडौं : नेकपा (एमाले)ले जिल्ला कमिटीको अधिवेशनमा पार्टीबाट निर्वाचित जनप्रतिनिधिलाई कार्यकारी पदमा उम्मेदवार बन्न नपाउने व्यवस्था गरेको छ । एमाले प्रचार विभाग प्रमुख राजेन्द्र गौतमले सङ्घीय, प्रदेश र स्थानीय तहमा निर्वाचित जनप्रनिनिधिले जिल्ला कमिटीको अधिवेशनमा कार्यकारी पद अध्यक्ष र सचिवमा उम्मेदवार हुन नपाउने बताए । जिल्ला कमिटीको उपाध्यक्ष र उपसचिवमा भने जनप्रतिनिधिलाई उम्मेदवार बन्न पाइने व्यवस्था गरेको छ । उनका अनुसार प्रतिनिधिसभा सदस्य, राष्ट्रियसभा सदस्य, प्रदेशसभा सदस्य, पालिकाका प्रमुख, उपप्रमुख, अध्यक्ष, उपाध्यक्ष र वडाध्यक्ष जिल्ला कमिटीको अध्यक्ष तथा सचिव पदमा उम्मेदवार बन्न नमिल्ने गरेर मापदण्ड बनाइएको छ । जिल्ला अधिवेशन तोकिएको अवस्थामा अधिवेशनका लागि उम्मेदवार र प्रतिनिधि छनोटको मापदण्ड बनाई प्रदेश तथा जिल्ला कमिटीलाई पठाइसकेको उनले जानकारी दिए । यस्तै जिल्ला कमिटीको पदाधिकारी पदमा उम्मेदवार हुन कम्तीमा पार्टी सदस्य भएको पाँच वर्ष पुगेको र एक कार्यकाल जिल्ला कमिटीको सदस्य वा सोसरहको भूमिका निर्वाह गरेको हुनुपर्ने उल्लेख गरिएको छ । यस्तै जिल्ला कमिटीमा सदस्यको उम्मेदवार हुन पार्टी सदस्यता लिएको कम्तीमा तीन वर्षको समयावधि पूरा गरेको वा पालिका कमिटी सदस्य वा वडा पदाधिकारी भई एक कार्यकाल काम गरेको हुनुपर्ने एमालेले मापदण्ड बनाएको छ । यस्तै एमालेले जिल्ला कमिटीमा सहभागी हुने प्रतिनिधिकोसमेत मापदण्ड बनाएको छ । एमालेले जिल्ला कमिटीमा १५ प्रतिशत ४० वर्ष मुनिका युवाको प्रतिनिधित्व गर्न निर्देशन दिएको छ । प्रतिनिधि हुनका लागि कम्तीमा दुई वर्ष पार्टी सदस्य भएको हुनुपर्ने उल्लेख गरिएको छ । एमाले केन्द्रले आगामी जेठभित्र जिल्ला अधिवेशन सक्न निर्देशन दिएको छ । रासस"
काम नगर्ने मन्त्रीलाई अब राखिँदैन : प्रधानमन्त्री (भिडियो),काठमाडौं : प्रधानमन्त्री पुष्पकमल दाहाल प्रचण्डले संक्रमणकालीन न्यायसँग सम्बन्धित विषयलाई सहमतिमा नै टुङ्गो लगाउने बताएका छन् । असंलग्न आन्दोलन (नाम)को शिखर सम्मेलनमा भाग लिई आइतबार स्वदेश फर्केपछि त्रिभुवन विमानस्थलमा पत्रकार सम्मेलन गर्दै प्रधानमन्त्री प्रचण्डले संक्रमणकालीन न्यायसंग सम्बन्धीत विषयमा छलफल भइरहेको भन्दै संसद्को आगामी बैठक सुरु हुने वित्तिकै सहमतिबाट शान्ति प्रक्रियाको बाँकी काम टुङ्गो लगाइने बताएका हुन्। उनले सरकारको काम कारबाहीलाई गति दिइएको भन्दै मन्त्रीलाईसमेत सोही अनुसार काम कारबाही गर्न स्पष्ट निर्देशन दिइएको बताए। प्रधानमन्त्री प्रचण्डले रुस वा युक्रेनको लडाइँमा नेपाली युवा रुसी वा अन्यत्र भर्ती भएको भन्नेबारेमा सरकार निकै गम्भीर र संवेदनशील रहेको जिकिर गरे । विगतमा सम्झौता भएका भारत र बेलायतबाहेक अन्यत्र कतै पनि नेपाली युवालाई सेनामा भर्ती गर्ने नीति नभएको उनको भनाइ थियो । उनले नाम सम्मेलनका क्रममा गणतन्त्र युगाण्डाको राजधानी कम्पालामा रुसका उपविदेशमन्त्रीसँग पनि भेटेर परराष्ट्रमन्त्रीले कुरा गरेकाे स्पष्ट पार्दै नेपाली युवालाई फिर्ता पठाइदिन आग्रह गरिएको बताए । प्रधानमन्त्री प्रचण्डले असंलग्न आन्दोलन (नाम)को शिखर सम्मेलनमा नेपालको सहभागीता सफल भएको र केहि साइडलाईन भेटवार्ता भएको जानकारी दिए।
कोशीमा पहिचान पक्षधरसँग वार्ताको तयारी थालियो,"विराटनगर : कोशी प्रदेश सरकारले गठन गरेको सरकारी वार्ता समितिले प्रदेशको नामकरणविरुद्ध आन्दोलनरत पहिचान पक्षधरसँग संविधान अधीनस्थ वार्ता हुने स्पष्ट पारेको छ। समितिले आइतबार पत्रकार सम्मेलनमार्फत संविधानले दिएको अधिकार प्रयोग गर्दै आन्दोलनरत पक्षसँग वार्ता हुने स्पष्ट पारेको हो। समितिले संविधान, सरकारको नीति तथा कार्यक्रमभन्दा बाहिर गएर वार्ता नहुने जनाएको छ। वार्ता समितिका संयोजक एवं प्रदेशका भौतिक पूर्वाधार विकासमन्त्री कमलप्रसाद जबेगूले पहिचान पक्षधरसँग वार्ताको तयारी थालिएको जानकारी दिए। प्रदेश सरकारले जबेगूको नेतृत्वमा पर्यटन, वन तथा वातावरणमन्त्री गणेश उप्रेती सदस्य तथा आन्तरिक मामिला तथा कानुन मन्त्रालयका सचिव लक्ष्मीप्रसाद पौडेल सदस्य सचिव रहेको तीन सदस्यीय वार्ता समिति शनिबार गठन गरेको थियो। समितिले पहिचान पक्षधरको माग सम्बोधन गर्ने उद्देश्यका साथ वार्ताको तयारी भइरहेको उल्लेख गरेको छ। प्रदेशसभाको दुईतिहाइभन्दा बढी बहुमतबाट २०७९ फागुन १७ गते तत्कालीन प्रदेश १ को नाम कोशी राखिएको थियो। प्रदेशसभाबाट कोशी नाम पारित भएपछि त्यसको विरोधमा पहिचान पक्षधर आन्दोलित छन्। पहिचान पक्षधरले प्रदेश १ पुनः नामकरण संयुक्त संघर्ष समिति गठन गरेर कोशी नाम खारेजी र बहुपहिचानका आधारमा प्रदेशको पुनः नामकरण हुनुपर्ने माग राख्दै आन्दोलन गरिरहेका हुन्। आन्दोलनका क्रममा पहिचान पक्षधर पदम लिम्बू लाजेहाङको मृत्यु भएको छ। वार्ता समितिका संयोजक जबेगूले सोमबार समितिको बैठक बसेर आन्दोलनरत पक्षलाई औपचारिक हिसाबबाट वार्ताका लागि आह्वान गरिने जानकारी दिए। सरकारले समस्याको समाधान गर्न आधिकारिक रूपमा वार्ता समिति गठन गरेको छ। तर, सदस्य सचिव काठमाडौंमा रहेकाले समितिको औपचारिक बैठक बस्न पाएको छैन, उनले भने, उहाँ (वार्ता समितिका सदस्य सचिव) फर्किएपछि सोमबार समितिको पहिलो बैठक बसेर वार्ताको प्रक्रिया अघि बढाइने छ। वार्तामा आउन पहिचान पक्षधरलाई औपचारिक आह्वान गरिने छ। जबेगूले बहुपहिचानको आन्दोलनमा ज्यान गुमाउनेप्रति श्रद्धाञ्जली व्यक्त गर्दै घाइतेको शीघ्र स्वास्थ्य लाभको कामना पनि गरे। कानुनका विज्ञदेखि सबै पक्षसँग छलफल गरेर वार्ताको माध्यमबाट पहिचान पक्षधरको माग सम्बोधनको प्रयत्न गरिने जानकारी उनले दिए। आन्दोलनरत पक्षको माग कसरी सम्बोधन गर्न सकिन्छ भनेर कानुनविददेखि सबैसँग छलफल र सल्लाह गरिने छ, उनले भने, वार्ताको माध्यमबाट समस्याको शान्तिपूर्ण समाधान खोज्ने कुरामा कतिपनि कन्जुस्याइँ हुने छैन। एकीकृत समाजवादीबाट मन्त्री बनेका जबेगू आफैं पहिचान पक्षधर हुन्। प्रदेशको नामकरण हुँदा उनले कोशीको विपक्षमा मतदान गरेका थिए। त्यतिबेला समाजवादीका सबै प्रदेशसभा सदस्य कोशीको विपक्षमा उभिए। माओवादीबाट मन्त्री बनेका उप्रेती वार्ता समितिको सदस्य छन्। उनले कोशीकै पक्षमा मतदान गरेका थिए। प्रदेशको नामकरणपछि आन्दोलत उठेसँगै माओवादी पहिचानको पक्षमा उभिएको थियो। नामकरणका बेला कोशीमा मतदान गरेपनि पछि पहिचानको पक्षमा उभिएर ढुलमुले व्यवहार प्रदर्शन गरेको भन्दै माओवादीको तीव्र आलोचना भएको थियो। हिजो मैले पहिचानको पक्षमा मतदान गरेको हो। तर, अहिले सरकारका तर्फबाट वार्ता समितिको संयोजक छु, संयोजक जबेगूले भने, त्यही भएकाले संविधान र सरकारको नीति तथा कार्यक्रमभन्दा बाहिर गएर वार्ता हुँदैन। हामी अहिले अप्ठेरो परिस्थितिमा भए पनि संविधान अधीनस्थ रहेर काम गर्ने छौं। उनले कोशीको पक्षमा मतदान गरेका माओवादी, कांग्रेसलगायतका दल अहिले परिमार्जन भएर आइसकेको उल्लेख गरे। वार्ता तत्कालै निष्कर्षमा पुग्छ भन्ने नभए पनि परिस्थितिलाई सहज बनाएर सहमति खोज्ने हो, जबेगू भन्छन्, वार्ताको पहिलो एजेण्डा नै प्रदेश सांसदलाई गाउँ जाने र जनताका बीचमा गएर कुरा राख्ने वातावरण बनाउने हुने छ। प्रदेशको नामकरणपछि कोशीको पक्षमा मतदान गर्ने प्रदेश सांसदलाई पहिचान पक्षधरले गाउँ एवं आफ्नो निर्वाचन क्षेत्र प्रवेशमा रोक लगाएका छन्। सरकारी वार्ता समितिका सदस्य उप्रेतीले भने पवित्र उदेश्य राखेर वार्ताका लागि सरकारले समिति बनाएको बताए। वार्ता गर्दै जाँदा कहाँ पुगिन्छ, हेरौं। उहाँहरु (पहिचान पक्षधर) पनि वार्तामा आउन तयार हुनु हुन्छ, उनले भने, आन्दोलनरत पक्षलाई पत्राचार गरेरै जतिसक्दो चाँडो वार्तामा बोलाउने छौं। वार्ताबाटै समस्याको समाधान खोजिने छ। प्रदेशको नाम कोशी राखिएको प्रति असन्तुष्टि जनाउँदै आन्दोलित पहिचान पक्षधरसँग वार्ता गर्न यसअघि जेठमा पनि हिक्मकुमार कार्की नेतृत्वको प्रदेश सरकारले वार्ता समिति बनाएको थियो। तत्कालीन खानेपानी तथा सिँचाईमन्त्री तिलकुमार मेन्याङ्बो नेतृत्वको समितिले पहिचान पक्षधरसँग असार ४ गते पहिलोपटक वार्ता गरेको थियो। त्यतिबेला बनाइएको समितिको सदस्यमा तत्कालीन कृषि तथा सहकारीमन्त्री भक्तिप्रसाद सिटौला र सामाजिक विकासमन्त्री बुद्धिकुमार राजभण्डारी थिए।"
सभामुख घिमिरे र विषयगत समितिका सभापतिबीच छलफल जारी,"काठमाडौं : प्रतिनिधि सभाका सभामुख देवराज घिमिरेले विषयगत समितिका सभापतिहरुसँग छलफल गरेका छन्। घिमिरेले प्रतिनिधिसभाअन्तर्गत रहेका सबै समितिका सभापतिहरुलाई सभामुखको कार्यकक्षमा बोलाएर छलफल गरेका हुन्। सभामुखका प्रेस सल्लाहकार शेखर अधिकारीले भने,सभामुख ज्यूले कार्यकक्षमा प्रतिनिधि सभाका विषयगत समितिका सभापतिहरूसँग छलफल गरिरहनु भएको छ। समितिमा रहेका विधेयकहरुको अवस्था लगायतका विषयमा छलफल भइरहेका छन्। सरकारले माघको तेस्रो साता संसद अधिवेशन बोलाउने तयारी गरेको छ। सरकाले सङ्घीय संसद्मा विनियोजन विधेयक (वार्षिक बजेट) प्रस्तुत हुनुभन्दा तीन महिनाअगावै बजेटका सिद्धान्त तथा प्राथमिकता पेश गरिसक्नुपर्ने व्यवस्थासहित अध्यादेशमार्फत ऐन संशोधन गरेको छ। राष्ट्रपति रामचन्द्र पौडेलले बिहीबार आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८० जारी गरेसँगै बजेटका सिद्धान्त तथा प्राथमिकता फागुन १५ गतेभित्रै संसद्मा पेश गर्न बाटो खुलेको हो। अध्यादेशमार्फत बजेटको सीमा (सिलिङ) तोक्ने साविकको समयसीमामा पनि संशोधन गरिएको छ।"
रड प्रहार गरेर श्रीमतीको हत्या,तुलसीपुर (दाङ) : तुलसीपुर उपमहागनरपालिका४ तल्लो हलवारका ४३ वर्षीय पेण्डुवा चौधरीले ४२ वर्षीया श्रीमती लक्ष्मी चौधरीलाई टाउकोमा फलामे डण्डी (रड) प्रहार गरी हत्या गरेका छन्। इलाका प्रहरी कार्यालय तुलसीपुरका प्रहरी निरीक्षक नवरत्न मल्लका अनुसार मदिरा खाएर चौधरीले श्रीमतीलाई रडले हान्दा उनको शनिबार घटनास्थलमै मृत्यु भएको हो। पेण्डुवा धेरै मदिरा खाने भएकाले घटना भएको हुनसक्ने प्रहरीको प्रारम्भिक अनुमान छ। श्रीमतीको हत्यापछि अवस्था बुझ्न त्यहाँ पुगेका स्थानीयलाई पनि उनले रड प्रहार गरेका छन्। स्थानीय मीना थापा र शिला चौधरील रड प्रहार घाइते भएका छन्। मीनाको टाउकोमा चोट लागेको छ भने शिलाको हड्डीमा चोट लागेको छ। दुवै जनाको राप्ती प्रादेशिक अस्पताल तुलसीपुरमा उपचार भइरहेको छ। उनीहरू दुवै जनाको अवस्था सामान्य रहेको तुलसीपुर४ का वडाध्यक्ष तुलसी थापाले जानकारी दिए। रुखबाट लडेर महिलाको मृत्यु रुखबाट लडेर तुलसीपुर१३ बखरियाकी एक महिलाको मृत्यु भएको छ। शनिबार बेलुका घर नजिकैको जङ्गलमा रुखबाट लडेर ६५ वर्षीया शितली कुसारीको मृत्यु भएको उहाँकी जेठी बुहारी पवित्रा कुसारीले जानकारी दिइन्। बेलुका ७ बजेतिर स्याउला काट्न भनी जङ्गल गएकी शितली अबेरसम्म घर नआएपछि परिवार र छिमेकी जङ्गल खोज्न जाँदा घाइते अवस्थामा फेला पारेको थियो। तुलसीपुर सिटी अस्पतालमा सामान्य उपचारपछि थप उपचारका लागि नेपालगञ्ज लैजाने तयारी गर्दैगर्दा उनको मृत्यु भएको हो। बहुविवाह गर्ने पक्राउ त्यसैगरी दाङमा बहुविवाह गरेकामा एकजना पक्राउ परेका छन्। जिल्ला प्रहरी कार्यालय दाङका प्रहरी नायब उपरीक्षक जनक मल्लका अनुसार उनलाई घोराहीका सरोज पौडेललाई बिहीबार पक्राउ गरिएको हो। पक्राउ परेका उनलाई मिशिल तयार गरेर आइतबार अदालत बुझाउने तयारी रहेको प्रहरी नायब उपरीक्षक मल्लले बताए। पौडेलका जेठी पत्नीले उजुरी दिएपछि उनलाई पक्राउ गरिएको हो। विदेश जाने लोभमा पौडेलले जेठी पत्नी हुँदाहुँदै पारिवारिक दबाबमा दोस्रो बिहे गरेको प्रहरी अनुसन्धानमा खुलेको छ। पौडेलको जेठी पत्नीसँग राम्रो सम्बन्ध नभएपछि उनीहरू एकलरूपमा बस्दै आएको र पहिलो श्रीमतीसँग सम्बन्धबिच्छेद नगरेर दोस्रो बिहे गरेपछि जेठी पत्नी श्रीमान्विरुद्ध प्रहरीमा जाहेरी लगेर पुगेकी थिइन्। रासस
प्रधानमन्त्री प्रचण्ड स्वदेश फर्किए,"काठमाडौं : प्रधानमन्त्री पुष्पकमल दाहाल प्रचण्ड स्वदेश फर्किएका छन्। असंलग्न आन्दोलन (नाम)को १९औँ शिखर सम्मेलनमा सहभागी हुन युगाण्डाको काम्पला पुगेका प्रचण्ड दोहा हुँदै केही समय अगाडि काठमाडौंमा अवतरण गरेका हुन्। कतार एयरवेजबाट काठमाडौं आइपुग्ने समयमा प्रधानमन्त्रीका लागि त्रिभुवन अन्तराष्ट्रिय विमानस्थलका उडान र अवतरण आधा घन्टाका लागि रोकिएका छन्। प्रधानमन्त्री प्रचण्डलाई स्वागत गर्न उपप्रधानमन्त्री, सभामुख, मन्त्रीहरु विमानस्थलमा पुगेका थिए। प्रधानमन्त्री नेतृत्वको टोली बिहीबार राति २:१५ बजे कतार एयरवेजको जहाजमार्फत कम्पाला प्रस्थान गरेको थियो। प्रतिनिधिमण्डलमा प्रधानमन्त्रीसँगै परराष्ट्रमन्त्री एनपी साउद, छोरी गंगा दाहाल, प्रधानमन्त्रीका परराष्ट्र मामिला सल्लाहकार डा रुपक सापकोटा, परराष्ट्र सचिव सेवा लम्साल, परराष्ट्र मन्त्रालयका अधिकारीहरू सहभागी थिए। प्रधानमन्त्री दाहाल छोटो अवधिमा सबैभन्दा बढी समय विदेश जानेमा अग्रस्थानमा पर्छन्। एक वर्षको अवधिमा प्रधानमन्त्री दाहालले भारत, इटाली, अमेरिका, चीन र दुबईको भ्रमण गरिसकेका छन्। उनी केहिदिनमा स्विट्जरल्यान्ड उड्ने आन्तरिक तयारी भइरहेको छ। प्रधानमन्त्री दाहालले छिमेकी देश भारतबाट भ्रमण सुरु गरेका थिए। प्रधानमन्त्री प्रचण्डले शुक्रबार सम्मेलनलाई सम्बोधन गरेका थिए। हिमाली देश नेपालले हिमाल, हिमाली पारिस्थितिक प्रणाली र त्यहाँ बसोबास गर्ने जनताको संरक्षणका लागि वकालत गर्दै आएको उल्लेख गर्दै दाहालले जलवायु परिवर्तनको विनाशकारी प्रभाव कारण डरलाग्दो दरमा घट्दै गएको हिमनदीहरूका स्वरूप र यसले अर्बौंको जीवन र जीविकोपार्जनमा ल्याउने अनगिन्ती पीडाको साक्षी रहेको बताएका थिए। असंलग्नताको मूल्य र सिद्धान्तप्रति हाम्रो प्रतिबद्धतालाई पुनः पुष्टि गर्नुपर्ने बताउँदै प्रधानमन्त्री दाहालले साझा समृद्धिका लागि अत्यन्त इमान्दारी सद्भाव, ऐक्यबद्धता र सहयोगका साथ काम गर्नुपर्नेमा जोड दिएका थिए।"
असंलग्न आन्दोलन आपसी सहयोगलाई प्रगाढ बनाउने थलो हो : प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड' ले असंलग्न आन्दोलन आपसी सहयोगलाई प्रगाढ बनाउने थलो भएको बताएका छन्। असंलग्न आन्दोलन (नाम)को १९ औँ शिखर सम्मेलनमा सहभागी भएर त्रिभुवन अन्तर्राष्ट्रिय विमानस्थलमा आएपछि भएको पत्रकार सम्मेलनमा उनले आपसी समझदारी अभिवृद्धि गरी विश्वव्यापी समृद्धि हासिल गर्ने प्रयास गर्नुपर्नेमा दिनुपर्ने विषय उठाएको जानकारी गराएका हुन्। उनले भने, करिब सात दशक अगाडि दुई महाशक्तिबीचको असहज शीतयुद्धको माहोलमा एसिया र अफ्रिका महादेशका नेताहरूले अन्तर्राष्ट्रिय सम्बन्ध सञ्चालनका आधारभूत मूल्यहरू बाङडुङ सम्मेलनमार्फत प्रतिपादन गरेको स्मरण गर्दै यो असंलग्न आन्दोलनले कैयौ मुलुकहरूको राजनीतिक स्वतन्त्रताको अभिवृद्धि, औपनिवेशिकताको अन्त्य र सार्वभौमसत्ताको संरक्षण गर्न महत्वपूर्ण भूमिका निर्वाह गरेको कुरालाई जोड दिएँ। त्यसैगरी, असंलग्न आन्दोलन आपसी सहयोगलाई प्रगाढ बनाउने थलो हो। यसबाट आपसी सहयोग तथा समझदारी अभिवृद्धि गरी विश्वव्यापी समृद्धि हासिल गर्ने प्रयास गर्नुपर्नेमा जोड दिएँ। उनले विश्वका विकासोन्मुख मुलुकहरूको आर्थिक विकास र समृद्वि प्राप्त गर्नका लागि जोड दिएको उल्लेख गरे। हाम्रो सम्मानित र मर्यादित जीवनका लागि आवश्यक दिगो विकासका लक्ष्यहरुको प्राप्ति असम्भवप्रायः देखिएको छ। नेपाल आफैँ अतिकम विकसित मुलुकबाट स्तरोन्नति हुने क्रममा रहे पनि विभिन्न बहुआयामिक चुनौतीहरुको भूमरीमा परेको छ।प्रचण्डले भने, अतिकम विकसित मुलुकहरुलाई विकास साझेदारहरुको बलियो साथ र सहयोगको आवश्यकता रहेको परिप्रेक्ष्यमा असंलग्न आन्दोलनले दिगो विकासका लक्ष्यहरू २०३०, पेरिस सम्झौता र अन्य अन्तर्राष्ट्रिय रूपमा सहमति भएका विकासका लक्ष्यहरू समयमै हासिल गरी विश्वका विकासोन्मुख मुलुकहरूको आर्थिक विकास र समृद्वि प्राप्त गर्नका लागि जोड दिनुपर्दछ भन्ने विषय जोडदार रूपमा उठाएको छु। प्रचण्डले संयुक्त राष्ट्रसंघ लगायत अन्तर्राष्ट्रिय व्यापार संरचना पनि विकासोन्मुख देशहरूको हित अनुकूल हुने गरी सुधार गर्न असंलग्न आन्दोलनले नेतृत्वदायी भूमिका निर्वाह गर्नुपर्नेमा जोड दिएको उल्लेख गरे। उनले संयुक्त राष्ट्रसंघका महासचिव एन्टेनियो गुटेरेस र युगाण्डाको राष्ट्रपतिले एकजुट भएर काम गर्न आह्वान गरेको बताए। उनले भने शिखर सम्मेलनको समापन समारोहमा संयुक्त राष्ट्रसंघका महासचिव एन्टेनियो गुटेरेसले सम्बोधन गरी विश्व व्यवस्थालाई न्यायोचित, समावेशी र समतामूलक बनाउन असंलग्न राष्ट्रहरुको ठूलो योगदान रहेको उल्लेख गर्दै यसको सान्दर्भिकता अहिलेको विश्व परिवेशमा झनै बढेको बताउनुभयो। सो अवसरमा, युगाण्डाको राष्ट्रपतिले हाम्रा साझा समस्या समाधानमा एकजुट भएर काम गर्न आव्हान गर्नुभयो।"
सदन खुल्ने बित्तिकै टीआरसी विधेयक टुंग्याइन्छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयक सदन खुल्ने बित्तिकै टुंग्याउने बताएका छन्। आज स्वदेश फर्किएपछि त्रिभुवन अन्तर्राष्ट्रिय विमानस्थलमा भएको पत्रकार सम्मेलनमा उनले टीआरसी विधेयकबारे सबै छलफल र तयारी गरिसकेको बताएका हुन्। टीआरसीबारे हामीले सबै छलफल र तयारी गरेका छौँ । संसदको उपसमितिबाट टुंग्याएर पूर्ण समितिमा गएको छ।उनले भने,अब फूल हाउसमा लैजाने तयारी छ। सदन खुल्ने बित्तिकै टीआरसी विधेयकलाई प्राथमिकताका साथ राखिन्छ र टुंग्याइन्छ। प्रधानमन्त्री प्रचण्डले शान्ति प्रक्रियाका बाँकी काम टुंगोमा पुग्ने दाबी गरे। उनले भने,टुंग्याउने प्रक्रिया सहमतिबाट नै गर्ने म प्रयासरत छु। मैले प्रमुख राजनीतिक दलका शीर्ष नेताहरुसँग वार्ता र संवाद गरिरहेको छु। विश्वास छ सबै दलको सहमतिबाट यो टुंगोमा पुग्छ । शान्ति प्रक्रियाका बाँकी काम टुंग्याउने प्रकियाले गति लिन्छ। संक्रमणकालीन न्यायसम्बन्धी विवाद निरुपणमा दलीय तर्क र अडान यथावत् छन्। त्यसैकारण यो विवादको निरुपण कसरी हुन्छ भन्ने अन्योलता कायमै छ। सत्तापक्ष समितिमा सहमति नभए प्रक्रिया (मतदान) बाट विवाद निरुपण गर्नुपर्ने तर्क गर्न थालेको छ। तर, विपक्षी एमाले भने बहुमतअल्पमतको प्रक्रियाबाट पीडितले थप पीडित हुन नहुने अडान छ। यसैकारण समितिबाट मात्रै यो विष्या टुंगिन अप्ठ्यारो हुने देखेपछि प्रधानमन्त्री पुष्पकमल दाहाल प्रचण्डले शीर्ष नेतृत्वसँग छलफल अघि बढाएका छन्। तर, सहमति जुट्न सकेको छैन। दलीय अडानकै कारण १७ वर्षदेखि संक्रमणकालीन न्यायसम्बन्धी कानुन प्रक्रिया अल्झिएको अल्झियै छ। झन्झन् जटिल बन्दै गएको छ। सरकारले ०७९ फागुन २५ गते मात्रै संसद्मा बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक दर्ता गर्यो। सांसदहरूलाई फागुन २६ गते नै वितरण गरिएको थियो।"
संसदीय समितिका सभापतिसँग छलफल गर्दै सभामुख घिमिरे,"काठमाडौं : प्रतिनिधि सभाका सभामुख देवराज घिमिरेले विषयगत समितिका सभापतिहरुसँग छलफल गर्ने भएका छन्। घिमिरेले आज बिहान ११ बजे प्रतिनिधिसभाअन्तर्गत रहेका सबै समितिका सभापतिहरुलाई छलफलमा बोलाएको सभामुखका प्रेस सल्लाहकार शेखर अधिकारीले जानकारी दिए। अधिकारीले भने,आज उहाँले कार्यकक्षमा प्रतिनिधि सभाका विषयगत समितिका सभापतिहरूसँग छलफल गर्दै हुनुहुन्छ । समितिमा रहेका विधेयकहरुको अवस्था लगायतका विषयमा छलफल हुनेछन्। सरकारले माघको तेस्रो साता संसद अधिवेशन बोलाउने तयारी गरेको छ। सरकाले सङ्घीय संसद्मा विनियोजन विधेयक (वार्षिक बजेट) प्रस्तुत हुनुभन्दा तीन महिनाअगावै बजेटका सिद्धान्त तथा प्राथमिकता पेश गरिसक्नुपर्ने व्यवस्थासहित अध्यादेशमार्फत ऐन संशोधन गरेको छ। राष्ट्रपति रामचन्द्र पौडेलले बिहीबार आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८० जारी गरेसँगै बजेटका सिद्धान्त तथा प्राथमिकता फागुन १५ गतेभित्रै संसद्मा पेश गर्न बाटो खुलेको हो। अध्यादेशमार्फत बजेटको सीमा (सिलिङ) तोक्ने साविकको समयसीमामा पनि संशोधन गरिएको छ।"
तिवारीभञ्ज्याङ अँधेरीघाट सडक कालोपत्रे सुरु,"भोजपुर : भोजपुरलाई तराइसँग जोड्ने ३१ किलोमिटर दूरीको तिवारीभञ्याङ अधेँरीघाट सडकको पहिलो प्याकेज अन्तर्गतको कालोपत्रे सुरु भएको छ। पहिलो चरणअन्तर्गत पुष्पलाल मध्यपहाडी लोकमार्गदेखि पौवादुङमा गाउँपालिकाको केन्द्र च्याङ्ग्रेबजारसम्मको करिब ३ किलोमिटर सडकखण्डको कालोपत्रे सुरु गरिएको हो। जिल्लाभित्रको तराई जोड्ने सबैभन्दा छोटो मार्ग रहेको उक्त सडकको कालोपत्रे काम गाउँपालिकाको वडा नम्बर २, तिवारीभञ्याङबाट सुरु गरिएको गाउँपालिकाका प्रमुख प्रशासकीय अधिकृत नवीन भट्टराईले बताए। पहिलो प्याकेज अन्तर्गतको कालोपत्रे निर्माणमा सडक डिभिजन कार्यालय तुम्लिङटारको पहिलो र दोस्रो प्याकेज गरी पाँच करोड दुई लाख र गाउँपालिकाको एक करोड गरी कुल ६ करोड बराबरको लागतमा काम भइरहेको उनले बताए। सडक कालोपत्रे भएपछि स्थानीयवासीमा हर्ष छाएको छ। कालोपत्रे सम्पन्न भएपछि गाउँपालिका केन्द्र र तराइसँगको दूरी छोटिने र उत्पादित कृषि उपजहरू निर्यात गर्न सहज हुने वास्तिमका स्थानीय गणेश प्रधान बताउँछन्। सडक कालोपत्र भएपछि बाह्रैमास यातायात चल्ने हुनाले स्थानीयलाई धेरै सहज हुनेछ, हाम्रा स्थानीय उत्पादनले राम्रो बजार पाउनेछ, ठूला सहरसम्म बिरामी लैजान र पुर्याउने सहज हुनेछ, उनले सुनाए। सडकको कालोपत्रे काम संघीय समपुरक अनुदान, प्रदेश समपुरक अनुदान र गाउँपालिकाको लागत साझेदारीमा सुरु गरिएको हो। पहिलो चरणमा एक किलोमिटर तीन सय मिटर कालोपत्रे गरिनेछ। गत पुस पहिलो हप्ताबाट सडकको कालोपत्र काम २०८१ असार २० गतेभित्र सम्पन्न गरिसक्नुपर्ने सम्झौता रहेको छ। कालोपत्र बनेपछि स्थानीय नागरिकको दैनिक जीवनमा परिवर्तन आउने अपेक्षा राखिएको गाउँपालिका उपाध्यक्ष ज्योत्सना राईले बताइन्। सडकले भोजपुरलाई तराईका जिल्लासँग जोड्नेगरि सबैभन्दा छोटो दूरीको मार्ग बन्ने उनी सुनाउँछिन्। यो सडकले पौवादुङमा गाउँपालिकाको अधिकांश भूगोललाई समेटेको छ, सडक कालोपत्रे बनेपछि पौवादुङमाबासीको जीवनयापनमा प्रत्यक्ष लाभ पुग्नेछ। सडक कालेपत्रे बनेपछि यहाँका कृषि उपजले समेत राम्रो बजार पाउनेमा विश्वस्त छु' उनले भनिन्। पहिलो चरणमा गाउँपालिका केन्द्रसम्म कालोपत्रे गरिने भए पनि आगामी ३ वर्षभित्र सम्पूर्ण ३१ किलोमिटरकै सडकखण्ड कालोपत्रे गर्ने लक्ष्य रहेको गाउँपालिकाका अध्यक्ष किरण राईले बताए। गाउँपालिकाको गौरवको योजना नै बनाएर कालोपत्रे थालिएको उनले बताए। उनले भने, यो सडक हाम्रो गाउँपालिकाको गौरवको योजना हो। धेरै मेहनत गरेर श्रोतको व्यवस्थापन गरी कालोपत्रको काम थालनी गरेका छौँ। निर्माणाधीन कालोपत्रे सडक ड्रेन नालीसहित ८ मिटरको हुने निर्माण कम्पनी एवाई आनन्न जेभी धनकुटाले जनाएको छ। प्रिमिक्स प्रविधिबाट निर्माण भइरहेको उक्त सडकको कालोपत्र गुणस्तरीय रहेने जनाइएको छ। तोकिएको मापदण्ड अनुसार सडकलाई समयमा सम्पन्न गराउने निर्माण कम्पनीले बताएको छ।"
खोप्लाङमा काजी कालु पाँडेको दरबार बन्दै,"गोरखा : गोरखाको खोप्लाङमा काजी कालु पाँडेको दरबार निर्माण भइरहेको छ। नेपाल एकीकरणका नायक पृथ्वीनारायण शाहका प्रमुख सेनापति पाँडेको जन्मस्थल पालुङटार नगरपालिका १ खोप्लाङ भुसुण्डीमा पुरातत्व विभागले सो दरबार बनाएको हो। उनको घरको भग्नावशेष रहेको ठाउँमा बनिरहेको सो दरबार निर्माण सम्पन्न हुने चरणमा रहेको वडाअध्यक्ष कृष्णबहादुर परियारले जानकारी दिए। निर्माण गर्न थालेकोचाहिँ तीन वर्ष भयो। पहिलो वर्ष जग तयार भयो, दोस्रो वर्ष पहिलो तल्ला, तेस्रो वर्ष दोस्रो तल्ला निर्माण भइसकेको छ। झ्याल, ढोका र काठका अरु संरचना पनि बनिसकेका छन्, वडाअध्यक्ष परियारले भने, काठका अरू संरचना पनि बनेका छन्। अब छाना छाउन मात्र बाँकी छ। त्यो काम पनि यो आर्थिक वर्षभित्र सकिनेछ। गारोको र काठको काम गर्ने कामदारहरू सबै काम सकेर फर्किसकेका र अब छाउने कामदार आउन बाँकी रहेको उनले बताए। विभागले करिब दुई करोड रुपैयाँको लागतमा कालु पाँडेको दरबार बनाउन लागेको वडाअध्यक्ष परियारले जानकारी दिए। दरबारभित्र उनी जन्मेको कोठा, बैठक कोठा लगायतका संरचना बनेका छन् भने आँगनमा पानीका धारा, र नजिकै उनको सालिक पनि निर्माण गरिएको छ। सो दरबारको मुलगेट र तारबार पनि गरिसकिएको छ। दरबारमा कलात्मक आँखीझ्याल, ढोका, टुँडालहरू बनेका छन्। त्यहाँ भिँगटीको छाना राखिनेछ। २०७० सालमा उहाँका सन्ततिले सालिक निर्माण गर्नु भएको थियो, वडाअध्यक्ष परियार भन्छन्, सालिक निर्माण भए लगत्तै उहाँको जन्मघर निर्माणका लागि पूर्व प्रधानमन्त्री बाबुराम भट्टराई र पाँडेका अहिलेका पुस्ता र हामीहरू लागि परेका थियौँ। पुरातत्व विभागले दरबार त निर्माण गर्यो, अब त्यसलाई संग्रहालय निर्माण गर्ने लक्ष्य छ। संग्रहालयमा तत्कालीन सेनापति पाण्डेले प्रयोग गरेका हात हतियार, त्यतिबेलाका युद्ध सामग्रीहरू राखिने बताइएको छ। पाँच रोपनी जग्गा चर्चेर उनको जन्मघर निर्माण गरिएको उनका नयाँ पुस्ता पवन पाण्डेको भनाइ छ। उहाँको जन्मघर निर्माण सम्पन्न हुने क्रममा छ। अब त्यहाँ संग्रहालय, फूलबारी निर्माण हुनेछ, उनले भने, काजी तुलाराम पाँडे, काजी कालु पाँडे स्मृति प्रतिष्ठानले यसको दिगो विकासका लागि काम गरिरहेको छ। अझै गरिरहनेछ। काजी कालु पाँडे राज्य एकीकरण अभियानमा पृथ्वी नारायण शाहको दाहिने हातका रुपमा रहेका थिए। उनी द्रव्य शाहलाई गोरखाका राजा बनाउन भूमिका खेलेका गणेश पाँडेका सन्तति हुन्। तत्कालीन सेनापछि विराज थापा मगरले कीर्तिपुरमाथि हमला गर्न हिचकिचाउँदा उनी महेश्वर पन्त सँगै सेनापतिमा नियुक्त भएका थिए। नेपालको एकीकरणमा कीर्तिपुरको दोस्रो युद्धमा वीरगति पाएका कालु पाँडे इमान्दारिताको प्रतीक मानिन्छन्।"
सफिना मिया हत्या प्रकरणमा एक जना पक्राउ,"काठमाडौं : काठमाडौंको शोभा भगवतीमा एक महिलाको हत्या गरी फरार व्यक्तिलाई प्रहरीले पक्राउ गरेको छ। जिल्ला प्रहरी परिसर, काठमाडौंले आइतबार काठमाडौंमा पत्रकार सम्मेलन गर्दै शोभा भगवतीस्थित एक घरमा तनहुँको भिमाद घर भएका सफिना मियाको हत्या गरी फरार रहेका भारतको बिहार दरभङ्गा घर भएका इकरामुल हक अन्सारीलाई पक्राउ गरी सार्वजनिक गरेको हो। शोभा भगवतीस्थित सरिता गिरीको घरको भुइँ तला तीन महिनादेखि बन्द रहेका कोठा घरधनीले खोलेर हेर्दा एउटा शव भेटिएको थियो। शव गलेको अवस्थामा रहेकाले तीन महिनाअघि हत्या भएको हुनसक्ने भन्दै प्रहरीले अनुसन्धान सुरु गरेको थियो। अनुसन्धानका क्रममा लिभिङ टुगेदरमा बस्ने इकरामुल हक अन्सारीले नै हत्या गरेको खुलेको जिल्ला प्रहरी परिसर, काठमाडौंका प्रमुख प्रहरी बरिष्ठ उपरीक्षक भूपेन्द्रबहादुर खत्रीले जानकारी दिए। प्रहरीका अनुसार सफिना मियालाई हत्या गरी इकरामुल भारत भागेका थिए। त्यसपछि काठमाडौं फर्केका इकरामुललाई कालीमाटीबाट पक्राउ गर्न सफल भएको खत्रीले बताए। काठमाडौं आएर कालिमाटीस्थित दिलिप शाहको बीएन फेसन गार्मेन्टमा काम गरेको अवस्थामा उनलाई पक्राउ गरिएको प्रहरीले जनाएको छ। लिभिङ टुगेदरका क्रममा आपसी वादविवाद भएपछि हत्या गरेको खुलेको प्रहरीको भनाइ छ। हत्या गरेपछि ढोकामा ताला लगाएर भागेको प्रहरीले जनाएको छ।"
४९९ ग्राम सुनसहित विमानस्थलबाट एकजना पक्राउ,काठमाडौं : त्रिभुवन अन्तरार्ष्ट्रिय विमानस्थलबाट ४९९ ग्राम सुनसहित एकजना पक्राउ परेका छन्। कतारको दोहाबाट शनिबार राती त्रिभुवन विमानस्थल अवतरण गरेका झापा स्थायी ठेगाना भएका खगेन्द्र दर्जीलाई विमानस्थल भन्सार कार्यालयले सुनसहित पक्राउ गरेको हो। उनी हिमालय एयरलाइन्सको उडानबाट आएका थिए। विशेष सूचनाको आधारमा दर्जीलाई पक्राउ गरिएको त्रिभुवन विमानस्थल भन्सार कार्यालयका प्रमुख टोकराज पाण्डेले जानकारी दिए। कतारमा रहेका एक व्यक्तिले सुनसहित उनलाई नेपाल पठाएको प्रारम्भिक अनुसन्धानबाट खुलेको छ। पाण्डेका अनुसार सो सुन दर्जीले शरीरमा लु्काएर ल्याएका थिए। बरामद सुनबारे अनुसन्धान भइरहेको पाण्डेले बताए।
रुकुम पश्चिममा १६ हजार अस्थायी आवास निर्माण,रुकुम पश्चिम : गत कात्तिक १७ गते जाजरकोट रामीडाँडा केन्द्रविन्दु बनाएर गएको भूकम्पले क्षति पुर्याएका रुकुम पश्चिममा अस्थायी आवास निर्माण जारी छ। हालसम्म जिल्लाभर १६ हजार तीन सय ४६ अस्थायी आवास निर्माण सम्पन्न भएका छन्। भूकम्प गएको दुई महिना भन्दाबढी समय बितिसक्दा पनि सबै भूकम्पपीडित अस्थायी आवासमा सर्न सकेका छैनन्। अझै कतिपय पनि भूकम्पपीडित त्रिपालको भरमा तथा चर्किएको घरमा रात काट्न बाध्य छन्। दुई महिनामा १६ हजार तीन सय ४६ अस्थायी आवास निर्माण सम्पन्न भएका सहायक प्रमुख जिल्ला अधिकारी प्रवेश बढुवाले जानकारी दिए। अझै पनि सबै पीडितका लागि अस्थायी आवास निर्माण गर्न नसकिएको उनले बताए। बढुवाका अनुसार जिल्लाभर सात हजार चार सय ९७ अस्थायी आवास निर्माणको चरणमा रहेका छन्। जिल्लामा २९ हजार चार सय छ लाभग्राही पहिचान भएका जनाउँदै बाँकी लाभग्राहीका लागि अस्थायी आवास निर्माण हुन नसकेको उनले बताए। हालसम्ममा सबैभन्दा बढी अस्थायी आवास आठबीसकोट नगरपालिकामा पाँच हजार चार सय ८३ र सबैभन्दा कम मुसिकोट नगरपालिकामा ७० अस्थायी आवास निर्माण भएका छन्। हालसम्म जिल्ला विपद् व्यवस्थापन कोषबाट २९ हजार चार सय छ लाभग्राहीका लागि स्थानीय विपद् न्यूनीकरण कोषमा २५ हजार रुपैयाँका दरले रकम पठाएको छ। भूकम्पबाट पीडितको लागत संकलन भइरहेकाले लाभग्राहीको संख्या ३० हजार पुग्ने जिल्ला प्रशासन कार्यालयले अनुमान गरेको छ।
कार्यालय सार्न लागेपछि एमाले धनकुटाले जनायो विरोध,"धनकुटा : धनकुटा सदरमुकामस्थित तथ्यांक कार्यालय र पाख्रिबासमा रहेको राष्ट्रिय व्यावसायिक कृषि अनुसन्धान कार्यक्रमलाई सार्न लागिएको भन्दै नेकपा एमाले धनकुटाले विरोध जनाएको छ। नेकपा एमाले धनकुटाले आइतबार पत्रकार सम्मेलनको आयोजना गर्दै तथ्यांक कार्यालयलाई खोटाङमा र राष्ट्रिय व्यावसायिक कृषि अनुसन्धान कार्यक्रमलाई इलाममा सार्न लागिएको भन्दै विरोध जनाएको हो। यस्तै धनकुटामा निर्माणाधीन एक सय शय्याको अस्पतालको जग्गा प्राप्तिका लागि संघीय सरकारले निर्णय नगरेको, अघिल्ला सरकारले छुट्याएका विकास बजेट कटौती गरेको र एक स्थानीय तह एक अस्पतालको बजेट कटौती गरेको एमालेले आरोप लगाएको छ। पत्रकार सम्मेलनमा बोल्दै एमाले केन्द्रीय सदस्य तथा प्रतिनिधि सभा सदस्य राजेन्द्र कुमार राईले संघीय मन्त्रिपरिषद् बैठकले कार्यालय सार्ने निर्णय गरेको भन्दै त्यसको विरोधमा सबै धनकुटेली एक हुनुपर्ने बताए। कार्यालय सार्न लागेको विरोधमा एमाले धनकुटाले माघ १५ गते सबै राजनीतिक दल र जनप्रतिनिधिको भेला आयोजना गर्ने तथा माघ १६ गते विरोध र्याली गर्ने कार्यक्रम तय गरिएको नेकपा एमाले धनकुटाका अध्यक्ष इन्द्रमणि पराजुलीले बताए। विज्ञप्ति अनुसार वर्तमान सरकारले धनकुटालाई हेप्ने तथा अपमान गर्ने काम गरेकोले यो कार्य नरोकिए आन्दोलनको चेतावनी दिइएको छ। एमाले धनकुटाले आइतबार नै प्रमुख जिल्ला अधिकारी पुण्यविक्रम पौडेलमार्फत प्रधानमन्त्री पुष्पकमल दाहाल 'प्रचण्ड'लाई कार्यालय सार्ने निर्णय सच्याउन माग गर्दै ज्ञापनपत्र समेत बुझाएको छ। यता धनकुटाका प्रमुख जिल्ला अधिकारी पौडेलले यस विषयमा आधिकारिक जानकारी आफूलाई अहिलेसम्म नआएको बताए।"
'स्थानीयका माग पूरा नभएसम्म मेलम्चीको पानी काठमाडौं लैजान दिनुहुँदैन',"सिन्धुपाल्चोक :मेलम्ची खानेपानी बाढी पीडित संघर्ष समितिले आफ्ना मागहरूको विषयमा सरकारको ध्यानाकर्षण गरेको छ । समितिले स्वास्थ्य तथा जनसंख्या मन्त्री मोहनबहादुर बस्नेतमार्फत सरकारको ध्यानाकर्षण गराएको हो । उनीहरूले १७ बुँदे मागहरू पेश गरेका छन् । मेलम्ची आयोजना प्रभावित र बाढी पीडितहरूले नदी नियन्त्रणका लागि तटबन्ध निर्माण,जोखिममा रहेका बस्तीहरूको संरक्षण गर्नुपर्ने,मेलम्ची बाढी अघि बैंक तथा वित्तीय संस्थाबाट कर्जा लिइ मेलम्ची करिडोरमा बनाइएको घर व्यवसायको ऋण मिनाहा गर्नु पर्ने,बाढीबाट मृत्यु भएका परिवारलाई प्रतिव्यक्ति १० लाख क्षतिपूर्ति दिइनुपर्ने,स्थानीय सरकारमार्फत खानेपानीको लेवी उपलब्ध गराइनुपर्ने,नयाँ घर निर्माणका लागि २० लाख अनुदान दिनुपर्नेलगायतका विभिन्न मागहरू राखेका छन् । स्थानीयको माग पूरा नगरी मेलम्चीको पानी काठमाडौं लान नपाइने उनीहरुको भनाइ छ । उनीहरुले बाढी पीडितहरुलाई आयआर्जनका कार्यक्रमहरू लागू गर्न समेत माग गरेका छन् । ध्यानाकर्षण पत्र हस्तान्तरण गर्दै समितिका अध्यक्ष पासाङ लामाले सिंगो हेलम्बुबासीको समस्यालाई सम्बोधन गर्दै मागपत्र पेश गरिएको बताए । हामीले यहाँका पीडितका अधिकारलाई सम्बोधन होस् भन्ने हेतुले मागपत्रसहित सरकारको ध्यानाकर्षण गराएका हौं,मन्त्री बस्नेतलाई पत्र हस्तान्तरण गर्दै उनले भने,मन्त्रीज्यू ले चाहनुभयो भने बाढी पीडितको माग सम्बोधन हुन सक्छ । समितिका उपाध्यक्ष नवराज गुरागाँईले मेलम्ची सुरूङबाट निकालिएको डम्पिङबाट हेलम्बुबासीको घरखेत जोखिममा रहेको बताए । हेलम्बुको २५ प्रतिशत घर परिवारको उठिवास भएको उनको भनाइ छ । बाढी पीडित संघर्ष समितिका सचिव छिरिङ ग्याल्बो ह्योल्मोले मन्त्रिपरिषद्को बैठकमा पीडितको मागहरु प्रस्तुत गरिदिन मन्त्री बस्नेतलाई आग्रह गरे । समितिको ध्यानाकर्षण बुझ्दै मन्त्री बस्नेतले मागहरूलाई मन्त्री परिषद्मा लगेर प्रधानमन्त्रीको ध्यानाकर्षण गराउने बताए । हेलम्बुका नागरिकको अधिकार स्थापित गराउनुपर्ने र सोको लागि आफूले सक्दो प्रयत्न गर्ने बस्नेतको भनाइ छ । बाहुनेपाटीदेखि हेलम्बुसम्मको लागि बहुबर्षे बजेट ल्याउनको लागि काम गर्ने र गाँसबासको व्यवस्था नै नभएर बिल्लिबाठ हुन नदिने बस्नेतले जनाए । सबै माग पूरा नहोला तर नगरिनहुने कामप्रति म सदैव सकारात्मक छु,मन्त्री बस्नेतले भने,तपाईँहरुका मागलाई सम्बोधन गराउने प्रयत्न गर्नेछु ।"
लोकसेवाका सात परीक्षामा नाम निकाल्न सफल सगुन भन्छिन् इच्छा र लगाव भए असम्भव केही छैन,"मुगु : नेपालमा पढेर काम छैन भन्नेहरुका लागि अब्बल साबित गरेकी छन् छायानाथ रारा नगरपालिका१ की सगुना परियारले । कडा मेहनत र लगनशिलताले एक वर्षमा लोक सेवा आयोगले लिएको परीक्षामा सात पटक नाम निकाल्न सफल भएकी छन्। छायाँनाथ रारा नगरपालिका१, छत्यालवाडा गाउँकी २५ वर्षीया सगुनाले एक वर्षमा लोकसेवा आयोगले लिएका ७ पदमा नाम निकाल्न सफल भएकी हुन् । हालै संघीय लोकसेवा आयोगको कार्यालय दिपायलले सार्वजनिक गरेको स्टाफ नर्सको नतिजा नाम निस्केसँगै सगुनाले एकै वर्षमा ७ वटा लोकसेवाका परीक्षामा उत्तीर्ण हुन सफल भएकी हुन् । उनले गत वर्ष लोकसेवा आयोग लुम्बिनीले लिएको प्रदेश निजामति सेवातर्फ अनमी,स्थानीय सेवातर्फ अनमी,कर्णाली प्रदेश अनमी र पब्लिक हेल्थतर्फ नर्सिङ,कोशी प्रदेश अनमी,संघीय लोकसेवा आयोग दिपायलबाट स्टाफ नर्स र निजामती कर्मचारी अस्पतालमा नाम निकालेकी थिइन । दुर्गम ठाउँ । सञ्चारको असुविधाका कारण नर्सिङ कहाँ पढाइ हुन्छ ? कहिले भर्ना खुल्छ ? कहिले प्रवेश परीक्षा हुन्छ ? भन्ने समेत भेउ हुँदैन। दुर्गम जिल्ला,गरिब तथा दलित परिवार अझ छोरी मान्छेलाई नर्सिङ पेशासम्मको यात्रा उनका लागि सहज थिएन । सानैदेखि नर्स बन्ने सपना बुनेकी उनी पढाइमा अब्बल नै थिइन् । परिवारको पूर्णसाथ पाएकी उनले जसोतसो महेन्द्रनगरमा पीसीएल नर्सिङमा भर्ना खुलेको थाहा पाइन् । समयमै भर्ना खुलेको थाहा नपाएपछि एक वर्ष पछि सगुनाले छात्रवृत्तिमा नाम निकाल्न सफल भइन् । सेती महाकाली नर्सिङ क्याम्पसबाट २०७५ सालमा उत्कृष्ट नम्बरमा नर्सिङ पास गरिन् । पास भएलगत्तै उनी स्वास्थ्य सेवा कार्यालय मुगुमा २ वर्ष करार सेवामा काम गरिन् । नर्सिङ पास भएलगत्तै लोकसेवा आयोगको तयारी गर्ने सोचमा उनी थिइन् तर,कोरोना महामारीका कारण त्यो संभव भएन। कोरोना महामारीकै दौरानमा लोकसेवाले अनमी र जनस्वास्थ्यमा दरबन्दी खुलायो । त्यसपछि उनी लोकसेवाको तयारी गर्न जागिर छोडेर काठमाडौं हानिइन्। काठमाडौंमा एक महिनाजति तयारी गरेपछि पुनः कोरोनाको दोस्रो लहरले उनको तयारी बीचमै रोकियो । त्यसपछि उनले ३ महिनासम्म अनलाइन कक्षा लिएर संघीय,प्रादेशिक र स्थानीय तहमा लोकसेवाले खुलाएको ७ पदमा परीक्षा दिइन् । परीक्षा दिएर बसेकी उनी सुशील कोइराला क्यान्सर अस्पताल नेपालगन्जमा करारमा काम गर्न थालिन् । त्यसपछि लोकसेवा आयोगले नतिजा सार्वजनिक गर्न थाल्यो । पहिलोपल्ट कर्णाली प्रदेशले लिएको अनमी र जनस्वास्थ्यतर्फ नर्सिङ पदमा नाम निस्कियो । उनले अनमी छाडेर जनस्वास्थ्यतर्फ नर्सिङ सेवा रोजिन् । अन्तर्वार्तामा सफल भएर उनी गत मंसिर ८ गतेदेखि दैलेखको दुल्लु नगरपालिकामा पब्लिक हेल्थ नर्सका रुपमा कार्यरत छिन् । आफूभित्र भएको इच्छा र चाहानाअनुसार निरन्तर मेहनत गरे सफलता सहजै प्राप्त गर्न सकिने सगुनाले बताइन्। आफूभित्र चाहना,इच्छा र त्यहीअनुसार दृढता र लगाव भयो भने असम्भव भन्ने केही छैन, अवसरका लागि विदेशिनु पर्दैन,विदेश जाने सबैले अवसर नै नपाएर भन्दा पनि आकर्षक तलब सुविधाले पनि होला,उनले भनिन् । नेपालमा नर्सहरूले जागिर नै पाउँदैनन्,उनीहरूको भविष्य नेपालमा छैन भन्ने भाष्य गलत रहेको बताउँछिन् सगुना । हरेक ठाउँमा जागिर खानलाई आफ्ना मान्छे चाहिने,भनेको सेवा सुविधा नहुने जस्ता परिस्थितिले कतिपयलाई विदेशिनु पर्ने बाध्यता पनि हुनसक्ने उनको बुझाइ छ ।"
"तीन जना सवार मोटरसाइकल दुर्घटना, युवकको मृत्यु","विराटनगर : मोरङको लेटाङ नगरपालिका५ खेरुवामा आइतबार दिउँसो तीन जना सवार मोटरसाइकल दुर्घटना हुँदा एक युवकको मृत्यु भएको छ। प्रहरीका अनुसार लेटाङ बजारबाट जाँतेतर्फ जाँदै गरेको को १८ प ६२८२ नम्बरको मोटरसाइकल आफैं अनियन्त्रित भएर दिउँसो साढे १ बजेतिर दुर्घटनामा परेको हो। दुर्घटनामा मोटरसाइकलको पछाडि सवार लेटाङ२ का १८ वर्षीय जेनिस राईको मृत्यु भएको छ। गम्भीर घाइते भएका राईलाई उपचारका लागि विराटनगरको न्युरो अस्पताल ल्याइपुर्याउना साथ चिकित्सकले मृत घोषित गरेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दुर्घटनामा मोटरसाइकल चालक लेटाङ५ का २९ वर्षीय विजय मगर घाइते भएका छन्। स्थानीय स्वास्थ्य संस्थामा सम्भव नभएपछि उनलाई थप उपचारका लागि न्युरो अस्पतालतर्फ नै ल्याइएको प्रहरीको भनाइ छ। दुर्घटना भएका बेला मोटरसाइकलमा तीन जना सवार रहेको जानकारी प्रहरीले प्राप्त गरेको छ। मोटरसाइकलको बीचमा बस्ने युवकको भने पहिचान खुलेको छैन। दुर्घटनालगत्तै फरार बनेका उनी प्रहरीको सम्पर्कमा पनि पुगेका छैनन्। दुर्घटना हुँदा मोटरसाइकलमा तीन जना सवार रहेको पाइएको छ। मोटरसाइकलको बीचमा बस्ने व्यक्ति दुर्घटनालगत्तै भागेको प्रत्यक्षदर्शीले बताएका छन्, प्रहरी स्रोतले भन्यो, फरार रहेकाको खोजी जारी राखिएको छ। घाइते अवस्थाका चालक उपचाररत रहेकाले थप विषय बुझ्न पाइएकै छैन। तर, स्थानीयले दिएको जानकारी अनुसार फरार रहेका व्यक्ति सकुशल रहेको प्रहरीको भनाइ छ। नियमविपरीत तीन जना सवार रहेको मोटरसाइकल तीव्र गतिका कारण दुर्घटनामा परेको प्रहरीको प्रारम्भिक अनुसन्धानबाट खुलेको छ। डीएसपी दाहालका अनुसार इलाका प्रहरी कार्यालय लेटाङका इन्सपेक्टर भीमलाल ओली नेतृत्वको टोलीले घटनाको अनुसन्धान सुरु गरेको छ।"
त्रिपालमा बस्दै आएका तीन महिने बालकको चिसोका कारण मृत्यु,जाजरकोट : भूकम्पपछि त्रिपालमा बस्दै आएका जाजरकोटका एक बालकको चिसोका कारण ज्यान गएको छ। जिल्लाको नलगाड नगरपालिका४ मानचौरका विजय रावलका तीन महिने छोरा अरुण रावलको चिसोका कारण ज्यान गएको हो। चिसोले गर्दा निमोनिया भएको र समयमा उपचार नगराउँदा उनको ज्यान गएको वडाध्यक्ष बद्री पन्तले बताए। सामान्य रुघाखोकी ठानेर उपचारमा बेवास्ता गर्दा ती बालकको ज्यान गएको वडाध्यक्ष पन्तले बताए। उनको मृत्युसँगै जाजरकोटमा चिसोका कारण मृत्यु हुनेको संख्या ३४ पुगेको छ। मृत्यु हुनेमा चार बालबालिका र एक सुत्केरी समेत रहेका छन्। रुकुम पश्चिमसहित भूकम्पपछि चिसोका कारण ३९ जनाको ज्यान गइसकेको छ।
शिकारीको पासोमा परेर पाटेबाघको मृत्यु,"टीकापुर : विश्वमै दुर्लभ मानिने पाटेबाघ कैलालीको जानकी गाउँपालिका ९ स्थित सामुदायिक वनभित्र मृत फेला परेको छ । सिकारीले थापेको काँडेतारको पासोमा परेर पोथी पाटेबाघ मृत फेला परेको हो । सामुदायिक वनमा घाँस दाउरा गर्न गएका महिलाहरूले पाटेबाघ मृत अवस्थामा फेला पारेका हुन् । सामुदायिक वनभित्र थापेको काँडेतारको पासोमा परेर बाघ मरेको अवस्थामा फेला परेको सब डिभिजन वन कार्यालय लम्कीका प्रमुख शेरबहादुर भण्डारीले बताए । घाँस काट्न गएका महिलाहरुले खबर गरेपछि घटनास्थल पुग्दा झण्डै १७१८ वर्ष उमेरको पोथी पाटेबाघ मृत फेला परेको छ,'प्रमुख भण्डारीले भने, काँडेतारको पासो बाघको घाँटीमा परेकाले मरेको हो, केही दिनअघि नै पासोमा परेको घटनास्थलबाट देखिन्छ । बाघ संरक्षणका लागि विश्वव्यापी रुपमै चुनौति बढिरहेका बेला पाटेबाघ मृत फेला पर्नुले संरक्षणमा चुनौति थपिएको भण्डारीले बताए । उक्त सामुदायिक वनमा निलगाइ,बाघलगायतका जनावरहरु पाउने गरेका छन् । कर्णाली नदीको पारीतर्फ रहेको बर्दिया राष्टिय निकुञ्ज र चुरे क्षेत्रको वनसँग सीमाना जोडिएको क्षेत्रबाट जंगली जनावरहरु ओहोरदोहोर गर्ने गरेका छन् ।"
मन्त्री नै पिच्छे अस्पतालको नाम परिवर्तन,"विराटनगर : विराटनगर महानगरपालिका१४ स्थित नेशनल ट्रेडिङ लिमिटेडको पुरानो गोदाम घरमा २०७६ सालमा कोभिड अस्पताल बनाएर सञ्चालनमा ल्याइयो। कोशी अस्पताल कोभिड१९ उपचार केन्द्र नाम दिएर सञ्चालनमा ल्याइएको अस्पतालमा कोरोना भाइरस संक्रमितको उपचार गर्न थालियो। २०७६ साल चैत ७ गते प्रदेश निर्देशन समितिको निर्णयअनुसार तत्कालीन प्रदेश १ सरकारले ५० शय्याको अस्पताल सञ्चालनको निर्णय गरेको थियो। कोरोना महामारीका बेला करोडौं रकम खर्च गरेर अस्पताल सञ्चालनमा ल्याइयो। उक्त अस्पतालमा कोरोना संक्रमित २ हजार ३ सय ४२ जनाले उपचार गराएका थिए। उपचाररत अवस्थामा ३ सय ९५ जना संक्रमितको मृत्यु भएको अस्पतालले जनाएको छ। कोरोना संक्रमण कम हुँदै गएपछि सरकारले उक्त अस्पताललाई प्रादेशिक प्रसूति तथा स्त्रीरोग अस्पताल बनाउने निर्णय गर्यो। आर्थिक वर्ष २०७८०७९ मा अस्पतालको प्रारम्भिक अध्ययनका लागि १२ लाख रुपैयाँ बजेटसमेत सरकारले छुट्यायो। त्यतिबेला जीवन घिमिरे सामाजिक विकासमन्त्री थिए। स्वास्थ्य क्षेत्र सामाजिक विकास मन्त्रालयले हेर्दै आएको थियो। कोभिड उपचार केन्द्रलाई प्रसूति अस्पतालमा रुपान्तरण गर्ने प्रयत्न भइरहेका बेला तत्कालीन सरकार ढल्यो। जयराम यादव स्वास्थ्यमन्त्री बने। यादवका पालामा उक्त अस्पताललाई प्रदेशस्तरीय संक्रमक रोग तथा सघन उपचार केन्द्र बनाइयो। त्यसको गुरुयोजनाका लागि १५ लाख रुपैयाँ विनियोजन गरिएको थियो। मन्त्रिपरिषद्को २०७९ भदौ ३१ गतेको निर्णय अनुसार असोज २ गते सो अस्पताललाई संक्रामक रोग तथा सघन उपचार केन्द्रका नाममा सञ्चालनमा ल्याइयो। केन्द्रबाट हालसम्म १० हजार ९ सय ६९ जनाले सेवा लिएका थिए। डेंगुले महामारीको रूप लिएका बेला उक्त केन्द्रबाट डेंगु संक्रमितको उपचारसमेत गरिएको थियो। केन्द्रका अनुसार हालसम्म एक हजार तीन सय जना डेंगु संक्रमितको उपचार भएको छ। यसअघि उद्धव थापा मुख्यमन्त्री भएका बेला त्यसलाई संक्रामकसँगै जलन अस्पताल सञ्चालनको योजना बनाएका थिए। तर, थापा नेतृत्वको सरकार दिगो भएन। सरकार नटिकेपछि उनको योजनाले सार्थकता पाउन सकेन। त्यही संक्रामक रोग तथा सघन उपचार केन्द्रलाई कोशी प्रदेश सरकारले अहिले फेरि शैलजा आचार्य हृदय रोग केन्द्रका रूपमा चलाउन लागेको छ। केन्द्रका लागि ५ करोड ५० लाख बजेट विनियोजन गरेर सरकारले महत्वका साथ काम दु्रत गतिमा गरिरहेको छ। मुख्यमन्त्री केदार कार्कीको कार्यकाल सय दिन पुगेको उपलक्ष्यमा सोमबार शैलजा आचार्य हृदय रोग केन्द्रको उद्घाटन गरिँदै छ। अस्पतालको उद्घाटन प्रदेश प्रमुख पर्शुराम खापुङ्, प्रतिनिधिसभा सदस्य तथा कांग्रेस नेता डा शेखर कोइराला र मुख्यमन्त्री केदार कार्कीले संयूक्त रूपमा गर्ने तयारी छ। प्रदेशको स्वास्थ्य मन्त्रालयकी सचिव डा सुधा देवकोटाले उद्घाटनको तयारी पूरा भएको जानकारी दिइन्। पहिलो चरणमा ६ जना डाक्टरसहितको सेवा प्रारम्भ हुने उनको भनाइ छ। अस्पताल सञ्चालनका लागि चिकित्सक, उपकरण, भौतिक संरचनालगायतका सम्पूर्ण तयारी पूरा भएको डा देवकोटाले बताइन्। बिरामीको ल्याब परीक्षणको काम प्रदेश जनस्वास्थ्य प्रयोगशालामार्फत गर्ने तयारी छ। केन्द्रको आइतबार मुख्यमन्त्रीसहितको टोलीले अनुगमन गरेको थियो। मुख्यमन्त्री कार्कीले प्रतिस्थापन विधेयकबाट चालू आर्थिक वर्षका लागि ल्याएको बजेटमार्फत शैलजा आचार्य हृदय रोग केन्द्र सञ्चालनको घोषणा गरेका थिए। स्वास्थ्य मन्त्रालय मुख्यमन्त्री कार्कीले आफैंसँग राखेका छन्। मन्त्री नै पिच्छे फरकफरक निर्णय गरेर एउटै ठाउँमा विभिन्न नाम दिँदै अस्पताल उद्घाटन गर्ने क्रम चलिरहेको छ। यसअघि सर्ने रोगको उपचार हुने ठाउँमा अब नसर्ने रोगको उपचार हुने छ। त्यही ठाउँमा यसअघि पनि विभिन्न नामका अस्पताल बनेर उद्घाटन भइसकेको स्वास्थ्य मन्त्रालयले जनाएको छ। यसअघि स्वास्थ्यको समेत जिम्मेवारी सम्हालेका सामाजिक विकास मन्त्री भएका जीवन घिमिरे, उषाकला राई र स्वास्थ्यमन्त्री भएका जयराम यादवले नाम परिवर्तन गर्दा सबै उपचार केन्द्रलाई प्रदेशको नमुनाका रुपमा व्याख्या गर्ने गरेका थिए। अब नामसँगै सेवा पनि परिवर्तन हुने छ। संक्रामक रोग तथा सघन उपचार केन्द्रका संयोजक भरत साह केन्द्र अब हृदयरोग उपचार केन्द्रमा परिणत भएको बताउँछन्। संक्रामक उपचार केन्द्रमा दरबन्दी भएका स्वास्थ्यकर्मी र कर्मचारीले अब हृदयरोग उपचार केन्द्रको दरबन्दीमा काम गर्ने छन्, उनले भने, यसअघिका भौतिक संरचना, स्वास्थ्य उपकरण, सामान अब सबै हृदयरोग केन्द्रले प्रयोग गर्ने निर्णय सरकारले गरिसकेको छ। यसअघि सरुवा रोगको उपचार हुँदै आएको केन्द्रबाट अब नसर्ने (मुटु रोग)को उपचार हुने साह बताउँछन्। उनका अनुसार मुटु रोगका बिरामीको संख्या दिन प्रतिदिन बढेको भनेर सरकारले हृदयरोग उपचार केन्द्र सञ्चालनको निर्णय गरेको हो। कोभिडकालदेखि कै स्वास्थ्य उपकरण र अन्य सामान भने केन्द्रभित्रै रहेको साह बताउँछन्। दातृ निकायको सहयोग र सरकारको लगानीमा खरिद गरिएका ती उपकरण तथा सामग्रीलाई कसरी व्यवस्थापन गर्नेभन्ने कुनै योजना प्रदेश सरकारले बनाएको छैन। कोभिड उपचार केन्द्र रहँदा १७५ जनाको दरबन्दी रहेको संक्रामक रोग उपचार केन्द्रमा हाल ३२ जनाको दरबन्दी रहेको बताइएको छ। दरबन्दी कटौती हुँदै आइरहेको अस्पतालमा अहिले स्वास्थ्यकर्मी र कर्मचारी गरेर २९ जना कार्यरत छन्। संक्रामक रोग उपचार केन्द्रलाई हृदयरोग उपचार केन्द्रमा रूपान्तरण गरेको सरकारले भने काठमाडौं बाहिरका बिरामीहरूको मुटु रोगको उपचारको ढोका खुलेको दाबी गरेको छ। मुख्यमन्त्री कार्कीले कोशी प्रदेशका हृदय रोगका बिरामीलाई उपचारमा संघीय सरकारको एक लाख र प्रदेश सरकारको एक लाख गरी दुई लाख सहयोग गरिने बताए। उनले अब कोशीसँगै मधेस प्रदेशका मुटु रोगीले उपचारका लागि काठमाडौं र भारतसम्म धाउनुपर्ने बाध्यतको अन्त्य हुने दाबी गरेका छन्। निजी अस्पतालहरुको छाता संगठन अफिनका कोशी प्रदेश अध्यक्ष डा शंकर अधिकारी प्रत्येक प्रदेशमा मुटु रोगको उपचार केन्द्र हुनुपर्छ भन्ने मान्यताअनुसार हृदयरोग उपचार केन्द्र सञ्चालनमा आउनु स्वागतयोग्य भएको बताउँछन्। ठाउँ कहाँ छनोट गर्ने र अस्पताल कसरी सञ्चालन गर्नेभन्ने सरकारको कुरो हो, उनले भने, विशुद्ध मुटुको मात्रै उपचार हुने गरी कोशी प्रदेशमा अस्पताल सञ्चालन गर्नु चैं स्वागतयोग्य छ। तर, जनस्वास्थ्य विज्ञहरुको धारणा भने फरक छन्। उनीहरु नयाँ मन्त्री आएपिच्छे नीति र प्राथमिकता परिवर्तन गरेर एकै ठाउँमा बर्सेनि नयाँ उपचार केन्द्र स्थापना हुनुलाई अस्थिर सरकार हुँदाको परिणाम भएको बताउँछन्। यसअघि एउटा रोगको उपचार भइरहेको ठाउँमा त्यसलाई अर्कोमा रुपान्तरण गर्नु गलत भएको उनीहरुको भनाइ छ। अझै पनि कोरोनाको प्रकोप आउने सम्भावना जीवितै छ, जनस्वास्थ्य विज्ञ डा नवराज सुब्बा भन्छन्, यसअघि करोडौं खर्च गरी बनाइएको संरचनालाई जोगाएर राख्न सक्नुपर्ने थियो। सरुवा रोगको उपचार हुने गरी धेरै खर्च गरिसकेको अवस्थामा अर्को अस्पताल सञ्चालन गर्दा फेरि सरुवा रोगको प्रकोप फैलिएमा पुनः सञ्चालन गर्न समस्या हुने उनको भनाइ छ। सुब्बाले सरुवा रोगको प्रकोपको उच्च जोखिममा रहेको हाम्रोजस्तो देशमा सरकारी स्तरमा रहेको अस्पताललाई सोही रूपमा अध्यावधिक र संरक्षण गरेर राख्नुपर्ने आवश्यकता रहेको औंल्याए। नसर्ने रोगको उपचार गर्नका लागि अन्य विकल्प सोच्नुपर्ने थियो। एकैपटक धेरै फैलने सरुवा रोगले महामारीकै रूप लिने गर्छ। त्यहाँमाथि सरुवा रोगको उपचार गराउने अस्पतालका लागि सरकार र निजी क्षेत्रको धेरै लगानी भइसकेको छ, डा सुब्बाले भने, प्रकोप फैलिएको खण्डमा त्यस्तै संरचना पुनः बनाउन गाह्रो हुन्छ। जोगाएर राख्नुपर्ने बेलामा रुपान्तरण गर्नु जनस्वास्थ्यको दृष्टिकोणले बुद्धिमानी हैन। उनका अनुसार कोभिड नियन्त्रणका लागि विभिन्न दातृ निकायले करोडौंका स्वास्थ्य उपकरण सहयोग गरेका थिए। सुरक्षाको अभाव हुँदा तथा प्रयोगमा नल्याइँदा अहिले ती उपकरण बिग्रदै गएका छन्। कोभिडकालमा करोडौं खर्च गरेर जोडिएका कतिपय उपकरण अहिले काम नै नदिने अवस्थामा पुगेका छन्, स्रोतले भन्यो, कुनैलाई खियाले खाइसकेको छ, कुनै बेवारिसे छन्। स्रोतका अनुसार जुनसुकै सरकार र मन्त्री आएपनि पहिलो निशाना कोभिड अस्पताललाई बनाइयो। सरकार नै पिच्छे निर्णयहरु परिवर्तन हुन्छन्। दीगो नीति बनाएर स्वास्थ्य क्षेत्रमा काम गर्ने तत्परता कसैमा देखिएन, जनस्वास्थ्य विज्ञ डा सुब्बाले भने, संकटका बेला दुःख गरेर जोडिएको चिजलाई जोगाउन नसक्नु दुःखद् हो। कोभिड अस्पताललाई सरुवा रोग उपचार केन्द्र नै रहिरहन दिनुपर्ने थियो। पहिले सर्ने रोगको उपचार गराउने गरी संरचना तयार गरेको ठाउँलाई नसर्ने रोगको उपचार केन्द्र बनाउँदा उपयुक्त नहुने उनको तर्क छ। कोभिड अस्पताल सञ्चालन गर्दा संक्रामक रोगलाई लक्षित गरेर २४ वटा एन्टीप्रेसर बेड राखिएका थिए। यस्ता बेडमा रोगको संक्रमण एकबाट अर्कोमा नसर्ने खालको व्यवस्था हुन्छ। संक्रामक रोग तथा सघन उपचार केन्द्रमा पनि ती बेड प्रयोगमा आउँथे। अब नसर्ने रोगको उपचार हुन थालेपछि लाखौं रूपैयाँमा जोडिएका ती बेड के गरिन्छभन्ने प्रश्न उठेको छ। हृदयरोग उपचार केन्द्र सञ्चालनसँगै अब एक बिरामीबाट अर्कोमा संक्रमण सर्न नदिने एन्टीप्रेसर बेडको उपयोगिता सकियो। मुटु रोगका बिरामीको उपचार गराउँदा त्यस्ता बेड प्रयोगमा आउँदैनन्, अस्पतालका एक कर्मचारी भन्छन्, एउटा सरकारले गरेको निर्णय अर्कोले उल्टाउने परिपाटीले यस्तो अवस्था आएको हो। दीर्घकालीन राजनीतिक सोच नहुँदा नेताहरुले सस्तो लोकप्रियताका लागि जेपनि गरिए। उनका अनुसार यसअघि करोडौंमा जोडिएका धेरै स्वास्थ्य उपकरण प्रयोगविहीन हुने भएकाले हृदयरोग उपचार केन्द्रलाई अर्को उपयुक्त ठाउँ हेरेर सञ्चालनमा ल्याउनुपर्ने थियो।"
रोजगार मेलाको आकर्ण बन्यो विद्यार्थीले बनाएको कोदोको म:म र मकैको रोटी,"महेन्द्रनगर : महेन्द्रनगरस्थित ब्रिष्टन कलेजले आयोजना गरेको रोजगार मेलामा अवलोकनकर्ताको आकर्षणमा कोदोको मःम र मकैको रोटी परेको छ । बिहीबारदेखि सुरु भएको रोजगार मेलामा सो कलेजका विद्यार्थीले स्थानीय परिकारलाई प्रवद्र्धन गर्न पश्चिमेली चुलोसञ्चालनमा ल्याएका छन् । समूह समूह बनाएर स्थानीय खानाका परिकार प्रवर्द्धन गरिरहेको विद्यार्थी बिन्दु विष्टले बताइन् । 'हाम्रो मुख्य उद्देश्य स्थानीय खानाका परिकारलाई प्रोत्साहन र प्रवर्द्धन हो,'उनले भनिन।' कोदोको मःम बनाउँदै गरेका विद्यार्थी ज्योति थापाले आफूले तयार पारेका परिकार धेरैले रुचाएको प्रतिक्रिया दिइन्। 'मैदाको मःमको साटो कोदोको मःम धेरैले रुचिपूर्वक खानुभएको छ,'उनले भनिन् । उनले चिसो मौसममा कोदो शरीरका लागि फाइदाजनक भएको बताइन्। पढाइ सँगसँगै व्यवहारिक ज्ञानको क्षमता विकासका लागि मेलाले फाइदा पुर्याएको उनको भनाइ छ। व्यवस्थापन सङ्कायमा अध्ययनरत विद्यार्थीलाई कक्षाकोठामा सिकेको सीपलाई व्यवहारमा लागूगरी स्वरोजगार बन्न सिकाउनका लागि मेला आयोजना गरिएको कलेजका प्रिन्सिपल निशा भट्टले बताए । उनले उत्कृष्ट व्यापारिक योजना भएका विद्यार्थीलाई व्यवसाय सञ्चालन गर्न कलेजले बिनाधितो,बिनाब्याज ४० हजार ऋणसमेत प्रदान गर्ने जानकारी दिए । 'रोजगार मेलाको उद्देश्य विद्यार्थीको सीप र क्षमता प्रदर्शन गर्न र उद्यमशीलतातर्फ उन्मुख गराउनु हो,'उनले भने, 'उत्कृष्ट व्यापारिक योजना भएका विद्यार्थीलाई हामीले आर्थिक सहयोग प्रदान गरेका छौँ ।' मेलामा स्थानीय थारु परिकार डिक्री र कोदोको मःम, मट्का चिया,मासको बटुकलगायत परिकार छन् । मेलामार्फत विद्यार्थीलाई व्यावसायिक क्षेत्रमा अवसर खोज्न र आफ्नो क्षमता परीक्षण गर्न सहयोग पुगेको विद्यार्थीहरूको बुझाइ छ। कक्षाकोठामा सिकेको सीपलाई व्यवहारमा लागू गर्न मेला फाइदाजनक हुने विद्यार्थी ममता भट्टले विश्वास व्यक्त गरिन्।"
सैनामैनामा तीन दिन विद्यालय बन्द हुने,बुटवल : रुपन्देहीको सैनामैना नगरपालिकाले पनि तीन दिन विद्यालय बन्द गर्ने निर्णय गरेको छ। दिनानु्दिन बढ्दै गएको चिसोका कारण विद्यालय सञ्चालन गर्न समस्या परेको भन्दै सोमबारदेखि बुधबारसम्म विद्यालय बन्द गर्ने निर्णय भएको प्रमुख प्रशासकीय अधिकृत जनक थापाले जानकारी दिए। आइतबार सार्वजनिक सूचना जारी गर्दै विद्यालय बन्दको निर्णय गरिएको उनले बताए। सैनामैनामा सामुदायिक र संस्थागत गरी ४० वटा विद्यालय छन्। रुपन्देहीमा लगातार बढिरहेको हुस्सु र शीतलहरले जिल्लाका अधिकांश स्थानीय तहले विद्यालय बन्द गर्ने निर्णय गरेका छन्। तीनदेखि चार दिनसम्म विद्यालय गरिए पनि चिसोको अवस्था हेरेर बन्दको निर्णय परिवर्तन गर्न सकिने स्थानीय तहले बताएका छन्।
राममन्दिर उद्घाटनको खुशीयालीमा वीरगन्ज बन्यो श्रीराममय,"वीरगन्ज : भारतको अयोध्यामा करिब पाँच सय वर्षपछि नवनिर्मित श्रीराम मन्दिरको सोमबार हुने उद्घाटनको खुशीयाली मनाउन गरिएको तयारीले वीरगन्जपनि भगवान श्रीराममय बनेको छ । अयोध्याको नवनिर्मित श्रीराम मन्दिरको सोमबार उद्घाटनसँगै भगवान राम र सीताको मूर्ति प्राण प्रतिष्ठा पनि हुन गइरहेका छ । त्यसैलाई लक्षित गरी वीरगन्ज महानगरमा रहेका हरेक मठमन्दिरलाई सजाएर आकर्षक पारिएको छ। मुख्य बजार क्षेत्रका सडककासाथै घरघरमा जय श्रीराम लेखिएको भगवा रंगको झण्डा र ध्वजापतका झुण्ड्याइएको छ ।यस्तै बजार क्षेत्रका मुख्य मुख्य चोकमा भगवान श्रीरामको तस्बिरसहितका ठूलाठूला ब्यानर राखिनुका साथै पर्खालहरुमा श्रीराम कथा वर्णनका चित्रहरु पनि कोरिएको छ । महानगरका हरेक घरघरमा सोमबार साँझ दीयो बालेर दीपावली पनि मनाउने तयारीमा महानगरबासी स्वस्फूर्त रुपमा जुटेका छन् । वीरगन्जको मुख्य धार्मिकस्थल,प्रसीद्ध शक्तिपिठ माईस्थानको गहवामाई मन्दिर प्राङगणमा सोमबार साँझ १ लाख २५ हजार वटा दीयो बालेर भव्य दीप प्रज्वलन कार्यक्रम पनि राखिएको कार्यक्रमका संयोजक सन्जय सर्राफले जानकारी दिए । दीप प्रज्वलनसँगै महाआरती र हनुमान आरधानाको कार्यक्रम पनि गरिने उनले बताए । यस्तै झण्डै पाँच दशक पुरानो वीरगन्जकै घडीअर्वास्थित श्रीरामजानकी मन्दिरमा अयोध्याको नवनिर्मित राम मन्दिरको उद्घाटनको अवसर पारेर सोमबार भगवान राम, सीता र हनुमानको मूर्तिको प्राण प्रतिष्ठा गरिदैंछ । त्यसका लागि महानगरपालिकाको आयोजनामा भव्य तयारी गरिएको छ । झण्डै तीन दशकदेखि नीजि व्याक्तिको कब्जामा रहेको उक्त श्रीरामजानकी मन्दिरलाई महानगरपालिकाले हालै अतिक्रमणमुक्त गरी सौन्दर्यकरण गरेको छ । सोमबार नै उक्त मन्दिरमा भगवान राम, सीता र हनुमानको मूर्तिको प्राण प्रतिष्ठा गर्न लागेको हो । अयोध्यामा श्रीराम मन्दिरको उद्घाटनकै दिनको अवसर पारेर श्रीरामजानकी मन्दिरमा भगवान राम,सीता र हनुमानको मुर्तिको प्राण प्रतिष्ठा गर्न लागिएको वीरगन्ज महानगरका मेयर राजेशमान सिंहले बताए ।उनका अनुसार,प्राण प्रतिष्ठाको दिन सोमबार बिहान ८ बजे भव्य कलश यात्रा निकालिने ,दिनभर प्राणप्रतिष्ठाको सम्पूर्ण पूजन विधि हुने, सवा लाख बत्ती बालिने तथा साँझ महाआरती आयोजना गरेर प्रसाद वितरण गर्ने कार्यक्रमपनि रहेको उनले बताए। श्रीरामजानकी मन्दिरमा सोमबार हुने भगवान राम, सीता र हनुमानको मूर्तिको प्राण प्रतिष्ठामा सहभागी हुन महानगरबासीलाई मेयर सिंहको तर्फबाट सार्वजनिक आह्वान समेत गरिएको छ । अयोध्याको राम मन्दिर उद्घाटनकै खुशीयाली मनाउन वीरगन्जमा विश्व हिन्दु परिषदले पनि भव्य तयारी गरेको छ । परिषदका पर्सा सचिव विक्की सर्राफका अनुसार, अयोध्याको राम मन्दिर उद्घाटनको दिन सोमबार वीरगन्जमा भव्य मोटरसाइकल र्यालीका साथै भव्य झाँकी प्रदर्शन गरिनेछ ।सोमबार बिहान मोटरसाइकल र्यालीसँगै सातवटा ट्रकमा स्टेज बनाएर भगवान श्रीरामको जन्मदेखि वनबासपछि अयोध्या फिर्तीसम्मको कथा वर्णनको झाँकी प्रदर्शन गर्दै नगर परिक्रमा गरिने सर्राफले बताए । यसका साथै सोमबार साँझ घरघरमा दीप प्रज्वलन गरी दीपावली मनाउन सार्वजनिक आह्वानपनि गरिएको जानकारी सर्राफले जानकारी गराए । संघका सचिव सर्राफले भने,भगवान राम कुनै यो वा त्यो देशका होइनन् । उनी विश्वभरका हिन्दुका साझा भगवान हुन् । त्यसमापनि झण्डै पाँचसय वर्षदेखि पालभित्र बसिरहेका रामलल्ला सोमबार आफनै घरमा फर्किदैछन् । हिन्दुहरुलाई यो भन्दा ठूलो खुशी अरु के नै हुन सक्छ र ? त्यहि खुशीयाली मनाउन वीरगन्जमापनि भव्य तयारी गरिएको हो । राम मन्दिरको उद्घाटन र प्राण प्रतिष्ठाका दिन सोमबार वीरगन्ज महानगरसहित जिल्लाका विभिन्न्न पालिकाहरुमा माछा,मासु र मदिराको बिक्रिवितरण र सेवन निषेध गरिएको छ । पर्साको वीरगन्ज महानगरपालिका,बहुदरमाई नगरपालिका, जगरनाथपुर ,धोबिनी,कालिकामाई ,पटेर्वासुगौली लगायतका गाँउपालिकाले सार्वजनिक सूचना नै जारी गरेर सोमबार माछा,मासु र मदिराको बिक्री वितरण र सेवन नगर्न निर्देशन दिएका छन् ।"
अपांगता भएका व्यक्तिलाई घरमै पुगेर नागरिकता,"हेटौंडा : मकवानपुरको भीमफेदी८ इपास्थित लापोपलका अपांगता भएका दिदीभाइलाई जिल्ला प्रशासन कार्यालय मकवानपुरले घरमै पुगेर नागरिकता प्रदान गरेको छ। स्थानीय दुर्खाबहादुर थिङका २० वर्षीया छोरी सुनिता थिङ र १७ वर्षीय छोरा सुरेन्द्र थिङलाई जिल्ला प्रशासन कार्यालय मकवानपुरका प्रशासकीय अधिकृत सरोज पौडेल, नायब सुब्बा अस्विन कुमार अर्याल र सहदेव आचार्यले घरमै पुगेर नागरिकता प्रदान गरेका हुन्। थिङ दिदीभाइलाई बस्न र खाना खानका लागि समेत अरूको सहारा चाहिने र हिँडडुल गर्न नसक्ने स्थानीय अमृत बलले बताए। प्रशासनका कर्मचारी घरमै आएर छोरा छोरीको नागरिकता बनाइदिएपछि दुर्खाबहादुरले खुशी व्यक्त गरे। आर्थिक अभावका कारण लालनपालनमा समस्या छ, नागरिकता बनेपछि भने अपांगता भत्ता पाउने आशा गरेको छु, उनले भने, सरकारबाट अलिअलि पैसा आयो भने भने धेरै सजिलो हुने थियो।"
न्यायाधीश परशुराम भट्टराईले दिए राजीनामा,काठमाडौं : जिल्ला न्यायाधीश परशुराम भट्टराईले राजीनामा दिएका छन्। न्यायाधीश भट्टराईले प्रधानन्यायाधीश विश्वम्भरप्रसाद श्रेष्ठसमक्ष राजीनामा बुझाएका हुन्। लामो समयदेखि न्याय परिषद्ममा रहेका जिल्ला न्यायाधीश भट्टराईले आफूमाथिको छानबिन नसकिदै राजीनामा बुझाएका हुन्। जनकपुरका पेट्रोल पम्प व्यवसायी मनोज साहको हत्या मुद्दाका अभियुक्तलाई सफाइ दिएपछि उनीविरुद्ध न्याय परिषदमा उजुरी परेको थियो। हत्याका आरोपित दामोदरप्रसाद चौधरी लगायतमाथिको आरोप पुष्टि नहुने भन्दै न्यायाधीश भट्टराईको इजलासले आरोपितलाई सफाइ दिएको थियो । सफाइ लगत्तै फैसलाको विरोध भएको थियो। पछि न्यायपरिषदमा उजुरी परेको थियो । २०७६ कार्त्तिक ६ गते जनकपुस्थित शिव आयल पेट्रोल पम्पका सञ्चालक साहको दिउँसो गोली हानी हत्या भएको थियो। फैसला विवादित बनेपछि कामकाजबाट अलग गर्दै न्यायाधीश भट्टराईलाई सर्वोच्च अदालत तानेको थियो। न्याय परिषदले उनीमाथि अनुसन्धान गरिरहेको छ। विवादमा तानिएका भट्टराईसहित अन्य न्यायाधीशमाथि छानबिन गर्न समिति गठन भएको छ। छानबिन समितिले अनुसन्धानको प्रतिवेदन बुझाउन नपाउँदै न्यायाधीश भट्टराईले राजीनामा दिएका हुन्।
"मोटरेबल पुल जीर्ण, जोखिमपूर्ण यात्रा गर्नुपर्ने बाध्यता","रसुवा : चीनसँगको अन्तर्राष्ट्रिय व्यापारिक नाका जोड्ने रोंगास्थित मोटरेबल पुल जीर्ण बनेको छ। स्याफ्रुबेसीरसुवागढी खण्डको १६ किलोमिटर सडक चीन सरकारको सहयोगमा निर्माण भएको थियो। उक्त पुल २०६६ सालमा निर्माण भएको हो। दैनिक ४५ सय मालवाहक कन्टेनर गुड्ने पुल जीर्ण बनेसँगै समस्या सिर्जना भएको छ। रसुवागढी नाकाबाट नियमित मालबाहक गाडी आउने पुल कतिबेला ढल्छ भन्ने त्रास रहेको गोसाइँकुण्ड गाउँपालिका १ का वडा अध्यक्ष उर्केन लामाले बताए। उनले भने, पुलको ढलान ठाउँ ठाउँमा प्वाल परेको र पिलरको रडमा खिया लागेको छ। सडक विभाग वा कुनै निकायले चासो दिएको छैन कतिबेला दुर्घटनामा पर्ने हो। सो पुल भएर गोसाइँकुण्ड गाउँपालिका वडा नम्बर १, २ र ३ तथा आमाछोदिङमो गाउँपालिका ३, ४ र ५ तथा रसुवागढी नाका पुगिन्छ।"
दार्चुलामा प्रहरीमाथि चक्कु प्रहार,"दार्चुला : दार्चुलामा एक युवकले प्रहरीमाथि चक्कु प्रहार गरेका छन्। जिल्लाको महाकाली नगरपालिका१ दहका २५ वर्षीय उमेश कुवरले आज १२ बजेतिर डिउटीमा खटिएका प्रहरी हवल्दार जयबहादुर खड्का र प्रहरी जवान डम्मरबहादुर ठगुन्नामाथि चक्कु प्रहार गरेका हुन्। चक्कु प्रहारबाट प्रहरी जवान ठगुन्नाको आँखाको तल्लो भागमा गहिरो चोट लागेको जिल्ला प्रहरी कार्यालय दार्चुलाका प्रहरी नायब उपरीक्षक शिवबहादुर सिंहले बताए। 'उमेशले श्रीमती धनिशालाई कुटपिट गर्ने गरेको भन्दै धनिशाकी दिदीले प्रहरीमा निवेदन दिएकी थिइन्। जिल्ला प्रहरी कार्यालयमा निवेदन आएपछि उमेशलाई नियन्त्रणका लागि सामुदायिक प्रहरी बाङ्गाबगरबाट गएको प्रहरी टोलीमाथि आक्रमणस्वरुप चक्कु प्रहार भएको हो,' उनले भने। चक्कु प्रहार गरेर कुवर फरार भएका छन्। उनको खोजीका लागि प्रहरी टोली परिचालन गरिएको छ। उमेश र धनिशाले भदौमा भागेर बिहे गरेका थिए।"
चिसो बढेपछि चोकचोकमा दाउरा बाढ्दै नगरपालिका,"बुटवल : केही दिनदेखि हुस्सु र शितलहर ह्वात्तै बढेपछि रुपन्देहीको तिलोत्तमा नगरपालिकाले सार्वजनिक स्थलमा दाउरा वितरण गरेको छ। आइतबारदेखि नगरपालिकाका प्रत्येक वडामा पुगेर कम्तीमा चारपाँच जना मानिसहरू जम्मा हुने स्थलमा दाउरा वितरण गरिएको नगरप्रमुख रामकृष्ण खाणले जानकारी दिए। ट्याक्टर र टिप्परले मानिसहरू जम्मा भएको ठाउँमा दाउरा दिँदै गएका छन्,खाणले भने,सबै वडामा दाउरा पुग्छन्, आज नभ्याएको ठाउँमा भोलि पनि वितरण हुन्छ। शीतलहर भएपछि नगरपालिकाले आइतबारदेखि बुधबारसम्मका लागि विद्यालय बन्द समेत गरेको छ। करिब ८० हजार रुपैयाँ बराबरको दाउरा खरिद गरेर सार्वजनिक स्थलमा नागरिकहरूलाई वितरण गरिएको प्रमुख प्रशासकीय अधिकृत नारायण अर्यालले जानकारी दिए। देवदहस्थित साझेदारी वनबाट दाउरा खरिद गरिएको अर्यालले बताए। नगरपालिका क्षेत्रको मणीग्रामचोक, ड्राइभरटोल, नयाँ मिल, योगीकुटी, चार नम्बर, भलवारी, शंखरपुरा पत्थरडाँडा, मधवलिया, मंगलापुर लगायत ठाउँमा पहिलो दिन दाउरा वितरण गरिएको उनले बताए।"
डोटीमा युवा मृत भेटिए,डोटी : डोटीमा एक जना युवा मृत अवस्थामा फेला परेका छन्। बडीकेदार गाउँपालिका२ असुराका २२ वर्षीय राजीव मास्की मगर मृत अवस्थामा फेला परेका हुन्। राजीव हिजो दिउँसोदेखि हराएका र खोज्दै जाँदा बडीकेदार गाउँपालिका३ पातलको भीरबाट करिब ७ सय मिटर तल मृत अवस्थामा फेला परेको जिल्ला प्रहरी कार्यालयका प्रहरी निरीक्षक सिताराम बिष्टले जानकारी दिएका छन्। घटनाको थप अनुसन्धान भइरहेको प्रहरीले जनाएको छ।
बैतडीमा बँदेलको आक्रमणबाट २ जना घाइते,बैतडी : बैतडीको मेलौली नगरपालिका२ सलेनामा बँदेलको आक्रमणबाट दुई जना घाइते भएका छन्। घाइते हुनेमा सलेनाका अन्ताजी ३२ वर्षीय ओम प्रकाश जोशी र सोही वडाको घाङलका मने दयालकी ९ वषीया छोरी करिस्मा दयाल रहेकी छन्। आइतबार ३ बजेतिर घरमै बसिरहेका जोशीमाथी बदेलले आक्रमण गरी घाइते बनाएको हो भने ९ वर्षीया बालिकालाई पनि साँझ ५ बजेतिर घर नजिकै घाइते बनाएको हो। बालिकाको टाउकोमा गम्भीर चोट लागेको छ भने जोशीको खुट्टामा गम्भीर चोट लागेको आफन्त प्रकाश जोशीले जानकारी दिए। घाइते जोशी र दयाललाई सलेना स्वास्थ्य चौकीमा सामान्य उपचारपछि डडेल्धुरा रेफर गरिएको छ। यही पुष ११ गते पनि सोही वडाका रामबहादुर चन्खदलाई पनि बँदेलको बथानले आक्रमण गरी घाइते बनाएको थियो। दिनदाहाडै बदेलले मानिसमाथि आक्रमण गर्न थालेपछि स्थानीयहरू त्रसित बनेका छन्। मेलौली नगरपलिका२ र ३ मा बँदेलले ठूलो क्षति पुर्याउँदै आएको छ।
उदयपुरमा लागूऔषध छाड्नेको संख्या बढ्दै,"उदयपुर : उदयपुरमा लागूऔषध त्याग्नेको संख्या बढ्दै गएको छ। जिल्ला प्रहरी कार्यालयले लागूऔषध विरुद्ध लागूऔषध सेवन नगर्ने मैले दृढता गरे' अभियान थालेसँगै त्याग्नेको संख्या बढेको हो। एसपी रमेश थापाका अनुसार अभियानमार्फत हालसम्म १४० जना सेवनकर्ताले लागूऔषध त्यागिसकेका छन्। उनले भने, यो अभियानको दिन मात्र त्याग्ने हैन, त्यसपछि पनि हामी सबैका घरघरमा जनप्रतिनिधिसहित पुगेका छौं। त्यसक्रममा अभिभावक, साथीहरू र उनीहरूसँग भेट्दा पुनः सेवन नगएको रिर्पोट पाएका छौं। यसरी नै आठ वटै पालिकामा अभियान सञ्चालन गर्ने योजना छ। यसलाई निरन्तरता दिने हो भने परिवर्तन सम्भव छ र आफ्ना सन्ततिलाई कुलतबाट जोगाउन सकिन्छ।' अभियान सञ्चालन भएको त्रियुगा नगरपालिकामा ५२, चौदण्डीगढीमा ४२ र कटारी नगरपालिकामा ४६ गरी हालसम्म १४० जनाले त्यागेको प्रहरीको तथ्यांकमा छ। यसैक्रममा कटारीमा आयोजित अभियानमा युवाहरूले अबदेखि लागूऔषध सेवन नगर्ने प्रतिबद्धता गरेका हुन्। उनीहरूले अभियान बोर्डमा हस्ताक्षरसहित लिखित प्रतिबद्धता जनाएका छन्। अभियानमा लागूऔषध सेवनकर्ता युवाहरू र उनीहरूको संगतमा परेकाहरूलाई जम्मा गरेर लागूऔषध सेवन नगर्न र त्यसबाट हुने हानी, नोक्सानी, कानुनी कारबाहीका बारेमा सचेतना दिने गरिएको डीएसपी हरिनन्दन चौधरीले बताए।"
काम डोल्पामा कार्यालय जाजरकोटमा,"डोल्पा : डोल्पालाई राष्ट्रिय सडक सञ्जालमा जोड्ने भेरी करिडोरको प्रमुख कार्यालय जाजरकोटमा राखिएको पाइएको छ। सडक विभागअन्तर्गत रहेको यो कार्यालयबाट सम्पादन हुने धेरै काम डोल्पा क्षेत्रमै गर्नुपर्ने भएपनि जाजरकोटमा राखिएको हो। ११८ किलोमिटर लामो यस करिडोरले जाजरकोटदेखिदुनै हुँदै धोतिन्जेमरिम नाका जोड्ने गर्दछ। सुरुदेखिनै डोल्पामा राखिनु पर्ने कार्यालय जाजरकोटमा राखिएपछि करिडोर निर्माण तथा स्तर उन्नतिको काम गर्न धेरै समस्या हुने गरेको कर्मचारीले बताएका छन्। चीननेपाल हुँदै भारत जोड्ने करिडोर निर्माणको धेरै काम डोल्पा क्षेत्रमै बाँकी रहेको कर्णाली प्रदेश सभा सदस्य वीरबहादुर शाहीले बताए। स्थापना गर्दा खेरिनै डोल्पामा राख्नुपर्ने कार्यालय जाजरकोटमा राख्दा डोल्पामा काम गर्न समस्या हुनुका साथै राज्यलाई आर्थिक भार समेत थपिएको सांसद शाहीको भनाइ छ। अब जतिसक्दो छिटो मुख्य कार्यालय डोल्पामै स्थापना गर्ने कार्यालय प्रमुख गम्भीर हुनुपर्ने र यस विषयमा आफुले पनि पहल गर्ने उनले बताए। अहिले भेरी करिडोर कार्यालयमार्फत डोल्पामा बेलिब्रिज निर्माणदेखि सडक निर्माणसम्मको काम भइरहेको छ। तर,उक्त कामका लागि नियमित आवश्यक प्राविधिक तथा कर्मचारीहरु जारकोटबाटै आउने गरेका छन्। काम डोल्पामा हुने तर कार्यालय भने जाजरकोट हुँदा कामको बिल उठाउनदेखि आवश्यक रकम पेश्की तथा भुक्तानी लिन समस्या हुने गरेको समेत निर्माण व्यवसायीले गुनासो गरेका छन्। यता जिल्ला समन्वय समिति डोल्पाका प्रमुख श्यामबहादुर रोकायले जिल्लामा सर्वपक्षीय निर्णय गराएर कार्यालय डोल्पा सार्न अनुरोध गर्दा समेत स्थापना हुन नसकेको बताए। कार्यालय कहाँ राख्नुपर्ने भन्ने कुरा होडिङ बोर्डले नै प्रष्ट पारेको छ, वास्तवमा जाजरकोटभन्दा धेरैजसो काम डोल्पा मै गर्नुपर्ने देखिन्छ, तर कार्यालय जाजरकोटमा छ, यो कस्तो काइदा हो ? उनले प्रश्न गरे। त्रिदेशीय व्यापारिक नाकाको रुपमा रहेको यस सडकको कार्यालय अझै सार्न सुरसार नभए सडक विभागमै पुगेर दबाव दिने उनको भनाइ छ। यता भेरी करिडोर कार्यालय जाजरकोटका प्रमुख सुजन अधिकारीले कार्यालय डोल्पामै सार्न सधैँ आफू सकारात्मक भएको बताए। यस विषयमा डोल्पाका जनप्रतिनिधिहरुले धेरै पटक मौखिक तथा लिखित अनुरोध गर्नुभएको छ, यसै आर्थिक वर्षभित्र ठूला ठेक्का खुल्दैछन्,अब अर्को आर्थिक वर्ष भित्रमा प्रमुख कार्यालय डोल्पा सार्ने तयारी भइरहेको छउनले भने। अहिले दुनैमा साइड कार्यालय खोल्ने तयारी भइरहेको समेत उनले बताए। भेरी करिडोरअन्तर्गत पर्ने चौखा, तल्नुबगर, गोतामकोट, छलगार्ड लगायतका दर्जन धेरै ठाउँमा पक्की पुल निर्माण गर्न बाँकी छ भने तल्नुबगरदेखि दुनै स्तरउन्नतीको काम नै सुरु भएको छैन। त्यसैगरि करिडोर अन्तर्गतनै पर्ने मोरिम, धो, सिसौलसम्म कच्ची ट्रयाक खुलाइएपनि दुनै, ल्यासीक्याप हुँदै सिसौलसम्म सडक निर्माण गर्नै बाँकी रहेको छ।"
राममन्दिरको प्राण प्रतिष्ठानका दिन अर्घाखाँचीको शिवालयमा दीप प्रज्वलन हुने,"अर्घाखाँची : भारतको अयोध्यामा राम मन्दिरको उद्घाटनका अवसरमा भोलि अर्घाखाँचीको सिद्धेश्वर शिवालय र शान्ति बगैचाको १ सय ८ गणेश पाञ्चायन मन्दिरमा जय जयकार र दीप प्रज्वलन गरिने भएको छ । पाँच सय वर्षपछि भारतको अयोध्यामा प्रभु श्रीराम को मन्दिर बनेर भोलि प्राण प्रतिष्ठान र उद्घाटनको खुसियालीमा सिद्धेश्वर शिवालयमा दीप प्रज्वलन र श्री रामको जयजयकार गरिने सिद्धेश्वर शिवालयका संरक्षक नारायण प्रसाद खनालले बताए । हिन्दुधर्म रक्षा परिषद् नेपाल अर्घाखाँचीका युवा स्वयंसेवकले सिद्धेश्वर शिवालय मन्दिर भक्तिटोला,गणेश पञ्चाङ्ग मन्दिरलगायत विभिन्न मन्दिरमा विशेष कार्यक्रम गर्न थालिएको हो।"
चिसो बढेपछि तिलोत्तमाका विद्यालय बन्द,बुटवल : रुपन्देहीको तिलोत्तमा नगरपालिकाले अत्यधिक चिसो बढेपछि चार दिन विद्यालय बन्द गर्ने निर्णय गरेको छ । आइतबारदेखि बुधबारसम्म विद्यालय बन्द गर्ने निर्णय भएको प्रमुख प्रशासकीय अधिकृत नारायण अर्यालले जानकारी दिए । चिसोले बालबालिकालाई छिटो समस्या पार्ने भएकाले विद्यालय बन्द गर्ने निर्णय गरिएको अर्यालले बताए । नगरपालिकामा ४२ वटा सामुदायिक र ४१ वटा संस्थागत गरी कूल ८३ वटा विद्यालय छन् । सामुदायिक विद्यालयमध्ये दुईवटा धार्मिक र २१ वटा आधारभूत विद्यालय छन् । रुपन्देहीमा पुसको १५ गतेदेखि अत्यधिक चिसो बढ्दै गइरहेको छ । यसअघि मंगलबारसम्मका लागि बुटवल उपमहानगरपालिकाले पनि विद्यालय बन्द गर्ने निर्णय गरेको थियो।
वीरगन्जमा मोटरसाइकल दुर्घटनामा एमबीबीएस अध्ययनरत दुई विद्यार्थीको मृत्यु,वीरगन्ज : आइतबार बिहान मोटरसाइकल दुर्घटना हुँदा दुईजना युवकको घटनास्थलमै मृत्यु भएको छ। वीरगन्ज महानगरपालिका वडा नम्बर १५ भिस्वास्थित जिल्ला आयुर्वेद अस्पताल नजिकैको सडकमा प्रदेश २०३०२१ प ५४३२ नम्बरको यमहा कम्पनीको आर १५ मोटरसाइकल दुर्घटना हुँदा त्यसमा सवार नेशनल मेडिकल कलेज तथा शिक्षण अस्पतालमा एमबीबीएस अध्यनरत दुईजना विद्यार्थीको मृत्यु भएको हो । मृत्यु हुनेमा नेशनल मेडिकल कलेजमा अध्यनरत बाराको हर्दिया घर भएका २३ वर्षीय सन्दीप यादव र धनुषाको सबैला घर भएका २३ वर्षीय सुमित यादव रहेको प्रहरीले जनाएको छ। भिस्वाबाट भेडियाही जाने बाटोमा उक्त मोटरसाइकल आफै अनियन्त्रित भएर दुर्घटनामा परेको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले जानकारी दिए। मृतक दुवैको शव घटनास्थलबाट मुचुल्का उठाएर पोष्टमार्टमका लागि नारायणी अस्पतालमा पठाइएको र घटनाबारे थप अनुसन्धानका भइरहेको उनले बताए ।
चिसोका कारण भैरहवाका विद्यालय ६ दिन बन्द,"भैरहवा : चिसो अत्याधिक बढेपछि रुपन्देहीको सिद्धार्थनगर नगरपालिकाका विद्यालयहरू बन्द गरिने भएको छ । बढ्दो शीतलहर प्रकोपको कारण विद्यार्थीहरूको स्वास्थ्यमा गम्भीर असर पर्ने भन्दै ६ दिनका लागि बन्द गरिएको सिद्धार्थनगर नगरपालिकाका उपसचिव एवं शिक्षा शाखा प्रमुख चेतनशील लम्सालले जानकारी दिए । उनका अनुसार बर्खे बिदाबाट कट्टा हुनेगरी पालिकाअन्र्तगतका सम्पूर्ण सामुदायिक,संस्थागत र धार्मिक विद्यालय माघ ७ गते देखि १२ गतेसम्म बन्द रहनेछ । साथै,बिदा अवधीको बीचमा मौसम सुधार भए विद्यालय सञ्चालनमा पुर्नविचार गरी सूचना जारी गरिने कार्यालयद्वारा जारी गरिएको सूचनामा उल्लेख छ ।"
"सुनचाँदीको मूल्य बढ्यो,कतिमा हुँदैछ कारोबार ?",काठमाडौं : सुनको मूल्य प्रतितोला १ लाख १८ हजार ४०० रुपैयाँ कायम भएको छ। अघिल्लो साताको अन्तिम कारोबार शुक्रबार तेजाबी सुन प्रतितोला १ लाख १८ हजार रुपैयाँमा कारोबार भएको थियो। नेपाल सुन चाँदी व्यवसायी महासंघका अनुसार आइतबार तेजाबी सुन प्रतितोला १ लाख १८ हजार ४०० रुपैयाँ र तेजाबी सुन १ लाख १७ हजार ८५० रुपैयाँमा कारोबार भइरहेको छ। आज चाँदी प्रतितोला ५ रुपैयाँले बढेर १३ सय ९० रुपैयाँ पुगेको छ।
पक्राउ पूर्जी जारीपछि होटल स्क्वायरकी सञ्चालक भण्डारीले गरिन् प्रहरीसमक्ष आत्मसमर्पण,"काठमाडौं : पक्राउ पूर्जी जारी भएपछि ललितपुरको होटल स्क्वायरकी सञ्चालक ललिता भण्डारीले प्रहरीसमक्ष आत्मसमर्पण गरेकी छन्। उनी शनिबार प्रहरी परिसर ललितपुर पुगेकी हुन्। जिल्ला प्रहरी कार्यालय ललितपुरका प्रमुखएसएसपी शेखर खनालले भण्डारी प्रहरी हिरासतमा रहेको बताए। एसएसपी खनालले अन्नपूर्णसँग भने,'पक्राउ पूर्जी जारी भएपछि भण्डारी स्वयं प्रहरी परिसर आएकी हुन्। 'उनीबारे प्रहरीले अनुसन्धान सुरु गरेको छ। गत १५ भदौमा उक्त होटलको स्वीमिङ पुलमा पौडी खेलिरहेका बेला करेन्ट लागेर ललितपुरका साजिलमान शाक्य गम्भीर घाइते भएका थिए। त्यसयता उनी कोमामा रहेका छन्। उनकी पत्नी रजिना मानन्धरले होटल सञ्चालकलाई कारबाहीको माग गर्दै प्रहरीमा निवेदन दिएकी थिइन्। घटना भएको झन्डै पाँच महिनापछि माघ ४ गते प्रहरीले जाहेरी दर्ता गरेको थियो। मानन्धरले होटल सञ्चालकद्वय रोमी अर्याल र भण्डारीविरुद्ध जाहेरी दिएकी थिइन्। दुवैजनाविरुद्ध गत साता पक्राउ पूर्जी जारी भएको थियो। सोही आधारमा प्रहरीले भण्डारीलाई पक्राउ गरेको हो। अर्यालको भने खोजि भइरहेको प्रहरीले जनाएको छ। पीडित मानन्धरले मुलुकी अपराध संहिता, २०७४ को दफो १७८ को उपदफा (१) र (२) र दफा १७७ अनुसारको कसुरअनुसार सजाय माग गरेकी छन्।"
