शीर्षक,विवरण
जलवायु परिवर्तनबारे सधैं उही रटान,"संयुक्त राष्ट्रसंघका महासचिव एन्टेनियो गुटेरेसले हालै नेपाल भ्रमणका क्रममा हिमाली क्षेत्रको भ्रमण गरेर पर्वतीय क्षेत्रमा जलवायु परिवर्तनले पारेको प्रभावबारे संसारको ध्यानाकर्षण गराए। विश्वव्यापी जलवायु संकटको असर नेपालले कसरी भोगिरहेको छ भन्ने कुरा उनले अवलोकन मात्र गरेनन्, संसारलाई सुनाए र देखाए पनि। तर, नेपालजस्ता जलवायु परिवर्तनको कारक तŒव उत्पादनमा भूमिका नभएका देशहरूले भोग्दै आएको पीडा विकसित देशहरूले कहिले सुन्ने ? स्थिति कति भयावह छ भने सन् २०११ मा भएको एउटा अध्ययनअनुसार च्छोरोल्पा, इम्ला, ठुलाकीजस्ता हिमताल बिस्फोट भए सय किलोमिटर तलसम्म असर पुर्याउन सक्छ। अन्य क्षेत्रमा परको असर हामीले व्यहोर्दै आएका छौं। विश्वव्यापी जलवायु परितवर्तनको असरबारे हुने सम्मेलनहरूमा सधैं पर्वतीय मुद्दा प्राथमिकतामा परेको छ। तर, त्यहाँ बसोबास गर्ने आदिवासी, महिला, जनजाति, बालबालिका तथा स्थानीय जोखिममा परेको विषय विश्वव्यापी मञ्चमा अब हुने कोप २८ सम्मेलनमा नेपालले भूमिका देखाउने समय आएको छ। यसअघिका सम्मेलनहरूमा पनि नेपालले आवाज नउठाएको होइन। इजिप्टमा गत वर्ष भएको कोप२७ मा नेपालले हानिनोक्सानी, अनुकूलन, जलवायु वित्त, पर्वतीय मुद्दा, न्यूनीकरणलगायत विषय प्रमुख मुद्दा बनाएको थियो। गरिब देशहरूले जलवायुका कारण भोग्ने समस्याको क्षतिपूर्ति पाउनुपर्ने अडान नेपालको थियो। यो माग सम्बोधन गर्न बनेको नयाँ कोषमार्फत प्रत्येक वर्ष पाँच सय अर्ब डलर वित्त प्रवाह गर्ने प्रतिबद्धता धनी देशहरूको छ। तर, काम भएको छैन। नेपालले यसपालि पुराना प्रतिबद्धता कार्यान्वयनकै एजेन्डालाई प्राथमिकता दिने भनेको छ। नेपाल सरकारले जलवायु वित्त, हानिनोक्सानी, अनुकूलन, पर्वतीय मुद्दा, प्रविधि र क्षमता अभिवृद्धि, न्यूनीकरण, कार्बन व्यापार, ग्लोबल स्टक टेक, पारदर्शिता, बालबालिका, युवा र लैंगिक मुद्दा अघि सार्दै आएको छ। यो वर्ष पनि यही मुद्दामा नेपाल केन्द्रित हुनेछ। १ सय ६० भन्दा बढी देशको सहभागिता हुने सम्मेलनमा नेपालले आफ्नो कुरा राख्दै गर्दा गरिब देशहरूले पाउने क्षतिपूर्ति रकम वितरणको गाँठो फुकाउन सक्यो भने त्यो नै ठूलो उपलब्धि हुनेछ। यद्यपि, धनी देशहरू जलवायुमा असर गर्दै अघि बढ्ने र गरिब देशहरूले जलवायु परिवर्तनको असर खेप्दै जाने हो भने यस्ता सम्मेलनको उपलब्धिबारे पनि प्रश्न उठ्न सक्छ। त्यसैले नेपालले पुरानै मुद्दाहरू उठाउने तयारी गरिरहँदा विकसित राष्ट्रहरूलाई कार्बन उत्सर्जन न्यूनीकरणमा दबाब र गरिब देशहरूले पाउने क्षतिपूर्ति कार्यान्वयनमा कडा आवाज उठाउनुपर्छ। मौका यही हो।"
पूर्वीनाकाबाट निर्यातभन्दा पाँच गुणा बढी तरकारी आयात,"झापा : पूर्वीनाका काँकडभिट्टाबाट चालु आर्थिक वर्षको तीन महिनामा निर्यातका तुलनामा पाँच गुणाभन्दा धेरै ताजा तरकारी भारतबाट आयात भएको छ । प्लान्ट क्वारेन्टिन कार्यालय काँकडभिट्टाको प्रथम त्रैमासिक अभिलेखअनुसार आर्थिक वर्ष २०८०८१ को साउन, भदौ र असोजमा भारतबाट रु ४७ करोड ९७ लाख ६० हजार मूल्यबराबरको २३ हजार नौ सय ८८ मेट्रिक टन ताजा तरकारी आयात भएको छ । सोही अवधिमा नेपालबाट रु नौ करोड ६५ लाख ७२ हजार आठ सय मूल्यबराबरको छ हजार ३० मेट्रिक टन तरकारी भारत निर्यात भएको कार्यालयका सूचना अधिकारी चन्द्रेश्वर ठाकुरले बताए। पूर्वीनाकाबाट हुने ताजा तरकारीको व्यापारमा चालु आवको तीन महिनामै रु ३८ करोड ३१ लाख ८७ हजार दुई सयबराबरको व्यापार घाटा भएको छ । नेपालबाट निर्यात हुने ताजा तरकारीमा बन्दाकोभी, मुला र गोलभेँडा छन् । यीमध्ये सबैभन्दा बढी रु नौ करोड ५४ लाख ७२ हजार मूल्यबराबरको पाँच हजार नौ सय ६७ मेट्रिक टन बन्दाकोभी भारततर्फ निर्यात भएको ठाकुरले जानकारी दिए। यसैगरी तरकारीमा गोलभेँडा रु पाँच लाख १२ हजार मूल्यबराबरको २६ मेट्रिक टन र रु पाँच लाख ८९ हजार मूल्यबराबरको ३७ मेट्रिक टन मुला भारततर्फ निर्यात भएको छ । धनकुटा र इलाममा उत्पादित बन्दाकोभी, मुला र गोलभेँडा भारत निर्यात हुने गरेको छ । १९ करोड बढीको गोलभेँडा आयात चालु आवको प्रथम त्रैमासिक अवधिमा भारतबाट गोलभेँडा मात्रै रु १९ करोड ३७ लाख ४० हजार मूल्यबराबरको नौ हजार छ सय ८७ मेट्रिक टन आयात भएको छ । सोही अवधिमा भारतबाट रु दुई करोड सात लाख ८० हजार मूल्यबराबरको एक हजार ३९ मेट्रिक टन हरियो खुर्सानी र रु तीन करोड ७१ लाख ८० हजार मूल्यबराबरको एक हजार आठ सय ५९ मेट्रिक टन गाँजर निर्यात भएको छ । तरकारीमध्ये मुला र बन्दाकोभीचाहिँ भारतबाट आयात भएको छैन । धनकुटा, इलाम, झापा, मोरङ, सुनसरीलगायतका कोशी प्रदेशका जिल्लामा बन्दाकोभीको ठूलो मात्रामा उत्पादन हुँदै आएको छ । कोदो र आलुमा पनि भारतकै भर नेपालका मधेसदेखि हिमाली भेगसम्म उत्पादनको प्रचुर सम्भावना भएको कोदो र आलुमा समेत भारतकै भर पर्नुपर्ने अवस्था छ । प्लान्ट क्वारेन्टिन कार्यालय काँकडभिट्टाका अनुसार चालु आवको प्रथम त्रैमासिक अवधिमा रु २३ करोड ६१ लाख ६० हजार मूल्यबराबरको चार हजार नौ सय २० मेट्रिक टन कोदो भारतबाट आयात भएको छ । सोही अवधिमा भारतबाटै रु ९९ करोड ८९ लाख चार हजार मूल्यबराबरको ४१ हजार छ सय २१ मेट्रिक टन आलु आयात भएको कार्यालयले जनाएको छ । ती महिनामा रु एक अर्ब ८६ करोड ६५ लाख ६३ हजार मूल्यबराबरको ३६ हजार सात सय ३० मेट्रिक टन फलफूल भारतबाट आयात भएको छ । यसैगरी उक्त अवधिमा रु दुई करोड ५९ लाख ९२ हजार मूल्यबराबरको तीन सय ६१ मेट्रिक टन चना, रु नौ करोड २२ लाख चार हजार मूल्यबराबरको एक हजार ३६ मेट्रिक टन मुसुरो दाल, रु १२ करोड ८६ लाख मूल्यबराबरको एक हजार दुई सय ८६ मेट्रिक टन लसुन र रु ९८ लाख ५६ हजार मूल्यबराबरको छ सय १६ मेट्रिक टन उखु भारतबाट आयात भएको छ । पूर्वीनाका काँकडभिट्टाबाट चालु आवको तीन महिनामा खाद्यान्न, ताजा तरकारी, दलहन, तेलहन, फलफूल, बोटबिरुवा, प्रशोधित सामग्री, काठका सामान, मसाला बाली र बीउबिजन गरेर कुल रु पाँच अर्ब १० करोड ६० लाख ३१ हजार मूल्यबराबरको आयात भएको कार्यालयका सूचना अधिकारी ठाकुरले बताए। सोही अवधिमा तरकारी, जडीबुटी, प्लाइउडका सामान, अम्रिसोलगायतका कुल रु पाँच अर्ब २७ करोड ३६ लाख २९ हजार मूल्यबराबरको नेपाली उत्पादन भारत, बङ्गलादेशलगायतका मुलुकमा निर्यात भएको उनले जानकारी दिए। रासस"
"३३ प्रतिशत मात्रै एयरलाइन्स सञ्चालन, अरू किन भए बन्द ?","काठमाडौं : विश्वमै यातायातका दृष्टिकोणले सबैभन्दा सुरक्षित मानिन्छ, हवाई सेवा। दैनिक लाखौं मानिस विश्वको एक कुनादेखि अर्को कुनासम्म हवाई सेवाबाटै सुरक्षित यात्रा गर्छन्। तर, यही हवाई सेवा आफैं भने जहिल्यै असुरक्षित रहँदै आएको छ। मुलुकको उड्डयन इतिहासको करिब ७५ वर्षमा ६३ वटा निजी वायुुसेवा कम्पनी आए। झन्डै ६६ प्रतिशत खारेज भए। ३४ प्रतिशत मात्रै सञ्चालनमा छन्। यति छोटो अवधिमा यति धेरै हवाई सेवा कम्पनी किन अस्तित्वविहीन भए त ? विज्ञहरू भन्छन्, वित्तीय जोखिमै नै प्रमुख कारण हो। राष्ट्रिय ध्वजाबाहक नेपाल वायुसेवा निगमपछि मुलुकका निजी क्षेत्रबाट दर्जनौं हवाई सेवा कम्पनी सञ्चालनमा आए। पञ्चायतकालदेखि नै निजी हवाई सेवा कम्पनीले उडान सुरु गरेका थिए। ०४६ सालको प्रजातन्त्र पुनस्र्थापनापछि पनि निजी क्षेत्रका हवाई सेवा कम्पनी थुप्रै सञ्चालन भए। तर, सबै अधिकांश दिगो हुन् सकेनन्। हाल २१ वटा वायुसेवा कम्पनीले सेवा दिइरहेको नेपाल नागरिक उड्डयन प्राधिकरणले जनाएको छ। वायुसेवा कम्पनी सञ्चालन गर्न कम्तीमा तीनवटा जहाज हुनुपर्ने नियम छ। सरकारले खुकुलो हवाई नीति लिएपछि सन् १९९० सालबाट थुप्रै वायुसेवा कम्पनीहरू सञ्चालनमा आए। हवाई सेवा आकर्षक पेसाका रूपमा पनि मानिन्छ। यो व्यवसायमा आकर्षण बढ्नु र प्रतिस्पर्धा हुनु राम्रो भएको प्राधिकरणका कर्मचारीहरू बताउँछन्। तर, आर्थिक पाटो कमजोर हुँदै जाँदा विमान सेवाहरू बन्द हुने क्रम बढेको प्राधिकरणका कर्मचारी बताउँछन्। हवाई दुर्घटना र वित्तीय स्थायित्व नहुँदा जहाजहरू आउने र चलाउन नसकेर बन्द हुने गरेको प्राधिकरणका सूचना अधिकारी ज्ञानेन्द्र भुल बताउँछन्। आकर्षण पेसा देखेर लगानी गर्न सञ्चालकहरू आउँछन्, प्रवक्ता भुल भन्छन्, तर १२ वटा जहाज दुर्घटना भएपछि त्यसलाई अघि लैजान फाइनान्सियल ब्याकअप हुँदैन र कम्पनी नै बन्द हुन्छन्। पर्याप्त तयारी र अध्ययन नगरी लगानीकर्ता अघि बढ्दा हवाई सेवा कम्पनी बन्द हुने क्रम बढेको विज्ञहरूको भनाइ छ। वायुसेवा कम्पनी सञ्चालनका लागि दक्ष जनशक्तिसँगै प्रयाप्त लगानी हुन आवश्यक रहेको हवाई विज्ञ अच्युतराज पहाडी बताउँछन्। बन्द भएका कम्पनीहरूको मुख्य कारण नै वित्तीय स्थायित्व नहुनु भएको पहाडी बताउँछन्। उड्डयन क्षेत्रमा फाइनान्सियल ब्याकग्राउन्ड नभइकन चलाउँछु भनेर रहर गर्दा कम्पनी बन्द भएका छन्, उनी भन्छन्, राम्रोसँग कम्पनी स्थापीत भए पनि बन्द भएका छन्, त्यो भनेको वित्तीय व्यवस्थापन गर्न नसक्नु नै हो। हवाई व्यवसायलाई व्यापारका रूपमा हेर्ने र नाफा हुन नसकेपछि बन्द गर्ने प्रवृत्ति बढेको बताउँछन् पूर्ववरिष्ठ क्याप्टेन केबी लिम्बू। एयरलाइन्स खोलेपछि पैसा कमाइ हालिन्छ भन्ने सोचले सञ्चालकहरू ग्रस्त हुँदा पनि बन्द हुने क्रम बढेको लिम्बू बताउँछन्। उड्डयन क्षेत्र व्यापार मात्र नभई उद्योगका रूपमा भएकाले लामो समयसम्म पैसाको जोहो (रिभल्भिङ फन्ड) गर्न सक्नुपर्ने उनको भनाइ छ। यसका साथै जहाजको प्राविधिक पक्षको मर्मतसम्भारका लागि पर्याप्त जगेडा पाटपुर्जा नहुने, दीर्घकालीन सोचको कमी, अन्यत्र क्षेत्रमा लगानी जस्ता कारणले पनि विमान कम्पनीहरू बन्द हुन पुगेको विगतका उदाहरण भएको लिम्बूले बताए। अझ विश्वबजारमा कालो धनलाई सेतो बनाउनका लागि पनि उड्डयनमा छिर्ने तर उपयुक्त बिजनेस योजना नबनाउँदा डुब्ने गरेको उनको भनाइ छ। एयरलाइन्स कम्पनीहरू दिगो हुन नसक्नुको पहिलो कारण नै बिजनेस योजना नहुनु भएको नेपाल वायुसेवा निगमका पूर्वमहाप्रबन्धक डिमप्रसाद पौडेल बताउँछन्। अस्वस्थ्य प्रतिस्पर्धा गर्ने उद्देश्यले कम्पनी सुरु गर्नु, यस क्षेत्रका अनुभव नभएका व्यक्तिहरूले कम्पनी खोल्नु, पर्यटक संख्यामा भएको कमीले आन्तरिक उडानको व्यापार घटनु, अनुभवहीन व्यवस्थापन लगायतका कारणले गर्दा वायुसेवा कम्पनी दिगो हुन नसकेको पौडेल बताउँछन्। पुराना जहाजका कारण व्यवसायमा असर पर्ने भन्ने सत्य नभएको उनको तर्क छ। सरकारी स्तरमा वायुसेवाका बारेमा योजना नहुँदा पनि यसको असर व्यवसायमा परेको उनको भनाइ छ। हाम्रो जस्तो देशमा कति जहाज चाहिन्छन्, यात्रुसंख्या कसरी बढेको छ ? आगामी ५ वर्षमा कति जहाज थप्नुपर्छ, कति कम्पनी दिगो हुन सक्छन् ? जस्ता पक्षमा सरकारको अध्ययन छैन, पौडेल भन्छन्, खुला आकाश नीति अवलम्बन गरेपछि आएर माग्ने जतिलाई अनुमति दिने चलन पनि छ। पर्यटन मन्त्रालयका पूर्वसचिव केदारबहादुर अधिकारी मन्त्रालयले इजाजतपत्र दिनुअघि व्यावसायिक योजना, वित्तीय विवरण, जहाजको संख्या, प्राविधिक पक्ष जस्ता विषयमा मूल्यांकन गर्ने गरेको बताउँछन्। तर, वित्तीय रूपमा कतिसम्म अघि बढ्न सक्छ, वित्तीय जोखिम बहन गर्न सक्छ कि सक्दैन भन्ने मन्त्रालयले नहेर्ने अधिकारीको भनाइ छ। वायुसेवा कम्पनीहरू धेरै बन्द हुनुमा सञ्चालनमा रहेका विमानस्थलहरूको गुणस्तरले पनि असर गर्छ। दुर्गम भेगका विमानस्थलमा रनवे छोटो हुँदा ठूला जहाज जान सक्दैनन्, साना जहाज र कम सिट क्षमताका जहाज र यात्रु संख्यामा हुने कमी कारण पनि कम्पनीहरू टिक्न गाह्रो हुने गरेको पूर्वसचिव अधिकारी बताउँछन्। व्यावसायिकताका लागि नीतिगतभन्दा पनि व्यावसायिक योजना बनाएर कम्पनी खोले मात्र निरन्तरता पाउने उनको भनाइ छ। कम्पनीहरूले आन्तरिक व्यवस्थापन राम्रोसँग गर्न नसक्दा पनि बन्द भएका उदाहरण थुप्रै रहेको उनको भनाइ छ। वित्तीय जोखिमका कारण वायुसेवा कम्पनीहरू बन्द हुने क्रम बढ्दै गएकाले प्राधिकरणले विशेष ध्यान दिनुपर्ने हवाईविज्ञ पहाडी बताउँछन्। कम्तीमा १ वर्षको वित्तीय जोहो भएका कम्पनीहरूलाई मात्रै हवाई सेवा अनुमति दिनुपर्ने उनको सुझाव छ। प्राधिकरणले सुरक्षा र प्राविधिक पक्षमा मात्र हेर्ने भएकाले कम्पनीका वित्तीय पक्षका बारेमा जानकारी नहुने प्राधिकरणका सूचना अधिकारी भुलको भनाइ छ। नियामक निकाय नेपाल नागरिक उड्डयन प्राधिकरणको तथ्यांकअनुसार सञ्चालित २१ वायुसेवा कम्पनीका विभिन्न १ सय ४ विमानले आन्तरिक हवाई सेवा दिँदै आइरहेका छन्। नेपालमा सञ्चालित वायुसेवा कम्पनीहरूसँग फिक्सिड विङ्स र हेलिकप्टहरू छन्। सञ्चालनमा रहेका २१ वायुसेवा कम्पनीमा १० फिक्सड् विङ्गस् र ११ हेलिकप्टर छन्। श्री एयरलाइन्ससँग भने दुवै किसिमका जहाज छन्। मकालु एयरले विमान उडानको अनुमति पाए पनि हालसम्म जहाज छैनन्। नेपाल एयरलाइन्ससँग १३ जहाज छन। तर, बोइङ ७५७, दुईवटा एम६० र ४ वटा वाइ१२ जहाज थन्किएका छन्। एउटा ट्वीनेटर बिग्रिएको छ। हाल नेपाल एयरलाइन्सले २ ट्वीनेटर, ४ एयरबस ३२०३३० बाट उडान भर्दै आएको छ। निजी वायुसेवा प्रदायकमा सबैभन्दा बढी बुद्ध एयरसँग विमान छन्। बुद्ध एयरले आन्तरिक बजारमा प्रमुख हिस्सा ओगटेको छ। नागरिक उड्डयन प्राधिकरणले गुण एयरलाइन्सका जहाज निलम्बन गरेको छ। कसरी पाइन्छ उडान अनुमति ? जहाज कम्पनी सञ्चालनका लागि पर्यटन मन्त्रालयको इजाजत लिनुपर्छ। यसका लागि कम्पनीको बिजनेस प्लान, प्राविधिक एवं प्रशासनिक रिपोर्ट बुझाउनुपर्छ। यसका लागि मन्त्रालयमा सहसचिव नेतृत्वमा मूल्यांकन समिति गठन हुन्छ। उक्त समितिले सबै कागजातको जाँचबुझपछि सैद्धान्तिक सहमति दिन्छ, त्यसलाई इजाजतपत्र भनिन्छ। यो प्रक्रिया पूरा भएपछि नागरिक उड्डयन प्राधिकरणमा जानुपर्छ। उडान अनुमति (एओसी) का लागि प्राधिकरणमा निवेदन दिनुपर्छ। उडान अनुमति दिने ५ वटा चरण हुन्छन्। पहिलो प्रिएप्लिकेसन र दोस्रो एप्लिकेसनको चरणमा सम्बन्धित कम्पनीको बिजनेस प्लान, प्राविधिक रिपोर्टलगायत कति जहाज ल्याउने, कहाँ उडाउने, बजार कस्तो छ ? के गर्ने ? विषयको प्राधिकरणले अध्ययन गर्छ। तर, वित्तीय अवस्था भने प्राधिकरणले हेर्दैन। प्राधिकरणले उडान सुरक्षा र हवाई सुरक्षाको पक्षको मात्र नियमन गर्छ। तेस्रो प्रक्रिया भनेको डकुमेन्टेसन हो। कुन डकुमेन्ट चाहिने हो वा केके गर्ने भन्ने विषय हेरिन्छ। त्यसपछि चौथो चरणमा प्राधिकरणले एनओसी (नोटिस अफ कम्लिशन) दिन्छ। यो प्रक्रिया पूरा गरेपछि जहाज अर्डरको प्रक्रिया सुरु हुन्छ। त्यसपछि प्राधिकरणका प्राविधिकहरूले जहाजको चेकजाँच (इन्स्पेक्सन) गर्छन्। यी प्रक्रिया पूरा गरेपछि प्राधिकरणले जहाज उडानको अनुमति दिन्छ। बिचक्राफ्टदेखि एयरबससम्म सन् १९४९ मा भारतीय राजदूत सरजित सिंह महथाईले चार सिट क्षमता र एक इन्जिन भएको बिचक्राफ्ट बोनान्जा नेपालको गौचरणमा अवतरण गरेका थिए। अहिलेको त्रिभुवन अन्तर्राष्ट्रिय विमानस्थल भएको केही उच्च तर समतल डाँडोमा पहिलो विमान अवतरण भएको थियो। त्यसको अघिल्लो वर्ष नै सन् १९५० मा हिमालयन एभियसनको डकोटा विमानले चार्टर फ्लाइटको अनुमति पायो। उक्त विमानले गौचरणबाट कलकत्ताका लागि उडान भरेको थियो। सन् १९५५ मा तत्कालीन राजा महेन्द्रले गौचरणको नाम त्रिभुवन विमानस्थल राख्दै औपचारिक उद्घाटन गरे। सन् १९५७ मा त्रिभुवन विमानस्थलको घाँसे रनवेलाई पक्की बनाइयो। बिचक्राफ्ट बोनान्जाबाट उडान सुरु भएको नेपाली आकाशमा पछिल्लो चरणमा एयरबस ३३० सम्मका जहाजले उडान भरिरहेका छन्। नेपालमा वायुसेवा कम्पनीहरूको स्थापनाको इतिहास : पहिलो विमान सन् १९४९ मा आयो। तर, औपचारिक रूपमा भने करिब ९ वर्षपछि मात्रै तत्कालीन शाही नेपाली वायुसेवा निगमको स्थापना भयो। सन् १९५८ मा पोखरा, सिमरा, विराटनगर, भरतपुर र भैरहवामा गौतम बुद्ध विमानस्थल बने। नेपालको पहिलो उड्डयन कम्पनी निगम स्थापनापछि सन् १९६० मा नेपालले अन्तर्राष्ट्रिय नागरिक उड्डयन संगठनको सदस्यता प्राप्त गर्यो। यसै वर्ष नेपालमा पहिलो हवाई दुर्घटना पनि भएको थियो। निगमकोे डगलस सी ए७ए८०डिएल भैरहवा एयरपोर्टमा दुर्घटना भयो र आगो लाग्यो। उक्त दुर्घटनामा चालक दलका ४ जनाको निधन भएको थियो। विमानले यात्रु भने बोकेको थिएन। सन् १९६१ मा बेलायतकी महारानी एलिजाबेथ द्वितीयको भ्रमण भएको थियो। उनी डकोटा विमानबाट अवतरण गरेकी थिइन्। नेपालको हवाई इतिहासमा यो नै पहिलो चर्चित र उच्च तहको भ्रमण थियो। सन् १९६७ मा त्रिभुवन विमानस्थलको ३७५० फिटको रनवेलाई बढाएर ६,६०० फिटको बनाइयो। त्यही वर्ष जर्मनको लुफ्टहान्सा विमान नेपाल आयो। नेपालमा अवतरण गर्ने पहिलो जेट विमान त्यही थियो। सन् १९६८ मा थाई इन्टरनेसनलले जेट विमानद्वारा नेपालको लागि नियमित सेवा सुरु गर्यो। सन् १९९२ देखि लिइएको उदार उड्डयन नीतिले निजी क्षेत्र पनि हवाई सेवामा आकर्षित भयो। निजी विमान कम्पनी पनि हवाई सेवामा देखिए। सोही वर्ष नै पहिलो निजी क्षेत्रको विमान सञ्चालक कम्पनीका रूपमा नेकोन एयर सञ्चालनमा आयो। काठमाडौंमा स्थापना भएको नेकोन एयरले हउकर सिड्ली एचएस ७४८ विमानबाट सेवा सञ्चालन गरेको थियो। तर, वित्तीय जोखिमका कारण २००६ मा कम्पनी बन्द भयो। नेकोनसँगै एभरेस्ट एयर पनि सञ्चालनमा आयो। तर, उक्त कम्पनीको विमान दुर्घटनामा पर्यो। त्यसपछि नेपाल एयरवेज, बुद्ध एयरलाइन्स, गोर्खा एयरलाइन्स, मनाङ एयर, फिसटेल एयर, कस्मिक एयर, यती एयरलाइन्सलगायतका कम्पनीहरू सञ्चालनमा आए। सन् २००१ मा सांग्रिला एयर र कर्णाली एयर आंशिक रूपमा विलय भएर नेकोन एयर बने। सन् २००८ मा यसको सेवा बन्द भएको थियो। यीसँगै सञ्चालन अनुमति पाएका ६३ वायुसेवा कम्पनी अहिले बन्द अवस्थामा छन्। बीबी एयरवेजले पुनः सुचारुका लागि पहल सुरु गरेको प्राधिकरणका सूचना अधिकारी भुल बताउँछन्। तीबाहेक अन्य कम्पनीहरूले पुनः सुचारुका लागि पहल गरेका छैनन्। केही नयाँ कम्पनीहरू पनि अनुमतिको पर्खाइमा छन्। २३ वटा कम्पनीहरू अनुमतिको पर्खाइमा छन्। तर, यीमध्ये कुनै अघिल्लै चरणमा फर्किन्छन्, अनुमति नपाएसम्म भन्न सकिँदैन, भुलले बताए।"
रामधुनीका तत्कालीन उपप्रमुख र प्रमुख प्रशासकीय अधिकृतसहित ९ जनाविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले सुनसरी जिल्लाको रामधुनी नगरपालिकाका तत्कालीन उपप्रमुख, प्रमुख प्रशासकीय अधिकृतसहित ९ जनाविरुद्ध विशेष अदालतमा मुद्दा दायर गरेको छ। सडक कालोपत्र निर्माणमा वास्तविक भएको कार्यभन्दा बढी नापी किताबमा चढाइ भुक्तानी गरेको भन्ने उजुरीमाथि अनुसन्धान हुँदा अनियमितता भएको पाइएको हो। आयोगले रामधुनी नगरपालिकाका तत्कालीन उपप्रमुख सनिकुमारी चौधरी, प्रमुख प्रशासकीय अधिकृत ओमकारप्रसाद न्यौपाने, लेखा अधिकृत द्धारिकाप्रसाद दाहाल, इञ्जिनियर देवेन्द्रनारायण चौधरी, सवइञ्जिनियर हर्षलाल चौधरीविरुद्ध दुई लाख १२ हजार ७३ बराबरको बिगो दाबी गर्दै मुद्दा दायर गरिएको आयोगका प्रवक्ता भोला दाहालले जानकारी दिए। उनका अनुसार रामधुनी नगरपालिका३ का वडाध्यक्ष राजकुमार चौधरी, वडा सदस्य टीकालक्ष्मी श्रेष्ठ र योजना शाखाका सहायक पाँचौं सुनिलकुमार चौधरीविरुद्ध पनि समान बिगो दाबी गरेर मुद्दा दायर गरिएको छ। जाल्पा सिद्ध निर्माण सेवा पकली सुनसरीमा प्रोपाइटर नानुकुमारी निरौलाविरुद्ध पनि दुई लाख १२ हजार ७३ बराबरको बिगो दाबी गर्दै मुद्दा दायर गरिएको प्रवक्ता दाहालले जानकारी दिए।"
भारतद्वारा रुपन्देहीमा निर्मित विद्यालयको भवन उद्घाटन,"काठमाडौं : उपराष्ट्रपति रामसहाय यादवले भारतको सहयोगमा रुपन्देहीको रोहिणी गाउँपालिका२, भटपुरवामा बनेको पोखरभिण्डी माध्यमिक विद्यालयको नवनिर्मित भवन उद्घाटन गरेका छन्। नेपालभारत विकास सहकार्य अन्तर्गत निर्मित भवनको उद्घाटन भएको हो। नेपालभारत विकास सहकार्यअन्तर्गत भारत सरकारको १ अर्ब २५ करोड लागतमा निर्माण भएको भारतीय राजदूतावासले जनाएको छ। भारतीय राजदूतावासले विज्ञप्ति जारी गर्दै भनेको छ, नेपालभारत विकास सहकार्य अन्तर्गतको भारत सरकारको अनुदान दुई तल्ले विद्यालय भवन निर्माणमा उपयोग गरिएको थियो। भारत सरकार र नेपाल सरकारबीच भएको सम्झौताअन्तर्गत पहिले साना विकास परियोजना नामले परिचित यस परियोजनालाई उच्च प्रभाव सामुदायिक विकास परियोजनाको रुपमा अघि बढाइएको हो। जिल्ला समन्वय समिति, रुपन्देहीमार्फत यो परियोजनाको कार्यान्वयन गरिएको हो। कार्यक्रममा बोल्दै उपराष्ट्रपति यादवले नेपालका शैक्षिक तथा अन्य विविध क्षेत्रमा पूर्वाधार विकासका लागि भारत सरकारले गरेको सहयोगको प्रशंसा गरे। उनले दुई देशबीचको विकास साझेदारीले दुई देशका जनताबीचको मित्रताको सम्बन्धलाई अझ मजबुत बनाउन ठूलो योगदान गरेको धारणा राखे। यसैगरी भारतीय राजदूतावास, काठमाडौंका कार्यवाहक राजदूत प्रसन्न श्रीवास्तवले परियोजना भारत र नेपालबीचको बलियो विकास साझेदारीको एक महत्वपूर्ण हिस्सा भएको बताए। उनले भने, यी परियोजनाले हालैका वर्षमा उल्लेख्य प्रगति हासिल गरेको र नेपाल सरकार र नेपाली जनताका प्राथमिकतामा रहेका विभिन्न क्षेत्रहरुलाई समेत समेटेको छ। दुवै देशका जनताको हितका लागि नेपाल सरकारको प्राथमिकता अनुरुप विकास साझेदारीलाई सुदृढ गर्न भारत सरकार निरन्तर लागिपर्छ। सन् १९५९ मा स्थापना भएको विद्यालयमा ६०० भन्दा बढी विद्यार्थी अध्ययनरत छन्। सन् २००३ यता नेपालका विभिन्न क्षेत्रमा ५५० वटा भन्दा बढी उच्च प्रभाव सामुदायिक विकास परियोजना अघि बढाइएका छन् र ४८८ वटा परियोजना सम्पन्न भइसकेका छन्। यी मध्ये ६० वटा परियोजना लुम्बिनी प्रदेशमा रहेका छन् जसमा १२ वटा परियोजना रुपन्देहीमा छन्।"
"हिन्दु धर्मका विषयमा छलफल गर्न सकिन्छ, गणतन्त्र निर्विकल्प हो : देउवा","नवलपरासी (पूर्व) : नेपाली कांग्रेसका सभापति शेरबहादुर देउवाले हिन्दु धर्मका विषयमा छलफल गर्न सकिने बताएका छन्। कांग्रेस नवलपरासी (पूर्व)को प्रथम जिल्ला सम्मेलनलाई सम्बोधन गर्दै उनले धर्म निरपेक्षता, संघीयतालगायतका विषयमा छलफल वा पुनर्विचार गर्न सकिने बताए। केही समूहले हिन्दु राष्ट्र र राजसंस्था पुनःस्थापना गर्ने विषयमा विरोध प्रदर्शन गरिरहेका बेला देशकै ठूलो पार्टीका सभापतिले यस्तो अभिव्यक्ति दिएका हुन्। उनले संविधानले नै राजा हटाउने निर्णय गरेको भन्दै कसैले भन्दैमा राजतन्त्र भने नफर्किने स्पष्ट पारे। 'नेपालमा राजा फर्काउने कुरा सोच्न पनि सकिँदैन। धर्म निरपेक्षता, हिन्दु धर्म, संघीयतालगायतका विषयमा छलफल एवं पुनर्विचार गर्न सकिन्छ,' उनले भने। नेपाल गणतन्त्र निर्विकल्प रहेको उनको भनाइ छ। कार्यक्रमको प्रमुख अतिथिको रूपमा थोरै समय रहेर आफ्ना भनाई राखेका देउवाले कांग्रेस आपसी मतभेद् र झगडाले कमजोर बनेको बताए। उनले नेपालको विकास र स्थिरताका लागि संघीयतालाई मजबुत बनाएर अघि बढ्नुको विकल्प नरहेको बताए। कार्यक्रममा नेपाली कांग्रेसका सभापति देउवासहित महामन्त्री गगनकुमार थापा, संघीय सांसद विनोद चौधरी, गण्डकी प्रदेशका मुख्यमन्त्री सुरेन्द्रराज पाण्डे, संघीय सांसद डा शशांक कोइराला, नेपाली कांग्रेस गण्डकी प्रदेशका सभापति शुक्रराज शर्मालगायतको उपस्थिति थियो।"
विवादास्पद् धर्मगुरु आचार्य श्रीनिवास पक्राउ,"काठमाडौं : विवादास्पद् धर्मगुरु आचार्य श्रीनिवास पक्राउ परेका छन्। मेडिकल व्यवसायी दुर्गा प्रसाईंले गौशालामा आयोजना गरेको विरोध प्रदर्शनमा आराजक अभिव्यक्ति दिएपछि श्रीनिवास पक्राउ परेका हुन्। काठमाडौं प्रहरी परिसरका प्रवक्ता कुमोद ढुंगेलले श्रीनिवास पक्राउ परेको पुष्टि गरे। 'अरजक अभिव्यक्ति दिएपछि उहाँ (श्रीनिवास)लाई प्रहरीले नियन्त्रणमा लिएको हो,' अन्नपूर्णसँग उनले भने। प्रदर्शनकारीले ढुंगामुढँ गरेपछि गौशालामा केहीबेर तनाव पैदा भएको थियो। प्रसाईं समूहले हिन्दु राष्ट्र र राजसंस्था पुनःस्थापनाका लागि काठमाडौं केन्द्रित आन्दोलन गर्दै आएको छ। यसअघि मंसिर ७ गते बल्खुमा यो समूहले शक्ति प्रदर्शन गरेको थियो।"
एक हप्तामा सुकुम्बासी समस्या समाधान हुन्छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले केही दिनभित्रै सुकुम्बासी समस्या समाधान गर्नेगरी सरकारले आवश्यक तयारी गरिरहेको बताएका छन्। सुकुम्बासी तथा जग्गाविहीनलाई सहजरूपमा जग्गा उपलब्ध गराउने विषयमा आवश्यक निर्णय गरिने प्रधानमन्त्रीले बताए। पार्टी केन्द्रीय कार्यालय पेरिसडाँडामा बोल्दै उनले एक हप्ताभित्र सुकुम्बासी समस्या हल हुने दाबी गरे। उनले सुकुम्बासी समस्या समाधानका लागि मन्त्रिपरिषद्ले ऐन संशोधन गर्ने निर्णय गरेको जानकारी दिए। 'सुकुम्बासी, अव्यवस्थित बसोबासको समस्या हल गर्न ऐन नै संशोधन गरिन्छ। वन ऐन, २०२९ ले विकास नै रोकिने अवस्था छ। मान्छे मरे पनि रुख काट्न नपाइने अवस्था छ,' उनले भने। एउटा विद्यालयमा घटेको घटना सुनाउँदै प्रधानमन्त्रीले भने, 'एउटा विद्यालयमा रुख ढलेर एक विद्यार्थीको मृत्यु भएछ। त्यो रुख वनमा परेकाले काट्न पाएका रहेनछन्। कस्ता खालका कानुन रहेछ। विकास, जनतनाभन्दा पनि अन्य कुनै कुरालाई महत्त्व दिने छन्, त्यसलाई संशोधन गर्ने भनेर हिजो निर्णय गरेका छौं।' सो ऐनको संशोधनपछि विकास निर्माण र लालपूर्जा वितरण गर्ने काम अगाडि बढ्ने प्रधानमन्त्रीको भनाइ छ। माओवादी केन्द्रका अध्यक्षसमेत रहेका प्रधानमन्त्री दाहालले सूचना प्रविधिको सही प्रयोग गरेर मात्रै पार्टीलाई जनताका माझ थप लोकप्रिय बनाउन सकिने बताए। उनले गत केन्द्रीय समितिको बैठकले पार्टीको आइसीटी फोरम गठन गर्ने निर्णय गरेको र सोहीअनुसार काम अगाडि बढेको उल्लेख गरे।"
गणतन्त्रविरुद्ध प्रहार गर्नेहरूलाई प्रधानमन्त्रीले भने पछाडि फर्केको इतिहास छैन,"काठमाडौं : प्रधानमन्त्री पुष्पकमल दाहालले केही तत्वहरूले लोकतन्त्र र गणतन्त्रविरुद्ध प्रहार गर्ने कोसिस गरिरहेको बताएका छन्। सामाजिक सुरक्षा कोष दिवसको अवसरमा सम्बोधन गर्दै प्रधानमन्त्री दाहालले इतिहास कहिल्यै पछाडि नफर्केको स्पष्ट पारे। 'कतिपय व्यक्तिहरूले लोकतन्त्र र गणतन्त्रविरुद्ध प्रहार गरिरहेका छन्। जनताले ल्याएको व्यवस्थाविरुद्ध प्रहार गर्ने प्रयास भइरहेको छ। तर इतिहास सधैं अग्रगमनितरै जान्छ। पछाडि फर्केको इतिहास छैन,' उनले भने। उनले लद्युवित्त, सहकारी, बैंकलगायत क्षेत्रका समस्या समाधान गर्न निर्देशन दिएको बताए। सुकुम्बासी र अव्यवस्थित बसोबासबारे पनि महत्वपूर्ण नीति बनेको उनको भनाइ छ। 'सुकुम्बासी र अव्यवस्थित बसोबासबारे महत्वपूर्ण नीति बनाएका छौं। आगामी दिनमा पक्कै पनि सुकुम्बासी समस्या समाधान हुने विश्वास लिएका छौं,' उनले भने। उनले विकसित देशहरूका कारण नेपालमा जलवायु परिवर्तका असर देखिएको बताए। 'अहिलेको जलवायु परिवर्तन हामीले ल्याएको समस्या होइन। विकसित देशहरूको कार्बन उत्सजर्नबाट यो समस्या आएको हो। दुबईमा हुने सम्मेलनमा मैले हाम्रो मुद्दामा खुलेर बोल्नेछौं। हामी भिख माग्न जाने होइन। हाम्रो अधिकार सुनिश्चितको आवाज उठाउने हो,' उनले भने। उनले सामाजिक सुरक्षा विद्यमान समस्या समाधान गर्ने बताए।"
संसदीय समितिलाई प्रभावकारी र परिणाममुखी बनाउन सभामुखको निर्देशन,"काठमाडौं : सभामुख देवराज घिमिरेले संसदीय समितिका गतिविधि एवं क्रियाकलापलाई प्रभावकारी र परिणाममुखी तुल्याउन निर्देशन दिएका छन्। संघीय संसद् प्रतिनिधिसभा मातहतका १० विषयगत समितिका सभापतिसँगको बैठकमा उनले समिति बैठकमा देखिएको कोरमसम्बन्धी चुनौती र प्राप्त विधेयकको जिम्मेवारीलाई समयमै सम्बोधन गर्न सुझाव दिए। 'विधेयकको कामलाई प्राथमिकता दिनुस्, निर्देशन किन कार्यान्वयन भएन समीक्षा गर्नुस्, समितिको कार्यक्षेत्रमा देखिएको दोहोरोपन अन्त्य गर्नुस्,' उनले भने। समितिमा रहेका एक दर्जन विधेयकलाई संसद्को आगामी अधिवेशनमा सुरु हुनासाथ पेस गर्न सकिने गरी तयारी गर्नसमेत उनले निर्देशन दिए। 'आफ्नो कार्यक्षेत्र के हुन सक्छ पहिल्याउँ, देखिएका समस्या समाधान गर्न आपसमा समन्वय होस्, अन्योल र अप्ठ्यारो परेमा सभामुखसँग परामर्श गरौं, विधेयकको कामसक्ने गरी कार्यतालिका र योजना बनाऔं,' उनले भने। उनले लिइएका नीतिगत निर्णय वा स्थलगत प्रतिवेदनले देखाएका विषयलाई मन्त्रालय र सम्बन्धित ठाउँमा किन भएन भन्नेमा पनि त्यतिकै ध्यान पुर्याउन सुझाव दिए। निर्देशनप्रतिको गम्भीरताको अभावलाई पूर्णता दिन मुख्य, प्रमुख र सचेतकमार्फत सम्बन्धित दलको ध्यान जान जरुरी रहेको बताउँदै सभामुख घिमिरेले समितिका निर्देशन र प्रतिवेदन कार्यान्वयनका लागि आफ्नो पूर्णसाथ सहयोग रहने प्रतिबद्धता व्यक्त गरे। यसअघि बैठकमा सभामुख घिमिरेले संसदीय दलका प्रमुख सचेतक र सचेतकमार्फत् संसदीय समितिका बैठक यथाशीघ्र आह्वान गर्न र कोरम पुर्याएर अघि बढ्न निर्देशन दिएको राज्यव्यवस्था तथा सुशासन समिति सभापति रामहरि खतिवडाले बताए। प्रतिनिधिसभा मातहत अर्थ, अन्तर्राष्ट्रिय सम्बन्ध र पर्यटन, उद्योग तथा वाणिज्य र श्रम तथा उपभोक्ताहित, कानुन न्याय तथा मानवअधिकार, कृषि सहकारी तथा प्राकृतिक स्रोत, महिला तथा सामाजिक मामिला, राज्यव्यवस्था तथा सुशासन, पूर्वाधार विकास, शिक्षा, स्वास्थ्य तथा सूचना प्रविधि र सार्वजनिक लेखा समिति छन्।"
कांग्रेस केन्द्रीय लेखा समितिको सदस्यमा चारजना मनोनीत,"काठमाडौं : सत्तारूढ दल नेपाली कांग्रेसले केन्द्रीय लेखा समितिको सदस्यमा चार जनालाई मनोनीत गरेको छ। कांग्रेस सभापति शेरबहादुर देउवाले पार्टी केन्द्रीय कार्यसमितिका सदस्य श्यामकुमार घिमिरेको संयोजकत्वमा रहेको समितिको सदस्यमा आज चार जनालाई मनोनीत गरेका हुन्। जसमा दिलीप ढुङ्गाना (धनुषा), डा डेविड बस्याल (अर्घाखाँची), रमेश नेपाल (मकवानपुर) र अनन्त कार्की (सिन्धुली)लाई लेखा समितिको सदस्यमा मनोनयन गरेको कांग्रेस केन्द्रीय कार्यालयका मुख्यसचिव कृष्णप्रसाद पौडेलले जानकारी दिए। उनले नेपाली कांग्रेसको विधान, २०१७ (संशोधनसहित) को धारा, ३९ तथा नेपाली कांग्रेसको नियमावली २०७६ को नियम ३४ (१) को व्यवस्था बमोजिमको कार्य गर्नेगरी चार जनालाई सदस्यमा मनोनयन गरेको कांग्रेस केन्द्रीय कार्यालयले जनाएको छ।"
गणतन्त्रको विरोध गर्नुको अर्थ छैन : देउवा,"चितवन : नेपाली कांग्रेसका सभापति एवम् पूर्वप्रधानमन्त्री शेरबहादुर देउवाले गणतन्त्रको विकल्प नभएको बताएका छन्। आज भरतपुर विमानस्थलमा पत्रकारहरुसँग कुरा गर्दै सभापति देउवाले गणतन्त्रको विरोध गर्नेहरुको अर्थ नरहेको बताएका हुन्। उनले भने, गणतन्त्रको विरोध गर्नुको अर्थ छैन, बदलिने कुरा छैन। गणतन्त्र विरोधी गतिविधिबाट राजनीतिक दलहरु अत्तालिएका हुन् ? यो प्रश्नमा उनले भने, को अत्तालियो ? हामी अत्तालिएका छैनौँ। वर्तमान सत्तारुढ गठबन्धन दलको सत्तासाझेदारीका विषयमा पनि सभापति देउवालाई पत्रकारहरुले प्रश्न गरेका थिए। सरकारका नेतृत्वका विषयमा भएको आलोपालोको सहमतिबारे उनले स्पष्ट जवाफ दिएनन्। गठबन्धन दलको सत्ता साझेदारी कसरी हुन्छ ? यस प्रश्नमा उनले भने, थाहा पाइहाल्नु हुन्छ नी। सरकारका कामप्रति नागरिक सन्तुष्ट भएनन् : कोइराला यसैगरी कांग्रेस नेता डा शशांक कोइरालाले राजतन्त्र फर्कने विषयमा आफूलाई विश्वास नलागेको प्रतिक्रिया दिए। उनले भने, राजतन्त्र फर्कनेमा मलाई कमै विश्वास छ। यहाँ हरेक कुराको सम्भावना छ। संसदले चाह्यो भने जे पनि हुनसक्छ। सरकारका कामप्रति नागरिक पूर्णरुपमा सन्तुष्ट हुन नसक्दा व्यवस्थामाथि नै प्रश्न उठेको उनको भनाइ थियो। गणतन्त्र बचाउन सबै दल एक ठाउँमा उभिनुपर्नेमा जोड दिँदै उनले भने, मलाई पनि सरकारको काम त्यति सन्तोषजनक लागेको छैन। मुलुकको उन्नति र प्रगतितर्फ सरकारले ध्यान दिएन। सङ्घीयता आवश्यक भए पनि यसको वर्तमान संरचनाप्रति भने प्रश्न उठेको उनले बताए। उनले भने, जनताका मनमा आएका व्यवस्था परिवर्तनसम्बन्धी आशङ्का हटाउन सबै दल एक ठाउँमा आउनुपर्छ। नारायणगढबुटवल सडक खण्डका विषयमा आफूले निर्माण व्यवसायीलाई १२ पटकसम्म भन्दा पनि काम हुन नसकेको तथा यस विषयमा संसदमा कुरा उठाउने उनले बताए।  रासस"
भारतको सहयोगमा निर्मित विद्यालय भवन उद्घाटन,"काठमाडौं : भारत सरकारको सहयोगमा कपिलवस्तुको बुद्धभूमि नगरपालिकास्थित गौतमबुद्ध माध्यमिक विद्यालयको भवन उद्घाटन गरिएको छ। 'नेपालभारत विकास सहकार्य'अन्तर्गत भारत सरकारको तीन करोड ३२ लाख तीन हजार सहयोगमा निर्माण गरिएको विद्यालयको भवन नेपालस्थित भारतीय राजदूतावासका उपप्रमुख प्रसन्न श्रीवास्तव, जिल्ला समन्वय समिति कपिलवस्तुका प्रमुख बाबुराम आचार्य र बुद्धभूमि नगरपालिकाका प्रमुख केशवकुमार श्रेष्ठले उद्घाटन गरे। भारत सरकारको अनुदान विद्यालय तथा प्रयोगशाला भवन निर्माण र फर्निचर एवं प्रयोगशाला उपकरण खरिदमा उपयोग गरिएको नेपालस्थित भारतीय दूतावासले जनाएको छ। नेपाल र भारत सरकारबीच भएको सम्झौताअन्तर्गत पहिले साना विकास परियोजना नामले परिचित यस परियोजनालाई उच्च प्रभाव सामुदायिक विकास परियोजनाका रूपमा अघि बढाइएको हो।"
"राष्ट्रिय स्वतन्त्र पार्टीका शीर्ष नेता जलेश्वरमा, आज केन्द्रीय समितिको बैठक बस्दै","काठमाडौं : राष्ट्रिय स्वतन्त्र पार्टी (रास्वपा)ले केन्द्रीय समिति र संसदीय दलको संयुक्त बैठक आज बस्दैछ। आजदेखि तीन दिनसम्म महोत्तरीको जलेश्वरमा बस्ने बैठकमा प्रदेश सभापतिहरूको पनि सहभागी हुने रास्वपाका महामन्त्री डा मुकुल ढकालले जानकारी दिए। उनका अनुसार बैठकमा केन्द्रीय अनुशासन आयोग, केन्द्रीय लेखा आयोग, प्रदेशहरूबाट सांगठनिक एवं राजनीतिक प्रतिवेदन, पार्टीको आर्थिक प्रतिवेदन , सासंदहरूको र संसदीय कार्यको समिक्षा, महाधिवेशन विधि र पार्टीको समग्र राजनीतिक रोडम्याप र अवलम्बन गर्ने नीतिका बारेमा छलफल र निर्णय हुने छन्। अन्य प्रदेशको तुलनामा मधेशमा संगठन कमजोर देखिएकाले राष्ट्रिय स्वतन्त्र पार्टी संगठन निर्माणमा लागेको छ।"
सभामुख घिमिरेले विषयगत समितिका सभापतिसँग छलफल गर्दै,"काठमाडौं : प्रतिनिधि सभाका सभामुख देवराज घिमिरेले विषयगत समितिका सभापतिसँग आज छलफल गर्दैछन्। कानुन समितिको हलमा समितिका काम कारबाही र समितिमा विचाराधीन विधेयकका विषयमा सभापतिसँग छलफल गर्न सभामुख घिमिरेले बैठक बोलाएको संसद सचिवालयले जनाएको छ। छलफलमा विधेयक, पछिल्ला दिनमा समितिमा कतिपय विषयमा गरिने छलफलमा समेत क्षेत्राधिकार विवाद भएको र बैठकमा कोरम नपुग्ने समस्याको अन्त्य लगायतको विषयमा पनि छलफल हुने छ। प्रतिनिधिसभाअन्तर्गतका १० वटै समितिको सभापति निर्विरोध निर्वाचित भएका थिए। नेपाली कांग्रेसबाट राज्य व्यवस्था तथा सुशासन समितिमा रामहरि खतिवडा, अर्थ समितिमा सन्तोष चालिसे र कृषि सहकारी तथा प्राकृतिक स्रोत समिति आरजु राणा देउवाले नेतृत्व गरेका छन्। त्यस्तै कानुन, न्याय तथा मानवअधिकार समितिमा माओवादी केन्द्रकी विमला सुवेदी, पूर्वाधार विकास समितिमा राप्रपाका दीपकबहादुर सिंह, शिक्षा, स्वास्थ्य तथा सूचना प्रविधि समितिमा एसका भानुभक्त जोशी, अन्तर्राष्ट्रिय सम्बन्ध र पर्यटन समितिमा जसपाका राजकिशोर यादव र उद्योग तथा वाणिज्य र श्रम तथा उपभोक्ता हित समितिमा जनमत पार्टीका अब्दुल खानले नेतृत्व गरिरहेका छन्।"
सरकारका कामप्रति नागरिक सन्तुष्ट हुन नसक्दा व्यवस्थामाथि प्रश्न उठ्यो : कोइराला,"चितवन : कांग्रेस नेता डा शशांक कोइरालाले सरकारका कामप्रति नागरिक पूर्णरुपमा सन्तुष्ट हुन नसक्दा व्यवस्थामाथि नै प्रश्न उठेको बताएका छन्। आज भरतपुर विमानस्थलमा पत्रकारहरुसँग कुरा गर्दै सभापति देउवाले गणतन्त्र बचाउन सबै दल एक ठाउँमा उभिनुपर्ने बताएका हुन्। उनले भने, मलाई पनि सरकारको काम त्यति सन्तोषजनक लागेको छैन। मुलुकको उन्नति र प्रगतितर्फ सरकारले ध्यान दिएन। कोइरालाले राजतन्त्र फर्कने विषयमा आफूलाई विश्वास नलागेको प्रतिक्रिया दिए। उनले भने, राजतन्त्र फर्कनेमा मलाई कमै विश्वास छ। यहाँ हरेक कुराको सम्भावना छ। संसदले चाह्यो भने जे पनि हुनसक्छ। सङ्घीयता आवश्यक भए पनि यसको वर्तमान संरचनाप्रति भने प्रश्न उठेको उनले बताए। उनले भने, जनताका मनमा आएका व्यवस्था परिवर्तनसम्बन्धी आशङ्का हटाउन सबै दल एक ठाउँमा आउनुपर्छ। नारायणगढबुटवल सडक खण्डका विषयमा आफूले निर्माण व्यवसायीलाई १२ पटकसम्म भन्दा पनि काम हुन नसकेको तथा यस विषयमा संसदमा कुरा उठाउने उनले बताए।"
लाठी प्रहारबाट हजुरबुबाको मृत्यु,वीरगञ्ज : पर्साको ठोरी गाउँपालिकामा नातिले लाठी प्रहार गर्दा हजुरबुबाको मृत्यु भएको छ। छोरीका छोरा (नाति) ३६ वर्षीय कृष्णबहादुर खड्काले कोदो चुट्ने लाठी ८२ वर्षीय हजुरबुबा लक्ष्मण लामामाथि प्रहार गर्दा उनको मृत्यु भएको हो। छिमेकीको घरमा नाति कृष्णबहादुरले कोदो चुटिरहेका बेला हजुरबुबा लक्ष्मण पनि त्यहाँ पुगेका थिए। उनले नातिलाई तिमी छाडिदेऊ म चुट्छु भन्दा आवेगमा आएका कृष्णबहादुरले हजुरबुबा लक्ष्मणमाथि लाठी प्रहार गरेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमारविक्रम थापाले जानकारी दिए। लाठी प्रहारबाट लक्ष्मण बेहोस भएर ढलेका थिए। टाउकामा गम्भीर चोट लागेर अचेत भएपछि उनलाई उपचारका लागि ठोरी गापा२ स्थित स्वास्थ्य चौकीमा लैजाँदै गर्दा बाटोमा मृत्यु भएको प्रहरीको भनाइ छ। कृष्णबहादुरलाई स्थानीयले पक्राउ गरी प्रहरीलाई बुझाएका थिए। लक्ष्मणको शव परीक्षणका लागि नारायणी अस्पताल वीरगञ्ज ल्याइएको प्रहरीले जनाएको छ। घटनाको थप अनुसन्धान भइरहेको जिल्ला प्रहरी कार्यालयले जनाएको छ।
भक्तपुरमा सकी मन पुन्ही पर्वको रौनक (फोटो फिचर),"भक्तपुर : सकी मन पुन्ही काठमाडौं, भक्तपुर र ललितपुर उपत्यकालगायत नेवार समुदायमा मनाइने सानो र महत्त्वपूर्ण चाड हो। नेवार समुदायको परम्परागत जीवनशैलीमा यसको आफ्नै महत्व छ। सामान्यतया, सकी भनेको अरम पालकको जरा र पुन्ही भनेको पूर्णिमाको दिन हो। सकी मन पुन्ही शब्द नेवा संस्कृतिबाट आएको शब्द हो। तर, स्थानीयले यसलाई सकिमा पुन्ही र सकिमिला पुन्ही पनि भन्न रुचाउँछन्। नेपाली क्यालेन्डर अनुसार हरेक वर्ष कार्तिक शुक्ल पूर्णिमाको दिन सकी मन पुन्ही मनाइन्छ। त्यसैले नेपाल संवत्को पहिलो महिनामा मनाउने भावले यसलाई कार्तिक पूर्णिमा र कचलथवा पुन्ही पनि भनिन्छ भने , कहिलेकाहीँ यो कार्तिक महिना भन्दा पहिले वा ढिलो पनि पर्न सक्छ। यस दिन टोलटोलमा मन्दिर परिसर अगाडि भुटेको अन्नले देवताको मूर्ति वा मन्दिर आकार बनाएर धार्मिक भजन गाएर मनाउने गर्छन्। यस दिन नेवार समुदायका मानिसहरूले फसल काट्ने मौसमको सफल समापन भएको रूपमा देवीदेवतालाई धन्यवाद दिन्छन् भन् सोही विषयको लागि यो पर्व मनाउने गर्छन्।"
सुरु भयो ऐतिहासिक गौराति मेला,सिन्धुपाल्चोक : धार्मिक तथा पर्यटकीय दृष्टिले प्रसिद्ध सिन्धुपाल्चोकको ऐतिहासिक गौराति भीमेश्वर मेलाको सोमबार साँझबाट सुरु भएको भएको छ। कात्तिक पूर्णिमाको दिनदेखि सुरु भई तीन दिनपछि सकिने मेला भर्न देशका विभिन्न जिल्लाबाट ठूलो संख्यामा भक्तजन आएका छन्। यो मेलालाई जिल्लाकै लामो र ठूलो मेलाका रूपमा मानिँदै आएको छ। मेलाका उपलक्ष्यमा चौतारा साँगाचोकगढी नगरपालिकाले सार्वजनिक विद्या समेत दिने निर्णय गरेको छ। सदरमुकाम चौताराबाट चार किलोमिटर उत्तरपश्चिममा पर्ने चौतारा साँगाचोकगढी६ स्थित गौरातिडाँडामा रहेको भीमेश्वर मन्दिरसम्म पुग्न यातायातको समेत सुविधा रहेको सहायक प्रमुख जिल्ला अधिकारी निराजन श्रेष्ठले जानकारी दिए। उनका अनुसार मेला भर्न आउने भक्तजनको सुविधाका लागि खानेपानी र विद्युतको व्यवस्था मिलाउने काम सम्बन्धित निकायले जिम्मा लिएका छन्। मेलामा कोही व्यक्ति हराएमा खोजतलासका लागि सुरक्षाकर्मी र स्थानीय क्लब समावेश गरी नगरपालिकाको कर्मचारी सहितको सचिवालयसमेत गठन गरिएको सहायक प्रजिअ श्रेष्ठले जानकारी दिए। मेलामा शान्तिसुरक्षा कायम गर्न जिल्ला प्रहरी कार्यालयबाट कडा सुरक्षा व्यवस्था मिलाउनुका साथै स्थानीय क्लबका समन्वयमा मदिरा बिक्री वितरणमा समेत कडाइ गरिएको जिल्ला प्रहरी कार्यालयका प्रहरी प्रमुख बालनरसिंह राणाले बताए। मेलामा शान्ति सुरक्षा कायम गर्न मन्दिर परिसरमा सादा पोशाकसहित सुरक्षाकर्मी खटाइएको उनले बताए। चौताराको पुरानोबजारस्थित गुठीघरबाट भीमसेनको मूर्तिलाई रथमा लगि पूर्णिमाको रात गौराति मन्दिरमा रहेको मूर्तिसँग मिलन गराएपछि एकादशीको दिन पुनः फर्काइन्छ। गुठियारको घरघरमा समेत पूजा गर्ने चलन छ। तत्पश्चात् सिन्दुरे जात्रासहित द्वादशीको दिन मेला सम्पन्न गरिने परम्परा छ। गौराति भीमेश्वर मेलाकै अवसरमा सरकारी पूजासमेत हुने प्रचलन रहेको छ। मेला भर्न देशका विभिन्न भागबाट श्रद्धालु भक्तजन आउने गर्दछन्। पौराणिककालमा जङ्गल रहेको सो डाँडामा गोठालाले खर्क राखी गाई चराउने गर्दथे। गाईले रातिराति एउटा ढिस्कोमा दूध चढाउने गरेको गोठालाले पत्ता लगाएपछि भोलिपल्ट खनेर हेर्दा रगत देखा पर्नुका साथै दिव्य मूर्ति प्रकट भई दैनिक पूजा गरे भलो हुने बताउँदै अन्तर्ध्यान भएकाले सोही समयदेखि पूजाआजा गर्ने गरेको किंवदन्ती छ। गौ अर्थात् गाईले राति दूध चढाएका कारण गौराति र भूमि खनेर उत्पत्ति भएकाले भूमेश्वर हुँदै कालान्तरमा भीमेश्वर हुन गएको मान्यता छ। धर्मशास्त्रमा सो कुराको उल्लेख भए पनि ऐतिहासिक प्रमाणका रूपमा भने पीपलडाँडा निवासी दलबहादुर कुँवर नामक व्यक्तिले सो मन्दिरमा विसं १६४२ मा चढाएको ढलौटको घण्टाका आधारमा ४३६ वर्ष पहिलेदेखि पूजाआजा गरिँदै आएको स्पष्ट हुन आउँछ। मन्दिरमा मेला अवधिभर हजारौँ पशुपक्षीको बलि चढाउने गरिएको मन्दिरको पुजारीको कथन छ। मन्दिरलाई विभिन्न कालखण्डमा जीर्णोद्धार गरिँदै आए पनि विसं २०५३ मा पुनर्निर्माण गरी तत्कालीन राजा वीरेन्द्र र रानी ऐश्वर्यबाट स्तम्भको अनावरण भएको थियो। सो समयमा रुद्राक्षको बिरुवासमेत रोपिएको थियो। अहिले सो रुद्राक्ष दाना फल्न थालेको स्थानीय चन्द्र खत्रीले बताए। उनका अनुसार धार्मिक आस्था राख्नेहरूले यहाँको मन्दिरलाई दोलखा भीमसेन जत्तिकै शक्तिशाली मान्दछन् र मनले चिताएको कुरा पूरा हुने विश्वास गरिन्छ। समुद्री सतहबाट एक हजार आठ सय २८ मिटरको उचाइमा रहेको मनोरम गौरातिडाँडा मनोरम दृष्यावलोकनका साथै जुगल हिमशृङ्खलालाई नजिकबाट नियाल्न सकिने स्थानीय अमीर श्रेष्ठले बताए।
भूकम्प प्रभावित बसेको बस्ती हटाउँदै डिभिजन वन,"चितवन : २०७२ सालको भूकम्पमा परी घरगोठ क्षति भई तत्कालीन समयमा पुनःस्थापना गरिएका भूकम्प प्रभावितलाई हटाउन डिभिजन वन कार्यालय चितवनले प्रक्रिया सुरु गरेको छ। कार्यालयले गत कात्तिक २१ गते सूचना प्रकाशन गरी अतिक्रमित वन क्षेत्र खाली गर्नका लागि प्रभावितलाई अनुरोध गरेको थियो। तत्कालीन दाहाखानी गाउँ विकास समिति हालको इच्छाकामना गाउँपालिका६ कुयलघारीका एक सय २७ घरपरिवारलाई तत्कालीन दाहाखानी गाउँ विकास समिति वडा नम्बर ८ हालको इच्छाकामना गाउँपालिका७ सिमलढापमा रहेको कबुलियती वन क्षेत्रमा स्थानान्तरण गरिएको थियो। तत्कालीन समयमा छ महिना रहने गरी जिल्ला प्रशासन कार्यालय चितवनको चलानी नम्बर चार सय ३८ को पत्रबाट व्यवस्थापन गरिएकोमा हालसम्म पनि प्रभावित सोही स्थानमा रहेका छन्। सोही स्थानमा पक्की घर निर्माण गर्ने, टहरा बनाउने, वन अतिक्रमण गर्ने, खेतीबाली लगाउने जस्ता कार्य भएको हुँदा हटाउन लागिएको कार्यालयका सूचना अधिकारी बालकृष्ण खनालले जानकारी दिए। अहिले कतिपय पुरानै स्थानमा र कतिपय अन्यत्र गइसकेको र बाँकी रहेका ४५ परिवारलाई हटाउन लागिएको उनले जानकारी दिए। सो क्षेत्रमा रहेका पाँचवटा कबुलियती वनमा उनीहरूलाई तत्कालका लागि राखिएको खनालले बताए।"
काभ्रेमा क्यान्सरको उपचार सुरु,"काभ्रेपलाञ्चोक : काभ्रेपलाञ्चोकको पुरानो अस्पताल बनेपास्थित शिर मेमोरियल अस्पतालमा क्यान्सर रोगको उपचार सुरु गरिएको छ। अस्पतालमा आइतबारदेखि सबै प्रकारका क्यान्सर रोगको उपचार सेवा थालिएको हो। काभ्रेपलाञ्चोकमै उपचार सेवा सुरु भएसँगै क्यान्सर बिरामीलाई भक्तपुर र काठमाडौं पुग्नुपर्ने बाध्यता हटेको छ। क्यान्सर बिरामी हुँदा कुनै पनि व्यक्तिले भोग्नुपर्ने आर्थिक, सामाजिक र व्यवहारिक कठिनाइलाई न्यूनीकरण गर्दै उपचारमा सहजता ल्याउन क्यान्सर रोगको उपचार सुरु गरिएको अस्पतालका क्यान्सर केयर कोअर्डिनेटर डा ध्रुव कँडेलले बताए। अस्पतालका प्रमुख कार्यकारी अधिकृत डा हेक्टर गायरसले सबै प्रकारका क्यान्सर रोगको उपचार र रोकथामका लागि स्थानीयस्तरमै सेवा विस्तार गरिएको जानकारी दिए। विभिन्न प्रकारका रोगको उपचार हुने मध्यपहाडी क्षेत्रमा सबैभन्दा पुरानो विसं २०१७ मा स्थापित उक्त अस्पतालमा हाल एक सय ५० शय्याबाट उपचार सेवा प्रदान गर्दै आएको छ। क्यान्सर रोगका बिरामीलाई अन्यत्र पठाउन नपर्ने गरी १२ शय्याको विभागबाट उपचार सेवा सुरु गरिएको अस्पतालका मेडिकल डाइरेक्टर डा एन्जिला बस्नेतले बताइन्। उनका अनुसार सुरुमा क्यान्सर रोगको पहिचान गर्ने र प्रमाणित भएमा त्यसको उपचारार्थ केमोथेरापीलगायतका बाल क्यान्सर, रगत क्यान्सर, रेडियोलोजी, प्याथोलोजी, भ्याक्सिन, सर्जरी तथा क्यान्सरको उपचार सेवा प्रदान गरिने छ। यस्तै उक्त रोगको उपचारका लागि अस्पतालले छुट्टै भवन, थप अत्याधुनिक मेसिन र दक्षजनशक्तिको व्यवस्थापनमा जुटेको जनाएको छ। साथै अस्पतालले वार्षिक, दुई वार्षिक, त्रैवार्षिक र पञ्चवर्षीय योजना लिएर क्यान्सर रोगका बारेमा सम्पूर्ण उपचार गर्ने गरी योजना बनाएको छ। नेपालमा वार्षिक २० हजारभन्दा धेरै नागरिक क्यान्सर रोगबाट सङ्क्रमित हुने गरेको तथा वार्षिक १४ हजार नागरिकको यही रोगका कारण निधन हुने गरेको तथ्यांक छ। तथ्यांकअनुसार नेपालमा एक चिकित्सकले सहरी क्षेत्रमा १२ हजार र ग्रामीण भेगका एक लाख ५० हजार नागरिक हेर्नुपर्ने अवस्था रहेको छ।"
दुर्गा प्रसाईं समूह र प्रहरीबीच झडप हुँदा गौशालामा तनाव,काठमाडौं : गौशालामा प्रहरी र प्रदर्शनकारीबीच झडप भएको छ। मेडिकल व्यवसायी दुर्गा प्रसाईं समर्थित प्रदर्शनमा झडप भएको हो। प्रदर्शनकारीले ढुंगामुढा गरेपछि तनाव उत्पन्न भएको प्रहरीले जानकारी दिएको छ। प्रसाईं समर्थकले यसअघि बल्खुमा प्रदर्शन गरेका थिए।
पूर्ण स्तनपान प्रवर्द्धनका लागि आमा समूहलाई अभिमुखीकरण,"काठमाडौं : पूर्ण स्तनपान प्रवर्द्धनका लागि आमा समूहलाई आयुर्वेद सम्बन्धी अभिमुखीकरण सञ्चालन गरिएको छ। आमा र बच्चाको स्वास्थ्य सुधार गर्ने तथा कुपोषणजन्य रोगबाट बचाउने विषयमा जनचेतना जगाउने, स्तनपानको महत्व बारे जनचेतनामूलक स्वास्थ्य शिक्षा प्रदान गर्ने र मातृशिशु मृत्युदर घटाउने उद्देश्यले अभिमुखीकरण सञ्चालन गरिएको हो। टोखा नगरपालिकासँग समन्वय गरी सञ्चालन गरिएको कार्यक्रममा नगरपालिकास्थित आमा समूहका ६० जना सहभागी भएका थिए। कार्यक्रममा जिल्ला आयुर्वेद स्वास्थ्य केन्द्रबाट प्रदान गरिने सेवाहरूका बारेमा जानकारी प्रदान गरिनुका साथै स्वस्थ जीवनशैली अन्तर्गत शरीरलाई हित गर्ने आहार विहारका विषयमा चर्चा गरिएको थियो। पूर्ण स्तनपान प्रवर्द्धनका लागि जिल्ला आयुर्वेद काठमाडौंबाट ६ महिनासम्मका सुत्केरीका लागि निःशुल्क औषधि वितरण गरिनुका साथै सो सम्बन्धमा परामर्श समेत दिइन्छ।"
जाजरकोटमा भूकम्पपीडित सुत्केरीको मृत्यु,"जाजरकोट : भूकम्पले घरमा क्षति पुर्याएपछि त्रिपालमुनि बस्दै आएकी जाजरकोटको नलगाड नगरपालिका८ तल्लोसिमाकी २५ वर्षीया सर्मिला चदाराको चिसोबाट मृत्यु भएको छ। त्रिपालमुनी बस्दै आएकी एक महिने सुत्केरी चदारा केही दिनदेखि रुघाखोकी र ज्वरोबाट ग्रसित थिइन्। चिसोले गर्दा बिरामी परेकी उनको समयमा नै उपचार नपाउँदा ज्यान गएको नलगाड८ का वडाध्यक्ष तेजबहादुर सिंहले बताए। उनले भने, 'घर बाहिर त्रिपालमुनि बस्दै आएकी उनी बिरामी रहिछन्। हामीलाई थाह भएन। मृत्यु भइसकेपछि मात्र थाहा पायौं। चिसोले धेरै बालबालिका र सुत्केरी बिरामी परेका छन्। आमाको मृत्युपछि एक महिनाकी छोरीको बिचल्ली भएको छ। गत कात्तिक १७ गते राति जाजरकोटको रामीडाँडा केन्द्रविन्दु बनाएर ६ दशमलव ४ म्याग्निच्युडको भूकम्प जाँदा जाजरकोट र रुकुममा गरी एक सय ५४ जनाको मृत्यु भएको छ। भूकम्पपछि त्रिपालमा बस्दै आएका १३ वृद्धवृद्धा र दीर्घरोगी, एक बालक र एक सुत्केरी गरी १५ जनाको चिसोकै कारण ज्यान गइसकेको छ। जिल्लाका विभिन्न स्थानमा बालबालिका, सुत्केरी र वृद्धवृद्धा बिरामी हुने क्रम बढ्दै गएको जिल्ला अस्पताल जाजरकोटमा कार्यरत डाक्टर दयाराम यादवले बताए। उनले नागरिकलाई चिसोबाट बचाउन सम्बन्धित निकायले आवश्यक पहल गर्नुपर्ने बताए।"
विदुरमा आँखा शिविर,"नुवाकोट : आँखाका बिरामीहरूको सुविधाका लागि नुवाकोटको विदुरमा विशेषज्ञ आँखा उपचार शिविर गरिएको छ। नुवाकोटका विभिन्न स्थानमा आँखाको समस्या पहिचान भएकाहरूलाई छनोट गरी शिविर गरिएको हो। तिलगंगा आँखा प्रतिष्ठान, नुवाकोट सामुदायिक आँखा केन्द्र र नुवाकोट रेडक्रसको आयोजनामा सञ्चालित शिविरमा २ सय १३ जनाको मोतियाबिन्दुको निःशुल्क शल्यक्रिया गरिएको छ। शिविरमा १ हजार ७ सय ५१ जनाको आँखाको परीक्षण गरिएको आयोजक नुवाकोट सामुदायिक आँखा केन्द्रका प्रमुख ताराबहादुर वाइवाले जानकारी दिए। नुवाकोटका २२ स्थानमा दुई सातासम्म सञ्चालन गरिएको मोतियाबिन्दु समस्या छनोट शिविरबाट १ हजार ७ सय ५१ जना बिरामीको आँखा परीक्षण गरिएको हो। शिविरमा २ सय १३ जनाको मोतियाबिन्दुको शल्यक्रिया गरिएको नुवाकोट रेडक्रसका सभापति हरि श्रेष्ठले जानकारी दिए।"
बबरमहलमा यात्रुले बटन थिचेर ट्राफिक लाइट बाल्न सक्ने,"काठमाडौं : काठमाडौंको बबरमहलमा पैदलयात्रु आफैंले बटन थिचेर बत्ती बलेपछि बाटो काट्न सकिने ट्राफिक लाइट प्रविधि आजदेखि सञ्चालनमा आएको छ । जिल्ला अदालत अगाडिको सडकमा १० लाखको लागतमा काठमाडौँ महानगरपालिकाले उक्त ट्राफिक लाइट प्रविधि जडान गरेको हो । पैदलयात्रु आफैंले बटन थिचेर ट्राफिक लाइट बाल्ने र बाटो काट्न सकिने पेलिकन क्रसिङ भनिने यस प्रकारको ट्राफिक लाइट आजदेखि सञ्चालनमा ल्याइएको काठमाडौँ महानगरपालिका ट्राफिक विज्ञ जगत्मान श्रेष्ठले जानकारी दिए। उनका अनुसार यो लाइट थिच्दा सवारीसाधन आइरहेको साइडमा रातो र जेब्राक्रसपट्टि हरियो बत्ती बल्छ। एकपटक बटन थिचेपछि ३० सेकेन्डसम्म बत्ती बल्ने र उक्त समय सकिएको दुई मिनेटसम्म पुनःबटन थिच्दा बत्ती नबल्ने सिस्टम सेट गरिएको श्रेष्ठले बताए। उनका अनुसार रातो बत्ती बलेपछि सवारीसाधन रोकिन्छन् र यात्रुले बाटो काट्ने छन्। काठमाडौँ महानगरपालिकाले बबरमहलमा रहेको जेब्राक्रसको छेउको खम्बामा बटन राखेर पोलिकन क्रसिङ लाइट जडान गरेको छ । यस्तो लाइट यसअघि कालीमाटी चोक, सुन्धारा, भृकुटीमण्डप, सर्वोच्च अदालत र त्रिचन्द्र क्याम्पस अगाडि पनि जडान गरिएकामा मर्मतसम्भार नगरिँदा दिगो हुन नसकेको महानगर कार्यालयले जनाएको छ । बबरमहल क्षेत्रमा बाटो काट्ने पैदलयात्रुको सङ्ख्या अत्यधिक हुने र दुर्घटनाको जोखिम देखिएकाले सुरुमा यो क्षेत्र रोजिएको उपत्यका ट्राफिक प्रहरी कार्यालयका प्रमुख तथा प्रहरी नायब महानिरीक्षक पोषराज पोखरेलले बताए । 'यो कामपाद्वारा आमनागरिकका लागि राखिएको ट्राफिक लाइट हो । यो उपयुक्त छ र यसलाई प्रयोग गर्न नजानेको अवस्थामा दुर्घटना बढ्छ । प्रयोग गर्न जान्दा यसले सूचना देखाउँछ । यसलाई ख्याल गरेर बाटो काट्नुपर्छ', उनले भने।रासस"
पालिकाले तिरेनन् करोडौं विद्युत महसुल,"रौतहट : विभिन्न पालिकाको चौकमा जडान भएका (हाइ मास लाइट)टावर लाइट तथा सडक बत्तीको विद्युत महसुल नतिरेपछि विद्युत प्राधिकरणले लाइन काट्ने अभियान थालेको छ। चन्द्रपुर र बृन्दाबन , गुजरा नगरपालिकाको चौक चौकमा जडान गरेको ६० भन्दा बढी टावर लाइटको लाइन काटेको नेपाल विद्युत प्राधिकरण चन्द्रनिगाहपुर वितरण केन्द्रले जनाएको छ। चन्द्रपुर नगरपालिकाको वडा नं ४,५,६ का टावरलाइटको लाइन काटिएको नेपाल विद्युत प्राधिकरण चन्द्रनिगाहपुरका वितरण केन्द्र प्रमुख धिरेन्द्र यादवले जानकारी दिए। शनिबारसम्म चन्द्रपुरको २१ वटा टावर लाइटको लाइन काटिएको छ भने वृन्दावन नपाको १७ वटा टावर लाइटको लाइन काटिएको छ। पछिल्लो दिनमा नगरपालिकाहरुले उज्यालो अभियान भन्दै अनुमतीबिना, मिटर नराखी सिधै टावर लाइट जडान गर्न थालेपछि नेपाल विद्युत प्राधिकरणका विभिन्न वितरण केन्द्रले लाइन काट्न थालेको हो। पुन जडान गरी बत्ती बालेको पाइए लाइटसहित सामान जफत गर्ने नेपाल विद्युत प्राधिकरणले जनाएको छ। प्राधिकरणले जिल्लाका १८ वटै पालिकालाई पटकपटक मिटर जडान गर्न र बक्यौता रकम तिर्न आग्रह गर्दा अटेर गरेपछि लाइन काटने अभियान थालेको हो। नेपाल विद्युत प्राधिकरणले कार्तिक मसान्तभित्र सडक बत्ती र टावर लाइटबाट उठेको महसुल बुझाउन हरेक पालिकालाई सुचना जारी गरेको थियो। दोस्रोपटक मंसिर ६ गतेसम्म एक साताको समय दिए पनि अवैधरुपमा जडान गरिएको बत्ती नहटाएको तथा मिटर जडान नगरेपछि लाइन काटन थालिएको नेपाल विद्युत प्राधिकरण चन्द्रनिगाहपुर वितरण केन्द्रका प्रमुख धीरेन्द्र यादवले बताए। नेपाल विद्युत प्राधिकरण, विद्युत महसुल संकलन विनियमावली २०७८ को विनियम १० को प्रावधान बमोजिम लाइन काटेको नेपाल विद्युत प्राधिकरणले जनाएको छ। चन्द्रपुर नगरक्षेत्रमा मात्र करीव ५० भन्दा बढी टावर लाइट जडान गरिएको छ। करीव ११ मिटर अग्लो टावर लाइटको ४ वटा प्यानलसहितको लाइट लगाउँदा बढीमा ७०८० हजार लागत भए पनि पालिकाले भुक्तानी भने बढी रकम गर्दै आएको गुनासो छ। रौतहटको १८ वटै पालिकालाई विद्युतशक्ति उपयोग गरे बापतको बक्यौता रकम ४५ दिनभित्र बुझाउन नेपाल विद्युत प्राधिकरणले समय दिएको थियो। गत आर्थिक वर्षसम्मको बक्यौता रकम तिर्न नेपाल विद्युत प्राधिकरणले समय सीमा दिएको थियो। प्राधिकरणले असोज २१ गते सुचना जारी गर्दै सडकका लागि विद्युत् प्रयोग गरेर महसुल नबुझाउने रौतहटसहित देशभरका ६ वटै महानगर पालिकासहित तीन सय ३२ स्थानीय तहलाई ४५ दिनभित्र महसुल बुझाउन समय दिएको थियो। रौतहटको १८ पालिकाले गौर, चन्द्रनिगाहपुर,मौलापुर वितरण केन्द्रमार्फत करोडौं विद्युत महशुल अशुल गर्न बाँकी रहेको छ। रौतहटको चन्द्रपुर ४ मा मिटर जडान नगरी राखिएको (हाइ मास लाइट )टावर लाइट। तस्विर : फणि महत।"
गन्तव्य नरपानी,"अर्घाखाँची : नरपानी डाँडा चिसो हावा र चिसो पानीले प्रसिद्ध छ। यहाँबाट धेरै हिमाल देख्न पाइन्छ। मनमोहक दृश्यहरू देख्न पाइने हुँदा नेपाल तथा भारतबाट धेरै पर्यटक आउने गर्छन्। पछिल्लो समय यहाँ भारतबाट आउने पर्यटकको संख्या पनि वृद्धि भएको छ। पहाडको मनोरम दृश्यले भरिपूर्ण नरपानी प्रमुख पिकनिक स्थलको रूपमा विकसित हुँदै गएको छ। आजभोलि पनि यस क्षेत्रमा चिसो खान कपिलवस्तु, रुपन्देही, दाङ, नवलपरासी, बाँके र बर्दियाबाट दैनिक रूपमा हजारौं मानिस आउने गरेका छन्। गएको वर्षदेखि दैनिक रूपमा १० देखि ५० वटा ग्रुप आउने गर्छन्। शनिबारको दिन यहाँ झन्डै ५० देखि एक सय ग्रुप आउने गरेको वडाध्यक्ष श्रीधर महत्राले बताए। महेन्द्र राजमार्गको कपिलवस्तु गोरुसिंगेबाट ५० किलोमिटरको दूरीमा नरपानीमा आउन सकिन्छ। गोरुसिंगे सन्धिखर्क सडकमा पर्ने यस क्षेत्रमा पछिल्लो समय भारतीय पर्यटकहरू बढी आउने गरेका छन्। सुपा देउरालीमा धार्मिक विश्वासका साथ पाठापाठी चढाउन आउने र देउरालीमा चढाएका पाठापाठीहरू लिएर नरपानीमा वनभोज जस्तै गरी खाने गर्छन्। यहाँ वरिपरि हरियाली डाँडा छ। बीचमा समथर भूभाग पनि छ। भविष्यमा पनि यस क्षेत्रमा पर्यटन विकासले फड्को मार्नेमा विश्वास लिइएको छ। सुपा देउरालीको दर्शन गरेपछि मनले चिताएको पुग्ने धार्मिक विश्वास छ। कडा चट्टानका बीच निर्माण भएको सडक र त्यही सडकको छेउमा मन्दिर छ। यहाँ राष्ट्रिय, अन्तर्राष्ट्रिय क्षेत्रमा ठूलो ओहदामा पुगेका व्यक्तिसमेतले दर्शन गर्छन्। कुनै अप्ठ्यारो समस्या आएको बेलामा सुपा देउरालीलार्ई भाकल गरे समस्या टर्ने विश्वास छ। त्यसैले यहाँ पाठी, बोका, भाकल गरी बलि चढाइन्छ। विगतका वर्षहरूमा दैनिक दुई सयदेखि एक हजार जनाले दर्शन तथा पूजा आजा गर्ने गरेकोमा अहिले आएर दैनिक पाँच सयदेखि तीन हजार जनासम्मले दर्शन गर्ने गरेको मन्दिर संरक्षण समितिका सचिव हरि खनालले बताए। मन्दिरको दर्शन गर्न अर्घाखाँची, कपिलवस्तु, दाङ, प्युठान, गुल्मी, रुपन्देहीबाट बढी मात्रामा पर्यटक आउने गर्छन्। भारतको उत्तर प्रदेश, बिहारबाट समेत धार्मिक पर्यटक सुपा देउरालीमा दर्शन गर्न आउँछन्। यो नेपालकै प्रसिद्ध मन्दिर बन्दैछ। सन्धिखर्क गोरुसिंगे सडकखण्डसँगै जोडिएकाले पनि यसको महत्व बढ्दो छ।"
रोजगारीको प्रलोभन देखाई स्पा सेन्टरमा वेश्यावृतिमा लगाउने पक्राउ,काठमाडौं : रोजगारीको प्रलोभन देखाई स्पा सेन्टरमा वेश्यावृत्तिमा लगाएको आरोपमा एक जना पक्राउ परेका छन्। संखुवासभाको चिचिला गाउँपालिका१ का ४३ वर्षीय दिनेश पौडेल रहेका छन्। काठमाडौं महानगरपालिका९ रातोपुलस्थित दिनेश पौडेल समेतले सञ्चालन गरेको नुवाकोट व्यूटी पार्लर एण्ड स्पा सेन्टरमा काम गर्ने युवतीहरूलाई जबरजस्ती वेश्यावृत्तिमा लगाई यौन शोषण गर्ने गरेको सूचनाका आधारमा मानव बेचबिखन अनुसन्धान ब्युरोबाट खटिएको टोलीले ३ जनाको उद्धार गरेको थियो। पक्राउ परेका पौडेललाई काठमाडौं जिल्ला अदालतबाट पाँच दिन म्याद थप गरी मानव बेचबिखन तथा ओसारपसार मुद्दामा आवस्यक अनुसन्धान भइरहेको ब्युरोले जनाएको छ।
संघ र प्रदेशमा निर्वाचित जनप्रतिनिधिले गरे एक वर्षको प्रगति विवरण सार्वजनिक,"सिन्धुपाल्चोक : सिन्धुपाल्चोक जिल्लाबाट संघीय संसद र बागमती प्रदेश सभामा निर्वाचित चार जनप्रतिनिधिले एक वर्षको उपलब्धि सार्वजनिक गरेका छन्। गत वर्ष मंसिर ४ गतेको निर्वाचनमा जिल्लाको क्षेत्र नं १ बाट प्रत्यक्ष निर्वाचित संघीय सांसद माधव सापकोटा, बागमती प्रदेश सभामा निर्वाचित युवराज दुलाल, सरल सहयात्री पौडेल र समानुपातिकतर्फ निर्वाचित अमृता नेपालले चौतारामा पत्रकार सम्मेलन गरी उपलब्धि एवं कार्यप्रगति सार्वजनिक गरेका हुन्। संघीय सांसद सापकोटाले जिल्ला निर्वाचन कार्यालयबाट प्रमाणपत्र बुझेको दिन पारेर कार्यक्रम आयोजना गरिएको जानकारी दिँदै निर्वाचित गराउने मतदातालाई स्मरण गरे। निर्वाचनका बेला जारी गरिएको प्रतिबद्धता अनुसार प्रगति विवरण सार्वजनिक गरिएको बताउँदै उनले संघीय संसदका ९३ बैठकमध्ये ८१ बैठकमा उपस्थित भएको उनले सुनाए। पूर्वाधार विकास समितिको सदस्यका रूपमा सक्रिय सहभागी रहेको स्मरण गर्दै विधेयकहरूमा संशोधन गरिएको जानकारी दिए। २०७२ को भूकम्पपछि बन्द जस्तै रहेको प्रमुख व्यापारिक तातोपानी नाका पूर्ववत् सुचारु गर्न, जुरे पहिरो प्रभावितको रकम निकासा गरी नगदै वितरण गर्न, ओरेन्ट म्याग्नेसाइटको पुनः सञ्चालन वा अन्य व्यवस्थापनको गर्न, सीमा नाकासम्म पुग्ने तातोपानी क्षेत्रको सडक स्तरोन्नति गर्न, बाँदर, बँदेल, दुम्सी लगायतका जंगली जनावरबाट बालीनाली जोगाउने उपायबारे संसदमा सरकारको ध्यानाकर्षण गराएको उनको भनाइ छ। काठमाडौं पूर्वका १३ जिल्लाका लागि काठमाडौंको जडिबुटीबाटै बसपार्क व्यवस्थाका लागि ध्यानाकर्षण गराएको, विपद पूर्वतयारी एवं विपद व्यवस्थापनका विषय सदनमा उठाएको उनले जानकारी दिए। राष्ट्रिय मुद्दाका रूपमा संसदमा नेपालचीन सीमा क्षेत्र लिपिङको बजारीकरणबारे सरकारको ध्यानाकर्षण गराएको, युवाहरूले भोग्नु परेको पीडा, बेरोजगारी, युवाहरू रोजगारीका लागि विदेशिनु पर्ने बाध्यता, नेपाल वृद्धाहरूको देश बन्ने खतरा रहेको तथ्यांकहित संसदमा युवाहरूको विषयको उठान गरेको, नियमावलीमा ढ्यापढ्यापेको समयको सट्टा आकस्मिक समयका लागि नियमावली संशोधन गर्न पहल गरेको र नियमावलीमा सोही अनुसारको व्यवस्थासहित शंसोधन भएको उनले बताए। आधुनिक प्रविधि र एपमार्फत संसद सञ्चालन गर्न ध्यानाकर्षण एवम् एक महिनाको तलब सहयोग गर्ने प्रतिवद्धता, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ लाई संशोधन गर्न बनेको विधेयक समयमै पारित गर्न विशेष ध्यानाकर्षण, संक्रमणकालीन विषयमा नेपालबाट सन्देश दिन सकिने विषय प्रस्तुत गरेको, सबैखाले विपदको पूर्व तयारीका सम्बन्धमा ध्यानाकर्षण गराएको, भुटानी शरणार्थीको मुद्दालाई स्वार्थमा जोडेर राजनीति नगर्न आग्रह गरिएको देशका संबैधानिक अंग र निकायहरू रिटायर्ड क्लबहरूजस्ता भएका विषयमा गम्भीर बन्न राज्यको ध्यानाकर्षण गराएको सापकोटाले पत्रकार भेटघाटमा स्मरण गरे। रुग्ण उद्योगका रूपमा रहेको ओरेयन्ट म्याग्नेसाइटबारे विभिन्न विकल्पमा छलफल भइरहेको जानकारी दिँदै सापकोटाले आफू निर्वाचन क्षेत्रका ५४ वटै वडाहरूमा कुनै न कुनै कार्यक्रम लिएर पुगेको उनले जानकारी दिए। जनतासँग सांसद कार्यक्रमको बाह्रविसेको घोरथलीबाट सुरु गरिएको उनले कार्यक्रममा बताए। एक वर्षको उपलब्धी सार्वजनिक गर्दै बागमती प्रदेशको भौतिक पूर्वाधार विकास मन्त्री समेत रहेका युवराज दुलालले जनसेवाको काम गर्ने, जनताको दुःख सुखमा जनप्रतिनिधि, सरकारबाट नीति निर्माणको काममा ध्यान दिइएको बताए। दिनेश राम्जी बहुप्राविधिक शिक्षालयको भवन निर्माण, रोकिएको चौतारा टुंडिखेलमा निर्माणाधीन रंगशाला सुचारु, चौतारा मेलम्ची सडकको स्तरोन्नति र कालोपत्रको काम अघि बढेको सुनाए। उनले निर्वाचन क्षेत्रका मुख्य योजना, मझौला योजनाहरूमा बजेट विनियोजन भई काम भइरहेको जानकारी दिए। निर्वाचन क्षेत्रका २४ वटै वटा समेटिने गरी पूर्वाधार विकास, विद्यालय बसजस्ता कार्य अघि बढाइएको उनले सुनाए। प्रदेशको बजेट कटौतिका बाबजुद प्रदेशका कार्यक्रमहरू एकीकृत ढंगले अघि बढाउन लागिएको उनको भनाइ छ। प्रदेश सभाले नेपाल भाषालाई सरकारी कामकाजको भाषाका रूपमा पारित गरिएको विषय समेत यस अवधिको उपलब्धि रहेको दुलालले जानकारी दिए। बागमती प्रदेश सांसद सरल सहयात्री पौडेलले प्रदेश सभामा विपद् व्यवस्थापनका विषयमा विशेष समय लिएर सम्बोधन गरेको, रासायनिक मल अभावका कारण किसानले भोग्नु परेको समस्यामा ध्यानाकर्षण गराएकोमा दुवै विषयको सम्बोधन भएको सुनाए। उनले मूख्यमन्त्रीको उपस्थितिमा सिन्धुपाल्चोकमा विपद् व्यवस्थापन सम्बन्धी कार्यक्रम गरिएको र एक प्रदेश निर्वाचन क्षेत्र एक प्रांगारिक मल उत्पादन केन्द्रका लागि बजेट व्यवस्थापन गरिएको बताए। कार्यक्रममा सांसद अमृता नेपालले बागमती प्रदेश सभामा, सम्बन्धित समितिमा र निर्वाचन क्षेत्रमा खेलेको भूमिकाको चर्चा गरिन्। उनले गृहिणी महिलाहरूको श्रमको सम्मान, श्रमको मूल्य निर्धारण आयआर्जन र सीपसँग जोड्नुपर्ने विषय उठाएको स्मरण गर्दै सो विषय कार्यान्वयन गर्न गृहिणी महिलासँग प्रदेश सरकार कार्यक्रम पारित भई कार्यान्वयनको चरणमा रहेको बताइन्। उनले संसदमा युवाका विषयलाई जोड दिइएको र काम गरिखाने वर्गका विषयमा आवाज उठाइरहने जानकारी गराइन्। चारै जना जनप्रतिनिधिले यो अवधिमा पार्टी सम्बद्ध कार्यहरूमा सहभागी भएका विषयमा पनि जानकारी गराएका थिए। प्रेस सेन्टर नेपाल सिन्धुपाल्चोकले आयोजना गरेको पत्रकार भेटघाटमा नगरपालिका संघ नेपालका उपाध्यक्ष समेत रहेका चौतारा साँगाचोगढी नगरपालिकाका प्रमुख कृष्णप्रसाद सापकोटा, बलेफी गाउँपालिका अध्यक्ष गंगाबहादुर तामाङ, जुगल गाउँपालिका अध्यक्ष रेशम स्याङ्बो, लिसंखुपाखर गाउँपालिका अध्यक्ष राजु लामालगायत जनप्रतिनिधिहरूको उपस्थिति रहेको थियो।"
राष्ट्रिय स्वतन्त्र पार्टीको बैठक जलेश्वरमा सुरु,"महोत्तरी : महोत्तरीको जलेश्वरमा राष्ट्रिय स्वतन्त्र पार्टी (रास्वपा)को केन्द्रीय समिति र संसदीय समितिको संयुक्त बैठक बसेको छ। सोमबार दिउँसोबाट सुरु भएको सो बैठकमा पार्टीका पदाधिकारीसहित ३९ केन्द्रीय सदस्य र २१ सांसद सहभागी रहेका छन्। पार्टी स्रोतका अनुसार मंसिर १३ गतेसम्म जारी रहने सो केन्द्रीय अनुशासन आयोग, केन्द्रीय लेखा आयोग, प्रदेशहरूबाट सांगठनिक एवं राजनीतिक प्रतिवेदन प्रस्तुत हुने भएको छ। प्रदेश सभापतिहरूले सम्बन्धी प्रदेशको राजनीति तथा सांगठनिक अवस्थाबारे प्रतिवेदन प्रस्तुत गर्ने पार्टीका केन्द्रीय उपाध्यक्ष डिपी अर्यालले जानकारी दिएका छन्। सभापति रवि लामिछानेले मंगलबार बस्ने बैठकमा पार्टीको राजनीति प्रतिवेदन प्रस्ताव पेस गर्ने कार्यसूची रहेको रास्वपाका संगठन विभाग प्रमुख कवीन्द्र बुर्लाकोटीले बताएका छन्। पार्टी सभापति रवि लामिछानेले पत्रकारसँग संक्षिप्त प्रतिक्रिया दिँदै मधेसको समग्र अवस्था बुझ्नका लागि महोत्तरी सदरमुकाम जलेश्वरमा पार्टीको केन्द्रीय समितिको बैठक बसेको जानकारी दिएका छन्। यसअघि मधेसका आठवटै जिल्लामा गई समग्र अवस्था बुझेकाले यस बैठकले मधेसको हितमा अवश्य नै ठोस निर्णय लिइने सभापति लामिछानेले धारणा राखेका छन्।"
पाल्पामा न्वागी महोत्सव,"तानसेन : पश्चिम पाल्पाको रैनादेवी छहरा गाउँपालिका३ भुवनपोखरी रैनादेवी मन्दिर परिसर गोखुंगामा सर्वसाधारण तथा पाहुनाहरूलाई दही चाम खुवाएर सोरठी नाच्दै न्वागी महोत्सव गरिएको छ। कृषकहरूले नयाँ धान घर घरमा भित्राएपछि रैनादेवीलाई चढाएर मात्र खाने परम्परा पर्वलाई पश्चिम पाल्पामा न्वागी भन्ने गरिन्छ। रैनादेवी मन्दिर संरक्षण समितिले न्वागी महोत्सवमा सहभागीहरूलाई दही चामल खुवाएर मगरी ठूलो नाच, सोरठी नाच, पञ्चेबाजा, भजन कीर्तनमा नचाएर न्वागी महोत्सव गरेको हो। न्वागी महोत्सवमा लुम्बिनी प्रदेशका सभामुख, जिल्ला समन्वय समितिका प्रमुख, जिल्लाका राजनीतिक दलका प्रमुखहरूको सहभागिता रहेको थियो। न्वागी महोत्सवमा सहभागी लुम्बिनी प्रदेशका सभामुख तुलाराम घर्तिमगर पश्चिम पाल्पाको ठूलो पर्वका रूपमा न्वागी पर्व रहेको र यस क्षेत्रको परम्परागत कला संस्कृतिको जर्गेना, तथा रैनादेवी मन्दिर क्षेत्रलाई धार्मिक पर्यटकीय गन्तव्यका रूपमा विकास गर्न प्रदेश सरकारको तर्फबाट पहल गर्ने बताए। रैनादेवी क्षेत्रमा मनाइएको न्वागी पर्व धार्मिक, ऐतिहासिक र कला संस्कृतियुक्त मौलिक पर्व रहेको छ। गाउँपालिकाका अध्यक्ष रुक्मांगत भट्टराईले रैनादेवी क्षेत्रको विकास निर्माणदेखि मन्दिर पुनर्निर्माणका कामहरूलाई प्राथमिकता दिएर काम गर्दै आएको बताए। पाल्पा, गुल्मी र अर्घाखाचीका कृषकहरूले नयाँ धानको चामल रैनादेवीलाई चढाएर खाने परम्परालाई न्वागीका रूपमा मान्दै आएको पालिका अध्यक्ष भट्टराईले बताए। रैनादेवी क्षेत्रको परम्परा संस्कृति बचाउन न्वागी महोत्सव गरी सबैलाई दही चामल खुवाउने गरिएको वडाध्यक्ष प्रदीप पौडेलले बताए। यस क्षेत्रका जनताले रैनादेवीलाई नयाँ चामल चढाएर मात्र घर घरमा प्रयोग गर्ने दिनलाई न्वागी रूपमा मनाउने गरेको वडाध्यक्ष पौडेलले बताए। पश्चिम पाल्पा, पूर्वी अर्घाखाँची र दक्षिण गुल्मी क्षेत्रमा नयाँ धान रैनादेवीलाई चढाएर, देवीको पुजा पाठ गरी खाने प्रचलनलाई न्वागी पर्व भन्ने गरिन्छ। तान्त्रिक विधिबाट रैनादेवी मन्दिर परिसरमा लामाधामीले न्वागीको मिति तोक्ने परम्परा रहेको पाइन्छ। रैनादेवी मन्दिरमा न्वागी महोत्सवमा आउने सबै भक्तजन, पर्यटक, तथा दर्शकहरूलाई दही चामल खुवाएको थियो। केही वर्षदेखि गाउँपालिकाले स्थानीय कला संस्कृति बचाउन, युवा पुस्तामा कला संस्कृति सिकाउन न्वागी महोत्सवमा स्थानीय भजन, पञ्चेबाजाको प्रस्तुति र सोरठी ठूलो नाच प्रदर्शन गरिएको थियो। स्थानीय कला संस्कृति हेर्न दर्शकहरूको भीडभाड रहेको थियो।"
"रामधुनी नगरपालिका तत्कालीन उपप्रमुख, प्रमुख प्रशासकीय अधिकृतसहित ९ जनाविरुद्ध भ्रष्टाचार मुद्दा दायर","काठमाडौं : अख्तियार दुरुपयोग अनुसन्धान आयोगले सुनसरीको रामधुनी नगरपालिका तत्कालीन उपप्रमुख सविनाकुमारी चौधरी र प्रमुख प्रशासकीय अधिकृतसहित ९ जनाविरुद्ध भ्रष्टाचार मुद्दा दर्ता गरेको छ। आज विशेष अदालत काठमाडौंमा रामधुनी नगरपालिका तत्कालीन उपप्रमुख सविनाकुमारी चौधरी र तत्कालीन प्रमुख प्रशासकीय अधिकृत ओमकारप्रसाद न्यौपाने, लेखा अधिकृत द्वारिकाप्रसाद दाहाल, इन्जिनियर देबेन्द्रनारायण चौधरी र सवइन्जिनियर हर्षलाल चौधरी, वडा नं ३ का तत्कालीन वडा अध्यक्ष राजकुमार चौधरी, वडा नं ३ का तत्कालीन वडा सदस्य (नगर कार्यपालिका सदस्य) टिकालक्ष्मी श्रेष्ठ र योजना शाखाका सहायक पाँचौ तहका सुनीलकुमार चौधरी, जालपा सिद्ध निर्माण सेवा, पकली सुनसरीका प्रोपाइटर नानु कुमारी निरौला (बस्नेत)विरुद्ध अख्तियारले आरोपपत्र दायर गरेको हो। अख्तियारका प्रवक्ता भोला दाहालका अनुसार रामधुनी नगरपालिका३ स्थित रामधुनी गेटबाट रामधुनी मन्दिर जाने मुल सडक सिंगियादेखि वडा नं ४ को लालपुर गाउँसम्म कालोपत्रे सडक निर्माण कार्यमा वास्तविक भएको कार्यभन्दा बढी नापी कितावमा चढाई बढी भुक्तानी गरेको भन्ने उजुरी परेपछि भ्रष्टाचार निवारण ऐन, २०५९ को दफा १९ को उपदफा (२) बमोजिमको कसुर गरेकोले सोही ऐनको दफा १९ को उपदफा (२) बमोजिम कैद र जरिवाना हुन माग दाबी गर्दै मुद्दा दायर भएको हो। दाहालले जारी गरेको विज्ञप्तिमा भनिएको छ,'रामुधनी नगरपालिकाका तत्कालीन प्रमुख प्रशासकीय अधिकृत ओमकार प्रसाद न्यौपाने, लेखा अधिकृत द्वारिका प्रसाद दाहाल, इन्जिनियर देबेन्द्र नारायण चौधरी र सवइन्जिनियर हर्षलाल चौधरीले स्थलगत रुपमा नापजाँच गरी नापी कितावमा वास्तविक परिमाण चढाउने र निर्माण व्यवसायीले पेश गरेको बिल सही छ छैन चेकजाँच गरी कार्यसम्पन्न प्रतिवेदन तयार गर्नुपर्नेमा निर्माणस्थलमा नगरे नगराएको काम भएको भनी घटी परिमाणमा सम्पादन भएको कार्यहरुको बढी परिमाण नापी कितावमा समाबेश गरी गलत प्राविधिक प्रतिवेदनसमेत तयार गरी झुट्टा बिल, नापी किताव तथा कार्यसम्पन्न प्रतिवेदन स्वीकृत गरी रु२,१२,०७३।५८ बढी भुक्तानी दिई भ्रष्टाचार निवारण ऐन, २०५९ को दफा ८ को उपदफा (१) को देहाय (ङ) बमोजिमको कसुर गरेकोले निजहरु ओमकार प्रसाद न्यौपाने, द्वारिका प्रसाद दाहाल, देबेन्द्र नारायण चौधरी र हर्षलाल चौधरीलाई दुई लाख बाह्र हजार त्रिहत्तर र पैसा अन्ठाउन्न बिगो कायम गरी भ्रष्टाचार निवारण ऐन, २०५९ को दफा ८ को उपदफा (१) बमोजिम कैद एवं जरिवाना गरी बिगो रकम असुल उपर हुन साथै निजहरु ओमकार प्रसाद न्यौपाने, देबेन्द्र नारायण चौधरी र हर्षलाल चौधरीले स्थलगत अनुगमनका क्रममा निर्माण कार्य सम्पन्न नहुँदै कार्य सम्पन्न भनी माइम्यूट गरी उक्त निर्माण कार्यको गलत नापी किताब र कार्य सम्पन्न प्रतिवेदन तयार गरी गलत प्रतिवेदन दिने कार्य गरी भ्रष्टाचार निवारण ऐन, २०५९ को दफा १९ को उपदफा (२) बमोजिमको कसुर गरेकोले सोही ऐनको दफा १९ को उपदफा (२) बमोजिम कैद र जरिवाना हुन मागदाबी लिइएको छ।' यसैगरी रामुधनी नगरपालिकाका तत्कालीन उपप्रमुख सविना कुमारी चौधरी, वडा नं ३ का तत्कालीन वडा अध्यक्ष राजकुमार चौधरी, वडा नं ३ का तत्कालीन वडा सदस्य (नगर कार्यपालिका सदस्य) टिकालक्ष्मी श्रेष्ठ र योजना शाखाका सहायक पाँचौ तहका सुनील कुमार चौधरीले अनुगमन तथा मूल्याङ्कन समितिमा रही स्थलगत अनुगमनका क्रममा निर्माण कार्य सम्पन्न नहुँदै कार्य सम्पन्न भनी माइम्यूट गरी भ्रष्टाचार निवारण ऐन, २०५९ को दफा १९ को उपदफा (२) बमोजिम गलत प्रतिवेदन दिने कसुर गरेकोले सोही ऐनको दफा १९ को उपदफा (२) बमोजिम कैद र जरिवाना हुन मागदाबी लिइएको छ। जालपा सिद्ध निर्माण सेवा, पकली सुनसरीका प्रोपाइटर नानु कुमारी निरौला (बस्नेत) ले सरकारी सम्पत्तिमा गैरकानूनी हानि र आफूलाई लाभ पुर्याउने बदनियतले रामधुनी नगरपालिकासँग भएको सम्झौता विपरीत निर्माणस्थलमा सम्पादन नै नभएको र नापी किताब एवं ठेक्काको बिलमा वास्तविक कामको परिमाणभन्दा बढी काम गरेको देखाई नगरपालिकाको कार्यालयमा पेश गरी दुई लाख बाह्र हजार त्रिहत्तर र पैसा अन्ठाउन्न बढी भुक्तानी लिई भ्रष्टाचार निवारण ऐन, २०५९ को दफा ८ को उपदफा (४) बमोजिम कसुर गरेकोले निज नानु कुमारी निरौला (बस्नेत) लाई दुई लाख बाह्र हजार त्रिहत्तर र पैसा अन्ठाउन्न बिगो कायम गरी भ्रष्टाचार निवारण ऐन, २०५९ को दफा ८ को उपदफा (४) बमोजिम सजाय गरी बिगोसमेत जफत हुन मागदाबी लिएको विज्ञप्तिमा उल्लेख छ।"
"चन्द्रगढी विमानस्थलको रनवेमा स्याल, बुद्ध एयरको जहाजले गर्यो ओभरसुट","झापा : भद्रपुरस्थित चन्द्रगढी विमानस्थलको धावनमार्ग (रनवे)मा स्याल देखिएपछि बुद्ध एयरको जहाजले ओभरसुट गर्नु परेको छ। काठमाडौंबाट उडेको बुद्ध एयरको जहाज सोमबार साँझ ६ बजेर ५० मिनेटमा भद्रपुर आइपुगेको थियो। जहाज विमानस्थलमा अवतरणका लागि तयार रहेको बेला धावनमार्गमा एक्कासि स्याल देखिएसँगै टावरले जहाजलाई अवतरण नगर्न मिस अप्रोचका लागि अनुरोध गरेको विमानस्थलका प्रमुख इन्दुराम अधिकारीले जानकारी दिए। विमानस्थलका कर्मचारीले तत्काल साइन जडित साधन लिएर स्याललाई धावनमार्गबाट खेदाएका थिए। त्यसपछि ओभरसुट भएको जहाजले आकाशमा एक फन्को लगाएर ७ बजेर ५ मिनेटमा सुरक्षित अवतरण गरेका थिए। ओभरसुटका कारण जहाज १५ मिनेट अवतरणमा ढिला भएको जनाइएको छ। सो जहाज ७ बजेर ३८ मिनेटमा यात्रु बोकेर काठमाडौँका लागि उडेका थिए। 'रनवेमा जङ्गली जनावर आइराख्ने समस्या छ,' विमानस्थल प्रमुख अधिकारीले भने, 'विमानस्थल नजिकै चिया बगान र सानो खोल्सा रहेको त्यहीबाट बेलाबेला एउटा स्याल रनवेमा आउँछ।' एउटा स्यालले साह्रै समस्या निम्ताइरहेको बताउँदै उनले भने, 'त्यो स्याललाई यहाँबाट हटाउन आवश्यक कदम चाल्नुपर्ने पर्ने भएको छ।' यो विमानस्थलमा अवतरण गर्न लागेका जहाजहरूसँग रनवेमा चराचुरुंगीसँग ठोक्किएका घटनाहरू घटिरहेका छन्।"
"दुई जनाको ज्यान लिएको बाघ नियन्त्रणमा, चितवन ल्याइयो","भरतपुर : मानिसलाई आक्रमण गरी ज्यान लिने नरभक्षी बाघलाई मकवानपुरबाट नियन्त्रणमा लिएर चितवन ल्याइएको छ । दुई जनालाई आक्रमण गरेर ज्यान लिएको बाघलाई आइतबार राति ९:४० बजे डार्ट गरी नियन्त्रणमा लिइएको हो । मकवानपुरको मनहरि गाउँपालिका६ बाट अन्दाजी १० वर्षको पोथी बाघ नियन्त्रणमा लिएर कसरा ल्याइएको चितवन राष्ट्रिय निकुञ्जका सूचना अधिकारी गणेशप्रसाद तिवारीले जानकारी दि । बाघको आक्रमणबाट शुक्रबार र आइतबार दुई जनाको मृत्यु भएको थियो । बाघ नियन्त्रणमा लिनका लागि चितवन राष्ट्रिय निकुञ्ज, नेपाली सेना, हात्तीसारका कर्मचारी र हात्ती, राष्ट्रिय प्राकृतिक संरक्षण कोषका प्राविधिक लोथर मध्यवर्ती उपभोक्ता समितिका प्रतिनिधि र जनप्रतिनिधि खटिएका थिए । उक्त बाघले गएको शुक्रबार राप्ति र लोथर खोलाको मध्यवर्ति क्षेत्र अन्तर्गत दोभानमा चितवनको राप्ती नगरपालिका१, दुबीचौरका ४३ वर्षीय हरिप्रसाद पौडेललाई आक्रमण गरी ज्यान लिएको थियो । बाघ खोज्दै जाने क्रममा उक्त स्थानबाट पहिचान खुल्न नसकेको एक पुरुषको समेत शव फेला परेको छ । कसरा ल्याइएको बाघलाई राख्ने ठाउँ यकीन भइनसकेको तिवारीले बताए। 'बाघले सबै खोर भरिएका छन्', उनले भने, 'अन्य ठाउँमा समन्वय भइरहेको छ, जहाँ खाली हुन्छ त्यहाँ राख्छौँ ।' कसरामा चार र सौराहामा विभिन्न क्षेत्रबाट नियन्त्रणमा लिइएका दुई बाघ राखिएको छ । यहाँ बाघ राख्ने ठाउँ नभएपछि यसअघि नियन्त्रणमा लिएका तीन बाघलाई पर्सा, बाँके र बर्दिया राष्ट्रिय निकुञ्ज पठाइएको थियो । नेपालमा रहेका तीन सय ५५ बाघमध्ये चितवनमा मात्रै एक सय २८ वटा छन् । रासस"
गुल्मीमा बस र मोटरसाइकल ठोकिँदा एक जनाको मृत्यु,गुल्मी : गुल्मीमा बस र मोटरसाइकल एकआपसमा ठोकिँदा मेहेन्द्र नमुना माध्यमिक विद्यालयमा अध्ययरत एक छात्रको मृत्यु भएको छ। सोमबार जिल्लाको रेसुंगा नगरपालिका४ अर्खलेमा सिमलटारीदेखि बुटवलतर्फ जाँदै गरेको लु १ ख ९४७५ नम्बरको बस र विद्यालयबाट घर जाँदै गरेको लु ८७ प ९८१ नम्बरको मोटरसाइकल ठोकिँदा १९ वर्षीय विवेक झाँक्री मगरको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) डिल्लीनारायण पाण्डेले जानकारी दिए। दुर्घटनामा घाइते भएका मोटरसाइकल चालक मगरको गुल्मी अस्पतालमा उपचारका क्रममा मृत्यु भएको प्रहरीले जनाएको छ। उनी सदरमुकाम तम्घासस्थित विद्यालयमा कक्षा १२ मा अध्ययनरत थिए। विद्यालयले सोमबार दिउँसो शोक र मंगलबार बिहानी समयमा सञ्चालन हुने कक्षालाई शोक बिदा दिएको छ। मोटरसाइकल ओभरटेक गर्ने क्रममा दुर्घटनामा परेको थियो। प्रहरीले बस चालकलाई नियन्त्रणमा लिएको छ।
फेरि भेटियो पेस्तोल र गोली,राजविराज : भारतसँग जोडिएको सप्तरीको पश्चिम नाका वलान विहुलबाट आइतबार राति एक थान पेस्तोल र दुई राउन्ड गोली बरामद भएको छ। सशस्त्र प्रहरीको बोर्डर आउट पोस्ट बेल्हीले बलान बिहुल गाउँपालिका४ वेल्हीस्थित सीमावर्ती क्षेत्रबाट मध्यराति पेस्तोल र गोली बरामद गरेको जनाएको छ। सशस्त्र प्रहरीका अनुसार पाँच जनाको पैदल गस्ती टोलीलाई देखेपछि नम्बर नखुलेको मोटरसाइकलमा सवार अपरिचित दुई जनाले कपडाको पोका फालेर भारततर्फ भागेका थिए। कपडाको पोका खोली परीक्षण गर्दा एक थान पेस्तोल र दुई राउन्ड गोली बरामद भएको सशस्त्र प्रहरी बल गण नम्बर६ ले जनाएको छ। सशस्त्र प्रहरीले आवश्यक कारबाहीको लागि बरामद पेस्तोल र गोली जिल्ला प्रहरी कार्यालय सप्तरीमा बुझाएको सशस्त्र प्रहरी बल नेपाल नम्बर ६ गण सप्तरीका सूचना अधिकारी सशस्त्र प्रहरी नायब उपरीक्षक मोहनराज विष्टले जानकारी दिए। यसअघि कात्तिक २१ गते हुलाकी सडकअन्तर्गत सप्तरीको खड्ग नगरपालिका११ बाट पाँच राउन्ड राइफलको गोलीसहित दुई युवक पक्राउ परेका थिए। सिरहाको लक्ष्मीपुर पतारी२ का १९ वर्षीय धर्मजितकुमार यादव र सप्तरीको खडग नगरपालिका११ का १८ वर्षीय हरिशंकरकुमार यादवलाई सप्तरी प्रहरीले नियन्त्रणमा लिएको थियो।
अन्तर्राष्ट्रिय साहसी महिला पुरस्कार उप्रेतीलाई,"काठमाडौं : लामो समयदेखि अटिजम भएका बालबालिकाको शिक्षामा उल्लेखनीय योगदान पुर्याएबापत सामाजिक अभियन्ता एवं शिक्षासेवी सविता उप्रेती यस वर्षको अन्तर्राष्ट्रिय साहसी महिला पुरस्कारको छनौटमा परेकी छन्। १४० राष्ट्रमा सदस्य रहेको भारतीय मानव अधिकार परिषद्ले उक्त पुरस्कारका लागि अभियन्ता उप्रेतीलाई छानेको हो। आगामी डिसेम्बर १० तारिखका दिन मनाइने अन्तर्राष्ट्रिय मानव अधिकार दिवसका अवसरमा भारतको नयाँ दिल्लीमा हुने १३ औं अन्तर्राष्ट्रिय मानवअधिकार शिखर सम्मेलन र पुरस्कार२०२३ वितरण समारोहमा उनलाई उक्त पुरस्कार प्रदान गरिनेछ। शान्ति, सद्भाव, मानव अधिकारको संरक्षण र प्रबद्र्धन तथा मानवताको सेवामा उत्कृष्ट योगदान पुर्याउने ब्यक्तिलाई उक्त पुरस्कार दिइँदै आएको छ। उप्रेतीले मानव अधिकार, शान्ति, करुणाका साथै बहुआयामिक मानवीय सेवाहरूमार्फत अथक र निःस्वार्थ रूपमा गरेका कामका लागि उनलाई उक्त पुरस्कार प्रदान गरिएको परिषद्ले जनाएको छ। परिषद्का अनुसार विशेष गरी युवा पुस्तालाई केही उल्लेखनीय उपलब्धिहरूतर्फ प्रेरित गरेको भन्दै उनलाई उक्त अवार्ड दिन लागिएको हो। ठूलो व्यक्तिगत जोखिम, शान्ति, न्याय, मानव अधिकार, लैंगिक समानता र महिला सशक्तीकरण तथा बालबालिकाका सेवा र वकालत गर्ने असाधारण साहस र नेतृत्व भएका विश्वभरका महिलालाई बर्सेनि यो पुरस्कार दिने गरिन्छ। यो पुरस्कार मानव अधिकार परिषद्को सबैभन्दा प्रतिष्ठित पुरस्कार हो। युवा सामाजिक अभियन्ता उप्रेतीले विगत १३ वर्षदेखि विशेष स्कुल तथा पुनःस्थापना केन्द्र(एसएसडीआरसी) स्थापना गरी अटिजम भएका बालबालिकाको सेवामा आफ्नो जीवन समर्पित गरेकी छन्। हाल संस्थाले नरेफाँट, गोठाटार र भक्तपुरको ताथली गरी तीन शाखा सञ्चालनमा ल्याएर ६० जना बालबालिका तथा किशोरकिशोरीलाई विशेष शिक्षा र थेरापी सेवाहरू प्रदान गर्दै आएको छ। आफ्नो जागिरको शिलशिलामा फिल्डमा जाँदा अटिजम भएका बालबालिकालाई घरमा साङ्लो र डोरीले बाँधेर राखेको अवस्थामा उनले देख्थिन्। यस्तो नाजुक अवस्था भएका बालबालिकाको शिक्षा, स्वास्थ्य तथा पुनस्र्थापनाको लागि लाग्ने उनले अठोट गरिन्। उप्रेतीले नेपाली समाज बुझ्न र बुझाउन कठिन, सरकारलेसमेत पहिचान गर्न नसकेको अटिजम अपांगता जस्तो जटिल र चुनौतीपूर्ण सेवाको क्षेत्रमा आफूलाई समर्पित गर्ने सोच बनाइन्। आफ्नो बाबुआमाले विवाहको लागि राखेको रकम मागेर २२ वर्षको लाउँलाउँ, खाउँखाउँ भन्ने उमेरमा एसएसडीआरसीको स्थापना गरी नेपाली समाजमा अटिजमको बारेमा सचेतना जगाउने, सरकारसँग पैरवी गर्ने तथा बालबालिकाको सेवामा अभियान सञ्चालन गर्दै राष्ट्रिय तथा अन्तर्राष्ट्रिय रूपमा युवा तथा महिलाको उत्प्रेरणाको स्रोत बनेकी छन्। उनी जनसेवा श्री पदक(समाज सेवामा), राष्ट्रिय युवा प्रतिभा पुरस्कार (समाजसेवा र शिक्षा)लगायतका विभिन्न राष्ट्रिय पुरस्कारहरूबाट समेत पुरस्कृत भइसकेकी छन्।"
जङ्गली जनावरको आक्रमणमा परी मारिएका एक व्यक्तिको शव फेला,मकवानपुर : मकवानपुरमा जङ्गली जनावरको आक्रमणमा परेर मृत्यु भएका एक व्यक्तिको शव फेला परेको छ। आइतबार मनहरि गाउँपालिका६ राप्ती र लोथर खोलाको मध्यवर्ती दोभान क्षेत्रमा एक पुरुषको शव फेला परेको मकवानपुरका प्रहरी नायब उपरीक्षक लक्ष्मी भण्डारीले जानकारी दिए। उनका अनुसार उक्त स्थानमा गत मङ्सिर ८ गते शुक्रबार बिहान चितवन राष्ट्रिय निकुञ्जबाट आएको बाघको आक्रमणबाट चितवनको राप्ती नगरपालिका बस्ने ४३ वर्षीय हरि पौडेलको मृत्यु भएको थियो। उक्त बाघ नियन्त्रणमा लिन निकुञ्जको टोली चार वटा हात्तीसहित मध्यवर्ती क्षेत्रमा प्रवेश गरेको थियो। सो क्रममा पहिचान नखुलेको एक पुरुषको शव कम्मरभन्दा तलको भाग मात्रै रहेको र कम्मरभन्दा माथिको भाग हड्डी मात्रै रहेको अवस्थामा फेला परेको प्रहरी नायव उपरीक्षक भण्डारीले बताए। ती पुरुषको शव हाल हेटौँडा अस्पतालमा ल्याइएको र घटनाबारे प्रहरीले अनुसन्धान गरिरहेको जनाइएको छ।
झापामा छोराले गरे बाबुको हत्या,झापा : झापामा छोराले आफ्नै बुबाको हत्या गरेका छन्। कमल गाउँपालिका४ निवासी अन्दाजी ५० वर्षीय भोलाकुमार तामाङलाई उनकै छोरा अन्दाजी २३ वर्षीय आशीष तामाङले कराई र दाउले टाउको र दाहिने खुट्टामा प्रहार गरी हत्या गरेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। हत्याको कारण नखुले पनि घरायसी विवादपछि घटना घटेको हुन सक्ने प्रहरीको अनुमान छ। बुबाको हत्यापछि फरार रहेका आशीषलाई प्रहरी चौकी केर्खा र प्रहरी चौकी तोपगाछीबाट खटिएको प्रहरी टोलीले कमल ४ दूध डेरी भन्ने स्थानबाट पक्राउ गरेको हो। पक्राउ परेका उनलाई इलाका प्रहरी कार्यालय दमकमा राखेर प्रहरीले अनुसन्धान अघि बढाएको छ। शवको कानुनी प्रक्रिया पूरा गरी पोस्टमार्टमका लागि पठाइसकेको प्रहरीले जनाएको छ।
कोरोनाबाट नेपालमा पहिलो मृत्यु भएकी सावित्रीका छोरालाई निःशुल्क पढाइदिने,काठमाडौं : स्वास्थ्य तथा जनसङ्ख्यामन्त्री मोहनबहादुर बस्नेतले नेपालमा कोरोना महामारीबाट पहिलो मृत्यु भएकी सावित्री तिमिल्सना चालिसेका छोरालाई निःशुल्क पढाइदिने भएका छन्। विश्वका विभिन्न मुलुकसहित नेपालमा फैलिएको कोरोना महामारीबाट नेपालमा पहिलो मृत्यु भएकी सिन्धुपाल्चोक बाह्रविसे नगरपालिका ९ राम्चेकी सुत्केरी महिला चालिसेको छोरालाई मन्त्री बस्नेतले आफ्नै निजी खर्चमा निःशुल्क पढाइदिन लागेका हुन्। विस २०७७ जेठमा चालिसेको मृत्यु हुँदा छोरा सफल नौ दिनका मात्र थिए । अहिले तीन वर्ष नाघेसँगै मन्त्री बस्नेतले सोमबार काठमाडौंको टोखा नगरपालिका वडा नं ९ गोंगबुस्थित कान्तिपुर इङ्लिस एकेडेमीमा भर्ना गरिदिएका छन्। उनले चालिसेको छोरा सफलको पठनपाठनको खर्चस्वरुप आज ६० हजार नगद विद्यालयका प्राचार्य माधवप्रसाद अधिकारीलाई हस्तान्तरण गरे। रकम हस्तान्तरणपछि सञ्चारकर्मीसँग कुराकानी गर्दै मन्त्री बस्नेतले सफलको कक्षा १२ सम्मको पढाई खर्च आफूले बेहोर्ने बताए। मन्त्री बस्नेतले कक्षा १२ सम्मको शिक्षा निःशुल्क हुनुपर्ने बताए। उनले कोरोनाको समयमा नेपाल सरकारले अक्सिजन सिलिण्डर ल्याउन नसक्दा आफूले चीनबाट ल्याएर निःशुल्क बाँडेको समेत उनले स्मरण गए। मृतकका पति विमल चालिसेले कोरोनाबाट आफ्नो श्रीमतिको ज्यान जाँदा मन्त्री बस्नेतले छोराको पढाईको जिम्मा लिएर मानवीय सहयोग गरेका भन्दै आभार व्यक्त गरे।
पश्चिमी वायुको प्रभाव : कस्तो छ तीन दिनको मौसम ?,"काठमाडौं : नेपालमा पश्चिमी वायुको सामान्य प्रभाव रहेको छ। मौसम पूर्वानुमान महाशाखाका अनुसार सोमबार सुदूरपश्चिम, कर्णाली, लुम्बिनी र गण्डकी प्रदेश लगायत बाँकी प्रदेशका पहाडी भूभागमा सामान्य बदली रही बाँकी भूभागमा आंशिक बदली रहनेछ। सुदूरपश्चिम, कर्णाली, लुम्बिनी र गण्डकी प्रदेश लगायत बाँकी प्रदेशका पहाडी भूभागका एकदुईस्थानमा हल्का वर्षाको सम्भावना रहेको महाशाखाले जनाएको छ। सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भूभागका थोरै स्थानहरुमा मध्यम हिमपातको साथै बाँकी उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। मंगलबार पहाडी भूभागका एकदुई स्थानमा हल्का वर्षा र उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। बुधबार पहाडी भूभागका एकदुई स्थानमा हल्का वर्षा र कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का देखि मध्यम हिमपातको साथै बाँकी उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ।"
मधेश प्रदेशको प्रसिद्ध कमला नदीमा स्नान गर्नेको भीड,"महोत्तरी : कातिक पूर्णिमाको अवसरमा मधेश प्रदेशको प्रसिद्ध कमला नदीमा स्नान गर्नेहरुको भीड लागेको छ। सिरहा र धनुषाको सीमानामा पर्ने पवित्र कमला नदीमा स्नान गर्ने श्रद्धालु भक्तजनहरुको बिहानैदेखि घुइँचो लागेको छ। आजको दिन कमला नदीमा डुबकी (स्नान) गर्दा मनोकांक्षा पूर्ण हुने, शरिर शुद्धि हुने तथा भुत बैतालको कहरबाट बच्न कुलदेवी देवताको गुहार गर्दा त्यसबाट छुटकारा पाउने जनविश्वास रहेको छ। जसका लागि घरबाट काम्दै धामी झाँक्रीसहितको टोली गएराति नै कमला नदीको सारश्वर, चिकना, बनिनिया, बसपिट्टा, बरेरबा, फूलबरिया, इनर्वालगायतका घाट पुगेका छन्। कमला नदीलाई गंगा सरह मानिन्छ। यहाँ कार्तिक पूर्णिमाको दिन स्नान, दान र व्रत गर्नाले मुक्ति मिल्ने जनविश्वास छ। सृष्टिको आरम्भदेखि नै यो दिनको खास महत्त्व रहेको छ। त्यसैले आजको दिन कमला स्नान गर्न गाउँगाउँबाट लाखौं मानिस उर्लिएका छन्। त्यहाँ पुगेका धामीले लोक भाकामा महराईगाउँछन्। महराईएक मन्त्र हो। मिर्दङमादल, झ्याली, ढोल र पिपही जस्ता बाजाको तालमा धामीले महराई गाएपछि भगताको शरीरमा घरमा पूजिने कूलदेउता आउने मान्यता छ। मधेशका प्रायः हरेक हिन्दूले घरमा कूलदेवता पूज्छन्। देवतालाई घरका एकजना जो शुद्धि प्राप्त गरेका हुन्छन्, उसले मात्र पूजा गर्छन्। यदि देउता पूजने घरको व्यक्ति अशुद्ध भयो वा निधन भयो भने परिवारकै अर्का व्यक्तिको शरीरमा देउता आउन थाल्छ। देउता आउन थालेपछि कार्तिक पूर्णिमाकै दिन धामीको साहारामा शुद्धि प्राप्त गरिन्छ। शुद्धि प्राप्त गर्ने व्यक्तिलाई भगता भनिन्छ। धामीले कमलामा स्नानअघि भगतालाई सतबैद अर्थात् शपथग्रहण गराउँछन्। पुरुष भगता पहेँलो धोती र महिला भगता पहेँलो रातो सारीमा सजिएका हुन्छन्। उनीहरु हातमा बलेको आगोसहितको माटोको ढकना (भाँडा) र बेतको लाठी घुमाउँदै चर्को स्वरमा कराउँछन्। भूत जस्तै हाउभाउ देखिने हुँदा पूर्णिमा मेलालाई भूत मेला भन्न थालिएको छ। सर्वसधारणले कमला नदीमा स्नान गर्दै कमलेश्वरी मातासंग घरपरिवारको रक्षा, सुख शान्ति र समृद्धिको कामना गर्छन्। कतिपयले मनोकामना पूरा भएको भन्दै बोकाको बली समेत चढाउँछन्। प्रायः व्यक्तिले झाप, लड्डु र फलफूल समेत चढाउँदै पूजापाठ गरेका छन्। कमलामा प्रत्येक वर्ष कातिक शुक्ल पूर्णिमाको दिन लाग्ने यस मेलालाई धामी झाँक्रीको मेला पनि भनिन्छ। आजका दिन नयाँ नयाँ धामी झाँक्री बन्न सक्ने जनविश्वास रहेको छ। भूत मेलामा स्नान गरेपछि भक्तजनहरुले कमला नदीको शुद्ध पानी आआफ्नो घर लैजाने परम्परा रहेको छ। जुन पानीले धार्मिक अनुष्ठा तथा पूजापाठको क्रममा छर्केर शुद्ध पार्न प्रयोगमा ल्याइने गर्दछ।"
प्यूठानरोल्पा सडक १६ घण्टा बन्द हुने,"बुटवल : पूर्वपश्चिम महेन्द्र राजमार्ग अन्तर्गत दाङको भालुवाङबाट प्यूठान र रोल्पा जाने सडक दैनिक १६ घण्टा बन्द हुने भएको छ। भालुवाङदेखि माण्डवी गाउँपालिकाको केन्द्र चकचके खण्डका विभिन्न स्थानहरुमा मर्मत गर्नुपर्ने भएकाले सडक बन्द हुने भएको हो। सडक डिभिजन प्यूठानले सार्वजनिक जारी सूचना जारी गर्दै समयको ख्याल गरेर यात्रा गर्न सर्वसाधरणलाई जानकारी दिएको छ। मंगलवारदेखि दिउँसो १ बजेदेखि बेलुका ६ बजे र राती ९ बजेदेखि अर्को दिन ८ बजेसम्म सडक ठप्प हुने सडक डिभिजन प्यूठानका सूचना अधिकारी इन्जिनियर किसनप्रसाद गैरेले जानकारी दिए। साँघुरा सडक र घुम्तीहरुका कारण दुर्घटना बढ्दै गएकाले मोडहरुलाई काट्ने र सडक चौडाह बनाउने योजना अनुसार कार्यालयले ठेक्का मार्फत काम गर्दै छ। करिव डेढ महिनाजति सडक अवरुद्ध गरेर काम गर्न थालिएको गैरेले बताए। कार्यालयले बिहान ८ देखि १२ बजे र ६ देखि ९ बजेसम्म मात्र यात्रा गर्न नागरिकहरुलाई आग्रह गरेको छ। आँशु हरियाली जेभी प्यूठानले सडक ममर्तको काम गर्ने जिम्मेवारी पाएको छ। रोल्पा र प्यूठानका यात्रुहरुको बुटवल, काठमाडौं, दाङ, नेपालगञ्ज लगायत शहरमा व्यापार व्यवसायदेखि स्वास्थ्य उपचार गर्न जाने यो मुख्य सडक हो। प्यूठानका पवित्र धार्मिक एवं पर्यटकीय तीर्थस्थल स्वर्गद्धारी जाने सडक पनि यही हो।"
जाजरकोट भूकम्प : चिसोबाट सुत्केरीको मृत्यु,"जाजरकोट : नलगाड नगरपालिका८ तल्लोसिमाकी २५ वर्षीया शर्मिला चदाराको चिसोबाट मृत्यु भएको छ। भूकम्पले घरमा क्षति पुर्याएपछि त्रिपालमुनि बस्दै आएकी चदारा करिब महिनाकी सुत्केरी भएकी थिइन्। स्थानीय टेकबहादुर नेपालीले चदाराको सोमबार राति चिसोबाट मृत्यु भएको जानकारी दिए । नलगाड ८ का वडाध्यक्ष तेजबहादुर सिंहले भने,घर बाहिर त्रिपालमुनि बस्दै आएकी चदाराको चिसोबाट मृत्यु भएको खबर आएको छ । चदाराले छोरीको जन्म दिएकी थिइन् । गत कात्तिक १७ गते राति जाजरकोटको रामीडाँडा केन्द्रविन्दु बनाएर ६ दशमलव ४ म्याग्निच्युटको भूकम्प जाँदा एक सय ५४ जनाको मृत्यु भएको छ भने तीन सय ४६ घाइते भएका थिए । भूकम्पबाट २६ हजार पाँच सय ५७ निजी घर पूर्णरुपमा तथा ३५ हजार चार सय ५५ घरमा आंशिक क्षति भएको जनाइएको छ ।  रासस"
सुपा देउराली मन्दिरमा संकलन भएको भेटी भूकम्प पीडितलाई,अर्घाखाँची : अर्घाखाँचीको सुपा देउराली मन्दिरमा संकलन भएको भेटीबाट उठेको रकम भूकम्पपीडितलाई सहयोग गर्ने भएको छ। मन्दिर संरक्षण समितिको बैठकले जाजरकोट र रुकुमका भुकम्प पीडितको लागि १ लाख ५१ हजार रुपैयाँ आर्थिक सहयोग गर्ने निर्णय भएको सचिव हरि खनालले जानकारी दिए। बैठकले जिल्ला दैवीप्रकोप तथा विपद व्यवस्थापन समितिको खातामा १ लाख ५१ हजार सहयोग गर्ने निर्णय गरेको हो। २०७२ सालको भूकम्पमा पनि मन्दिरले भेटीबाट १ लाख सहयोग गरेको थियो।
रामग्रामको जमिनमुनि प्राचीन सहर,"बुटवलनवलपरासी : गौतम बुद्धको अखण्ड अस्थिधातु रहेको भनिएको नवलपरासीको रामग्रामको उत्खननमा बुद्वविहारको भग्नावशेष भेटिएको छ। पुरातत्वविद्हरूले प्राचीन पोखरी र विहारको भग्नावशेष फेला पारेका हुन्। रामग्राममा अस्थिधातु रहेको बौद्ध ग्रन्थहरूमा लेखिए पनि बास्तविक रामग्राम कहाँ हो भन्ने पुष्टि भएको छैन। हालको उत्खननबाट रामग्राम पुष्टि हुने संकेत भेटिएको पुरातत्वविद्हरूले बताएका छन्। स्तूपाको खोजी गर्दै लुम्बिनी विकास कोष, पुरातत्व विभाग, युनेस्कोले रामग्रामको उत्खनन गरिरहेका छन्। उत्खननमा दुह्राम विश्वविद्यालय र लुम्बिनी बौद्ध विश्वविद्यालयका प्रोफेसर तथा विद्यार्थीहरूले सहयोग गरिरहेका छन्। रामग्राममा १९९७ सालमा छोटो अवधिको र सन् १९९८ देखि २००४ सम्म अलि लामो गरी दुई चरणमा उत्खनन भएको थियो। त्यसयता सन् २०२३ नोभेम्बर १ तारिखदेखि ३० सम्म उत्खनन गरिएको हो। बौद्ध अनुसन्धानकर्ता बसन्त महर्जनका अनुसार बुद्धको महापरिनिर्वाणपश्चात् अस्थिधातु आठ भाग लगाई मगध, वैशाली, कपिलवस्तु, अल्लकप्प, रामग्राम, वेठदीप, पावा र कुशीनगरलाई दिइएको थियो। सोही अस्थिधातु निदान गरी आआफ्नो ठाउँमा स्तूपको निर्माण भएको थियो। महर्जनका अनुसार अस्थिहरू यसरी विभिन्न ठाउँमा छरिएर रहँदा संरक्षण नहुने ठानी त्यस बेलाका प्रभावशाली भिक्षु महाकश्यप महास्थवीरको पहलमा राजा अजातशत्रुको समयमा ती स्तूपमा केही बाँकी राखी मगध साम्राज्यको राजधानी राजगिरमा ल्याइएको उल्लेख महावंश (श्रीलंकाली वंशावली) मा छ। ८४ हजार स्तूप बनाउने अभियानका क्रममा सम्राट अशोक भिक्षु महाकश्यपले बाँकी छाडेका अस्थिधातुहरू संकलन गर्न हिँडेका थिए। तर, रामग्राम स्तूपको संरक्षण गरेर बसिरहेका नागहरूले अस्थिधातु झिक्न नदिएको प्रसंग पनि सोही वंशावलीमा उल्लेख छ। अन्य स्थानका अस्थिधातुहरू खण्डित गरी हजारौं स्थानमा छरिएपछि रामग्रामको अस्थिधातु अखण्ड रूपमै रहेको छ। रामग्राम स्तूपको उत्तर पश्चिमपट्टी गरिएको उत्खननबाट प्राचीन बिहारका भग्नावशेष र पोखरी भेटिएको उत्खननकर्ताले जानकारी गराए। विज्ञहरूको टोलीले २० दिनदेखि रामग्राम स्तूप उत्खनन र पण्डितपुरमा भौगर्भिक सर्भे गरेको थियो। पुरातत्व विभागका प्रवक्ता रामबहादुर कुँवरले रामग्राममा प्राचीन विहारका भग्नाअवेष पर्खाल, पोखरी र अन्य प्राचीन सामग्रीहरू फेला परेको जानकारी दिए। उनले रामग्राम स्तूपको बारेमा हजारमिटरभन्दा बाहिरीको क्षेत्रमा पनि अनुसन्धान गर्नुपर्ने बताए। उनले पण्डितपुरमा गरिएको भौगर्भिक सर्भेले जमिनमुनि प्राचीन सहर रहेको देखिएको उनले बताए। उनले कोलिय राज्यको सहरका रूपमा पण्डितपुर हुनसक्ने आधारहरू देखा परेको बताए। उत्खनन र भौगर्भिक सर्भेका बारेमा बेलायतको दरहम् विश्वविद्यालयका प्रा डा रविन कनिङघमले रामग्राम स्तूप निकै महत्वपूर्ण प्राचीन सम्पदा भएकाले यहाँको महत्व पुष्टिका लागि उत्खननले ठूलो सहयोग गर्ने बताए। उनले आफूहरू प्राविधिक रूपमा रामग्राम स्तूपका प्राचीन संरचनाहरू पत्ता लगाउने भए पनि यसको संरक्षण स्थानीयहरूले नै गर्नुपर्ने बताए। रामग्राम नगरपालिकाका नगरप्रमुख धनपत यादवले बुद्धको अस्थिधातु रहेको रामग्राममा सरकारले प्राथमिकताका साथ उत्खनन र संरक्षणको काम गर्नुपर्ने बताउँछन्। अहिले भएको उत्खननबाट फेला परेका प्राचीन अवशेष र संरचनाले उत्साही बनाएको बताउँदै यस्ता उत्खननको मात्रा बढाउनुपर्छ, उनले भने। लुम्बिनी विकास कोषका कोषाध्यक्ष ढुण्डिराज भट्टराई सिद्धिचरणले रामग्राम स्तूपमा गरिएको भौगर्विक सर्भेमा देखिएको संरचनालाई अहिले गरिएको उत्खननले पुष्टि गरेको बताए। उनले बुद्वविहारका भग्नावशेष पर्खाल, पोखरी फेला परेकाले रामग्राम स्तूपको पुरातात्विक महत्व थप उजागर भएको बताउँदै लुम्बिनी विकास कोषले रामग्राम स्तूपको विकासलाई गति दिने गरी योजना बनाएको बताए। उनले रामग्राम स्तूप क्षेत्र कोषकै कार्यक्षेत्रभित्रमा पर्ने भएकाले यसको व्यवस्थापनका लागि स्थानीय स्तरमा उठेका सवाललाई सम्बोधन गर्नेसमेत प्रतिबद्धता जनाए। रामग्राममा भेटिएका पुरातात्विक भग्नावेशष र वस्तुहरूको कालअवधि (समय) पत्ता लगाउनका लागि यो पटकको उत्खननले सहयोग गर्ने लुम्बिनी विकास कोषका वरिष्ठ पुरातत्व अधिकृत हिमालकुमार उप्रेतीले बताए।"
ट्याक्टरमा स्कुटर ठोक्किँदा चालकको मृत्यु,विराटनगर : पूर्वपश्चिम राजमार्गअन्तर्गत मोरङको कानेपोखरी गाउँपालिका७ स्थित सडकमा रोकेर राखेको ट्याक्टरमा स्कुटर ठोक्किँदा चालकको मृत्यु भएको छ । प्रदेश १०४००१ त ०३३९ नम्बरको ट्याक्टरमा आइतबार साँझ ६:३० बजेतिर पूर्वतर्फ जाँदै गरेको मे ९ प ७१८० नम्बरको स्कुटर ठोक्किँदा दुर्घटना भएको हो । दुर्घटनामा स्कुटर चालक झापाको दमक नगरपालिका५ का ३५ वर्षीय सानेकुमार राईको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार दुर्घटनामा परेर गम्भीर घाइते भएका राईलाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउनसाथ चिकित्सकले मृत घोषित गरेका हुन् । ट्याक्टर र चालक मोरङको उर्लाबारी नगरपालिका३ का ४३ वर्षीय कर्णबहादुर याक्खालाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ । मृतक स्कुटर चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको डीएसपी दाहालले बताए । उनका अनुसार स्कुटरको तीव्र गतिका कारण दुर्घटना भएको प्रारम्भिक अनुसन्धानबाट खुलेको छ ।
ऐतिहासिक नमोबुद्ध जात्रा : पितृका सम्झनामा दीप प्रज्ज्वलन गरिने,"काभ्रेपलाञ्चोक : काभ्रेपलाञ्चोकको नमोबुद्ध नगरपालिका११ स्थित नमोबुद्धमा आजदेखि जात्रा सुरु भएको छ। आज कात्तिक शुक्ल पूर्णिमा तिथि, शान्तिका प्रतीक गौतम बुद्धको पूर्वजन्ममा राजकुमारले देहत्याग गरी बघिनीलाई जीवन प्रदान गरेको दिन। किंवदन्तीअनुसार बुद्धले लुम्बिनीमा पुनःजन्म प्राप्त गरेपछिको जीवन त्याग गरेको भूमि जो, नमोबुद्धाय नमःबाट नमोबुद्ध नामकरण भएको स्थान। काभ्रेपलाञ्चोकको उक्त ऐतिहासिक, पर्यटकीय, धार्मिक एवं रमणीय स्थान नमोबुद्धमा कात्तिक शुक्ल पूर्णिमाका अवसरमा मेला लाग्दै आएको हो। यो किंवदन्तीअनुसार द्वापर युगका उनै राजकुमारको अस्थिपञ्जर गाडी बनाइएको चैत्य र जीवन त्याग गरेको स्थानमा पूजाअर्चना र दीप प्रज्ज्वलन गर्न बर्सेनि बौद्ध धर्मावलम्बीको निकै ठूलो भीड लाग्ने गर्दछ। मेलामा बर्सेनि करिब एक लाखले नमोबुद्धको दर्शनपूजाअर्चना गर्ने मन्दिर व्यवस्थापन समितिले जनाएको छ। जात्राअन्तर्गत आज दिनदेखि रातभरि र भोलि पनि नमोबुद्धमा मेला लाग्ने गर्दछ भने मेला अवधिभर परम्परागत गीत तथा नृत्यु प्रस्तुत गर्नेको उत्तिकै भीड लाग्ने गर्दछ। नमोबुद्ध गुठीका अध्यक्ष लोप्साङ बज्र लामाका अनुसार मेला अवधिभर पितृको सम्झनामा दीप प्रज्ज्वलन गरिन्छ। यहाँ बर्सेनि पितृका नाममा बत्ती बाल्ने परम्परा रहँदै आएको छ, बत्ती बाल्नाले पितृलाई वर्षभरि उज्यालो हुने मान्यता छ, उनले भने। विशेषगरी तामाङ र नेवार समुदायका धर्मावलम्बीले मेला भर्ने गरेको नमोबुद्धका मूल लामागुरु कान्छा लामाले बताए। उनका अनुसार तत्कालीन पञ्चलादेश (पनौती राज्य)का राजा महारथ र रानी सत्यवतीका तीन छोरा पूर्वतर्फको गन्धमान पर्वत (जङ्गल)मा सिकार खेल्ने क्रममा कान्छा राजकुमारले भोकले छटपटिएको सुत्केरी बघिनीलाई आफ्नो रगत र शरीरको मासु काट्दै खुवाएर आफूले देहत्याग गरी जीवन प्रदान गरेका थिए। सोही विश्वासका आधारमा प्रत्येक कात्तिक शुक्ल पूर्णिमाका अवसरमा ठूलो मेला लाग्ने गरेको हो। पाँच डमरु जन्माएकी बघिनी लक्ष्मी मानिएको हो भने, पाँच डमरु भिक्षु भएका थिए, लामागुरु लामाले भने। उनका अनुसार राजकुमारले बघिनीलाई बचाएर आफूले देहत्याग गरेपछि राजारानी सोही नजिकै बाँकी जीवन चैत्यसेवामा बिताउएका थिए। तत्पश्चात राजारानी शङ्खेश्वरी अजिअजिमाको नामले चिनिँदै आउनुभएको हो, लामागुरुले भने। संवत् ९७४ मा गन्धमान पर्वतकै टुप्पोमा अस्थिपञ्जर जम्मा गरी स्तुपा (चैत्य) बनाएको अभिलेख पाइन्छ। उक्त पर्वत आठ हजार फिटको उचाइमा रहेको छ। उक्त पर्वतमा राजकुमारले बघिनीलाई आफैँले शरीरको मासु काटेर खुवाइरहेको दृश्य कुँदिएको मूर्ति छ। नमोबुद्धमा सधैजसो स्वदेशलगायत विदेशका बौद्धमार्गीको चहलपहल हुने गरेको स्थानीय समाजसेवी राकेश लामाले बताउँछन्। उनका अनुसार मेलामा यस वर्ष छिमेकी जिल्ला सिन्धुपाल्चोक, सिन्धुली, रामेछाप, भक्तपुर, ललितपुर, काठमाडाँै, धादिङ, नुवाकोटलगायतबाट सहभागिता हुने गरेको छ। यस्तै नमोबुद्धमा भाद्र कृष्ण द्वादशी र चैत्र कृष्ण द्वादशीको दिन पनि मेला लाग्ने गर्दछ। प्रचलनअनुसार धार्मिक भाद्र कृष्ण द्वादशीको दिन नमोबुद्धको खटलाई पनौतीस्थित राजदरबारमा ल्याई दुई दीपङ्कर बद्ध, अजा अजिमाँसहितको भव्य जात्रा आयोजना गर्ने गरिन्छ। राजकुमारको जन्मघर काशीवर्ण महावीर अर्थात् हाल पनौतीको प्रसिद्ध तलेजु भवानी नजिक हो। धेरैजसो बुद्धमार्गी भक्तजन पनौतीभन्दा नमोबुद्धस्थल जाने गरेको पाइन्छ। उक्त गन्धमान पर्वत (हालको पर्यटकीय नमोबुद्ध)मा कल्पवृक्ष, रुद्राक्ष, अशोक, मसला, उत्तिस, सल्ला, अग्राख, लप्सी, कपुर, काफल, श्रीखण्डजस्ता सयौँ प्रकारका रुखबिरुवा तथा बाघ, भालु, बँदेल, खरायो, हरिणजस्ता जन्तु पाइन्थ्यो। साथै मयुर, हाँस, वनकुखुरालगायत पक्षी उक्त जङ्गलमा पाइने गरेकामा हाल पाइन छाडेको अध्यक्ष लामाले बताए। केन्द्रीय राजधानी काठमाडौँबाट ३२ किलोमिटरको दूरीमा अवस्थित धुलिखेलबाट १८ किलोमिटर दक्षिणमा नमोबुद्ध पर्दछ। यस क्षेत्रमा लामा, महायानी गुम्बा, ढुङ्गाद्वारा निर्मित ठूलाठूला बुद्धमूर्ति, चैत्य रहेको छ। नमोबुद्ध महासत्व देगाल सामान्य नेवारी घरशैलीको मन्दिर रहेको छ। यस पर्वतबाट ऐतिहासिक पनौतीलगायतका हरियाली बस्ती तथा पूर्वउत्तरतर्फका हिमशृङ्खला र पहाडी मनमोहक दृष्यावलोकन गर्न सकिन्छ। हाल उक्त स्थानमा विशाल गुम्बा, मन्दिर, गुम्बा र चैत्य छन्। गुम्बामा बुद्ध पाठशालासमेत रहेको छ। रासस"
सवारीसाधनमा इम्बोस्ड नम्बर प्लेट अनिवार्य,"गण्डकी : पोखरास्थित यातायात व्यवस्था कार्यालयले आइतबारदेखि कार्यालयमा दर्ता हुने सबै प्रकारका सवारीसाधनमा अनिवार्यरूपमा इम्बोस्ड नम्बर प्लेट जडान गर्नुपर्ने प्रावधान लागू गरेको छ । इम्बोस्ड नम्बर प्लेट जडान गरेपछि मात्र सेवाग्राहीलाई आधिकारिक कागजात उपलब्ध गराइने कार्यालय प्रमुख डिल्ली रिजालले जानकारी दिए। उनले यातायात व्यवस्था विभागको परिपत्र र कार्यालयको निर्णयानुसार नयाँ दर्ता हुने सवारीसाधनमा इम्बोस्ड नम्बर प्लेट जडानलाई अनिवार्य गरिएको उल्लेख गरे। 'इम्बोस्ड नम्बर प्लेट जडान त पोखरामा पहिलेदेखि नै सुरु भएको हो, तर त्यति प्रभावकारी हुनसकेको थिएन', कार्यालय प्रमुख रिजालले भने, 'अबदेखि नयाँ सवारीसाधनमा अनिवार्य गरिएको छ, पुराना सवारीसाधनमा पनि नियमितरूपमा इम्बोस्ड नम्बर प्लेट जडान सुरु हुन्छ ।' कार्यालयले सेवाग्राही र अटो व्यवसायीमा अनिवार्यरूपमा इम्बोस्ड नम्बर जडानका लागि सूचितसमेत गरेको छ । 'अब उप्रान्त यस कार्यालयमा दर्ता हुने सबै प्रकारका सवारीसाधन दर्तापश्चात अनिवार्यरूपमा इम्बोस्ड नम्बर प्लेट दर्ता जडान गरेपछि मात्र आधिकारिक कागजात उपलब्ध गराइनेछ', कार्यालयको सूचनामा उल्लेख छ । प्रविधिमा आधारित इम्बोस्ड नम्बर प्लेटमा सवारीसाधन तथा सवारीधनीको सम्पूर्ण विवरण उल्लेख हुने कार्यालय प्रमुख रिजालले बताए।"
