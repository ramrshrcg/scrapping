शीर्षक,विवरण
ऊर्जामा लगानी खुम्च्याउने खेल,"देशमा जलविद्युत् आयोजना निर्माणको क्रम बढेको छ। पछिल्लो समय देशको भरपर्दो आर्थिक स्रोतको केन्द्र जलविद्युत् आयोजना बन्दै गएको छ। लगानीकर्तासँगै आमनागरिक र बैंकको पनि लगानीमा आकर्षण निरन्तर उकालोमा देखिन्छ। जलविद्युत्मा बैंकहरूले कुल ऋण लगानीको ७० प्रतिशतसम्म लगानी गर्दै आएका थिए। तर, ब्याज पुँजीकरण भएको रकमलाई जलविद्युत् आयोजनाको उत्पादन सुरु भएपछि मात्र लाभांश बाँड्न पाउने राष्ट्र बैंकको नयाँ निर्देशिकाले आम बैंक सञ्चालकलाई सशंकित बनाएको छ। यो नीतिअनुसार जब जलविद्युत् आयोजनाले वास्तवमै बैंकलाई ब्याज तिर्न थाल्छन्, तबमात्र बैंकहरूले उक्त रकमको लाभांश लिन पाउँछन्। यसले बैंकहरूको नाफा पनि घट्ने र सेयरधनीलाई दिने लाभांश पनि घट्ने प्रस्ट छ। यसो हुँदा अब बैंकले किन जलविद्युत् आयोजनामा लगानी गर्ने त ? राष्ट्र बैंकले जारी गरेको निर्देशिकाको कर्जा प्रवाह, वर्गीकरण तथा कर्जा नोक्सानीसम्बन्धी व्यवस्थाको दफा ४३ ले जलविद्युत् आयोजनाको ग्रेस अवधिको ब्याज पुँजीकरण गर्न पाउने भनेको छ। अब सो अवधिको ब्याज लगानी आफैंले गर्नुपर्ने हुन्छ। यसले के प्रश्न खडा गरेको छ भने लगानीकर्ता आफैंले शतप्रतिशत लगानी जुटाउन सक्छ ? एक तथ्यांकले अहिले पीपीए भएर बसेका १५ सय मेगावाट आयोजना, अर्धजलाशययुक्त चार हजार र नदी प्रवाहमा आधारित (आरओआर)को नयाँ १५ सय मेगावाट गरी करिब ७ हजार मेगावाटका आयोजनाको वित्तीय व्यवस्थापन हुन बाँकी छ। यी योजना सम्पन्न गर्न अर्बौं रुपैयाँ लगानी आवश्यक हुन्छ। उक्त रकम लगानीकर्ता आफैंले मात्र जुटाउन सक्ने अवस्था छैन। बैंकमा पैसा जम्मा हुने तर त्यसलाई प्रयोग गर्न नपाएर मौज्दातमा राख्नुपर्ने भएपछि जलविद्युत्मा लगानी खुम्चिने प्रस्ट छ। विद्युत् व्यापार सम्झौता (पीपीए) भएर वित्तीय व्यवस्थापन गर्न जाने आयोजनाहरू यसबाट प्रभावित हुने देखिन्छन्। राष्ट्र बैंकले बैंकहरूलाई ऊर्जामा न्यूनतम १० प्रतिशत लगानी गर्नु भनेको छ। बैंकले १० प्रतिशतमात्र लगानी गरिदिएर पनि यस्ता योजनाहरू सम्पन्न हुने स्थिति छैन। अब बैंकहरूले जलविद्युत्मा लगानी गर्ने कि नगर्ने भनेर सोच्न बाध्य पारेको छ। त्यसैले राष्ट्र बैंकले लगानीमैत्री वातावरण तय गर्दै बैंकहरूलाई समेटेर जलविद्युत् आयोजनासहित ठूला योजनाहरूमा लगानी सुनिश्चितताको वातावरण बनाउनुपर्छ। अन्यथा लगानीमैत्री वातावरण कमजोर बन्दै देशको अर्थतन्त्र थप जोखिममा पर्ने निश्चित छ। समयमै सचेत हुने कि ?"
आउँदो मनसुनमा कम वर्षा हुने,"जेठ १८ देखि असोज १३ सम्म चार महिना अवधिलाई मनसुन भनिन्छ। त्यसबेला औसतभन्दा कम वर्षा हुँदा तापक्रम वृद्धि हुने आकलन गरिएको छ। काठमाडौं : आउँदो मनसुन अवधिमा सरदरभन्दा कम वर्षा हुने देखिएको छ। यसको सम्भावना ३५ देखि ५५ प्रतिशत रहेको आकलन जल तथा मौसम विज्ञान विभागले गरेको छ। यसको असर जलस्रोेत, ऊर्जा, कृषिलगायत क्षेत्रमा देखिन सक्ने विज्ञ बताउँछन्। सम्बन्धित निकायहरूले पूर्वतयारी अपनाउनुपर्ने सुझाव उनीहरूले दिएका छन्। जेठ १८ देखि असोज १३ सम्म चार महिना अवधिलाई मनसुन भनिन्छ। त्यसबेला औसतभन्दा कम वर्षा हुँदा तापक्रम वृद्धि हुने आकलन गरिएको छ। तराईका जिल्लामा गत अप्रिलमा ४२ डिग्री तापक्रम पुग्दा हिटवेभ सामना गर्नुपरेको थियो। आउँदो मनसुनमा पनि हिटवेभको सामना गर्नुपर्ने हुन सक्ने आकलन विज्ञले गरेका छन्। तर, ठाउँअनुसार फरकफरक संभावना देखिएका छन्। वरिष्ठ मौसमविद् वरुण पौडेलका अनुसार औसतभन्दा कम वर्षा हुँदा मोटामोटी सबै क्षेत्रमा असर गरे पनि कृषिमा धेरै प्रभाव पर्छ। यस आकलनले कम पानीमा कस्ता धान लगाउने अथवा के गर्ने भन्ने विषयमा योजना बनाउन सहयोग हुने उनको भनाइ छ। प्रत्येक दिन होइन चार महिनामा समग्र वर्षा कम हुन्छ भन्ने हो। १५ दिन मज्जाले पानी परेर तीन महिना खडेरी हुन सक्छ, पौडेलले भने, एक महिना पानी परेर तीन महिना सुक्खा हुन सक्छ। पानी कम पर्छ भनेर चुप लागेर बस्ने अवस्था नरहेको उनले बताए। विश्व मौसम संगठन, अन्तर्राष्ट्रिय मौसममा अनुसन्धान गर्ने वैज्ञानिकले निकालेको आकलनअनुसार नेपालले पनि आकलन गरेको जनाइएको छ। कृषिलगायत विभिन्न क्षेत्र, नीति निर्माणमा काम लागोस् भन्ने हो। मनसुनलाई नजिकबाट नियालेर अपडेट पनि गर्ने छौं। अर्को महिना पुनः विज्ञप्ति निकाल्छौं, पौडेलले भने। उनका अनुसार मनसुनमा सरदरमा १५ सय मिलिमिटर पानी मुलुकभरि पर्छ। तर, प्रत्येक जिल्लाअनुसार सरदर निकालिन्छ। उदाहरणका लागि सयलाई औसत वर्षा मान्दा ९० अथवा १ सय १० भए औसत नै मानिने उनको भनाइ छ। तर, ९० भन्दा कम भए औसतभन्दा कम र १ सय १० भन्दा बढी भएको औसतभन्दा बढी मानिन्छ। वर्षा कम हुँदा, बादल कम लाग्छ। बादल कम भएपछि अधिकतम तापक्रम बढ्छ। मनसुनमा सामान्य वर्षा हुँदा जति तापक्रम हुन्छ। वर्षा नहुँदा जमिन बढी तातिने हुन्छ। त्यसले हिटवेभले समस्या हुन सक्छ। विभागका अनुसार कर्णाली प्रदेशको प्रायजसो भूभाग, गण्डकीको धेरैजसो भूभाग, सुदूरपश्चिमको मध्य र उत्तरका केही भूभाग, लुम्बिनीका मध्य तथा पश्चिमी भूभाग, कोसीका दक्षिणी भूभागमा सरदरभन्दा कम वर्षा हुने संभावना ४५ देखि ५५ प्रतिशत छ। कोसीको पश्चिमी भूभाग, बागमतीका धेरैजसो ठाउँ, लुम्बिनीका केही भाग र सुदूरपश्चिमको कञ्चनपुर, कैलाली, बैतडी, बझाङमा सरदरभन्दा थोरै वर्षाको संभावना ३५ देखि ४५ प्रतिशत छ । तापक्रम पनि सरदरभन्दा धेरै हुने आकलन छ। सुदूरपश्चिमको पूर्वी, दक्षिणी भूभाग, लुम्बिनी प्रदेशको पूर्वी, पश्चिमी तथा उत्तरी भाग, गण्डकीको दक्षिणी तथा मध्यभूभाग, बागमतीको मध्य तथा दक्षिणी भूभाग र मधेस प्रदेशको पश्चिमी भूभागमा अधिकतम तापक्रम सरदरभन्दा बढी हुने संभावना ४५ देखि ५५ संभावना रहेको छ। अन्य भूभागमा ३५ देखि ४५ प्रतिशत छ। औसतभन्दा कम वर्षा हुँदा मोटामोटी सबै क्षेत्रमा असर गरे पनि कृषिमा धेरै प्रभाव पर्छ। यस आकलनले कम पानीमा कस्ता धान लगाउने अथवा के गर्ने भन्ने विषयमा योजना बनाउन सहयोग पुग्नेछ।  वरुण पौडेल, मौसमविद् विभिन्न सामुद्रिक, भूमण्डलीय र जैविक प्रणालीमा निर्भर हुन्छ। यस आकलन तयार गर्दा नेपालको मनसुन सिजनको जलवायुमा प्रभाव पूर्वी प्रशान्त महासागरमा विकसित हुने एन्सो तथा हिन्द महासागरमा विकसित हुने दुई ध्रुवीय प्रणालीको हालको अवस्था, जलवायु प्रारूपहरूको मनसुन सिजनको आकलन, युरोप, एसियामा गत हिउँदमा परेको हिउँ, अन्तर ऋतु परिवर्तनशीलता लगायतको मध्यनजर गरिएको छ। जल तथा मौसम विज्ञान विभागकी उपमहानिर्देशक अर्चना श्रेष्ठका अनुसार विभिन्न विश्वव्यापी मोडल हेरेर विश्वासनीय मोडल सेन्टरहरूबाट तथ्यांक केलाएर आकलन गरिन्छ। आकलन गरिएको तथ्यांक निकाल्नुको कारण अनुकूलनका कामलगायत अन्य सन्देश दिन खोजिएको हो। वर्षा कम हुने संभावना नेपालभरि नै छ। नदीनालामा पानी कम हुने, जलस्रोत, ऊर्जा, खानेपानीलगायतका विषयमा ध्यान दिनुपर्ने हुन्छ। कृषिमा बीउ लगाउँदा सुक्खा सहने खालको लगाउनुपर्ने हुन्छ। लगाइ सकेको बालीलाई जोगाउन कृषि विशेषज्ञको सुझाव लिने, पानी नभए त्यसको विकल्प के हुन्छ ? यस आकलनले यस्ता समस्याको सम्बोधन गर्न सक्नेछ। श्रेष्ठका अनुसार सरदर वर्षा र तापक्रम कम विभिन्न कुरामा निर्भर हुन्छ। प्रशान्त महासागरको समुद्र तटहको तापक्रममा भर पर्छ। यो परिवर्तनशील हुन्छ। विभिन्न महासागरको समुद्री सतहको तटहमा पनि भर पर्छ। युरोपियन हिमशृंखलामा औसत हिउँ कति छ त्यसले भर पर्छ। माथिल्लो तहको वायुमण्डलमा पनि भर पर्छ। विभिन्न कुरामा भर पर्ने भएकाले कहिलेकाहीँ १ सय प्रतिशत मिल्छ भन्ने होइन। तर, पनि आकलन मिल्दै आएको छ । तर औसतभन्दा कम वर्षा हुनु भनेको मौसम कमजोर गराउने तत्वहरू सक्रिय हुनु हो। तर, यसै बीचमा पनि एउटा, दुइटा चरम मौसमी घटना हुन सक्छ, श्रेष्ठले भनिन्, विपद्का संख्या कम होलान। तर, विपद् हुने संभावना हुनसक्छ। सरदरभन्दा कम पानी पर्नुलाई जलवायु परिवर्तनको असर भन्न नमिल्ने श्रेष्ठले बताइन्। मनसुनमा हरेक वर्ष एउटै कहिल्यै हुँदैन। कहिले सरदरभन्दा बढी र कम हुन्छ। मौसमको आन्तरिक परिवर्तनशीला (इन्टरनल भेरीबिलिटी) का कारण भएको हो। तर, औसत नै परिवर्तन भयो भने चाहिँ जलवायु परिवर्तनको असर भन्न मिल्ने जनाइन्। उनले थपिन्, मनसुनको सुरु हुने र अन्त्य हुने समय फरक भएको छ। त्यो कुरा जलवायु परिवर्तनको संकेत हुनसक्छ। तर, अध्ययन गरेरै मात्रै भन्न सकिन्छ। मनसुनमा वर्षभरि हुने वर्षाको ८० प्रतिशत पानी पर्छ। अहिले संसारभरमा (बारम्बारता) फ्रिक्वेन्सी र इन्टेनसिटी (क्षति बढी गर्ने खालको) वर्षा हुने गरेको पनि उनले जनाइन्। अहिलेसम्म झरी पर्ने ट्रेन्ड"
ऊर्जामा लगानी खुम्च्याउने खेल,"देशमा जलविद्युत् आयोजना निर्माणको क्रम बढेको छ। पछिल्लो समय देशको भरपर्दो आर्थिक स्रोतको केन्द्र जलविद्युत् आयोजना बन्दै गएको छ। लगानीकर्तासँगै आमनागरिक र बैंकको पनि लगानीमा आकर्षण निरन्तर उकालोमा देखिन्छ। जलविद्युत्मा बैंकहरूले कुल ऋण लगानीको ७० प्रतिशतसम्म लगानी गर्दै आएका थिए। तर, ब्याज पुँजीकरण भएको रकमलाई जलविद्युत् आयोजनाको उत्पादन सुरु भएपछि मात्र लाभांश बाँड्न पाउने राष्ट्र बैंकको नयाँ निर्देशिकाले आम बैंक सञ्चालकलाई सशंकित बनाएको छ। यो नीतिअनुसार जब जलविद्युत् आयोजनाले वास्तवमै बैंकलाई ब्याज तिर्न थाल्छन्, तबमात्र बैंकहरूले उक्त रकमको लाभांश लिन पाउँछन्। यसले बैंकहरूको नाफा पनि घट्ने र सेयरधनीलाई दिने लाभांश पनि घट्ने प्रस्ट छ। यसो हुँदा अब बैंकले किन जलविद्युत् आयोजनामा लगानी गर्ने त ? राष्ट्र बैंकले जारी गरेको निर्देशिकाको कर्जा प्रवाह, वर्गीकरण तथा कर्जा नोक्सानीसम्बन्धी व्यवस्थाको दफा ४३ ले जलविद्युत् आयोजनाको ग्रेस अवधिको ब्याज पुँजीकरण गर्न पाउने भनेको छ। अब सो अवधिको ब्याज लगानी आफैंले गर्नुपर्ने हुन्छ। यसले के प्रश्न खडा गरेको छ भने लगानीकर्ता आफैंले शतप्रतिशत लगानी जुटाउन सक्छ ? एक तथ्यांकले अहिले पीपीए भएर बसेका १५ सय मेगावाट आयोजना, अर्धजलाशययुक्त चार हजार र नदी प्रवाहमा आधारित (आरओआर)को नयाँ १५ सय मेगावाट गरी करिब ७ हजार मेगावाटका आयोजनाको वित्तीय व्यवस्थापन हुन बाँकी छ। यी योजना सम्पन्न गर्न अर्बौं रुपैयाँ लगानी आवश्यक हुन्छ। उक्त रकम लगानीकर्ता आफैंले मात्र जुटाउन सक्ने अवस्था छैन। बैंकमा पैसा जम्मा हुने तर त्यसलाई प्रयोग गर्न नपाएर मौज्दातमा राख्नुपर्ने भएपछि जलविद्युत्मा लगानी खुम्चिने प्रस्ट छ। विद्युत् व्यापार सम्झौता (पीपीए) भएर वित्तीय व्यवस्थापन गर्न जाने आयोजनाहरू यसबाट प्रभावित हुने देखिन्छन्। राष्ट्र बैंकले बैंकहरूलाई ऊर्जामा न्यूनतम १० प्रतिशत लगानी गर्नु भनेको छ। बैंकले १० प्रतिशतमात्र लगानी गरिदिएर पनि यस्ता योजनाहरू सम्पन्न हुने स्थिति छैन। अब बैंकहरूले जलविद्युत्मा लगानी गर्ने कि नगर्ने भनेर सोच्न बाध्य पारेको छ। त्यसैले राष्ट्र बैंकले लगानीमैत्री वातावरण तय गर्दै बैंकहरूलाई समेटेर जलविद्युत् आयोजनासहित ठूला योजनाहरूमा लगानी सुनिश्चितताको वातावरण बनाउनुपर्छ। अन्यथा लगानीमैत्री वातावरण कमजोर बन्दै देशको अर्थतन्त्र थप जोखिममा पर्ने निश्चित छ। समयमै सचेत हुने कि ?"
नागरिक लगानी कोषले अन्डरराइटिङबाट नागरिकको निक्षेप जोखिममा पार्न पाउँदैन,"नागरिक लगानी कोषले गरेको घोराही सिमेन्टको जोखिमयुक्त अन्डरराइटिङबारे तपाईंको अध्ययन के छ ? क्लिंकर र सिमेन्ट उत्पादन गर्ने घोराही सिमेन्ट उद्योगले दुई चरणमा जारी गर्न लागेको प्राथमिक सेयर (आईपीओ) जोखिमयुक्त छ। नागरिक लगानी कोषका निक्षेपकर्ता र आईपीओ खरिदकर्ता यसको जोखिममा छन्। किनभने कम्पनीको वित्तीय विवरण अन्तिम घडीमा सार्वजनिक गरेकाले यसमा हेलचक्र्याइँ भएको छ। यसो गर्दा जस्तोसुकै कमसल कम्पनी पनि बजारमा आउने डर छ। कम्पनीको गुणस्तरमा कसैले पनि नहेर्ने भए। यसमा स्वार्थको द्वन्द्व पनि छ ? नागरिक लगानी कोषले जोखिम मोल्दा फरक के पर्यो ? नागरिक लगानी कोष भनेको सर्वसाधारणको निक्षेप लिने निकाय हो। अधिकांश कर्मचारीहरूको अवकाशको पैसा त्यही कोषमा जम्मा भएर बसेको छ। संस्थाको वित्तीय विवरण कमजोर हुँदाहँुदै घोराही सिमेन्टको अन्डरराइटिङ गरेर तोकेको मूल्यले कोषकै आम निक्षेपकर्तालाई जोखिममा राखेको छ। कोषले अन्डरराइटिङ शुल्कको लोभमा बजारमा १० कित्ताको हिसावले सेयर बिकिहाल्छ भन्ने पाराले सर्वसाधारणकै निक्षेपलाई संकटमा पार्ने गरी यस्तो गर्नुहुँदैन थियो। यसरी केही व्यक्तिको स्वार्थ बाझिने गरी गरेको अन्डरराइटिङ जोखिमपूर्ण छ। कतै उसको यो नजानेर भएको भूल पो हो कि ? नागरिक लगानी कोषजस्तो ठूलो वित्तीय निकायमा पक्कै वित्तीय विश्लेषक छन्। उनीहरूले पनि बजारको विद्यमान प्रकृति बुझेनौं भन्न पाइँदैन। कोषले थाहा नपाएर होइन जानाजानी अन्डरराइटिङ शुल्कको लोभ गरेको देखिन्छ। यसैले यो विषयमा लगानी कोष फसेको भन्न मिल्दैन। यसले के फरक पार्छ ? भोलिको दिनमा कथम कथाचित सेयर बिकेन भने कोषले तोकेको मूल्यअनुसार नबिकेको सबै आफैंले लिनुपर्छ। यसरी लिँदा भोलि त्यो कम्पनीको भाउ नबढ्ला वा केही विपत्ति आइपर्दा, सेयरको मूल्य घट्ला । यसो हुँदा त कोषले पब्लिककै पैसा जोखिममा पार्दिने भयो। यदि कोषले नगरी अरू कुनै मर्चेन्ट बैंकले गरेको भए यसमा सेयर धनीको स्वार्थ मात्रै हुन्थ्यो। तर, कोषसँग भएको पैसा आम नागरिकको भएकाले यसलाई जोखिममा लैजान भएन। यस प्रकरणमा अरू पनि त्रुटि छन् कि ? सामान्यतया अहिलेको जस्तो आर्थिक मन्दीको समयमा यति महँगो र यति ठूलो परिमाणको आईपीओ जारी गरिँदैन। जाारी गर्नु भनेको मूर्खता हो। जबकी उही प्रकृतिको अर्को कम्पनीको मूल्य उसले प्रस्ताव गरेको भन्दा तल छ। अर्थात् बजारमा घोराही सिमेन्टभन्दा राम्रो परिसूचक भएका कम्पनीले पनि प्राथमिक बजारमा फेस भ्यालु (अंकित मूल्य) अर्थात् प्रतिकित्ता १ सय रुपैयाँमा जारी गरेका छन्। कोष घाटामै जान्छ भन्ने के छ आधार ? अर्थतन्त्र र सिमेन्ट उद्योगमा छाएको मन्दी हेर्दा पनि चालू आवको पहिलो ६ महिनाको भन्दा ५ गुणा आम्दानी दोस्रो ६ महिनामा सम्भव छैन। नागरिक लगानी कोषले आईपीओ पूरै बिक्ने अनुमान गरेको देखिन्छ। त्यसमाथि अन्डरराइटिङको शुल्क कमाउन पाइने अभिप्राय उसको पाइन्छ। पूरै आईपीओ सब्स्क्राइब (बिक्री) नभए पनि आफूले राखेर बजार बढेपछि बेचेर नाफा लिन्छु भन्ने मनसाय देखिन्छ। कसै न कसैलाई यो हितकर पनि त होला ? सरसर्ती हेर्दा यो कसैका लागि हितकारी देखिँदैन। कोषले जस्तोसुकै हिसाबले अध्ययन गरेर मूल्य तोके पनि आम सर्वसाधारणलाई कम्पनीको विस्तृत विवरण अगावै थाहा नपाउँदा न्यायोचित भएन। यसो हँुदा यसभित्र केही स्वार्थ बाझिएको हो कि भन्ने आशंका छ। यसमा पुँजीगत विश्लेषण नपुगेको भन्न मिल्छ ? महँगो प्रिमियम मूल्यमा सेयर जारी हुँदैछ। यसो हुँदा कम्पनीले २ अर्बभन्दा बढी प्रिमियम प्राप्त गर्दैछ। यो पैसाको सदुपयोग कसरी हुन्छ ? हुन त कम्पनीले ऋण तिर्ने भनेर उल्लेख गरेको रहेछ। यसबाट ऋण तिर्न पनि पाइयो, अरू पुँजीगत खर्च गर्न पनि पायो। किनभने त्यो पुँजी सरहको पैसा हो। उक्त ऋण तिरेपछि कम्पनीलाई के फाइदा हुन्छ ? सेयर धनीलाई के फाइदा ? उसले पुँजीगत रूपमा कहीँं नयाँ उद्योग सञ्चालन गर्ने किसिमको योजना छ भने यसबाट के फाइदा हुन्छ भनेर आम सेयर धनीले विश्लेषण गर्नै पाएनौं। यसको अर्थ, वित्तीय प्रक्षेपण हचुवामा भयो ? अवश्य, कम्पनीको वित्तीय प्रक्षेपण हचुवाको भरमा गरेको देखिन्छ। कम्पनीको मूल्य जस्टिफाई हुने खालको कम्पनीको अध्ययन गर्न पाएनौं। सेयर बजारले कस्तो मूल्य दिन्छ भनेर अहिले हामीले अनुमान गर्न सक्दैनौं। बजारले दिने मूल्यमा भोलि घट्ला वा बढ्ला अर्को पाटो। तर, आजको दिनमा घोराही सिमेन्टको सेयर ४ सय ३० मा किन्दा यसको ट्रेड नगर्ने तर कम्पनीले दिएको नाफा लिएर बस्ने पनि हुनसक्छ।  प्रस्तुति : ममता थापा"
विश्वासको मत लिने ठाउँ मात्रै बन्यो प्रदेशसभा,"हेटौंडा : बागमती प्रदेशसभाको दोस्रो कार्यकालका १ सय १० जना प्रदेशसभा सदस्यले पद तथा गोपनीयताको शपथ लिएको पनि चार महिना बित्यो। उनीहरूले २०७९ पुस १४ गते पद तथा गोपनीयताको शपथ लिएका थिए। उत्साहका साथ पद तथा गोपनीयताको शपथ लिएका उनीहरूले आफ्नो कार्यकालमा प्रदेशको विकास र समृद्धिका लागि काम गर्ने बताएका थिए। तर, सुरुवातको चार महिनामा नै प्रदेशसभाको गति सुस्त बनेको छ। दुईपटक मुख्यमन्त्री शालिकराम जम्कट्टेलले विश्वासको मत लिने बाहेक प्रदेशसभाबाट अन्य काम हुन सकेको छैन। प्रदेशसभाको चालू अधिवेशन सरकारको सिफारिसमा प्रदेश प्रमुख यादवचन्द्र शर्माले वैशाख १३ गते नै अन्त्य गरिसकेका छन्। यो अवधिसम्म प्रदेशसभाको समितिहरूले आफ्नो विषयगत कामहरू धमाधम अघि बढाउनुपर्ने थियो। तर, अहिलेसम्म समिति गठनमा सरकार र प्रदेशसभामा आबद्ध दलहरूले चासो दिएका छैनन्। प्रदेशसभामा प्रदेश मामिला समिति, अर्थ तथा विकास समिति, सार्वजनिक लेखासमिति, शिक्षा, स्वास्थ्य तथा कृषि समिति र उद्योग, पर्यटन तथा वातावरण समिति गरी ५ वटा समिति छन्। सत्तासमीकरण परिवर्तन भएपछि मुख्यमन्त्री जम्कट्टेलले समिति निर्माणलाई प्राथमिकता दिएका छैनन्। यसअघि नेकपा एमालेसहितको सरकार हुँदा समितिहरू गठनको पहल भएको थियो। नेपाली कांग्रेससहितको सत्ता गठबन्धन भएपछि सरकारले समिति गठनमा चासो नदिएको हो। यसअघि तत्कालीन सत्तारूढ दलहरू नेकपा माओवादी केन्द्र, एमाले र राप्रपाले पनि २२ वटा समितिमा दाबी गरेका थिए। यस्तै प्रतिपक्षमा रहेको नेपाली कांग्रेसले दुइटामा सभापति दाबी गर्दा एकीकृत समाजवादी र हाम्रो नेपाली पार्टीको पनि दाबी गरेपछि संसदीय समिति गठन हुन सकेको थिएन। हाल नयाँ सत्ता गठबन्धनमा कसले कुनकुन र कति समिति लिने भन्नेबारे पनि छलफल भएको छैन। एमाले प्रदेश संसदीय दलका नेता जगन्नाथ थपलियाले सरकारबाट बाहिरिनु अघि २ वटा सभापतिमा दाबी रहँदै आएकोमा हाल प्रतिपक्षमा रहेकाले पनि त्यसलाई यथावत् राख्ने बताए। नेपाली कांग्रेस बागमती प्रदेश संसदीय दलका मुख्य सचेतक कुन्दनराज काफ्लेले समितिहरू गठनबारे सत्ता गठबन्धनमा छलफल हुने क्रममा रहेको बताए। प्रदेशसभामा नेपाली कांग्रेसको ३७, नेकपा एमालेको २७, नेकपा माओवादी केन्द्रको २१, राप्रपाको १३,नेकपा एकिकृत समाजवादीको सात, नेपाल मजदुर किसान पार्टीको तीन र हाम्रो नेपाली पार्टीका दुई जना प्रदेशसभा सदस्य छन्। समिति नबन्दा दुई विधेयकमा भएन छलफल विषयत समितिमा छलफलपछि मात्र नयाँ विधेयक प्रदेशसभाले छलफल गरी पारित गर्ने अभ्यास छ। तर, समितिहरू नबन्दा सिधै प्रदेशसभाले दुई विधेयक पारित गरेको छ। संसदीय समिति गठन प्रक्रियामै देखिएको किचलो र हाल सरकारको प्राथमिकतामा नपर्दा सरकारलाई प्रश्न गर्ने र निर्देशन दिने क्षमता राख्ने समितिहरू बन्न नसकेको हो। प्रदेश निजामती सेवाको गठन तथा सञ्चालन सम्बन्धमा व्यवस्था गर्न बनेको अध्यादेश २०७८ र स्थानीय तहको सेवाको गठन तथा संचालन सम्बन्धमा व्यवस्था गर्न बनेको अध्यादेश २०७८ को २ वटा प्रतिस्थापन विधेयक पारित भएको हो। हाल गतिहीन जस्तै बनेको प्रदेशसभाले पाँचवटा अध्यादेश स्वीकृत गरेको छ। स्वास्थ्य सेवा ऐन २०७६ लाई संशोधन गर्न बनेको अध्यादेश, हस्तकलाग्राम स्थापना तथा सञ्चालन गर्न बनेको अध्यादेश, कृषि विकास ऐन २०७५ लाई संशोधन गर्न बनेको अध्यादेशको प्रतिस्थापन विधेयक पारित हुन बाँकी रहेको प्रदेशसभा सचिवालयका प्रवक्ता मनोजकुमार गुप्ताले बताए। अहिले मदन भण्डारी स्वास्थ्य विज्ञान प्रतिष्ठान ऐन २०७६ को साविकको व्यवस्था जगाउनेसम्बन्धी विद्येयक र प्रदेश स्तरको चिठ्ठाको व्यवस्थापन तथा नियन्त्रण सम्बन्धमा व्यवस्था गर्न बनेको विधेयक २०८० दर्ता भएको छ। अलमलमा बागमती प्रदेश सरकार गत पुस २५ गते नेकपा माओवादी केन्द्र बागमती प्रदेश संसदीय दलका नेता शालिकराम जम्कट्टेल नेकपा एमाले, राप्रपा, नेकपा एकीकृत समाजवादी र हाम्रो नेपाली पार्टीको समर्थन लिएर मुख्यमन्त्री बनेका थिए। राष्ट्रपति निर्वाचन सन्दर्भमा केन्द्रमा समीकरण बदलिएसँगै राप्रपा र एमाले सरकारबाट गत चैत १० गते बाहिरिएको थियो। त्यसलगतै प्रदेशमा ११ वटा मन्त्रालय रहेकोमा मुख्यमन्त्री आफैंले ६ वटा मन्त्रालय सम्माल्दै आइरहेका छन्। माओवादी केन्द्रले मुख्यमन्त्रीसहित ४ वटा मन्त्रालय र २ वटा मन्त्रालय नेपाली कांग्रेसले सम्हालेको छ। नेकपा माओवादी केन्द्रबाट प्रदेशको आन्तरिक मामिला तथा कानुनमन्त्री गंगानारायण श्रेष्ठ, सामाजिक विकासमन्त्री कुमारी मोक्तान र भौतिक पूर्वाधारमन्त्री युवराज दुलाल छन्। नेपाली कांग्रेस संसदीय दलका नेता बहादुरसिंह लामा आर्थिक मामिला तथा योजनामन्त्री, तीर्थबहादुर लामा खानेपानी ऊर्जा तथा सिँचाइमन्त्री बनेका छन्। कांग्रेसभित्र आन्तरिक सहमति नजुट्दा आफ्नो कार्यकालको एक सय दिन बितिसक्दा समेत मुख्यमन्त्री जम्कट्टेलले मन्त्रिमण्डललाई पूर्णता दिन सकेका छैनन्। नेपाली कांग्रेसले प्रदेशसभामा ठूलो दल भएको हैसियतमा रहेको भन्दै बाँकी चारवटा मन्त्रालयमा दाबी गरिरहेको छ। नेकपा एकीकृत समाजवादीले ३ वटा मन्त्रालय र हाम्रो नेपाली पार्टीले १ मन्त्रालयमा दाबी गर्दै आएको छ। मन्त्री नियुक्त नहुँदा चालू आर्थिक वर्षको बजेट कार्यान्वयन र नयाँ आर्थिक वर्षको बजेट निर्माणसमेत प्रभावित भएको छ। वन तथा वातवरण मन्त्रालयका प्रवक्ता प्रल्हादप्रसाद रिजालले मन्त्रीविहीन हुँदा मन्त्रालयबाट गरिने नीतिगत निर्णय गर्न समस्या भएको बताए। प्रदेश मातहात रहेका सरकारी अस्पताल, स्वास्थ्य कार्यालयहरू लगायतमा कर्मचारी दरबन्दीको अभाव रहेकोमा मन्त्री नहँुदा दरबन्दी बढाउने काम प्रभावित भइरहेको स्वास्थ्य मन्त्रालयका प्रवक्ता दिपक प्रसाद तिवारीले बताए। मुख्यमन्त्री जम्कट्टेलले सरकारलाई छिट्टै पूर्णता दिने बताए। अब छिट्टै प्रदेश सरकारले पूर्णता पाउँछ र थप गति पनि लिन्छ, उनले भने। प्रमुख प्रतिपक्ष दल नेकपा एमालेले भने सकारलाई समेत पूर्णता दिन नसक्ने सरकारबाट प्रदेशको विकास र समृद्धिको अपेक्षा गर्न नसकिने बताएको छ। अहिलेसम्म सरकारले पूर्णता पाउन सकेको छैन भने बाँकी कामको के अपेक्षा गर्ने, नेकपा एमाले बागमती प्रदेश संसदीय दलका नेता थपलियाले भने।"
लम्पीबाट गाई जोगाउन खोप अभियान,"जिल्लाका ४ नगरपालिका र ६ वटा गाउँपालिकामा रोगको प्रकोप देखिएको जनाइएको छ। दुई महिनामा इलाममा दुई सयभन्दा बढी गाई मरेका छन्। इलाम : इलाम नगरपालिकाले गाईमा देखिएको लम्पी स्कीन रोगविरुद्ध सुरु गरेको खोप अभियानबाट मंगलबारसम्म ४ हजार ९ सय पशुचौपायाले उपचार पाएका छन्। जनप्रतिनिधिको एक महिनाको सेवासुविधा कटाएर यो अभियान चलाइएको हो। पशुसेवा विभागबाट स्वीकृति लिई जोर्डनबाट आयात गरिएको खोप लम्पी सिल्ड एन लगाउन प्राविधिकहरू कृषकका घरघरमा पुगिरहेको इलाम नगरपालिकाका मेयर केदार थापाले बताए। विज्ञसँगको छलफलपछि विभागको स्विकृति लिएर उपलब्ध गराएको खोप अभियानपछि कृषकले राहत महसुस गरेको मेयर थापाको भनाइ छ। नगरपालिकाले औषधि र खोपमा १८ लाख ६३ हजार खर्च गरिसकेको जनाइएको छ। नगरले पहिलो चरणमा ७ हजार २ सय ७५ पशुमा खोप लगाउने थापाले बताए। उनले भने, गम्भीर अध्ययनपछि खोप अभियान शुरु गरेका छांै। भ्रममा नपर्न कृषकहरूलाई अनुरोध गर्दछौ। इलाम नगरपालिकामा मंगलबारसम्ममा ६२ पशु लम्पीका कारण मरेका छन्। छिमेकी नगरपालिकाले खोप अभियान चलाइरहँदा सूर्योदय नगरपालिकाले भने रोगि पशुको उपचार नै प्रभावकारी हुने भन्दै तत्काल खोप नलगाउने जनाएको छ। जहाँ ७५ भन्दा बढी गाई मरिसकेका छन्। सूर्योदयका मेयर रणबहादुर राईले खोपबारे प्रदेश सरकार, संघीय सरकार र विज्ञहरूबाट आधिकारिक धारणा नआएकाले यससम्बन्धी अभियान सञ्चालन नगरेको बताए। उनले हालसम्म ३ हजार ५ सय रोगी गाईको उपचार गर्दा १५ लाखभन्दा बढीको औषधि कृषकलाई वितरण गरेको बताए। विश्व खाद्य संगठन (एफएओ)ले लम्पीविरुद्धको खोप लम्पी नियन्त्रणका लागि प्रभावकारी हुने जनाएको छ। एफएओको पछिल्लो रिर्पाटमा भनिएको छ, रोगको फैलावट रोक्ने प्रभावकारी उपायनै खोप हो। दुग्ध उत्पादनका लागि कोसी प्रदेशकै अगुवा जिल्लाको रुपमा रहेको इलाममा लम्पी रोगका कारण गाईको मृत्यु बढेपछि इलाम नगरपालिकाले नगरका १२ वटै वडाका स्वास्थ्य पशुलाई लम्पी रोगविरुद्धको खोप अभियान सुरु गरेको मेयर थापाले बताए। वैशाख २० गते मेयर केदार थापाको अध्यक्षतामा बसेको नगरपालिकाको आकस्मिक बैठकले मेयर, उपमेयर, वडा अध्यक्ष, कार्यपालिका सदस्य, वडा सदस्यसम्मको एक महिनाको सेवा सुविधा कटाएर खोप खरिद गर्ने निर्णय गरेको थियो। इलाम नगरपालिका १० गोदकका अध्यक्ष ओमनाथ प्रधानका अनुसार नगरका १२ वडामा सरकारी र निजी पशु प्राविधिकलाई खटाएर अभियान सुरु गरिएको हो। इलाम नगरपालिकाको गोदक, सोयाक, साङ्रुम्बा, बरबोटे, साखेजुङ, भज्याङ, तिल्नेकनीलगायत सबै वडामा रोगको प्रकोप देखिएको छ। रत्नकुमार वान्तवा प्राविधिक शिक्षालयका डा सन्देश पौडेलले स्वास्थ्य पशुलाई लम्पी रोग लाग्न नदिनका लागि प्रयोग गरिएको लम्पी सिल्ड एन नामको खोप विश्व खाद्य संगठन (एफएओ)बाट समेत प्रमाणीत भएको बताए। एफएओले खोपले काम गर्न तीन महिना लाग्ने जनाएको छ। जिल्लाका ४ नगरपालिका र ६ वटा गाउँपालिकामा रोगको प्रकोप देखिएको जनाइएको छ। दुई महिनामा इलाममा दुई सयभन्दा बढी गाई मरेका छन्। जिल्लाभर ७ हजार ९ सय ४० पशु संक्रमित छन्। झापामा १ सय ५० गाई मरेका छन् भने ४ हजार ५ सय ८५ संक्रमित रहेको भेटेरिनरी अस्पताल तथा पशु सेवा विज्ञ केन्द्र झापाकी प्रमुख शीतल भट्टराईले जानकारी दिइन्।"
"शीर्ष तीन नेताको बैठक सकियो, शरणार्थी प्रकरण र टिआरसीबारे छलफल","काठमाडौं : प्रमुख तीन दलका शीर्ष नेताको बैठक सकिएको छ। सिंहदरवारस्थित प्रधानमन्त्री कार्यालयमा भएको बैठकमा नक्कली भुटानी शरणार्थी प्रकरणबारे छलफल भएको थियो। उक्त प्रकरणमा प्रमुख दलका नेताहरू नै पक्राउ पर्न थालेपछि माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड, नेपाली कांग्रेसका सभापति शेरबहादुर देउवा र नेकपा एमाले अध्यक्ष केपी शर्मा ओलीबीच छलफल भएको हो। छलफलमा संक्रमणकालीन न्यायका विषयमा पनि छलफल भएको स्रोतले जनाएको छ। उनीहरूबीच जारी संसदको बजेट अधिवेशनलाई कसरी प्रभावकारी बनाउने विषयमा पनि छलफल भएको प्रधानमन्त्री सचिवालयले जनाएको छ।"
जसपाको विधान अधिवेशन असार ९ गते काठमाडौंमा गर्ने निर्णय,काठमाडौं : जनता समाजवादी पार्टीले विधान अधिवेशन असार ९ गतेदेखि तीन दिन काठमाडौंमा गर्ने निर्णय गरेको छ। बुधबार बसेको केन्द्रीय कार्यकारिणी समितिको बैठकले उक्त निर्णय गरेको हो। बैठकले नक्कली भुटानी शरणार्थी प्रकरणमा निष्पक्षरूपमा छानबिन गरी दोषीलाई कानुनी दायरामा ल्याउन सरकारसँग माग गरेको छ। त्यस्तै संसदबाट दुईपटक पारित भइसकेको नागरिकतासम्बन्धी विधेयक पारित गरी कार्यान्वयन ल्याउन र प्रदेश १ को भइरहेको आन्दोलनमाथि दमन बन्द गरी आन्दोलनकारी पक्षसँग वार्ता गर्न सरकारसँग माग गरेको छ। त्यस्तै बारा जिल्लाका रामकिशोर यादवलाई राजनीतिक समितिमा मनोनय गर्ने निर्णय गरेको छ।
प्रहरीलाई स्वतन्त्र ढंगले काम गर्न दिनुपर्छ : प्रधानमन्त्री,"काठमाडौं : तीन ठूला दलका शीर्ष नेताहरूले नक्कली भुटानी शरणार्थी प्रकरणमा निष्पक्ष छानविनमा पूर्णरूपमा सहयोग गर्ने जनाएका छन्। बुधबार प्रधानमन्त्री कार्यालय सिंहदरबारमा प्रधानमन्त्री पुष्पकमल दाहाल प्रचण्ड, एमाले अध्यक्ष केपी ओली र कांग्रेस सभापति शेरबहादुर देउवाबीच निर्दोष नफस्ने र दोषीलाई कारबाहीको दायरामा ल्याउने विषयमा छलफल भएको हो। छलफलपछि प्रधानमन्त्री प्रचण्डले पछिल्लो घटनाबारे दोषी कोही नउम्कियोस र निर्दोष कोही नपरोस् भन्नेमा एकमत रहेको बताए। उनले प्रहरीलाई स्वतन्त्र ढंगले काम गर्न दिनुपर्छ भन्ने कुरामात्र भएको जानकारी दिए। उनले तीन नेताहरु विशेषगरी सदनलाई प्रभावकारी बनाउने, समितिहरूलाई पूर्णता दिने लगायतका विषयमा छलफल भएको बताए। त्यस्तै उपप्रधान एवं गृहमन्त्री नारायणकाजी श्रेष्ठले सरकार सुशासनको बाटोमा अघि बढेको भन्दै राष्ट्रको अपमान गर्ने र स्वाभिमान गिराउने जोसुकैविरुद्ध कडा कारबाही हुने स्पष्ट पारे। उनले केही दिनअघि केपी ओलीसँग भएको भेटमा पनि नक्कली भुटानी शरणार्थी प्रकरणमा छानविनका लागि सहयोग गर्ने प्रतिबद्धता प्राप्त भएको बताए।"
पूर्वगृहमन्त्री बालकृष्ण खाँणलाई तीन दिन हिरासतमा राख्न अनुमति,"काठमाडौं : नेपाली कांग्रेसका केन्द्रीय सदस्य एवं पूर्वगृहमन्त्री बालकृष्ण खाँण र उनका स्वकीय सचिव नरेन्द्र केसीलाई तीन दिन हिरासतमा राखेर अनुसन्धान गर्न काठमाडौं जिल्ला अदालतले प्रहरीलाई अनुमति दिएको छ। नक्कली शरणार्थी बनाई अमेरिका पठाउने लोभ देखाएर करोडौंको रकम ठगी गरेको घटनामा जोडिएपछि आजै उनलाई प्रहरीले नियन्त्रणमा लिएको थियो। उनीसँगै उनका स्वकीय सचिव नरेन्द्र केसीलाई पनि प्रहरीले पक्राउ गरेको थियो। हिजो पक्राउ परेकाहरूको हकमा भने चार दिन म्याद थप भएको जिल्ला प्रहरी परिसर काठमाडौंका प्रहरी उपरीक्षक सीताराम रिजालले जानकारी दिए। जिल्ला सरकारी वकिलको कार्यालय काठमाडौंले आज पक्राउ परेका खाँण र केसीको हकमा तीन दिन र अन्यको हकमा चार दिन म्याद थपको सिफारिससहित अदालतमा पेश गरिएको थियो। अदालतबाट माग भएबमोजिम नै म्याद थप भएको छ। उक्त घटनामा अहिलेसम्म प्रहरीले १२ जनालाई पक्राउ गरी अनुसन्धान जारी राखेको छ। यसअघि हिजो मंगलबार काठमाडौंको टोखा बस्ने रामशरण केसी र मोरङ घर भएका गोविन्द चौधरीलाई प्रहरीले पक्राउ गरेको थियो। त्यसअघि प्रहरीले तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसहित बहालवाला सचिव (तत्कालीन गृहसचिव) टेकनारायण पाण्डे, सन्दीप रायमाझी, केशव दुलाल, सानु भण्डारी, टङ्क गुरुङ, सन्देश शर्मा पोखरेल र सागर थुलुङलाई पक्राउ गरिसकेको छ। सचिव पाण्डेलाई हालः निलम्बन गरिएको छ। (नोट : यसअघि चार दिन म्याद थपिएको भएकोमा सच्याइएको छ सम्पादक)"
शरणार्थी प्रकरणका दोषीलाई कारबाही माग गर्दै प्रदर्शन,"काठमाडौं : नक्कली भुटानी शरणार्थी प्रकरणमा दोषीलाई कडा कारबाही गर्नुपर्ने भन्दै काठमाडौंमा प्रदर्शन भएको छ। नक्कली भुटानी शरणार्थीको काण्डको सक्कली छानविन गर्नुपर्ने भन्दै बृहत् नागरिक आन्दोलनले काठमाडौंको भद्रकालीमा प्रदर्शन गरेको हो। उनीहरूले कसैको दबाबमा दोषिले उन्मुक्ति नपाउने गरि कारबाही गर्न माग गरे। बृहत् नागरिक आन्दोलनमा राष्ट्रिय स्वतन्त्र पार्टीले समेत समर्थन गरेको थियो। प्रदर्शनमा सहभागी रास्वपा केन्द्रीय सदस्य लिमा अधिकारीले नक्कली भुटानी शरणार्थी प्रकरणमा सबै जनताहरू सरकारको साथमा रहेको भन्दै खुट्टा कमाउने नहुनेमा जोड दिइन्। प्रदर्शनमा सहभागीहरूले हाम्रो कर मिलेर लुट्न बन्द गर, भ्रष्टाचारको पेटमा, मानव तस्करीको दश हातटोपबहादुरलाई ओलीको साथ, शरणार्थीको प्रकरणको सक्कली छानबिन होस लगाएतका प्लेकार्ड प्रदर्शन गरेका थिए।"
वर्षको अन्तिममा मात्रै खर्च गर्ने प्रवृत्तिको अन्त्य गर्ने अर्थमन्त्रीको घोषणा,"काठमाडौं : अर्थमन्त्री प्रकाशशरण महतले अर्थतन्त्र ओरालो लागेको भन्ने हल्ला निराधार रहेको बताएका छन्। प्रतिनिधिसभामा सांसद्हरूले उठाएका प्रश्नको जवाफ दिँदै उनले अर्थतन्त्र आरालो लागेको नभइ उकालोतर्फ चढिरहेको दाबी गरे। अर्थतन्त्र ओरालो लागेको पनि होइन। अर्थतन्त्र उकालो छिटो चढ्नुपर्नेमा विस्तारै चढिरहेको छ। अहिले पनि आर्थिक वृद्धि पहिलेको भन्दा उकालो लागेको छैन। तर, अर्थतन्त्र रफ्तार गतिमा अघि नबढेको यथार्थ हो,' उनले भने। राजस्व बढाउने लक्ष्य हासिल नगरेको यथार्थ उनले खुलाए। महतले भने, हामीले चाहेजस्तो आर्थिक वृद्धि भएको छैन। राजस्व बढाउने लक्ष्य हासिल नगरेको पनि यथार्थ हो। अहिले पनि व्यापार घाटा कायम छ। ऋणको दायित्व बढ्दैछ, उनले प्रस्ट्याए। उनले विदेशी सहयोग ऋणको पनि सीमितता रहेको बताए। उनले थपे, अहिले मौद्रिक नीति कडाइ गर्दा व्याजदर बढ्यो। ऋण लिएर लगानी गरेकाको दायित्व बढ्यो। त्यसबाट बजारमा गतिविधि कम भइरहेको छ। अर्कोतर्फ सरकारी खर्च राम्रोसँग गर्न सकेनौं। अर्थमन्त्री महतले मौद्रिक नीति खुकुलो बनाइने बताए। मौद्रिक नीति खुकुलो बनाउने र यसले गर्दा व्याजदर कम हुन्छ। जसले उद्योग व्यवसायमा ऋण लिन चाहन्छन्। उनीहरूलाई राहत हुन्छ,' उनले भने। अन्तिम समयमा खर्च गर्ने र ९ महिना सुत्ने प्रवृत्तिको अन्त्य हुने उनको भनाइ छ। अब पहिलो दिनदेखि नै खर्च गर्नुपर्छ। यो भयो भने पुँजीगत खर्च बढ्छ,' उनले भने। उनले थपे, 'विगतमा वास्तविक स्रोत नै सुनिश्चित नभएर पूरा लागतको ठेक्का अघि बढायौं। त्यसैले गर्दा आयोजना कागजमा छ। तर, त्यो काम अघि बढिरहेको छैन। त्यस्ता आयोजना हजारौं छन्। विगतमा स्रोतनै नभएर ठेक्का लगाइएको देखियो। स्रोत सुनिश्चित गरेर बजेट विनियोजन गरिएको उनले बताए। महतले भने, मौद्रिक नीतिमार्फत् व्याज सहज बनाउनुपर्छ। ऋण तिर्न कठिनाई भएकालाई समय दिनुपर्छ। र, पुँजीगत खर्चलाई वृद्धि गर्नुपर्छ। यसरी अर्थतन्त्रमा देखिएको दबाब र शिथिलता समाप्त हुन्छ।जथाभावी वैदेशीक ऋण नलिने घोषणा गर्दै उनले भने, 'यसले बोझ थप्छ। विदेशी सहयोग लिने विषयमा अत्यन्तै चनाखो हुन्छौं। सहयोग त चाहिएको छ। तर प्राथमिकता हेरेरमात्रै अघि बढ्छौं।'"
शरणार्थी प्रकरण : फेक अडियो छानबिन गर्न आरजुले साइबर व्युरोमा दिइन् उजुरी,काठमाडौं : नेपाली कांग्रेसका सांसद आरजु राणा देउवाले नक्कली भुटानी शरणार्थी प्रकरणमा आफूलाई मुछेर फेक अडियो बनाएको भन्दै साइबार व्युरोमा उजुरी दिएकी छन्। उनले नक्कली भुटानी शरणार्थी प्रकरणमा आफ्नो नाम जोडेर आएको फेक अडियोको छानविन गरी दोषीलाई कारबाही गर्न माग गर्दै व्युरोमा निवेदन दिएकी हुन्। सामाजिक सञ्जालमार्फत् सार्वजनिक भएको उक्त फेक अडियो बदनियतपूर्ण ढंगबाट नियोजित उद्देश्यले आएको उनले उजुरीमा दाबी गरेकी छन्। उनले उक्त अडियो नियोजित ढंगले रेकर्ड गराइएको भन्दै कारबाहीको दायरामा ल्याउन माग गरेकी छन्। प्रहरीले उक्त निवेदन दर्ता गरी अनुसन्धान प्रक्रिया अगाडि बढाएको छ।
"प्रचण्ड, ओली र देउवाबीच सिंहदरवारमा भेटवार्ता","काठमाडौं : सिंहदरवारस्थित प्रधानमन्त्री कार्यालयमा प्रमुख तीन शीर्ष नेताबीच छलफल भएको छ। छलफलमा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड, नेपाली कांग्रेसका सभापति शेरबहादुर देउवा र नेकपा एमाले अध्यक्ष केपी शर्मा ओली सहभागी छन्। उनीहरूबीच समसमायिक राजनीतिक विषयमा छलफल भइरहेको बताइएको छ। नक्कली भुटानी शरणार्थी प्रकरणमा राजनीतिक दलका नेताहरू पक्राउ पर्न थालेपछि उनीहरू छलफलमा जुटेका हुन्। शरणार्थी प्रकरण, संक्रमणकालीन न्याय, नागरिकता विधेयकलगायतका विषयमा छलफल भइरहेको स्रोतले जनाएको छ।"
संसद् सचिवालयलाई टोपबहादुरको पत्र : म विरामी छु,काठमाडौं : नेकपा एमालेका सचिव टोपबहादुर रायमाझीले संघीय संसद् सचिवालयलाई पत्र पठाएका छन्। रायमाझीले संसद सचिवालयमा आफू विरामी भएको र अहिले उपचारमा रहेको भन्दै पत्र पठाएका हुन्। नक्कली भुटानी शरणार्थी प्रकरणमा पक्राउ पूर्जी जारी भएपछि रायमाझी फरार छन्। विरामी विदा स्वीकृति गरिदिन आग्रह गर्दै रायमाझीले निवेदन पठाएको संघीय संसद् सचिवालयले जनाएको छ। रायमाझीलाई एमालेले पनि बुधबार निलम्बन गरेको थियो।
बालकृष्ण खाँण पक्राउ परेपछि कांग्रेसले भन्यो परिपक्व अनुसन्धान होस्,"काठमाडौं : नेपाली कांग्रेसले नक्कली भुटानी शरणार्थी प्रकरणमा निष्पक्ष छानबिन हुनुपर्ने बताएको छ। पार्टी सभापति शेरबहादुर देउवा निवासमा बुधबार भएको पदाधिकारी बैठकले निष्पक्ष छानबिन हुनुपर्ने निष्कर्ष निकालेको हो। पार्टी प्रवक्ता प्रकाशशरण महतले बैठकमा भातृसंस्था, विभाग र प्रदेश १ मा भइरहेको आन्दोलनका विषयमा छलफल भएको बताए। उनले प्रहरी हिरासतमा रहेका पूर्व गृहमन्त्री एवं पार्टी केन्द्रीय सदस्य बालकृष्ण खाँणको विषयमा पनि चासो र चिन्ता व्यक्त गरिएको बताए। उनले नेता खाँणलाई तत्काल निलम्बन नगर्ने संकेत गरे। उनले शरणार्थी प्रकरणमा सहयोग गर्ने बताएको भन्दै नेता खाँणको विषयमा तत्काल कुनै निर्णय नगर्ने बताए। 'उहाँ भाग्नुभएको छैन। अनुसन्धानलाई सहयोग गर्नुभएको छ। अनुसन्धान परिपक्व होस्। अनुसन्धानको निष्कर्ष नआइकन हामी केही भन्दैनौं,' उनले भने। उनले आफ्ना नेता एमाले नेता टोपबहादुर रायमाझीजस्तो फरार नरहेको बताउँदै खाँणको विषयमा परिपक्व अनुसन्धान भएपछि मात्रै ठोस निर्णय गर्ने बताए।"
सरकारले राम्रो कामबाहेक अरु गर्दैन : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले वर्तमान सरकारले राम्रो गर्ने र राम्रो बाहेक गर्दै नगर्ने बताएका छन्। दिवंगत वामपन्थी नेता निर्मल लामाको २३ औं स्मृति दिवसको अवसरमा बुधबार राजधानीमा आयोजित कार्यक्रमलाई सम्बोधन गर्दै प्रधानमन्त्री प्रचण्डले राम्रो कामबाहेक अरू नगर्ने बताएका हुन्। प्रधानमन्त्री प्रचण्डले भने, सामाजिक रुपान्तरणका निम्ति सामाजिक न्याय, सुशासन र समृद्धिको यात्रालाई नयाँ ढंगले सुरु गर्ने अठोटका साथ अगाडि बढाएका छौं । सो अवसरमा प्रधानमन्त्रीले निर्मल लामासँगका आफ्ना विगतका स्मरणबारे चर्चा गरेका थिए। उनले भने, उहाँहरूलाई नै हेरेर हामी आन्दोलनमा लागेका हौं । लामाजीका सम्झनाका लागि थुप्रै प्रसंगहरू छन् । प्रधानमन्त्रीले सामाजिक न्याय, सुशासन र समृद्धिका निम्ति इमान्दार क्रान्तिकारी, बुद्धिजीवि, नागरिक समाजलगायत आम श्रमिक जनसमुदायको साथ र सहयोग हुने विश्वास व्यक्त गर्दै त्यसका लागि सबैमा अपील पनि गरे। उनले भने,सुशासनको निम्ति हामी गम्भीर भएर जे अठोटका साथ अगाडि बढेका छौं । लामाजीलाई सम्झिँदै गर्दा उहाँको इमान्दारिता, क्रान्ति निष्ठा, सरलता र पारदर्शी हाम्रा लागि प्रेरणा बन्ने विश्वास व्यक्त गर्न चाहन्छु ।"
"मुलुकी संहिता अध्यादेश प्रतिनिधिसभाबाट पारित, मिटरव्याजी साहुलाई सात वर्ष जेल हुने","काठमाडौं : मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० प्रतिनिधिसभाबाट पारित भएको छ। कानुन न्याय तथा संसदीय मामिला मन्त्रालयको तर्फबाट अर्थमन्त्री डा प्रकाशशरण महतले पेस गरेको अध्यादेश बहुमतले पारित भएको हो। योसँगै अब मिटरब्याज पीडितहरूले न्याय पाउने भएका छन्। गत बुधबार सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएर राजपत्रमा प्रकाशित गरेसँगै पीडितले न्याय पाउने बाटो खुलेको हो। सरकारले मिटरब्याजीलाई सात वर्ष कैद र ७० हजार रुपैयाँ जरिवाना हुने कानुनी व्यवस्था गरेको छ। कैद र जरिवानाको कुरा मुलुकी आचारसंहिता, २०७४ को संशोधन उपदफा ४ मा उल्लेख छ। अनुचित लेनदेनको आधारमा ऋणीबाट रकम वा कुनै अन्य अचल सम्पत्ति लिएमा सम्बन्धित ऋणीलाई त्यस्तो रकम वा अचल सम्पत्ति बराबरको रकम कसुरदारले तिर्नुपर्ने व्यवस्था त्यहाँ राखिएको छ। त्यस्तै लिखत तयार गर्दा साहु र ऋणीको कम्तीमा एकएक जना साक्षीको नाम, थर, ठेगाना हुनुपर्ने व्यवस्था राजपत्रमा उल्लेख छ। तर, एक लाख रुपैयाँभन्दा बढीको लेनदेन कारोबार नगदै वा घरसारमा गरेको भएमा त्यस्तो रकम नभराउने पनि उल्लेख गरिएको छ।"
बालकृष्ण खाँणलाई जिल्ला अदालतमा पेस गरिँदै,काठमाडौं : नक्कली भुटानी शरणार्थी प्रकरणमा पक्राउ परेका नेपाली कांग्रेसका नेता एवं पूर्व गृहमन्त्री बालकृष्ण खाँणलाई अदालतमा पेस गरिएको छ। काठमाडौं महानगरीय प्रहरी परिसरले म्याद थपका लागि नेता खाँणलाई जिल्ला अदालतमा पेस गरेको हो। अदालतबाट म्याद थपिएपछि उनीमाथि थप अनुसन्धान सुरु हुने प्रहरीले जनाएको छ। खाँणको आजै स्वास्थ्य परीक्षणसमेत गरिएको थियो।
धर्म परिवर्तनका लागि मलाई पनि प्रस्ताव आएको थियो : शेखर कोइराला,"विराटनगर : नेपाली कांग्रेसका नेता डा शेखर कोइरालाले आफूलाई धर्म परिवर्तन गर्न प्रलोभन आएको खुलासा गरेका छन्। प्रतिनिधिसभा सदस्यसमेत रहेका कोइरालाले डाक्टर पढिसकेपछि आफूलाई धर्म परिवर्तनका लागि प्रस्ताव आएको बताए। डाक्टर पढिसकेपछि मलाई पनि धर्म परिवर्तन गर्न प्रस्ताव र प्रलोभन भएको थियो, उनले भने, तर, मैले इन्कार गरिदिएँ। मोरङको सुन्दरहरैँचाको सलकपुरमा निर्माण भएको पाथीभरा देवीमाताको मन्दिर उद्घाटन समारोहलाई बुधबार सम्बोधन गर्दै कोइरालाले प्रलोभनमा परेर कोही कसैले पनि धर्म परिवर्तन गर्न नहुने बताए। संविधानमै प्रलोभन देखाएर धर्म परिवर्तन गराउन नपाइने उल्लेख रहेको स्मरणसमेत उनले गराएका छन्। सनातनकालदेखि चलिआएका धर्म र संस्कृतिको संरक्षण र सम्वद्र्धन एवं राष्ट्रिय जनावर गाईको संरक्षण गर्ने र प्रलोभनमा धर्म परिवर्तन गर्न वा गराउन पाइँदैन, उनले भने, यदि कसैले गरे दण्डनीय हुनेछ भनेर हामीले संविधानमै लेखेका छौं। उनले सनातन हिन्दू धर्ममाथि चौतर्फी आक्रमण भइरहेको समेत बताए। नेता कोइरालाले धर्म, संस्कृति र रीतिरिवाजलाई बचाउन सकेमात्रै मुलुक सभ्य हुने उल्लेख गरे। धर्म, संस्कृति र रीतिरिवाज बचाउन नसके सभ्य समाज बन्न नसक्ने बताउँदै उनले सभ्य समाज नभइ सभ्य र सुसंस्कृति राष्ट्र नबन्ने स्पष्ट पारे। उनले भौतिकवादलाई आध्यात्मिकतासित जोडेर जानुको विकल्प नभएको बताए। कार्यक्रममा पूर्वमन्त्री रामकुमार लिम्बु, कोसी प्रदेशका पूर्वसांसद लोकप्रसाद संग्रौला, पण्डित रामकृष्ण उपाध्यायलगायतले सनातन हिन्दू धर्मको संरक्षणमा सबै लाग्नुपर्नेमा जोड दिए। ४ कट्ठा २ धुर जग्गामा करिब १ करोडको लागतमा मन्दिर निर्माण गरिएको हो । मन्दिरस्थलमा बुधबारदेखि जेठ ४ गतेसम्म श्रीमद् भागवत नवाह ज्ञान महायज्ञ सुरु भएको छ।"
डोल्पामा पहिलोपटक गाडी पुग्यो,वीरेन्द्रनगर : राष्ट्रिय राजमार्गसँग जोडिन बाँकी रहेको नेपालको हिमाली जिल्ला डोल्पामा पहिलो पटक यात्रुवाहक बस पुगेको छ । सोमबार बाँकेको नेपालगन्जबाट हिँडेको बस मंगलबार डोल्पा सदरमुकाम दुनै आइपुगेको हो । यससँग अब डोल्पा राष्ट्रिय राजमार्गसँग पनि जोडिएको छ । डोल्पा राष्ट्रिय सडक सञ्जालमा जोडिएपछि पहिलो पटक भेरी राप्ती यातायात प्रालि र नमस्ते सगरमाथा यातायात प्रालिको ११ वटा बस डोल्पा आइपुगेको जिल्ला प्रशासन कार्यालयले डोल्पाले जनाएको छ । २०७६ सालमा राष्ट्रिय सडक सञ्जालले छोएको डोल्पामा जीपमात्रै गुड्दै आएको थियो। केही महिनायता डोल्पा जाजरकोट सडकखण्डअन्तर्गत डोल्पाको भेरी नदीमा बेलिब्रिज बनेसँगै डोल्पामा बस पुगेको हो । अब राष्ट्रिय राजमार्गसँग जोडिन हुम्ला जिल्ला मात्र बाँकी छ । राष्ट्रिय गौरबको आयोजना कर्णाली करिडोर नेपाली सेनामार्फत् नर्मिाण कार्य भइरहेको छ । करिडोरको हुम्ला खण्डको ६ किलो मिटर सडक निर्माणको काम बाँकी छ । राजमार्गअन्तरगत केही खोलामा पुल निर्माणको काम पनि बाँकी छ । उक्त बाँकी रहेको सडक निर्माण र झण्डै एक दर्जन खोलामा पुल निर्माण भएपछि हुम्ला पनि राष्ट्रिय राजमार्गसँग जोडिने छ ।
नक्कली भुटानी शरणार्थी प्रकरण : पूर्वगृहमन्त्री बालकृष्ण खाँण पक्राउ,"खाँणलाई प्रहरीले आज बिहान निवासबाट नै गिरफ्तार गरेको हो। काठमाडौं : नक्कली भुटानी शरणार्थी प्रकरणमा पूर्वगृहमन्त्री एवम् नेपाली कांग्रेस नेता बालकृष्ण खाँण पक्राउ परेका छन्। नक्कली भुटानी शरणार्थी प्रकरणमा पक्राउ परेकाहरुले दिएको बयानका आधारमा खाँणलाई बुधबार बिहान पक्राउ गरिएको जिल्ला प्रहरी परिसर काठमाडौंका प्रमुख दानबहादुर कार्कीले जानकारी दिए। कार्कीका अनुसार खाँणलाई प्रहरीले आज बिहान निवासबाट नै गिरफ्तार गरेको हो। यस अगाडि नै पक्राउ गर्ने चेतावनीपश्चात अनुसन्धानमा सहयोग गर्ने भन्दै काठमाडौं प्रहरी परिसरमा पुगेका थिए। परिसरले खाँणलाई आवश्यक परेको बेला बयानका लागि उपस्थित हुने कागज गराएर छोडेको हो। तर शरणनार्थी प्रकरणमा खाँणकी पत्नी मञ्जुले पनि रकम बुझेको अडियो सार्वजनिक भएको छ। थप अनुसन्धानका लागि प्रहरीले आज पूर्वगृहमन्त्री खाँणलाई पक्राउ गरेको जनाएको छ। नक्कली भुटानी शरणार्थी प्रकरणमा कांग्रेस, एमालेका शीर्ष नेता र सरकारी उच्चपदस्थ कर्मचारी संलग्न भएको खुलेपछि पछिल्लो समयमा कारबाही गर्न दबाब परेको छ। प्रहरीले यस प्रकरणमा तत्कालीन गृहसचिव टेकनारायण पाण्डेलगायत अभियुक्तलाई पक्राउ गरिसकेको छ। पक्राउ पर्नेमा तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसहित केशव दुलाल, सानु भण्डारी, सागर राई, सन्देश शर्मा, टंककुमार गुरुङ र एमाले सचिव टोपबहादुर रायमाझीका छोरा सन्दीप रायमाझी छन्। टोपबहादुरलगायत केही फरार रहेका जनाइएको छ। नक्कली भुटानी शरणार्थी प्रकरणमा मंगलबार काठमाडौंको शंखमूलबाट टोखाका रामशरण केसी र मोरङका गोविन्द चौधरी पनि पक्राउ परेको काठमाडौं उपत्यका अपराध अनुसन्धान कार्यालयका सूचना अधिकारी रवीन्द्र रेग्मीले बताए। पक्राउ परेकाहरूले ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाउने गरेको उनीहरूमाथि आरोप छ।"
उद्योगमन्त्री रिजाल र अमेरिकी राजदूतबीच भेट,"काठमाडौं : उद्योग,वाणिज्य तथा आपूर्तिमन्त्री रमेश रिजालसँग अमेरिकी राजदूत डिन आर थम्पसनले शिष्टाचार भेटवार्ता गरेका छन्। बुधबार मन्त्रालयमा भएको शिष्टाचार भेटवार्तामा द्विपक्षीय सम्बन्ध,व्यापार तथा लगानीलगायत विविध विषयमा कुराकानी भएको हो। भेटमा मन्त्री रिजालले नेपालको विकासलगायतका विविध क्षेत्रमा अमेरिकाले गर्दै आएको सहयोग सह्रानीय रहेको बताए । आगामी दिनहरूमा पनि द्विपक्षीय सम्बन्ध थप सुदृढ हुँदै जानेमा आफू विश्वस्त रहेको मन्त्री रिजालले स्पष्ट पारे। नेपाल र अमेरिकाबीच वर्षौदेखिको मित्रता रहेको बताउँदै मन्त्री रिजालले अमेरिकी राजदूत डिन आर थम्पसनको कार्यकालमा नेपाल र अमेरिकाको सम्बन्ध अझै प्रगाढ रहने विश्वास व्यक्ति गरे। नेपालमा लगानी भित्र्याउन अमेरिकी राजदूत डिन आर थम्पसनको पूर्ण सहयोगको अपेक्षा गर्दै मन्त्री रिजालले लगानीको वातावरण बनाउन नेपाल सरकार सदैव तयार रहेको स्पष्ट पारे । पर्यटन क्षेत्रमा कसरी बढी लगानी भित्र्याउन सकिन्छ भन्ने तर्फ मध्ये नजर गर्न जोड दिँदै मन्त्री रिजालले अमेरिकाले नेपाललाई गर्दै आएको सहयोगप्रति आभार व्यक्त गरे। अमेरिकाबाट प्राप्त विकास सहायताले विभिन्न क्षेत्रमा महत्वपूर्ण योगदान पुर्याएको बताउँदै मन्त्री रिजालले आगामी मेमा काठमाडौंमा हुने टिफा काउन्सिलको छैठौं बैठक द्विपक्षीय व्यापार तथा लगानी प्रवर्दनका लागि फलदायी हुनेमा विश्वास व्यक्त गरे। भेटका क्रममा मन्त्री रिजालले सन् २०२६ मा नेपाल अति कम विकसित मुलुकबाट विकासोन्मुख मुलुकमा स्तरोन्नति हुँदा समेत नेपाल व्यापार प्राथमिकता कार्य्रक्रमजस्तो कार्य्रक्रमलाई अमेरिकाले कुनै न कुनै रुपमा निरन्तरता दिनको लागि राजदूत थम्पसनमार्फत् अमेरिकी सरकारसँग आग्रह गरे। त्यसैगरी सूचना,संचार तथा प्रविधि,उर्जा र कृषिलगायतका क्षेत्रमा अमेरिकाबाट प्रत्यक्ष वैदेशिक लगानी भएको बताउँदै मन्त्री रिजालले लगानी बढाउन र विविधिकरण गर्नका लागि अमेरिकी राजदूत थम्पसनको अधिकतम प्रयास रहने अपेक्षा समेत व्यक्त गरे। भेटमा अमेरिकी राजदूत थम्पसनले नेपालको आर्थिक वृद्धिमा नीतिगत रुपमा सहयोग गर्ने बताए । लगानीको वातावरण थप सुद्धिढ गराउन जोड दिँदै अमेरिकी राजदूत थम्पसनले नेपालको विकासमा अमेरिकी सरकारको सदैव सहयोग रहने विश्वास व्यक्त गरे।"
विश्वासको मत लिने ठाउँ मात्रै बन्यो प्रदेशसभा,"हेटौंडा : बागमती प्रदेशसभाको दोस्रो कार्यकालका १ सय १० जना प्रदेशसभा सदस्यले पद तथा गोपनीयताको शपथ लिएको पनि चार महिना बित्यो। उनीहरूले २०७९ पुस १४ गते पद तथा गोपनीयताको शपथ लिएका थिए। उत्साहका साथ पद तथा गोपनीयताको शपथ लिएका उनीहरूले आफ्नो कार्यकालमा प्रदेशको विकास र समृद्धिका लागि काम गर्ने बताएका थिए। तर, सुरुवातको चार महिनामा नै प्रदेशसभाको गति सुस्त बनेको छ। दुईपटक मुख्यमन्त्री शालिकराम जम्कट्टेलले विश्वासको मत लिने बाहेक प्रदेशसभाबाट अन्य काम हुन सकेको छैन। प्रदेशसभाको चालू अधिवेशन सरकारको सिफारिसमा प्रदेश प्रमुख यादवचन्द्र शर्माले वैशाख १३ गते नै अन्त्य गरिसकेका छन्। यो अवधिसम्म प्रदेशसभाको समितिहरूले आफ्नो विषयगत कामहरू धमाधम अघि बढाउनुपर्ने थियो। तर, अहिलेसम्म समिति गठनमा सरकार र प्रदेशसभामा आबद्ध दलहरूले चासो दिएका छैनन्। प्रदेशसभामा प्रदेश मामिला समिति, अर्थ तथा विकास समिति, सार्वजनिक लेखासमिति, शिक्षा, स्वास्थ्य तथा कृषि समिति र उद्योग, पर्यटन तथा वातावरण समिति गरी ५ वटा समिति छन्। सत्तासमीकरण परिवर्तन भएपछि मुख्यमन्त्री जम्कट्टेलले समिति निर्माणलाई प्राथमिकता दिएका छैनन्। यसअघि नेकपा एमालेसहितको सरकार हुँदा समितिहरू गठनको पहल भएको थियो। नेपाली कांग्रेससहितको सत्ता गठबन्धन भएपछि सरकारले समिति गठनमा चासो नदिएको हो। यसअघि तत्कालीन सत्तारूढ दलहरू नेकपा माओवादी केन्द्र, एमाले र राप्रपाले पनि २२ वटा समितिमा दाबी गरेका थिए। यस्तै प्रतिपक्षमा रहेको नेपाली कांग्रेसले दुइटामा सभापति दाबी गर्दा एकीकृत समाजवादी र हाम्रो नेपाली पार्टीको पनि दाबी गरेपछि संसदीय समिति गठन हुन सकेको थिएन। हाल नयाँ सत्ता गठबन्धनमा कसले कुनकुन र कति समिति लिने भन्नेबारे पनि छलफल भएको छैन। एमाले प्रदेश संसदीय दलका नेता जगन्नाथ थपलियाले सरकारबाट बाहिरिनु अघि २ वटा सभापतिमा दाबी रहँदै आएकोमा हाल प्रतिपक्षमा रहेकाले पनि त्यसलाई यथावत् राख्ने बताए। नेपाली कांग्रेस बागमती प्रदेश संसदीय दलका मुख्य सचेतक कुन्दनराज काफ्लेले समितिहरू गठनबारे सत्ता गठबन्धनमा छलफल हुने क्रममा रहेको बताए। प्रदेशसभामा नेपाली कांग्रेसको ३७, नेकपा एमालेको २७, नेकपा माओवादी केन्द्रको २१, राप्रपाको १३,नेकपा एकिकृत समाजवादीको सात, नेपाल मजदुर किसान पार्टीको तीन र हाम्रो नेपाली पार्टीका दुई जना प्रदेशसभा सदस्य छन्। समिति नबन्दा दुई विधेयकमा भएन छलफल विषयत समितिमा छलफलपछि मात्र नयाँ विधेयक प्रदेशसभाले छलफल गरी पारित गर्ने अभ्यास छ। तर, समितिहरू नबन्दा सिधै प्रदेशसभाले दुई विधेयक पारित गरेको छ। संसदीय समिति गठन प्रक्रियामै देखिएको किचलो र हाल सरकारको प्राथमिकतामा नपर्दा सरकारलाई प्रश्न गर्ने र निर्देशन दिने क्षमता राख्ने समितिहरू बन्न नसकेको हो। प्रदेश निजामती सेवाको गठन तथा सञ्चालन सम्बन्धमा व्यवस्था गर्न बनेको अध्यादेश २०७८ र स्थानीय तहको सेवाको गठन तथा संचालन सम्बन्धमा व्यवस्था गर्न बनेको अध्यादेश २०७८ को २ वटा प्रतिस्थापन विधेयक पारित भएको हो। हाल गतिहीन जस्तै बनेको प्रदेशसभाले पाँचवटा अध्यादेश स्वीकृत गरेको छ। स्वास्थ्य सेवा ऐन २०७६ लाई संशोधन गर्न बनेको अध्यादेश, हस्तकलाग्राम स्थापना तथा सञ्चालन गर्न बनेको अध्यादेश, कृषि विकास ऐन २०७५ लाई संशोधन गर्न बनेको अध्यादेशको प्रतिस्थापन विधेयक पारित हुन बाँकी रहेको प्रदेशसभा सचिवालयका प्रवक्ता मनोजकुमार गुप्ताले बताए। अहिले मदन भण्डारी स्वास्थ्य विज्ञान प्रतिष्ठान ऐन २०७६ को साविकको व्यवस्था जगाउनेसम्बन्धी विद्येयक र प्रदेश स्तरको चिठ्ठाको व्यवस्थापन तथा नियन्त्रण सम्बन्धमा व्यवस्था गर्न बनेको विधेयक २०८० दर्ता भएको छ। अलमलमा बागमती प्रदेश सरकार गत पुस २५ गते नेकपा माओवादी केन्द्र बागमती प्रदेश संसदीय दलका नेता शालिकराम जम्कट्टेल नेकपा एमाले, राप्रपा, नेकपा एकीकृत समाजवादी र हाम्रो नेपाली पार्टीको समर्थन लिएर मुख्यमन्त्री बनेका थिए। राष्ट्रपति निर्वाचन सन्दर्भमा केन्द्रमा समीकरण बदलिएसँगै राप्रपा र एमाले सरकारबाट गत चैत १० गते बाहिरिएको थियो। त्यसलगतै प्रदेशमा ११ वटा मन्त्रालय रहेकोमा मुख्यमन्त्री आफैंले ६ वटा मन्त्रालय सम्माल्दै आइरहेका छन्। माओवादी केन्द्रले मुख्यमन्त्रीसहित ४ वटा मन्त्रालय र २ वटा मन्त्रालय नेपाली कांग्रेसले सम्हालेको छ। नेकपा माओवादी केन्द्रबाट प्रदेशको आन्तरिक मामिला तथा कानुनमन्त्री गंगानारायण श्रेष्ठ, सामाजिक विकासमन्त्री कुमारी मोक्तान र भौतिक पूर्वाधारमन्त्री युवराज दुलाल छन्। नेपाली कांग्रेस संसदीय दलका नेता बहादुरसिंह लामा आर्थिक मामिला तथा योजनामन्त्री, तीर्थबहादुर लामा खानेपानी ऊर्जा तथा सिँचाइमन्त्री बनेका छन्। कांग्रेसभित्र आन्तरिक सहमति नजुट्दा आफ्नो कार्यकालको एक सय दिन बितिसक्दा समेत मुख्यमन्त्री जम्कट्टेलले मन्त्रिमण्डललाई पूर्णता दिन सकेका छैनन्। नेपाली कांग्रेसले प्रदेशसभामा ठूलो दल भएको हैसियतमा रहेको भन्दै बाँकी चारवटा मन्त्रालयमा दाबी गरिरहेको छ। नेकपा एकीकृत समाजवादीले ३ वटा मन्त्रालय र हाम्रो नेपाली पार्टीले १ मन्त्रालयमा दाबी गर्दै आएको छ। मन्त्री नियुक्त नहुँदा चालू आर्थिक वर्षको बजेट कार्यान्वयन र नयाँ आर्थिक वर्षको बजेट निर्माणसमेत प्रभावित भएको छ। वन तथा वातवरण मन्त्रालयका प्रवक्ता प्रल्हादप्रसाद रिजालले मन्त्रीविहीन हुँदा मन्त्रालयबाट गरिने नीतिगत निर्णय गर्न समस्या भएको बताए। प्रदेश मातहात रहेका सरकारी अस्पताल, स्वास्थ्य कार्यालयहरू लगायतमा कर्मचारी दरबन्दीको अभाव रहेकोमा मन्त्री नहँुदा दरबन्दी बढाउने काम प्रभावित भइरहेको स्वास्थ्य मन्त्रालयका प्रवक्ता दिपक प्रसाद तिवारीले बताए। मुख्यमन्त्री जम्कट्टेलले सरकारलाई छिट्टै पूर्णता दिने बताए। अब छिट्टै प्रदेश सरकारले पूर्णता पाउँछ र थप गति पनि लिन्छ, उनले भने। प्रमुख प्रतिपक्ष दल नेकपा एमालेले भने सकारलाई समेत पूर्णता दिन नसक्ने सरकारबाट प्रदेशको विकास र समृद्धिको अपेक्षा गर्न नसकिने बताएको छ। अहिलेसम्म सरकारले पूर्णता पाउन सकेको छैन भने बाँकी कामको के अपेक्षा गर्ने, नेकपा एमाले बागमती प्रदेश संसदीय दलका नेता थपलियाले भने।"
राप्रपाको नाराबाजीपछि संसद् बैठक १५ मिनेटका लागि स्थगित,"काठमाडौं : राष्ट्रिय प्रजातन्त्र पार्टी (राप्रपा) का सांसदहरूले संसद् बैठकमा अवरोध गरेका छन्। संसद बैठक सुरु हुनेबितिकै राप्रपाका सांसदहरूले उठेर बोल्न समय माग गरेका थिए । तर, सभामुख देवराज घिमिरेले प्रीबजेटमा छलफललाई समयमै सक्नुपर्ने भएकाले आकस्मिक र विशेष समय नराखिएको जानकारी दिएपछि राप्रपा सांसदहरूले आफूले बोल्न पाउनुपर्ने भन्दै विरोध गरेका हुन्। उनीहरूले बैठकमा आकस्मिक र विशेष समयको माग गरेका थिए। रोष्टम घेराउ गर्दै विरोध जनाएपछि सभामुख घिमिरेले १५ मिनेका लागि संसद बैठक स्थगित गरेका छन्।"
पूर्वगृहमन्त्री बालकृष्ण खाँड पक्राउ परेपछि रवि लामिछानेले दिए सरकारलाई धन्यवाद,"काठमाडौं : नक्कली भुटानी शरणार्थी प्रकरणमा पूर्वगृहमन्त्री बालकृष्ण खाँड पक्राउ परेपछि राष्ट्रिय स्वतन्त्र पार्टीका सभापति रवि लामिछानेले नेपाल प्रहरी, गृहमन्त्री नारायणकाजी श्रेष्ठ र प्रधानमन्त्री पुष्पकमल दाहाल 'प्रचण्ड' लाई धन्यवाद दिएका छन्। खाँड पक्राउ पर्ने वित्तिकै पूर्वगृहमन्त्री समेत रहेका लामिछानेले सामाजिक सञ्जालमा लेख्दै नेपाल प्रहरी,गृहमन्त्री र प्रधानमन्त्रीलाई बधाइ दिएका हुन्। उनले लेखेका छन् धन्यवाद नेपाल प्रहरी,धन्यवाद गृहमन्त्रीज्यू,धन्यवाद प्रधानमन्त्रीज्यू। यो शिलशिला नरोकियोस् कुनै हालतमा नकरोकियोस्। नक्कली भुटानी शरणार्थी प्रकरणको अनुसन्धानका लागि नेपाली कांग्रेसका नेता एवम पूर्वगृहमन्त्री खाँण आज बिहान पक्राउ परेका छन्। उनीसँगै उनका स्वकीय सचिव नरेन्द्र केसी समेत पक्राउ परेका छन्।यो सँगै उक्त घटनामा आरोपित ११ जनालाई प्रहरीले पक्राउ गरिसकेको छ । यसअघि मंगलबार काठमाडौंको टोखाका रामशरण केसी र मोरङका गोविन्द चौधरीलाई समेत प्रहरीले पक्राउ गरेको थियो । त्यसअघि प्रहरीले पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईसहित बहालवाला सचिव (तत्कालीन गृहसचिव) टेकनारायण पाण्डे, सन्दीप रायमाझी, केशव दुलाल, सानु भन्डारी, टङ्क गुरुङ, सन्देश शर्मा पोखरेल र सागर थुलुङलाई पनि पक्राउ गरिसकेको छ । उक्त घटनामा आरोपित नेकपा (एमाले) का सचिव टोपबहादुर रायमाझीलाई भने प्रहरीले खोजी गरिरहेको छ । जिल्ला प्रहरी परिसरले उनीविरुद्ध सङ्गठित अपराधमा अनुसन्धान गरिरहेको छ । उक्त घटनामा हालसम्म १०६ जनाले २० जाहेरी दिएका छन् । उनीहरूले २३ करोड २५ लाख ठगी भएको भनी प्रहरीमा जाहेरी दिएका छन् ।"
पृथ्वीसुब्बा गुरुङको प्रस्ताव : संघमा १५ र प्रदेशमा ७ वटा मन्त्रालय मात्रै राखौं,"काठमाडौं : सांसद् पृथ्वी सुब्बा गुरुङले फजुल खर्च घटाउने कार्यक्रम ल्याउन माग गरेका छन् । प्रतिनिधिसभामा बोल्दै सांसद् गुरुङले फजुल खर्च घटाउन सरकारले योजना बनाएर अघि बढ्नुपर्ने बताएका हुन् । गुरुङले भने,फजुल खर्च घटाउन प्रदेशमा ७ र संघमा १५ वटा मन्त्रालय राखौं । जिल्ला समन्वय समिती खारेज गरौं । संकटमा गएको अर्थतन्त्रलाई चलायमान बनाउन पुँजीगत खर्च वृद्धि गर्नु अहिलेको आवश्यक रहेको बताए । भ्रष्टाचार नियन्त्रण र पुँजीगत खर्चको अभिवृद्धि गर्नुपर्ने बताए । अहिले पनि पालीका तहमा स्वास्थ्य पूर्वाधार व्यवस्थित हुन नसकेको उनको भनाइ छ। संघीयताको सवलीकरण गर्न संघीय प्रहरी सेवा ऐन र निजामती सेवा ऐन जारी गर्नुपर्ने गुरुङले बताए।"
अर्थतन्त्र सुधारको नयाँ अध्याय सुरु गर्नुपर्ने अवस्था छ : अर्थमन्त्री,बजेटमार्फत धेरै ठाउँमा योजना दिनुपर्ने दबाब रहेको भन्दै उनले स्रोत कम रहेको उल्लेख गरे । काठमाडौं : अर्थमन्त्री डा प्रकाशशरण महतले मुलुकको अर्थतन्त्र सुधारको नयाँ अध्याय सुरु गर्नुपर्ने अवस्था रहेको बताएका छन्। बुधबार नेपाल उद्योग वाणिज्य महासघंले काठमाडौँमा आयोजना गरेको प्रिबजेट छलफलमा अर्थमन्त्री महतले नीजि क्षेत्रसंगको सहकार्यमा मुलुकको अर्थतन्त्र सुधारको नयाँ अध्याय सुरु गर्नुपर्ने अवस्था रहेको बताएका हुन् । उनले अनावश्यक खर्च कम गर्ने र पूँजिगत खर्चलाई बढाउनका लागि सरकारको कोसिस हुने बताए। मौद्रिक नीतिमार्फत उच्च व्याजदरलाई नियन्त्रण गर्दै अर्थतन्त्रलाई चलायमान गर्ने तयारी भइरहेको उनले बताए । उनले हजारौँ आयोजनाको ठेक्का लागिसकेको अवस्थामा अहिले सबैभन्दा ठूलो स्रोतको चुनौती रहेको धारणा राखे । बजेटमार्फत धेरै ठाउँमा योजना दिनुपर्ने दबाब रहेको भन्दै उनले स्रोत कम रहेको उल्लेख गरे । मन्त्री महतले नियम कानुन पालना गरेर सहज रुपमा उद्यम गर्नसक्ने वातावरण तयार पार्न सरकार प्रतिवद्ध रहेको धारणा राखे। कार्यक्रममा महासंघका अध्यक्ष चन्द्रप्रसाद ढकालले निजी क्षेत्रको नेतृत्वमा आर्थिक सुधारका कार्यक्रम अगाडि बढाउन सुझाव दिए । उनले अहिलेको अवस्थामा स्वदेशी तथा विदेशी लगानीलाई बढाउन जरुरी रहेको धारणा राखे।
टोपबहादुर रायमाझीलाई एमालेले गर्यो निलम्बन,"काठमाडौं : नक्कली भुटानी शरणार्थी प्रकरणमा मुछिएका नेकपा एमालेका सचिव टोपबहादुर रायमाझीलाई निलम्बन गरिएको छ। पार्टीका महासचिव शंकर पोखरेलले विज्ञप्ति जारी गर्दै अनुसन्धानमा सहयोग पुर्याउनका निम्ति निलम्बन गरिएको जानकारी दिएका छन्। 'हिजो बसेको केन्द्रीय सचिवालयको बैठकले गम्भीरतापूर्वक लिँदै उहाँलाई अविलम्ब सम्बन्धित निकायमा उपस्थित भएर अनुसन्धानमा सहयोग गर्न निर्देशन गरेको थियो। केन्द्रीय सचिवालयको उक्त निर्णयलाई समेत ध्यानमा राख्दै राज्यले गर्ने अनुसन्धानमा सहयोग पुगोस् भनेर पार्टीका केन्द्रीय सचिव टोपबहादुर रायमाझीलाई यससम्बन्धी अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ,' विज्ञप्तिमा भनिएको छ। एमालेले रायमाझीलाई अनुसन्धानका लागि पक्राउ पूर्जी जारी गरेको भन्दै गम्भीर ध्यानाकर्षणसमेत जनाएको छ। 'हामी विधिको शासनमा विश्वास गर्दछौं। राज्यका वैधानिक संस्थाहरूले गर्ने अनुसन्धानका काममा सबैले सहयोग गर्नुपर्छ र कसैका बारेमा कुनै विवाद उठेमा त्यसबारे कानुनी सफाइ प्राप्त गर्ने दायित्व सम्बन्धित व्यक्तिकै हो भन्ने हाम्रो पार्टीको स्थापित मान्यता रहँदै आएको छ,' विज्ञप्तिमा भनिएको छ, 'सोही मान्यताअनुरूप पक्राउ पूर्जी जारी हुनासाथ उहाँलाई राज्यका अनुसन्धान निकायमा उपस्थित भएर विधिवत् रूपमा आफ्नो यथार्थ स्पष्ट पार्न भनिएको थियो। उहाँले नेतृत्वलाई यस विषयमा सहमति पनि जनाउनु भएको थियो। तर पार्टी नेतृत्वलाई दिएको विश्वास विपरीत उहाँ सम्बन्धित निकायमा उपस्थित हुनुभएन।'"
अनुसन्धानका लागि पूर्वगृहमन्त्री खाँणलाई परिसर ल्याइयो,"काठमाडौं : नक्कली भुटानी शरणार्थी प्रकरणको अनुसन्धानका लागि नेपाली कांग्रेसका नेता एवम् पूर्वगृहमन्त्री बालकृष्ण खाँणलाई जिल्ला प्रहरी परिसर काठमाडौं ल्याइएको छ । घटनाको अनुसन्धानका लागि खाँणलाई बुधबार बिहान उनकै निवासबाट नियन्त्रणमा लिएर परिसर ल्याइएको प्रहरी परिसर काठमाडौंका प्रमुख प्रहरी वरिष्ठ उपरीक्षक दानबहादुर कार्कीले जानकारी दिए। सोही घटनामा संलग्न आरोपमा खाँडका स्वकीय सचिव नरेन्द्र केसी पनि पक्राउ परेका छन्। पक्राउ परेकाहरूले दिएको बयानका आधारमा प्रहरीले खाँड र उनका सहयोगी केसीलाई पक्राउ गरेको हो। घटनामा खाँडकी पत्नी मञ्जुको नाम पनि मुछिएको छ। योसँगै क्कली भुटानी शरणार्थी प्रकरण आरोपित ११ जनालाई प्रहरीले पक्राउ गरिसकेको छ । यसअघि मंगलबार काठमाडौंको टोखाका रामशरण केसी र मोरङका गोविन्द चौधरीलाई समेत प्रहरीले पक्राउ गरेको थियो । त्यसअघि प्रहरीले पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईसहित बहालवाला सचिव (तत्कालीन गृहसचिव) टेकनारायण पाण्डे, सन्दीप रायमाझी,केशव दुलाल, सानु भन्डारी, टङ्क गुरुङ, सन्देश शर्मा पोखरेल र सागर थुलुङलाई पनि पक्राउ गरिसकेको छ । उक्त घटनामा आरोपित नेकपा (एमाले) सचिव टोपबहादुर रायमाझीलाई भने प्रहरीले खोजी गरिरहेको छ। जिल्ला प्रहरी परिसरले उनीविरुद्ध सङ्गठित अपराधमा अनुसन्धान गरिरहेको छ । उक्त घटनामा हालसम्म १०६ जनाले जाहेरी दिएका छन् । उनीहरूले २३ करोड २५ लाख ठगी भएको भन्दै प्रहरीमा जाहेरी दिएका छन् ।"
शरणार्थी प्रकरणको अनुसन्धानबारे सरकारले संसद्लाई यथासिघ्र जानकारी गराओस् : लिङ्देन,"उनले नक्कली भुटानी शरणार्थी प्रकरण अख्तियारलाई बुझाउने गल्ति नगर्न माग गरे। काठमाडौं : राष्ट्रिय प्रजातन्त्र पार्टीका अध्यक्ष एवम् सांसद् राजेन्द्र लिङ्देनले नक्कली भुटानी शरणार्थी प्रकरणबारे सरकारले अहिलेसम्म गरेको प्रगति विवरण सार्वजनिक गर्नुपर्ने माग गरेका छन् । बुधबार संसद् बैठकमा बोल्दै लिङ्देनले यथासिघ्र नक्कली भुटानी शरणार्थी प्रकरणबारे सरकारले गरेका गतिविधिबारे जानकारी गराउन रुलिङको माग गरेका हुन् । लिङ्देनले भने, यो आर्थिक भ्रष्टाचार मात्रै होइन, राज्य विरुद्धको जघन्य अपराध हो । यसमा संलग्न कोहीपनि मानिसलाई छुट दिनुहुँदैन र, कसैलाई पनि उन्मुक्ति दिनुहुँदैन । प्रहरीले अनुसन्धान नगर्ने हो की भन्ने कुरा पनि आउन थालेका छन् । जघन्य अपराधमा देशको बेइज्जती गर्ने काम भइरहेको बताए । लिङ्देनले भने, यो लज्जास्पद विषय हो । ठूल्ठूला मानिसहरुको नाम छ्यापछ्याप्ती आइरहेको छ । शीर्षस्थ नेताको बैठकलाई समेत आशंकाको रुपमा हेरिरहेका छन् । सरकारले आफ्नो प्रतिबद्धता र अहिलेसम्म भएका कारबाहीबारे जानकारी गराउन माग गर्छौ । भुटानी शरणार्थी बनाएर विदेश पठाउने प्रकरण आर्थिक भ्रष्टाचार मात्र नभई राज्यविरुद्धको जघन्य अपराध भएको बताए। उनले नक्कली भुटानी शरणार्थी प्रकरण अख्तियारलाई बुझाउने गल्ति नगर्न माग गरे। बुधबार मात्रै पूर्व गृहमन्त्री एवम् कांग्रेस नेता बालकृष्ण खाण पक्राउ परेका छन्।"
बजेटका लागि स्रोत जुटाउनै सकस : अर्थमन्त्री,"काठमाडौं : अर्थमन्त्री डा प्रकाशशरण महतले आगामी आर्थिक वर्षको बजेटका लागि स्रोत जुटाउन निकै सकसपूर्ण रहेको बताएका छन्। नेपाल उद्योग वाणिज्य महासंघले बुधबार काठमाडौंमा आयोजना गरेको प्रिबजेट छलफलमा अर्थमन्त्री महतले अनिवार्य दायित्व सिर्जना भइसकेका बहुवर्षीय र क्रमागत आयोजनाका लागि समेत स्रोत जुटाउन धौधौको अवस्था रहेकाले नयाँ आयोजनालाई कसरी बजेटमा पार्ने भनेर चुनौती रहेको बताए। हजारौं आयोजनाको ठेक्का लागिसकेको छ । तर त्यसको स्रोत सुनिश्चितता गर्न समस्या छ । अहिले सबैभन्दा ठूलो चुनौती भनेको स्रोतको चुनौती हो,अर्थमन्त्री महतले भने, सरकारी राजस्व कम छ । अनुदान र ऋण पनि लक्ष्यअनुसार सङ्कलन हुनसकेको छैन । धेरै ठाउँमा योजना दिनुपर्ने दबाब छ । तर हामीसँग स्रोत कम छ । अर्थतन्त्रको दायरा फराकिलो बनाउन लगानी बढाउने विषय सरकारको प्राथमिकतामा रहेको पनि अर्थमन्त्री महतको भनाइ छ । लगानीलाई सहज बनाउनुको विकल्प छैन । जति लगानी बढ्छ, त्यति राजस्व बढ्छ । नियम कानुन पालना गरेर सहज रुपमा उद्यम गर्नसक्ने वातावरण तयार पार्न सरकार कटिबद्ध छ,उनले भने। अर्थतन्त्र सुधारका लागि नयाँ अध्याय सुरु गर्नुपर्ने बेला आएको पनि अर्थमन्त्री डा महतले बताए । अहिले पुँजीगत खर्च बढाउने र सार्वजनिक खर्च कटौती गर्नतर्फ सरकारको ध्यान केन्द्रत रहेको पनि उनको भनाइ छ । मौद्रिक नीतिको समीक्षामार्फत् ब्याजदर घटाउनेलगायत केही काम गर्न सकिने तथा विभिन्न क्षेत्रमा नीतिगत सुधार (पोलिसी इन्टरभेन्सन) आवश्यक पनि महतले उल्लेख गरे। आगामी आर्थिक वर्षको बजेटबारे निजी क्षेत्रका तर्फबाट सरकारलाई सुझाव प्रस्तुत गर्नुहुँदै महासंघका अध्यक्ष चन्द्रप्रसाद ढकालले अर्थतन्त्रको संरचनात्मक सुधार आवश्यक रहेको बताए । त्यस्तै निजी क्षेत्रको सहकार्यमा आर्थिक सुधारका कार्यक्रम सुरु गर्न सरकारले कत्ति पनि ढिलाइ गर्न नहुने पनि उनले बताए। भारत, चीन, रुवान्डा,बङ्गलादेशजस्ता मुलुकमा गरिबी तीव्ररुपमा घट्नुको कारण भनेको निजी क्षेत्रको नेतृत्वमा आर्थिक सुधारका कार्यक्रम अगाडि बढाउनु हो,ढकालले भने,अब आउने नीतिले त्यो आँट गर्नुपर्छ । हामी यत्तिकै बस्यौँ भने अर्थतन्त्रमा सुधार हुँदैन । अर्थतन्त्र सुधारको प्रयास मौद्रिक नीतिको चौथो त्रैमासिक समीक्षा,आगामी आर्थिक वर्षको नीति तथा कार्यक्रम,बजेट र मौद्रिक नीतिमार्फत् गरिनुपर्ने सुझाव ढकालको छ । स्वदेशी तथा विदेशी लगानीलाई बढाउन जरुरी रहेको पनि उनले बताए। अहिलेको हाम्रो प्राथमिकता भनेको स्वदेशी र विदेशी लगानीलाई प्रवद्र्धन गर्न विशेष कार्यक्रम सञ्चालन गर्नु पनि हो । विदेशी लगानी तथा प्रविधि हस्तान्तरण ऐन ल्याउने,एकद्वार केन्द्र स्थापना गर्नेलगायतका काम गर्दा पनि लगानी बढ्न सकेको छैन । यसबारे सरकार गम्भीर हुन जरुरी छ,अध्यक्ष ढकालले भने। कार्यक्रममा महासंघका वरिष्ठ उपाध्यक्ष अञ्जन श्रेष्ठले उत्पादन र रोजगारीलाई केन्द्रमा राखेर बजेट ल्याइनुपर्ने बताए । आन्तरिक उत्पादन बढाएर आत्मनिर्भर अर्थतन्त्र स्थापना गर्न सकेमा मात्रै त्यो दिगो हुने उनको भनाइ छ ।"
संसद्मा रघुजी पन्तको प्रश्न : धूलो लागिसकेको नागरिकता विधेयक राष्ट्रपतिले झिक्न मिल्छ ?,"काठमाडौं : नेकपा एमालेका सांसद रघुजी पन्तले राष्ट्रपति रामचन्द्र पौडेलले निष्क्रिय भएको नागरिकता विधेयक व्युताउन खोजेको भन्दै आपत्ती जनाएका छन्। अर्थमन्त्री डा प्रकाश शरण महतले प्रतिनिधिसभामा पेश गरेको आर्थिक वर्ष २०८००८१ का लागि विनियोजन विधेयकका सिद्धान्त र प्राथमिकता सम्बन्धमा (कर प्रस्ताव बाहेक) माथिको छलफलमा भाग लिंदै सांसद पन्तले नागरिकता विधेयक सम्बन्धमा राष्ट्रपतिले छलफल जारी गर्नु क्षेत्रअधिकारभन्दा बाहिरको कुरा भएको बताए। सांसद पन्तले नागरिकता विधेयक संसदमा छलफलका लागि ल्याउन र प्रतिनिधिसभाको अधिकार नखोस्न राष्ट्रपतिलाई आग्रह गरे। उनले भने,राष्ट्रपतिज्यूसमक्ष विनम्रताका साथ आग्रह गर्न चाहन्छु। यो प्रतिनिधिसभाको अधिकार तपाईंबाट नखोसियोस्। विधेयक यहाँ आउनुपर्यो । विधेयक जारी गर्ने। छलफल गर्ने। त्यसलाई कानुन बनाउने प्रारम्भिक काम गर्ने दायित्व हाम्रो हो। यो अधिकारको सुरक्षा होस्।"
शरणार्थी प्रकरणबारे संसदलाई जानकारी गराउन सभामुखले गरे रुलिङ,"काठमाडौं : प्रतिनिधिसभाका सभामुख देवराज घिमिरेले नक्कली भुटानी शरणार्थी प्रकरणका सम्बन्धमा संसदमा जानकारी गराउन सरकारलाई रुलिङ गरेका छन् । संसद्मा सांसद्हरुले नक्कली भुटानी शरणार्थी प्रकरणमा सरकारको धारणा मागेपछि सभामुख घिमिरेले सरकारलाई यसबारे जानकारी गराउन रुलिङ गरेका हुन् । घिमिरेले भने,माननीय सदस्यहरू अहिले उठेका विषयमा म नेपाल सरकारको गम्भीर ध्यानाकर्षण गराउँछु । संसद् बैठकमा सांसद् राजेन्द्र लिङ्देनले नक्कली भुटानी शरणार्थी प्रकरणबारे सरकारले अहिलेसम्म गरेको प्रगति विवरण सार्वजनिक गर्नुपर्ने माग गरेका थिए । लिङ्देनले भने,यो आर्थिक भ्रष्टाचार मात्रै होइन,राज्य विरुद्धको जघन्य अपराध हो । यसमा संलग्न कुनैपनि मानीसलाई छुट दिनुहुँदैन र कसैलाई पनि उन्मुक्ति दिनु हुँदैन । प्रहरीले अनुसन्धान नगर्ने हो कि भन्ने कुरा पनि आउन थालेका छन् । जघन्य अपराधमा देशको बेइज्जति गर्ने काम भइरहेको उनले बताए । लिङ्देनले भने,यो लज्जास्पद विषय हो । ठुलठुला मानिसहरूको नाम छ्यापछ्याप्ति आइरहेको छ । शीर्षस्थ नेताको बैठकलाई समेत आशंकाको रुपमा हेरिरहेका छन् । सरकारले आफ्नो प्रतिवद्धता र अहिलेसम्म भएका कारबाहीबारे जानकारी गराउन माग गर्छौं । भुटानी शरणार्थी बनाएर विदेश पठाउने प्रकरण आर्थिक भ्रष्टाचार मात्र नभइ राज्यविरुद्धको जघन्य अपराध भएको उनले बताए।"
बजेट निर्माणमा अर्थ मन्त्रालयका सीमित कर्मचारीको मात्रै संलग्नता देखियो : गगन थापा,"काठमाडौं : नेपाली कांग्रेसका सांसद् गगन थापाले बजेट निर्माणमा सांसद् र मन्त्रीनै नजोडिएको बताएका छन् । बुधबार प्रतिनिधिसभा बैठकमा बोल्दै थापाले अहिलेको बजेट ल्याउने विधि श्राद्धमा बिरालो बाँधेको जस्तै भएको टिप्पणी गरेका छन्। थापाले भने,हामीले बर्सेनि ल्याउने प्रक्रिया श्राद्धमा बिरालो बाँधेको जस्तो भयो । यो तरिकालाई बदलौं ,कार्तिकमा स्रोत समितिको बैठक राखौं । खर्चको सीमा निर्धारण गरौं। मंसिरमा विनियोजन विधेयकको सिद्धान्त सरकारले पेश गरोस् । एक महिना संसद्मा छलफल गरौं । पुसमा सम्बन्धित मन्त्रालयले सिलिङ र मार्गदर्शन पाओस् । त्यसपछि बजेट निर्माणको काम सुरु हुन्छ । अनि बल्ल संसद् बजेटसँग जोडिन्छ । उनले बजेट निर्माणको प्रक्रिया स्वीडेन र न्यूजिल्याण्डबाट सिक्नुपर्ने बताए । उनले भने,अहिले त न सरकार न संसद् बजेटसँग जोडिन सकेको छ । यसमा अर्थ मन्त्रालयका सिमित कर्मचारीको मात्रै संलग्नता भइरहेको छ । थापाले भने,प्रधानमन्त्रीज्यूले कृषिमा जोड दिने कुरा उठाएको सुनेँ ।के प्रधाानमन्त्री, कृषिमन्त्री र अर्थमन्त्री यो अवधिमा १ घण्टासँगै बसेर छलफल गर्नुभएको छ ? छैन ।"
गृह मन्त्रालयको सचिवमा दिनेश भट्टराई,"काठमाडौं : सरकारले गृह मन्त्रालयको सचिवमा दिनेश भट्टराईलाई सरुवा गरेको छ। मंगलबार बसेको मन्त्रिपरिषद्को बैठकले प्रधानमन्त्री कार्यालयबाट सचिव भट्टराईलाई गृह सचिवको जिम्मेवारी दिएको हो। भट्टराई दाङ, बारा, उदयपुर, मकवानपुरलगायतका जिल्लामा प्रमुख जिल्ला अधिकारी भएका छन्। गृह मन्त्रालयमा हुँदा विभिन्न महाशाखा र कार्यालय प्रमुख भएर सचिव भट्टराईले काम गरेका थिए। भट्टराई छिटो र प्रभाकारी ढंगले कार्यसम्पादन र निर्णय गर्न क्षमता राख्ने सचिवका रुपमा चिनिन्छन्। नक्कली भुटानी शरणार्थी प्रकरणले उत्कर्षमा पुगेका बेला सरकारले गृह सचिवको हेरफेर गरेको हो। यस अगाडिका गृह मन्त्रालयमा रहेका सचिव विनोदप्रकाश सिंहलाई प्रधानमन्त्री कार्यालयमा सरुवा गरिएको छ। नक्कली भुटानी शरणार्थी प्रकरणमा पक्राउ परेका सचिव टेकनारायण पाण्डेलाई उपराष्ट्रपति कार्यालयमा सरुवा गरेपछि सिंहले गृह सचिवको जिम्मेवारी पाएका थिए।"
शरणार्थी प्रकरणमा भइरहेको छानबिनलाई कांग्रेसले पूर्ण सहयोग गर्नुपर्छ : प्रदीप पौडेल,"काठमाडौं : नेपाली कांग्रेस नेता प्रदीप पौडेलले नक्कली भुटानी शरणार्थी प्रकरणमा भइरहेको छानबिन र अनुसन्धानलाई नेपाली कांग्रेसले पूर्णरुपमा सहयोग गर्नुपर्ने बताएका छन्। उनले लेखेका छन्नक्कली भुटानी शरणार्थी प्रकरणमा भइरहेको छानबिन र अनुसन्धानलाई नेपाली कांग्रेसले पूर्णरूपमा सहयोग गर्नुपर्छ । कोही कसैले वा कहीं कतैबाट प्रभावित गर्ने काम हुनुहुँदैन । प्रकरणमा संलग्न जोकोहीलाई ढाकछोप गर्ने वा चोख्याउने काम नहोस् । उनले यो विषयमा अत्यन्तै गम्भीर भएर छानबिन गरी दोषी सबैलाई कानुन कठघरामा ल्याउनुपर्ने बताएका छन्। घटनामा नातावाद र कृपावादमा नपरी निष्पक्ष दृढतापूर्वक सरकार अगाडि बढ्नुपर्ने बताएका छन्। को कुन पार्टीमा छ,कोसँग कसको के सम्बन्ध छ भन्ने कुनै पनि नातावाद र कृपावादमा नपरी छानबिन होस् । अत्यन्तै गम्भीर भएर छानबिन गरी दोषी सबैलाई कानुनी कठघरामा ल्याइयोस् । अनुसन्धान प्रकियामा निष्पक्ष भएर दृढतापूर्वक सरकार अगाडि बढोस् । नक्कली भुटानी शरणार्थी प्रकरणमा बुधबार नेपाली कांग्रेसका नेता एवं पू्र्वगृहमन्त्री बालकृष्ण खाँण र उनका स्वकीय सचिव नरेन्द्र केसी पक्राउ परेका छन्। प्रहरीले खाँडलाई आज बिहान उनकै निवासबाट पक्राउ गरेको हो। यो सँगै उक्त घटनामा आरोपित ११ जनालाई प्रहरीले पक्राउ गरिसकेको छ । त्यसअघि प्रहरीले पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईसहित बहालवाला सचिव (तत्कालीन गृहसचिव) टेकनारायण पाण्डे, सन्दीप रायमाझी, केशव दुलाल, सानु भन्डारी, टङ्क गुरुङ, सन्देश शर्मा पोखरेल र सागर थुलुङलाई पनि पक्राउ गरिसकेको छ । उक्त घटनामा आरोपित नेकपा (एमाले) का सचिव टोपबहादुर रायमाझीलाई भने प्रहरीले खोजी गरिरहेको छ । जिल्ला प्रहरी परिसरले उनीविरुद्ध सङ्गठित अपराधमा अनुसन्धान गरिरहेको छ । उक्त घटनामा हालसम्म एक सय छ जनाले २० जाहेरी दिएका छन् । उनीहरूले कुल रु २३ करोड २५ लाख ठगी भएको भनी प्रहरीमा जाहेरी दिएका छन् ।"
आन्दोलनका सय दिन : न्याय कुरिरहेका मिटरब्याज पीडित,"काठमाडौं : मिटरब्याज पीडितको धर्ना सय दिन पार गरेको छ। न्याय माग्दै काठमाडौंमा जारी राखेको आन्दोलन १०० दिनमा पुगेको हो। आन्दोलनसँगै पीडितहरूले अनुचित लेनदेन (मिटरब्याज)सम्बन्धी जाँचबुझ आयोगमा धमाधम उजुरी पनि दिइरहेका छन्। छिटो र पीडितको पक्षमा न्याय दिलाउन पीडितहरूले काठमाडौंको शान्तिवाटीबाट आन्दोलन जारी राखेका छन्। तेस्रो चरणको आन्दोलनको ३९ दिन पुगेको छ। गत वर्ष जेठदेखि आसार १३ गतेसम्म १४ दिनसम्म आन्दोलन भएको थियो। साउन १६ देखि असोज १ गतेसम्म ४७ दिन दोस्रो चरणको आन्दोलन भएको थियो। चैत २० गतेदेखि हालसम्म पीडतहरूले काठमाडौं केन्द्रित र तेस्रो चरणमा आन्दोलन जारी राखेका हुन्। उनीहरूले विगत २८ महिनादेखि जिल्लादेखि राजधानीसम्म मिटरब्याजी साहुलाई कारबाही गर्न आन्दोलन गर्दै आइरहेका छन्। पीडितहरूले न्याय नपाएसम्म आन्दोलन जारी रहने मिटरब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाले बताए। गत असोज वैशाख पहिलो साता पीडितहरूको आन्दोलनमा प्रहरीले हस्तक्षेप गरेर लाठी प्रहार गर्दै टाउको फुटाएको थियो भने हात भाँचिदिएको थियो। लेनदेन(मिटरब्याज) सम्बन्धी जाँचबुझ आयोगले वैशाख १७ देखि ३१ सम्म पीडितहरूलाई उजुरी दिन आयोगले आह्वान गरेको थियो। ७७ जिल्लाकै जिल्ला प्रशासन कार्यालयबाट उजुरी संकलन भइरहेको आयोगका अध्यक्ष गौरीबहादुर कार्कीले अन्नपूर्णलाई जानकारी दिएका छन्। जनकपुरमा आयोगको कार्यालय स्थापना गरे काम भइरहेको छ। साहुबाट पीडित कुटिदैछ अवधेश कुशवाहा अध्यक्ष, मिटरब्याज तथा ठगीविरुद्ध किसान मजदुर संघर्ष समिति हाम्रो आन्दोलन लामो समय देखि चल्दै आएको छ। हामीसंग सम्झौता गरेर सरकारले पटकपटक धोक्का दियो । संरचनाको रुपमा आयोग आएको छ । नीति कानुन जारी भएको छ । ठोस कानुन अझै बन्नै बाँकी छ । आयोगलाई मजबुत बनाएर जिल्लाजिल्लामा विस्तार गर्नु पर्छ भन्ने हामीले कुरो राखेका थियौं । आयोगमा पीडितको पनि प्रतिनिधि राख्न भनेका थियौ । तर, सरकारले हाम्रो आन्दोलन कमजोर बनाउने तिर लाग्यो । कुटपीट गरेर हात भाँचे । टाउको फुाटायो । राज्यलाई निगरानी गर्न हामीले काठमाडौंमा हाम्रो आन्दोलन जारी राखेका छौं । आयोगमा हामीले जिल्ला जिल्लाबाट धमाधम उजुरी हालिरहेका छौं ।अध्यादेशबाट कानुन आयो । त्यसलाई हामीले स्वागत गरेका छौं । कानुन कार्यान्वयन कति प्रभावकारी हुन्छ ? मिटरब्याजी साहुले विगतमा पास गराएका जग्गा जमिनलाई कसरी पीडितलाई फिर्ता गराउँछ ? त्यो प्रश्न छ । अध्यादेश बैशाख २० गतेदेखि लागुभयो । विगतमा हाम्रो साहुहरुले जग्गा लिलामी गराएर लिएका छन् । छिनुवा पास गराएका छन् । जमिन कब्जा पनि गरेका छन् । आयोगले पीडितको जग्गा कसरी फिर्ता गराउँछ ? यो पेचिलो प्रश्न छ । हाम्रा मागहरु अझै पुरा भएको छैन । त्यसैले हामी आन्दोलन जारि राखेका छौं । विगतमा गठित कार्यदलले हामीलाई तथ्यांक, सिफारिस र सुझावमै अल्झायो । हाम्रो माग कार्यन्वन गर्न तिर लागेन । । यसमा आयोग अझै निर्णय बनाउनु पर्छ भन्ने हाम्रो माग छ । आयोगलाई अधिकार सम्पन्न बनाउनु पर्छ । यसका लागि सरकारसंग हामीले सहकार्य गरेका छौं । हेरौं सरकारले कति काम गर्छ ? देशभरीमा झण्डै तीन लाख मजदुर किसानहरु मिटरब्याजबाट पीडित छन् । बर्दियामा साहु महाजनले पीडितलाई कानुन जारी भएपनि हालै कुटपीट गरे । सकारकारले पीडितलाई उजुरी दिने वातावरण बनाउनु पर्छ । सुरक्षाको प्रत्याभूति गराउनु पर्छ । सरकारले हामीसंग सम्झौता गरेको छ । कानुन र आयोग ल्याएको छ । तर, पनि साहुहरुले पीडितमाथि अदालतमा दिएको मुद्दामा धामाधम फैसला भइरहेको छ । अझै पनि पीडितहरुका नाममा पक्राउ पूर्जी जारी गर्ने काम रोकिएको छैन । एकतिर सरकारले पीडितहरुलाई न्याय दिलाउने भन्छन् अर्कोतिर अदालतबाट पीडितलाई पक्राउ गर्ने पूर्जी आउँछन् । हामी अच्चमित छौं । पीडितको न्यायका लागि काम गरिरहेका छौं गौरी बहादुर कार्की अध्यक्ष, लेनदेन सम्बन्धी जाँचबुझ आयोग जनकपुरधाम, धनुषा हामीले आयोगबाट दखास्त लिने काम गरिरहेका छौं । पहिला जिल्ला प्रशासन कार्यालयमा उजुरी परेको थियो । त्यो उजुरीमा सबै विवरण खुलेको थिएन । हामीले अहिले साहुको डिटेल विवरण खुल्ने गरि पीडितबाट निवेदन संकलन गरिरहेका छौं । पीडितले कति ऋण लिएको, अहिलेसम्म कति साँवा र ब्याज बुझाए, साहुलाई कुन कित्ता नम्बरको जग्गा पास गरेको, कहिले पास गरिदिएको, कसको नामको जग्गा पास गरिदिएको जस्ता विवरण सहितको निवेदन लिइरहेका छौं । सबै विवरण खुल्ने गरि निवेदन फारम तयार गरेर ७७ वटै जिल्ला प्रशासन कार्यालयबाट निवेदन संकलन भइरहेको छ । सबै जिल्ला प्रशासन कार्यालयमा पीडित सहायता कक्ष स्थापना गरेका छौं । त्यहाँबाट निःशुल्क फारम दिइन्छ । ऋण लिँदाको प्रमाण छ भने त्यसको फोटो कपी निवेदन साथ पेश गर्न भनेका छौं । जिल्ला प्रशासनका कर्मचारीले कम्युटराइज गरेर पीडितहरुको निवेदन अनलाईन सिस्टमबाट आयोगमा पठाइरहेका छन् । हिमाली भेगमा पीडित देखिएको छैन । ३१ गतेसम्म दखास्त दिने समय दिएका छौं । सबै पीडित जिल्ला पुग्न सकेको छैन समय थप्न माग गरिएको छ । हामी त्यो बिषयमा सबैसंग सल्लाह गरेर समय थप्छौं ।हामी जिल्ला जिल्लामा पुगेर राजनीतिक दल, पीडितहरुसंग समस्या समाधानका लागि सबैलाई बोलाएर सुझाव लिइरहेका छौं ।"
"टिपरको ठक्करबाट स्कुटर चालकको मृत्यु, मोरङको नेताचोकमा तनाव","विराटनगर : मोरङको ग्रामथान गाउँपालिका६ नेताचोकमा बुधबार दिउँसो टिपरले ठक्कर दिँदा स्कुटर चालक पुरुषको मृत्यु भएको छ। प्रहरीका अनुसार विराटनगरविराटचोक सडकखण्ड हुँदै उत्तरबाट दक्षिणतर्फ आइरहेको प्रदेश १०५००१ प ३८६० नम्बरको स्कुटरलाई सोही दिशाबाट आउँदै गरेको बागमती प्रदेश ०३००१ ख ७४०२ नम्बरको टिपरले दिउँसो ४:४० बजेतिर ठक्कर दिँदा दुर्घटना भएको हो। दुर्घटनामा परेर स्कुटर चालक उदयपुरको चौदण्डीगढी नगरपालिका६ का ४६ वर्षीय चन्द्रकान्त काफ्लेको घटनास्थलमै मृत्यु भएको मोरङ ट्राफिक प्रमुख प्रहरी निरीक्षक (इन्सपेक्टर) सुनीलकुमार श्रेष्ठले बताए। उनका अनुसार तीव्र गतिमा रहेको टिपरले पछाडिबाट स्कुटरलाई ठक्कर दिएको प्रारम्भिक अनुसन्धानबाट खुलेको छ। झोलामा फेला परेको नागरिकताका आधारमा मृतकको पहिचान खुलेको जानकारी श्रेष्ठले दिए। दुर्घटनालगत्तै नेताचोकमा तनाव उत्पन्न भएको छ । दुर्घटनास्थलमा स्थानीयको भीड लागेको छ। टिपरका चालकको लापरबाहीले दुर्घटना भएको भन्दै आक्रोसित बनेका स्थानीयको अवरोधका कारण विराटनगरविराटचोक सडकखण्डमा सवारी आवागमन प्रभावित बनेको छ। आक्रोसित भीडले ढुंगामुडा गर्दै टिपरमा तोडफोड गरेको प्रहरीले जनाएको छ। प्रहरीका अनुसार तोडफोडबाट टिपरमा क्षति पुगेको छ। सम्झाईबुझाई गरेर जम्मा भएको भीडलाई घटनास्थलबाट हटाउने प्रयास भइरहेको मोरङ प्रहरीका प्रवक्ता डीएसपी (प्रहरी नायव उपरीक्षक) रन्जनकुमार दाहालले जानकारी दिए। दुर्घटनामा परेर १ जनाको मृत्यु भएको जानकारी आएको छ। अरु विस्तृत जानकारी प्राप्त भइसकेको छैन, उनले भने, घटनास्थलमा ठूलो भीड जम्मा भएको छ। स्थानीय आक्रोसित बनेका छन् । चरम लापरबाही गरेर टिपर चलाउने चालकलाई कारबाही हुनुपर्नेलगायतका माग राखेर आक्रोसित भीडले सवारी आवागमनमा अवरोध गरिरहेको प्रहरीले जनाएको छ। घटना अनुसन्धानको प्रक्रिया अघि बढाउन स्थानीयलाई सम्झाईबुझाई गरेर घटनास्थलबाट भीड हटाउने प्रयास भइरहेको डीएसपी दाहालले बताए। आक्रोसित भीडका कारण घटनास्थलमा सामान्य तनाव उत्पन्न भएको छ, उनले भने, भीडलाई साम्य पारेर घटना अनुसन्धानको प्रक्रिया सुरु गर्ने प्रयासमा छौं। दुर्घटनालगत्तै घटनास्थलमा टिपर छाडेर चालक भने फरार बनेका छन्। फरार चालकको पहिचान खुल्न बाँकी रहेको प्रहरीले जनाएको छ। डीएसपी दाहालले चालकको खोजी तीव्र पारिएको जानकारी दिए।"
"३० लाख सकियो, रोग सकिएन","भक्तपुर : सुनिता नेपाली २० वर्षकी भइन्। जो १० वर्षको उमेरदेखि बिरामी परिन्। अस्पतालमा गएर जँचाउँदा उनलाई आफूमाथि आकाशै खसेजस्तो महसुस भयो। रिपोर्टमा मिर्गौलामा दाग देखिएकाले उनको मिर्गौला फेल भएको जनाइएको थियो। त्यसअघि पनि उनले गाउँमा कैयौं पटक मिर्गौला जँचाएकी थिइन्। तर, त्यतिबेला स्वास्थ्यचौकीमा खास रोग के हो भन्ने पुष्टि नगरी, तिम्रो मिर्गौलामा समस्या छ मात्रै भन्ने गरेको उनले बताइन्। उपचारको क्रममा परिवारले हालसम्म झन्डै ३० लाख रुपैयाँ खर्च गरेको छ। जसका लागि जग्गाजमिन बिक्री गर्नुपर्यो। तर, यति हुँदा पनि निको नभएकाले उनका बाबु चिन्तित छन्। भक्तपुरस्थित मानव अंग प्रत्यारोपण केन्द्रमा बिरामीको उपचार भइरहेको छ। सातामा ३४ पटक डायलासिस गराउनुपर्छ। प्रत्येक पटक करिब ४ घण्टा समय लाग्ने उनले बताइन्। ओखलढुंगा लामेडाँडा मोलुङ गाउँपालिका२ की सुनिताले निराश हुँदै भनिन्, बुवाआमाको जग्गा र पैसा सबै सकियो। उपचार पनि पूरा भएको छैन, अब के गर्ने होला ? धेरै खर्च भएपछि उनलाई परिवारले पैसा दिन छाड्यो। त्यसैले गर्दा उनले धेरै दुःख कष्टका साथ विभिन्न काम गरेर पैसा जुटाउन थालिन्। उनले कहिले क्यान्टिनमा त कहिले क्याफेमा काम गरिन्। अहिले पनि कहिलेकाहीँ पैसा जुटाउनकै लागि आफूले डान्स बारमा काम गर्ने गरेको उनले सुनाइन्। धेरै ठाउँमा काम गर्दा गाह्रो भएर केही समयअघि मात्र क्यान्टिन र क्याफेमा काम छाडँे, उनले भनिन्। हुन त सुनिता विवाहित महिला हुन्। अन्तरजातीय विवाहका कारण श्रीमान्को परिवारसँग बस्ने अवस्था नभएको उनले सुनाइन्। उनी घरबाट टाढा आमाबुासँग बस्दै आएकी हुन्। रगतको समूह मिलेको खण्डमा पनि रगतको नाता भएका व्यक्तिले मात्र मिर्गौला दान दिन मिल्ने उनलाई चिकित्सकले बताएका छन्। मिर्गौलाको प्रत्यारोपण गर्न दान दिन चाहने व्यक्तिको पूरै शरिर जाँच्नुपर्छ। यसका लागि मात्र पनि ३ लाख रुपैयाँ खर्च हुने भएकाले त्यो जुटाउन पनि उनको परिवारलाई हम्मे परेको छ। डाइलासिस गरुन्जेल ठीक हुने र गर्न छाडेपछि बिरामीको मृत्यु हुने सम्भावना धेरै हुन्छ भन्ने सुनेपछि उनलाई झन् पीडा भएको छ। खुसीका साथ परिवारसँग बिताउँदै आएकी सुनितालाई उपचार नपाएर आफू मर्छु कि भन्ने चिन्ताले सताइरहन्छ। यही पीडाबाट मन भुलाउन उनी टिकटक भिडियो बनाउने, टिकटकमा लाइभ बस्ने जस्ता काम गर्छिन्। टिकटक लाइभमा बसेर साथीहरूसँग कुराकानी गर्दा पनि मन हलुंगो हुन्छ, अरूका पनि कुरा सुन्दा आफूलाई रमाइलो लागेर आउँछ, उनले भनिन्। (प्रशिक्षार्थी)"
पूर्वगृहमन्त्री खाँणका सहयोगी नरेन्द्र केसी पक्राउ,"काठमाडौं : नक्कली भुटानी शरणार्थी प्रकरणमा पूर्वगृहमन्त्री एवम् नेपाली कांग्रेस नेता बालकृष्ण खाँणका सहयोगी नरेन्द्र केसी पक्राउ परेका छन्। बुधबार बिहान केसीलाई पक्राउ गरिएको जिल्ला प्रहरी परिसर काठमाडौंका प्रमुख दानबहादुर कार्कीले जानकारी दिए। केसी तत्कालीन गृहमन्त्री खाणका स्वकीय सचिव हुन्। कार्कीका अनुसार पूर्वगृहमन्त्री खाँणलाई पनि प्रहरीले आज बिहान निवासबाट नै गिरफ्तार गरेको हो। यस अगाडि नै पक्राउ गर्ने चेतावनीपश्चात अनुसन्धानमा सहयोग गर्ने भन्दै काठमाडौं प्रहरी परिसरमा पुगेका थिए। परिसरले खाँणलाई आवश्यक परेको बेला बयानका लागि उपस्थित हुने कागज गराएर छोडेको थियो। पक्राउ नगर्न राजनीतिक दबाब भएपनि शरणनार्थी प्रकरणमा खाँणकी पत्नी मञ्जुले पनि रकम बुझेको अडियो सार्वजनिक भएपछि प्रहरीमाथि पक्राउ गर्न दबाब थियो। पक्राउ परेकाहरुले नै प्रहरीलाई अडियो प्रमाण बुझाएका छन्। थप अनुसन्धानका लागि प्रहरीले आज पूर्वगृहमन्त्री खाँणलाई पक्राउ गरेको हो । नक्कली भुटानी शरणार्थी प्रकरणमा कांग्रेस, एमालेका शीर्ष नेता, श्रीमती र छोराछोरी, सरकारी उच्चपदस्थ कर्मचारी संलग्न भएको खुलेपछि राजनीति वृत तरंगित बनेको छ। संलग्नलाई कारबाही गर्न नागरिकस्तरबाट चर्को दबाब परेको छ। नक्कली भुटानी शरणार्थी प्रकरणमा पक्राउ परेकाहरुले दिएको बयानका आधारमा प्रहरीले धमाधम पक्राउ गर्न थालेको हो। प्रहरीले यस प्रकरणमा तत्कालीन गृहसचिव टेकनारायण पाण्डेलगायत अभियुक्तलाई पक्राउ गरिसकेको छ। पक्राउ पर्नेमा तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसहित केशव दुलाल, सानु भण्डारी, सागर राई, सन्देश शर्मा, टंककुमार गुरुङ र एमाले सचिव टोपबहादुर रायमाझीका छोरा सन्दीप रायमाझी छन्। टोपबहादुरलगायत केही फरार रहेका जनाइएको छ। नक्कली भुटानी शरणार्थी प्रकरणमा मंगलबार काठमाडौंको शंखमूलबाट टोखाका रामशरण केसी र मोरङका गोविन्द चौधरी पनि पक्राउ परेको काठमाडौं उपत्यका अपराध अनुसन्धान कार्यालयका सूचना अधिकारी रवीन्द्र रेग्मीले बताए। पक्राउ परेकाहरूले ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाउने गरेको उनीहरूमाथि आरोप छ। यो पनि पढ्नुहोस नक्कली भुटानी शरणार्थी प्रकरण : पूर्वगृहमन्त्री बालकृष्ण खाँण पक्राउ अनुसन्धानका लागि पूर्वगृहमन्त्री खाँणलाई परिसर ल्याइयो"
सिंचाइ कार्यालय बुटवलका तत्कालीन प्रमुख इच्छाकुमार श्रेष्ठसहित पाँचजनाविरूद्ध करोड बढिको भ्रष्टाचार मु्द्दा,"काठमाडौं : भूमिगत जलस्रोत तथा सिंचाइ विकास डिभिजन कार्यालय बुटवलका तत्कालीन कार्यालय प्रमुख इच्छाकुमार श्रेष्ठसहित पाँचजनाविरूद्ध भ्रष्टाचार मुद्दा दायर भएको छ। उजुरीका आधारमा अनुसन्धान हुँदा तत्कालीन कार्यालय प्रमुख इच्छाकुमार श्रेष्ठ,इन्जिनियर संतोष कुमार दास,लेखापाल नेत्रप्रसाद मरासिनीविरूद्ध बुधबार विशेष अदालत काठमाडौंमा भ्रष्टाचार मुद्दा दायर भएको अख्तियार दुरूपयोग अनुसन्धान आयोगका प्रवक्ता भोला दाहालले जानकारी दिए। आर्थिक वर्ष २०७४०७५ मा ठेकेदार र उपभोक्ता समितिमार्फत् नवलपरासी देवचुली र दुम्किवासमा ट्युबवेलको काम भएकोमा हालसम्म एमएस फिटिङ आउटलेट को निर्माण नै नभएता पनि कार्यालयले भुक्तानी गरिसकेको भन्ने उजुरी निवेदनमा अनुसन्धान हुँदा सो कार्यमा झुट्टा विल भरपाई बनाइ सार्वजनिक सम्पत्तिको हानीनोक्सानी समेत गरेको पाइएकाले उनीहरूविरूद्ध सजायमागसहित आरोपपत्र दायर भएको अख्तियारले जनाएको छ। कार्यालय प्रमुख श्रेष्ठले पम्पहाउस स्टोरेज टंकी र वितरण प्रणाली निर्माण कार्यको ठेक्कामा सम्झौताअनुसारको काम नगरी नभएको कामलाई भए गरेको भनी झुटो विल बनाइ ९ लाख ३२ हजार ५४८ रुपैयाँ भ्रष्टाचार गरेको अख्तियारको ठहर छ। यस्तै कार्यालय प्रमुख श्रेष्ठले ठेक्काको म्याद थप तथा बीचैमा काम छोड्ने ठेकेदारलाई नियमानुसारको कारबाही भुक्तानीसमेत दिइ ठेक्काको काम पूरा नहुनेगरी बीचैमा काम अलपत्र पारी ५३ लाख ७५ हजार २०० रुपैयाँ भ्रष्टाचार गरेको अनुसन्धानबाट खुलेको अख्तियारले जनाएको छ। भ्रष्टाचारजन्य कसूर पुष्टि हुन आएकाले श्रेष्ठलाई ५३ हजार ७५ हजार २०० रुपैयाँ विगोसहित सजायको माग गरिएको छ। यस्तै,भूमिगत जलस्रोत तथा सिंचाइ विकास डिभिजन कार्यालयका इन्जिनियर दासले उक्त निर्माण कार्यमा नापजाँच गरी तयार गरेको कागजातमा ठेकेदारले फिल्डमा गरेको वास्तविक कामभन्दा बढि काम गरेको देखाइ झुट्टा विल बनाइ ९ लाख ३२ हजार ५४८ रुपैयाँ भ्रष्टाचार गरेको पाइएको छ। दासले ठेक्काको उद्देश्य पूरा नहुने गरी बीचमै काम अलपत्र पारी लगानीको प्रतिफल शून्य हुनेगरी भए गरेको कामबाट ५३ लाख ७५ हजार २०० रुपैयाँ भ्रष्टाचार गरेको पाइएकाले सोही रकमबमोजिम विगो कायम गरी भ्रष्टाचार मुद्दा दायर भएको हो। लेखापाल मरासिनीले ठेक्का सम्झौताको बैधता र अस्तित्व नै समाप्त हुनेगरी भए गरेको कामबाट सरकारलाई ५३ लाख ७५ हजार २०० रुपैयाँ हानीनोक्सानी गरेको अनुसन्धानबाट खुलेको अख्तियारले जनाएको छ। यस्तै ठेकेदार गुरूङ र भट्टराईले निर्माण कार्यको ठेक्कामा फिल्डमा गरेको वास्तविक कामभन्दा नापी किताबमा नभएको कामलाई बढि काम गरेको देखाइ झुट्टा विल बनाउन लगाइ ६३ लाख ७ हजार ७४९ रुपैयाँ भ्रष्टाचार गरेको पाइएकाले दुवैमाथि सोही मूल्य बराबरको विगोसहित सजायको माग गरिएको छ।"
"अर्घाखाँचीमा आगो निभाउने क्रममा जलेका ३ जनाको मृत्यु , १ गम्भीर","अर्घाखाँची : अर्घाखाँचीको भुमिकास्थान नगरपालिकामा लागेको आगो निभाउने क्रममा जलेर ३ जनाको मृत्यु भएको छ। मंगलबार दिउँसो भुमिकास्थान नगरपालिका २ तिरतिरे खोला गाउँका पदम वेल्वासेको घरमा सल्किएको आगो निभाउने क्रममा घाइते भएका तीन जनको मृत्यु भएको हो। घाइतेलाई जिल्ला अस्पताल सन्धिखर्कमा उपचारपछि थप उपचारका लागि मिसन अस्पताल पाल्पा रिफर गरिएको थियो। थप उपचारका लागि लैजादै गर्दा उनीहरुको मृत्यु भएको उपचारमा संलग्न स्थानीय विष्णु वेल्वासेले बताए। आगोलागिमा परि घाइते भएका भुमिकास्थान २ तिरतिरे गाउँका ७२ बर्षिय पिताम्बर वेल्वासेको उपचारको लागि लैजादै गर्दा पाल्पाको रामपुरमा, ५५ वर्षीय पदम वेल्वासेको नारायणघाट नजिकै र ५२ वर्षीय घनश्याम वेल्वासेको काठमाडौं किर्तिपुर अस्पतालमा पुगेपछि मृत्यु भएको हो। ३६ वर्षीय माधव वेल्वासेको अवस्था गम्भीर रहेको अस्पतालमा उपचाररत चिकित्सकहरुले बताएका छन्। ८ घर गोठ जलेर नष्ट सन्धिखर्क नगरपालिका४, वाङलामा रहेको मुस्लिम बस्तीमा आगोलागी हुँदा आठ घरगोठ जलेर नष्ट भएका छन्। कम्तीमा ४ भैंसी जलेका छन्। कुखुरा फर्ममा आगोलागि हुँदा ८ सयभन्दा बढी कुखुरा जलेर नष्ट भएको प्रहरीले जनाएको छ। आगलागीले मुस्लिम बस्तीका खैरे मियाँ, रजिम मियाँ, काला मियाँ, सम्सु मियाँ, जमालदिन मियाँ, सफी मियाँ र समसेर मियाँका ८ घरगोठ जलेर नष्ट भएका छन्। नेपाल प्रहरी, सशस्त्र प्रहरी, स्थानीय वासिन्दा र जनप्रतिनिधिको सक्रियतामा आगो नियन्त्रणमा आएको छ। यो पनि पढ्नुहोस आगो निभाउने क्रममा जलेर ५ जना गम्भीर घाइते"
आगोले जलेर एकै गाउँका चारजनाको मृत्युपछि अर्घाखाँचीको तिरतिरे शोकमा,"सन्धिखर्क : आगोले जलेर एकै गाउँका चारजनाको मृत्यु भएपछि अर्घाखाँचीको भुमिकास्थान नगरपालिकाको सिंगो गाउँनै शोमा डुबेको छ । भुमिकास्थान नगरपालिका २ ढाकाबांगमा आगो निभाउने क्रममा घाइते भएका चारजनाको उपचारको क्रममा मृत्यु भएपछि सिंगो तिरतिरे शोकमा डुबेको हो । मंगलबार दिउँसो भुमिकास्थान नगरपालिका २ तिरतिरे खोला गाउँका पदम वेल्वासेको घरमा सल्किएको आगो निभाउने क्रममा घाइते भएका एकै गाउँका चारैजनाको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्द रिजालले बताए । घाइतेलाई जिल्ला अस्पताल सन्धिखर्कमा उपचारपछि थप उपचारका लागि मिसन अस्पताल पाल्पा रिफर गरिएको थियो । पाल्पामा उपचार हुन नसकेपछि काठमाडौं रिफर गरिएकोमा उपचारको लागि लैजादै गर्दा केहीको बाटोमा र केहीको उपचारको क्रममा मृत्यु भएको जिल्ला प्रहरी कार्यालयका प्रमुख रिजालको भनाइ छ । आगोलागीमा परि घाइते भएका भुमिकास्थान २ तिरतिरे गाउँका ७२ वर्षीय पिताम्बर वेल्वासेको उपचारका लागि लैजाँदै गर्दा पाल्पाको रामपुरमा, ५५ वर्षीय पदम वेल्वासेको नारायणघाट नजिकै र ५२ वर्षीय घनश्याम वेल्वासेको काठमाडौं कीर्तिपुरको बर्न अस्पतालमा र ३६ वर्षीय माधव वेल्वासेको उपचारको क्रममा सोही अस्पतालमा मृत्यु भएको स्थानीय विष्णु वेल्वासेले बताए। आगोलागीमा परेर घाइते भएकी २६ वर्षीय अस्मिता बेल्वासेको अवस्था सुधारोन्मुख छ । उनको पाल्पाको मिसन अस्पतालमा उपचार भइरहेको छ । आगोलागीले ज्यान गुमाएका घरपरिवारमा रहेका आफन्तलाई भेटेर घटनाको बारेमा प्रमुख जिल्ला अधिकारी मिना अर्याललगायतको टिमले जानकारी लिनुका साथै राहात समेत प्रदान गरेको छ । प्रमुख जिल्ला अधिकारीको नेतृत्वमा गएको जिल्ला स्तरीय सुरक्षा प्रमुखहरुको टोलीले घटनास्थलमा गएर आगलागीको प्रकृति, मृतकका परिवारको अवस्था र आगो लाग्नुको कारणबारे जानकारी लिएको प्रमुख जिल्ला अधिकारी अर्यालको भनाइ छ । आगलागीमा परेर ज्यान गुमाएका चारजनाको परिवारलाई तत्कालका लागि ५० हजार रुपैयाँका दरले राहात उपलब्ध गराउने अर्यालले बताइन्। मंगलबार नेपाल प्रहरी,सशस्त्र प्रहरी,स्थानीयबासी र जनप्रतिनिधिको सक्रियतामा आगो नियन्त्रणमा लिएसँगै अन्य घरहरू जोगिएका थिए । यो पनि पढ्नुहोस अर्घाखाँचीमा आगो निभाउने क्रममा जलेका ३ जनाको मृत्यु , १ गम्भीर अर्घाखाँचीमा आगो निभाउने क्रममा जलेर घाइते भएका चारैजनाको मृत्यु"
"आगलागीमा परी १२ जना कामदार घाइते, चार जनाको अवस्था चिन्ताजनक","दैलेख : दैलेखमा आगलागीममा परेर १२ जना कामदार घाइते भएका छन्। आठबीस नगरपालिका६ को माल्ले सामुदायिक वनमा लागेको आगोमा परेर १२ जना घाइते भएका हुन्। घाइतेमध्ये चार जनाको अवस्था गम्भीर रहेको स्थानीय बलबहादुर थापाले बताए। घाइतेहरू प्रधानमन्त्री रोजगार कार्यक्रमअन्तर्गत गोरेटो बाटो निर्माणमा खटिएका कामदार हुन्। थापाका अनुसार आगलागीमा परेका १२ जना प्रधानमन्त्री रोजगार कार्यक्रमअन्तर्गत गोरेटो बाटो निर्माणमा गएका थिए । १२ जना प्रधानमन्त्री रोजगार कार्यक्रमअन्तर्गत गोरेटो बाटो खन्न खटिएका थिए। तलबाट कसले आगो लगायो थाहा भएन्, बाटो निर्माणको काम गर्दैगर्दा एक्कासी आगोको लप्को आएपछि भागदौड मच्चिएको रहेछ, थापाले भने भाग्ने क्रममा नजिकैको ओडोरमा पुग्न सफल हुनेहरू सामान्य घाइते भएका छन्। जिल्ला प्रहरी कार्यालय दैलेखका अनुसार गोरेटो बाटो निर्माणमा खटिएका भैरव विकको अवस्था चिन्ताजनक छ। उनको शरीर जलेको प्रहरीले जनाएको छ। अन्य तीन जना पनि गम्भीर घाइते छन्। गम्भीर घाइते हुनेहरूमा नैना विक, बसुन्धरा विक र प्रकाश विक रहेको प्रहरीले जानकारी दिएको छ। अन्य ८ जना सामान्य घाइते छन्। घाइतेहरूको उद्धार गरी आठबीस नगरपालिका४ स्थित राकमकर्णाली आधारभूत अस्पतालमा उपचारका लागि प्राथमिक उपचार भइरहेको नगरपालिकाका उपप्रमुख कल्पना थापाले बताइन्। गम्भीर घाइते भएका चार जनालाई थप उपचारका लागि हेलिकोप्टरमार्फत् सुर्खेतस्थित प्रदेश अस्पतालमा पठाउने तयारी भइरहेको उनले बताइन्। सामान्य घाइते भएकालाई समेत थप उपचारका लागि सुर्खेत पठाइने उपप्रमुख थापाको भनाइ छ।"
आफ्नै विहेको गहना बोकेर हिँडेका शुलभ घरै नपुगी अस्ताए,"बुटवल : घरका जेठा छोरा शुलभ विहेको तयारीमा थिए। पुर्ख्यौली घर रुकुमपूर्व भए पनि लामो समयदेखि उनको परिवार प्युठानस्थित झिमरुक गाउँपालिका४ बांगेफेदीमा बसोबास गर्दै आएका छन्। काठमाडौं र बुटवलस्थित ट्राफिक चोकमा जेनश नामक कन्सल्टेन्सीका सञ्चालकसमेत रहेका शुलभ शाह पाँच दिनअघि काठमांडौंबाट घरको यात्रा तय गरे। एकदिन बुटवलको बसाइपछि सोमबार उनी प्युठानतिर लागे। पारिवारिक स्रोतका अनुसार केही महिनापछि विहेको तयारीका लागि पारिवारिक सरसल्लाहका लागि जाँदै थिए उनी। आफ्नै विहेका लागि झोलामा करिब पाँच तोला सुनका गरगहना बोकेर उनी बुटवलबाट घरको यात्रा तय गरेका थिए। तर, विहेको सपना त पूरा भएन नै, २४ वर्षीय शुभल घरमै नपुगी बीचबाटोमै अस्ताए। उनको दुर्घटनामा निधन भयो। उनी दुर्घटना भएको ठाउँबाट घरसम्म पुग्न करिब दुई घण्टा लाग्छ। प्युठानको सरुमारानी गाउँपालिका६ स्थित मोतीपुरमा उनी सवार लु५८प ६१२० नम्बरको मोटरसाइकल दुर्घटना भयो। टाउकोमा गम्भीर चोट लागेको शाहको उपचारको क्रममा जिल्ला अस्पताल विजुवारमा निधन भयो। मोटरसाइकल अनियन्त्रित भएर दुर्घटना भएको जिल्ला प्रहरी कार्यालय प्युठानले जनाएको छ। उनको निधनले सिंगो गाउँ शोकमा डुबेको छ।"
आउँदो मनसुनमा कम वर्षा हुने,"जेठ १८ देखि असोज १३ सम्म चार महिना अवधिलाई मनसुन भनिन्छ। त्यसबेला औसतभन्दा कम वर्षा हुँदा तापक्रम वृद्धि हुने आकलन गरिएको छ। काठमाडौं : आउँदो मनसुन अवधिमा सरदरभन्दा कम वर्षा हुने देखिएको छ। यसको सम्भावना ३५ देखि ५५ प्रतिशत रहेको आकलन जल तथा मौसम विज्ञान विभागले गरेको छ। यसको असर जलस्रोेत, ऊर्जा, कृषिलगायत क्षेत्रमा देखिन सक्ने विज्ञ बताउँछन्। सम्बन्धित निकायहरूले पूर्वतयारी अपनाउनुपर्ने सुझाव उनीहरूले दिएका छन्। जेठ १८ देखि असोज १३ सम्म चार महिना अवधिलाई मनसुन भनिन्छ। त्यसबेला औसतभन्दा कम वर्षा हुँदा तापक्रम वृद्धि हुने आकलन गरिएको छ। तराईका जिल्लामा गत अप्रिलमा ४२ डिग्री तापक्रम पुग्दा हिटवेभ सामना गर्नुपरेको थियो। आउँदो मनसुनमा पनि हिटवेभको सामना गर्नुपर्ने हुन सक्ने आकलन विज्ञले गरेका छन्। तर, ठाउँअनुसार फरकफरक संभावना देखिएका छन्। वरिष्ठ मौसमविद् वरुण पौडेलका अनुसार औसतभन्दा कम वर्षा हुँदा मोटामोटी सबै क्षेत्रमा असर गरे पनि कृषिमा धेरै प्रभाव पर्छ। यस आकलनले कम पानीमा कस्ता धान लगाउने अथवा के गर्ने भन्ने विषयमा योजना बनाउन सहयोग हुने उनको भनाइ छ। प्रत्येक दिन होइन चार महिनामा समग्र वर्षा कम हुन्छ भन्ने हो। १५ दिन मज्जाले पानी परेर तीन महिना खडेरी हुन सक्छ, पौडेलले भने, एक महिना पानी परेर तीन महिना सुक्खा हुन सक्छ। पानी कम पर्छ भनेर चुप लागेर बस्ने अवस्था नरहेको उनले बताए। विश्व मौसम संगठन, अन्तर्राष्ट्रिय मौसममा अनुसन्धान गर्ने वैज्ञानिकले निकालेको आकलनअनुसार नेपालले पनि आकलन गरेको जनाइएको छ। कृषिलगायत विभिन्न क्षेत्र, नीति निर्माणमा काम लागोस् भन्ने हो। मनसुनलाई नजिकबाट नियालेर अपडेट पनि गर्ने छौं। अर्को महिना पुनः विज्ञप्ति निकाल्छौं, पौडेलले भने। उनका अनुसार मनसुनमा सरदरमा १५ सय मिलिमिटर पानी मुलुकभरि पर्छ। तर, प्रत्येक जिल्लाअनुसार सरदर निकालिन्छ। उदाहरणका लागि सयलाई औसत वर्षा मान्दा ९० अथवा १ सय १० भए औसत नै मानिने उनको भनाइ छ। तर, ९० भन्दा कम भए औसतभन्दा कम र १ सय १० भन्दा बढी भएको औसतभन्दा बढी मानिन्छ। वर्षा कम हुँदा, बादल कम लाग्छ। बादल कम भएपछि अधिकतम तापक्रम बढ्छ। मनसुनमा सामान्य वर्षा हुँदा जति तापक्रम हुन्छ। वर्षा नहुँदा जमिन बढी तातिने हुन्छ। त्यसले हिटवेभले समस्या हुन सक्छ। विभागका अनुसार कर्णाली प्रदेशको प्रायजसो भूभाग, गण्डकीको धेरैजसो भूभाग, सुदूरपश्चिमको मध्य र उत्तरका केही भूभाग, लुम्बिनीका मध्य तथा पश्चिमी भूभाग, कोसीका दक्षिणी भूभागमा सरदरभन्दा कम वर्षा हुने संभावना ४५ देखि ५५ प्रतिशत छ। कोसीको पश्चिमी भूभाग, बागमतीका धेरैजसो ठाउँ, लुम्बिनीका केही भाग र सुदूरपश्चिमको कञ्चनपुर, कैलाली, बैतडी, बझाङमा सरदरभन्दा थोरै वर्षाको संभावना ३५ देखि ४५ प्रतिशत छ । तापक्रम पनि सरदरभन्दा धेरै हुने आकलन छ। सुदूरपश्चिमको पूर्वी, दक्षिणी भूभाग, लुम्बिनी प्रदेशको पूर्वी, पश्चिमी तथा उत्तरी भाग, गण्डकीको दक्षिणी तथा मध्यभूभाग, बागमतीको मध्य तथा दक्षिणी भूभाग र मधेस प्रदेशको पश्चिमी भूभागमा अधिकतम तापक्रम सरदरभन्दा बढी हुने संभावना ४५ देखि ५५ संभावना रहेको छ। अन्य भूभागमा ३५ देखि ४५ प्रतिशत छ। औसतभन्दा कम वर्षा हुँदा मोटामोटी सबै क्षेत्रमा असर गरे पनि कृषिमा धेरै प्रभाव पर्छ। यस आकलनले कम पानीमा कस्ता धान लगाउने अथवा के गर्ने भन्ने विषयमा योजना बनाउन सहयोग पुग्नेछ।  वरुण पौडेल, मौसमविद् विभिन्न सामुद्रिक, भूमण्डलीय र जैविक प्रणालीमा निर्भर हुन्छ। यस आकलन तयार गर्दा नेपालको मनसुन सिजनको जलवायुमा प्रभाव पूर्वी प्रशान्त महासागरमा विकसित हुने एन्सो तथा हिन्द महासागरमा विकसित हुने दुई ध्रुवीय प्रणालीको हालको अवस्था, जलवायु प्रारूपहरूको मनसुन सिजनको आकलन, युरोप, एसियामा गत हिउँदमा परेको हिउँ, अन्तर ऋतु परिवर्तनशीलता लगायतको मध्यनजर गरिएको छ। जल तथा मौसम विज्ञान विभागकी उपमहानिर्देशक अर्चना श्रेष्ठका अनुसार विभिन्न विश्वव्यापी मोडल हेरेर विश्वासनीय मोडल सेन्टरहरूबाट तथ्यांक केलाएर आकलन गरिन्छ। आकलन गरिएको तथ्यांक निकाल्नुको कारण अनुकूलनका कामलगायत अन्य सन्देश दिन खोजिएको हो। वर्षा कम हुने संभावना नेपालभरि नै छ। नदीनालामा पानी कम हुने, जलस्रोत, ऊर्जा, खानेपानीलगायतका विषयमा ध्यान दिनुपर्ने हुन्छ। कृषिमा बीउ लगाउँदा सुक्खा सहने खालको लगाउनुपर्ने हुन्छ। लगाइ सकेको बालीलाई जोगाउन कृषि विशेषज्ञको सुझाव लिने, पानी नभए त्यसको विकल्प के हुन्छ ? यस आकलनले यस्ता समस्याको सम्बोधन गर्न सक्नेछ। श्रेष्ठका अनुसार सरदर वर्षा र तापक्रम कम विभिन्न कुरामा निर्भर हुन्छ। प्रशान्त महासागरको समुद्र तटहको तापक्रममा भर पर्छ। यो परिवर्तनशील हुन्छ। विभिन्न महासागरको समुद्री सतहको तटहमा पनि भर पर्छ। युरोपियन हिमशृंखलामा औसत हिउँ कति छ त्यसले भर पर्छ। माथिल्लो तहको वायुमण्डलमा पनि भर पर्छ। विभिन्न कुरामा भर पर्ने भएकाले कहिलेकाहीँ १ सय प्रतिशत मिल्छ भन्ने होइन। तर, पनि आकलन मिल्दै आएको छ । तर औसतभन्दा कम वर्षा हुनु भनेको मौसम कमजोर गराउने तत्वहरू सक्रिय हुनु हो। तर, यसै बीचमा पनि एउटा, दुइटा चरम मौसमी घटना हुन सक्छ, श्रेष्ठले भनिन्, विपद्का संख्या कम होलान। तर, विपद् हुने संभावना हुनसक्छ। सरदरभन्दा कम पानी पर्नुलाई जलवायु परिवर्तनको असर भन्न नमिल्ने श्रेष्ठले बताइन्। मनसुनमा हरेक वर्ष एउटै कहिल्यै हुँदैन। कहिले सरदरभन्दा बढी र कम हुन्छ। मौसमको आन्तरिक परिवर्तनशीला (इन्टरनल भेरीबिलिटी) का कारण भएको हो। तर, औसत नै परिवर्तन भयो भने चाहिँ जलवायु परिवर्तनको असर भन्न मिल्ने जनाइन्। उनले थपिन्, मनसुनको सुरु हुने र अन्त्य हुने समय फरक भएको छ। त्यो कुरा जलवायु परिवर्तनको संकेत हुनसक्छ। तर, अध्ययन गरेरै मात्रै भन्न सकिन्छ। मनसुनमा वर्षभरि हुने वर्षाको ८० प्रतिशत पानी पर्छ। अहिले संसारभरमा (बारम्बारता) फ्रिक्वेन्सी र इन्टेनसिटी (क्षति बढी गर्ने खालको) वर्षा हुने गरेको पनि उनले जनाइन्। अहिलेसम्म झरी पर्ने ट्रेन्ड अक्टोबर, नोभेम्बरमा ४ प्रतिशत डिसेम्बर, जनवरी, फेब्रुअरी ४ प्रतिशत मार्च, अप्रिल, मेमा १२ प्रतिशत जुन, जुलाई, अगस्ट, सेप्टेम्बरमा ८० प्रतिशत"
अर्घाखाँचीमा आगो निभाउने क्रममा जलेर घाइते भएका चारैजनाको मृत्यु,"सन्धिखर्क : अर्घाखाँचीको भुमिकास्थान नगरपालिकामा लागेको आगो निभाउने क्रममा जलेर घाइते भएका एकै गाउँका ४ जनाको मृत्यु भएको छ । मंगलबार दिउँसो भुमिकास्थान नगरपालिका २ तिरतिरे खोला गाउँका पदम वेल्वासेको घरमा सल्किएको आगो निभाउने क्रममा घाइते भएका एकै गाउँका चारैजनाको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्द रिजालले बताए। कीर्तिपुरको वर्न अस्पतालमा उपचाररत ३६ वर्षीय माधव वेल्वासेको आज बिहान मृत्यु भएको थियो। घाइतेलाई जिल्ला अस्पताल सन्धिखर्कमा उपचार पछि थप उपचारका लागि मिसन अस्पताल पाल्पा रिफर गरिएको थियो । पाल्पामा उपचार हुन नसकेपछि काठमाडौं रिफर गरिएकोमा केहीको बाटोमा र केहीको उपचारको क्रममा मृत्यु भएको जिल्ला प्रहरी कार्यालयका प्रमुख रिजालले बताए। आगोलागीमा परि घाइते भएका भुमिकास्थान २ तिरतिरे गाउँका ७२ वर्षीय पिताम्बर वेल्वासेको उपचारको लागि लैजादै गर्दा पाल्पाको रामपुरमा,५५ वर्षीय पदम वेल्वासेको नारायणघाट नजिकै र ५२ वर्षीय घनश्याम वेल्वासेको काठमाडौं कीर्तिपुरको वर्न अस्पताल मृत्यु भएको स्थानीय विष्णु वेल्वासेले जानकारी दिए। । नेपाल प्रहरी, सशस्त्र प्रहरी, स्थानीय वासिन्दा र जनप्रतिनिधिको सक्रियतामा आगो नियन्त्रणमा लिएसँगै अन्य घरहरू जोगिएका छन् । सन्धिखर्क नगरपालिकाको वडा नम्बर४, वाङलामा रहेको मुस्लिम बस्तीमा आगोलागि हुँदा आठ घरगोठ जलेर नष्ट भएका छन् । कम्तीमा ४ भैंसी जलेका छन् । कुखुरा फर्ममा आगोलाग्दा ८ सय बढी कुखुरा जलेर नष्ट भएको प्रहरीले जनाएको छ । आगलागीले मुस्लिम बस्तीका खैरे मियाँ, रजिम मियाँ, काला मियाँ, सम्सु मियाँ, जमालदिन मियाँ, सफी मियाँ र समसेर मियाँका ८ घरगोठ जलेर नष्ट भएका छन् । नेपाल प्रहरी, सशस्त्र प्रहरी, स्थानीय र जनप्रतिनिधिको सक्रियतामा आगो नियन्त्रणमा आएको छ ।"
साबुन उत्पादनमा वनकरिया महिला,"हेटौंडा : मकवानपुरको मनहरी गाउँपालिका४ स्थित ट्वाङ्ग्रामा बसोबास गर्ने वनकरिया समुदायका महिलाले साबुन उत्पादन गर्न थालेका छन्। सरकारले अति सिमान्तकृत र लोपोन्मुख जातिको सूचीमा राखेको वनकरिया समुदायका महिलाले स्थानीय स्तरमा प्राप्त कच्चा पदार्थबाट साबुन उत्पादन सुरु गरेका हुन्। अन्य समुदायभन्दा पछाडि परेका उनीहरू साबुन उत्पादनसँगै आयआर्जनको बाटो खुलेको छ । राष्ट्रिय आदिवासी जनजाति महिला मञ्चले वनकरिया समुदायमै गएर २५ महिलालाई तीन दिनको तालिम दिएको थियो। दैनिक खर्च जोहोको निम्ति जंगलमा निउरो टिप्दै समय बिताउने महिलाहरू तालिमपश्चात् साबुन उत्पादन गर्न थालेका छन्। उनीहरूले स्थानीय स्तरमै प्राप्त हुने घिउकुमारी र तीतेपातीबाट नुहाउने साबुन बनाउन सुरु गरेका हुन। तत्कालका लागि साबुन उत्पादन गर्न आवश्यक औजारहरूसमेत मञ्चले प्रदान गरेको समुदायकी अगुवा सन्तोषी वनकरियाले बताइन्। मञ्चले समूहका लागि साबुन बनाउन पाँच फर्मा दिएको छ। उक्त औजारबाट एक पटकमा ६ देखि २४ वटासम्म साबुन बनाउन सकिन्छ। अब साबुन बनाउन त सिक्यौं तर यसलाई निरन्तरता दिँदै साबुन बनाउन आवश्यक कच्चा पदार्थको जोहो गर्दै बजारमा लगेर बिक्री गर्न चुनौती छ, सन्तोषीले भनिन्। घिउकुमारी र तीतेपाती रोप्ने र संरक्षण गर्न सुरु गरेको उनले सुनाइन्। उनीहरूले उत्पादन गरेको साबुनको बजारीकरणका लागि खोल र ब्रान्डिङ गर्न तयारी गरेका छन्। साबुन उत्पादनलाई संस्थागत गर्न वनकरिया महिला विकास संघ नामक संस्थाबाट संस्थागत रूपमा नै अघि बढ्ने तयारी गरेको सन्तोषीले बताइन्। उत्पादित साबुनको मूल्य निर्धारण गरिसकेका छैनन्। समूहमा छलफल गरेर लागत हिसाब गरेर मात्रै मूल्य तोक्ने तयारीमा रहेको उनले जनाइन्। लामो समय फिरन्ते जीवनशैली बिताएर जीवन निर्वाह गरिरहेका उनीहरू पछि एकीकृत भई समुदायमै बस्न सुरु गरेका हुन्। २०६२ सालबाट त्यहाँको कबुलियती वनमा तत्कालीन समयमा सरकारले नै उनीहरूलाई बस्न दिएको हो। उनीहरूले बसोबास गरेकै स्थानमा सामूहिक रूपमा लालपुर्जा माग गर्दै आएका छन्। लामो समयदेखि १९ घरधुरी वनकरिया समुदाय सो क्षेत्रमा बसोबास गर्दै आएता पनि हालसम्म उनीहरूले जग्गाको लालपुर्जा पाएका छैनन्।"
फरार प्रतिवादी पक्राउ अभियान : लुटपाट र कुटपिट मुद्दाका १८ जना एकैदिन पक्राउ,"विराटनगर : कोसी प्रदेशमा प्रहरीले फरार प्रतिवादीलाई पक्राउ गर्न विशेष अभियान चलाएको छ । फौजदारी र देवानी मुद्दामा दोषी ठहर भइसकेका अपराधीलाई पक्राउ गर्न प्रहरीले सक्रियता बढाएको हो । विभिन्न अपराधिक घटनामा संलग्न भएर अदालतबाट दोषी ठहर भइसक्दासम्म कैद र जरिवाना भुक्तान नगरिकन लामो समयदेखि फरार रहेकालाई पक्राउ गर्न १४ वटै जिल्लामा प्रहरीको विशेष टोली परिचालित छ । अदालतसँग समन्वय गर्दै अपराधमा दोषी ठहर भएकाको विवरण संकलन गरेर प्रहरीले खोजी गरी उनीहरुलाई पक्राउ गरिरहेको हो । प्रहरीले प्रतिवादीलाई पक्रेर बुझाएपछि अदालतले कैद सजाय भुक्तानका लागि कारागार चलान गर्ने गरेको छ । जरिवाना तोकिएकालाई त्यसवापतको रकम लिएर छाड्ने गरिन्छ । जघन्य एवं सामान्य प्रकृतिका अपराधमा संलग्नहरु फरार हुँदा कैदवापतको धेरै वर्ष र जरिवानावापतको ठूलो रकम असुल हुन बाँकी छ । खोजी गरेर तिनलाई पक्राउ गर्न कोसी प्रदेशमा व्यापक प्रहरी परिचालन गरिएको हो । पक्राउ नपरेका अपराधी गाउँघरमा खुलेआम हिँडडुल गर्छन् । जसका कारण अपराधबाट पीडित बनेकाले न्यायको महसुस गर्न पाइरहेका छैनन् । उल्टै असुरक्षित महसुस गरेर पीडितले बस्नुपर्ने अवस्था छ । प्रहरी सक्रियतासँगै धमाधम फरार प्रतिवादी पक्राउ पर्न थालेपछि पीडितले न्यायको अनुभूति गर्न पाएको प्रहरी अधिकारी बताउँछन् । यसै सन्दर्भमा मोरङको जहदा गाउँपालिका र सुनवर्षी नगरपालिकाबाट एकैदिन १८ जना फरार प्रतिवादी पक्राउ परेका छन् । इलाका प्रहरी कार्यालय रंगेलीबाट प्रहरी निरीक्षक चन्द्रबहादुर खड्काको नेतृत्वमा खटिएको टोलीले लुटपाट र कुटपिट मुद्दाका फरार प्रतिवादीलाई बुधबार पक्राउ गरेको हो । अदालतले दोषी ठहर गरेर जरिवाना तोकिएका प्रतिवादीहरु त्यसवापतको रकम भुक्तानी नगरिकन लामो समयदेखि फरार थिए । पक्राउ पर्नेमा ११ जना लुटपाट र ७ जना कुटपिट मुद्दाका प्रतिवादी रहेका छन् । अदालतले न्यून जरिवाना गरेको भएपनि भुक्तान नगरिकन भागिरहेका उनीहरुलाई गाउँघरमै लुकिछिपी बसेको अवस्थामा पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार जिल्ला अदालत मोरङले लुटपाट मुद्दाका प्रतिवादीलाई २०७१ साल चैत २७ गते र कुटपिट मुद्दाका प्रतिवादीलाई २०७५ साल कात्तिक १८ गते जरिवानाको फैसला गरेको थियो । प्रतिवादीलाई तोकिएको जरिवाना प्रतिव्यक्ति ३ सय ७५ देखि ५ सय रूपैयाँसम्म मात्रै छ । पक्राउ पर्नेमा लुटपाट मुद्दाका प्रतिवादी जहदा४ का ४० वर्षीय रमेश ऋषिदेव,३५ वर्षीया अकालदेवी ऋषिदेव,५० वर्षीय मानिकचन ऋषिदेव,६० वर्षीय फागुलाल ऋषिदेव,४० वर्षीया लिलमदेवी ऋषिदेव, ५५ वर्षीय मदनलाल ऋषिदेव,४५ वर्षीय विशेश्वर ऋषिदेव,६८ वर्षीय सुकल मुखिया,५५ वर्षीया सितयादेवी मुखिया, ७१ वर्षीय रामेश्वर मुखिया र ४३ वर्षीय बुधन मुखिया रहेका छन् । पक्राउ पर्नेमध्ये सुकल, सितयादेवी, रामेश्वर र बुधनलाई प्रतिव्यक्ति ५ सय रूपैयाँ तथा अन्यलाई ३ सय ७५ रूपैयाँ जरिवाना अदालतले तोकेको थियो । त्यस्तै,कुटपिट मुद्दाका प्रतिवादी सुनवर्षी२ का ५५ वर्षीय प्रमोद साह,३६ वर्षीय गंगा साह,३९ वर्षीय अनिल साह, ६० वर्षीय मनोजकुमार साह, ४० वर्षीया दिलकुमारी साह, ५६ वर्षीय गणेश साह र ५१ वर्षीय पुष्पलाल आचार्य पक्राउ परेका छन् । उनीहरुलाई अदालतले प्रतिव्यक्ति ५ सय रूपैयाँ जरिवाना तोकेको डीएसपी दाहालले बताए । पक्राउ गरेर प्रहरीले बुधबार नै उनीहरुलाई अदालतमा पेश गरेको छ । जरिवानावापतको रकम भुक्तान गरेर सबैजना छुटेको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए । यसैबीच,कोसी प्रदेशका विभिन्न जिल्लाबाट प्रहरीले चालु आर्थिक वर्ष २०७९०८० को हालसम्म ९ सय ९३ जना फरार प्रतिवादीलाई पक्राउ गरिसकेको छ । पक्राउ परेकाबाट ५ सय ९० वर्ष कैद र २ करोड ८८ लाख ९३ हजार ७ सय २६ रूपैयाँ जरिवाना असुल भएको प्रदेश प्रहरी कार्यालय विराटनगरले जनाएको छ । कार्यालयका अनुसार चालु वर्ष सकिन समय बाँकी रहेका कारण पक्राउ पर्ने प्रतिवादीको संख्या बढ्ने छ । प्रहरीले आर्थिक वर्ष २०७८०७९ मा १ हजार ७ सय ३८ जना प्रतिवादीलाई पक्राउ गर्दा ९ सय ६८ वर्ष कैद र ८ करोड ७ लाख ४७ हजार ६ सय ७५ रूपैयाँ जरिवाना असुल भएको थियो । आर्थिक वर्ष २०७७०७८ मा ७ सय ४३ जना प्रतिवादी पक्राउ पर्दा ७ सय ३५ वर्ष कैद र ४ करोड ४३ लाख ५८ हजार ९ सय २९ रूपैयाँ जरिवाना असुल भएको थियो । प्रदेश प्रहरी प्रमुख डीआईजी (प्रहरी नायव महानिरीक्षक) राजेशनाथ बास्तोलाले अदालतको फैसला कार्यान्वयनका लागि फरार प्रतिवादी पक्राउलाई विशेष प्राथमिकतामा राखिएको जानकारी दिए । हत्या, बलात्कार,चोरी,लागुऔषध,लुटपाट,जुवा,कुटपिट,अभद्र व्यवहारलगायतका विभिन्न अपराधमा संलग्न भएर फरार बनेकाहरुलाई पक्राउ गर्न उनले विशेष टोली खटाएका छन् । फैसला कार्यान्वयनका लागि प्रतिवादी पक्राउ अभियानलाई तीव्र पारिएको छ,बास्तोलाले भने,त्यसक्रममा कैद तथा जरिवाना भुक्तान नगरिकन भागिरहेकाहरु धमाधम पक्राउ परिरहेका छन् । अपराधमा संलग्न भएर पक्राउ नपरेका व्यक्तिहरू गाउँघरमा लुकिछिपी बसेको भए तत्काल जानकारी दिन उनले सबैमा अनुरोध गरेका छन् । अपराध गरेर फरार बनेका व्यक्तिका बारेमा सूचना दिनेको परिचय गोप्य राखिन्छ,डीआईजी बास्तोलाले भने,प्रतिवादीलाई भने पक्राउ गरेर कानुनको दायरामा ल्याइने छ । उनका अनुसार प्रतिवादी पक्राउ पर्ने क्रम बढेपछि अपराधबाट पीडित बनेकाले न्यायको अनुभूति गर्न पाएका छन् । अपराध गरेका व्यक्ति खुलेआम हिँडडुल गर्दा र पक्राउ नपर्दा पीडितले न्याय महसुस गर्न पाउँदैनन् । उल्टै पीडितले कानुनप्रति शंका गरिरहने वातावरण बन्छ,बास्तोलाले भने,पक्राउ गरेर कानुनको दायरामा ल्याएपछि भने पीडितलाई न्याय र राहत मिल्छ । अपराधरहित समाज निर्माणको अभियानलाई सार्थक बनाउन फरार प्रतिवादी पक्राउ गर्नैपर्ने हुन्छ ।"
लम्पीबाट गाई जोगाउन खोप अभियान,"जिल्लाका ४ नगरपालिका र ६ वटा गाउँपालिकामा रोगको प्रकोप देखिएको जनाइएको छ। दुई महिनामा इलाममा दुई सयभन्दा बढी गाई मरेका छन्। इलाम : इलाम नगरपालिकाले गाईमा देखिएको लम्पी स्कीन रोगविरुद्ध सुरु गरेको खोप अभियानबाट मंगलबारसम्म ४ हजार ९ सय पशुचौपायाले उपचार पाएका छन्। जनप्रतिनिधिको एक महिनाको सेवासुविधा कटाएर यो अभियान चलाइएको हो। पशुसेवा विभागबाट स्वीकृति लिई जोर्डनबाट आयात गरिएको खोप लम्पी सिल्ड एन लगाउन प्राविधिकहरू कृषकका घरघरमा पुगिरहेको इलाम नगरपालिकाका मेयर केदार थापाले बताए। विज्ञसँगको छलफलपछि विभागको स्विकृति लिएर उपलब्ध गराएको खोप अभियानपछि कृषकले राहत महसुस गरेको मेयर थापाको भनाइ छ। नगरपालिकाले औषधि र खोपमा १८ लाख ६३ हजार खर्च गरिसकेको जनाइएको छ। नगरले पहिलो चरणमा ७ हजार २ सय ७५ पशुमा खोप लगाउने थापाले बताए। उनले भने, गम्भीर अध्ययनपछि खोप अभियान शुरु गरेका छांै। भ्रममा नपर्न कृषकहरूलाई अनुरोध गर्दछौ। इलाम नगरपालिकामा मंगलबारसम्ममा ६२ पशु लम्पीका कारण मरेका छन्। छिमेकी नगरपालिकाले खोप अभियान चलाइरहँदा सूर्योदय नगरपालिकाले भने रोगि पशुको उपचार नै प्रभावकारी हुने भन्दै तत्काल खोप नलगाउने जनाएको छ। जहाँ ७५ भन्दा बढी गाई मरिसकेका छन्। सूर्योदयका मेयर रणबहादुर राईले खोपबारे प्रदेश सरकार, संघीय सरकार र विज्ञहरूबाट आधिकारिक धारणा नआएकाले यससम्बन्धी अभियान सञ्चालन नगरेको बताए। उनले हालसम्म ३ हजार ५ सय रोगी गाईको उपचार गर्दा १५ लाखभन्दा बढीको औषधि कृषकलाई वितरण गरेको बताए। विश्व खाद्य संगठन (एफएओ)ले लम्पीविरुद्धको खोप लम्पी नियन्त्रणका लागि प्रभावकारी हुने जनाएको छ। एफएओको पछिल्लो रिर्पाटमा भनिएको छ, रोगको फैलावट रोक्ने प्रभावकारी उपायनै खोप हो। दुग्ध उत्पादनका लागि कोसी प्रदेशकै अगुवा जिल्लाको रुपमा रहेको इलाममा लम्पी रोगका कारण गाईको मृत्यु बढेपछि इलाम नगरपालिकाले नगरका १२ वटै वडाका स्वास्थ्य पशुलाई लम्पी रोगविरुद्धको खोप अभियान सुरु गरेको मेयर थापाले बताए। वैशाख २० गते मेयर केदार थापाको अध्यक्षतामा बसेको नगरपालिकाको आकस्मिक बैठकले मेयर, उपमेयर, वडा अध्यक्ष, कार्यपालिका सदस्य, वडा सदस्यसम्मको एक महिनाको सेवा सुविधा कटाएर खोप खरिद गर्ने निर्णय गरेको थियो। इलाम नगरपालिका १० गोदकका अध्यक्ष ओमनाथ प्रधानका अनुसार नगरका १२ वडामा सरकारी र निजी पशु प्राविधिकलाई खटाएर अभियान सुरु गरिएको हो। इलाम नगरपालिकाको गोदक, सोयाक, साङ्रुम्बा, बरबोटे, साखेजुङ, भज्याङ, तिल्नेकनीलगायत सबै वडामा रोगको प्रकोप देखिएको छ। रत्नकुमार वान्तवा प्राविधिक शिक्षालयका डा सन्देश पौडेलले स्वास्थ्य पशुलाई लम्पी रोग लाग्न नदिनका लागि प्रयोग गरिएको लम्पी सिल्ड एन नामको खोप विश्व खाद्य संगठन (एफएओ)बाट समेत प्रमाणीत भएको बताए। एफएओले खोपले काम गर्न तीन महिना लाग्ने जनाएको छ। जिल्लाका ४ नगरपालिका र ६ वटा गाउँपालिकामा रोगको प्रकोप देखिएको जनाइएको छ। दुई महिनामा इलाममा दुई सयभन्दा बढी गाई मरेका छन्। जिल्लाभर ७ हजार ९ सय ४० पशु संक्रमित छन्। झापामा १ सय ५० गाई मरेका छन् भने ४ हजार ५ सय ८५ संक्रमित रहेको भेटेरिनरी अस्पताल तथा पशु सेवा विज्ञ केन्द्र झापाकी प्रमुख शीतल भट्टराईले जानकारी दिइन्।"
भोजपुरमा पनि गाईमा लम्पी रोगको प्रकोप,"खेतीको सिजन सुरु भएका बेला गाईवस्तु रोगबाट ग्रसित भई थलिन थालेका छन्। संक्रमणविरुद्धको खोप पर्याप्त नहुँदा सयौं ग्रामीण बस्तीमा पशुचौपाया मर्न थालेका छन्। भोजपुर : घरपालुवा पशुचौपायामा लम्पी स्किन रोगको संक्रमण बढ्न थालेपछि भोजपुरका किसान चिन्तित बनेका छन्। बालीनाली लगाउने समयमा गाईवस्तु रोगबाट धमाधम संक्रमित हुन थालेपछि खेती चटारोमा थप समस्या भएको छ। खेतीको सिजन सुरु भएका बेला गाईवस्तु रोगबाट ग्रसित भई थलिन थालेका छन्। संक्रमणविरुद्धको खोप पर्याप्त नहुँदा सयौं ग्रामीण बस्तीमा पशुचौपाया मर्न थालेका छन्। बेंसी खेतमा बाँझो जोत्ने बेला भएको छ, बालीनाली लगाउने समय छ, गोठमा जोत्ने गोरुहरू लम्पी रोगबाट थलिएका छन्, उचित उपचार छैन, यसपाली कसरी खेती उतार्ने खै? भोजपुर नगरपालिका ५, बोखिमका नवराज राईले भने। खेती गर्ने मुखैमा पशुचौपाया बिरामी हुन थालेपछि किसानलाई पशु चिकित्सकसँग परामर्श र उपचार गर्न भ्याइनभ्याइ छ। खेती उतार्ने गाईवस्तु नै एकपछि अर्को गर्दै मर्न लागेपछि किसानको बिजोग भएको छ। गोठमा गाईवस्तुहरू बिरामी छन्, खेतीभन्दा पनि यतिबेला गाईवस्तुमा देखिएको संक्रमणले चिन्ता थपिदिएको छ, पशु डाक्टरलाई भेट्दै दिन जान्छ, अर्का किसान कविराज राईले भने, गाईवस्तु नै मरेपछि कसरी खेती उतार्नु, कसरी बालीनाली लगाउनु ? टेम्केमैयुङ, भोजपुर, पौवादुङमा, रामप्रसादराईलगायत पालिकाका ग्रामीण क्षेत्रमा यो रोगको प्रकोप बढेको हो। हावापानी, संक्रमित पशुको सम्पर्कका साथै लामखुट्टे, झिंगा, किर्ना, भुसुनाको टोकाइबाट एकदेखि अर्को पशुचौपायामा सर्ने गरेको पौवादुङमा गाउँपालिका पशु स्वास्थ्य शाखाका पशु प्राविधिक अभिषेक खवासले बताए। यो रोगको प्रकोप गर्मी बढेसँगै विभिन्न माध्यमबाट एक पशुदेखि अर्कोमा सर्ने गरेको तथ्यांकले देखाएको छ, यसको नियन्त्रणका लागि गाउँपालिकाका प्रभावित क्षेत्रमा भ्याक्सिनेसनमा जोड दिएका छौं, उनले भने। रोग संक्रमणपछि पशुचौपायाको आँखामा कचेरा निक्लने, सिंगान बग्ने, बिबिरा सुन्निने, पाक्ने, फुटने, फिज धेरै निकाल्ने जस्ता लक्षण देखिने पशु चिकित्सक डा रामकृष्ण पौडेल बताउँछन्। उनका अनुसार गोठको सरसफाइ गर्ने, संक्रमित गाईभैंसीको ढुवानी, आवातजावत र प्रत्यक्ष सम्पर्कबाट जोगाउनुपर्ने देखिन्छ। यसको रोकथामका लागि स्थानीय तहले एन्टिबायोटिक्स औषधि, घाउमा लगाइने फिनेल, चार्मिल, पोटासियम पर्मानेन्टलगायत औषधि उपलब्ध गराउन थालेका छन्। टेम्केमैयुङ गाउँपालिकाले वडा नं ३, ५, २, १ का किसानहरूलाई ५० प्रतिशत अनुदानमा भ्याक्सिन ल्याएर वितरण गरेको छ। प्रकोप अत्याधिक बढेसँगै अनुदानमै भ्याक्सिन माग गरेर केहि मात्रामा वितरण गरेका छौं, पर्याप्त भ्याक्सिन ल्याउने काम भइरहेको छ, सक्दो पहल गरिरहेका छौं, गाउँपालिकाका अध्यक्ष सरोज बस्नेतले बताए।"
डडेल्धुरामा झाडापखालाबाट एक बालिकाको मृत्यु,"डडेल्धुरा : डडेल्धुराको परशेराम नगरपालिकामा झाडापखालाबाट एक बालिकाको मृत्यु भएको छ । परशुराम नगरपालिका ८ कि १४ वर्षीय संगीता धामीको मंगलबार साँझ मृत्यु भएको अस्पतालले जनाएको छ । केही दिनदेखि बिरामी रहेकी धामीलाई मगंलबार बिहान जोगबुढा अस्पताल पुर्याइएको थियो। धामीको झाडापखालाकाबाट मृत्यु भएको जोगबुढा अस्पताका प्रमुख डा जितेन्द्र चौधरीले जनाएका छन् । संगीताको शरीरमा पानीको मात्रा निकै कम भएको अवस्थामा थप उपचारका लागि धनगढी रेफर गरेकोमा उनको बाटोमै मृत्यु भएको हो । यस्तै,सोही गाउँका अन्य तीनजना बिरामीसमेत झाडापखालाका कारण अस्पताल भर्ना भएका छन् । घुम्तेगडा गाउँमा झाडापखाला फैलिएको आशंका गरिएको छ। घुप्तेगडामा झाडापखाला संक्रमण फैलिएको खबर पाएपछि जोगबुडा अस्पतालबाट स्वास्थ्यकर्मीको टोली उक्तक्षेत्रमा खटिएको परशुराम नगरपालिकाको स्वास्थ्य शाखा संयोजक तेजबहादुर सिंहले जानकारी दिए । औषधिसहित स्वास्थ्यकर्मी उक्त क्षेत्रमा पठाइको छ ।"
दमकमा झडप : डीएसपीसहित १५ सुरक्षाकर्मी र चार प्रदर्शनकारी घाइते,"झापा : झापाको दमकमा मंगलबार साँझ राँके जुलुस प्रदर्शनको क्रममा प्रर्दशनकारीहरू आक्रामक बन्दा प्रतिकारमा सुरक्षाकर्मीले गोली चलाएको प्रहरीले स्वीकार गरेको छ । प्रहरीको गोली लागेर कमल गाउँपालिका १ स्थित चुलाचुलीका गजेन्द्र फागो घाइते भएका छन् । उनको गोडामा गोली लागेको हो । त्यस्तै प्रदर्शनकारीतर्फ अर्जुनधाराकी निर्मला क्षेत्री लिम्बू,उर्लाबारीका सूर्य माझी र मातृका धिमाल पनि घाइते भएकी छन् । दुवैको बिर्तामोडस्थित बीएण्डसी हस्पिटलमा उपचार भइरहेको छ । राँके जुलुसमा प्रर्दशनकारीहरू आक्रामक बन्दा प्रतिकारमा प्रहरीले एक राउन्ड गोली चलाएको र सो गोली फागोको गोडामा लागेको जिल्ला प्रहरी कार्यालय झापा डीएसपी खगेन्द्रप्रसाद रिजालले बताए । तनावपूर्ण स्थितिलाई नियन्त्रणमा लिन प्रहरीले सुरुमा १९ राउन्ड अश्रुग्याँस प्रहार गरेको थियो । त्यसपछि प्रहरीले ५ राउन्ड डमी फायर, ५ राउन्ड सर्टगनको छर्रा र एक राउन्ड गोली प्रहार गरेको डीएसपी रिजालले जानकारी दिए । झडपमा नेपाल प्रहरीतर्फ १२ र सशस्त्रतर्फ ३ गरी १५ जना घाइते भएका छन् । घाइते हुनेहरूमा इलाका प्रहरी कार्यालय दमकका डीएसपी मनोजकुमार लामा,इन्स्पेक्टरहरू देवानन्द मिश्र, जीवन गौतम ,प्रहरी सहायक हवल्दार शिवकुमार चौधरी, प्रहरी हवल्दार टंकबहादुर राई,प्रहरी जवान कमल श्रेष्ठलगायत रहेका छन् । घाइतेमध्ये गम्भीर अवस्थाका प्रहरी सहायक हवल्दार चौधरीलाई उपचारका लागि गोल्डेन हस्पिटल विराटनगर पठाइएको छ । अन्यको दमकको लाइफलाइन र एडभान्स हस्पिटल दमकमा उपचार भइरहेको डीएसपी रिजालले बताए । त्यस्तै, सशस्त्रतर्फ वरिष्ठ हवल्दार रामलाल ताजपुरिया,हवल्दार समन्त्र राई र जवान तुलसी श्रेष्ठ घाइते भएको सशस्त्र प्रहरी बल नम्बर २ गण झापाका एसपी देवराज अर्यालले जानकारी दिए । घाइतेमध्ये दायाँ गालामा चोट लागेका हवल्दार राईलाई थप उपचारका लागि विराटनगर पठाइएको एसपी अर्यालले बताए । कोसी प्रदेशको पुनः नामाकरण हुनुपर्ने माग राख्दै आन्दोलनरत प्रदेश १ पुनः नामांकन संयुक्त संघर्ष समितिको पूर्वघोषित कार्यक्रम अनुसार दमकमा राँके जुलुस प्रदर्शन गरेका थिए । जुलुसमा प्रदर्शनकारीहरूले प्रहरीमाथि राँको,इँटा र ढुंगा प्रहार गरेका थिए । त्यसपछि मात्र सुरक्षाकर्मीले प्रतिकार गरेको बताउँदै डीएसपी रिजालले भने,शान्तिपूर्ण राँके जुलुस गर्ने भनिएको थियो,सोही अनुसार राँको बाल्न पनि दियौँ,राँको निभाउने क्रममा प्रदर्शनकारी आक्रामक बन्दै सुरक्षाकर्मीमाथि उल्टै जाइलाग्यो । सुरक्षाकर्मीहरूलाई ज्यान जोगाउन नै हम्मेहम्मे परेपछि गोली हान्नु परेको उनले बताए । सुरक्षाकर्मीले धैर्यता अपनाउँदा मानवीय क्षति नभएको उनको भनाइ छ । यता प्रदेश १ पुनः नामांकन संघर्ष समितिले जारी गरेको वक्तव्यमा राज्य पक्षबाट आन्दोलनमा घुसपैठ गराई मुठभेडको वातावरण सिर्जना गरी प्रहरीले गोली चलाएको आरोप लगाएको छ । शान्तिपूर्ण आन्दोलनमाथि निरङ्कुश पञ्चायती शैलीमा लोकतान्त्रिक सरकारले मानव अधिकारको उलंघन गर्दै आन्दोलनकारीमाथि प्रहरीको हतियारबद्ध दमनको घोर भर्त्सना गर्दछौँ, वक्तव्यमा भनिएको छ । यसरी नै सरकार निहत्था जनतामाथि जाइलागेमा त्यसको प्रतिरोधमा उत्रिन बाध्य हुने र त्यसले निम्त्याउने दुष्परिणामको जिम्मेवारी सरकार स्वयमले लिनुपर्ने चेतावनी पनि वक्तव्यमार्फत दिइएको छ । शान्तिपूर्ण आन्दोलनमा राज्य पक्षबाट हुने यस प्रकारको नृशंस दमनको अनुगमन गर्नका लागि राष्ट्रिय तथा अन्तर्राष्ट्रिय मानव अधिकारकर्मीहरूमा हार्दिक अपिल पनि गरिएको वक्तव्यमा भनिएको छ ।"
