शीर्षक,विवरण
वैदेशिक लगानीमा कन्ट्री रेटिङ,"लगानीकर्ताले सबैभन्दा पहिला सुरक्षा हेर्छ। त्यसपछि उसलाई चाहिने भनेको नाफा नै हो। लगानीका लागि प्रक्रिया कति झन्झटिलो वा सजिलो छ भन्ने पनि अत्यावश्यक हुने नै भयो। वैदेशिक लगानीकर्ता त झन् यस्ता मामलामा सबैभन्दा पहिला चासो राख्छन्। उनीहरूलाई नाफामात्रै भएर हुँदैन, नाफा लैजान सक्ने दैलो पनि सजिलो चाहिन्छ। यस्ता आधारभूत विषयमा वातावरण बनाउने जिम्मेवारी त्यही मुलुकको हो जो वैदेशिक लगानी भित्र्याउन चाहन्छ। नेपाल वैदेशिक लगानी भित्र्याउन आतुर मुलुक हो। त्यसका लागि सम्मेलन पनि आयोजना गर्ने तारतम्य छ। तर लगानीको वातावरण र व्यावसायिक साख कुनै मुलुक आफैंले भनेरमात्रै पत्यारिलो हुँदैन। त्यसमा कसी घोट्ने स्वतन्त्र संस्थाहरू छन्। क्रेडिट रेटिङ भनिने साख मापनको कसी लगाएर आफ्नो वातावरण बताउन आवश्यक छ। आउँदो वैशाखमा लगानी सम्मेलन गर्ने तयारीस्वरूप अहिले अर्थ मन्त्रालय साख मापनको दौडादौडमा लाग्नु हतपतको काम नै हो। यो मुद्दा नयाँ नौलो थिएन र होइन। १५ वर्षअघिदेखि नै उठिरहेको मामला हो। तर कुनै सरकारले पनि बेलामा गराएनन्। अब सम्मेलनको मुखमा जुन ढंगले हतारमा साख मापनका लागि प्रक्रिया गर्न खोजिएको छ, त्यसले तत्कालका लागि अथवा लक्षित सम्मेलनलाई नै बेफाइदा पनि हुन सक्छ। सामान्य ढंगले हेर्दा पनि नेपालमा व्यावसायिक विश्वसनीय वातावरण छ भन्ने आधार कमै छ। अध्ययनले साख कमजोर देखायो भने सम्मेलनमा लगानी प्रतिबद्धता कम हुने वा नभइदिने जोखिम हुन सक्छ। त्यसमाथि साख मापदन आजको भोलि नै भइहाल्ने कुरा होइन। यसका लागि आठ वटा चरण वा प्रक्रिया पूरा गर्नुपर्छ, जसका लागि आउँदो वैशाखसम्मको समय पर्याप्त नहुन सक्छ। जुनसुकै काम पनि हतारमा गर्नुभन्दा प्रक्रियासम्मत तवरले ठीक समयमा गर्नु नै उचित हो। साख मापन नेपालको गरिनु नै पर्छ। बुद्धिमत्ता तवरले ठीक समयमा गरी अन्तर्राष्ट्रिय मञ्चमा आफूलाई उभ्याउनु र लगानीकर्तालाई निम्त्याउनु मनासिब हुन्छ। र साख मापनपछि देखिने कमजोरीलाई सुधार्दै र आफूलाई प्रगतिउन्मुख गराउन सके नेपालमा वैदेशिक लगानी भित्रिने वातावरण अवश्य बन्नेछ।"
पोखरा प्लेअफमा,"काठमाडौं : पोखरा थन्डर्स नेपाल सुपर लिग (एनएसएल) को प्लेअफमा पुग्ने पहिलो टोली बनेको छ। मंगलबार भएको खेलमा बुटवल लुम्बिनी एफसी लाई १० गोलले पराजित गर्दै पोखरा एनएसएलको दोस्रो संस्करणमा प्लेअफमा स्थान बनाउने पहिलो टोली बनेको हो। त्रिपुरेश्वरस्थित दशरथ रंगशालामा मंगलबार भएको खेलमा पोखरालाई प्लेअफमा पुयाउन मोसेस ग्याबाह टुमले निर्णायक गोल गरेका थिए। मार्की खेलाडी आयुष घलानको पासलाई सदुपयोग गर्दै मोसेसले इन्जुरी समयमा गोल गरेका थिए। लिगको शीर्ष स्थानमा उक्लिएको पोखराले सात खेलमा १४ अंक जोडेको छ। पोखराले सात खेलमा चार जित, दुई बराबर र एक हारको नतिजा निकालेको छ। पोखरासँगको हारसँगै बुटवलको प्लेअफ पुग्ने लक्ष्यमा धक्का लागेको छ। सात खेलमा सात अंक जोडेको बुटवल सातौं स्थानमा झरेको छ। पोखराले लिग चरणको अन्तिम खेलमा शुक्रबार धनगढी एफसीको सामना गर्नेछ। यसैगरी बुटवलले शनिबार प्लेअफको दौडबाट बाहिरिसकेको वीरगन्ज युनाइटेडसँग खेल्नेछ। मंगलबार नै भएको अर्को खेलमा ललितपुर सिटी एफसीले पहिलो हार बेहोरेको छ। दशरथ रंगशालामा भएको खेलमा स्पोर्टिङ इलामले ललितपुरलाई १० गोलले पराजित गरेको हो। फोडे कमाराले ५९औं मिनेटमा गोल गर्दै इलामलाई जित दिलाएका थिए। नव प्रवेशी इलामले लिग चरणको अन्तिम खेलमा जित निकाल्दै पाँचौं स्थानमा उक्लिएको छ। इलामले आठ खेलमा दुई जित, दुई बराबरी र चार हारको नतिजासहित आठ अंक जोडेको छ। लिगको तेस्रो स्थानमा रहेको ललितपुरले भने पहिलो हार बेहोरेको हो। सात खेलमा दुई, चार बराबर र एक हारको नतिजा निकालेको ललितपुरले १० अंक जोडेको छ। शीर्ष स्थानको पोखराको १४ र दोस्रो स्थानको धनगढी एफसी एफसीको १२ अंक छ। यसैगरी चौथो स्थानको साविक विजेता काठमाडौंको नौ अंक छ। धनगढी र काठमाडौंले ललितपुरभन्दा एक खेल कम खेलेका छन्। ललितपुरले लिगको अन्तिम खेलमा शनिबार साविक विजेता काठमाडौं रेजर्सको सामना गर्नेछ। एनएसएलअन्तर्गत बुधबार झापा एफसी र धनगढी एफसीबीच प्रतिस्पर्धा हुनेछ। एनएसएलको दोस्रो संस्करणमा ललितपुर सिटी एफसी, वीरगन्ज युनाइटेड, बुटवल लुम्बिनी, धनगढी, चितवन, झापा, पोखरा थन्डर्स र स्पोर्टिङ इलाम एफसीले स्पर्धा गरिरहेका छन्। पुस १४ गतेसम्म सञ्चालन हुने लिगको उपाधि विजेतालाई ७० लाखदेखि एक करोड रुपैयाँ पुरस्कार प्रदान गरिने आयोजकले जनाएको छ।"
एनसेल सरकारको स्वामित्वमा ल्याउन कानुन बनाऊ,"काठमाडौं : प्रतिनिधिसभाअन्तर्गतको राज्य व्यवस्था तथा सुशासन समितिले एनसेललाई २०८६ सालमा सरकारको स्वामित्वमा ल्याउन पहलका लागि निर्देशन दिएको छ। एनसेल खरिद बिक्री प्रकरणका विषयमा मंगलबार प्रधानमन्त्रीसँग जानकारी लिएपछि समितिले अब सरकारको स्वामित्वमा ल्याउने गरी काम गर्न सम्बद्ध निकाय सञ्चार तथा सूचना प्रविधि मन्त्रालय र उद्योग, वाणिज्य तथा आपूर्ति मन्त्रालयलाई आवश्यक कानुन र नियम संशोधन गर्न निर्देशन दिएको हो। यद्यपि एनसेलले कानुन पालना गर्ने हो भने अनुमति पाएको २५ वर्षपछि स्वतः सरकारीकरण हुने व्यवस्था छ। दूरसञ्चार ऐन, २०५३ अनुसार विदेशी कम्पनीसँग स्वामित्व रहेको दूरसञ्चार सेवा प्रदायकको लाइसेन्स अवधि २५ वर्ष पुगेपछि स्वतः सरकारको स्वामित्वमा आउने उल्लेख छ। तर पनि नेपालीसँग कम्पनीको स्वामित्व रहँदा लाइसेन्स नवीकरण गर्न मिल्थ्यो। यसो नभई सम्बन्धित नियामक निकायलाई नै सूचित नगरी आजियाटा कम्पनीले एनसेलको ८० प्रतिशत सेयर बिक्री गरेपछि सरकारको आशंका झांगिएको हो। सेयर खरिदबिक्रीको यस्तो प्रवृत्तिले भोलिका दिनमा अन्य कम्पनीमा पनि बेथिति हुने भएकाले यसलाई निष्कर्षमा पुयाउन सम्बद्ध सरोकारवालाले भन्दै आएका छन्। यससँगै, सुशासन समितिले ६ बुँदे निर्देशन दिएको छ। एनसेलको पूर्ण प्रतिवेदन नआएसम्म यसको सेयर कारोबारमा कुनै पनि स्वीकृति तथा सहमति नदिन निर्देशन दिएको छ। सरकारले बनाएको एनसेलको सेयर खरिद बिक्रीसम्बन्धी अध्ययन तथा छानबिन समिति २०८० को प्रतिवेदन नआउन्जेलसम्म यसको सेयर कारोबारमा कुनै पनि स्वीकृत तथा सहमति नदिन मन्त्रिपरिषद्को कार्यालय, अर्थ मन्त्रालय र उद्योग मन्त्रालयलाई निर्देशन दिएको हो। यसैगरी, बैठकले प्रचलित कानुनबमोजिम राज्यलाई तिर्नुपर्ने वा बुझाउनुपर्ने करगैरकर रकम एनसेलबाट असुल उपर गर्न पनि निर्देशन दिएको छ भने दूरसञ्चार ऐन र नियमावली समयसापेक्ष यथाशीघ्र संशोधन गर्न सरकारलाई निर्देशन दिन भनेको छ। यसै प्रसंगमा उक्त समिति बैठकले एनसेलजस्ता ठूला कम्पनी खरिदबिक्री गर्दा खरिदकर्ताको क्षमता, कम्पनी चलाएको अनुभव भएनभएको चेकजाँच गरी कार्यान्वयन गर्नसमेत सम्बद्ध निकायको ध्यानाकर्षण गराएको छ। साथै, अहिलेसम्म एनसेलले सेयर किनबेच गरेको सम्बन्धमा नेपाल दूरसञ्चार प्राधिकरणले गरेको काम कारबाहीको सम्बन्धमा जानकारी माग्न भनिएको छ। यसअघि सत्तारूढ गठबन्धनदेखि संसदीय समिति, लेखा समिति, अर्थ समितिमा जोडदार छलफल चलेसँगै छानबिनलगायतकोे निर्देशन दिएका थिए। उक्त समितिको बैठकमा प्रधानमन्त्री पुष्पकमल दाहालले एनसेल सेयर खरिद बिक्रीमा आफ्नो परिवारको नाम जोडेर व्यवस्थामाथि हमला गरेकोमा आपत्ति जनाएका छन्। राज्य व्यवस्था समितिको उक्त बैठकमा जवाफ दिँदै प्रधानमन्त्री दाहालले आफूलाई ह्युमिलेट (अपमानित) गर्न खोजिएको प्रति आपत्ति जनाएका हुन्। बैठकमा प्रधानमन्त्री दाहाल भन्छन्, मेरो परिवार घट्दै गएर तीन जना रहेका छौं। त्योमध्ये एकजना भरतपुर महानगरपालिकाको मेयर भएको हामी सबैलाई थाहा छ। ऊ उतै बढी इंगेज हुन्छे। एउटी छोरी छ, बिचरा त्यो कस्तो छ त तपाईंहरूले थाहा पाउनु भएकै छ। उनलाई जोडेर उचालेको छ। म के ठान्छु भने यो संवैधानिक व्यवस्था, गणतन्त्र र लोकतन्त्र विरुद्धको हमला हो। यसकारण उनले आफ्नो परिवारको संलग्नता नरहेको साँचो भएरै आफू बाँचिरहेको तर्क गरे। उनले यस प्रकरणमा आफ्नो परिवारको संलग्नता नरहेको स्पष्ट पारे। केही व्यक्तिले प्रचण्डलाई नपछारेसम्म व्यवस्था नउल्टिने भन्दै लागिपरेको उनको भनाइ छ। प्रचण्डलाई नराम्रोसँग ह्युमिलेट नगरेसम्म यो उल्टिने भएन भन्ने छ उनीहरूलाई। प्रचण्डलाई हमला गरेर नपछारेसम्म यो व्यवस्था उल्टिँदैन भनेर मेरोविरुद्ध लागिपरेका छन्, उनले सशंकित हुँदै भने। जबकि यसअघि प्रधानमन्त्री हुँदा एनसेललाई कर तिराउन भूमिका निर्वाह गरेको र त्यसैका लागि आफू लेखा समितिमा आएर जवाफ पनि दिएको बारे उनले ध्यानाकर्षण गराए। एनसेलका मालिकलाई आफूसँगै शेरबहादुर देउवा र केपी ओलीसमेतले चिनेको प्रधानमन्त्री दाहालको भनाइ छ।"
बैंकका शाखा प्रबन्धक र नक्कली ऋणी थुनामा,"राजविराज : एनआईसी एसिया बैंक शाखा राजविराजमा भएको पौने ३ करोड रुपैयाँको स्क्याम प्रकरणका आरोपित बैंकका तत्कालीन प्रबन्धक सन्तोषकुमार यादवसहित तीन जना पुर्पक्षका लागि सोमबार कारागारमा थुनामा पुगेका छन्। सप्तरी जिल्ला अदालतका न्यायाधीश नवीनकुमार जोशीको इजलासले राजविराज नगरपालिका७ का सन्तोष, राजविराज नगरपालिका९ का मो सदाम, सप्तरीको रूपनी गाउँपालिका५ का दीपेन भनिने दीपककुमार सुतिहारलाई पुर्पक्षका लागि राजविराज कारागारमा थुनामा पठाएको हो। सरकारी लिखत किर्ते गरी संगठित रूपमा ठगी गरेको आरोपमा मंसिर १० गते सन्तोष हाजिर भएपछि मंसिर २० गते सदाम र दीपक पनि अदालतसमक्ष हाजिर भएका थिए। अदालतबाट पक्राउ पुर्जी जारी भएपछि बैंकबाट निलम्बित यादव फरार थिए। सदाम भने अनुसन्धानका लागि गत असार १९ गते पक्राउ परेर छुटेका थिए। स्क्याम प्रकरणपछि गत वैशाखको दोस्रो साता प्रबन्धक यादव, ऋण अधिकृतसहितका १० जनाविरुद्ध सरकारी कागजात, छाप र हस्ताक्षर किर्ते मुद्दामा पक्राउ पुर्जी जारी भएको थियो। जिल्ला प्रशासन कार्यालय सप्तरीले पत्राचार गरेपछि जिल्ला प्रहरी कार्यालय सप्तरी प्रहरी नायब उपरीक्षक नरेशकुमार सिंह प्रतिवेदक भई कारबाहीका लागि उजुरी दिएका थिए। गत माघ २२ गते बैंकमा सरकारी कागजात किर्ते गरी बनाइएको फर्जी जग्गाधनीलाई स्वीकृत गरिएको २ करोड ८० लाख रुपैयाँमध्ये २ करोड ३० लाख रुपैयाँ ऋण प्रवाह गरेको स्क्याम को खुलासा माघ २३ गते भएको थियो। बैंकका प्रबन्धक यादवसहित बैंकका केही कर्मचारी, व्यवसायी, लेखापढी व्यवसायी र भूमिसुधार तथा मालपोत कार्यालय राजविराजका कम्प्युटर अपरेटरहरूको मिलेमतोमा राजविराज नगरपालिका८ का रवीन्द्रकुमार यादवको नाममा रहेको प्रसवनी९ (ग) को कित्ता नम्बर २२१ को १० कठ्ठा ५ धुर जग्गाको किर्ते जग्गाधनी प्रमाणपत्र बनाई राजविराज नगरपालिका९ (तत्कालीन मलेठ गाविस७) की वसिरन खातुनलाई फर्जी जग्गा धनी बनाइएको आरोप लागेको छ। एनआईसी एसिया बैंकमा सरकारी कागजात किर्ते गरी बनाइएको नक्कली जग्गाधनीको ऋण मागलाई बैंकले स्वीकृत गरेको थियो। नक्कली जग्गाधनी खडा गरी लिएको ऋणकर्जा २ करोड ८० लाख रुपैयाँमध्ये २ करोड ३० लाख रुपैयाँ ऋण प्रवाहसमेत भएको थियो। वास्तविक जग्गाधनीले थाहा पाई घटना बाहिरिएलगत्तै बैंकका प्रबन्धक यादवसहित बैंकका केही कर्मचारी र व्यवसायीहरू तत्काल फरार भएका थिए। जग्गाधनी रवीन्द्रकुमार यादवका अनुसार आरोपितले लेखापढी व्यवसायी र भूमिसुधार तथा मालपोत कार्यालय राजविराजका कम्प्युटर अपरेटरसँग मिलेमतो गरेर नक्कली जग्गाधनी खडा गरी बैंकबाट कर्जा निकालेका थिए। राजविराज नगरपालिका८ बस्ने यादवको नाममा रहेको साबिक प्रसवनी गाविस९ (ग) को कित्ता नम्बर २२१ को १० कट्ठा ५ धुर जग्गाको नक्कली जग्गा धनी प्रमाणपत्र बनाएका थिए। आरोपितहरूले साबिक मलेठ गाविस७ हाल राजविराज नगरपालिका९ की वसिरन खातुनलाई नक्कली जग्गा धनी बनाएका थिए। राजविराजस्थित घरेलु तथा साना उद्योग कार्यालयमा खातुनकै बुहारी आसमा खातुनको नाममा दर्ता रहेको एएस ट्रेडर्स एन्ड सप्लायर्सलाई बैंकले गत माघ ९ गते उक्त ऋण प्रवाह गरेको थियो। पक्राउ परेका मोबाइल व्यवसायी सदाम नक्कली जग्गाधनी बसिरन खातुनका छोरा तथा ऋणी आसमाका श्रीमान् हुन्। आसमाले ऋण लिएको बेला श्रीमान् सदामकै मोबाइल पसल मूल्यांकन गराएकी थिइन्। स्क्याम प्रकरण बाहिरिएसँगै गत माघ २९ गते जिल्ला प्रशासन कार्यालयको निर्देशनपछि भूमिसुधार तथा मालपोत कार्यालय राजविराजले सरकारी कागजात, छाप र हस्ताक्षर किर्ते भएको विषयमा आवश्यक कारबाहीको लागि जिल्ला प्रहरी कार्यालयमा पत्राचार गरेको थियो।"
धितोपत्र बोर्डको अध्यक्ष को बन्ला ?,"काठमाडौं : नेपाल धितोपत्र बोर्डका अध्यक्ष रमेश हमालको कार्यकाल आगामी पुस २० गते सकिँदैछ। निवर्तमान अध्यक्ष भीष्मराज ढुंगाना बर्खास्त भएपछि उनको बाँकी कार्यकालका लागि हमाल २०७८ फागुन ५ गते नियुक्त भएका थिए। २१ महिना अवधि बोर्डको नेतृत्व सम्हालेका हमाल बिदा हुन लागेसँगै अध्यक्ष बन्न आकांक्षा राख्नेहरू सक्रिय हुन थालेका छन्। यसो त चार वर्ष कार्यकाल पूरा गरेका अध्यक्षलाई अर्को कार्यकालका लागि पुनः नियुक्त गर्न पाउने कानुनी व्यवस्था छ। यसर्थ हमाल र सरकारले दोहोरिन र दोहोर्याउन नचाहेको स्थितिमा दोस्रो व्यक्ति यस पदका लागि प्रतिस्पर्धा गर्नेछन्। धितोपत्र ऐन, २०६४ मा अध्यक्षको कार्यकाल चार वर्षको हुने र सरकारले चाहेमा एउटा कार्यकाल सम्पन्न गरेको व्यक्तिलाई पुनः एक पटकका लागि अध्यक्ष बनाउन पाउने व्यवस्था छ। अध्यक्ष हमालले भने आफू दोहोरिन नचाहेको प्रतिक्रिया दिँदै आएका छन्। २१ महिने छोटो कार्यकालमा उल्लेख्य कानुनी तथा संरचनागत सुधार गरेको दाबी हमालको छ। बोर्डमा कर्पोरेट संस्कारको सुरुवात गरेका हमालले ब्रोकर शाखा खोल्ने, ब्रोकर अनुमतिपत्रमा ओपन इन्ट्रीओपन एग्जिटको व्यवस्था गर्ने, बुक बिल्डिङ कार्यान्वयन गर्ने जस्ता उल्लेख्य सुधार गरेका छन्। लगानीकर्ताले पनि हमालको काम गर्ने शैली मन पराएको बताइन्छ। कार्यकाल १४ दिन बाँकी छँदा हमालले दुईटा काम मात्र गर्न सकेका छैनन्। ती हो, नयाँ स्टक एक्स्चेन्ज सञ्चालनको अनुमति दिने र कमोडिटी एक्स्चेन्ज सञ्चालनमा ल्याउने। यसबाहेक हमालले कार्यकाल सुरु गर्दा गरेका केही प्रतिबद्धताले पनि मूर्तरूप पाउने सकेका छैनन्। विवादित अध्यक्ष भीष्मराज ढुंगानाले सर्वोत्तम सिमेन्टको सेयर छोरीको नाममा खरिद गरेपछि सरकारले निलम्बनपछि बर्खास्त गरेको थियो। पछि सर्वोच्च अदालतले पनि बर्खास्तीलाई सदर गर्यो र सोही दिन हमाल अध्यक्ष नियुक्त भए। को को आकांक्षी ? सरकारले हमाललाई दोहोर्याउन नचाहेको खण्डमा केही व्यक्ति आकांक्षीका रूपमा अघि सरेका छन्। नेपाल स्टक एक्स्चेन्जका निवर्तमान प्रमुख कार्यकारी अधिकृत चन्द्रसिंह साउद, साबिकको बिमा समिति (हाल नेपाल बिमा प्राधिकरण)का अध्यक्ष चिरञ्जीवी चापागाईं, बोर्डकै कार्यकारी निर्देशकद्वय कृष्णराज पोखरेल र नवराज अधिकारीलगायतले अध्यक्ष बन्न लबिङ सुरु गरेको बताइन्छ। यीमध्ये चापागाईं सत्तारूढ दल नेकपा माओवादी केन्द्रनिकट मानिन्छन्। कृष्णबहादुर अर्थमन्त्री हुँदा उनैले चापागाईंलाई समिति अध्यक्ष बनाएका थिए। यसअघि अध्यक्षमा हमाल नियुक्त हुँदा अन्तिमसम्म प्रतिस्पर्धामा रहेका पोखरेल र सेयरविज्ञ डा गोपाल भट्टलाई पनि प्रतिस्पर्धीका रूपमा मानिएको छ। यसबाहेक प्रतिस्पर्धीका रूपमा नेपाल राष्ट्र बैंकका पूर्वडेपुटी गभर्नर शिवराज श्रेष्ठको नाम पनि अघि सारेको छ। साउदले भने हमाल नदोहोरिएको खण्डमा आफूले दाबेदारी प्रस्तुत गर्ने उद्घोष गरेका छन्। त्यतिबेला सेयर बजार विज्ञ तथा नेपाल राष्ट्र बैंकका पूर्वकार्यकारी निर्देशक डा गोपाल भट्ट र कृष्णप्रसाद पोखरेललाई उछिन्दै हमाल अध्यक्ष बनेका थिए। बोर्डको अध्यक्ष पदका लागि दोस्रोपल्ट मागिएको दाबेदारीमा १५ जनाले आवेदन दिएकामध्ये सिफारिस तथा छनोट समितिले पाँच जनाको नाम सर्टलिस्ट गरेको थियो। उनीहरूमध्ये कार्ययोजनाको प्रस्तुतीकरणका आधारमा तीनको नाम मन्त्रिपरिषद्मा सिफारिस भएको थियो। अन्तर्वार्ता दिएका निरज गिरी र खगेन्द्र कटुवालले भने सो चरण पार गर्न सकेका थिएनन्। गिरीले भने यसपालि प्रतिस्पर्धामा नरहेको बताइसकेका छन्। उतिबेला रिक्त रहेको बोर्डको अध्यक्ष पदका लागि अर्थ मन्त्रालयले सार्वजनिक सूचनामार्फत पहिलो पटक आवेदन माग गर्दा १२ जनाले आवेदन दिएका थिए। तर छनोट नै नियमसंगत नभएको भन्दै आलोचना भएपछि समिति तथा आवेदन खारेज गरिएको थियो। छनोट समिति पुनः गठन गरी अर्थ मन्त्रालयले २०७८ पुस १५ मा आवेदन माग गरेको थियो। जसमा १५ जनाले आवेदन दिएका थिए। त्यतिबेला आवेदन दिनेहरू डा गोपालप्रसाद भट्ट, खगेन्द्र कटुवाल, मुक्ति अर्याल, रमेश अधिकारी, चिरञ्जीवी चापागाईं, डा नवराज अधिकारी, अम्बिका शर्मा लामिछाने, कृष्णराज पोखरेल, डा जीवन अंगाई, रमेशकुमार हमाल, सीताराम थपलिया, डाकेशवप्रसाद श्रेष्ठ, अनिलराज पौडेल, निरज गिरी र हेमन्त बस्याल थिए। बोर्ड अध्यक्ष छनोट समिति राष्ट्रिय योजना आयोगका सम्बन्धित सदस्य संयोजक रहने तथा अर्थसचिव र विज्ञ सदस्य रहने प्रावधान छ।"
अदालतले भेटेन एनसेल किन्नेबेच्ने,"मलेसियन सरकारसमेतको लगानीमा रहेको अजियाटाले एनसेलमा रहेको आफ्नो ८० प्रतिशत स्पेक्ट्रलाइट यूके लिमिटेडलाई बिक्री गरेको भन्दै आएको छ। तर, त्यससम्बन्धी जानकारी नेपाल दूरसञ्चार प्राधिकरणले माग्दै आए पनि उपलब्ध गराएको छैन। काठमाडौं : एनसेलको ८० प्रतिशत सेयर खरिदबिक्री गरेका दुई कम्पनीको स्पष्ट वतन (ठेगाना) नहुँदा म्याद तामेलीमा समस्या भएको छ। तोकिएको समयमा म्याद तामेली हुन नसक्दा सुनुवाइ लम्बिएको छ। गोकुलबहादुर रोकायाले दायर गरेको रिट निवेदनमा उच्च अदालतबाट कारण देखाउ आदेश जारी गर्दै छलफलमा बोलाए पनि सुनुवाइ अघि बढेको छैन। रिट निवेदनमा विपक्षीमध्येका स्पेक्ट्रलाइट यूके लिमिटेड र अजियाटा समूह बर्हाडको नामको म्याद तामेली हुन नसकेको हो। अदालत स्रोतका अनुसार, बिक्रीखरिदकर्ता कम्पनीको वास्तबिक ठेगाना पत्ता नलाग्दा म्याद तामेल गर्न समस्या भएको छ। सुनुवाइ नै भएन मंसिर २० गते रोकायाले सेयर बिक्री रोक्न अन्तरिम आदेशसमेत माग गर्दै रिट निवेदन दायर गरेका थिए। सोही रिटमा प्रारम्भिक सुनुवाइ गर्दै न्यायाधीश दीपेन्द्र अधिकारीको इजलासले निवेदनमा उल्लेख गरेको विषयवस्तु र अजियाटा ग्रुपबाट एनसेलको टिमलाई जानकारी गराएको सूचना समेतको सन्दर्भबाट हेर्दा दुवै पक्षको छलफल सुनी अन्तरिम आदेश जारी हुने नहुने सन्दर्भमा आदेश जारी गर्नु उपयुक्त र मनासिव देखिएको ठहर गर्दै मंसिर २५ गते छलफलका लागि पेसी तोक्न आदेश गरेका थिए। त्यसको सूचना रितपूर्वक दिई निमानुसार पेस गर्न आदेश भएको अदालतले जनाएको छ। तर, अदालतबाट म्याद तामेल हुन सकेन। पुस २ गते पेसी चढे पनि म्याद तामेल नहुँदा सुनुवाइ भएन। द राइजिङ नेपालमा प्रकाशन गर्न आदेश पाटन उच्च अदालतले म्याद तामेल हुन नसकेका दुई कम्पनीको नाममा द राइजिङ नेपालमा म्याद सूचना प्रकाशन गर्न आदेश दिएको छ। न्यायाधीश दीपेन्द्र अधिकारी र ब्रजेश प्याकुरेलको संयुक्त इजलासले अंग्रेजी राष्ट्रिय दैनिक पत्रिकामा सूचना प्रकाशन गर्न आदेश दिएको हो। विपक्षीमध्येका स्पेक्ट्रलाइट यूके लिमिटेड र अजियाटा समूह बर्हाडको नामको म्याद तामेल हुन नसकेकाले आज सुनुवाइ गर्न मिलेन, आदेशमा भनिएको छ, अब उल्लेखित विपक्षीहरूको म्याद तामेल हुने अर्को वतन भएनभएका बारेमा निवेदकको कागज गराई अर्को वतन खुलाएमा सोही वतनमा म्याद तामेल गरी गराई र वतन खुलाउन नसकेमा उल्लिखित विपक्षीहरूको नाममा राष्ट्रिय दैनिक पत्रिका द राइजिङ नेपालमा निजहरूको नामको म्याद सूचना प्रकाशन गर्न लाग्ने दस्तुर निवेदकबाटै दाखिल गराई म्याद सूचना प्रकाशित गरी गराई पुस ११ को अन्तरिम आदेश छलफलको पेसी तोकी सोको सूचना पक्षहरूलाई दिनू। मलेसियन सरकारसमेतको लगानीमा रहेको अजियाटाले एनसेलमा रहेको आफ्नो ८० प्रतिशत स्पेक्ट्रलाइट यूके लिमिटेडलाई बिक्री गरेको भन्दै आएको छ। तर, त्यससम्बन्धी जानकारी नेपाल दूरसञ्चार प्राधिकरणले माग्दै आए पनि उपलब्ध गराएको छैन। एनसेल बेच्नुको कारण सोधियो सर्वोच्च अदालतले दूरसञ्चार सेवा प्रदायक कम्पनी एनसेलको सेयर खरिदबिक्री प्रकरणमा मंगलबार कारण देखाऊ आदेश जारी गरेको छ। न्यायाधीश प्रकाशमान सिंह राउतको एकल इजलासले सेयर खरिदबिक्रीबारे एनसेल अजियाटा लिमिटेड लगायतलाई लिखित जवाफ पेस गर्न आदेश दिँदै छलफलका लागि बोलाएको छ। छलफलका लागि पुस १६ गते दुवै पक्षलाई बोलाउने आदेश भएको हो। सांसद अमरेश सिंहले कानुनी प्रक्रिया छलेर राज्यलाई हानी हुने गरी एनसेलको सेयर खरिदबिक्री भएको दाबी गर्दै गत मंसिर २२ गते रिट निवेदन दायर गरेका थिए। रिट निवेदनसँग सम्बन्धित सम्बद्ध निर्णय तथा पत्रहरू विपक्षी एनसेल अजियाटा लिमिटेड र नेपाल दूरसञ्चार प्राधिकरणको हकमा आफैं वा आफ्नो कानुन व्यवसायीमार्फत र अन्य विपक्षीहरूको हकमा महान्यायाधिवक्ताको कार्यालयमार्फत अन्तरिम आदेश जारी गर्ने वा नगर्नेसम्बन्धी छलफलको सुनुवाइको क्रममा इजलास समक्ष अवलोकनार्थ पेस गर्नसमेत आदेश दिइएको छ।"
कला मन्दिरमा शास्त्रीय नाच,"चितवन : नारायणी कला मन्दिरमा मंगलबार फरक प्र्रस्तुति देखियो। संधैजसो आधुनिक गीत संगीतले गुञ्जिने कला मन्दिर यसपटक शास्त्रीय संगीतले गुञ्जियो। बालबालिकादेखि युवा उमेर समूह शास्त्रीय संगीतमा नृत्य ढाल्न ब्यस्त थिए। दर्शक त्यसैमा रमे। प्रशिक्षक स्वजन रघुवंशीबाट सिकेको भरत नाट्यमले कला मन्दिरको माहोल बेग्लै थियो। स्वजन रघुवंशीले एकल प्रस्तुति दिएका थिए। महाभारतमा कौरव र पाण्डवबीच भएको जुवा र द्रोपतीको वस्त्र हरणलाई उनले शास्त्रीय नाचबाट ब्यक्त गरे। श्रीकृष्णको सहायताको कथाको प्रस्तुति दर्शकका लागि रोमान्चित बन्यो। निरन्तर ४५ मिनेटसम्म उनले प्रस्तुति दिए। रघुवंशीले भरत नाट्यम विधामा भारतबाट विद्यावारिधि गर्दैछन्। नारायणगढको स्मेल हेभन मोडल स्कुलका विद्यार्थीले पनि भरत नाट्यम प्रस्तुत गरेका थिए। समिरा सुनारको रागले थप गुन्जयमान बनायो। विमल लामिछानेले शास्त्रीय संगीत सुनाए। पलेसा रघुवंशीको कुमारी चर्या नृत्यले माहोल संगीतमय बन्यो। पाँचदिने शास्त्रीय कार्यशाला (नृत्य प्रशिक्षण) गरिएको हो। नारायणी कला मन्दिरमा प्रशिक्षण लिएका ४३ जनाले शास्त्रीय नृत्य प्रस्तुत गरेका थिए। उनीहरूले पाँच दिनको तालिम लिएका थिए। शास्त्रीय नृत्यले चितवनमा कला क्षेत्र थप फराकिलो हुने कला मन्दिरका अध्यक्ष सुवीर श्रेष्ठले बताए। पाँच दिन ज्यादै कम समय भयो। सिक्न आउनेको रुचि देखेर फेरि गर्ने सोच बनाएका छौ, उनले भने। कार्यशाला नृत्य निर्देशक संघ चितवन शाखा र कला मन्दिरले संयुक्त रूपमा गरेको हो। नृत्य निर्देशक संघ चितवनका अध्यक्ष पुष्प श्रेष्ठले दोस्रो पटक कार्यशाला गरिएको बताए। नाच सबैले जानेका हुन्छन्। त्यसमा पनि शास्त्रीय नाच, भरत नाट््यम निकै कठिन विधा हो। यसका लागि पनि रुचि हुनेहरू धेरै छन्, उनले भने, नृत्यको सामान्य ज्ञानलाई केलाउनका लागि पनि शास्त्रीय नृत्य आवश्यक रहने हुँदा यसपटक कला मन्दिरसँगको सहकार्यमा नयाँ खालको कार्यक्रम गरेका हौं। कला मन्दिरमा भारतनेपाल कल्चरल फेस्टिभलअन्तर्गत सितार वादन, भरत नाट्यम तथा भारतीय साँस्कृतिक नृत्य प्रस्तुत गरिएको थियो। हेर्दा सजिलो भए पनि भरत नाट्यम गाह्रो छ। १० वर्षदेखि ५६ वर्षसम्मका व्यक्तिहरू यो प्रशिक्षणमा सहभागी थिए। आधारभूत सिकाइमा पनि ६ महिना लाग्छ। अहिले सामान्य सिकाइ हो, प्रशिक्षक रघुवंशीले भने, पाँच दिनसम्मको सिकाइ धेरै नै भएको छ।"
कांग्रेस ब्यानरमा भ्रष्टाचार शब्दले लफडा,"पार्टी सभापति शेरबहादुर देउवाको निर्देशनपछि भ्रष्टाचारबाट पार्टीलाई बचाऔं लेखिएको वाक्य छोप्न बाध्य हुनुपर्यो आयोजक। संस्थापनइतर नेताले भने उक्त वाक्य छोप्न ब्यानरमा टालो लागेका विषयमा आपत्ति जनाएका छन्। पोखरा : नेपाली कांग्रेस गण्डकी प्रदेशको प्रथम सम्मेलनको ब्यानरमा लेखिएको थियो, भ्रष्टाचारबाट पार्टीलाई बचाऔं। तर, पार्टी सभापति शेरबहादुर देउवाको निर्देशनपछि उक्त वाक्य छोप्न बाध्य हुनुपर्यो आयोजक। संस्थापनइतर नेताले भने उक्त वाक्य छोप्न ब्यानरमा टालो लागेका विषयमा आपत्ति जनाएका छन्। ब्यानरमा लेखिएको नाराका विषयमा कार्यकर्ताले बताएपछि देउवा प्रदेश सभापति शुक्रराज शर्मासँग रिसाएका थिए। उक्त वाक्य किन राखेको भनेर देउवाले आपत्ति जनाएको एक पदाधिकारीले बताए। पार्टी सभापति कार्यक्रमस्थलमा प्रवेश गर्नुभन्दा केही समयअघि ब्यानरको उक्त नारा छोपिएको थियो। अर्का नेता डा शेखर कोइरालाले भने, भ्रष्टाचारबाट पार्टीलाई बचाऔं भन्ने वाक्य हटाएको विषयमा असन्तुष्टि जनाएका थिए। कानुन न्याय तथा संसदीय मामिलामन्त्रीसमेत रहेका पार्टी उपसभापति धनराज गुरुङले ब्यानरमा टालो लागेको विषयमा आलोचना गर्दै रुमालले छोपिएर कालो नजाने बताए। यदि रुमालले छोपेर हातको कालो जान्छ भन्ने विश्वास गर्यो भने त्यो कालो अनुहारमा पसिना आउँदा खेरी पुच्छदै गर्दा आफ्नै हातमा लागेको त्यो कालो अनुहारमा पनि लत्पतिन पुग्ने उनको भनाइ थियो। त्यसैले आजैबाट भन्न सक्नुपर्छ हामीले टालेर होइन चिरफार गरेर अघि बढ्नुपर्छ उपसभापति गुरुङले भने। महामन्त्री गगन थापाले पनि टालो लागेको विषयमा असन्तुष्टि पोखेका थिए। छोप्नु अगाडि भ्रष्टाचारबाट पार्टीलाई बचाऔं भन्ने वाक्य लेखिएको ठाउँ। पार्टीमा अन्तर्घातको रोग छ : देउवा सभापति देउवाले बहुमत ल्याउने गरी सबै एक भएर पार्टीलाई बलियो बनाउनुपर्ने बताएका थिए। देउवाले मंगलबार पोखरामा सुरु पार्टीको गण्डकी प्रदेश सम्मेलनलाई सम्बोधन गर्दै एकअर्कालाई हराउन लाग्ने अन्तरघातको रोग पार्टीमा भएको उल्लेख गर्दै सबै मिलेर अघि बढ्नुपर्नेमा जोड दिएका हुन्। अहिले नेपाली कांग्रेस सबैभन्दा ठूलो पार्टी छ। सबै मिलेर अघि बढ्यो भने भोलिका दिनमा बहुमत नै ल्याउन सक्छ, देउवाले भने, यसैले सबै एक भएर पार्टी बलियो बनाएर जाउँ। हाम्रो संविधान समावेशी, समानुपातिक आधारमा छ। संविधानअनुसार एउटा पार्टीको बहुमत आउन सजिलो छैन। धेरै गाह्रो छ। त्यसैले कुनै न कुनै पार्टीसँग मिलेर सरकार बनाउनुपर्ने बाध्यता छ। उनले अहिले कांग्रेसको सिद्धान्त, आदर्श मानेर सबै पार्टी आएको बताए। यस मानेमा आफ्नो पार्टीको जित भएको मान्नुपर्ने उनको भनाइ थियो। उनले देशभर पार्टीमा आकर्षण र कार्यकर्तामा उत्साह देखिएको सुनाए। पार्टी एकता भएर जान्छ कि जाँदैन भन्ने चिन्ता कार्यकर्तामा आफूले देखेको देउवाको भनाइ थियो। उनले पार्टी एक भएर जानेमा आफू विश्वस्त रहेको सुनाए। पार्टीको सिद्धान्त, आदर्शमा हामी कुनै हालतमा सम्झौता गर्न सक्दैनौं, देउवाले भने, कांग्रेसलाई अझ बलियो बनाउर सुध्रीकरण गरेर जानु आजको आवश्यकता हो। उपसभापति गुरुङले प्रदेश सरकारलाई चाहिने महत्वपूर्ण विधेयक संसद्बाट नभए अध्यादेशबाटै पनि ल्याउने बताए। हिउँदे अधिवेशन कुरेर नबस्ने उनको भनाइ थियो। गण्डकीका मुख्यमन्त्री सुरेन्द्रराज पाण्डेतर्फ इंगित गर्दै मन्त्रीसमेत रहेका गुरुङले कानुन बनेन भनेर चिन्ता लिन नपर्ने बताए। महत्वपूर्ण विधेयक अध्यादेशबाट ल्याएर भए पनि संघीयतालाई बलियो बनाउने उनको भनाइ थियो। जनताको मन जित्ने गरी काम गरेर देखाउनुपर्छ : महामन्त्री कांग्रेस महामन्त्री थापाले नयाँ पार्टी देशमा सबै कुरा बिग्रेपछि त्यसैको जगमा उभिन चाहेको टिप्पणी गरे। आगामी निर्वाचनसम्म सबै बिग्रियोस र आफू नेतृत्वमा पुग्न पाइन्छ भन्ने नयाँ पार्टीका चाहना रहेको उनको भनाइ थियो। अर्को चुनाव आउन ४८ महिना बाँकी छ। काम गरेर जनताको मन जितेर जित्ने गरी अघि बढ्नुपर्छ, थापाले भने। उनले आफ्नो पार्टीका सभापति अब छिट्टै प्रधानमन्त्री हुने रोल क्रममा रहेको बताए। अर्का महामन्त्री विश्वप्रकाश शर्माले निर्वाचन सम्पन्न भएको एक वर्ष नपुग्दै सबै दलले चुनावको चिन्ता लिँदा देश पछाडि परेको बताए। कांग्रेसले चुनावको चिन्ताभन्दा पनि नागरिकको समस्या के हुन समाधान गरेर जनताको मन जित्ने गरी काम गरेर देखाउनुपर्ने उनको भनाइ थियो। कांग्रेस नेता डा कोइरालाले पार्टीभित्रको गुट वैचारिक हुन आवश्यक रहेकोमा जोड दिए। गुटले पार्टी कमजोर बनाउन नहुने उनको भनाइ थियो।"
कहिले रोकिन्छ टिपर आतंक ?,"बुटवल : टिपरले सडकको यमराज भनेर संज्ञा पाएको छ। यसले ठक्कर दिएर र किचेर सयौं व्यक्तिले अकालमै ज्यान गुमाएका छन्। लुम्बिनी प्रदेशका १२ जिल्लामा पछिल्लो दुई आर्थिक वर्षमा टिपर दुर्घटनामा ४५ जनाको निधन भएको छ। ५५ जना गम्भीर र २४ जना सामान्य घाइते भएका छन्। घरबाट यात्रामा निस्किँदा गन्तव्यमा नपुगुन्जेल आफन्तलाई मनमा त्रास हुने भनेकै टिपर आतंककै हो। सडक दुर्घटनाको क्षेत्रमा भयका रूपमा हेर्ने गरिएको टिपर दुर्घटना रोक्न राज्य उदासीन देखिएको छ। जसलाई टिपर व्यवसायी र प्रहरी प्रशासनबीचको सेटिङले काम गरेको भनेर नागरिकको अन्य सवारीसाधनको तुलनामा टिपरको गति तीव्र हुने हुँदा अकालमै नागरिकले ज्यान गुमाउनुपरेको प्यूठानको झिमरुक गाउँपालिका उपाध्यक्ष प्रमोद पोखरेलले बताए। टिपरले किचेर गाउँका दुई भाइले भर्खरै कलिलै उमेरमा ज्यान गुमाए, पोखरेलले भने, उनीहरूको न्यायका निम्ति सडक आन्दोलनमा उत्रिँदा प्रहरीले पक्राउ गर्यो। तर, राज्यले टिपर आतंक रोक्नका लागि केही काम गरेन। टिपर दुर्घटना हुने थुपै्र कारण छन्। त्यसमध्ये प्रमुख कारण हो तीव्र गति। अर्को कारण चालकलाई भत्ताको लोप हो। जसकारण चालकले गाडी छिटो हुइक्याउँछन् र बाटो देख्दैनन्। सिमेन्ट उद्योग सञ्चालन भएको क्षेत्रमा चल्ने १० चक्के टिपरले बोक्ने क्षमता १८ टन भए पनि २०२२ टन सम्म बोक्ने गर्छन्। यस्ता कैंयन् कारणहरू छन् जसले सडक दुर्घटना निम्तिाएको छ। सिंगो समाजलाई नै क्षति पुर्याएको छ। धेरै दुर्घटना रूपन्देहीमा लुम्बिनी प्रदेशका १२ जिल्लामा तीन आर्थिक वर्षको तथ्यांक हेर्ने हो भने १ सय ३१ वटा टिपर दुर्घटना भएका छन्। आव ०७७७८ मा ७२, ०७८७९ मा ५८ र ०७९८० मा ३१ वटा टिपर दुर्घटना भएको सरकारी तथ्यांक छ। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश कार्यालय बुटवलका अनुसार पछिल्लो तीन आव र चालु आवको मंसिर महिनासम्म लुम्बिनीका १२ जिल्लामा कुल ४ हजार १ सय ४३ वटा सवारी दुर्घटना भएका छन्। त्यसमध्ये १ सय ६५ वटा दुर्घटना टिपरसँग सम्बन्धित छन्। सबैभन्दा धेरै रूपन्देहीमा ३९ र सबैभन्दा कम पूर्वीरुकुममा १ वटा टिपर दुर्घटना भएका छन्। त्यसमा गुल्मी शून्य छ। मामाभान्जाको गयो ज्यान घरका जेठो छोरा सागर केसीले कलिलो उमेरमै धन कमाउन भारतको यात्रा तय गरे। १८ वर्षका उनी १४ वर्षको उमेरदेखि चेन्नई आउजाउ गरिरहेका थिए। जो यसपालि पनि भारत जानकै लागि घरबाट हिँडे। बुवा नरेशबाबु केसी उतै थिए। प्यूठानको नौवहिनी गाउँपालिका६ लुङ निवासी केसीका कान्छा मामा दाङको घोराहीमा पढ्दै थिए। मामाभान्जाको भेट घोराहीमा भयो। एउटै उमेरका मामाभान्जा साथीभाइजस्ता थिए। सागर भोलिपल्ट भारत जानु थियो। तर, धन कमाउने अभिलासा बोकेर घरबाट हिँडेका केसीका अनगिन्ती सपना अधुरै रहे। मामासितको भेट उनका लागि अन्तिम बन्यो। उनका मामा झिमरुक गाउँपालिका ४ बांगेमरोठ कोट प्यूठान निवासी विशाल जिसीको पनि भान्जासितको त्यही भेट अन्तिम बन्न पुग्यो। उनीहरूलाई दाङको घोराही उपमहानगरपालिका१० स्थित झारबैरा चोकमा राति पौने १० बजे टिपरले ठक्कर दियो। दुर्घटनास्थलमै दुवै जनाले अकालमै ज्यान गुमाए। मामा विशाल प्यूठानबाट पढ्नका लागि घोराही गएका थिए। कक्षा १२ मा पढ्दै गरेका जिसी र केसी मामाभान्जाको निधनले सिंगो गाउँ अहिले शोकमा छ। तुलसीपुरबाट घोराही जाँदै गरेको रा १ १३०७ नम्बरको टिपरले रा २ प ५५८९ नम्बरको मोटरसाइकललाई ठक्कर दिएर ती कलिला मुनाहरू अस्ताए। टिपरले टिपरलाई ओभरट्याक गर्दा उनीहरूको मोटरसाइकललाई ठक्कर दिएको थियो। गुम्यो सहारा दुई वर्षअघि स्वर्गद्वारी मन्दिर दर्शन गर्न अटो रिक्सामा यात्रा गरेका प्यूठान नगरपालिका३ घुर्चनेका बुवाछोराको निधन भयो। बुवा अमृत बिर्तामगर र छोरा सुशान्तलाई चेरनेटाको उकालोमा टिपरले किचेर दुर्घटनास्थलमै ज्यान गएको थियो। सँगै यात्रा गरेकी अमृतकी श्रीमती पुनम बिर्तामगर घाइते भइन्। दुर्घटनामा श्रीमान् र छोरालाई गुमाएपछि उनको पूरै सहारा गुम्यो। तीन छोरीको पालनपोषण र पठनपाठन गर्न उनलाई सकस परेको छ। छोरीहरू साना छन्। जेठी छोरी (कक्षा १२) र कान्छी छोरी (एक कक्षा)लाई निःशुल्क पढ्नका लागि स्थानीय रेन्बो एकेडेमी बोडिङ स्कुलमा वडाध्यक्ष सुमनराज श्रेष्ठले आफ्नो व्यक्तिगत खर्चमा व्यवस्था मिलाइदिएका छन्। माइली छोरी स्थानीय मुक्ति माविमा कक्षा १० मा पढ्छिन्। टिपरकै कारण यी परिवारलाई कहिल्यै निको नहुने चोट पर्यो। पत्रकारिताका आशालाग्दा अनुहार थिए कँडेल बुटवलमा पत्रकारिता गर्दै आएका ३५ वर्षीय एनबी कँडेलको एक वर्षअघि तिलोत्तमाको जानकीनगरमा पछाडिबाट टिपरले ठक्कर दिँदा निधन भयो। बुटवलबाट सञ्चालित ग्लोबल आवाज अनलाइन पत्रिकाका सम्पादक रहेका कँडेल बुटवलको पत्रकारितामा आशालाग्दो प्रतिभा थिए। घर सैनामैना नगरपालिकाको रानीबगहिया भए पनि कामको सिलसिलामा कँडेल श्रीमतीसहित एक छोरा र एक छोरीसँग बुटवलमा बस्थे। आमाको जन्मदिन मनाएको खुसी तीन घण्टामै लुटियो टिपरले हानेर पाल्पाको जोरधारामा गत वर्ष गुल्मीको छत्रकोट गाउँपालिका३ धरमपानीका ३२ वर्षीय जीवनबाबु पन्थको मृत्यु भयो। मोटरसाइकलमा सवार उनी जन्मथलो गुल्मीबाट कर्मथलो बुटवल आउँदै थिए। बुटवलमा व्यवसाय, राजनीति र सामाजिक काममा सक्रिय पन्थका श्रीमती र एक छोरी पनि बुटवलमै बस्थे। पन्थ आमा गुणाकलाको जन्मदिन मनाएर कर्मथलो बुटवलतर्फ फर्किंदै थिए। आमाको ७५औं जन्मदिन मनाउन उनी दुई दिनअघि गाउँ गएका थिए। तीन भाइमध्ये उनी कान्छो छोरा हुन्। १३ वर्षदेखि बुटवलमा बस्दै आएका पन्थ मिलनसार छविका थिए। आमासँग जन्मदिन मनाएर हर्षले फर्किंदै गरेका उनको खुसी तीन घण्टा पनि टिक्न पाएको थिएन। मोटरसाइकलमा आउँदै गरेका पन्थ पाल्पाको तिनाउ गाउँपालिका३ स्थित झुम्सामा टिपरले हानेर मृत्यु भए। लु १ क २६१४ नम्वरको टिपरले उनको लु ४४ प ५८०५ नम्बरको मोटरसाइकललाई ठक्कर दिएको थियो। गम्भीर घाइते भएका पन्थको उपचारको क्रममा लुम्बिनी प्रादेशिक अस्पताल बुटवलमा निधन भएको थियो। सहचालकको मृत्यु प्यूठान नगरपालिका८ स्थित खप्रेङखोलाका २४ वर्षीय केशवराज केसी टिपरमा सहचालक थिए। नौवहिनी गाउँपालिकाको फोप्लीबाट चुनढुंगा बोकेर गएको टिपर चेरनेटामा पल्टिदा उनको ०७५ सालमा मृत्यु भयो। एक मात्र छोरा गुमाएपछि परिवार विक्षिप्त बन्यो। टिपर दुर्घटना हुँदा चालक उत्तम दसौदी बाँच्न सफल भए। प्यूठानबाट दाङको कालाकाटेमा सञ्चालन भएको प्यूठान सिमेन्टमा चुनढुंगा पुर्याउने काम हाल रोकिएको छ। अस्तव्यस्त टिपर सञ्चालनका कारण प्यूठानभालुवाङ सडक खण्डमा थुप्रैको मृत्यु भयो भने कैयाँं घाइते भएका छन्। प्यूठानका प्रशासनले टिपर सञ्चालन गर्दा प्रभावकारी अनुगमन र निर्देशन दिन सकेको थिएन्। जसको नागरिकहरूले पटकपटक विरोध गरिरहे। यी त प्रतिनिधिमूलक घटना हुन्। टिपर आतंकले परिवार क्षतविक्षत र तहसनहस भएका सयौं घटना छन्। सर्वसाधारण नागरिकले टिपरलाई अकालमै ज्यान निल्ने साधनको रूपमा बुझ्ने गरेका छन्। प्यूठानको झिमरुक गाउँपालिका उपाध्यक्ष पोखरेलले टिपर चालकलाई निर्माण सामग्री ओसारपसार गर्दा ट्रिपका आधारमा दिइने भत्ता सिस्टम हटाएर मासिक तलबमा काम गर्ने वातावरण मिलाउनुपर्ने सुझाव दिए। चालकहरूले जति धेरै ट्रिप लग्यो त्यति धेरै पैसा पाउँदा रहेछन्, पोखरेलले भने, पैसाको लोभमा उनीहरू तीव्र गतिमा गुड्छन् र सडकमा आँखा देख्दैनन्। प्यूठानको फोप्लीबाट दाङको भालुवाङमा चुनढुंगा ओसारपसार गर्ने टिपरहरूले जिल्लामा दुर्घटना निम्ताएको उनले जानकारी दिए। व्यवसायी भन्छन् दुर्घटनामा दोष सरकारको सरकारकै कारण सडक दुर्घटनाको क्षति बेहोर्नुपरेको स्वर्गद्वारी टिपर यातायात प्रालिका अध्यक्ष भरतनाथ योगीले बताए। हाम्रो प्रालिमा सुरुमा ७ सयवटा टिपर आबद्ध थिए, उनले भने, अहिले सबै सकिएर सञ्चालनमा आएका १ सय ५० वटा मात्र छन्। धेरै व्यवसायी यस क्षेत्रबाट पलायन हुँदै गए। देशमा उद्योगधन्दा सञ्चालन गर्नका लागि लगानीमैत्री वातावरण नभएको उनले दुःखेसो सुनाए। मानिसहरू टिपरलाई मात्र दोष दिइरहेका छन्, उनले भने, तर, भित्री कारण के हो भन्नेमा कसैले चासो दिँदैनन्। उनले देशभरमा दाङसहित बनेपा र कपिलवस्तुको बाणगंगामा टिपर व्यवसायी संगठित भएको जानकारी गराए। उनका अनुसार दाङका टिपरले छिमेकी जिल्ला रोल्पा र अर्घाखाँचीका गरी ५ वटा सिमेन्ट उद्योगमा चुनढुंगा पुर्याउँछन्। लुम्बिनी प्रदेशमा पर्याप्त स्रोत साधन र उपकरणको अभाव छ। जसले गर्दा ट्राफिक व्यवस्थापनमा हामीलाई काम गर्न चुनौती छ। गाडीको द्रुत गति मापन गर्ने राडरगन प्रदेशभरिमै २ वटा मात्र छन्। कहिले कुन जिल्ला कहिले कुन जिल्लामा डुलाउँछौं। कम्तीमा पनि १२ वटा जिल्लामा १२ वटा राडरगन भए गति मापन गर्न सहज हुन्थ्यो र दुर्घटना रोक्न सकिन्थ्यो।कृष्ण प्रसाईं, प्रहरी उपरीक्षक एवं प्रदेश प्रमुख, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश, बुटवल देशमा उद्योगधन्दा सञ्चालन गर्नका लागि लगानीमैत्री वातावरण छैन। मानिस टिपरलाई मात्र दोष दिइरहेका छन्। तर, भित्री कारण के हो भन्नेमा कसैले चासो दिँदैनन्। सरकारकै कारण देशमा सडक दुर्घटना भइरहेको छ।भरतनाथ योगी, अध्यक्ष, स्वर्गद्वारी टिपर यातायात प्रालि, दाङ टिपरले किचेर गाउँका दुई भाइहरूले कलिलै उमेरमा ज्यान गुमाए। उनीहरूको न्यायका निम्ति सडक आन्दोलनमा आउँदा प्रहरीले मसहित गाउँका दर्जनौं युवालाई पक्राउ गर्यो। राज्यले टिपर आतंक रोक्नका लागि आजसम्म केही पनि काम गरेको छैन। टिपरका चालकहरूलाई निर्माण सामग्री ओसारपसार गर्दा टिपका आधारमा दिइने भत्तालाई पूर्णरूपमा खारेज गरेर उचित तलब दिने सिस्टम ल्याउनुपर्छ।प्रमोद पोखरेल, उपाध्यक्ष, झिमरुक गाउँपालिका प्यूठान एवं संयोजक, मामाभान्जा पीडित संघर्ष समिति गाउँका डाँडामा चुनढुंगा खानी छन्। त्यहाँ पुग्ने सडक सामान्यभन्दा पनि सामान्य खालका छन्। उद्योगहरूमा पुग्ने सडक अरूजस्तो हुनुहुँदैन। किनभने गाडीहरू धेरै भारका हुन्छन्। राज्यले कडाइका साथ बनाएको नियम लागू नगर्दा समस्या निम्तिने गरेको छ। नेपालका सडकहरू उद्योगमैत्री नहुनु, साँघुरा, घुम्ती र ग्रेट नमिलेका हुनुले पनि समस्या छ।मधुर शर्मा, व्यवसायी एवं सामाजिक अगुवा चालकले प्रतिमहिना ७ हजार रुपैयाँ मात्र तलब पाउँछन्। दिनको १ हजार २ सय ५० रुपैयाँ भत्ता बुझ्छन्। सामान्य तलब बुझ्ने चालकहरूले त्यही भत्ताको लोभमा गाडी कुदाउँछन्। फितलो नीति प्यूठान नगरपालिका२ दाखाक्वाडीका व्यवसायी एवं सामाजिक अगुवा मधुर शर्मा पनि फितलो देशको नीतिको कारण दिनहुँ दुर्घटनाका खबर सुन्नुपरेको प्रतिक्रिया दिन्छन्। गाउँका डाँडामा चुनढुंगा खानी छन्, त्यहाँ पुग्ने सडक सामान्यभन्दा पनि सामान्य खालका छन्, शर्माले भने, उद्योगहरूमा पुग्ने सडक अरूजस्तो हुनुहुँदैन। किनभने गाडीहरू धेरै लोडका हुन्छन्। राज्यले कडाइका साथ बनाएको नियम लागू नगर्दा समस्या निम्तिने गरेको उनको अनुभव छ। नेपालका सडकहरू उद्योगमत्री नहुनु, साँघुरा, घुम्ती र ग्रेट नमिलेका हुनुले पनि समस्या भइरहेको शर्माले सुनाए। अन्य गाडीको तुलनामा टिपरको ब्रेक कम लाग्ने र अग्लो हुने भएकाले पनि दुर्घटना हुने गरेको प्यूठानका एक चालकले अनुभव सुनाए। कतिपय ठाउँमा त सानो जिप पनि देखिँदैन्, उनले भने, चालककै कारणले मात्र दुर्घटना भएको होइन्, हामीहरूलाई पनि शरिरको मायाँ हुन्छ नि ! ट्राफिक जाँचमा उपकरण अभाव अन्य सवारी दुर्घटना हुँदा प्रायः घाइते हुन्छन्। तर, टिपर दुर्घटनामा ठाउँका ठाउँ मृत्यु नै हुने गरेको अनुभव ट्राफिक प्रहरीसँग छ। टिपर दुर्घटनामा धेरै मानिस दुर्घटनास्थलमै मृत्यु हुने गरेको पाइएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश प्रमुख प्रहरी उपरीक्षक कृष्ण प्रसाईंले बताए। टिपरका चालकलाई बेलाबेलामा तालिमहरू पनि दिने गरेका छौं, प्रसाईंले भने, तर, सोंचेअनुसार दुर्घटनामा कमी आउन सकेको छैन। उनले लुम्बिनी प्रदेशमा पर्याप्त स्रोत साधन र उपकरणको अभावमा ट्राफिक व्यवस्थापनमा चुनौती देखिएको दुःखेसो सुनाए। गाडीको द्रुत गति मापन गर्ने राडरगन प्रदेशभरिमै दुइटा मात्र छन्, उनले भने, कहिले कुन जिल्ला कहिले कुन जिल्ला डुलाउँछौं। तराईका जिल्लामा राख्नका लागि भए पनि राडरगन कम्तीमा ६ वटा आवश्यक परेको उनले बताए। सम्बन्धित जिल्लाका स्थानीय तहहरूले पनि ट्राफिक व्यवस्थानमा साथ दिन प्रसाईंले आग्रह गरे। सडकको दुरवस्थाले पनि दुर्घटना टिपर दुर्घटना बढ्नुमा पहिलो कारण सडकको अवस्था पनि रहेको सडक पूर्वाधार विकास कार्यालय, रूपन्देहीका सिनियर डिभिजनल इन्जिनियर लालु गिरीले बताए। उनका अनुसार दुर्घटनाको दोस्रो कारण सवारी साधनको अवस्था र तेस्रो सवारी चालकको अवस्था रहेको छ। यी तीन कारणमध्ये दुई वा दुईभन्दा बढी कारणहरू मिले दुर्घटना निम्तिने उनको भनाइ छ। यात्रुबाहक सवारीहरूको तुलनामा टिपर दुर्घटनामा चालकहरूको लापरवाही धेरै देखिने हुँदा दुर्घटना पनि बढिरहेको उनले बताए। यी हुन् दुर्घटनाका कारण"
फास्ट ट्र्याकलाई अगाडि बढाउने वातावरण बनाउन सरकारलाई निर्देशन,"काठमाडौं : प्रतिनिधिसभाअन्तर्गतको राज्य व्यवस्था समितिले तराई मधेस फास्ट ट्र्याकलाई सहजरूपमा अघि बढ्ने वातावरण बनाउन सरकारलाई निर्देशन दिएको छ। बुधबार उक्त आयोजनाका विषयमा नेपाली सेनासँग छलफल गर्दै समितिले आयोजना निर्माणमा देखिएका समाधान गरी सहजरूपमा अघि बढ्ने वातावरण बनाउन सरकारलाई निर्देशन दिएको हो। बैठकले पूरक प्रभाव मूल्यांकन समयसीमा तोकी उक्त अवधिभित्र स्वीकृत गरि रुख कटान तथा जग्गा प्राप्ति लगायतका कार्यलई समयमै सम्पन्न गर्न आवश्यक सहजीकरण गरिदिन वन, अर्थलगायत सम्बन्धित मन्त्रालयलाई निर्देशन दिएको छ। बैठकले राष्ट्रिय गौरवको आयोजनालाई समयमै सम्पन्न गर्नका लागि सबै पक्षबाट प्राथमिकता दिई आवश्यक सहयोग गर्न मन्त्रिपरिषद्को कार्यालयलगायत सम्बन्धित मन्त्रालयलाई निर्देशन दिएको समिति सभापति रामहरि खतिवडाले जानकारी दिए। बैठकले फास्ट ट्रयाक निर्माणका सन्दर्भमा सेनाबाट माग भएबमोजिम आवश्यक प्राविधिक तथा अन्य सहयोग समयमा नै उपलब्ध गराउन र आवश्यक अन्तर निकाय समन्वयको सहजीकरका लागि पनि सरकारलाई निर्देशन दिएको सभापति खतिवडाले बताए। त्यस्तै बैठकले सार्वजनिक खरिद ऐन, नियमावली अनुसार कामकाज गर्न र फास्ट ट्रयाकमा संलग्न ठेकेदारसम्बन्धी विवादको विषयमा जानकारी लिने निर्णय गरेको छ भने आवश्यक समयमा आयोजनाको भ्रमण गर्ने निर्णय भएको सभापति खतिवडाले जानकारी दिए।"
सर्वोच्च अदालतको न्यायाधीशमा सिफारिस ६ जनाकै नाम संसदीय सुनुवाइ समितिबाट अनुमोदन,"काठमाडौं : सर्वोच्च अदालतको न्यायाधीशमा सिफारिस ६ जनाको नाम संसदीय सुनुवाइ समितिले अनुमोदन गरेको छ। बुधबार बिहान बसेको संसदीय सुनुवाइ समितिले सर्वोच्चको न्यायाधीशमा सिफारिस ६ जना न्यायाधीशको नाम अनुमोदन गरेको हो। न्याय परिषद्ले सर्वोच्च अदालतको न्यायाधीशमा सारंगा सुवेदी, अब्दुल अजिज मुसलमान, महेश शर्मा पौडेल, टेकप्रसाद ढुंगाना, सुनिल पोखरेल र बालकृष्ण ढकाललाई सिफारिस गरेको थियो। पोखरेल र ढकाल कानुनी व्यवसायी हुन् भने अन्य चारजना उच्च अदालतका न्यायाधीश हुन्। सिफारिस न्यायाधीशको सोमबार संसदीय सुनुवाइ सकिएपछि आज निर्णय सुनाएको हो। उनीहरूको नाम संसदीय सुनुवाइ समितिबाट अनुमोदन भएकाले अब राष्ट्रपतिले सर्वोच्चको न्यायाधीशमा नियुक्त गर्नेछन्। सुनुवाइ समितिको बैठकले प्रस्तावित न्यायाधीशको अनुमोदन गरेपछि मात्रै नियुक्त हुने संवैधानिक व्यवस्था छ।"
"कोशीमा राप्रपा : सभामुख लिने, सरकारमा नजाने","विराटनगर : राजसंस्था स्थापना, हिन्दु राष्ट्र र प्रदेश खारेजीका लागि आन्दोलनको घोषणा गरेको राष्ट्रिय प्रजातन्त्र पार्टी (राप्रपा)ले कोशी प्रदेशमा सभामुख लिने भएको छ। पार्टीको केन्द्रीय कार्यसमितिले आन्दोलनको घोषणा गरेका बेला राप्रपाले कोशीमा भने रिक्त रहेको सभामुख पद लिने भएको हो। यद्यपि, राप्रपा सरकारमा भने नजाने भएको छ। राप्रपाले सभामुखका लागि प्रदेशसभा सदस्य अम्बरबहादुर विष्टको नाम अघि सारेको छ। तर, औपचारिक निर्णय गरिसकेको छैन। तत्कालीन सभामुख बाबुराम गौतमले राजीनामा दिएपछि गत साउन १६ गतेदेखि कोशी प्रदेश सभामुखविहीन छ। पदबाट राजीनामा दिएर गौतमले नेपाली कांग्रेस प्रदेश संसदीय दलका नेता उद्धव थापालाई गठबन्धनबाट मुख्यमन्त्री बन्न सहयोग गरेका थिए। उनको राजीनामापछि कोशीमा सभामुख चयन प्रक्रिया अघि बढ्न सकेको छैन। उपसभामुख सिर्जना दनुवारले सभामुखको भूमिका निर्वाह गर्दै आइरहेकी छन्। अबको एक साताभित्रमा सभामुख चयन गरिसक्ने तयारी दलहरूको छ। तर, निर्वाचनको मिति भने तय भइसकेको छैन। कार्यव्यवस्था परामर्श समितिको बुधबारको बैठकमा सभामुखको निर्वाचनबारे छलफल भएको थियो। केन्द्रमा भएको निर्णयलाई आधार मानेर सत्तारुढ गठबन्धनले आफ्नो बहुमत कायम राख्न सभामुख राप्रपालाई दिने प्रस्ताव गरेको छ। त्यसलाई स्वीकार गर्दै सभामुखमा विष्टलाई अघि सार्ने तयारी राप्रपाले गरेको हो। राप्रपा प्रदेश संसदीय दलका नेता भक्तिप्रसाद सिटौलालाई सभामुखको प्रस्ताव आएको थियो। तर, उमेरका हिसाबले आफूभन्दा सिनियरलाई दिनुपर्छ भनेर उनले विष्टको नाम अघि सारेका हुन्। राजनीतिक उतारचढाव नभए लगभग विष्ट कोशीको सभामुख बन्ने पाक्काजस्तै छ। झापाको गौरादह७ का ७० वर्षीय विष्ट यसअघि जिल्ला पञ्चायतका सदस्य भइसकेका छन्। पञ्चायती व्यवस्थादेखि नै राजनीतिमा सक्रिय विष्ट प्रदेशसभामा समानुपातिक सांसद हुन्। विष्टले पनि आफू सभामुख बन्ने सम्भावना देखिएको बताउँदै प्रदेशसभाको नेतृत्व लिन तयार रहेको उल्लेख गरे। स्रोतका अनुसार राप्रपा र सत्ता गठबन्धन उनलाई सर्वसम्मत सभामुख बनाउन चाहन्छन्। त्यसका लागि नेकपा (एमाले)सँग पनि छलफलको तयारी भइरहेको नेताहरूले बताए। एमालेले भने उपसभामुख दनुवारलाई सभामुख बनाउन चाहेको छ। तर, सत्ता गठबन्धन राप्रपाबाहेकलाई हुन नहुने अडानमा छ। बहुमत गुम्ने भएकाले सत्तारुढ आफूले नै सभामुख राख्नसक्ने अवस्था पनि छैन। राप्रपा संसदीय दलका नेता सिटौलाले प्रदेशका सबै दलसँग सल्लाह गरेर सभामुखका बारेमा निर्णय लिइने बताए। एकदुई दिनभित्रमै औपचारिक निर्णय लिइने छ। सबैको समर्थन रह्यो र कुरा मिल्यो भने हामी सभामुख लिने मनस्थितिमा पुगेका छौं, उनले भने, तर, अहिल्यै सरकारमा जाँदैनौं। केन्द्रबाटै आन्दोलनको घोषणा भएकाले प्रदेश सरकारमा जानु उपयुक्त हुँदैन। पहिलो चरणमा सभामुख लिएपछि आन्दोलनको रूप हेरेर सरकारमा जाने वा नजानेभन्ने निर्णय गरिने सिटौलाले बताए। उनका अनुसार प्राप्त अवसरलाई सदुपयोग गरेर सभामुख लिने तयारी गरिएको हो। सर्वसम्मत सभामुख चयनको पक्षमा राप्रपा रहेको सिटौलाको भनाइ छ। सहमतिका लागि एमालेलगायत सबैसँग छलफल गर्छौं, उनले भने, समर्थन जुट्यो भने हामी तयार छौं। विपक्षीले सभामुख लिने अन्तर्राष्ट्रिय अभ्यास रहेकाले सभामुख पाउने टुंगो लागेपछि ज्येष्ठ सदस्य विष्टको विकल्प नहुने उनले बताए। स्रोतका अनुसार सहमति नभए निर्वाचनबाट भए पनि सभामुख चयन गरिने भएकाले तयारीमा जुट्न गठबन्धनले राप्रपालाई भनिसकेको छ। नेकपा (एमाले) प्रदेश संसदीय दलका प्रमुख सचेतक रेवतीरमण भण्डारीका अनुसार मुख्यमन्त्रीले दलहरूसँग एक चरण छलफल गरेपछि सभामुख चयनका लागि निर्वाचनको मिति तय गर्ने सहमति बुधबारको कार्यव्यवस्था परामर्श समितिको बैठकमा भएको छ। अरु दलसँग परामर्श गरेपछि मात्रै सभामुखका विषयमा एमालेले निर्णय लिने उनले बताए। अहिल्यै सभामुखको विषयलाई लिएर हामी निर्णयमा पुगिसकेका छैनौं। एमालेबाट कसलाई सभामुख बनाउनेभन्ने टुंगो लागेको छैन, भण्डारी भन्छन्, मुख्यमन्त्रीले सबै दलसँग छलफल गरिसकेपछि अवस्था हेरेर निर्णयमा पुग्छौं। अहिले केही भइसकेको छैन। कोशीको ९३ सदस्यीय प्रदेशसभामा सत्तारुढ गठबन्धनसँग ठिक्क बहुमत (४७) पुग्छ। राप्रपाका ६ जना प्रदेशसभा सदस्य छन्। सत्तारुढ र राप्रपाका गरेर ५३ पुग्छन्। सत्ता गठबन्धनले बहुमत जोगाउनका लागि सभामुख राप्रपालाई दिन खोजेको हो। पार्टीले सभामुख लिने निर्णय गरेको खण्डमा निर्वाचन नै हुँदा पनि राप्रपाका उम्मेदवार विजयी हुने छन्। तर, राप्रपा संसदीय दलका नेता सिटौला निर्वाचनभन्दा पनि सर्वसम्मत रूपमा सभामुख चयन हुनुपर्ने पक्षमा आफूहरू रहेको बताउँछन्। प्रदेशसभामा सत्ता गठबन्धन दल कांग्रेसका २९, नेकपा (माओवादी केन्द्र)का १३, नेकपा (एकीकृत समाजवादी)का ४ र जसपाका १ जना सांसद छन्। प्रतिपक्षी एमालेका ४० र राप्रपाका ६ जना छन्।"
"नेविसंघको प्रश्न : मेलम्चीको पानी, हामीले कहिले खाने ?","काठमाडौं : मेलम्ची खानेपानीमा भएको ढिलासुस्तीबिरुद्ध नेपाल विद्यार्थी संघले काठमाडौंमा विरोध प्रदर्शन गरेको छ । लामो समय हुँदा पनि मेलम्ची खानेपानी उपलब्ध हुन नसकेको भन्दै नेविसंघ काठमाडौं जिल्ला कार्यसमितिले काठमाडौंमा प्रदर्शन गरेको हो । प्रदर्शनमा सहभागीहरुले मेलम्चीको पानी हामीले कहिले खाने ?,मेलम्चीको पानीमा भ्रष्टाचार बन्द गरलगायतका प्ले कार्ड प्रदर्शन गरेका थिए । नेविसंघ काठमाडौं जिल्ला कार्यसमितिका अध्यक्ष अशुंल केसीले मेलम्ची आयोजनामा अनियमितता र भ्रष्टाचार भएकै कारण लामो समयसम्म मेलम्ची खानेपानी सहज रुपमा उपत्यकामा वितरण हुन नसकेको बताए । उनले मेलम्ची खानेपानी छिटो ल्याउने वातावरण बनाउन खबरदारी गर्ने उद्देश्यले प्रदर्शन गरिएको जिकिर गरे। मेलम्ची खानेपानीमा अब पनि ढिलाइ भए थप आन्दोलन गर्ने चेतावनी नेविसंघले दिएको छ ।"
"रुसी सेनामा कार्यरत थप एक नेपालीको मृत्यु, यी हुन् युक्रेनमा बन्दी बनाइएका नेपाली","काठमाडौं : रुसी सेनामा कार्यरत थप एक जना नेपालीको मृत्यु भएको छ। परराष्ट्र मन्त्रालयले विज्ञप्ति जारी गर्दै थप एक जना नेपालीको मृत्यु भएको जानकारी दिएको छ। मृत्यु हुनेमा राहदानी नं ०९४७३६३२ का कुन्दन सिंह नागल रहेका छन्। सरकारले यसअघि रुसी सेनामा कार्यरत ६ जना नेपालीको मृत्यु भएको जानकारी दिएको थियो। मृत्यु हुनेमा गोरखाका सन्दीप थपलिया, कपिलवस्तुका रुपक कार्की, कस्कीका देवान राई, स्याङ्जाका पितम कार्की, दोलखाका राजकुमार रोका र इलामका गंगाराज मोक्तान रहेका थिए। सरकारले ज्यान गुमएका नेपालीहरूको शव पठाइदिन आग्रह गरेको छ। मन्त्रालयले नेपालका लागि रुसका राजदूतमार्फत् रुसी सेनामा भर्ना भई निधन भएका नेपालीहरूको शव यथाशीघ्र नेपाल पठाउन र घाइतेलगायत पीडित परिवारलाई क्षतिपूर्ति उपलब्ध गराउन अनुरोध गरेको हो। सरकारले नेपाली नागरिकलाई रुसी सेनामा भर्ना नगर्न र भर्ना गरिएका नेपाली नागरिकलाई तत्काल नेपाल फर्काउन राजदूतमार्फत् रुसी सरकारलाई आग्रह गरेको छ। त्यस्तै युक्रेनमा बन्दी बनाइएका चार जना नेपालीको नामसमेत सरकारले सार्वजनिक गरेको छ। बन्दी बनाइनेमा बर्दियाका विवेक खत्री, काभ्रेका सिद्धार्थ ढकाल, मोरङका विकास राई र रोल्पाका प्रतिक पनेरु रहेको परराष्ट्र मन्त्रालयले जनाएको छ। बन्दी बनाइएका नेपालीहरूको शीघ्र रिहाइ गरी नेपाल फिर्ता पठाउन युक्रेनी सरकारलाई कूटनीतिक माध्यमबाट अनुरोध गरिएको मन्त्रालयले जानकारी दिएको छ। अवैधरूपमा रुसी सेनामा पठाउने गिरोहलाई पक्राउ गरी प्रहरीले अनुसन्धान गरिरहेको छ।"
राष्ट्रपतिद्वारा सर्वोच्च अदालतको न्यायाधीशमा ६ जना नियुक्त,"काठमाडौं : राष्ट्रपति रामचन्द्र पौडेलले सर्वोच्च अदालतको न्यायाधीशमा ६ जनालाई नियुक्त गरेका छन्। संसदको सुनुवाई समितिले उनीहरूको नाम अनुमोदन गरेपछि राष्ट्रपति पौडेलले बुधबार उनीहरूलाई नियुक्त गरेका हुन्। संविधानको धारा १२९ को उपधारा (२) बमोजिम न्याय परिषद्को सिफारिसमा राष्ट्रपति पौडेलले सारङ्गा श्रेष्ठ, अब्दुल अजिज मुसलमान, महेश शर्मा पौडेल, टेकप्रसाद ढुंगाना, सुनिलकुमार पोखरेल र बालकृष्ण ढकाललाई नियुक्त गरेको राष्ट्रपति कार्यालयका प्रवक्ता शैलजा रेग्मी भट्टराईले बताए। बुधबार बिहान बसेको संसदीय सुनुवाइ समितिले सिफारिस भएका ६ जना न्यायाधीशको नाम अनुमोदन गरेको थियो। पोखरेल र ढकाल कानुनी व्यवसायी हुन् भने अन्य चार जना उच्च अदालतका न्यायाधीश हुन्।"
जर्नेलको उमेर विवादमा प्रधानसेनापति भन्छन् नेपाली सेना कसैको न्वारन गर्ने संस्था होइन,काठमाडौं : प्रधानसेनापति प्रभुराम शर्माले पछिल्लो समय सेनालाई विवादमा ल्याउने काम भएको भन्दै आक्रोशित भएका छन्। सिंहदरबारमा बुधबार बसेको प्रतिनिधिसभा अन्तर्गतको राज्यव्यवस्था तथा सुशासन समितिको बैठकमा प्रधानसेनापति शर्माले सेनाप्रति भ्रम सिर्जना गरी अनावश्यक विवादमा ल्याउने काम भएको बताए। उनले ताराध्वज पाण्डेको बढुवा सिफारिसका लागि सात दिने सूचनामात्रै भएको र त्यहिबीचमा जन्ममितिको विषय उठेको प्रस्ट्याए। आफ्ना कर्मचारीको उमेर कागजात हेरेर उमेर निर्धारित हुने भन्दै प्रधानसेनापति शर्माले कसैको जन्ममिति तय गर्नका लागि न्वारन गर्ने निकाय सेना नभएको बताए। जर्नेलको उमेर विवाद प्रकरणबारे सोधिएको प्रश्नमा उनले उक्त विषयमा शैक्षिक प्रमाणपत्र जाँच गर्दा सही पाइएको बताए। प्रधानसेनापति शर्माले उपरथी ताराध्वज पाण्डेलाई रथी बढुवाका लागि सिफारिस गरेका थिए। तर उनको जन्ममितिमा कैफियत देखिएपछि पाण्डेले राजीनामा दिएका थिए। लगत्तै प्रधानसेनापति शर्माले अर्का उपरथी अशोक सिग्देललाई रथीमा बढुवाका लागि सिफारिस गरेका थिए। सिग्देलविरुद्ध समेत जन्ममितिमा कैफियत भएको भन्दै अख्तियारमा उजुरी परेको थियो। तर उनको जन्ममितिमा कैफियत नभेटिएपछि सरकारले सिग्देललाई रथीमा बढुवा गरेको छ। रथी सिग्देलले आफ्नो कार्यभारसमेत सम्हालिसकेका छन्। शर्मा अवकासमा गएपछि आगामी भदौ २४ मा सिग्देलले प्रधानसेनापतिको बागडोर सम्हालेछन्।
प्रधानमन्त्रीले एक वर्षे रिपोर्ट कार्ड सार्वजनिक गर्नुपर्छ : शेखर कोइराला,"विराटनगर : नेपाली कांग्रेसका नेता डा शेखर कोइरालाले मन्त्रीहरूको रिपोर्ट कार्ड खोज्नुको सट्टा प्रधानमन्त्रीले आफ्नो एक वर्षे रिपोर्ट कार्ड सार्वजनिक गर्नुपर्ने बताएका छन्। बुधबार बिराटनगर विमानस्थलमा सञ्चारकर्मीसँग कुरा गर्दै कोइरालाले एक वर्षमा आफूले गरेका कामको प्रधानमन्त्री रिपोर्ट सार्वजनिक गर्नुपर्ने बताए। नेता कोइरालाले जनतालाई आशा जगाउन वर्तमान सरकार र नेतृत्व परिवर्तन अपरिहार्य रहेको बताए। उनले सरकार संचालनका कारण जनतामा वितृष्णा बढेकाले नेपाली कांग्रेसको नेतृत्वमा मात्र जनतामा आशा जगाउन सकिने बताए। कोइरालाले एनसेल प्रकरणले राजनीतिक दलका नेताहरू, कर्मचारी र व्यापारीहरूको नेक्सस र्सार्वजनिक गरेको बताए। उनले नेपालमा भइरहेका ठूल्ठूला भ्रष्टाचारमा नेता, कर्मचारी र व्यापारीको मिलोमतो हुने गरेको जिकिर गरे।"
"निर्धारित लक्ष्य पूरा गर्न मन्त्रीलाई निर्देशन, प्रधानमन्त्री भन्छन् अब नियमित मूल्यांकन गर्छु","काठमाडौं : प्रधानमन्त्री पुष्पकमल दाहालले आफ्नो एक वर्षे कार्यकालको गम्भीर समीक्षा गर्दै आफूले आगामी कार्ययोजना तर्जुमा गर्ने बताएका छन्। कृषि तथा पशुपन्छी विकास र भूमि व्यवस्था, सहकारी तथा गरिबी मन्त्रालयको आज भएको संयुक्त वार्षिक समीक्षा बैठकमा प्रधानमन्त्रीले जनतालाई केन्द्रमा राखेर सरकारी निकायले काम गर्नुपर्ने बताए। 'आज दुई मन्त्रालयको मन्त्रालयगत अवस्था, त्यसको समग्र स्थितिबारे जानकारी लिइयो, यो आफै्मा महत्वपूर्ण छ, मैले सरकारको नेतृत्व गरेको एक वर्ष पूरा हुँदैछ। कार्यतालिका नै बनाएर सबै मन्त्रालयसँग छलफल गर्ने सोचमा छु। एक वर्षमा हामीले कति काम गर्यौं, कहाँ के कति समस्या रहे, त्यसको गम्भीर अध्ययन गरेर भावी योजना बनाउँछु,' उनले भने। प्रधानमन्त्री दाहालले अब नियमितरूपमा छलफल, समीक्षा र मूल्यांकन सुरु गरिने बताए। 'जनतालाई परिणाम दिने मुख्य विषय हो, जति राम्रो परिणाम दिन सकियो, जनतामा राज्यप्रतिको विश्वास त्यति नै बढ्दै जान्छ, हामीले जनतालाई केन्द्रमा राखेर काम गर्नुपर्छ,' उनले भने। देशको अर्थतन्त्र, राजनीति र समाजको मुख्य संयन्त्र कृषि र भूमि भएको वास्तविकता प्रस्तुत गर्दै प्रधानमन्त्रीले कृषिलाई विकासको मूल आधार र भूमिको वैज्ञानिक व्यवस्थापन गर्न नसकिए समृद्धि हासिल गर्न नसकिने बताए। उनले भने, 'जलविद्युत् र उद्योग पनि महत्वपूर्ण छन्। उद्योग पनि कृषिमा आधारित छन्। कृषिको उत्पादकत्व बढाउने र भूमिको वैज्ञानिक व्यवस्थापनलाई केन्द्रमा राखेर काम गर्नुपर्छ।' रासायनिक मलका लागि सधैं विदेशी उत्पादकको मात्रै भर पर्न नसकिने जनाउँदै प्रधानमन्त्री दाहालले अब स्वदेशमा नै मल कारखाना स्थापना गर्नेतर्फ सोच्नुपर्ने बताए। रासायनिक मलको मात्रै भर नपरी कम्पोष्ट मलको पनि अधिकतम उपयोग गर्ने नीति बनाइनुपर्नेमा उनको जोड थियो। आगामी आर्थिक वर्षको नीति तथा कार्यक्रम एवं बजेट विगतकोभन्दा भिन्नरूपमा तर्जुमा गर्नुपर्ने खाँचो औंल्याउँदै प्रधानमन्त्रीले त्यसका लागि चाँडै सरोकारवालासँग छलफल गरिने बताए। 'यसपटक विगतमाभन्दा भिन्न बजेट, नयाँ ढंगले प्रस्तुत गर्ने सोच्दैछु। त्यसका लागि पुस महिनाभित्रै बृहत् छलफल गर्छौं। नीति कार्यक्रम र बजेटको परम्परागत ढाँचा परिवर्तन गर्छौं, तपाईँहरूले पनि त्यसरी नै सोचिराख्नुहोला,' उनले भने।"
राष्ट्रियसभा निर्वाचनको मतदाता नामावली स्वीकृत : २ हजार ४७ जनाले मतदान गर्ने,काठमाडौं : राष्ट्रियसभा सदस्य निर्वाचनका लागि निर्वाचन आयोगले मतदाता नामावली स्वीकृत गरेको छ। आयोगका अनुसार माघ ११ गते हुने राष्ट्रियसभा सदस्य निर्वाचन प्रयोजनका लागि कूल २०४७ जना मतदाताको नामावली स्वीकृत भएको आयोगका सहसचिव एवं प्रवक्ता शालिग्राम शर्मा पौडेलले जानकारी दिए। राष्ट्रियसभा सदस्य निर्वाचनमा प्रदेशसभा सदस्य र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख मतदाता हुने कानुनी व्यवस्था छ। सोही व्यवस्थाअनुसार प्रदेशसभा सदस्य ५४९ जना र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख १४९८ जनागरी कूल २०४७ जनाको नामावली स्वीकृत भएको हो। स्वीकृत नामावलीमा प्रदेशसभा सदस्यतर्फको कूल मतदाता ५५० मध्ये निधन भएका प्रदेशसभा सदस्य १ जनाको नाम हटाइ ५४९ जना कायम गरिएको आयोगले जनाएको छ। मतदातामध्ये प्रदेशसभाका सदस्यको मतभार ५३ र गाउँपालिकाका अध्यक्ष र उपाध्यक्ष तथा नगरपालिका प्रमुख र उपप्रमुखको मतभार १९ रहेकाले प्रदेशसभा सदस्यको कूल मतभार २९०९७ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखको कूल मतभार २८४६२ गरी जम्मा ५७५५९ मतभार रहेको निर्वाचन आयोगले जनाएको छ।
पूर्वमन्त्री न्यौपानेको निधन,मान्म : नेपाल सरकारका पूर्वसूचना तथा सञ्चार सहायक राज्यमन्त्री यज्ञराज न्यौपानेको निधन भएको छ । कलेजो रोगले ग्रसित न्यौपानेको उपचारका क्रममा आज बिहान ४ बजे भक्तपुरस्थित मानव अङ्ग प्रत्यारोपण केन्द्रमा निधन भएको हो । मिर्गौला रोगपीडितसमेत रहेका पूर्णमन्त्री न्यौपानेको उपचारका क्रममा अस्पतालमै निधन भएको उनका आफन्त रहेका अधिवक्ता उमाकान्त न्यौपानेले बताए । उनका अनुसार न्यौपानेको तीन महिनादेखि भक्तपुरको मानव अङ्ग प्रत्यारोपण केन्द्रमा उपचार भइरहेको थियो । दुई छोरा र तीन छोरी रहेका न्यौपानेका एक छोरा दुबईमा रहनुभएकाले उनी दुबईबाट नेपाल फर्केपछि पशुपति आर्यघाटमा दाहसंस्कार गरिने न्यौपानेले जानकारी दिए । विसं २०५१ मा कालीकोटमा नेकपा (एमाले)बाट प्रतिनिधिसभामा निर्वाचित न्यौपाने सूचना तथा सञ्चार सहायक राज्यमन्त्री भएका थिए । कालीकोटको रास्कोट नगरपालिका८ को फुकोट गाउँमा जन्मिुएका न्यौपाने साविकको फुकोट गाउँ विकास समितिको अध्यक्षमा समेत निर्वाचित भएका थिए।
सरकारको विरोध गर्नु भनेको व्यवस्थाको विरोध गर्नु हो : पर्यटनमन्त्री किराती,काठमाडौं : संस्कृति पर्यटन तथा नागरिक उड्डयनमन्त्री सुदन किरातीले अहिलेको सरकारको विरोध गर्नु भनेको व्यवस्थाको विरोध गर्नु रहेको बताएका छन्। उपत्यकाव्यापी संयुक्त बृहत् ख्रिष्टमस महोत्सवलाई बुधबार काठमाडौंमा सम्बोधन गर्दै मन्त्री किरातीले अहिले सरकारमाथि भइरहेको आक्रमण गणतन्त्रसहित परिवर्तनमाथिको आक्रमण भएको बताए। उनले परिवर्तनगामी शक्तिहरूको एकताले नै मुलुकको परिवर्तन थप बलियो हुने बताए। उनले मिलेर संविधान बनाएकाले गरिबीको अन्त्यका लागि पनि मिलेर नै अघि बढ्नुपर्ने बताए। अरुलाई विरोध गरेर आफू सावित हुने काम नयाँ भनिएकाहरूले गरेकाले एजेण्डामार्फत् मुद्दा स्थापित गर्न सक्नुपर्ने उनको भनाइ छ। मन्त्री किरातीले एउटा जाति एउटै भेष भन्दै राजतन्त्रका बेला अरु धर्महरूलाई पेल्ने काम भएको र अहिले मुलुकमा गणतन्त्र आएपछि सबै धर्म जात बराबर भएको धारणा राखे।
श्रीलंकाका विदेशमन्त्री साब्री काठमाडौंमा,"काठमाडौं : श्रीलंकाका विदेशमन्त्री मोहम्मद अली साब्री काठमाडौं आइपुगेका छन्। परराष्ट्र मन्त्रालयका अनुसार नेपालश्रीलंका संयुक्त आयोगको बिहीबार र शुक्रबार हुने बैठकमा सहभागी हुन विदेशमन्त्री साब्री काठमाडौं आएका हुन्। केहीबेरअघि त्रिभुवन अन्तर्राष्ट्रिय विमानस्थलमा आइपुगेका विदेशमन्त्री साब्रीलाई परराष्ट्र मन्त्रालयका अधिकारीहरूले स्वागत गरेका थिए। बैठकमा लगानी तथा व्यापार, पर्यटनलगायत दुई देशका द्विपक्षीय सहकार्यका विषयमा छलफल हुनेछ। परराष्ट्रमन्त्री एनपी साउदको निमन्त्रणामा उनी तीन दिने नेपाल भ्रमणमा आउन लागेको परराष्ट्र मन्त्रालयले ज्ञप्तिमार्फत जानकारी दिएको छ। श्रीलंकाको विदेश मन्त्रालयले जारी गरेको विज्ञप्तिमा संयुक्त आयोगले नेपाल र श्रीलङ्काबीच व्यापार तथा लगानी, पर्यटन, शिक्षा, रक्षा, संस्कृति, कनेक्टिभिटी र जनसम्पर्कलगायत द्विपक्षीय सहयोगका विभिन्न क्षेत्रमा केन्द्रित रहने उल्लेख छ। यसैगरी संयुक्त आयोगको बैठकपश्चात विज्ञान, प्रविधि र नवप्रवर्तनका क्षेत्रमा सहयोग गर्ने समझदारी पत्रमा पनि हस्ताक्षर हुनेछ। मन्त्रालयका अनुसार दुई विदेशमन्त्रीले छुट्टाछुट्टै भेटवार्ता पनि गर्नेछन्। श्रीलंकाली विदेशमन्त्री साब्रीले राष्ट्रपति रामचन्द्र पौडेल, प्रधानमन्त्री पुष्पकमल दाहाल 'प्रचण्ड' सँग शिष्टाचार भेट गर्ने परराष्ट्र मन्त्रालयले जनाएको छ। भ्रमणका क्रममा परराष्ट्रमन्त्री अली साब्रीले नेपालमा रहेका श्रीलङ्का प्रवासी समुदायसँग पनि भेटघाट गर्नेछन्। भेटघाटमा परराष्ट्रमन्त्रीसँग नेपालका लागि श्रीलंकाका राजदूत, एयर चिफ मार्शल सुदर्शन कारागोडा पाथिराना ९अवकाश० र काठमाडौंस्थित श्रीलङ्काको राजदूतावासका वरिष्ठ अधिकारीहरु सहभागी हुनेछन्। साब्री शनिबार स्वदेश फर्किने कार्यतालिका रहेको छ।"
मोरङमा राजावादीको एकीकृत संघर्ष समिति घोषणा,"विराटनगर : मोरङमा बुधबार राजावादीहरु सम्मिलित एकीकृत राष्ट्रिय संघर्ष समिति घोषणा गरिएको छ। नेपाल विद्वत परिषद् र नेपाल सद्भावना मञ्चबीचको छलफलपछि एकीकृत संघर्ष समिति गठन गरेर विराटनगरमा पत्रकार सम्मेलनमार्फत् घोषणा गरिएको हो। परिषद्का केन्द्रीय अध्यक्ष एवं पूर्वराज परिषद्का स्थायी समिति सदस्य जीतबहादुर अर्जेल र नेपाल सद्भावना मञ्चका राष्ट्रिय अध्यक्ष तथा पूर्वउपप्रधान एवं गृहमन्त्री बद्रीप्रसाद मण्डलबीचको छलफलपछि एकीकृत राष्ट्रिय संघर्ष समिति बनाइएको छ। समितिको अगुवाईमा राजसंस्था पुर्नस्थापना र गणतन्त्रविरुद्ध आन्दोलन हुने अध्यक्ष दाहालले बताए। अहिले नेपाल र नेपालीको अवस्था अत्यन्तै नाजुक छ। २००७ सालदेखिको प्रजातन्त्रको रटानले नेपाल र नेपालीको अस्तित्व समाप्त हुँदै गएको छ, उनले भने, केवल नेता र उनीहरुले अँगालेका व्यक्ति तथा आफन्तको मात्रै उन्नतीप्रगति भएको छ । भ्रष्टाचार र मनपर्दी शासन व्यवस्थाका कारण मुलुकको अवस्था ओरालो लाग्दै छ।"
२०८३ भित्र फास्ट ट्र्याकको निर्माण सम्पन्न गर्न सक्दैनौं : प्रधानसेनापति,काठमाडौं : प्रधानसेनापति प्रभुराम शर्माले काठमाडौंतराई फास्ट ट्र्याक आर्थिक विषयका कारण ढिलाई नभएको बताएका छन्। काठमाडौंतराई फास्ट ट्र्याकलाई सही समयमा सम्पन्न गर्न विद्यमान कानुन बाधक रहेको उनले बताए। संसदको राज्य व्यवस्था समितिको बैठकमा बोल्दै उनले यही अवस्थामा २०८३ भित्र फास्ट ट्र्याकको निर्माण सम्पन्न नहुने बताए। उनले काठमाडौंतराई फास्ट ट्र्याक नमागेको भन्दै सरकारले काम गर्ने जिम्मेवारी दिए पनि आवश्यक कानुन नदिइएको बताए। बैठकमा समिति सदस्यहरूले विभिन्न बहानामा काठमाडौंतराई फास्ट ट्र्याक निर्माणलाई ढिलाई गर्न नहुने धारणा राखेका थिए। समिति सदस्य रवि लामिछानेले आयोजनाका निर्माणका क्रममा अनावश्यक खर्च देखिएको बताए। आयोजना सेनाको प्रतिष्ठासँग जोडिएको र राष्ट्रिय गौरवको विषयलाई गम्भीररूपमा लिनुपर्ने उनको भनाइ छ। त्यस्तै समिति सदस्य गगन कुमार थापाले काठमाडौंतराई फास्ट ट्रयाकलाई समयमा नै सम्पन्न गर्नका लागि सरकार गम्भीर हुनुपर्ने र आयोजना अघि बढाउन देखिएका समस्या प्रधानमन्त्रीले गम्भीतापूर्वक समाधान गर्नुपर्ने बताए। बैठकमा सेनाले आयोजनाको भौतिक प्रगति मात्र २८५६ प्रतिशत पुगेको जनाएको छ। फास्ट ट्र्याकको कामलाई कुल १३ वटा प्याकेजमा विभाजन गरिएको सेनाले जनाएको छ। द्रूतमार्गमा हालसम्म ५२ अर्ब ८६ करोड रुपैयाँ खर्च भइसकेको सेनाले जानकारी गराएको छ।
कांग्रेस ब्यानरमा भ्रष्टाचार शब्दले लफडा,"पार्टी सभापति शेरबहादुर देउवाको निर्देशनपछि भ्रष्टाचारबाट पार्टीलाई बचाऔं लेखिएको वाक्य छोप्न बाध्य हुनुपर्यो आयोजक। संस्थापनइतर नेताले भने उक्त वाक्य छोप्न ब्यानरमा टालो लागेका विषयमा आपत्ति जनाएका छन्। पोखरा : नेपाली कांग्रेस गण्डकी प्रदेशको प्रथम सम्मेलनको ब्यानरमा लेखिएको थियो, भ्रष्टाचारबाट पार्टीलाई बचाऔं। तर, पार्टी सभापति शेरबहादुर देउवाको निर्देशनपछि उक्त वाक्य छोप्न बाध्य हुनुपर्यो आयोजक। संस्थापनइतर नेताले भने उक्त वाक्य छोप्न ब्यानरमा टालो लागेका विषयमा आपत्ति जनाएका छन्। ब्यानरमा लेखिएको नाराका विषयमा कार्यकर्ताले बताएपछि देउवा प्रदेश सभापति शुक्रराज शर्मासँग रिसाएका थिए। उक्त वाक्य किन राखेको भनेर देउवाले आपत्ति जनाएको एक पदाधिकारीले बताए। पार्टी सभापति कार्यक्रमस्थलमा प्रवेश गर्नुभन्दा केही समयअघि ब्यानरको उक्त नारा छोपिएको थियो। अर्का नेता डा शेखर कोइरालाले भने, भ्रष्टाचारबाट पार्टीलाई बचाऔं भन्ने वाक्य हटाएको विषयमा असन्तुष्टि जनाएका थिए। कानुन न्याय तथा संसदीय मामिलामन्त्रीसमेत रहेका पार्टी उपसभापति धनराज गुरुङले ब्यानरमा टालो लागेको विषयमा आलोचना गर्दै रुमालले छोपिएर कालो नजाने बताए। यदि रुमालले छोपेर हातको कालो जान्छ भन्ने विश्वास गर्यो भने त्यो कालो अनुहारमा पसिना आउँदा खेरी पुच्छदै गर्दा आफ्नै हातमा लागेको त्यो कालो अनुहारमा पनि लत्पतिन पुग्ने उनको भनाइ थियो। त्यसैले आजैबाट भन्न सक्नुपर्छ हामीले टालेर होइन चिरफार गरेर अघि बढ्नुपर्छ उपसभापति गुरुङले भने। महामन्त्री गगन थापाले पनि टालो लागेको विषयमा असन्तुष्टि पोखेका थिए। छोप्नु अगाडि भ्रष्टाचारबाट पार्टीलाई बचाऔं भन्ने वाक्य लेखिएको ठाउँ। पार्टीमा अन्तर्घातको रोग छ : देउवा सभापति देउवाले बहुमत ल्याउने गरी सबै एक भएर पार्टीलाई बलियो बनाउनुपर्ने बताएका थिए। देउवाले मंगलबार पोखरामा सुरु पार्टीको गण्डकी प्रदेश सम्मेलनलाई सम्बोधन गर्दै एकअर्कालाई हराउन लाग्ने अन्तरघातको रोग पार्टीमा भएको उल्लेख गर्दै सबै मिलेर अघि बढ्नुपर्नेमा जोड दिएका हुन्। अहिले नेपाली कांग्रेस सबैभन्दा ठूलो पार्टी छ। सबै मिलेर अघि बढ्यो भने भोलिका दिनमा बहुमत नै ल्याउन सक्छ, देउवाले भने, यसैले सबै एक भएर पार्टी बलियो बनाएर जाउँ। हाम्रो संविधान समावेशी, समानुपातिक आधारमा छ। संविधानअनुसार एउटा पार्टीको बहुमत आउन सजिलो छैन। धेरै गाह्रो छ। त्यसैले कुनै न कुनै पार्टीसँग मिलेर सरकार बनाउनुपर्ने बाध्यता छ। उनले अहिले कांग्रेसको सिद्धान्त, आदर्श मानेर सबै पार्टी आएको बताए। यस मानेमा आफ्नो पार्टीको जित भएको मान्नुपर्ने उनको भनाइ थियो। उनले देशभर पार्टीमा आकर्षण र कार्यकर्तामा उत्साह देखिएको सुनाए। पार्टी एकता भएर जान्छ कि जाँदैन भन्ने चिन्ता कार्यकर्तामा आफूले देखेको देउवाको भनाइ थियो। उनले पार्टी एक भएर जानेमा आफू विश्वस्त रहेको सुनाए। पार्टीको सिद्धान्त, आदर्शमा हामी कुनै हालतमा सम्झौता गर्न सक्दैनौं, देउवाले भने, कांग्रेसलाई अझ बलियो बनाउर सुध्रीकरण गरेर जानु आजको आवश्यकता हो। उपसभापति गुरुङले प्रदेश सरकारलाई चाहिने महत्वपूर्ण विधेयक संसद्बाट नभए अध्यादेशबाटै पनि ल्याउने बताए। हिउँदे अधिवेशन कुरेर नबस्ने उनको भनाइ थियो। गण्डकीका मुख्यमन्त्री सुरेन्द्रराज पाण्डेतर्फ इंगित गर्दै मन्त्रीसमेत रहेका गुरुङले कानुन बनेन भनेर चिन्ता लिन नपर्ने बताए। महत्वपूर्ण विधेयक अध्यादेशबाट ल्याएर भए पनि संघीयतालाई बलियो बनाउने उनको भनाइ थियो। जनताको मन जित्ने गरी काम गरेर देखाउनुपर्छ : महामन्त्री कांग्रेस महामन्त्री थापाले नयाँ पार्टी देशमा सबै कुरा बिग्रेपछि त्यसैको जगमा उभिन चाहेको टिप्पणी गरे। आगामी निर्वाचनसम्म सबै बिग्रियोस र आफू नेतृत्वमा पुग्न पाइन्छ भन्ने नयाँ पार्टीका चाहना रहेको उनको भनाइ थियो। अर्को चुनाव आउन ४८ महिना बाँकी छ। काम गरेर जनताको मन जितेर जित्ने गरी अघि बढ्नुपर्छ, थापाले भने। उनले आफ्नो पार्टीका सभापति अब छिट्टै प्रधानमन्त्री हुने रोल क्रममा रहेको बताए। अर्का महामन्त्री विश्वप्रकाश शर्माले निर्वाचन सम्पन्न भएको एक वर्ष नपुग्दै सबै दलले चुनावको चिन्ता लिँदा देश पछाडि परेको बताए। कांग्रेसले चुनावको चिन्ताभन्दा पनि नागरिकको समस्या के हुन समाधान गरेर जनताको मन जित्ने गरी काम गरेर देखाउनुपर्ने उनको भनाइ थियो। कांग्रेस नेता डा कोइरालाले पार्टीभित्रको गुट वैचारिक हुन आवश्यक रहेकोमा जोड दिए। गुटले पार्टी कमजोर बनाउन नहुने उनको भनाइ थियो।"
श्रीलंकाका विदेशमन्त्री साब्री आज नेपाल आउँदै,"काठमाडौं : श्रीलंकाका विदेशमन्त्री मोहम्मद अली साब्री आज नेपाल आउँदैछन्। परराष्ट्र मन्त्रालयका अनुसार नेपालश्रीलंका संयुक्त आयोगको बिहीबार र शुक्रबार हुने बैठकमा सहभागी हुन आज काठमाडौं आउन लागेका हुन्। बैठकमा लगानी तथा व्यापार, पर्यटनलगायत दुई देशका द्विपक्षीय सहकार्यका विषयमा छलफल हुने छ। परराष्ट्रमन्त्री एनपी साउदको निमन्त्रणामा उनी तीन दिने नेपाल भ्रमणमा आउन लागेको परराष्ट्र मन्त्रालयले विज्ञप्तिमार्फत जानकारी दिएको छ। श्रीलंकाको विदेश मन्त्रालयले जारी गरेको विज्ञप्तिमा संयुक्त आयोगले नेपाल र श्रीलङ्काबीच व्यापार तथा लगानी, पर्यटन, शिक्षा, रक्षा, संस्कृति, कनेक्टिभिटी र जनसम्पर्कलगायत द्विपक्षीय सहयोगका विभिन्न क्षेत्रमा केन्द्रित रहने उल्लेख छ। यसैगरी संयुक्त आयोगको बैठकपश्चात विज्ञान, प्रविधि र नवप्रवर्तनका क्षेत्रमा सहयोग गर्ने समझदारी पत्रमा पनि हस्ताक्षर हुनेछ। मन्त्रालयका अनुसार दुई विदेशमन्त्रीले छुट्टाछुट्टै भेटवार्ता पनि गर्नेछन्। श्रीलंकाली विदेशमन्त्री साब्रीले राष्ट्रपति रामचन्द्र पौडेल, प्रधानमन्त्री पुष्पकमल दाहाल 'प्रचण्ड'सँग शिष्टाचार भेट गर्ने परराष्ट्र मन्त्रालयले जनाएको छ। भ्रमणका क्रममा परराष्ट्रमन्त्री अली साब्रीले नेपालमा रहेका श्रीलङ्का प्रवासी समुदायसँग पनि भेटघाट गर्नेछन्। भेटघाटमा परराष्ट्रमन्त्रीसँग नेपालका लागि श्रीलंकाका राजदूत, एयर चिफ मार्शल सुदर्शन कारागोडा पाथिराना (अवकाश) र काठमाडौंस्थित श्रीलङ्काको राजदूतावासका वरिष्ठ अधिकारीहरु सहभागी हुनेछन्। साब्री शनिबार स्वदेश फर्किने कार्यतालिका रहेको छ।"
"पाँच वटा संसदीय समितिको बैठक बस्दै, केके छ एजेण्डा ?","काठमाडौं : संसदीय समितिको ५ वटा बैठक आज एकैदिन बस्दैछ। संसदीय सुनुवाइ समिति, उद्योग तथा वाणिज्य र श्रम तथा उपभोक्ता हित समिति, राज्य व्यवस्था तथा सुशासन समिति, शिक्षा, स्वास्थ्य तथा सूचना प्रविधि समिति र प्रत्यायोजित व्यवस्थापन तथा सरकारी आश्वासन समितिको बैठक आज बिहान बस्न लागेको हो। संसदीय सुनुवाइ समितिको बैठक बिहान ११ बजे बस्दै छ। बैठकमा प्रस्तावित न्यायाधीशहरूको संसदीय सुनुवाइ सम्बन्धि निर्णय हुने कार्यसूची छ। न्याय परिषद्ले सर्वोच्च अदालतको न्यायाधीशमा सारंगा सुवेदी, अब्दुल अजिज मुसलमान, महेश शर्मा पौडेल, टेकप्रसाद ढुंगाना, सुनिल पोखरेल र बालकृष्ण ढकाललाई सिफारिस गरेको थियो। उनीहरुमाथि गत शुक्रबारदेखि सुरु भएको सुनुवाइ गत सोमबार सकिएको हो। सुनुवाई समितिको बैठकले प्रस्तावित न्यायाधीशको अनुमोदन गरेमात्रै नियुक्त हुने संवैधानिक व्यवस्था रहेको छ। कुन समितिको के छ, कार्यसूची ? संसदीय सुनुवाइ समिति १ प्रस्तावित न्यायाधीशहरूको संसदीय सुनुबाइ सम्बन्धी निर्णय । उद्योग तथा वाणिज्य र श्रम तथा उपभोक्ता हित समिति १ उपभोक्ता संरक्षण ऐन, २०७५ को दफा २५ अनुसार गठित केन्द्रीय बजार अनुगमन समितिबाट उपभोक्ताको हक, हित संरक्षणका लागि वस्तु वा सेवाको आपूर्ति व्यवस्था, मूल्य, गुणस्तर, शुद्धताको अनुगमन वा सुपरीवेक्षणका सम्बन्धमा हालसम्म भएगरेका कामकारवाहीका सम्बन्धमा केन्द्रीय बजार अनुगमन समितिसँग छलफल ।२ विविध राज्य व्यवस्था तथा सुशासन समिति १ फास्ट ट्र्याकको सम्बन्धमा २ दार्चुलामा नेपाली सेनाले बनाई राखेको तुसर पानीकोठेधारतिंकर सडकका सम्बन्धमा । शिक्षा, स्वास्थ्य तथा सूचना प्रविधि समिति १ सुरक्षण मुद्रण सम्बन्धमा व्यवस्था गर्न बनेको विधेयकमा छलफल,२ विविध प्रत्यायोजित व्यवस्थापन तथा सरकारी आश्वासन समिति १ सरकारी आश्वासन कार्यान्वयन सम्बन्धमा माननीय शहरी विकास मन्त्रीसँग छलफल२ विविध"
सिंहदरबारको नयाँ भवनमा मन्त्रिपरिषद् बैठक जारी,काठमाडौं : मन्त्रिपरिषद्को बैठक सिंहदरबारमा जारी रहेको छ। भूकम्पले क्षतिग्रस्त भएपछि रेट्रो फिटिङ गरी पुननिर्माण गरिएको नयाँ भवनमा प्रधानमन्त्री कार्यालय सरेपछि आजबाट सोही भवनमा मन्त्रिपरिषद्को बैठक बसेको हो। यसअघि प्रधानमन्त्री पुष्पकमल दाहालले आफ्नो कार्यकक्ष सारिसकेका छन् भने अहिले प्रधानमन्त्री तथा मन्त्रिपरिषद् कार्यालय नै सोही भवनबाट सञ्चालित छ। प्रधानमन्त्री दाहालले पनुनिर्माण गरी तयार भएको बैठक कक्षको अवलोकन गरेपछि सोही बैठक कक्षमा मन्त्रिपरिषद्को बैठक बसेको हो। बैठकमा नियमित काम कारबाहीको विषयमा छलफल र निर्णय हुने प्रधानमन्त्री सचिवालयले जनाएको छ। सचिवालयका अनुसार आगामी दिनमा पनि बैठक प्रधानमन्त्री तथा मन्त्रिपरिषद कार्यालयको नयाँ हलमा नै बस्नेछ। यसअघि कार्यकक्ष सारेपछि प्रधानमन्त्री दाहालले १२० वर्ष पूरानो भवनको मुल संरचनालाई जस्तो त्यस्तै राखेर भूकम्पबाट भएको क्षतिको रेट्रोफिटिङ गरिएको भन्दै अब त्यहाँ बसेर काम गर्दा जोस् जाँगर आउने बताएका थिए।
अदालतले भेटेन एनसेल किन्नेबेच्ने,"मलेसियन सरकारसमेतको लगानीमा रहेको अजियाटाले एनसेलमा रहेको आफ्नो ८० प्रतिशत स्पेक्ट्रलाइट यूके लिमिटेडलाई बिक्री गरेको भन्दै आएको छ। तर, त्यससम्बन्धी जानकारी नेपाल दूरसञ्चार प्राधिकरणले माग्दै आए पनि उपलब्ध गराएको छैन। काठमाडौं : एनसेलको ८० प्रतिशत सेयर खरिदबिक्री गरेका दुई कम्पनीको स्पष्ट वतन (ठेगाना) नहुँदा म्याद तामेलीमा समस्या भएको छ। तोकिएको समयमा म्याद तामेली हुन नसक्दा सुनुवाइ लम्बिएको छ। गोकुलबहादुर रोकायाले दायर गरेको रिट निवेदनमा उच्च अदालतबाट कारण देखाउ आदेश जारी गर्दै छलफलमा बोलाए पनि सुनुवाइ अघि बढेको छैन। रिट निवेदनमा विपक्षीमध्येका स्पेक्ट्रलाइट यूके लिमिटेड र अजियाटा समूह बर्हाडको नामको म्याद तामेली हुन नसकेको हो। अदालत स्रोतका अनुसार, बिक्रीखरिदकर्ता कम्पनीको वास्तबिक ठेगाना पत्ता नलाग्दा म्याद तामेल गर्न समस्या भएको छ। सुनुवाइ नै भएन मंसिर २० गते रोकायाले सेयर बिक्री रोक्न अन्तरिम आदेशसमेत माग गर्दै रिट निवेदन दायर गरेका थिए। सोही रिटमा प्रारम्भिक सुनुवाइ गर्दै न्यायाधीश दीपेन्द्र अधिकारीको इजलासले निवेदनमा उल्लेख गरेको विषयवस्तु र अजियाटा ग्रुपबाट एनसेलको टिमलाई जानकारी गराएको सूचना समेतको सन्दर्भबाट हेर्दा दुवै पक्षको छलफल सुनी अन्तरिम आदेश जारी हुने नहुने सन्दर्भमा आदेश जारी गर्नु उपयुक्त र मनासिव देखिएको ठहर गर्दै मंसिर २५ गते छलफलका लागि पेसी तोक्न आदेश गरेका थिए। त्यसको सूचना रितपूर्वक दिई निमानुसार पेस गर्न आदेश भएको अदालतले जनाएको छ। तर, अदालतबाट म्याद तामेल हुन सकेन। पुस २ गते पेसी चढे पनि म्याद तामेल नहुँदा सुनुवाइ भएन। द राइजिङ नेपालमा प्रकाशन गर्न आदेश पाटन उच्च अदालतले म्याद तामेल हुन नसकेका दुई कम्पनीको नाममा द राइजिङ नेपालमा म्याद सूचना प्रकाशन गर्न आदेश दिएको छ। न्यायाधीश दीपेन्द्र अधिकारी र ब्रजेश प्याकुरेलको संयुक्त इजलासले अंग्रेजी राष्ट्रिय दैनिक पत्रिकामा सूचना प्रकाशन गर्न आदेश दिएको हो। विपक्षीमध्येका स्पेक्ट्रलाइट यूके लिमिटेड र अजियाटा समूह बर्हाडको नामको म्याद तामेल हुन नसकेकाले आज सुनुवाइ गर्न मिलेन, आदेशमा भनिएको छ, अब उल्लेखित विपक्षीहरूको म्याद तामेल हुने अर्को वतन भएनभएका बारेमा निवेदकको कागज गराई अर्को वतन खुलाएमा सोही वतनमा म्याद तामेल गरी गराई र वतन खुलाउन नसकेमा उल्लिखित विपक्षीहरूको नाममा राष्ट्रिय दैनिक पत्रिका द राइजिङ नेपालमा निजहरूको नामको म्याद सूचना प्रकाशन गर्न लाग्ने दस्तुर निवेदकबाटै दाखिल गराई म्याद सूचना प्रकाशित गरी गराई पुस ११ को अन्तरिम आदेश छलफलको पेसी तोकी सोको सूचना पक्षहरूलाई दिनू। मलेसियन सरकारसमेतको लगानीमा रहेको अजियाटाले एनसेलमा रहेको आफ्नो ८० प्रतिशत स्पेक्ट्रलाइट यूके लिमिटेडलाई बिक्री गरेको भन्दै आएको छ। तर, त्यससम्बन्धी जानकारी नेपाल दूरसञ्चार प्राधिकरणले माग्दै आए पनि उपलब्ध गराएको छैन। एनसेल बेच्नुको कारण सोधियो सर्वोच्च अदालतले दूरसञ्चार सेवा प्रदायक कम्पनी एनसेलको सेयर खरिदबिक्री प्रकरणमा मंगलबार कारण देखाऊ आदेश जारी गरेको छ। न्यायाधीश प्रकाशमान सिंह राउतको एकल इजलासले सेयर खरिदबिक्रीबारे एनसेल अजियाटा लिमिटेड लगायतलाई लिखित जवाफ पेस गर्न आदेश दिँदै छलफलका लागि बोलाएको छ। छलफलका लागि पुस १६ गते दुवै पक्षलाई बोलाउने आदेश भएको हो। सांसद अमरेश सिंहले कानुनी प्रक्रिया छलेर राज्यलाई हानी हुने गरी एनसेलको सेयर खरिदबिक्री भएको दाबी गर्दै गत मंसिर २२ गते रिट निवेदन दायर गरेका थिए। रिट निवेदनसँग सम्बन्धित सम्बद्ध निर्णय तथा पत्रहरू विपक्षी एनसेल अजियाटा लिमिटेड र नेपाल दूरसञ्चार प्राधिकरणको हकमा आफैं वा आफ्नो कानुन व्यवसायीमार्फत र अन्य विपक्षीहरूको हकमा महान्यायाधिवक्ताको कार्यालयमार्फत अन्तरिम आदेश जारी गर्ने वा नगर्नेसम्बन्धी छलफलको सुनुवाइको क्रममा इजलास समक्ष अवलोकनार्थ पेस गर्नसमेत आदेश दिइएको छ।"
"सडकमा जुलुस निस्किदैमा आत्तिनुपर्दैन, राजतन्त्र फर्किएर आउँदैन : अध्यक्ष नेपाल",काठमाडौं : नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालले निरङ्कुशताको इतिहास बोकेको राजतन्त्र फेरि फर्किएर नआउने बताएका छन् । कम्युनिष्ट आन्दोलनका पुराना नेता गोपाल भण्डारीलाई पार्टी प्रवेश गराउन केन्द्रीय कार्यालयमा आयोजित कार्यक्रममा उनले इतिहास बनिसकेको राजतन्त्र फर्काउन सम्भव नभएको बताएका हुन् । राजनीतिक दल र नेतामा भएका कमीकमजोरीको समीक्षा गरी स्वस्थ आलोचना गर्न र सुधारका लागि अवसर दिनुपर्ने उल्लेख गर्दै अध्यक्ष नेपालले राजनीतिक दल र नेताबाटै समस्याको समाधान खोज्नुपर्ने बताए। सडकमा जुलुस निस्किदैमा सरकार आत्तिनुपर्ने अवस्था नरहेको उनको भनाइ थियो ।
मन्त्रिपरिषद् बैठक सिंहदरबारको नयाँ भवनमा बस्दै,काठमाडौं : मन्त्रिपरिषद्को बैठक आज बस्दैछ। सिंहदरबारमा भूकम्पले क्षतिग्रस्त भएपछि रेट्रो फिटिङ गरी पुननिर्माण गरिएको नयाँ भवनमा प्रधानमन्त्री कार्यालय सरेपछि मन्त्रिपरिषद्को बैठक पनि सोही भवनमा बस्न लागेको हो। यसअघि प्रधानमन्त्री पुष्पकमल दाहालले आफ्नो कार्यकक्ष सारिसकेका छन् भने अहिले प्रधानमन्त्री तथा मन्त्रिपरिषद् कार्यालय नै सोही भवनबाट सञ्चालित छ। सहरी विकासमन्त्री सीता गुरूङका अनुसार प्रधानमन्त्री दाहालले पनुनिर्माण गरी तयार भएको बैठक कक्षको अवलोकन गर्ने र लगत्तै सोही बैठक कक्षमा मन्त्रिपरिषद्को बैठक बस्ने जानकारी दिइन्। यसअघि कार्यकक्ष सारेपछि प्रधानमन्त्री दाहालले १२० वर्ष पूरानो भवनको मुल संरचनालाई जस्तो त्यस्तै राखेर भूकम्पबाट भएको क्षतिको रेट्रोफिटिङ गरिएको भन्दै अब त्यहाँ बसेर काम गर्दा जोस् जाँगर आउने बताएका थिए।
सरकारी निवास बालुवाटारमा माओवादी केन्द्रको पदाधिकारी बैठक बस्दै,"काठमाडौं : नेकपा माओवादी केन्द्रको पदाधिकारी बैठक आज पनि बस्ने भएको छ। माओवादी केन्द्रका अध्यक्ष पुष्पकमल दाहाल प्रचण्डले बुधबार दिउँसो ३ बजे बालुवाटारमा पदाधिकारीको बैठक बोलाएको सचिव गणेश शाहले जानकारी दिए। सत्ताको नेतृत्व गरिरहेको माओवादी केन्द्रले सरकारी निवासमा पार्टीको बैठक गर्न लागेको हो। यस अगाडि देखिनै प्रधानमन्त्री हुने दलले सरकारी निवास बालुवाटारमा पार्टीको बैठक राखेपछि आलोचना हुँदै आएको छ। तत्कालीन नेकपा र कांग्रेसको बैठक बालुवाटारमा राख्दा प्रधानमन्त्री निवासलाई पार्टी प्यालेसजस्तो बनाइएको भन्दै आलोचना भएको थियो। प्रधानमन्त्रीलाई बालुवाटारमा पार्टी कार्यक्रम नगर्न नागरिक अगुवाहरुले सुझाव दिँदै आएका छन्। सचिव शाहले अनुसार बैठकमा पार्टीको रूपान्तरण अभियान, राष्ट्रियसभा निर्वाचन, सरकारको कामको समीक्षा, विधान सम्मेलन, पार्टी एकता एवम् समायोजनलगायत समसामयिक राजनीतिक विषयमा छलफल र निर्णय हुनेछ। शाहले मंगलबारबाट सुरु भएको पदाधिकारी बैठकमा पार्टीको रुपान्तरण अभियान र राष्ट्रिय सभा निर्वाचनको विषयमा सामान्य छलफल भएको बताए। हिजोको बैठकमा प्रदेश ईञ्चार्जहरुले रुपान्तरण अभियानकोबारेमा रिपोर्टिङ गरेका थिए। पार्टीले सञ्चालन गरेको जनतासँग माओवादी विशेष रुपान्तरण अभियान र राष्ट्रिय सभा निर्वाचनको विषयमा छलफल मंगलबार पनि छलफल भएको छ। उनले भने,रुपान्तरण अभियानमा युवा सहभागिता न्यून भएको रिपोर्ट सातवटै प्रदेश ईन्चार्जहरुले गर्नुभएको छ। राष्ट्रिय सभा निर्वाचनमा गठबन्धन गरेर जाने तर कसरी भागबण्डा गरेर जाने भन्ने विषयमा छलफल भएको छ। आज अन्य एजेण्डामा पनि छलफल हुने र निर्णय गरिने छ। राष्ट्रिय सभा निर्वाचनमा गठबन्धन गरेर जाने सत्तारुढ दलले निर्णय गरिसकेका छन्। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। गठबन्धन दलबीच आफ्नो कायम सिटबाहेक एमालेको ९ सिटमा भागबन्डा गर्ने सहमति छ। तर, सीटको बाँडफाँटको विषयमा कुरा मिल्न सकेको छैन। पदावधि सकिनेमा एमालेका ९ जना छन्, जसमा एमाले सरकारले आफ्नो तर्फबाट मनोनित सिफारिस गरेको विमला राई पौड्याल पनि छिन्। त्यसैगरी कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। पौड्यालबाहेक बाँकी १९ पदका लागि निर्वाचन हुँदैछ भने एक जनालाई सरकारले मनोनित सिफारिस गर्नेछन्। राष्ट्रिय सभामा प्रत्येक दुई वर्षमा रिक्त हुने एक तिहाइ सदस्य पदको निर्वाचन हुँदै आएको छ।"
सामाजिक सञ्जालमार्फत नाबालिकाको चरित्र हत्या गर्ने दुबईमा पक्राउ,काठमाडौं : सामाजिक सञ्जालमार्फत नाबालिकालाई दुर्व्यवहार गर्ने फरार प्रतिवादलाई प्रहरीले दुबईमा पक्राउ गरेको छ। पक्राउ पर्नेमा प्युठान सरुमारानी गाउँपालिका१ का ३३ वर्षीय सगीर अहमद रहेको नेपाल प्रहरीको साइबर व्यूरोले जनाएको छ। व्यूरोका प्रवक्ता एवं सूचना अधिकारी प्रहरी उपरीक्षक पशुपति कुमार रायले पीडितले दिएको उजुरीका आधारमा अनुसन्धान हुँदा अहमदले नाबालिकामाथि दुर्व्यवहार गरेको पुष्टि हुन आएकाले पक्राउ गरिएको जानकारी दिए। अहमदले पीडित नाबालिकासँग सामाजिक सञ्जाल फेसबुकबाट साथी बनी कुराकानी गर्ने क्रममा अश्लील क्रियाकलापबाट दु:ख दिने तथा मानसिक यातना दिएको भन्दै पीडितका अभिभावकले साइबर ब्यूरोमा उजुरी दिएका थिए। उनीविरुद्ध प्रहरीले विद्युतीय कारोबार ऐन २०६३ अपराध अन्तर्गतको कसूरमा २०७९ माघ १० गते मुद्दा दर्ता गरेको थियो। खोजतलासका क्रममा प्रतिवादी वैदेशिक रोजगारीका लागि दुबई गएको पत्ता लागेपछि नेपाल प्रहरी प्रधान कार्यालयले इन्टरपोल शाखाको सहयोगमा रेड कर्नर नोटिस जारी गरी आज दुबईबाट नियन्त्रणमा लिएको हो।
युएईबाट नेपाल आएको विमानको शौचालयमा नवजात शिशु मृत फेला,काठमाडौं : युएईको सारजहाबाट काठमाडौं अवतरण गरेको एयर अरेवियाको विमानमा नवजात शिशु मृत फेला परेको छ। बुधबार विहान ९ बजे त्रिभुवन अन्तर्राष्ट्रिय विमानस्थल अवतरण गरेको उक्त विमानको शौचालयबाट शिशु मृत फेला परेको हो। त्रिभुवन अन्तर्राष्ट्रिय विमास्थल प्रहरी सुरक्षा कार्यालयका एसएसपी दीप रानाले युएईबाट आएको विमानभित्र नवजात शिशु मृत फेला परेको पुष्टि गरे। विमानस्थलबाट एक महिलालाई पक्राउ गरिएको प्रहरीले स्रोतले बतायो। प्रहरीले ती महिलालाई पक्राउ गरी अस्पताल लगेको छ।
डडेल्धुरा जीप दुर्घटनामा एकको मृत्यु,डडेलधुरा : डडेल्धुरामा जीप दुर्घटनामा परी घाइते भएकामध्ये एक जनाको मृत्यु भएको छ। दुर्घटनामा परी अमरगढी नगरपालिका८ बस्ने दानबहादुर ओलीको मृत्यु भएको डडेल्धुरा अस्पतालले जनाएको छ। दुर्घटनामा घाइते भएका नवदुर्गा गाउँपालिका९ बस्ने दीपक बुढाऐर र नवदुर्गा४ बस्ने दीपेन्द्र बोहराको डडेल्धुरा अस्पतालमा उपचार भइरहेको छ। बुधबार जिल्ला सदरमुकामबाट भागेश्वर गाउँपालिकातर्फ गइरहेको सुदूरपश्चिम प्रदेश ०४००१च१८८ नम्बरको जीप आइत बजार नजिक दुर्घटना भएको थियो। दुर्घटनासम्बन्धी अनुसन्धान भइरहेको प्रहरीले जनाएको छ।
भूकम्प प्रभावित जिल्लामा दादुरारुवेला र टाइफाइडविरुद्धको खोप दिइँदै,"काठमाडौं : सरकारले भूकम्प प्रभावित क्षेत्रमा दादुरारुवेला र टाइफाइडविरुद्धको खोप अभियान सञ्चालन गरिने भएको छ । स्वास्थ्य तथा जनसङ्ख्या मन्त्रालयबाट भूकम्प प्रभावित जिल्लामा बिहीबारदेखि दादुरारुवेला र टाइफाइडविरुद्धको खोप अभियान सञ्चालन गर्न थालिएको मन्त्रालयका प्रवक्ता डा प्रकाश बुढाथोकीले जानकारी दिए। उनका अनुसार दादुराविरुद्धको खोप भूकम्प प्रभावित जिल्ला जाजरकोट र पश्चिम रुकुममा तथा टाइफाइडविरुद्धको खोप ती दुई जिल्ला जाजरकोट र पश्चिम रुकुमसहित सुर्खेत, सल्यान, दैलेख, कालीकोट र जुम्लामा सञ्चालन गरिनेछ । स्वास्थ्य सेवा विभागको परिवार कल्याण महाशाखा बाल स्वास्थ्य तथा खोप शाखाका प्रमुख डा अभियान गौतमले दादुरारुवेलाविरुद्धको खोप छ महिनादेखि १५ वर्ष उमेर समूहका बालबालिकालाई र टाइफाइडविरुद्धको खोप १६ वर्षदेखि ४५ वर्षसम्मका सबैलाई लगाइनेछ । उनले जाजरकोटमा दुई वर्षअघि दादुरा देखिएकाले पुनः नदेखियोस् भनेर खोप लगाउन थालिएको राससलाई बताए । 'भूकम्पपछि महामारी हुनसक्ने सम्भावना रहन्छ, तीमध्ये सबैभन्दा बढी दादुरारुवेला र टाइफाइड हुनसक्ने सम्भावना रहन्छ, उनले भने, 'ती ठाउँका बालबालिकामा पोषण पनि कम भएको होला, दूषित पानी पनि खाएका होलान्, त्यसैले हामीले दादुरारुवेला र टाइफाइडविरुद्धको खोप अभियान सञ्चालन गर्दैछौँ ।' छ महिनादेखि १५ वर्षसम्मका एक लाख ५० हजार र १६ वर्षदेखि ४५ वर्षसम्मको सङ्ख्या छ लाख ५० हजार रहेको छ । खोप अभियान यही पुस १४ गतेसम्म सञ्चालन हुनेछ ।"
बलात्कारपछि बालिका हत्या गर्ने दुईजनालाई आजीवन जेल सजाय,काठमाडौं : उदयपुर जिल्ला अदालतले दुई जना प्रतिवादीलाई जीवित रहेसम्म (जन्म कैद) कैद सजायको फैसला गरेको छ । त्रियुगा नगरपालिका ६ मोहनपुर कि १६ वर्षीया कृसला चौधरीको जबरजस्ती करणी गरि हत्या गरेको आरोपमा पक्राउ परेका सप्तरी जिल्ला सुरुङ्गा नगरपालिका १ का २७ वर्षीय उचित लाल सदा र सोही ठाउँका २३ वर्षीय विषे भन्ने विषय सदालाई जीवित रहेसम्म (जन्म कैद) कैद सजायको फैसला सुनाइएको उदयपुर जिल्ला अदालतका सूचना अधिकारी बुद्धराज निरौलाले जानकारी दिए । सूचना अधिकारी निरौलाका अनुसार उनीहरुलाई जीवित रहेसम्म (जन्म कैद) कैद सजायको फैसला सँगै जनही तीन लाख पीडित परिवारलाई प्रतिवादीको सम्पतिबाट भराउने र तत्काल पीडित राहत कोषबाट दुई लाख पीडितको नजिकको हकदारलाई उपलब्ध गराउने फैसला भएको छ । २०७८ साल साउन १३ गते घरबाट बेपत्ता भएकी कृसलाको २०७८ साल साउन १९ उदयपुर जिल्ला त्रियुगा नगरपालिका १ स्थित राजदेवी सामुदायिक वनको रातमाटे खहरे खोलामा शव भेटिएको थियो । मृतक कृसला चौधरीको बुबा प्रेम कुमार चौधरीले दिएको किटानी जाहेरीका आधारमा २०७८ साला भदौ २१ गते उदयपुर जिल्ला अदालतमा मुद्धा दायर भएको थियो । उदयपुर जिल्ला अदालतले यसअघि पनि छुट्टाछुट्टै प्रकृतिका दुई मुद्दाका प्रतिवादीलाई जीवित रहेसम्म (जन्म कैद) कैद हुने फैसला गरेको थियो ।
नेपालकै लामो झोलुङ्गे पुलबाट खसेर एक युवाको मृत्यु,बागलुङ : झोलुङ्गे पुलबाट खसेर बागलुङमा एक युवाको मृत्यु भएको छ। बागलुङ नगरपालिका१ रामरेखादेखि पर्वतको कुश्मा नगरपालिका१ अदुवाबारी जोड्ने नेपालकै लामो झोलुङ्गे पुलबाट खसेर बुधबार साँझ बागलुङ नगरपालिका४ रातमाटाका २२ वर्षीय शेर बहादुर थापाको मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक मदन केसीले बताए। थापा पुलबाट कालीगण्डकी नदी किनारमा खसेको केसीले बताए। पुलबाट १३८ मिटर तल कालीगण्डकी किनारमा खसेका थापाको घटनास्थलमै मृत्यु भएको डीएसपि केसीले बताए। थापाको शव पोष्ट्मार्टमको लागि धौलागिरी अस्पताल बागलुङमा ल्याइएको प्रहरीले जनाएको छ।
पशुपति विकास कोषबाट एक सय बढी सल्लाहकार खारेज,काठमाडौं : पशुपति क्षेत्र विकास कोषमा विभिन्न समयमा नियुक्त भएका सल्लाहकार खारेज भएका छन्। कोषको आज भएको परिषद् बैठकले यसअघि नियुक्त गरिएका सल्लाहकार खारेज गर्ने निर्णय गरेको हो। राजसंस्थादेखि नै विभिन्न समयमा नियुक्त भएका एक सय बढी सल्लाहकार खारेज गरिएका पर्यटनमन्त्रीको निजी सचिवालयले जनाएको छ। परिषद् बैठकले पशुपति क्षेत्रमा मदिरा बिक्रीमा बन्देज लगाउने निर्णय गरेको छ भने पशुपति दर्शन गर्न आउनेहरूको सुरक्षाका लागि सुरक्षा चौकी निर्माण गर्ने निर्णय गरेको छ।
डडेल्धुरामा जिप दुर्घटना,डडेल्धुरा : डडेल्धुराको आइतबजार नजिक जिप दुर्घटना हुँदा तीन जना घाइते भएका छन्। बुधबार बेलुका जिल्ला सदरमुकामको बागबजारदेखि भागेश्वर गाउँपालिकाको बगरकोट जोड्ने सडकमा सुदूरपश्चिम प्रदेश ०४ ००१ च १८८ नम्बरको जिप दुर्घटना भएको हो। दुर्घटनामा चालकसहित तीन जना घाइते भएको जिल्ला प्रहरी कार्यालय डडेल्धुराका प्रहरी निरीक्षक एवं सूचना अधिकारी कुसुम नायकले जानकारी दिए। घाइतेहरूलाई उपचारका लागि डडेल्धुरा अस्पताल ल्याइएको छ। दुर्घटनाको पूर्ण विवरण आउन बाँकी छ।
"बारामा दुई मोटरसाइकल ठोक्किदा दुईजनाको मृत्यु, एक घाइते","सिमरा : पूर्वपश्चिम राजमार्गअन्तर्गत बाराको निजगढस्थित भमरामा बुधबार दुई मोटरसाइकल ठोक्किदा दुईजनाको घटनास्थलमै मृत्यु भएको छ भने एकजना घाइते भएका छन् । रौतहटबाट निजगढतर्फ आउँदै गरेको बा ९७प ९४४ र निजगढबाट रौतहटतर्फ जाँदै गरेको प्र१०५००१प ५४९७ नम्बरको मोटरसाइकल ठोक्किदा दुबै मोटरसाइकल चालकको मृत्यु भएको हो । दुर्घटनामा मृत्यु हुनेमा बागमती नगरपालिका ३ का ३१ वर्षीय बुद्धिबहादुर बल र उदयपुर कटारी २ का ३४ वर्षीय चन्द्रदीप लामा रहेको इलाका प्रहरी कार्यालय निजगढले जनाएको छ । बलको मोटरसाइकलमा सवार २९ वर्षीय बाबुराम सुनुवार सामान्य घाइते भएका छन् । घाइते सुनुवारको निजगढ सामुदायिक अस्पतालमा उपचार भइरहेको छ । यो सँगै बारामा एकैदिनमा दुर्घटनामा परी पाँचजनाले ज्यान गुमाएका छन् । यसअघि त्रिभुवन राजपथअन्तर्गत पथलैयाहेटौडा सडकखण्डको तीन नम्बर पुलमा बुधबार बिहान दुई बजे बस र ट्रक ठोक्किदा तीन जनाको मृत्यु भएको थियो । मृत्यु हुनेमा ट्रक चालक तनहुँ पिपरटारका करिब २८ वर्षीय पूर्ण गुरुङ, बस चालक हेटौडा उपमहानगरपालिका ३ का करिब ४० वर्षीय हरि शमशेर थापा र पहिचान नखुलेका एक पुरुष रहेका छन् । काकरभिट्टाबाट काठमाडौंतर्फ जादै गरेको बा३००१ ख २५८७ नम्बरको बस र हेटौडाबाट पथलैयातर्फ जाँदै गरेको ना७ख ७३०० नम्बरको ट्रक एक आपसमा ठोक्किएको हो । दुर्घटनामा २७ जना घाइते भएका थिए । घाइतेमध्ये सातको अवस्था गम्भीर छ ।"
मोरङको बूढीगंगामा अढाई अर्ब लगानी गरेर अस्पताल बनाइँदै,"विराटनगर : मोरङको बूढीगंगामा अढाई अर्ब (२ अर्ब ५० करोड) रूपैयाँको लगानीमा नयाँ अस्पताल निर्माण गरिने भएको छ। उद्योग, वाणिज्य र निर्माणको क्षेत्रमा महत्वपूर्ण भूमिका निर्वाह गर्दै आएको औद्योगिक एवं व्यापारिक घरना शिवम् अर्गनाइजेसनले बूढीगंगा गाउँपालिका१ टंकीसिनवारीमा आरआर अन्तर्राष्ट्रिय अस्पताल बनाउने भएको हो। मुटु रोगको उपचारलाई प्राथमिकतामा राखेर अर्गनाइजेसनको परिसरमै १८ कट्ठा क्षेत्रफलमा अस्पताल निर्माण गरिने भएको छ। अर्गनाइजेसनका अध्यक्ष एवं उद्योगी राजेन्द्र राउतले बुधबार अस्पतालको शिलान्यास गरेका छन्। नेपाल उद्योग वाणिज्य महासंघ कोशी प्रदेशका अध्यक्षसमेत रहेका राउत आफैं निर्माणाधीन अस्पताल सञ्चालक समितिका अध्यक्ष हुन्। छोराहरू प्रतीक र प्रत्यूष राउत सञ्चालक समिति सदस्य छन्। नेपाल उद्योग वाणिज्य महासंघका स्थायी समिति सदस्य तथा सार्क चेम्बर अफ कमर्शका कार्यसमिति सदस्य राउतले बर्सेनि हजारौंको संख्यामा बिरामीहरू उपचारका लागि काठमाडौं र भारतसम्म पुग्नुपर्ने अवस्थाको अन्त्य गर्ने उद्देश्यले नयाँ र सुविधा सम्पन्न अस्पताल सञ्चालनको तयारी गरिएको जानकारी दिए। उनका अनुसार सुरुवातमा अस्पताल २ सय शय्याको हुने छ। त्यसमध्ये सय शय्याको मल्टी स्पेशलिटी अस्पताल सञ्चालन गर्ने र क्रमस ३ सय शैयासम्म विस्तार गर्ने लक्ष्य रहेको उनको भनाइ छ। शिलान्यासपछि आयोजित पत्रकार सम्मेलनमा राउतले नेपाल सरकारबाट निर्धारित कानुनी प्रक्रिया पूरा गरेर बनाउन लागिएको अस्पताल २ वर्षभित्रमा निर्माण सम्पन्न गरी सञ्चालनमा ल्याउने तयारी रहेको जानकारी दिए। उनले उद्योग, वाणिज्य र निर्माण क्षेत्रसँगै मानवीय भावनाले गुणस्तरीय स्वास्थ्य सेवामा योगदान दिनका लागि नयाँ अस्पताल निर्माण गर्न लागिएको बताए। नाफामूलक क्षेत्रपछि अब हामी सेवामूलक स्वास्थ्य क्षेत्रमा अघि बढ्न लागेका हौं। चुनौती र अवसरलाई आत्मसात गर्दै सेवा प्रवाह गर्नतर्फ ध्यान दिने छौं, राउतले भने, उपचारका लागि विदेशसम्म पुग्नुपर्ने अवस्थाको अन्त्य गर्ने उद्देश्य छ। आगामी दिनमा पारामेडिकल, मेडिकल, नर्सिङ कलेजसमेत सञ्चालनमा ल्याउने लक्ष्य छ। बूढीगंगामै विराट शिक्षण अस्पताल र नजिकै विराटनगरमा नोबेल शिक्षण अस्पताल छन्। राउतले अस्पतालबाट मुटु रोगको उपचारलाई प्राथमिकतामा राखेर २४ घण्टा नै आकस्मिक तथा क्याथ ल्याबजस्ता विशिष्टिकृत उपचार सुविधा प्रदान गरिने बताए। साथै, जनरल मेडिसन, न्यूरो सर्जरी, जनरल सर्जरी, मृगौला रोग, मुत्ररोग, प्रसूति तथा स्त्रीरोग, आँखा रोग, नवजात शिशु तथा बालरोग, हाडजोर्नी तथा नशाको विशिष्टिकृत उपचार सेवा उपलब्ध गराउने योजना रहेको उनको भनाइ छ। सबै किसिमका शल्यक्रियामा आधुनिक र विश्वसनीय प्रविधि तथा उपकरणको प्रयोग गर्ने योजना छ। स्वास्थ्य सेवामा रोगको पहिचान अत्यन्तै महत्वपूर्ण पाटो भएकाले डाइग्नोस्टिक डिपार्टमेन्टलाई अन्तर्राष्ट्रिय स्तरको बनाइने छ, राउतले भने, देशको समग्र स्वास्थ्य सेवाको माग र आपूर्ति तथा गुणस्तरबीचको खाडल कम गर्न खुला अर्थतन्त्रमा निजी क्षेत्रको सहभागिताले महत्वपूर्ण भूमिका निर्वाह गर्ने छ। आरआर अस्पताललाई एउटा व्यवसायिक घरानाको मात्र नभएर कोशी प्रदेशकै सम्पत्ति र सेवाग्राहीको विश्वासको केन्द्रका रूपमा स्थापित गराउने उदेश्य रहेको उनको भनाइ छ। लामो समयदेखि उद्योग व्यवसायका क्षेत्रमा आवद्ध राउतले गार्मेन्ट निर्यात उद्योगबाट आफ्नो व्यवसायिक एवं औद्योगिक यात्राको सुरुवात गरेका हुन्। हालः चुनढुंगा खानी सञ्चालन गरी सिमेन्ट उद्योगका लागि कच्चा पदार्थ उपलब्ध गराउँदै आएका उनले पछिल्लो समय सिमेन्ट, पेट्रोलियम, जुत्ता चप्पल, ट्रेडिङ कारोबारजस्ता उत्पादनमूलक उद्योग तथा व्यवसाय सञ्चालन गरिरहेका छन्। राउतले केही समयमै काठमाडौंमा ५ तारे होटल सञ्चालनमा ल्याउने तयारी भइरहेको बताए। विराटनगरमा हाउजिङ कम्पनी र ५ तारे होटल सञ्चालन तथा स्वास्थ्य क्षेत्रका दक्ष जनशक्ति उत्पादन गर्ने उद्देश्य रहेको उनले बताए।"
कारागारबाट थुनुवा भगाउने ज्यानमुद्दाका फरार प्रतिवादी ८ वर्षपछि पक्राउ,"काठमाडौं :ज्यानमुद्दाका फरार प्रतिवादीसहित तीनजना ८ वर्षपछि पक्राउ परेका छन्। पक्राउ पर्नेमा सिन्धुपाल्चोकका ४२ वर्षीय काले वाङगेल भन्ने निमा लामा, पर्वतका सरोज खाती र स्याङ्जाका ६१ वर्षीय भिमबहादुर विश्वकर्मा रहेका छन्। २०७१ साल २८ वैशाखमा सिन्धुपाल्चोक ठूलोपाखर गाउँपालिका २ की ४३ वर्षीया काली माया लामालाई लामाको समूहले कुटपिट गरी पटुकाले घाँटी कसी चिलाउनेको रुखमा झुण्डाएको प्रहरी अनुसन्धानबाट खुलेपछि प्रहरीले पक्राउ गरी लामाविरुद्ध कर्तव्यज्यान मु्द्दा दर्ता गरेको थियो। सो मुद्दामाथि २०७१ साल १७ चैत्रमा सिन्धुपाल्चोक जिल्ला अदालतले लामालाई २० वर्ष ६ महिना कैद सुनाएको थियो। उक्त सजाय कार्यान्वयनका क्रममा कारगार कार्यालय सिन्धुपाल्चोकमा रहेका लामा २०७२ साल वैशाख १२ गते गएको भूकम्पपछि भत्किएको कारागारबाट भागी सोही कारागारमा रहेका थुनुवा खाती र विश्वकर्मालाई भगाइ फरार रहेका थिए। खोजिका क्रममा केन्द्रीय अनुसन्धान ब्यूरोको टोलीले पुस ३ गते कास्कीको विजयपुरबाट प्रकाउ गरी फैसला कार्यान्वयनका लागि आज काठमाडौं जिल्ला अदालतमा पेश गरेको प्रहरीले जनाएको छ।"
करेन्ट लागेर ११ वर्षीया बालिका घाइते,डोल्पा : हिमाली जिल्ला डोल्पामा करेन्ट लागेर ११ वर्षीया बालिका घाइते भएकी छन्। रुकुम पश्चिम आठबिसकोट नगरपालिका४ का मनकुमारी विष्ट घाइते भएकी हुन्। उनी बुधबार दिउँसो तिप्ला खोला नजिकै जस्ताको टहरामा उक्लेर ट्रान्सर्फमरको तार समातेछि सामान्य घाइते भएको जिल्ला प्रहरी कार्यालय डोल्पाले जनाएको छ। करेन्ट लागेर घाइते बालिकाको दाहिने हात पोलेको र जिल्ला अस्पतालमा उपचार भइरहेको डाक्टर अखण्ड उपाध्यायले बताए। एक सातामै विद्युतिय पोलाइको घटना दोहोरिएकाले अभिभावकले आफ्ना बालबालिकालाई सचेत गराउन डाक्टर उपाध्यायले आग्रह गरे। ट्रान्सर्फमरको तारमा झुण्डिएकी घाइते बालिकालाई अन्य मान्छेले देखेपछि उद्वार गरेका थिए। केही दिन अघिमात्र विद्युत प्राधिकरणले राखेको ट्रान्सर्फमरबाट करेन्ट लागेर ठूलीभेरी नगरपालिका७ बस्ने८ वर्षीया साजना शाही गम्भीर घाइते भएकी थिइन्। डोल्पामा उपचार हुन नसकेपछि अहिले शाहीको काठमाडौंमा उपचार भइरहेको छ।
थ्रेसरमा च्यापिएर एक जना मृत्यु,झापा : झापा गाउँपालिकामा थ्रेसरमा च्यापिएर एक जना मृत्यु भएको छ। झापा गाउँपालिका २ सुगाबथान निवासी ५७ वर्षीय नुनुवा टुडूको मृत्यु भएको जिल्ला प्रहरी कार्यालय झापाले जनाएको छ। आज बिहान करिब ५ बजे स्थानीय चन्द्रदेव राजवंशीको प्र १०१००१ त ८०९२ नम्बरको ट्याक्टरमा टुडूले आफ्नै धानको कुन्यूमा थ्रेसर लगाएका थिए। सोही क्रममा टुडु थ्रेसरमा च्यापिँदा उनको शरीर टुक्रा टुक्रा भएको प्रहरीले जनाएको छ। घटनापछि ट्याक्टर चालक फरार रहेको र प्रहरी घटनास्थल पुगेर अनुसन्धान गरिरहेको प्रहरीले जनाएको छ।
झापामा हात्तीको आक्रमणबाट एकजनाको मृत्यु,"झापा : झापामा फेरि जंगली हात्तीको आक्रमणबाट एकजनाको मृत्यु भएको छ । मृत्यु हुनेमा हल्दीबारी गाउँपालिका २ का अन्दाजी ५५ वर्षीय पाथल राजवंशी रहेको जिल्ला प्रहरी कार्यालय झापाले जनाएको छ । राजवंशी हल्दिबारी २ नम्बर वडा कार्यालयका कार्यालय सहयोगीमा कार्यरत थिए । राजवंशी बुधबार बिहान घरबाट निस्किएका थिए । घर नर्फकिएपछि परिवारका सदस्यले उनको खोजी गरेका थिए । उनको घर नजिकैको नालामा झारले छोपेको अवस्थामा शव फेला परेको वडाध्यक्ष शुकलाल राजवंशीले जानकारी दिए । अहिले घटनास्थलमा जिल्ला प्रहरी कार्यालय झापा, डिभिजन वन कार्यालय झापाको टोली पुगेको प्रहरीले जनाएको छ । गत मंसिरमा हल्दिबारी र दमकमा हात्तीको आक्रमणबाट दुईजनाको मृत्यु भएको थियो।"
पर्वतको जलजला गाउँपालिकाको भवन निर्माण सुरु,"बेनी : म्याग्दीको सदरमुकाम बेनीबजारसँगै रहेको पर्वतको जलजला गाउँपालिकाले आवास र स्टोर (भण्डारण) भवन निर्माण सुरु गरेको छ । गाउँपालिकाको केन्द्र लामाखेतमा निर्माण हुन लागेको भवनको बुधबार अध्यक्ष राजुप्रसाद आचार्यले शिलान्यास गरे । भवन निर्माणका लागि लक्ष्मण शर्मा, रेमबहादुर बिक, प्रकाश पौडेल, सन्तोष रावल, नरबहादुर थापा, जितबहादुर विक, दिपेन्द्र विक, जर्नादन मल्ल, धौलागिरि सेलर मिल (विजय श्रेष्ठ) र लामाखेतका बासिन्दाहरुले सामूहिक रुपमा डेढ रोपनी जग्गा उपलब्ध गराएका थिए । स्थानीयबासीबाट ३२ लाख मूल्य बराबरको जग्गा प्राप्त भएको गाउँपालिकाका प्रमुख प्रशासकीय अधिकृत फणिन्द्रप्रसाद आचार्यले बताए । एक रोपनी जग्गामा २ तले सभाहलसहित २३ वटा कोठा भएको स्टील स्टक्चर प्रविधिको भवन निर्माण गर्न लागिएको हो । एक करोड ९९ लाख लागत अनुमान गरिएको भवन निर्माण गर्न साहनासक्षम जेभीसँग एक करोड ४२ लाख रुपैयाँमा ठेक्का सम्झौता भएको इञ्जिनियर सुनिल बानियाले बताए । आगामी चैत महिनाभित्र भवन निर्माण सम्पन्न गर्ने लक्ष्य रहेको छ । जग्गा सम्माएर जग खनिएको छ । निर्धारित समयभित्रै भवन निर्माण सम्पन्न गर्ने निर्माण कम्पनीका प्रतिनिधि मनोज कार्कीले बताए । यो जलजला गाउँपालिकाको चालु आर्थिक वर्ष २०८००८१ को गौरवको आयोजना हो । गाउँपालिकाले आफ्नै बजेटमा भवन निर्माण गर्न लागेको जनाएको छ । हाल वडा नम्बर ४ को लामाखेतमा तीन वटा भवन भाडामा लिएर गाउँपालिकाको कार्यालय सञ्चालन हुँदै आएको छ । कृषि, पशु सेवा,स्वास्थ्य शाखाको कार्यालय वडा नम्बर ७ मिलनचोकमा छन् । फरक फरक ठाउँ र साँघुरो भवनमा कार्यालय सञ्चालन गर्न समस्या भएको छ । अर्कोतर्फ भाडामा बजेट खर्च भएको छ । प्राविधिक कारण स्टोर र कर्मचारी आवासको नाममा योजना सञ्चालन गरिए पनि सो भवनलाई प्रशासनिक कार्यमा उपभोग गर्ने गाउँपालिकाको योजना छ । स्थानीय तहको प्रशासकीय भवनका लागि न्युनतम चार रोपनी जग्गा आवश्यक पर्छ । जग्गाको मापदण्ड नपुग्ने र प्रशासकीय भवनका लागि अघिल्लो कार्यकालमा जग्गा खरिद भइसकेकाले स्टोर र कर्मचारी आवास भवन शिर्षकमा नयाँ ठाउँमा भवन बनाउन लागिएको हो । यसअघि खरिद भएको जग्गा अपायक पर्ने भएकाले भवन बनाउन नसकिएको जनप्रतिनिधिको भनाइ छ । सेवा प्रवाहलाई एकीकृत रुपमा सञ्चालन गर्न सबैलाई पायक पर्ने ठाउँमा भवन बनाउन लागिएको गाउँपालिकाका अध्यक्ष आचार्यले बताए । गाउँपालिका उपाध्यक्ष दिपक आचार्यले एकै ठाउँमा कार्यालय र विषयगत शाखा भएपछि सेवाग्राहीलाई सहज हुनुका साथै भाडाका लागि बजेट खर्च घटाउन सकिने बताए ।"
वैदेशिक रोजगारीमा पठाइदिने भन्दै रकम ठगी गर्ने दुई मेनपावरका सञ्चालक पक्राउ,काठमाडौं : नेपाली युवालाई वैदेशिक रोजगारीमा पठाइदिने भन्दै रकम ठगी गरेको अभियोगमा दुई वैदेशिक रोजगार व्यवसायी (मेनपावर सञ्चालक) पक्राउ परेका छन् । वैदेशिक रोजगारीका लागि साउदी अरब पठाइदिने भन्दै ठगी गरेको आरोपमा काठमाडौंको पुरानो बानेश्वरस्थित ओसो रिक्रुटिङ मेनपावरका सञ्चालकसहित दुईजनालाई काठमाडौं उपत्यका अपराध अनुसन्धान कार्यालयको प्रहरी टोलीले पक्राउ गरी सार्वजनिक गरेको हो । पक्राउ पर्नेमा नवलपरासी (पश्चिम) बर्दघाट नगरपालिका९ घर भइ हाल काठमाडौं महानगरपालिका३१ बस्ने उक्त मेनपावर सञ्चालक ४२ वर्षीय लक्ष्मण विश्वा र जिल्ला काभ्रेपलाञ्चोक रोशी गाउँपालिका१० काभ्रेकी ४० वर्षीया सोफी मल्ल रहेका काठमाडौं उपत्यका अपराध अनुसन्धान कार्यालयका प्रवक्ता तथा प्रहरी उपरीक्षक रवीन्द्र रेग्मीले जानकारी दिए। उनका अनुसार पक्राउ परेकाहरुले ओमबाबु साहलाई साउदी अरेबिया पठाइदिने भन्दै एक लाख २५ हजार रकम लिई सम्पर्कविहीन भएपछि पीडितको उजुरीका आधारमा उनीहरूलाई पक्राउ गरिएको हो । उनीहरूलाई थप अनुसन्धान तथा कारबाहीका लागि वैदेशिक रोजगार विभाग पठाइएको प्रवक्ता तथा प्रहरी उपरीक्षक रेग्मीले जानकारी दिए।
रकम ठगी गरेको आरोपमा दुई मेनपावर सञ्चालक पक्राउ,काठमाडौं : नेपाली युवालाई वैदेशिक रोजगारीमा पठाइदिने भन्दै रकम ठगी गरेको अभियोगमा दुई नपावर सञ्चालक पक्राउ परेका छन् । वैदेशिक रोजगारीका लागि साउदी अरब पठाइदिने भन्दै ठगी गरेको आरोपमा काठमाडौँको पुरानो बानेश्वरस्थित ओसो रिक्रुटिङ मेनपावरका सञ्चालकसहित दुई जनालाई काठमाडौँ उपत्यका अपराध अनुसन्धान कार्यालयको प्रहरी टोलीले पक्राउ गरी सार्वजनिक गरेको हो । पक्राउ पर्नेमा नवलपरासी (पश्चिम) बर्दघाट नगरपालिका९ घर भई हाल काठमाडौँ महानगरपालिका३१ बस्ने उक्त मेनपावर सञ्चालक ४२ वर्षीय लक्ष्मण विश्वा र जिल्ला काभ्रेपलाञ्चोक रोशी गाउँपालिका१० काभ्रेकी ४० वर्षीया सोफी मल्ल रहेका काठमाडौँ उपत्यका अपराध अनुसन्धान कार्यालयका प्रवक्ता तथा प्रहरी उपरीक्षक रवीन्द्र रेग्मीले जानकारी दिए। उनका अनुसार निजहरूले ओमबाबु साहलाई साउदी अरेबिया पठाइदिने भन्दै एक लाख २५ हजार रकम लिई सम्पर्कविहीन भएपछि पीडितको उजुरीका आधारमा उनीहरूलाई पक्राउ गरिएको हो । उनीहरूलाई थप अनुसन्धान तथा कारबाहीका लागि वैदेशिक रोजगार विभाग पठाइएको प्रवक्ता तथा प्रहरी उपरीक्षक रेग्मीले जानकारी दिए। रासस
कहिले रोकिन्छ टिपर आतंक ?,"बुटवल : टिपरले सडकको यमराज भनेर संज्ञा पाएको छ। यसले ठक्कर दिएर र किचेर सयौं व्यक्तिले अकालमै ज्यान गुमाएका छन्। लुम्बिनी प्रदेशका १२ जिल्लामा पछिल्लो दुई आर्थिक वर्षमा टिपर दुर्घटनामा ४५ जनाको निधन भएको छ। ५५ जना गम्भीर र २४ जना सामान्य घाइते भएका छन्। घरबाट यात्रामा निस्किँदा गन्तव्यमा नपुगुन्जेल आफन्तलाई मनमा त्रास हुने भनेकै टिपर आतंककै हो। सडक दुर्घटनाको क्षेत्रमा भयका रूपमा हेर्ने गरिएको टिपर दुर्घटना रोक्न राज्य उदासीन देखिएको छ। जसलाई टिपर व्यवसायी र प्रहरी प्रशासनबीचको सेटिङले काम गरेको भनेर नागरिकको सर्वत्र गुनासो छ। अन्य सवारीसाधनको तुलनामा टिपरको गति तीव्र हुने हुँदा अकालमै नागरिकले ज्यान गुमाउनुपरेको प्यूठानको झिमरुक गाउँपालिका उपाध्यक्ष प्रमोद पोखरेलले बताए। टिपरले किचेर गाउँका दुई भाइले भर्खरै कलिलै उमेरमा ज्यान गुमाए, पोखरेलले भने, उनीहरूको न्यायका निम्ति सडक आन्दोलनमा उत्रिँदा प्रहरीले पक्राउ गर्यो। तर, राज्यले टिपर आतंक रोक्नका लागि केही काम गरेन। टिपर दुर्घटना हुने थुपै्र कारण छन्। त्यसमध्ये प्रमुख कारण हो तीव्र गति। अर्को कारण चालकलाई भत्ताको लोप हो। जसकारण चालकले गाडी छिटो हुइक्याउँछन् र बाटो देख्दैनन्। सिमेन्ट उद्योग सञ्चालन भएको क्षेत्रमा चल्ने १० चक्के टिपरले बोक्ने क्षमता १८ टन भए पनि २०२२ टन सम्म बोक्ने गर्छन्। यस्ता कैंयन् कारणहरू छन् जसले सडक दुर्घटना निम्तिाएको छ। सिंगो समाजलाई नै क्षति पुर्याएको छ। धेरै दुर्घटना रूपन्देहीमा लुम्बिनी प्रदेशका १२ जिल्लामा तीन आर्थिक वर्षको तथ्यांक हेर्ने हो भने १ सय ३१ वटा टिपर दुर्घटना भएका छन्। आव ०७७७८ मा ७२, ०७८७९ मा ५८ र ०७९८० मा ३१ वटा टिपर दुर्घटना भएको सरकारी तथ्यांक छ। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश कार्यालय बुटवलका अनुसार पछिल्लो तीन आव र चालु आवको मंसिर महिनासम्म लुम्बिनीका १२ जिल्लामा कुल ४ हजार १ सय ४३ वटा सवारी दुर्घटना भएका छन्। त्यसमध्ये १ सय ६५ वटा दुर्घटना टिपरसँग सम्बन्धित छन्। सबैभन्दा धेरै रूपन्देहीमा ३९ र सबैभन्दा कम पूर्वीरुकुममा १ वटा टिपर दुर्घटना भएका छन्। त्यसमा गुल्मी शून्य छ। मामाभान्जाको गयो ज्यान घरका जेठो छोरा सागर केसीले कलिलो उमेरमै धन कमाउन भारतको यात्रा तय गरे। १८ वर्षका उनी १४ वर्षको उमेरदेखि चेन्नई आउजाउ गरिरहेका थिए। जो यसपालि पनि भारत जानकै लागि घरबाट हिँडे। बुवा नरेशबाबु केसी उतै थिए। प्यूठानको नौवहिनी गाउँपालिका६ लुङ निवासी केसीका कान्छा मामा दाङको घोराहीमा पढ्दै थिए। मामाभान्जाको भेट घोराहीमा भयो। एउटै उमेरका मामाभान्जा साथीभाइजस्ता थिए। सागर भोलिपल्ट भारत जानु थियो। तर, धन कमाउने अभिलासा बोकेर घरबाट हिँडेका केसीका अनगिन्ती सपना अधुरै रहे। मामासितको भेट उनका लागि अन्तिम बन्यो। उनका मामा झिमरुक गाउँपालिका ४ बांगेमरोठ कोट प्यूठान निवासी विशाल जिसीको पनि भान्जासितको त्यही भेट अन्तिम बन्न पुग्यो। उनीहरूलाई दाङको घोराही उपमहानगरपालिका१० स्थित झारबैरा चोकमा राति पौने १० बजे टिपरले ठक्कर दियो। दुर्घटनास्थलमै दुवै जनाले अकालमै ज्यान गुमाए। मामा विशाल प्यूठानबाट पढ्नका लागि घोराही गएका थिए। कक्षा १२ मा पढ्दै गरेका जिसी र केसी मामाभान्जाको निधनले सिंगो गाउँ अहिले शोकमा छ। तुलसीपुरबाट घोराही जाँदै गरेको रा १ १३०७ नम्बरको टिपरले रा २ प ५५८९ नम्बरको मोटरसाइकललाई ठक्कर दिएर ती कलिला मुनाहरू अस्ताए। टिपरले टिपरलाई ओभरट्याक गर्दा उनीहरूको मोटरसाइकललाई ठक्कर दिएको थियो। गुम्यो सहारा दुई वर्षअघि स्वर्गद्वारी मन्दिर दर्शन गर्न अटो रिक्सामा यात्रा गरेका प्यूठान नगरपालिका३ घुर्चनेका बुवाछोराको निधन भयो। बुवा अमृत बिर्तामगर र छोरा सुशान्तलाई चेरनेटाको उकालोमा टिपरले किचेर दुर्घटनास्थलमै ज्यान गएको थियो। सँगै यात्रा गरेकी अमृतकी श्रीमती पुनम बिर्तामगर घाइते भइन्। दुर्घटनामा श्रीमान् र छोरालाई गुमाएपछि उनको पूरै सहारा गुम्यो। तीन छोरीको पालनपोषण र पठनपाठन गर्न उनलाई सकस परेको छ। छोरीहरू साना छन्। जेठी छोरी (कक्षा १२) र कान्छी छोरी (एक कक्षा)लाई निःशुल्क पढ्नका लागि स्थानीय रेन्बो एकेडेमी बोडिङ स्कुलमा वडाध्यक्ष सुमनराज श्रेष्ठले आफ्नो व्यक्तिगत खर्चमा व्यवस्था मिलाइदिएका छन्। माइली छोरी स्थानीय मुक्ति माविमा कक्षा १० मा पढ्छिन्। टिपरकै कारण यी परिवारलाई कहिल्यै निको नहुने चोट पर्यो। पत्रकारिताका आशालाग्दा अनुहार थिए कँडेल बुटवलमा पत्रकारिता गर्दै आएका ३५ वर्षीय एनबी कँडेलको एक वर्षअघि तिलोत्तमाको जानकीनगरमा पछाडिबाट टिपरले ठक्कर दिँदा निधन भयो। बुटवलबाट सञ्चालित ग्लोबल आवाज अनलाइन पत्रिकाका सम्पादक रहेका कँडेल बुटवलको पत्रकारितामा आशालाग्दो प्रतिभा थिए। घर सैनामैना नगरपालिकाको रानीबगहिया भए पनि कामको सिलसिलामा कँडेल श्रीमतीसहित एक छोरा र एक छोरीसँग बुटवलमा बस्थे। आमाको जन्मदिन मनाएको खुसी तीन घण्टामै लुटियो टिपरले हानेर पाल्पाको जोरधारामा गत वर्ष गुल्मीको छत्रकोट गाउँपालिका३ धरमपानीका ३२ वर्षीय जीवनबाबु पन्थको मृत्यु भयो। मोटरसाइकलमा सवार उनी जन्मथलो गुल्मीबाट कर्मथलो बुटवल आउँदै थिए। बुटवलमा व्यवसाय, राजनीति र सामाजिक काममा सक्रिय पन्थका श्रीमती र एक छोरी पनि बुटवलमै बस्थे। पन्थ आमा गुणाकलाको जन्मदिन मनाएर कर्मथलो बुटवलतर्फ फर्किंदै थिए। आमाको ७५औं जन्मदिन मनाउन उनी दुई दिनअघि गाउँ गएका थिए। तीन भाइमध्ये उनी कान्छो छोरा हुन्। १३ वर्षदेखि बुटवलमा बस्दै आएका पन्थ मिलनसार छविका थिए। आमासँग जन्मदिन मनाएर हर्षले फर्किंदै गरेका उनको खुसी तीन घण्टा पनि टिक्न पाएको थिएन। मोटरसाइकलमा आउँदै गरेका पन्थ पाल्पाको तिनाउ गाउँपालिका३ स्थित झुम्सामा टिपरले हानेर मृत्यु भए। लु १ क २६१४ नम्वरको टिपरले उनको लु ४४ प ५८०५ नम्बरको मोटरसाइकललाई ठक्कर दिएको थियो। गम्भीर घाइते भएका पन्थको उपचारको क्रममा लुम्बिनी प्रादेशिक अस्पताल बुटवलमा निधन भएको थियो। सहचालकको मृत्यु प्यूठान नगरपालिका८ स्थित खप्रेङखोलाका २४ वर्षीय केशवराज केसी टिपरमा सहचालक थिए। नौवहिनी गाउँपालिकाको फोप्लीबाट चुनढुंगा बोकेर गएको टिपर चेरनेटामा पल्टिदा उनको ०७५ सालमा मृत्यु भयो। एक मात्र छोरा गुमाएपछि परिवार विक्षिप्त बन्यो। टिपर दुर्घटना हुँदा चालक उत्तम दसौदी बाँच्न सफल भए। प्यूठानबाट दाङको कालाकाटेमा सञ्चालन भएको प्यूठान सिमेन्टमा चुनढुंगा पुर्याउने काम हाल रोकिएको छ। अस्तव्यस्त टिपर सञ्चालनका कारण प्यूठानभालुवाङ सडक खण्डमा थुप्रैको मृत्यु भयो भने कैयाँं घाइते भएका छन्। प्यूठानका प्रशासनले टिपर सञ्चालन गर्दा प्रभावकारी अनुगमन र निर्देशन दिन सकेको थिएन्। जसको नागरिकहरूले पटकपटक विरोध गरिरहे। यी त प्रतिनिधिमूलक घटना हुन्। टिपर आतंकले परिवार क्षतविक्षत र तहसनहस भएका सयौं घटना छन्। सर्वसाधारण नागरिकले टिपरलाई अकालमै ज्यान निल्ने साधनको रूपमा बुझ्ने गरेका छन्। प्यूठानको झिमरुक गाउँपालिका उपाध्यक्ष पोखरेलले टिपर चालकलाई निर्माण सामग्री ओसारपसार गर्दा ट्रिपका आधारमा दिइने भत्ता सिस्टम हटाएर मासिक तलबमा काम गर्ने वातावरण मिलाउनुपर्ने सुझाव दिए। चालकहरूले जति धेरै ट्रिप लग्यो त्यति धेरै पैसा पाउँदा रहेछन्, पोखरेलले भने, पैसाको लोभमा उनीहरू तीव्र गतिमा गुड्छन् र सडकमा आँखा देख्दैनन्। प्यूठानको फोप्लीबाट दाङको भालुवाङमा चुनढुंगा ओसारपसार गर्ने टिपरहरूले जिल्लामा दुर्घटना निम्ताएको उनले जानकारी दिए। व्यवसायी भन्छन् दुर्घटनामा दोष सरकारको सरकारकै कारण सडक दुर्घटनाको क्षति बेहोर्नुपरेको स्वर्गद्वारी टिपर यातायात प्रालिका अध्यक्ष भरतनाथ योगीले बताए। हाम्रो प्रालिमा सुरुमा ७ सयवटा टिपर आबद्ध थिए, उनले भने, अहिले सबै सकिएर सञ्चालनमा आएका १ सय ५० वटा मात्र छन्। धेरै व्यवसायी यस क्षेत्रबाट पलायन हुँदै गए। देशमा उद्योगधन्दा सञ्चालन गर्नका लागि लगानीमैत्री वातावरण नभएको उनले दुःखेसो सुनाए। मानिसहरू टिपरलाई मात्र दोष दिइरहेका छन्, उनले भने, तर, भित्री कारण के हो भन्नेमा कसैले चासो दिँदैनन्। उनले देशभरमा दाङसहित बनेपा र कपिलवस्तुको बाणगंगामा टिपर व्यवसायी संगठित भएको जानकारी गराए। उनका अनुसार दाङका टिपरले छिमेकी जिल्ला रोल्पा र अर्घाखाँचीका गरी ५ वटा सिमेन्ट उद्योगमा चुनढुंगा पुर्याउँछन्। लुम्बिनी प्रदेशमा पर्याप्त स्रोत साधन र उपकरणको अभाव छ। जसले गर्दा ट्राफिक व्यवस्थापनमा हामीलाई काम गर्न चुनौती छ। गाडीको द्रुत गति मापन गर्ने राडरगन प्रदेशभरिमै २ वटा मात्र छन्। कहिले कुन जिल्ला कहिले कुन जिल्लामा डुलाउँछौं। कम्तीमा पनि १२ वटा जिल्लामा १२ वटा राडरगन भए गति मापन गर्न सहज हुन्थ्यो र दुर्घटना रोक्न सकिन्थ्यो। कृष्ण प्रसाईं, प्रहरी उपरीक्षक एवं प्रदेश प्रमुख, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश, बुटवल देशमा उद्योगधन्दा सञ्चालन गर्नका लागि लगानीमैत्री वातावरण छैन। मानिस टिपरलाई मात्र दोष दिइरहेका छन्। तर, भित्री कारण के हो भन्नेमा कसैले चासो दिँदैनन्। सरकारकै कारण देशमा सडक दुर्घटना भइरहेको छ। भरतनाथ योगी, अध्यक्ष, स्वर्गद्वारी टिपर यातायात प्रालि, दाङ टिपरले किचेर गाउँका दुई भाइहरूले कलिलै उमेरमा ज्यान गुमाए। उनीहरूको न्यायका निम्ति सडक आन्दोलनमा आउँदा प्रहरीले मसहित गाउँका दर्जनौं युवालाई पक्राउ गर्यो। राज्यले टिपर आतंक रोक्नका लागि आजसम्म केही पनि काम गरेको छैन। टिपरका चालकहरूलाई निर्माण सामग्री ओसारपसार गर्दा टिपका आधारमा दिइने भत्तालाई पूर्णरूपमा खारेज गरेर उचित तलब दिने सिस्टम ल्याउनुपर्छ। प्रमोद पोखरेल, उपाध्यक्ष, झिमरुक गाउँपालिका प्यूठान एवं संयोजक, मामाभान्जा पीडित संघर्ष समिति गाउँका डाँडामा चुनढुंगा खानी छन्। त्यहाँ पुग्ने सडक सामान्यभन्दा पनि सामान्य खालका छन्। उद्योगहरूमा पुग्ने सडक अरूजस्तो हुनुहुँदैन। किनभने गाडीहरू धेरै भारका हुन्छन्। राज्यले कडाइका साथ बनाएको नियम लागू नगर्दा समस्या निम्तिने गरेको छ। नेपालका सडकहरू उद्योगमैत्री नहुनु, साँघुरा, घुम्ती र ग्रेट नमिलेका हुनुले पनि समस्या छ। मधुर शर्मा, व्यवसायी एवं सामाजिक अगुवा चालकले प्रतिमहिना ७ हजार रुपैयाँ मात्र तलब पाउँछन्। दिनको १ हजार २ सय ५० रुपैयाँ भत्ता बुझ्छन्। सामान्य तलब बुझ्ने चालकहरूले त्यही भत्ताको लोभमा गाडी कुदाउँछन्। फितलो नीति प्यूठान नगरपालिका२ दाखाक्वाडीका व्यवसायी एवं सामाजिक अगुवा मधुर शर्मा पनि फितलो देशको नीतिको कारण दिनहुँ दुर्घटनाका खबर सुन्नुपरेको प्रतिक्रिया दिन्छन्। गाउँका डाँडामा चुनढुंगा खानी छन्, त्यहाँ पुग्ने सडक सामान्यभन्दा पनि सामान्य खालका छन्, शर्माले भने, उद्योगहरूमा पुग्ने सडक अरूजस्तो हुनुहुँदैन। किनभने गाडीहरू धेरै लोडका हुन्छन्। राज्यले कडाइका साथ बनाएको नियम लागू नगर्दा समस्या निम्तिने गरेको उनको अनुभव छ। नेपालका सडकहरू उद्योगमत्री नहुनु, साँघुरा, घुम्ती र ग्रेट नमिलेका हुनुले पनि समस्या भइरहेको शर्माले सुनाए। अन्य गाडीको तुलनामा टिपरको ब्रेक कम लाग्ने र अग्लो हुने भएकाले पनि दुर्घटना हुने गरेको प्यूठानका एक चालकले अनुभव सुनाए। कतिपय ठाउँमा त सानो जिप पनि देखिँदैन्, उनले भने, चालककै कारणले मात्र दुर्घटना भएको होइन्, हामीहरूलाई पनि शरिरको मायाँ हुन्छ नि ! ट्राफिक जाँचमा उपकरण अभाव अन्य सवारी दुर्घटना हुँदा प्रायः घाइते हुन्छन्। तर, टिपर दुर्घटनामा ठाउँका ठाउँ मृत्यु नै हुने गरेको अनुभव ट्राफिक प्रहरीसँग छ। टिपर दुर्घटनामा धेरै मानिस दुर्घटनास्थलमै मृत्यु हुने गरेको पाइएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश प्रमुख प्रहरी उपरीक्षक कृष्ण प्रसाईंले बताए। टिपरका चालकलाई बेलाबेलामा तालिमहरू पनि दिने गरेका छौं, प्रसाईंले भने, तर, सोंचेअनुसार दुर्घटनामा कमी आउन सकेको छैन। उनले लुम्बिनी प्रदेशमा पर्याप्त स्रोत साधन र उपकरणको अभावमा ट्राफिक व्यवस्थापनमा चुनौती देखिएको दुःखेसो सुनाए। गाडीको द्रुत गति मापन गर्ने राडरगन प्रदेशभरिमै दुइटा मात्र छन्, उनले भने, कहिले कुन जिल्ला कहिले कुन जिल्ला डुलाउँछौं। तराईका जिल्लामा राख्नका लागि भए पनि राडरगन कम्तीमा ६ वटा आवश्यक परेको उनले बताए। सम्बन्धित जिल्लाका स्थानीय तहहरूले पनि ट्राफिक व्यवस्थानमा साथ दिन प्रसाईंले आग्रह गरे। सडकको दुरवस्थाले पनि दुर्घटना टिपर दुर्घटना बढ्नुमा पहिलो कारण सडकको अवस्था पनि रहेको सडक पूर्वाधार विकास कार्यालय, रूपन्देहीका सिनियर डिभिजनल इन्जिनियर लालु गिरीले बताए। उनका अनुसार दुर्घटनाको दोस्रो कारण सवारी साधनको अवस्था र तेस्रो सवारी चालकको अवस्था रहेको छ। यी तीन कारणमध्ये दुई वा दुईभन्दा बढी कारणहरू मिले दुर्घटना निम्तिने उनको भनाइ छ। यात्रुबाहक सवारीहरूको तुलनामा टिपर दुर्घटनामा चालकहरूको लापरवाही धेरै देखिने हुँदा दुर्घटना पनि बढिरहेको उनले बताए। यी हुन् दुर्घटनाका कारण तीव्र गति। चालकलाई भत्ताको लोभ। मादक पदार्थ सेवन। चालकको लापरवाही। ट्राफिकसँग उपकरणको अभाव। ट्राफिक नियमको पालना र सुरक्षित यात्राप्रति उदासीन प्राविधिक रूपमा अध्ययन नगरी सडक निर्माण गर्नु। टाइम कार्ड लागू नहुनु। प्रहरीप्रशासनको सेटिङमा टिपर चल्नु। चालक अनुमतिबिना टिपर चलाउनु। लागुपदार्थ सेवन गर्नु। ट्राफिक चेकजाँचमा पैसा बुझाएर पास हुनु। तौल जोख्ने धर्मकाँटा प्रयोग नगर्नु। सडकको भारवहन गर्ने मापदन्ड नतोकिनु, अनुगमन नहुनु क्षमताभन्दा अत्यधिक बढी निर्माण सामग्री बोक्नु। भारवहन क्षमताका कारण सार्वजनिक सडक लथालिंग नहुनु। उद्योगमैत्री सडक नहुनु। चुनढुंगा खानीमा पुग्ने सडक साँघुरा, घुम्ती र ग्रेट नमिलेका हुनु। टिपरको मर्मतसंभार समयमै नहुनु। उद्योग सञ्चालन र व्यवस्थापनमा सरकारको प्रभावकारी नीति नहुनु। तीव्र गति। चालकलाई भत्ताको लोभ। मादक पदार्थ सेवन। चालकको लापरवाही। ट्राफिकसँग उपकरणको अभाव। ट्राफिक नियमको पालना र सुरक्षित यात्राप्रति उदासीन प्राविधिक रूपमा अध्ययन नगरी सडक निर्माण गर्नु। टाइम कार्ड लागू नहुनु। प्रहरीप्रशासनको सेटिङमा टिपर चल्नु। चालक अनुमतिबिना टिपर चलाउनु। लागुपदार्थ सेवन गर्नु। ट्राफिक चेकजाँचमा पैसा बुझाएर पास हुनु। तौल जोख्ने धर्मकाँटा प्रयोग नगर्नु। सडकको भारवहन गर्ने मापदन्ड नतोकिनु, अनुगमन नहुनु क्षमताभन्दा अत्यधिक बढी निर्माण सामग्री बोक्नु। भारवहन क्षमताका कारण सार्वजनिक सडक लथालिंग नहुनु। उद्योगमैत्री सडक नहुनु। चुनढुंगा खानीमा पुग्ने सडक साँघुरा, घुम्ती र ग्रेट नमिलेका हुनु। टिपरको मर्मतसंभार समयमै नहुनु। उद्योग सञ्चालन र व्यवस्थापनमा सरकारको प्रभावकारी नीति नहुनु। यो पनि पढ्नुहोस चालकको लापरवाही धेरै"
खोरमा थुनिएका भीमराजको उद्धार,"दैलेख : जाजरकोटको बारेकोट गाउँपालिका४ रावतगिरी गाउँका १७ वर्षीय किशोर भीमराज रावतको उद्धार गरिएको छ। विगत ६ वर्षदेखि उनी पशुसरह खोरमा थुनिएका थिए। मानिसक समस्याका कारण खोरमा थुनिएका भीमराजको उद्धार गरिएको बारेकोट गाउँपालिकाका अध्यक्ष वीरबहादुर गिरीले बताए। मानिसक समस्याका कारण लामो समयदेखि पशुजस्तै खोरमा थुनिन पुगेका किशोरलाई विभिन्न संघसंस्थाको समन्वयमा उद्धार गरेर सुर्खेत पठाएका छौँ, अध्यक्ष गिरीले भने। आफ्नै घर छेउमा जस्तापाताले छाएको साँघुरो जेल जस्तै खोरमा थुनिएको भीमराजबारे अन्नपूर्ण पोस्ट्मा समाचार प्रकाशित भएको थियो। घरमा राख्दा कपडा च्यात्ने, अन्नपात फाल्दिने, नजिक आएका मानिसहरूलाई झम्टिने, हिर्काउने, गाईवस्तुलाई टोक्ने जस्ता गतिविधि गर्न थालेपछि भीमराजलाई छुट्टै खोर बनाएर राखिएको थियो। जेलजस्तै खोरमा छन् भीमराज शीर्षकमा समाचार प्रकाशित भएपछि गाउँपालिका र विभिन्न संघसंस्थाले उनको उद्धारमा चासो देखाएका थिए। सोसेक नेपाल नामक गैससको समन्वय र सहकार्यमा गाउँपालिकाले सवारीसाधनको व्यवस्थापन गरेर भीमराजको उद्धार गरी सुर्खेत ल्याइएको छ। भीमराजलाई कर्णालीको राजधानी वीरेन्द्रनगरस्थित मानव सेवा आश्रममा राखिएको छ। मानव सेवा आश्रमका युवा परिवार संयोजक महेन्द्रकुमार थापाले मानव सेवा आश्रममा राखेर उनको रेखदेख र उपचार गरिने बताए। निको नहुन्जेलसम्म आश्रममा राखेर रेखदेख तथा अन्य उपचारहरू हुन्छ, थापाले भने। भीमराज रावत गिरीगाउँका ४० वर्षीय कालीबहादुर रावतका जेठा सन्तान हुन्। कालीबहादुरका अनुसार २०६३ मा जन्मिएका भीमराज चार वर्षको उमेरसम्म स्वस्थ्य र तन्दुरुस्त थिए। पहिले राम्रै बोल्ने, हिँड्डुल गर्ने, चञ्चले स्वभावकै थिए । चार वर्षको उमेरमा अत्यधिक ज्वरो आयो, त्यसपपछि थला परेको छोरालाई निको पार्न सकेनौं, उपचारका लागि धेरै प्रयास गयौं तर निको भएन, कालीबहादुरले भने। छोराको उपचारका लागि जाजरकोटदेखि काठमाडौंंसम्मका अस्पताल पुगेका कालीबहादुर मानव सेवा आश्रममा राखेर उपचार पाएपछि निको हुनेमा आशावादी छन्। मानिसक रोगले ग्रसित छोरालाई ढिलोचाँडो निको हुन्छ कि भन्ने आश पलाएको छ, कालीबहादुर भन्छन्, फेरि पनि घर लगेर खोरमा थुन्न नपरे भए हुन्थ्यो। भीमराजसहित मानिसक समस्याले ग्रसित अन्य दुईजनाको पनि उद्धार गरिएको छ। बारेकोट१ धौलाकोटका नरबहादुर बस्नेत र सिल्पाचौरकी देवी घर्तीको उद्धार गरिएको हो। बस्नेत मानिसक समस्याका कारण विगत १२ वर्षदेखि घरपरिवारबाट टाढा बस्ने गरेका थिए भने घर्ती १० वर्षयता मानिसक समस्याबाट ग्रसित थिइन्। बस्नेत र घर्तीलाई पनि मानव सेवा आश्रममै राखिएको छ।"
छोरी जन्माउन पालिकाको प्रोत्साहन : खातामै जम्मा हुन्छ ५ हजार,"स्याङ्जा : गल्याङ नगरपालिकामा नगरकी छोरी कार्यक्रम कार्यान्वयनमा आएको छ। महिला सशक्तिकरण अभियानअन्तर्गत छोरी जन्माउन प्रोत्साहन गर्ने उद्देश्यले कार्यक्रम सुरु गरिएको हो। चालु आर्थिक वर्षको साउनयता जन्मिएका छोरीका लागि नगरपालिकाले ५ हजार नगद जम्मा गरिदिँदै आएको छ। सो नगद भने ती शिशु १८ वर्ष पुगेपछि मात्रै झिक्न मिल्ने व्यवस्था छ। उपप्रमुख हेमा न्यौपानेले गल्याङ् ३ का मिना दर्जीका ८ दिने छोरीको नाममा गरिमा विकास बैंकमा खाता खोलेर अभियानको सुरुवात गरिन्। उनले भनिन्, पालिकाले महिला सशक्तिकरणमा पक्षमा सकारात्मक छ। गर्भावस्थादेखि नै शिशु स्याहारका लागि अण्डा वितरण, सुत्केरी भेटघाटसहित कार्यक्रम गर्र्दे आएको छ। व्यवहारिक रुपमा महिला र पुरुषबीचको विभेदको अन्त्य गर्न सहयोग पुर्याउने उद्देश्यले अभियान सुरु गरिएको नगर प्रमुख गुरुप्रसाद भट्टराईले जानकारी दिए।"
मानव अधिकार उल्लंघनमा प्रहरीकै उच्च अधिकारी,"काठमाडौ : आव २०७९८० मा देशभर ६६ वटा मानव अधिकार उल्लंघनका घटना भएका छन्। मानव अधिकार उल्लंघन गर्ने कार्यमा सरकारी कर्मचारी नै धेरै छन्। राष्ट्रिय मानवअधिकार आयोगको प्रतिवेदनअनुसार मानव अधिकारको हनन् गरेको आरोपमा ४ जना प्रमुख जिल्ला अधिकारी, नेपाल प्रहरीका ३ जना एसएसपी, ३३ जना प्रहरी कर्मचारी, नेपाली सेना, केही सरकारी वकिल र राजनीतिक दलका कार्यकर्ताविरुद्ध उजुरी परेका थिए। राष्ट्रिय मानवअधिकार आयोगका उपसचिव तथा सूचना अधिकारी श्यामबाबु काफ्लेका अनुसार मानव अधिकारको संरक्षण गर्ने निकायमा रहेका व्यक्तिद्वारा नै मानव अधिकार हनन् हुनु दुखद् कुरा हो। गत एक वर्षमा आयोगमा १३३ वटा मानव अधिकार हनन्का उजुरी प्राप्त भएका थिए। यसमध्ये आयोगले अनुसन्धान गर्दा ६६ वटा उजुरी उपर कारबाही गर्नका लागि सिफारिस गरेको छ। काफ्ले भन्छन्, अघिल्लो वर्षको बाँकी उजुरीसहित गतवर्ष आयोगले ४०० वटा उजुरीउपर अनुसन्धान गरेको हो। उजुरी सिफारिस भएका ६६ जनामध्ये ६ जनालाई कारबाही भएको उनले बताए। सबैभन्दा बढी प्रहरीलाई दोषी देखाउँदै आयोगले कारबाहीका लागि प्रधानमन्त्री कार्यालय हुँदै सम्बन्धित विभागलाई पत्राचार गरेको छ। काफ्लेका अनुसार, जसमा ३३ जना प्रहरी कर्मचारीमाथि कारबाही सिफारिस गरिएको छ। आयोगले कारबाहीका लागि सिफारिस गरेका एसएसपीमा उमाप्रसाद चतुर्वेदी, एसपी नाराणप्रसाद चिमोरिया, टेकुनन्द इवा लिम्बु रहेका छन्। हलेसी तुवाचुङ२, खोटाङका विप्लव माओवादी का कार्यकर्ता सुदीप शर्मालाई पटकपटक गैरकानुनी थुनामा राखेको आरोप उनीहरूलाई छ। यस मुद्दामा सम्बन्धित जिल्लाका सीडीओहरू पनि कारबाही सिफारिसमा परेका छन्। अदालतले आदेश दिँदा पनि प्रहरी र प्रशासन कार्यालयले शर्मालाई थुनामुक्त गरेका थिएनन्। मानव अधिकार आयोगका प्रवक्ता डा टीकाराम पोखरेलका अनुसार यो घटनामा चरम मानव अधिकारको उल्लंघन भएको थियो। एउटा जिल्लाले पक्राउ गर्ने, अदालतले छाड्न आदेश दिएपछि पनि शर्मालाई थुनामुक्त नगरी अन्य जिल्लामा सारिएको प्रमाण आयोगले भेटाएको थियो। एउटै व्यक्तिलाई एउटै मुद्दामा पटकपटक पक्राउ गर्ने र गैरकानुनी तवरले थुनामा राख्नु गम्भीर मानव अधिकारको हनन् हो। एसएसपी उमाप्रसाद चतुर्वेदी नेपाली दूतावास दिल्लीमा कार्यरत छन्। नाराणप्रसाद चिमोरिया, प्रदेश प्रहरी कार्यालय कोशीमा कार्यरत छन्। टेकुनन्द इवा लिम्बू सिराहा जिल्लाको प्रहरी प्रमुख छन्। प्रहरी निरीक्षक गोविन्दप्रसाद साह, महेन्द्र दर्नाल, दीपेन्द्र श्रेष्ठसमेत त्यही प्रकरणमा दोषी देखिएका छन्। उनीहरूलाई पनि कारबाही गर्नका लागि आयोगले सिफारिस गरेको छ। आयोगका उपसचिव श्यामबाबु काफ्लेका अनुसार कारबाही सिफारिसमा परेका प्रहरी कर्मचारीलाई तत्काल शान्ति मिसनमा सहभागी हुन नमिल्ने गरी विभागीय कारबाही गर्नका लागि सरकार समक्ष सिफारिस गरेको छ। काफ्ले भन्छन्, आयोगको सिफारिसमा सरकारले कारबाही गरेको घटना अत्यन्त न्यून छ। यसपटक प्रधानमन्त्रीज्यूले सतप्रतिशन नै कारबाही गर्छौं भन्नुभएको छ। गल्ती गर्नेलाई कानुनले संरक्षण गर्नुहुँदैन। प्रहरी संगठन नै मानव अधिकार संरक्षणमा अघि बढ्नुपर्छ। प्रहरीभित्र थुनुवालाई कुटपिट गर्ने र यातना दिने घटना बारम्बार सार्वजनिक भइरहन्छ। गत साउनमा पनि प्रहरीकै कुटाइबाट संखुवासभा कारागारमा रहेका २ जना थुनुवाको मृत्यु भएको थियो। प्रहरीको कुटाइबाट संखुवासभाका विनोल तोलांगी र नुवाकोटका आकाश बलामीको मृत्यु भएको थियो। यो घटनामा गम्भीर मानव अधिकारको हनन् भएको आयोगको निष्कर्ष छ। कतिपय हिरासतमा थुनुवा कक्षमा नै मृत्यु भएका घटना पनि सार्वजनिक भइरहन्छन्। अनुसन्धानका क्रममा थुनामा रहेका थुुनुवामाथि चरम यातना दिई बयान लिने गरेको आरोप पनि प्रहरी संगठनलाई लाग्ने गरेको छ। नेपाल प्रहरीका प्रवक्ता कुवेर कडायतका अनुसार मानव अधिकार उल्लंघनमा परेका प्रहरी कर्मचारीमाथि संगठनले पनि अनुसन्धान गरिरहेको छ। कारबाहीका लागि सिफारिस आए पनि उनीहरू विरुद्धको कसुर कस्तो हो ? कुन कानुन उल्लंघन गरेको हो ? पुष्टि हुनुपर्छ। यसका लागि प्रहरी संगठनले आन्तरिक अनुसन्धान गरेर कानुन अनुसारको कारबाही गर्छ। कडायत भन्छन्, मानव अधिकार संरक्षणमा नेपाल प्रहरी संवेदनशील छ। कहिलेकाहीँ मानवीय गल्ती हुन्छ। यसलाई संगठनले गम्भीर रूपमा लिने गरेको छ।"
"बारामा बस र ट्रक ठोक्किँदा ३ जनाको मृत्यु, २७ घाइते","सिमरा : त्रिभुवन राजपथ अन्तर्गत पथलैयाहेटौंडा सडकखण्डको तीन नम्बर पुलमा बुधबार बिहान बस र ट्रक ठोक्किँदा तीन जनाको मृत्यु भएको छ। मृत्यु हुनेमा ट्रक चालक तनहुँ पिपरटारका करिब २८ वर्षीय पूर्ण गुरुङ, बस चालक हेटौंडा उपमहानगरपालिका ३ का करिब ४० वर्षीय हरि शमशेर थापा र पहिचान नखुलेका एक पुरुष रहेका छन्। काकरभिट्टाबाट काठमाडौंतर्फ जाँदै गरेको बा३००१ ख २५८७ नम्बरको बस र हेटौंडाबाट पथलैयातर्फ जाँदै गरेको ना७ख ७३०० नम्बरको ट्रक एक आपसमा ठोक्किँएको हो। दुर्घटनामा २७ जना घाइते भएका छन्। घाइतेमध्ये ७ जनाको अवस्था गम्भीर छ। जिल्ला प्रहरी कार्यालय बाराका अनुसार सुनसरी भाति गाउँपालिका २ का ३० वर्षीय खिलराज दुलाल, सुनसरी इटहरी उपमहानगरपालिका ४ का ४० वर्षीय सुरेन्द्र गौतम, उनकी श्रीमती ३५ वर्षीया सम्झना गजुरेल उनकी छोरी १२ वर्षीया सोराय गौतम, उनका छोरा तीन वर्षीय सोडनेम गौतम, बसका सहचालक झापा दमकका ३५ वर्षीय नगेन्द्र उप्रेतीको अवस्थाीगम्भिर छ। उनीहरुलाई थप उपचारका लागि हेटौंडाबाट चितवनस्थित पुरानो मेडिकल कलेजमा लगिएको छ। यसैगरी दुर्घटनाका अर्का एक घाईते तनहुँ बन्दिपुर गाउँपालिका ६ का १७ वर्षीय तेजकुमार गुरुङको हेटौंडा अस्पतालमा उपचार भइरहेको बाराका प्रहरी प्रवक्ता दधिराम न्यौपानेले जानकारी दिएका छन्। दुर्घटनामा सामान्य घाइते भएका यात्रुको स्थानीय स्वास्थ्य संस्थामा उपचार भइरहेको न्यौपानेको भनाइ छ। राती करिब दुई बजे बस र ट्रक एक आपसमा ठोक्किएको हो। घटनालगत्तै इलाका प्रहरी कार्यालय अमलेखगंज र इलाका प्रहरी कार्यालय सिमराको प्रहरी टोली पुगेर घाइतेको उद्धार गरेका थिए। बससँग ठोक्किएको ट्रक राजमार्गभन्दा तल खसेको छ। दुर्घटनापछि राजमार्गसमेत अवरुद्ध भएको थियो। प्रहरीले घाइतेको उद्धार गरी पठाएपछि राजमार्ग सूचारु गरेको थियो।"
चार क्विन्टल गाँजासहित दुई भारतीय पक्राउ,चितवन : जिल्ला प्रहरी कार्यालय चितवनले तीन सय ९६ किलो लागुऔषध गाँजासहित दुईजना भारतीय नागरिकलाई पक्राउ गरेको छ। पक्राउ पर्नेमा भारतको उत्तर प्रदेश सम्बल जिल्ला बैजई थाना पूरा गाउँका ४५ वर्षीय अनिल गिरी र केलादेवी थाना अपावती कुतवपुर गाउँका ३७ वर्षीय राजपाल सिंह छन्। उनीहरुलाई प्रहरीले मङ्गलबार साँझ सार्वजनिक गरेको हो। जिल्ला प्रहरी कार्यालय चितवनका प्रवक्ता प्रहरी नायब उपरीक्षक विजयराज पण्डितका अनुसार उनीहरुलाई भरतपुर महानगरपालिका१ स्थित आँपटारीबाट पक्राउ गरिएको हो। उनीहरुले भारतीय नं प्लेटको जेएच ०२ डब्लु ९६३१ नंको ट्रकमा क्याबिनको भागमा फल्स बटम बनाई प्लास्टिकको बोरामा २८ पोका बनाई लुकाईछिपाई मुग्लिनबाट नारायणगढतर्फ ल्याउँदै गर्दा पक्राउ गरिएको हो। प्रहरी उपरीक्षक रामेश्वर कार्कीसहितको टोलीले उनीहरुलाई पक्राउ गरेको हो। पक्राउ परेका उनीहरुलाई लागुऔषध ओसारपोसार मुद्दामा अनुसन्धान भइरहेको प्रहरीले जनाएको छ। रासस
चोरडाँकाले असुरक्षित मधेसका गाउँघर,"जनकपुरधाम : पछिल्लो समय मधेसका गाउँहरूमा चोरी, डकैतीसहित आपराधिक गतिविधि बढेपछि स्थानीय आतंकित बनेका छन्। अधिकांश घटनाहरूमा डाका र चोरहरूको समूहले घरेलु हतियारका साथै पेस्तोल समेत बोकेर आउने र घरमा पसेर बन्धक बनाएरै डकैती गर्ने गरे पनि प्रहरी प्रशासन बेखबर बनेको छ। शुक्रबार अबेर राति महोत्तरीको जलेश्वर९ फूलहट्टाका अमरप्रसाद सिंहको घरमा एक्कासी कोलाहल भयो। घरको मुख्य ढोका खोलेर व्यक्तिहरू भित्र पसे। आफ्नो कोठामा सुतिरहेका सिंहले घरभित्र हलचल सुनेर ब्युझिदैं ढोकातिर हानिए तर, उनले बुद्धि पुर्याएर आफ्नो कोठाको ढोका नखोली भित्रै बसे। त्यक्तिकैमा झ्यालमा जोर जोरले हान्दै, कोठा खोल भन्ने आवाज आयो। सिंह चूपचाप झ्यालको छेऊमा उभिए। झ्यालबाट एक युवकले पेस्तोल छिराउँदै फेरी धम्क्याए। तर, सिंहले हिम्मत गर्दै झ्याल बन्द गरिदिए। तीनचार जनाको संख्यामा रहेका हतियारधारीहरू सिंहको बुहारी सुतेकी कोठातिर हानिए र कोठा ढकढक्याउँदै खोल नत्र ज्यानले मार्छौं भन्ने धम्की पनि दिइरहेका थिए। सिंह हिम्मत गरी जोरजोरले हल्ला गर्न थाले। घरका सबै सदस्यहरू सहयोगको लागि हल्ला गर्न थालेपछि छरछिमेकी पनि उठे। जाग्राम भयो र गाउँलेहरू जुट्ने थाहा पाएपछि हतियारधारीहरू फरार भए। त्यो भन्दा एकदिन अगाडि मात्रै सोही ठाउँका सुजित सिंहलाई हतियारधारी डाँकाहरूको समूहले बन्दुक देखाई बन्धक बनाएर घरबाट सरसामानहरू लुटेर लग्यो। प्रहरी प्रशासनलाई यस विषयमा खबर गर्दा पनि कतैबाट कुनै सुनवाई वा अनुसन्धान भएन। सोमबार राति महोत्तरीकै जलेश्वर नगरपालिका ७, बखरी भाटमा डाँकाहरूले स्थानीय ललन प्रसाद शर्माको घरमा कोठाको ताल्चा फुटाई सरसामान लुटे। घरमा कोही नभएको मौका छोपी घटना घटाइएको थियो। गाउँघरका अधिकांश युवाहरू पढाइलेखाइ र रोजगारीका लागि सहरमा बस्न थालेपछि गाउँहरूमा वृद्ध र महिलाहरूनै बढी बस्ने गरेका छन्। यस्तोमा डाँकाहरूलाई प्रतिकार गर्ने वा सुरक्षाको लागि बोल्नेहरू समेत घरमा नहुँदा आपराधिक गतिविधि सहजै हुने गरेको नेपाली कांग्रेस मधेस प्रदेश सदस्य कृष्णा सिंह बताउँछन्। हतियारसहित नै आउने चोरडाँकाहरूको प्रतिकार गर्न युवाहरूको समूह पनि गाउँघरमा छैन, प्रहरी प्रशासनलाई शान्ति सुरक्षाबाट मतलबनै नभएको जस्तोदेखिन्छ। गाउँघरमा प्रतिदिन आपराधिक गतिवीधि भईराखेको छ र हामीले पटकपटक प्रहरीलाई सुरक्षा गस्ती बढाउन आग्रह गरे पनि आश्वासन बाहेक केही पाएका छैनौं, कृष्णाले बताए। भारतीय सीमाक्षेत्रसँग जोडिएका गाउँहरूमा आपराधिक गतिविधि गरेपछि अपराधीहरू भारततर्फ भाग्ने गरेको स्थानीयहरू बताउँछन्। यता, सीमा सुरक्षाको जिम्मेवारी बोकेर सीमा क्षेत्रमा तैनात सशस्त्र प्रहरी बलले पनि यस्ता घटनाहरू नियन्त्रण गर्न खासै पहल गरेको देखिँदैन। मधेस प्रदेश सशस्त्र प्रहरी प्रमुख डीआईजी दिपेन्द्र साह आफूहरूलाई यस्ता घटनाहरूको विषयमा वा गाउँघरमा हुने गरेको शंकास्पद गतिविधिका सन्दर्भमा सहि समयमा सूचना नै नआउने हुनाले शान्ति सूरक्षाको सवालमा सकेजति योगदान पुर्याउन नसकेको स्वीकार गर्छन्। उनी भन्छन्, हाम्रा बोर्डर आउट पोस्टहरू सीमामै अवस्थित भए पनि हामी जनतासँग धेरै घुलमिल हुन सकेका छैनौं। हाम्रो काम गर्ने प्रवृत्ति पनि अलि फरक भएर होला जनताले हामीसँग समन्वय खासै गर्दैनन्। जनता र सशस्त्र प्रहरी बीचको दूरी कम गर्न भर्खरै हामीले सीमावासीसँग कार्यक्रम पनि गर्यौं यदि हामीलाई सही समयमा सूचना प्राप्त भयो भने यस्ता आपराधिक गतिविधिहरूलाई सकेसम्म नियन्त्रण गर्न सकिन्छ।"
भीरबाट खसेर घाइते भएका खच्चड व्यवसायीको हेलिकोप्टरबाट उद्धार,"गोरखा : भीरबाट खसेर घाइते भएका धार्चे ५ का रामबहादुर गुरुङ (कैमी)को हेलिकोप्टरबाट उद्धार गरिएको छ। चुमनुब्री ५ बिजमस्थित बाटोबाट भीरमा खसेर घाइते भएका उनको बुधबार बिहान हेलिकोप्टरबाट उद्धार गरी उपचारका लागि काठमाडौँ पठाएको वडाअध्यक्ष कालेन छेवाङ लामाले जानकारी दिए। हिजो खच्चडमा स्योसम्म सामान पुर्याएर फर्कँदा पाँचबजेतिर बासबस्ने ठाउँमा खच्चड आइपुग्यो, तर मान्छे नआइपुगेपछि गाउँलेहरुबाट व्यापक खोजतलास भयो, वडाअध्यक्ष लामाले भने, त्यही क्रममा बाटोमुनि भीरमा अड्रिहेको अबस्थामा फेला पार्यौँ। साँढेचार बजेतिर माथिबाट खसेको ढुंगाले लडाएर उहाँलाई बाटोबाट भीरमा पुर्याएको रहेछ। उहाँलाई बचाएर गाउँलेले गाउँकै हेल्थपोस्टबाट प्राथमिक उपचार गरियो। हिजो अँध्यारो भइसकेको हुनाले हेलिकोप्टर उद्धार गर्न सकिएन अनि अहिले बिहान उद्धार गरेको हो। धन्न त्यहाँबाट पनि लडेर गण्डकीमा पुग्नु भएको रहेनछ। अति विकट गोरखाको चुमनुब्री गाउँपालिकामा सडक सञ्जालले जोडेको छैन। पैदल हिड्ने बाटो पनि अति जोखिमपूर्ण हुनाले ढुंगा खसेर स्थानीयबासी, पर्यटक, खच्चड गोठालाहरु घाइते भइरहने गर्छन्। प्राय यस्ता अप्रिय घटना घटि नै रहन्छ। कहिले घाइतेको उद्धार, कहिले सुत्केरी हुन नसकेका महिलाको उद्धार, कहिले गम्भीर बिरामीको उद्धारमै मेरो धेरै समय बित्ने गर्छ, सांसद राजेन्द्र बजगाईँले भने, गम्भीर घाइते, बिरामीको अवस्था खतरापूर्ण बनिरहेको हुन्छ, तर सरकारले निषेधित क्षेत्र भनेर त्यहाँ हेलिकोप्टरबाट उद्धार गर्न पनि झमेला गर्ने गर्छ। यो सहज हुनुपर्छ भनेर कैयौ मिहिनेत गर्दा पनि सफल हुन सकेको छैन। हिजोदेखि लगातार कोसिस गरेर बल्लतल्ल घाइतेको उद्धार गर्न हेलिकोप्टर उडाउने अनुमति लिन सकिएको उनको भनाइ छ।"
"झापामा जङ्गली हात्तीको बिगबिगी : दैनिक घर भत्काउने, बालीनाली खाइदिने","झापा : उत्तरी झापाको बुद्धशान्ति३ की कृतिका बाँस्तोला बिर्तामोडको कलेज जान मङ्गलबार बिहान सधैँ झैँ घरबाट निस्किइन् । बीस मिटर नजिक सडकमा पर्खिरहेको कलेज बस नपुग्दै हात्तीसँग जम्काभेट भयो । आत्तिएर चिच्याउँदै भागेर उनले ज्यान जोगाइन्। पूर्वी झापाको मेचीनगर१५ बिचार्नीमा एक दिनअघि स्थानीय धनबहादुर न्यौपानेको घर हात्तीले भत्कायो । मधुमेहको बिरामी उनी हरेक बिहान पाँच बज्नु अगावै निन्द्राबाट ब्युँझिन्छन्। उक्त बिहान पनि सबेरै ब्युँझिएका थिए। आँगनबाट घरभित्र पसेको केहीबेरमै लुसुक्क छिरेरे हात्तीले घरको पर्खाल भत्काएको थियो । हात्ती आफ्नो बाटो लागेपछि मात्र न्यौपाने परिवार घरभित्रबाट बाहिर निस्किएका थिए । गाउँभरि डुलेर हात्तीले स्थानीयको तोरीबारी र आलुबारीमा क्षति पुर्यायो । एक्लै लुसुलुसु आउने जङ्गली हात्तीसँग कसको कुन बेला जम्काभेट हुने हो भनेर गाउँमा त्रास बढेको न्यौपाने बताउँछन्। गाउँका मानिस घरधन्धा, गोठको काम र विद्यार्थीका लागि सबेरै उठ्ने गर्छन् । मर्निङ वाक हिँड्ने चलन पनि गाउँमा छ । तर बिहानीपख लुसुलुसु गाउँ छिर्ने बानी परेका हात्तीका कारण विद्यार्थीको पठनपाठनसमेत प्रभावित हुने अवस्था सिर्जना भएको छ । जिल्लाका अधिकांश स्थानमा कक्षा ११ र १२ का मात्र नभएर स्नातक तहको कक्षा बिहान सञ्चालन हुने गरेको छ । 'हाम्रो छोरो झिसमिसेमै साइकल चलाएर सात किलोमिटर टाढा धुलाबारीमा पढ्न जान्छ,' मेचीनगर१५ सुकुम्वासी बस्तीका दुर्गाबहादुर बुढाथोकी भन्छन्, 'बाक्लो हुस्सु लागेको हुन्छ । हात्ती पनि जताततै भेटिन थालेका छन् । कलेज पठाउन पनि डरमर्दो भइसक्यो ।' झापाका १५ वटै पालिका हात्ती प्रभावित छ । डिभिजन वन कार्यालय झापाले जिल्लाको वन क्षेत्रमा हाल तीन दर्जनभन्दा बढी हात्तीले आश्रय लिइरहेको जनाएको छ । जिल्लाको सबैतिर अभिभावकहरु आफ्ना छोराछोरीलाई बिहानीपख स्कुलकलेज पठाउन डराउन थालेका छन् । बुद्धशान्ति३ का सीताराम बाँस्तोलाले बस्तीमा दिनहुँ जङ्गली हात्ती पस्ने गरेको बताए। साँझ नपर्दै बस्ती पस्ने हात्तीले मानिसलाई आक्रमण गर्ने, बाली खाएर क्षति पुर्याउने र घर भत्काउने उपद्रो गर्दै आएका छन् । जङ्गली हात्तीबाट जीउधन जोगाउन स्थानीयवासी रातभर जागा बस्ने गरेको बाँस्तोलाले बताए। स्थानीय युवाहरु साँझ पर्ने बित्तिकै हात्तीको गस्तीमा खटिने र रातभर जाग्राम बस्ने गरेको उनले जानकारी दिए। अभिभावकहरुलाई छोराछोरी हात्तीको लखेटाइमा पर्लान् कि भन्ने चिन्ता थपिएको छ । 'जसोतसो रातभर जाग्राम बसेर हात्ती लखेट्छौँ,' उनले भने, 'स्कुल पठाउँदा समेत चिन्ता हुन थालेको छ । अब घर र सडक कतै पनि सुरक्षित रहेन ।' आज बिहान कलेज जाँदा हात्तीसँग जम्काभेट भएकी कृतिका उनकी दाजुकी छोरी हुन् । कृतिकासँगै भतिज किरण बाँस्तोला सडकमा कलेज बसको हर्न बज्ने बित्तिकै घरबाट निस्किएको जनाउँदै उनले भने, 'चिसोका कारण बाक्लो हुस्सु लागेको थियो । उनीहरु यताउता नहेरी गाडी रहेको सडकतिर उक्लँदै थिए । एक्कासि सडकमा हात्ती आइपुग्यो ।' दुवै विद्यार्थी विर्तामोडको कलेजमा पढ्छन् । आज भागेर ज्यान जोगाउन सफल उनीहरु भोलिदेखि कलेज कसरी जाने भन्ने कुराले चिन्तित छन् । दिनभर स्थानीय आदर्श सामुदायिक वन क्षेत्रमा लुकेर बस्ने पाँच हात्ती साँझ पर्ने बित्तिकै एक्लाएक्लै गाउँ छिर्ने गरेको उनको भनाइ छ । दैनिकजसो गाउँ डुल्ने जङ्गल हात्तीका कारण बुद्धशान्तिको जङ्गल आसपासका बच्चादेखि वृद्धवृद्धासम्म घरबाट बाहिर निस्कन डराउँछन् । डिभिजन वन कार्यालय झापाका प्रमुख मेघराज राईले जिल्लाभर जङ्गली हात्तीको बिगबिगी रहेको स्वीकार गरे । उनले जलथल, पृथ्वीनगर, रङ्गेडाँडा, हल्दिबारी, बाह्रदशी, कचनकवल, बुद्धशान्ति, मेचीनगरलगायत क्षेत्रमा हात्ती दिनहुँ गाउँ पस्ने गरेको बताए। विभिन्न वनमा छरिएर बसेका र हूल बाँधेर हिँड्ने हात्ती नियन्त्रण गर्न स्रोत र साधनको समस्या भइरहेको उनले बताए। उनले भने, 'एकैपटकमा दश ठाउँबाट हात्ती गाउँ पस्यो भनेर खबर आउँछ । कार्यालयसँग जम्मा एउटा गाडी छ । प्रहरीको सहयोग लिएर हात्ती धपाउने काम गरिरहेका छौँ ।' उनले झापाको जङ्गलमा हाल ४० वटा जङ्गली हात्ती रहेको अनुमान गरिएको बताए। दैनिक घर भत्किएका र बालीनाली खाइदिएको लगायतका समस्या हुने गरेको गुनासो बढ्न थालेको उनले जानकारी दिए। हात्तीलाई जङ्गलबाट बाहिर निस्कन नदिन मेचीनगर, भद्रपुर र हल्दिबारीको जङ्गल वरिपरि राज्यको करोडौँ लगानीमा दर्जनौँ किलोमिटर लामो विद्युतीय घेराबेरा गरिएको छ । स्थानीयले आफूखुशी घरलाई वरिपरिबाट विद्युत् तारले घेर्ने समेत उपाय गर्दै आएका छन् । तर विद्युत् तार पन्छाउन अभ्यस्त भइसकेको हात्तीले मानव बस्तीलाई निशाना बनाउन छाडेको छैन । रासस"
