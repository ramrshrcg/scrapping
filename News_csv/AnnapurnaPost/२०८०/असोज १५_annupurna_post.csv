शीर्षक,विवरण
खेलाडी पलायनको पीडादायी दृश्य,"नियमित फुटबल हुने हो भने खेलाडीले नियमित आम्दानी गर्न पाउँछन्। तर फुटबलको जिम्मेवारी भएको संस्था अखिल नेपाल फुटबल संघ (एन्फा) नेपाली राजनीतिको एउटा दर्पणजस्तो छ, लथालिंग, भताभुंग र अस्थिर अनि कतिपय सन्दर्भमा अनियमितताको अखडा पनि। नियमित फुटबलको वातावरण बनाउन ऊ चुकिरहेको छ। लिग फुटबलको ठेगान हुँदैन र राष्ट्रिय एवं स्थानीय स्तरका प्रतियोगिता पनि जुर्मुराएका छैनन्। त्यसैकारण खेलाडी बेरोजगार र निराश उत्तिकै भए अनि बिदेसिए पनि। एकपछि अर्काे खेलाडीले देश छोडिरहेका छन् र विदेशमा भविष्य खोज्दैछन्। तीन दर्जनभन्दा बढी फुटबलरले देश त्याग गर्नु विडम्बनामात्रै होइन, देशका लागि ठूलो नोक्सानी हो। पलायनको पछिल्लो लहरमा राष्ट्रिय फुटबलर विमल घर्तीमगर देखा परे। तर खेलाडी पलायनको विधामा फुटबलमात्रै छैन, कराँते, तेक्वान्दो र बक्सिङ पनि छ। दक्षिण एसियाली खेलकुद सागमा स्वर्णपदक जितेका खेलाडी पनि बिदेसिएका छन्। यसले के देखाउँछ भने कुनै पनि खेलकुदमा नेपाली खेलाडीले गतिलो बिजनेस पाएनन् र भविष्य देखेनन्। यस्तै भइरहे पूर्वाधारको कुनै आधार नबनेको क्रिकेटबाट पनि खेलाडी विदेश हानिने दिन छिट्टै देखा पर्ला भन्ने अनुमान सजिलै गर्न सकिन्छ। आखिर एन्फामात्रै के क्रिकेट संघ (क्यान)को पारा पनि उस्तै छ, अस्थिर र लथालिंग अनि नचाहिँदो राजनीति। जसरी मुलुकमा अराजकता झ्याँगिँदै गएको छ, व्यावसायिक क्षेत्र तन्नम् हुन थालेको छ। बेरोजगारी पनि बढेको छ अनि युवा पलायन अचाक्ली हुन थालेको छ। सरकारले दण्डहीनतालाई प्रश्रय दिँदा नागरिकमा उत्पन्न निराशाले अराजकताको रुप लिँदा जुनसुकै पनि क्षेत्रमा आशाका किरण धुमिलधुमिल बनिरहेका छन्। युवा श्रमशक्ति खर्च गर्न बिदेसिएजस्तै खेलाडीले पनि त्यही बाटो रोजे। धेरैजसो फुटबलरले पछिल्ला वर्षदेखि नै अस्ट्रेलियालाई गन्तव्य बनाए पनि कतिपयले खाडीको बाटो पनि समातेका छन्। त्यसले रोजगारीको चरम अभावलाई नै पुष्टि गर्छ। सबैतिरबाट निराशामात्रै देखिएका बेला कहिले फुटबलबाट त कहिले क्रिकेटबाट नेपाली खेलाडीले देशमा आशाको सञ्चार गर्दै आएका हुन्, तर अबका दिनमा भने त्यही आशा पनि कमजोर हुने पक्का जस्तो भएको छ। सरकारले खेलाडी पलायन रोक्ने हो भने यो क्षेत्रमा तमाम कमजोरी हटाउनुको विकल्प छैन। पूर्वाधारमा लगानी बढाएर खेल गतिविधिमा प्रभावकारिता नल्याए बिदेसिने खेलाडीको लर्काे अझै लामो बन्ने निश्चित छ।"
वायुसेवा निगमको पुनर्संरचना गर्न सिफारिस,"काठमाडौं : हालको व्यवस्थापनबाट नेपाल वायुसेवा निगम सुधार हुन नसक्ने भन्दै संस्थाकै पुनर्संरचना गर्नुपर्ने अध्ययन समितिले सुझाव दिएको छ। पूर्वगभर्नर दीपेन्द्रबहादुर क्षेत्री नेतृत्वको सुझाव समितिले निगमको सुधारका लागि सरकारलाई तीन विकल्प दिएको हो। चाटर्ड एकाउन्टेन्ट पिउस आनन्द, क्याप्टेन ओम गुरुङ, सञ्चारकर्मी टीकाराम राई र साहारा नेउपाने सदस्य रहेको समितिले आइतबार पर्यटनमन्त्री सुदन किरातीलाई प्रतिवेदन बुझाएको छ। अहिलेको व्यवस्थापनबाट निगम अघि बढ्न नसक्ने समितिको निष्कर्ष छ, समिति सदस्य एवं क्याप्टेन गुरुङले भने, निगमलाई सुधारमा १ सय ९० पृष्ठ लामो उक्त प्रतिवेदनमा निगमलाई कम्पनी मोडेलमा लैजानुपर्ने पनि सुझाव दिइएको छ। निगमलाई सुधारका लागि पर्यटन मन्त्रालयका सचिवलाई नै निगमको अध्यक्ष बनाउने व्यवस्था राख्नुपर्ने सुझाव छ। हाल निगमको अध्यक्ष मन्त्रिपरिषद्ले नियुक्त गर्ने व्यवस्था छ। निगम ऐनमा संशोधन गरी मन्त्रिपरिषद्ले अध्यक्ष नियुक्त गर्ने व्यवस्था खारेज गर्नुपर्ने समितिको सुझाव छ। निगमको प्रमुख कार्यकारी भने खुला प्रतिस्पर्धाबाट नियुक्त गर्नुपर्ने सुझाव समितिको छ। त्यसका लागि राष्ट्रिय योजना आयोगका उपाध्यक्षको संयोजकत्वमा समिति गठन गर्नुपर्ने सुझाव छ। त्यस्तो समितिमा योजना आयोगका उपाध्यक्ष, मन्त्रालयका प्रतिनिधि र पर्यटन विज्ञ सम्मेलित गराउनुपर्नेछ। हाल नातावाद वा कृपावादका आधारमा निगममा नियुक्ति हुने गरेकाले व्यस्थापकीय कमजोरी देखिएको समितिको बुझाइ छ। त्यसका लागि ऐन संशोधन गरी आधुनिक व्यवस्थापन विधि प्रयोगमा ल्याउन व्यवस्थापन करारको पद्धति अँगाल्न सुझाव दिइएको गुरुङले जानकारी दिए। समितिको अर्को विकल्प छ निगमलाई कम्पनीको मोडलमा लगी रणनीतिक साझेदारसहित कम्पनी सञ्चालन गर्ने। रणनीतिक साझेदारमा आएको कम्पनीलाई निश्चित प्रतिशत सेयर दिन सकिने समितिको सुझाव छ। विदेशी अनुभवी र बहुप्रकारका जहाज सेवा प्रदान गरिरहेका कम्पनीलाई रणनीतिक साझेदारका रूपमा भिœयाउन सकिने विकल्प दिइएको समिति सदस्य गुरुङले जानकारी दिए। तेस्रो विकल्पमा कम्पनीलाई होल्डिङअन्तर्गत राख्न सकिने सुझावमा उल्लेख छ। जसअनुसार अन्तर्राष्ट्रिय सेवा प्रदान गर्ने सहायक कम्पनी र आन्तरिक हवाई उडान सेवा गर्ने सहायक कम्पनीको अवधारणाअनुसार अघि बढाउनुपर्ने उल्लेख छ। निगमलाई होल्डिङ कम्पनीमा परिणत गरी अधिक सेयर सरकार र सरकार सम्बन्धित संस्थाहरूको रहने गरी अन्तर्राष्ट्रिय उडानका लागि र आन्तरिक उद्यानका लागि छुट्टाछुटै निकाय गठन गर्न सुझाइएको हो। मूल कम्पनीले भूमिस्थ सेवा, उड्डयनसम्बन्धी तालिम, क्याटरिङ, विमानलगायत उपकरण मर्मत सम्भार आदि काम गर्ने र सहायक कम्पनीहरूलाई आवश्यक प्राविधिक काममा सघाउने अवधारण पेस गरिएको छ। योसँगै निगममा दुई नयाँ विभाग रिसर्च एन्ड इनोभेसन र सूचना प्रविधि विभाग थप्नुपर्ने समितिले देखाएको छ। सञ्चालक समितिको प्रत्यक्ष मातहतमा सञ्चालन हुने गरी एक लेखासमिति र हालको वाणिज्य विभागलाई मार्केटिङ विभागमा रूपान्तरण गर्नुपर्ने प्रतिवेदनमा भनिएको छ। थप जहाज थप्न समितिको सुझाव पुँजी अभाव, ऋणको बोझ र जहाज अभावको चर्को दबाबमा निगम रहेको छ। ३८ लाख लगानीबाट सुरु भएको निगमको आर्थिक वर्ष २०७८७९ सम्मसम्म ४ अर्ब ९० करोड ऋणात्मक पुँजी छ। निगमको संचित कुल ऋण ४८ अर्ब ३ करोड छ। निगमले कुल ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गरी ऋणभार घटाउने र सहुलियत ब्याजदरको ऋण प्राप्त गर्ने उपायको खोजी गर्नुपर्ने देखिन्छ। निगमले बजार व्यवस्थापनतर्फ उपेक्षा गरेको कारण उडान सेवा बजारमा यसको उपस्थिति कमजोर हुँदा यसको ब्रान्डमा नकारात्मक असर परिरहेको भनिएको छ। बजार व्यवस्थापनबारे कमजोर र स्पष्ट रणनीति नहुँदा निगमको बजार उपस्थिति कमजोर देखिएको बजार उपस्थिति प्रभावकारी बनाउनुपर्ने देखिन्छ। यसका लागि नयाँ जहाज किन्न सुझाव दिइएको गुरुङले बताए। नयाँ जहाज आन्तरिक व्यवस्थापनबाट किन्ने भनिरहेको हुँदा समितिले पनि उठाउनुपर्ने रकम, सेयर बेचेर लगायतका उपायबाट आवश्यक रकमको जोहो गर्न भनेको गुरुङले जानकारी दिए। निगमले विभिन्न शीर्षकमा उठाउनुपर्ने रकम आर्थिक वर्ष २०७८७९ मा २ अर्ब १९ करोड पुगेको छ। यसको प्रत्यक्ष प्रतिकूल असर निगमको नगद प्रवाहमा परिरहेको छ। उठाउनुपर्ने रकम उठेमा नयाँ विमान खरिदमा सहयोग पुग्ने हुँदा निगमले तदारुकता साथ आफ्नो उठाउनुपर्ने रकम उठाउनुपर्ने प्रतिवेदनमा भनिएको छ। यस्तै, निगमको सोल्टी होटलमा रहेको सेयर बेच्न पनि प्रतिवेदनले सुझाव दिएको छ। सोल्टी होटलमा निगमको १ करोड ३ लाख ३३ हजार ६९९ कित्ता सेयर छ। २०८० भदौ १९ गतेसम्म उक्त सेयरको बजार मूल्यप्रति कित्ता ४ सय ४३ रुपैयाँ भएको देखिन्छ। जसअनुसार कुल बजार मूल्य ४ अर्ब ५७ करोड ७८ लाख २८ हजार ६५ पुगेको देखिन्छ। सोल्टी होटलको उक्त सेयर बिक्री गरी प्राप्त हुने रकम नयाँ जहाज खरिद गर्न उपयोग गर्न सकिने बताइएको छ। मन्त्री किरातीले नै करिब ५ महिनाअघि निगम सुधार समिति गठन गराएका थिए। योसँगै निगम सुधारका लागि आएको यो १० औं प्रतिवेदन हो। सरकारले यसअघि गठन गरेका समितिहरूले ९ वटा प्रतिवेदन तयार पारिसकेका छन्। तर, ती प्रतिवेदन कार्यान्वयनमा जान सकेनन्। मन्त्री किरातीले यस प्रतिवेदनलाई कार्यान्वयनमा लैजाने प्रतिबद्धता जनाएको समिति सदस्य गुरुङले जानकारी दिए।"
डिबेन्चर अर्थात् बहुउपयोगी बचत,"काठमाडौं : बजारमा लगानीयोग्य रकमको अभाव हुँदा डिबेन्चर (ऋणपत्र) स्रोत परिचालनको उपयुक्त औजार बनेका छन्। डिबेन्चरले उपभोक्तालाई तोकेको अवधिसम्म तोकिएको ब्याज निरन्तर प्राप्त भई प्रतिफलको सुनिश्चितता गर्छ भने पुँजीकोषको अंगका रूपमा रहेका ऋणपत्र बाहेकका डिबेन्चरलाई निक्षेपका रूपमा गणना गर्न पाउँदा बैंकहरूलाई कर्जा परिचालनका लागि सहुलियत मिल्छ। डिबेन्चरलाई नेपालीमा ऋणपत्र भनिन्छ। कुल ऋण पुँजीलाई सर्वसाधारणले खरिद गर्न सक्ने गरी ससाना इकाइमा विभाजन गरिएको अंश वा इकाइ ऋणपत्र हो। कम्पनीले ऋणमा लगानी गर्ने पक्षलाई ऋणको रकम, ब्याजदर र भुक्तानी विधिका सर्तहरू उल्लेख गरी आधिकारिक रूपमा गरिदिएको लिखितपत्र हो, ऋणपत्र। अर्थात् ऋणपत्र भनेको एउटा सर्तनामा, निश्चित समयमा निश्चित रकम, निश्चित प्रतिफलको दरमा लिन्छु भनेर कबुल गरेको खरिदर्ताको सम्पत्ति हो। बैंक तथा वित्तीय संस्थाका लागि डिबेन्चर पूरक पुँजीका रूपमा जारी गरेर अस्थायी रूपमा आफ्नो पुँजी पर्याप्तता कायम गर्ने औजार पनि हो। यो सधैं आवश्यक हुने औजार होइन। संस्थाहरूले पुँजी पर्याप्तताका लागि हकप्रद जारी गर्ने विकल्प रहन्छ। तर, सधैं हकप्रद जारी गर्न मिल्दैन।ऋणपत्र पुँजी पर्याप्तताका लागि जारी गरिने अरू प्रकारका औजारभन्दा फरक हुन्छ। यसको अंकित मूल्य हुन्छ। कम्पनीले साधारण सेयर र अग्राधिकार सेयरलाई लाभांश बाँड्नुअघि नै ऋणपत्रका लगानीकर्तालाई ब्याज भुक्तानी गर्दछन् भने ऋणपत्र जारी गरेको संस्था नोक्सानीमा गए पनि लगानीकर्ताले प्राप्त गर्ने ब्याजमा कुनै बाधा पर्दैन। यसले पुँजी पर्याप्ततालाई मद्दत गर्दछ। बैंक तथा वित्तीय संस्थाले ऋणपत्र खरिदकर्तालाई मुद्दती निक्षेपभन्दा बढी प्रतिफल दिने गरी आह्वान गर्दछन्। विशेषगरी जोखिम उठाउन नचाहने लगानीकर्ताका लागि लगानी गर्ने यो उपयुक्त औजार हो। ऋणपत्रको परिपक्व अवधि दीर्घकालीन हुने भएकाले बैंक तथा वित्तीय संस्थाका लागि आवश्यक पर्ने स्थिर सम्पत्ति खरिद गर्न ऋणपत्रमार्फत पुँजी उठाइन्छ। तर, ऋणपत्रमा लगानी गर्दा लगानीकर्ताले विभिन्न कोणबाट पनि सोच्नुपर्छ। डिबेन्चरमा लगानी गर्नुका फाइदा डिबेन्चरमा लगानी गर्नुका केही फाइदा छन्। डिबेन्चरलाई मुद्दती निक्षेपजस्तो नवीकरण गरिरहनु पर्दैन। यसको ब्याजदर परिवर्तन हुँदैन। आफूले किनेको डिबेन्चरभन्दा राम्रो विकल्प आयो भने यसलाई दोस्रो बजारमा बेच्न पनि सकिन्छ। वा, डिबेन्चरलाई धितो राखेर शतप्रतिशत ऋण लिन पनि सकिन्छ। अर्कोतर्फ बैंकहरूलाई पनि केही सहज परिस्थिति सिर्जना हुनेछ। बैंकहरूले आफूले जारी गरेको ऋणपत्रलाई निक्षेपमा गणना गर्न पाउँछन्। निक्षेपकर्ता सर्वसाधारणले पनि बजारमा लगानीयोग्य रकमको उपलब्धता बढाउने आफ्नो दायित्व सोचेर पनि ऋणपत्रमा लगानी गरे हुन्छ।चाहेको जुनसुकै बेला ऋणपत्र प्रयोग गरेर आफ्नो समस्या टार्न सकिन्छ। चाहे दास्रो बजारमा बेचेर होस् वा बैंक तथा वित्तीय संस्थाबाट कर्जा लिएर। त्यसकारण भोलि चाहिने खर्च वा विनियोजन गर्न कसैले पैसा रोकेर राखेको छ भने त्यो रकम ऋणपत्रमा खर्च गरे हुन्छ। यहीकारण सर्वसाधारणलाई डिबेन्चरमा लगानी गर्न सुझाव दिने गरिएको छ। १० हजार रुपैयाँ गोजीमा राखेर हिँड्नुभन्दा १० कित्ता डिबेन्चर किन्नु राम्रो हुन्छ। हाम्रा नियमित खर्चमा कटौती गरेर पनि यस्तो बचत गर्दा दीर्घकालमा राम्रो फाइदा हुन्छ। यसरी सुनिश्चित हुन्छ प्रतिफल अर्बौं रुपैयाँबराबरको सावाँ र ब्याज भुक्तानी बैंकले तोकेको अवधिमा कसरी फिर्ता गर्न सक्छ भन्ने मुख्य प्रश्न रहन्छ। बैंकले ऋणपत्र परिपक्व हुने समयका लागि केही व्यवस्था गरेको हुन्छ। जस्तै बैंकले आफ्नो नाफाबाट हरेक वर्ष डिबेन्चरको केही प्रतिशत रकम एउटा रिजर्भ फन्डमा जम्मा गर्नेछ। र, सोही डिबेन्चर रिडेम्सन रिजर्भमा म्याच्युरिटी हुनपूर्व (मानौं १० वर्ष) मा नै जम्मा भइसकेको हुनेछ। लगानीकर्ताले ब्याज तोकेको अवधि (हरेक ६६ वा ३३ महिना)मा पाइसकेका हुन्छन्। यसरी बैंकले एकैपल्ट भुक्तानी गर्ने भार पर्दैन। जानकारहरूले पनि निक्षेपभन्दा डिबेन्चरमा लगानी गर्न आम सर्वसाधारणलाई सुझाव दिने गरेका छन्। आउँदै वार्षिक १० प्रतिशत ब्याज दिने डिबेन्चर आर्थिक वर्ष २०७९८० मा नेपाल धितोपत्र बोर्डले ३१ अर्ब रुपैयाँबराबरको डिबेन्चर निष्कासनको लागि अनुमति दिएको छ। जसमध्ये ११ अर्ब ६० करोड आम सर्वसाधारणबाट संकलन गरिनेछ। वर्षभर ३५ अर्ब ५९ करोडबराबरको डिबेन्चर नेप्सेमा सूचीकृत भएका छन्। चालू आर्थिक वर्षको हालसम्म एउटा बैंकको डिबेन्चरले निष्कासन अनुमति पाएको छ। सिटिजन्स बैंकले बोर्डबाट अनुमति पाएअनुसार असोज १७ गतेदेखि ऋणपत्र निष्कासन तथा बिक्री खुला गर्ने भएको छ। बैंकले तीन अर्ब रुपैयाँबराबरको १० वर्ष अवधिको वार्षिक १० प्रतिशत ब्याजदर पाइने सिटिजन्स बैंक डिबेन्चर २०९० निष्कासन गर्न लागेको हो। बैंकले प्रतिऋणपत्र एक हजार अंकित दरका ३० लाख कित्ता ऋणपत्र निष्कासन गर्दैछ। जसमध्ये ४० प्रतिशत अर्थात् १ अर्ब २० करोड रुपैयाँबराबरको १२ लाख कित्ता सर्वसाधारणमा बाँडफाँट गरिनेछ। बाँकी ऋणपत्र बैंकले व्यक्तिगत तवरबाट बाँडफाँट गर्नेछ। सर्वसाधारणका लागि छुट्ट्याइएको ऋणपत्रमध्ये ६० हजार कित्ता ऋणपत्र सामूहिक लगानी कोषहरूका लागि रिजर्भ गरिएको छ। ऋणपत्रमा लगानीकर्ताले न्यूनतम २५ कित्ताका लागि आवेदन दिनुपर्नेछ। ऋणपत्र निष्कासन छिटोमा असोज २१ गते बन्द हुनेछ भने मागअनुसार आवेदन नपरेको खण्डमा ढिलोमा कात्तिक १ गते हुनेछ। ऋणपत्र निष्कासन तथा बिक्री प्रबन्धक हिमालयन क्यापिटल हो। क्रेडिट रेटिङ गर्ने कम्पनी इक्रा नेपालले बैंकलाई इक्रा एनपी इस्युअर रेटिङ ट्रिपल बिप्लस प्रदान गरेको छ।"
डब्ल्यूएचओेको क्षेत्रीय निर्देशकमा डा आचार्यलाई जिताउने पहल,"डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ। काठमाडौं : अचेल निकै व्यस्त छन्, पाल्पा, भुटुका डा शम्भुप्रसाद आचार्य। नहोऊन् पनि किन ? एक महिनापछि हुन लागेको विश्व स्वास्थ्य संगठन (डब्ल्यूएचओे) को दक्षिणपूर्वी एसिया क्षेत्रको क्षेत्रीय निर्देशकको चुनावी मैदानमा उनी उत्रिएका छन्। भारतको नयाँ दिल्लीमा आगामी कात्तिक १४ (अक्टोबर ३१) निर्वाचन हुँदैछ। उक्त निर्वाचनमा ६ मत पाएमा उनी निर्वाचित हुने छन्। हाम्रो क्षेत्रको मानवीय स्वास्थ्यका लागि आशावादी हुन सकिने धेरै आधारहरू छन, डा आचार्यले अन्नपूर्णसँग भने, मुख्य कुरा त युवासहितको गतिशील जनसंख्या छ। यो जनसंख्यालाई गतिशील र खुसी जीवन दिनुपर्छ। त्यसका लागि स्वस्थता जरुरी छ। एक साताअघि उनी प्रधानमन्त्री पुष्पकमल दाहालसँगै संयुक्त राष्ट्रसंघको महासभामा सहभागी थिए। डब्ल्यूएचओेका महासचिव डाटेड्रोससहित विभिन्न देशका आफ्ना समकक्षीहरूसँग भेटवार्ता गरेर फर्केका छन्। सोही अवसरमा विभिन्न देशका सरकारका प्रतिनिधिहरूसँग उच्चस्तरको संवाद गरेर समर्थन जुटाउने प्रयास भएकाले उनी आशावादी छन्। डाआचार्य भन्छन, यो भेटघाट सकारात्मक छ। म उत्साही छुँ। प्रधानमन्त्री दाहालसहित परराष्ट्रमन्त्री एनपी साउद, परराष्ट्र सचिव भरत पौड्याललगायतले संयुक्त राष्ट्रसंघको ७८औं महासभामा न्युयोर्कमा रहँदा विभिन्न मुलुकका राष्ट्रपतिदेखि प्रतिनिधिसम्मलाई भेटेका थिए। उनीहरूले सोही भेटघाटमा नेपाललाई क्षेत्रीय निर्देशकमा सहयोग गर्न आग्रह गरेका छन्। परराष्ट्रमन्त्री साउदले नेपालको उम्मेदवार डा आचार्यलाई क्षेत्रीय निर्देशकका रूपमा निर्वाचित गर्नका लागि कूटनीतिक तवरबाट काम भइरहेको जनाएका छन्। प्रधानमन्त्री दाहालले त आचार्यलाई नै साथमा लिएर डब्ल्यूएचओेका प्रमुख टेड्रोस गेब्रेयस्ससँग पनि भेटघाट गरेका छन्। यसले डब्ल्यूएचओेका क्षेत्रीय ११ सदस्य राष्ट्रमा स्वास्थ्य क्षेत्रमा प्राविधिक सहयोग र सहकार्य गर्ने काम गर्छ। सदस्यमध्ये म्यान्मारले मत दिन नपाउने भएको छ। सैनिक शासनका कारण संयुक्त राष्ट्र संघमा भाग लिन बञ्चित भएको छ। त्यसैले निर्वाचनमा १० मत खस्नेछ। डब्ल्यूएचओेको दक्षिणपूर्वी एसिया क्षेत्रको स्थापना सन् १९४८ मा भएको छ। संगठनमा विश्वभर रहेका ६ वटा क्षेत्रीय कार्यालय छन ्। जसमध्ये दक्षिण पूर्वी एसिया क्षेत्र पनि एक हो। यो क्षेत्रमा विश्वको एक चौथाइभन्दा बढी जनसंख्या छ। यो कार्यालयले यो क्षेत्रका नेपालसहित भारत, बंगलादेश, भुटान, इन्डोनेसिया, माल्दिभ्स, मियान्मार, श्रीलंका, थाइल्यान्ड, उत्तर कोरिया र टिमोर लेस्टेसहित कुल ११ राष्ट्रलाई समेट्छ। यस क्षेत्रको स्वास्थ्य सम्बद्र्धन गर्ने डा आचार्यको सोंच छ। त्यहीँं सोंच पूरा गर्न क्षेत्रीय निर्देशकमा निर्वाचित हुने उनको लक्ष्य हो। को हुन्, डा आचार्य ? डा आचार्य दिग्गज जनस्वास्थ्य विशेषज्ञ हुन्। डब्ल्यूएचओे मुख्यालयको उच्च पदमा पुग्ने पहिलो नेपाली हुन्। डा आचार्यले अमेरिकाको नर्थ क्यारोलिना विश्वविद्यालयबाट जनस्वास्थ्य, स्वास्थ्य नीति र वित्तीय नीतिमा पीएचडी गरेका छन्। मध्यमवर्गीय परिवारमा जन्मिएका आचार्य आफ्नै बलबुतामा संघर्ष गरी उच्च पदमा पुगेका व्यक्ति हुन्। उनी ४५ मिनेट हिँडेर पाल्पाको कुसुम खोलास्थित भवानी माध्यमिक विद्यालयमा जान्थे। त्यो बेला गाउँमा प्राथमिक स्वास्थ्य संस्था नै थिएन, डा आचार्य स्मरण गर्छन्, सानै उमेरदेखि तल्लो तहमा स्वास्थ्य सेवाको आवश्यकता कस्तो हुनुपर्छ ? भन्ने अनुभव गरेको छुँ। डा आचार्यले परिवार नियोजन संघमा पनि काम गरे। त्यसबेला उनले दुर्गम क्षेत्रमा सामुदायिक स्वास्थ्य कार्यक्रम सञ्चालन गर्दा छलफल गरी स्वास्थ्य सेवाको आवश्यकता बुझे। यसका कारण पनि उनी समाजको तल्लो तहको स्वास्थ्य आवश्यकताबारे पर्याप्त ज्ञान लिएका छन्। हाल डा आचार्य हाल डब्ल्यूएचओेको मुख्यालय जेनेभास्थित कार्यालयको कन्ट्री स्ट्राटजी एन्ड सपोर्ट विभागको निर्देशकमा कार्यरत छन्। उनीसँग जनस्वास्थ्य क्षेत्रमा ३० वर्षको अनुभव छ। उनले नेपालको जनस्वास्थ्य क्षेत्र र विश्व ब्यांकको जागिर हुँदै तीन दशकअघि डब्ल्यूएचओमा प्रवेश गरेका थिए। सन् १९९२ देखि डब्ल्यूएचओका विभिन्न ओहोदामा रहेर निरन्तर काम गर्दै आएका छन्। हाल उनी उक्त संगठनका महानिर्देशक डा टेड्रोस एड्हानम गेहब्रेयसस मताहत निर्देशकका रूपमा कार्य गरिरहेका छन्। उनले नेतृत्व गरिरहेको कन्ट्री स्ट्रेटेजी एन्ड सपोर्ट विभागले डब्ल्यूएचओको कार्यालय रहेका १५२ वटा देशका लागि रणनीतिहरू बनाउने काम गर्छ। यसका साथै महानिर्देशकहरूलाई विभिन्न मुलुकका स्वास्थ्य परिस्थितिबारे अवगत गराउनेदेखि समन्वयको जिम्मेवारी उनको काँधमा छ। डा आचार्य नेतृत्वसीप र कूटनीतिक सुझबुझमा पनि अब्बल छन्। डब्ल्यूएचओेको तर्फबाट संयुक्त राष्ट्र संघ र अन्य विभिन्न संघसंस्थाहरूका उच्चस्तरीय समितिहरूमा पनि सफल नेतृत्व गरेका छन्। उनलाई दुई जना संयुक्त राष्ट्रसंघका महासचिवद्वय बान्कि मुन र एन्टिनियो गुटरेजले यूएन सिस्टम स्टाफ कलेजको बोर्ड अफ गभर्नर्समा पनि नियुक्त गरेका थिए। तीन वर्ष सो पदमा काम गरेको अनुभव छ। उनले डब्ल्यूएचओेसँग मिलेर जनस्वास्थ्यको क्षेत्रमा धेरै काम गरिसकेका छन्। लामो समय जनस्वास्थ्यमा देश र विदेशमा काम गरेका आचार्यलाई क्षेत्रीय निर्देशकका लागि अब्बल व्यक्ति मानिन्छन्। सरकारले पनि क्षेत्रीय निर्देशकमा आचार्यलाई जिताउने गरी गृहकार्य गरिरहेको छ। नेपाललाई चार मुलुकहरूले मत दिने प्रतिबद्धता जनाइसकेका छन। थप दुई मतकालागि अन्य सदस्य राष्ट्रसँग कूटनीतिक वार्ता भइरहेको कूटनीतिक स्रोतले जनाएको छ। सार्वजनिक मञ्चमा हुने छ बहस निर्वाचन अघि दुई जना उम्मेदवारबीच सार्वजनिक बहस हुनेछ। त्यसको अहिलेसम्म मिति तय भएको छैन। बहसमा सदस्य राष्ट्रका प्रतिनिधिले जिज्ञासा राख्ने छन्। त्यस बहस दुवै उम्मेदवारका लागि कोसेढुंगा सावित हुने छ। सदस्य राष्ट्रका प्रतिनिधिले कसलाई मतदान गर्ने भन्ने निर्णय गर्ने आधारशीला हुन्। त्यस्तै निर्वाचनको हुनुअघि सदस्य राष्ट्रका हेड अफ डेलिगेसन (स्वास्थ्यमन्त्री)बाट दुवै उम्मेदवारको अन्तर्वार्ता लिइने छ। सार्वजनिक बहस र अन्तर्वार्ताबाट डा आचार्यको लामो अनुभव र दक्षता प्रस्फुटन हुने अपेक्षा गरिएको परराष्ट्र मन्त्रालयले जनाएको छ। १० मतमध्ये नेपाललाई निर्वाचित हुन ६ मत आवश्यक छ। त्यसैका लागि नेपालले गृहकार्य गरिरहेको छ। डा आचार्यले नेपाल, एसियाका विभिन्न क्षेत्र र विश्वस्तरमा समेत स्वास्थ्य क्षेत्रमा नीति, रणनीति, बहुपक्षीय सहकार्य र अन्तर्राष्ट्रिय रूपमा सुधारका काम गर्दै आइरहेका छन्। यसअघि डब्ल्यूएचओेबाट निर्देशकका रूपमा नेपाललाई सहयोग गर्ने र यूएनको प्रणालीसँग सहकार्य गर्ने काम गरिसकेका छन्। अन्तर्राष्ट्रिय सञ्चारमाध्यमले डा आचार्य नै क्षेत्रीय निर्देशकका लागि उपयुक्त उम्मेदवार जनाएका छन्। उक्त पदमा काम गर्नका लागि वाजेदसँग पर्याप्त अनुभव र विज्ञता नभएको टिप्पणी गरेका छन्। भारतको भरोसा अहिले क्षेत्रीय निर्देशकमा भारतका डा पुनम खेत्रपाल सिंह छिन्। नेपालले यसअघि लगातार दुई पटकसम्म भारतलाई निर्वाचित गराउन मत दिएको थियो। अहिले भारतले मत दिन्छ कि दिँदैन त्यो प्रतीक्षाको विषय बनेको छ। नेपालकै सहयोगमा लगातार दुईदुई पटक भारतले क्षेत्री निर्देशक बन्ने मौका पाएको हो। यसअघि भारतको आग्रह नेपालले मानेको थियो। यसपटक नेपाललाई भारतले सहयोग गर्छ भन्नेमा नेपाल विस्वस्त छ। त्यसकालागि अक्टोबर ३० देखि नोभेम्बर २ सम्म हुने क्षेत्रीय समिति बैठकमा कुर्नुपर्ने छ। कमजोर प्रतिस्पर्धी डाआचार्यको प्रतिस्पर्धी हुन, बंगलादेशकी साइमा वाजेद। वाजेद बंगलादेशी प्रधानमन्त्री शेख हसिनाकी छोरी हुन् । उनले क्लिनिकल साइकोलोजीमा एमएस्सी गरेकी छिन्। उनीसँग स्कुल साइकोलोजिस्टको शैक्षिक योग्यता पनि जनस्वास्थ्य क्षेत्रसँग अमिल्दो छ। उनले विगतमा अटिजममा वकालत गर्दै आएकी थिइन्। जनस्वास्थ्य क्षेत्रमा वाजेदको अनुभव सीमित छ। उच्चतहसँगको सहकार्य र नेतृत्वको अनुभव छैन। उनलाई बंगलादेशी विश्वविद्यालयले मानार्थ विद्यावारिधि प्रदान गरेको थियो। जुन विश्वविद्यालय उनको हजुरबुवाको नाममा स्थापित छ। उनका जनस्वास्थ्य क्षेत्रको पोजिसन मानार्थ हुन्। ती मानार्थ पोजिसन आमाको आडमा पाएको अन्तर्राष्ट्रिय जर्नलले जनाएका छन्। छोरी वाजेदलाई जिताउन बंगलादेशी प्रधानमन्त्री हसिना लागिपरेकी छिन्। हरेक कार्यक्रममा छोरीलाई नै लिएर हिँडिरहेकी छन्। भारतले नोभेम्बर दोस्रो साता नयाँदिल्लीमा जी२० शिखर सम्मेलन गर्दा पनि छोरी वाजेदलाई लिएर पुगेकी थिइन्। विश्वव्यापी शिखर सम्मेलनहरूमा वाजेदको प्रचारलाई लिएर डब्ल्यूएचओको आचार संहिताको उल्लंघन गरेको टिप्पणीसमेत गरिएको छ। वाजेदको उम्मेदवारीलाई परिवारवादसँग जोडिएको छ। प्रधानमन्त्रीकै छोरी भएका आधारमा मनोनयन गरिएको र जनस्वास्थ्यका साथै प्रशासनिक अनुभव पर्याप्त नभएको टिप्पणी अन्तर्राष्ट्रिय सञ्चारमाध्यमले गरिरहेका छन्। हावर्ड मेडिकल स्कुल (बोस्टन)का ग्लोबल हेल्थ, सोसल मेडिसिनका प्रोफेसर सलमान केशवजी टिप्पणी गरेका छन,डब्ल्यूएचओे क्षेत्रीय निर्देशकको रूपमा छनौट गरिएको व्यक्ति चिकित्सा र जनस्वास्थ्यमा उन्नत प्रशिक्षण प्राप्त हुनुपर्छ। नेतृत्वको प्रदर्शनको गरेको अभिलेख हुनुपर्छ। वाजेदको उम्मेदवारीले परिवारवाद (नेपोटिजम) लाई प्रश्रय दिने जनस्वास्थ्यविद्को तर्क छ। डब्ल्यूएचओेको प्रतिष्ठा कमजोर हुनु दिनुहुँदैन, जनस्वास्थ्यविद्को तर्क छ, राजनीतिको भूमिका आफ्नो ठाउँमा हुन्छ, तर, डब्ल्यूएचओेको क्षेत्रीय निर्देशक हुने व्यक्तिको भूमिका प्राविधिक किसिमको हो। शेख हसिनाले छोरीका लागि कडा ढंगले प्रस्तुत भइरहेकी छिन्। द ल्यान्सेट आर्टिकलमा टाल्हाबुर्कीले वाजेदको उम्मेदवारीको प्रश्न उठाएका थिए। सो आर्टिकल बंगलादेशका सहायक प्रोफेसर यासिर अराफातले सामाजिक सञ्जालमा ट्वीट गरेका थिए। त्यसै कारण उनले जागिरबाट हात धुनु परेको छ। हसिना सरकारले उनलाई नोकरीबाट बर्खास्त गरेको छ । डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ।"
कालीकोटवासीले जहाज चढ्न पाउने कहिले ?,"वीरेन्द्रनगर : कर्णालीलाई राजनीतिक नेतृत्वदेखि संघीय सरकारलेसमेत विभेद गरेको स्थानीय बासिन्दाको गुनासो छ। हालै कालीकोट विमानस्थलमा जहाज अवतरण हुने पक्का भएर पनि अन्तिममा स्थगित भएकोमा उनीहरूले दुःखेसो गरेका छन्। झन्डै ३८ वर्षदेखि निर्माणाधीन अवस्थामा रहेको कालीकोटको सुनथराली विमानस्थल २०७९ साल पुस मसान्तमा निर्माण पूरा भयो। संस्कृति, नागरिक उड्डयन तथा पर्यटनमन्त्री सुदन किराती, नागरिक उड्डयन प्राधिकरण, कालीकोटका सांसद महेन्द्रबहादुर शाही, हिक्मतबहादुर विष्टलगायतको छलफल भएर गत वैशाख १ गते पहिलो उडान गर्ने भनेर प्रचार गरियो। त्यहाँका मानिसले जहाज र जहाजमा आउने मान्छेहरूलाई लगाउन माला उने। तर जहाज भने आएन। त्यसपछि भदौ १३ गते कालीकोट विमानस्थलमा उडान हुने भनेर व्यापक प्रचार गरियो। त्यतिबेला पर्यटनमन्त्री सुदन किराँतीले परीक्षण उडान असोज १३ गतेका लागि सारिएको जानकारी दिए। कालीकोटको नरहरिनाथ गाउँपालिका ८ का स्थानीय उमेश विष्टले भने, पर्यटनमन्त्रीले भदौ १३ गतेको परीक्षण उडानको कार्यक्रम स्थगित गरी असोज १३ गते उडान हुने भनेर पछि दुःखभित्र पनि खुसी हुन बाध्य भएका थियौं। १३ गते बिहानदेखि दिनभर आकाशमा जहाज आउँछ कि भनेर हेर्न मन लाग्यो। तर जहाज आएन। विमानस्थल बनेको वर्ष दिन बित्न लाग्दा एक पटक पनि जहाज नदेखेपछि थप निराशा छाएको छ। यसबाट कालीकोटवासीको मनमा ठूलो चोट पुगेको छ। हुन त कर्णाली आफैंमा विकट छ। यहाँको गरिबी, अशिक्षा, बेरोजगारी र विकासका पूर्वाधारको अभावमा गुज्रिरहेको छ कर्णाली। त्यसैमा पनि विकास र बजेटमा हुने विभेदले थप थलिएको छ। कालीकोटको तिलागुफा नगरपालिका ५ का पूर्ववडा अध्यक्षसमेत रहेका टीकाराम न्यौपानेले भने, हवाई सेवाका हिसाबले हामी सतीले सरापेको जिल्लावासी जस्तो लाग्न थाल्यो। पटकपटक राज्यका जिम्मेवार निकाय र व्यक्तिहरूले ढाँट्नु र विमानस्थल निर्माण सम्पन्न भएको वर्ष दिनसम्म पनि जहाज नआउनुले पीडाबोध भएको छ। अब त जहाज आउँछ कि आउँदैन भन्ने कुराको पनि कुनै टुंगो छैन। कालीकोटबाट प्रतिनिधिसभा सदस्य रहेका कर्णाली प्रदेशका मुख्यमन्त्री महेन्द्रबहादुर शाही आफैं ढाँटिएको अनुभूत गर्छन्। उनले भने, पर्यटन मन्त्रालय, नागरिक उड्डयन प्राधिकरणसहितका सरोकारवाला निकायसँग पटकपटक छलफल गरिएको छ। कालीकोट विमानस्थलमा परीक्षण उडान गर्ने मिति धेरै पटक तोकियो। तर उडान भएन। यो हाम्रा लागि निकै दुःखद् कुरा हो। पर्यटनमन्त्रीले कालीकोट विमानस्थल र डोल्पाको मसिनेचौर विमानस्थलमा परीक्षण उडान असोज १३ गते गर्ने निर्णय गरिएको थियो। फेरि के कारणले रोकियो ? कालीकोटको प्रदेशसभा खबाट निर्वाचित प्रदेश सांसद हिक्मतबहादुर विष्टले कालीकोट विमानस्थलमा परीक्षण उडान गर्ने सन्दर्भमा सरकारले नै जनतालाई ढाँटेको सुनाए। उनले भने, सुनथरालीमा पटकपटक जहाज आउँछ भन्ने हल्लामात्रै गरेर सरकारबाटै जनतालाई भ्रममा पार्ने काम मात्र भयो। नेपाल सरकारका पर्यटनमन्त्री, प्रदेशका पर्यटनमन्त्री, संघ र प्रदेशका सांसद, एनएसीका अध्यक्ष र एयरलाइन्सका अधिकारीसँग छलफल पनि भएको थियो। गत वैशाखमै परीक्षण उडान गर्ने भनियो। त्यति बेला भएन। असोज १३ गते पनि भएन। कालीकोटवासी माथिको ठूलो अन्याय भयो। बारम्बारको नागरिक समाजको दबाब र संघीय सरकारमा २०७३ सालमा कर्णालीकै नेता जीवनबहादुर शाही पर्यटनमन्त्री बने। उनकै पहलमा २०७३ साल माघ २९ गते पहिलो पटक कालीकोट विमानस्थलमा परीक्षण उडान भइसकेको छ। नरहरिनाथ गाउँपालिका अध्यक्ष नगेन्द्रबहादुर विष्टले भने, अब नियमित उडानको कुरा हो। त्यसका लागि सरकारले तत्काल नियमित उडानको व्यवस्था गरी कालीकोटवासीको जहाज चढ्ने सपना पूरा गर्नुपर्छ। पटकपटक उडान गर्ने भनेर हल्ला गर्ने र नगर्ने गर्दा यहाँका नागरिक सरकार र नेपाल नागरिक उड्डयन प्राधिकरणप्रति आक्रोशित बनेका छन्। नेपाल नागरिक उड्डयन प्राधिकरणका सहप्रवक्ता ज्ञानेन्द्र भुलका अनुसार परीक्षण उडान तारा एयरलाइन्सबाट गर्ने भनेर प्राधिकरण तयारी अवस्थामा रहे तापनि प्रधानमन्त्री र पर्यटनमन्त्री दुवै जाने भनिएकाले माथिबाटै कार्यक्रम तय नभइसकेकाले ढिलो भएको हो। अहिलेसम्म परीक्षण उडान कहिले गर्ने भनेर स्पष्ट रूपमा तोकिएर प्राधिकरणमा कुनै जानकारी नआए तापनि सकेसम्म दसैं अगाडि नै गर्ने सम्भावना रहेको सहप्रवक्ता भुलले बताए।"
जनप्रतिनिधिले नै संघीयता बुझेनन् : सांसद काफ्ले,"वीरेन्द्रनगर : नेपाली कांग्रेसका केन्द्रीय सदस्य एवं सांसद कन्दनराज काफ्लेले जनप्रतिनिधिले नै संघीयता नबुझेको बताएका छन्। संविधानमा उल्लेखित मौलिक हकको कार्यान्वयन र तीन तहका सरकारको भूमिकाका बारेमा जनप्रतिनिधिसँग गर्ने अन्तरक्रियाका लागि कर्णाली आएका कांग्रेस युवा नेता काफ्लेले यस्तो बताएका हुन्। उनले नेपालमा जनताका ठूलो संघर्ष र बलिदानीको बलमा प्राप्त संघीयतालाई जनप्रतिनिधिहरूले नै नबुझ्दा जनताले व्यवस्थामाथि प्रश्न उठाउन थालेको बताए। उनले भने, 'नेपालमा राजतन्त्रको विरुद्धमा लोकतन्त्र र संघीयताको पक्षमा नारा लगाउने हामी हौं। नेपाली कांग्रेसकै नेतृत्वमा लोकतन्त्र र संघीय शासन प्रणालीसहितको संविधान जारी भएको हो। कांग्रेस सभापति गिरिजाप्रसाद कोइरालाले मुलुकमा शान्ति र लोकतन्त्र ल्याए। कांग्रेसकै सभापति एवं प्रधानमन्त्री सुशील कोइरालाले संविधान दिए। कांग्रेसकै सभापति शेरबहादुर देउवाको नेतृत्वमा कार्यान्वयन भयो। तर कांग्रेसकै जनप्रतिनिधिहरुले यो व्यवस्थाको विषयमा बुझेका छैनन्। जसले कार्यसम्पादन पनि प्रभावकारी भएन।' संघीयता अहिले कर्मचारीबाट निर्देशित भएको उनको भनाइ छ।"
संघीय संसद भवनका विषयमा पूर्वाधार समितिले सरोकारवालासँग छलफल गर्ने,"काठमाडौं : प्रतिनिधिसभाअन्तर्गतको पूर्वाधार विकास समितिले निर्माणाधीन संघीय संसद भवनका विषयमा सरोकारवाला निकायसँग छलफल गर्ने निर्णय गरेको छ। सोमबार निर्माणधिन संघीय संसद भवनको अवलोकनपछि समितिले शहरी बिकास मन्त्रालय, परामर्शदाता र निर्माण कम्पनीसंग प्रगति विवरणसहित छलफल गर्ने निर्णय गरेको हो। पटकपटक म्याद थप गर्दा पनि संघीय संसद भवनको निर्माणमा ढिलाई भइरहेको समितिको ठहर छ। अनुगमनका क्रममा समिति सदस्यहरूले कामदारहरूसँग निर्माणका लागि भएको समस्याका बारेमा जानकारी लिएको थियो। सिंहदरबारभित्र १७३ रोपनी क्षेत्रफलमा नयाँ संसद भवन बनाउन २०७६ मा सम्झौता भए पनि निर्माणको काम अझै सम्पन्न हुन सकेको छैन। दुईपटक म्याद थप गर्दा पनि कामको गति बढेको नदेखिएकाले सरोकारवाला निकायसँग छलफल गर्ने निर्णय गरिएको समिति सभापति दिपक सिंहले जानकारी दिए। त्यस्तै चाडपर्व नजिकदै जाँदा मुलुकभरको राजमार्गका साथै यातायातको अग्रिम बुकिङका साथै बसको व्यवस्थाका बारेमा यातायात मन्त्रालयसँग छलफल गर्ने निर्णय गरिएको सभापति सिंहले बताए।"
श्रमजीवी पत्रकार ऐन कार्यान्वयनमा देखिएका समस्याप्रति सरकार गम्भीर : सञ्चारमन्त्री,"काठमाडौं : सञ्चार तथा सूचना प्रविधिमन्त्री रेखा शर्माले श्रमजीवी पत्रकार ऐन कार्यान्वयनमा देखिएका समस्या समाधान गर्न सरकार तयार रहेको बताएकी छन्। सोमबार सिंहदरवारमा सञ्चारमाध्यममा देखिएको समस्याका बारेमा नेपाल पत्रकार महांसंघ र श्रमजीवीपत्रकार संघको ध्यानाकर्षण कार्यक्रममा मन्त्री शर्माले ऐन कार्यान्वयनमा देखिएको समस्याप्रति सरकार गम्भीर रहेको भन्दै आवश्यक परे समाधान गरिने बताएकी हुन्। मन्त्री शर्माले ऐन कार्यान्वयन हुन नसक्नुको कारण पहिचान गर्नुपर्ने र ऐनमा कमी कमजोरी देखिए पूर्ण बनाउनुपर्ने धारणा राखिन्। उनले सञ्चारमाध्यममा देखिएको श्रमका समस्याप्रति मन्त्रालय जानकार रहेकाले सूचना तथा प्रसारण विभागलाई समाधानका लागि आग्रह गरिएको बताइन् । मन्त्री शर्माले सहज रुपमा श्रम सम्बन्धी विषय हल हुन नसके कानुनी बाटो खुल्ला गर्नुपर्नेमा मन्त्रालय प्रष्ट रहेको बताए। त्यस्तै पत्रकार महासंघका अध्यक्ष विपुल पोख्रेलले सवै कानून लागू भएपनि श्रमजीवीपत्रकारसम्बन्धी कानुन लागू हुन नसकेको बताए। विभिन्न सञ्चारमाध्यममा व्यवस्थापकले श्रमजीवीपत्रकारलाई जबर्जस्त निष्काशन,तलब रोक्का, अनावश्यक सरुवा गरेकोमा कानुन अनुरुप कारवाही पारिश्रमिक वृद्धि,ऐनमा तोकिएको सेवासुविधा लागू गर्नेलगायतका विषयमा नेपाल पत्रकार महासंघ र श्रमजीवीपत्रकार संघ,नेपालले संयुक्त रुपमा सञ्चार मन्त्रीको ध्यानाकर्षण गराएको हो ।"
अख्तियारमा उजुरीका चाङ : स्थानीय तहमा सबैभन्दा बढी भ्रष्टाचार,"काठमाडौं : अख्तियार दुरुपयोग अनुसन्धान आयोगमा सबैभन्दा बढी सङ्घीय मामिलासँग सम्बन्धीत उजुरी परेका छन् । आयोगको वार्षिक प्रतिवेदनका विषयमा सोमबार काठमाडौंमा पत्रकार सम्मेलन गर्दै अख्तियारले गत आर्थिक वर्षमा प्राप्त उजुरीमध्ये सबैभन्दा बढी सङ्घीय मामिला (स्थानीय तह समेत) सँग सम्बन्धित ३५ दशमलव ९५ प्रतिशत रहेको जनाएको हो । त्यस्तै शिक्षा (स्थानीय तहसमेत) १४ दशमलव ५५ प्रतिशत, भूमि प्रशासनसँग सम्बन्धित ६ दशमलव ०९ प्रतिशत, वन तथा वातावरणसँग सम्बन्धित चार दशमलव १४ प्रतिशत र स्वास्थ्य तथा जनसङ्ख्यासँग सम्बन्धित तीन दशमलव १२ प्रतिशत उजुरी प्राप्त भएको अख्तियारले जनाएको छ । आयोगका अनुसार गत आर्थिक वर्ष २०७९८० मा एक सय ६२ मुद्दामा सात सय ६६ जनालाई प्रतिवादी बनाइ मुद्दा दायर गरिएको छ । प्रतिवादीमध्ये छ सय २२ जना पुरुष र एक सय ३८ महिला छन् । गत आर्थिक बर्षमा आयोगमा विभिन्न माध्यमबाट कुल २० हजार नौ सय पाँच उजुरी परेको अख्तियारका प्रवक्ता भोला दाहालले जानकारी दिए। कुल उजुरीमध्ये १८ हजार सात सय ९९ अर्थात् ६६ दशमलव ९८ प्रतिशत स्क्रिनिङ र प्रारम्भिक छानविनबाट फछ्र्यौट भएको उनले बताए । सात हजार आठ सय ६९ उजुरी तामेली गरिएको र एक सय ५२ उजुरीउपर सुझावसहित तामेली गरिएको र नौ हजार छ सय ४५ उजुरीउपर आवश्यक कारबाहीका लागि लेखी पठाइएको प्रवक्ता दाहालले बताए । प्रवक्ता दाहालले आयोगमा प्राप्त भएका उजुरीको तथ्य प्रमाणका आधारमा जुसुकैको संलग्नता देखिएपनि मुद्दा दायर हुने गरेको जिकिर गरे। त्यस्तै गत आर्थिक वर्षमा विस्तृत अनुसन्धान भई आयोगमा निर्णयका लागि पेश भएका कूल आठ सय ७८ उजुरीउपर आयोगबाट नौ सय ३७ वटा निर्णय भएकोमा एक सय ६२ वटा आरोपपत्र दायर गरिएको अख्तियारले जनाएको छ । त्यस्तै ६ सय ५६ वटा उजुरी तामेलीमा राखिएको, ६३ वटा सम्बद्ध निकायलाई सुझाव दिइएको, २७ वटा मुल्तबीमा राखिएको र २९ वटा अन्य निर्णय भएको आयोगको वार्षिक प्रतिवेदनमा उल्लेख छ । यस्तै, आयोगबाट विगत वर्षमा विशेष अदालतमा दायर भएका आरोपपत्रमध्ये आव २०७९८० मा तीन सय ४१ वटा मुद्दाहरूको फैसला भएको प्रवक्ता दाहालले बताए।"
पार्टीको भविष्य छैन भन्नेहरूको विश्वास नगर्नुस् : माधव नेपाल,"राजविराज : नेकपा एकीकृत समाजवादीका अध्यक्ष माधवकुमार नेपालले पार्टीको भविष्य छैन भनेर निरासा व्यक्त गर्नेहरूमा विश्वास नगर्न आग्रह गरेका छन्। मेचीमहाकाली समाजवादी जागरण अभियानको दोस्रो दिन सोमबार राजविराजको गजेन्द्र चोकमा आयोजित कोणसभामा बोल्दै पार्टी अध्यक्ष तथा पूर्वप्रधानमन्त्री नेपालले पटकपटक निराशाजनक कुरामा नलागी उत्साहको प्रचार गर्न आग्रह गरे। उनले कृषि, उद्योगको विकास, रोजगार, पर्यटनको प्रवर्द्धन, शिक्षा, स्वास्थ्य र सुशासनको विशाल योजना आफूसँग रहेको बताए। संघीय लोकतान्त्रिक गणतन्त्रको रक्षा तथा जनताको मर्यादित र सम्मानपूर्ण जीवनका लागि जनतासँग जोडिन समाजवादी जागरण अभियानको थालनी गरिएको नेपालले बताए। सभालाई सम्बोधन गर्दै पार्टी नेता तथा पूर्व प्रधानमन्त्री झलनाथ खनालले जनतालाई सेवा, सुविधा दिन नसक्ने अहिलेको सरकारको औचित्य सकिएको बताए। 'ठीक ढंगले जनताको आवाज सम्बोधन गर्न नसक्ने र भ्रष्टाचार नियन्त्रण गर्न नसक्ने सरकारको काम छैन,' नेता खनालले भने, 'विभेद् र शोषण बढदै गएको छ। धनी र गरिब बीचको खाडल फराकिलो बन्दैछ। खिचडी, संसद र सरकारले ठीक ढंगले काम गर्न नसक्दा राजनीति संकट गहिरिँदै गएको छ,' उनले भने। अस्थिरताको चक्रतर्फ देशलाई धकेल्ने काम भएको बताउँदै उनले पुँजीवादलाई छाडेर समाजवादको दिशामा अगाडि बढन जरुरी रहेको बताए। तीन वर्षभित्र कार्यान्वयन गर्नुपर्ने संविधान प्रदत्त मौलिक हकका लागि कुनै सरकारले ऐन, कानुन बनाउन ध्यान नदिएको खनालले बताए। आइतबार झापाको काँकडभिट्टाबाट सुरू भएर सुर्खेतमा समापन हुने यात्राका क्रममा सोमबार सुनसरीको इटहरी, इनरुवा, झुम्का हुदै अभियानको टोली राजविराज आएको हो। मंगलबार सप्तरीको छिन्मस्ता र सिरहाको भगवानपुरमा कार्यक्रम रहेको अभियानको प्रचार समितिका लेखनाथ शिकारुले जानकारी दिए।"
नेकपा एमाले कर्णालीको अध्यक्षमा गुलावजंग शाह निर्वाचित,"वीरेन्द्रनगर : नेकपा एमाले कर्णाली प्रदेश कमिटी अध्यक्षमा गुलावजंग शाह विजयी भएका छन्। नेकपा एमालेका पार्टी पोलिटब्युरो सदस्यबाट प्रदेश अध्यक्षमा लडेका शाह ३ सय ६९ मतसहित निर्वाचित भएका हुन्। उनका प्रतिद्वन्द्वी मीनबहादुर शाहीले २ सय ७ र प्रकाश रोकायाले ४ मत प्राप्त गरे। त्यस्तै उपाध्यक्षमा शाहकै प्यानेलका टेकराज पछाई निर्वाचित भएका छन्। उनले ३ सय ४२ मत प्राप्त गरे। उनीसँगै उपाध्यक्षमा प्रतिस्पर्धा गरेका लालबहादुर महत्तरा १ सय ७६ र दानसिंह परियारले ५९ मत प्राप्त गरे। त्यस्तै सचिवमा धुर्वकुमार शाही विजयी भएका छन्। उनले ४ सय ६ मत प्राप्त गरे। उनीसँगै सचिवमा प्रतिस्पर्धा गर्ने रुद्रबहादुर शाहीले १ सय ६९ मत प्राप्त गरे। त्यस्तै उप सचिवमा रविन्द्रराज शर्मा र रमेशकुमार शाही विजयी भएका छन्। शर्माले २ सय ९९ र शाहीले २ सय ६६ मत प्राप्त गरे। उनीहरूसँगै उपसचिवमा भिडेका पद्मा खड्का १ सय ५२, उब्जनबहादुर शाही ५६, तेजकुमार बिक ७७, धिरेन्द्रराज गिरी ५२, नारायणकुमार शाह ३५, मेनुका पछाई ९६ र बखतबहादुर भण्डारीले ३३ मत पाए। कर्णालीमा खासगरी एमाले नेता गुलावजंग शाह पार्टी स्थायी कमिटी सदस्य यामलाल कँडेल समूह र मीनबहादुर शाही पार्टी स्थायी कमिटी सदस्य गोरखबहादुर बोगटी समूहबाट उम्मेद्वार भएका थिए। निर्वाचन परिणाम आइसकेपछि मुख्य प्रतिस्पर्धामा रहेका नेता मीनबहादुर शाहीले नवनिर्वाचित अध्यक्ष गुलावजंग शाहलाई अँकमाल गरी बधाई दिए। निर्वाचनअघि पार्टीका केन्द्रीय अध्यक्ष ओलीको सिग्नल पनि शाहीलाई थियो। तर कँडेलले आफूलाई राष्ट्रिय राजनीतिमा स्थापित गरी शक्ति आर्जन गर्नका लागि निर्वाचनबाटै आफ्नो टिम विजयी गराएको एमाले नेताहरूको भनाइ छ।"
शान्ति प्रक्रियाका बाँकी काम टुंगो लगाउनुपर्छ : बिमलेन्द्र निधि,काठमाडौं : नेपाली कांग्रेसका नेता बिमलेन्द्र निधिले शान्ति सम्झौता अनुसार शान्ति प्रक्रियाका बाँकी काम टुंगो लगाउनुपर्ने बताएका छन्। १५४औं गान्धी जयन्ती तथा अन्तराष्ट्रिय अहिंसा दिवसका अवसरमा महेन्द्रनारायण स्मृति प्रतिष्ठानले सोमबार काठमाडौंमा आयोजना गरेको कार्यक्रममा नेता निधिले कुनै पनि बहानामा शान्ति प्रक्रियालाई रोक्न नहुने र शान्ति सम्झौताअनुसार शान्ति प्रक्रियाका बाँकी काम टुंगो लगाउनुपर्ने बताए। बदलाको भावना नभएर सबैलाई सहमतिमा ल्याएर नै यसलाई निष्कर्षमा पुर्याउनुपर्ने उनको भनाइ छ। नेता निधिले अहिलेको राजनीतिक प्रणालीलाई सफल बनाउन सबै पक्ष गम्भीर हुनुपर्ने बताए। मुलुकको परिवर्तन र उपलब्धिलाई स्थापित गर्न संविधान संशोधनका साथै थप कानुन निर्माण गर्दै अघि बढ्नुपर्ने उनले बताए। त्यस्तै एमाले नेता प्रदीप ज्ञवालीले समाजमा देखिएका असन्तुष्टका कारण मुलुक अप्ठेरोमा पर्न सक्ने भएकाले समाजमा देखिएका परिवर्तनका आधारमा दिगो लोकतान्त्रिक न्याय समाज निर्माण गर्नुपर्ने धारणा राखे। त्यस्तै माओवादी केन्द्रका नेता वर्षमान पुन अनन्तले मुलुकको शन्तिप्रक्रियालाई मौलिक तवरले टुंगो लगाउने जिम्मेवारी सबैको भएको बताए। उनले राजनीतिक आवश्यकताले बनेको गठबन्धन बनेपनि मुलुकलाई अघि बढाउने विषयमा भने सबै एकताबद्ध भएर अघि बढ्नुपर्ने बताए।
"संविधानले सबैका अधिकार समेटेको छ, कार्यान्वयनलाई झक्झकाउनुस् : पूर्वराष्ट्रपति यादव","परासी : पूर्वराष्ट्रपति डा रामवरण यादवले नेपालको संविधानले सबैका अधिकारलाई समेटेको बताएका छन् लामो सघर्षपछि बनेको संविधान दक्षिण एसियामै उत्कृष्ट भएको भन्दै उनले कार्यान्वयनका लागि जनताले झक्झकाउनुपर्ने बताए। नवलपरासीको प्रतापपुर गाउँपालिका७ सूर्यपुरामा निर्माण गरिएको महामानव बीपी कोइरालाको शालिक अनावरण गर्न सोमबार त्यहाँ पुगेका पूर्वराष्ट्रपति यादवले सो कुरा बताएका हुन्। संविधानले सबै जातजाति, धर्म समुदायका अधिकारलाई समेटेको छ, तर कार्यान्वयन नहुँदा अधिकार छैन जस्तो देखिएको छ, त्यसका लागि चुनावको समयमा सही प्रतिनिधिलाई छनौट गरेर पठाउनुस् र कार्यान्वयनका लागि दबाब दिनुस्, उनले भने। अधिकार पाएनौं भन्नेहरूका लागि संविधानका धारा धारा पल्टाएर पढ्न पनि उनले सुझाव दिए। संविधान पढ्दैनन्, अधिकार पाएनौंमात्र भन्छन्, समाज परिवर्तनसँगै संविधान पनि समयानुकुल परिवर्तन हुन्छ। समयअनुसार समेट्नुपर्ने अधिकारलाई जनप्रतिनिधिमार्फत् संसद्मा आवाज उठाउन लगाउनुस् परिवर्तन हुन्छ, पूर्वराष्ट्रपति यादवले भने। गाउँपालिका अध्यक्ष उमेशचन्द्र यादवको अध्यक्षतामा सम्पन्न शालिक अनावरण कार्यक्रममा विभिन्न जिल्लास्थित राजनीतिक दलका प्रतिनिधि, सामाजिक संघ संस्थाका प्रतिनिधिलगायतको सहभागिता रहेको थियो। गाउँपालिकाको १० लाखको सहयोगमा शालिकसहितका अन्य संरचना निर्माण गरिएको हो।"
युवा जनशक्ति विदेश पलायन हुनु चिन्ताजनक : पूर्व राष्ट्रपति भण्डारी,"काठमाडौं : पूर्व राष्ट्रपति विद्यादेवी भण्डारीले युवा जनशक्ति विदेश पलायन भइरहेकोप्रति चिन्ता व्यक्त गरेकी छन्। अन्नपूर्ण मिडिया नेटवर्कको अंग्रेजी दैनिक द अन्नपूर्ण एक्सप्रेसले आयोजना गरेको कार्यक्रममा पूर्व राष्ट्रपति भण्डारीले स्वदेशमै गुणस्तरीय शिक्षा र रोजगारी सिर्जना गर्नुपर्ने बताइन्। 'रोजगारीका अवसर र गुणस्तरीय शिक्षाको खोजीमा युवा जनशक्तिका साथै ठूलो धनराशि विदेश पलायन हुनु दुःखद कुरा हो। यसलाई रोक्न स्वदेशमै गुणस्तरीय शिक्षाको व्यवस्था एवं रोजगारीको सिर्जना गर्नु अति आवश्यक छ,' उनले भनिन्। पूर्व राष्ट्रपति भण्डारीले ठूलो राजनीतिक परिवर्तनपश्चात देश आर्थिक समृद्धिको बाटोमा अग्रसर रहे पनि अनेकौं चुनौतीको सामना गर्नुपरिरहेको बताइन्। जल, जमिन, जंगल, जडिबुडी, जैविक विविधताका साथै खनिजलगायत अमूल्य प्राकृतिक स्रोतहरूको सदुपयोग र उचित व्यवस्थापन हुन नसकेको भन्दै उनले चिन्ता व्यक्त गरिन्। 'फलस्वरुप कृषि प्रधान भनिएको हाम्रो देश कृषिमै आत्मनिर्भर हुन सकिरहेको छैन। सियो, धागोदेखि महँगा गाडीसम्म आयात गरिरहेका छौं। जसका कारण हाम्रो व्यापार घाटा दिनप्रतिदिन चुलिँदै गएको छ,' उनले भनिन्। उनले मुलुकमा उपलब्ध प्राकृतिक स्रोत र सांस्कृतिक सम्पदाहरूको दीगो उपयोग एवं युवा जनशक्तिको परिचालनमार्तफ् स्वदेशी उत्पादन र उत्पादकोत्वमा वृद्धि गर्दै स्वावलम्बी राष्ट्रिय अर्थतन्त्र विकास गर्नु अहिले चुनौती बनेको बताइन्। मुलुकले यसखालका चुनौतीलाई पन्छाउँदै उद्यमशिलता र नवप्रवर्तनको विकासमर्फत् मुलुकलाई आर्थिक समृद्धितर्फ अगाडि बढाउन सरकार, निजी क्षेत्र र आमसञ्चार क्षेत्रको समन्वयात्मक पहलको आवश्यकताभएको उनको भनाइ छ। उनले संविधानले सबै प्रकारका विभेदको अन्त्य गरेको बताइन्। 'हाम्रो संविधानले सबै प्रकारका विभेद्को अन्त्य गर्दै समन्याय र समविकासको सिद्धान्तका आधारमा सबै धर्म, जातजाति, भाषाभाषी, लिंग र क्षेत्रका जनताको लागि राज्यका निकायहरूमा समावेशी तथा समानुपातिक सहभागिता सुनिश्चित गरेको छ। तर व्यवहारिकरूपमा जातीय छुवाछुत रहेको छ। समाजिक विभेद्लाई न्यूनीकरण गर्दै समतामूलक र सभ्य समाज निर्माणका लागि आमसञ्चार क्षेत्रले महत्वपूर्ण भूमिका खेल्न सक्छ,' उनले भनिन्। उनले देश निर्माणका निम्ति महत्वपूर्ण भूमिका खेलेको भन्दै अन्नपूर्ण मिडिया नेटवर्क र अध्यक्ष क्याप्टेन रामेश्वर थापाको प्रशंसा गरिन्।"
सम्पत्ति शुद्धीकरणसम्बन्धी विधेयकमाथि छलफल गर्न गठित उपसमितिको म्याद एक साता थप,"काठमाडौं : कानुन, न्याय तथा मानवअधिकार समितिले सम्पत्ति शुद्धीकरणसम्बन्धी विधेयकमाथि छलफल गर्न गठित उपसमितिको म्याद एक साता थप गरेको छ। सिंहदरबारमा सोमबार बसेको समिति बैठकमा उपसमिति संयोजक रञ्जुकुमारी झाले अपूर्ण प्रतिवेदन बुझाएपछि उपसमितिको म्याद एकसाता थप गरिएको हो। सम्पत्ति शुद्धीकरण (मनी लाउन्डरिङ्ग) निवारण तथा व्यवसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयकमाथि दफावार छलफल गर्न यसअघि समितिले उपसमिति गठन गरेको थियो। उपसमिति संयोजक झाले सदस्यहरूको अनुपस्थितिका कारण निरन्तर बैठक गर्न नसकेकाले पूर्ण प्रतिवेदन तयार हुन नसकेको जानकारी गराएका थिए। बैठकमा कानुनमन्त्री धनराज गुरुङले सम्पत्ति शुद्धीकरणसम्बन्धी विधेयकमाथि छलफल लम्बिँदा आशंका उत्पन्न हुनसक्ने बताए। संसदको चालू अधिवेशनको समय कम रहेकाले छिटोभन्दा छिटो विधेयकलाई टुंगो लगाउनुपर्ने उनको भनाइ छ। त्यस्तै बैठकमा समिति सदस्यहरूले संविधान दिवसको अवसरमा दिइएको आममाफी, न्यायाधीश नियुक्तिलगायतका विषयमा प्रश्न उठाएका थिए। समिति सदस्य महेश बर्तौलाले विभिन्न अपराधिक कार्यमा संलग्नलाई सरकारको सिफारिसमा उन्मुक्ति दिँदा जनमानसमा आशंका पैदा भएको बताए। अमुक राजनीतिक आवरणमा अपराधिलाई उन्मुक्ति दिने काम सदाका लागि बन्द गर्नुपर्ने उनको भनाइ छ। त्यस्तै उनले परीक्षामा अनुत्तीर्ण भएकाहरू जिल्ला न्यायाधीशमा नियुक्त गरिएकोप्रति आपत्ति जनाउँदै न्यायपरिषद र न्याय सेवा आयोगसँग जवाफ माग गर्नुपर्ने बताए। समिति सदस्यहरूको प्रश्नमा कानुन मन्त्री धनराज गुरुङले न्यायाधीश नियुक्तमा विषयमा न्यायपरिषद र न्याय सेवा आयोगसँग छलफल गर्न सकिने भन्दै न्यायाधीश नियुक्तिको विषयमा भएको संवैधानिक व्यवस्थाका बारेमा जानकारी गराए। बैठकमा समिति सदस्य रमेश लेखकले पनि आममाफीका बारेमा जनचासो बढ्दै गएकाले गृह मन्त्रालयसंग छलफल गर्नु उचित हुने धारणा राखे। छलफलपछि बैठकले संविधान दिवसका अवसरमा दिएको कैद माफी मिनाहा र बालसुधार गृहका बिषयमा गृहमन्त्रीसँग जवाफ माग गर्ने र न्यायाधीश नियुक्तका बारेमा पनि उचित समयमा न्यायपरिषद् र न्याय सेवा आयोगसँग छलफल गर्ने निर्णय गरेको छ।"
"संघीय निजामती विधेयकविरुद्ध कर्मचारी आन्दोलित, माइतीघरमा प्रदर्शन","काठमाडौं : सरकारले ल्याउन लागेको संघीय निजामती विधेयकको विरोध गर्दै स्थानीय तहका कर्मचारीले आन्दोलन सुरू गरेका छन् । संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने भन्दै स्थानीय तह कर्मचारी केन्द्रीय संघर्ष समितिको नेतृत्वमा आन्दोलन सुरू भएको हो । आफ्ना मागका बारेमा ध्यानाकर्षण गराउन संघर्ष समितिले सोमबार काठमाडौंको माइतिघरमा धर्ना दिएका छन् । संघीय निजामती ऐनमा स्थानीय तहका कर्मचारीलाई विभेद गरिएको उनीहरूको आरोप छ । स्थानीय तहको प्रमुख प्रशासकीय अधिकृतको पद स्थानीय सेवाको नै रहने व्यवस्था गरिनु पर्ने,निजामतीको परिभाषाभित्र स्थानीय कर्मचारीलाई पनि समेटिनुपर्ने,संघ,प्रदेश र स्थानीय तहका कर्मचारीलाई कुनै पनि सेवामा प्रवेश गर्दा उमेर हद नलगाउनुपर्ने,अन्तरप्रदेश सरुवाको व्यवस्था ऐनमै राखिनुपर्ने लगायतका आफूहरुको माग रहेको संघर्ष समितिका संयोजकमा दीपक गौतमले बताए। उनले स्थानीय तह कर्मचारी ऐनविहीन हुँदा विभिन्न समस्या आएको र त्यसको नकारात्मक असर परेको भन्दै संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने बताए। माग पूरा नभए बुधबार र बिहीबार काठमाडौंमा बृहत्त प्रदर्शन गर्ने र शुक्रबार देशभर स्थानीय तहका अत्यावश्यक सेवाबाहेकका सबै सेवा ठप्प पार्ने उनीहरुले चेतावनी दिएका छन्। विधेयकको विरोधमा पालिका पालिकामा रहेका कर्मचारीहरूले हातमा कालो पट्टी बाँधेर काम गरिरहेका छन्। संघर्ष समितिले विना सहमति ७५३ स्थानीय तहमा वैज्ञानिक पूर्वानुमानयोग्य चक्रिय प्रणालीमा सरुवा गरिनुपर्ने, जुनसुकै तहमा बहाल रहेको कर्मचारीलाई तिनै तहको विज्ञापनमा उमेर हद नलाग्ने र सेवा अवधि जोडिने व्यवस्था गरिनुपर्ने, स्थानीय सेवाका कर्मचारीलाई ट्रेड युनियनको अधिकार प्रदान गरिनुपर्ने लगायतमा माग समेत अघि सारेका छन् ।"
"एमसीसी प्रमुख अलब्राइट काठमाडौंमा, आज प्रधानमन्त्री प्रचण्डलाई भेट्दै",काठमाडौं : अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) की प्रमुख कार्यकारी अधिकृत एलिस पी अल्ब्राइटसहितको टोली काठमाडौं आइपुगेको छ। एमसीसी कार्यान्वयनको औपचारिक सुरुवात भएको ठीक एक महिनापछि अलब्राइटको नेतृत्वमा अमेरिकी प्रतिनिधिमण्डल आइतबार साँझ काठमाडौं आइपुगेको हो। गत भदौ १३ गते एमसीसी कार्यान्वयनको औपचारिक सुरुवात भएको थियो। अलब्राइट नेतृत्वको प्रतिनिधिमण्डल आइतबार कतार हुँदै काठमाडौंको त्रिभुवन अन्तर्राष्ट्रिय विमानस्थलमा अवतरण भएको बताइएको छ। सो प्रतिनिधिमण्डलले सोमबार प्रधानमन्त्री पुष्पकमल दाहाल प्रचण्डलाई भेट्ने कार्यक्रम छ। नेपालमा रहँदा अलब्राइटले एमसीसीमा भएका प्रगति र समस्याहरूको बारेमा बुझ्ने तथा एमसीसी परियोजनाको केही क्षेत्रको अवलोकन पनि गर्ने कार्यक्रम तय भएको छ।
सचिव मधुकुमार मरासिनीसहित ९ जनाविरुद्ध २३ करोडको भ्रष्टाचार मुद्दा,"काठमाडौं : उद्योग वाणिज्य तथा आपूर्ति मन्त्रालायका सचिव मधु कुमार मरासनीसहित ९ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सचिव मरासनीसहित ९ जनाविरुद्ध आज विशेष अदालत काठमाडौंमा २३ करोड मूल्य बराबरको भ्रष्टाचार मुद्दा दायर गरिएको आयोगका प्रवक्ता भोला दाहालले जानकारी दिए। अर्थ मन्त्रालय बजेट तथा कार्यक्रम महाशाखाका तत्कालीन महाशाखा प्रमुख तथा हाल उद्योग, वाणिज्य तथा आपूर्ति मन्त्रालयका सचिव मधु कुमार मरासिनी, तत्कालीन विज्ञान तथा प्रविधि मन्त्रालयका सचिव तथा राष्ट्रिय सूचना प्रविधि केन्द्रका तत्कालीन अध्यक्ष संजय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्याय, राष्ट्रिय सूचना प्रविधि केन्द्रका तत्कालीन उपनिर्देशकरकार्यकारी निर्देशक तथा हाल नेपाल टेलिकमका प्रवन्ध निर्देशक सुनिल पौडेल, राष्ट्रिय सूचना प्रविधि केन्द्रका तत्कालीन निर्देशक तथा हाल उपनिर्देशक सफल श्रेष्ठ, राष्ट्रिय सूचना प्रविधि केन्द्रका तत्कालीन सहायक निर्देशक रमेश प्रसाद पोखरेल भन्ने रमेश पोखरेल, राष्ट्रिय सूचना प्रविधि केन्द्रका तत्कालीन लेखा अधिकृत निम बहादुर वली, राष्ट्रिय सूचना प्रविधि केन्द्रका तत्कालीन लेखा अधिकृत राम बहादुर बुढा, राष्ट्रिय सूचना प्रविधि केन्द्रका कम्प्युटर इन्जिनियर राम शरण गायकविरुद्ध भ्रष्टाचार मुद्दा दायर भएको अख्तियारले जनाएको छ। नेसनल पेमेन्ट गेटवेमा अनियमितताबारे परेको उजुरीको आधारमा छानबिन गर्दा उनीहरूले २३ करोड अनियमितता गरेको पुष्टि हुन आएको अख्तियारको दावी छ। नेपाल सरकार र सार्वजनिक संस्थाको सम्पत्तिको लापरबाही तथा बद्नियत गरी २३ करोड २७ लाख ५८ हजार ७७ रुपैयाँ हानिनोक्सानी गराएको पुष्टि भएको हुँदा शर्मा, उपाध्याय, पौडेल, बुढा, पोखरेल भन्ने रमेश पोखरेल, गायक, मरासिनीलाई भ्रष्टाचार निवारण ऐन २०५९ को दफा १७ ले निर्देश गरे बमोजिम सोही ऐनको दफा (३) को उपदफा (१) अनुसार विगोबमोजिम जरिवाना गरी हानीनोक्सानी गराएको सम्पत्ती असुल गर्न अख्तियारले माग गरेको छ। उनीहरुको मिलेमतो तथा योजनामा अर्थ मन्त्रालयका बजेट तथा कार्यक्रम महाशाखाका तत्कालीन महाशाखा प्रमुख मरासिनीले आवश्यक पूर्वाधार नै तयार नगरी अस्वाभाविक लागत तयारी गरी स्वीकृत गराएर २५ करोड निकासी गरेको अख्तियारले जनाएको छ। मरासनीले नेसनल पेमेन्ट गेटवे खरिद शीर्षकमा बजेट प्रविष्टिका नियमित चरणहरूमा पर्ने कुनै पनि कार्यसमेत नगरिएको र त्यसबारे आफू मातहत तथा माथिल्लो निकायलाई जानकारी समेत नदिइ २५ करोड सिलिङभन्दा बाहिर गइ बजेटमा समावेश गराएको अख्तियारको ठहर छ । राष्ट्रिय सूचना प्रविधि केन्द्र () का तत्कालीन कार्यकारी निर्देशकसमेतको मिलेमतो र योजनामा ६ वर्ष अघि खरिद गरिएको नेसनल पेमेण्ट गेटवे () अहिलेसम्म प्रयोगमा आउन आउन सकेको छैन। यसैगरी राष्ट्रिय सूचना प्रविधि केन्द्रका तत्कालीन निर्देशक तथा हाल उपनिर्देशक श्रेष्ठले नेसनल पेमेन्ट गेटवेको म्याद सकिएको सम्झौताको समेत लापरबाही तथा बद्नियत राखी परामर्शदाताले तालिमसम्बन्धी कार्य सम्पन्न गरेको भनी प्रतिवेदन पेस गरी १७ लाख ९९ हजार ७०० रुपैयाँ भुक्तानी दिइ भ्रष्टाचार गरेकाले सो रकम निजबाट असूल गर्न अख्तियारले माग दावी गरेको आरोपपत्रमा उल्लेख छ। राष्ट्रिय सूचना प्रविधि केन्द्रका तत्कालीन लेखा अधिकृत वलीको नेसनल पेमेन्ट गेटवेको म्याद सकिएको सम्झौतामा संलग्न देखिएको अख्तियारको ठहर छ। अधिकृत वलीले विना आधार गर्दै नगरेको कार्य वापतको ७१ लाख ७७ हजार ६९७ रुपैयाँ भुक्तानीका लागि पेश गरी ८९ लाख ७७ हजार ३९७ रुपैयाँ भुक्तानी लगाइ भ्रष्टाचारजन्य कसूर गरेको अख्तियारको अनुसन्धानबाट खुलेको छ। आयोगले उनीविरुद्ध ८९ लाख ७७ हजार ३९७ रुपैयाँ विगो मागसहित हानिनोक्साी गरेको सम्पत्ती असुल गर्न आरोपपत्र दायर गरेको हो।"
एमाले कर्णाली अधिवेशन : मतगणना सुरु,"वीरेन्द्रनगर : नेकपा एमाले कर्णाली प्रदेशको नेतृत्व चयन गर्नका लागि भएको मतदानको मतगणना सुरु भएको छ । बिहान ८ बजेदेखि मतगणना हुने भनिए पनि मध्यान्ह १२ बजेबाट मतगणना गर्न थालिएको हो । एमाले कर्णाली प्रदेशको पहिलो अधिवेशनबाट सर्वसम्मत नेतृत्व चयन गर्न असफल भएपछि आइतबार मतदान भएको थियो । कुल ६ सय १६ मतदातामध्ये ६ सय ९ मतदाताले मतदान गरेका थिए । एमालेको प्रदेश कमिटी अध्यक्षका लागि नेता मीनबहादुर शाही, गुलावजंग शाह र प्रकाश रोकाया प्रतिस्पर्धामा उत्रिएका छन्। जसमा शाही गोरख बोगटी समूह, शाह यामलाल कंडेल समूह र रोकाया स्वतन्त्र उम्मेद्वार हुन्। एमालेका नेता प्रेमबहादुर सिंह, राजबहादुर शाहीले अध्यक्षमा उम्मेदवारी दिएपनि फिर्ता लिने समयमा फिर्ता लिइसकेका थिए। यस्तै प्रदेश कमिटीको उपाध्यक्षमा दानिसंह परियार, टेकराज पछाई र लालबहादुर महतरा चुनावी प्रतिस्पर्धामा छन्। सचिवमा रुद्रबहादुर शाही र ध्रुवबहादुर शाही, उपसचिव खुलामा नारायणकुमार शाह, रविन्द्रराज शर्मा, रमेशकुमार शाही, बखतबहादुर भण्डारी, धिरेन्द्रराज गिरी, तेजकुमार विक, उपसचिव महिलामा मेनका पछाइ र पद्मा खड्का उम्मेदवार बनेका छन्। यस्तै लेखा आयोगको अध्यक्षमा जितबहादुर मल्ल, दीर्घराज न्यौपाने र सुरज थापाले उम्मेदवारी दिएका छन्।"
डब्ल्यूएचओेको क्षेत्रीय निर्देशकमा डा आचार्यलाई जिताउने पहल,"डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ। काठमाडौं : अचेल निकै व्यस्त छन्, पाल्पा, भुटुका डा शम्भुप्रसाद आचार्य। नहोऊन् पनि किन ? एक महिनापछि हुन लागेको विश्व स्वास्थ्य संगठन (डब्ल्यूएचओे) को दक्षिणपूर्वी एसिया क्षेत्रको क्षेत्रीय निर्देशकको चुनावी मैदानमा उनी उत्रिएका छन्। भारतको नयाँ दिल्लीमा आगामी कात्तिक १४ (अक्टोबर ३१) निर्वाचन हुँदैछ। उक्त निर्वाचनमा ६ मत पाएमा उनी निर्वाचित हुने छन्। हाम्रो क्षेत्रको मानवीय स्वास्थ्यका लागि आशावादी हुन सकिने धेरै आधारहरू छन, डा आचार्यले अन्नपूर्णसँग भने, मुख्य कुरा त युवासहितको गतिशील जनसंख्या छ। यो जनसंख्यालाई गतिशील र खुसी जीवन दिनुपर्छ। त्यसका लागि स्वस्थता जरुरी छ। एक साताअघि उनी प्रधानमन्त्री पुष्पकमल दाहालसँगै संयुक्त राष्ट्रसंघको महासभामा सहभागी थिए। डब्ल्यूएचओेका महासचिव डाटेड्रोससहित विभिन्न देशका आफ्ना समकक्षीहरूसँग भेटवार्ता गरेर फर्केका छन्। सोही अवसरमा विभिन्न देशका सरकारका प्रतिनिधिहरूसँग उच्चस्तरको संवाद गरेर समर्थन जुटाउने प्रयास भएकाले उनी आशावादी छन्। डाआचार्य भन्छन, यो भेटघाट सकारात्मक छ। म उत्साही छुँ। प्रधानमन्त्री दाहालसहित परराष्ट्रमन्त्री एनपी साउद, परराष्ट्र सचिव भरत पौड्याललगायतले संयुक्त राष्ट्रसंघको ७८औं महासभामा न्युयोर्कमा रहँदा विभिन्न मुलुकका राष्ट्रपतिदेखि प्रतिनिधिसम्मलाई भेटेका थिए। उनीहरूले सोही भेटघाटमा नेपाललाई क्षेत्रीय निर्देशकमा सहयोग गर्न आग्रह गरेका छन्। परराष्ट्रमन्त्री साउदले नेपालको उम्मेदवार डा आचार्यलाई क्षेत्रीय निर्देशकका रूपमा निर्वाचित गर्नका लागि कूटनीतिक तवरबाट काम भइरहेको जनाएका छन्। प्रधानमन्त्री दाहालले त आचार्यलाई नै साथमा लिएर डब्ल्यूएचओेका प्रमुख टेड्रोस गेब्रेयस्ससँग पनि भेटघाट गरेका छन्। यसले डब्ल्यूएचओेका क्षेत्रीय ११ सदस्य राष्ट्रमा स्वास्थ्य क्षेत्रमा प्राविधिक सहयोग र सहकार्य गर्ने काम गर्छ। सदस्यमध्ये म्यान्मारले मत दिन नपाउने भएको छ। सैनिक शासनका कारण संयुक्त राष्ट्र संघमा भाग लिन बञ्चित भएको छ। त्यसैले निर्वाचनमा १० मत खस्नेछ। डब्ल्यूएचओेको दक्षिणपूर्वी एसिया क्षेत्रको स्थापना सन् १९४८ मा भएको छ। संगठनमा विश्वभर रहेका ६ वटा क्षेत्रीय कार्यालय छन ्। जसमध्ये दक्षिण पूर्वी एसिया क्षेत्र पनि एक हो। यो क्षेत्रमा विश्वको एक चौथाइभन्दा बढी जनसंख्या छ। यो कार्यालयले यो क्षेत्रका नेपालसहित भारत, बंगलादेश, भुटान, इन्डोनेसिया, माल्दिभ्स, मियान्मार, श्रीलंका, थाइल्यान्ड, उत्तर कोरिया र टिमोर लेस्टेसहित कुल ११ राष्ट्रलाई समेट्छ। यस क्षेत्रको स्वास्थ्य सम्बद्र्धन गर्ने डा आचार्यको सोंच छ। त्यहीँं सोंच पूरा गर्न क्षेत्रीय निर्देशकमा निर्वाचित हुने उनको लक्ष्य हो। को हुन्, डा आचार्य ? डा आचार्य दिग्गज जनस्वास्थ्य विशेषज्ञ हुन्। डब्ल्यूएचओे मुख्यालयको उच्च पदमा पुग्ने पहिलो नेपाली हुन्। डा आचार्यले अमेरिकाको नर्थ क्यारोलिना विश्वविद्यालयबाट जनस्वास्थ्य, स्वास्थ्य नीति र वित्तीय नीतिमा पीएचडी गरेका छन्। मध्यमवर्गीय परिवारमा जन्मिएका आचार्य आफ्नै बलबुतामा संघर्ष गरी उच्च पदमा पुगेका व्यक्ति हुन्। उनी ४५ मिनेट हिँडेर पाल्पाको कुसुम खोलास्थित भवानी माध्यमिक विद्यालयमा जान्थे। त्यो बेला गाउँमा प्राथमिक स्वास्थ्य संस्था नै थिएन, डा आचार्य स्मरण गर्छन्, सानै उमेरदेखि तल्लो तहमा स्वास्थ्य सेवाको आवश्यकता कस्तो हुनुपर्छ ? भन्ने अनुभव गरेको छुँ। डा आचार्यले परिवार नियोजन संघमा पनि काम गरे। त्यसबेला उनले दुर्गम क्षेत्रमा सामुदायिक स्वास्थ्य कार्यक्रम सञ्चालन गर्दा छलफल गरी स्वास्थ्य सेवाको आवश्यकता बुझे। यसका कारण पनि उनी समाजको तल्लो तहको स्वास्थ्य आवश्यकताबारे पर्याप्त ज्ञान लिएका छन्। हाल डा आचार्य हाल डब्ल्यूएचओेको मुख्यालय जेनेभास्थित कार्यालयको कन्ट्री स्ट्राटजी एन्ड सपोर्ट विभागको निर्देशकमा कार्यरत छन्। उनीसँग जनस्वास्थ्य क्षेत्रमा ३० वर्षको अनुभव छ। उनले नेपालको जनस्वास्थ्य क्षेत्र र विश्व ब्यांकको जागिर हुँदै तीन दशकअघि डब्ल्यूएचओमा प्रवेश गरेका थिए। सन् १९९२ देखि डब्ल्यूएचओका विभिन्न ओहोदामा रहेर निरन्तर काम गर्दै आएका छन्। हाल उनी उक्त संगठनका महानिर्देशक डा टेड्रोस एड्हानम गेहब्रेयसस मताहत निर्देशकका रूपमा कार्य गरिरहेका छन्। उनले नेतृत्व गरिरहेको कन्ट्री स्ट्रेटेजी एन्ड सपोर्ट विभागले डब्ल्यूएचओको कार्यालय रहेका १५२ वटा देशका लागि रणनीतिहरू बनाउने काम गर्छ। यसका साथै महानिर्देशकहरूलाई विभिन्न मुलुकका स्वास्थ्य परिस्थितिबारे अवगत गराउनेदेखि समन्वयको जिम्मेवारी उनको काँधमा छ। डा आचार्य नेतृत्वसीप र कूटनीतिक सुझबुझमा पनि अब्बल छन्। डब्ल्यूएचओेको तर्फबाट संयुक्त राष्ट्र संघ र अन्य विभिन्न संघसंस्थाहरूका उच्चस्तरीय समितिहरूमा पनि सफल नेतृत्व गरेका छन्। उनलाई दुई जना संयुक्त राष्ट्रसंघका महासचिवद्वय बान्कि मुन र एन्टिनियो गुटरेजले यूएन सिस्टम स्टाफ कलेजको बोर्ड अफ गभर्नर्समा पनि नियुक्त गरेका थिए। तीन वर्ष सो पदमा काम गरेको अनुभव छ। उनले डब्ल्यूएचओेसँग मिलेर जनस्वास्थ्यको क्षेत्रमा धेरै काम गरिसकेका छन्। लामो समय जनस्वास्थ्यमा देश र विदेशमा काम गरेका आचार्यलाई क्षेत्रीय निर्देशकका लागि अब्बल व्यक्ति मानिन्छन्। सरकारले पनि क्षेत्रीय निर्देशकमा आचार्यलाई जिताउने गरी गृहकार्य गरिरहेको छ। नेपाललाई चार मुलुकहरूले मत दिने प्रतिबद्धता जनाइसकेका छन। थप दुई मतकालागि अन्य सदस्य राष्ट्रसँग कूटनीतिक वार्ता भइरहेको कूटनीतिक स्रोतले जनाएको छ। सार्वजनिक मञ्चमा हुने छ बहस निर्वाचन अघि दुई जना उम्मेदवारबीच सार्वजनिक बहस हुनेछ। त्यसको अहिलेसम्म मिति तय भएको छैन। बहसमा सदस्य राष्ट्रका प्रतिनिधिले जिज्ञासा राख्ने छन्। त्यस बहस दुवै उम्मेदवारका लागि कोसेढुंगा सावित हुने छ। सदस्य राष्ट्रका प्रतिनिधिले कसलाई मतदान गर्ने भन्ने निर्णय गर्ने आधारशीला हुन्। त्यस्तै निर्वाचनको हुनुअघि सदस्य राष्ट्रका हेड अफ डेलिगेसन (स्वास्थ्यमन्त्री)बाट दुवै उम्मेदवारको अन्तर्वार्ता लिइने छ। सार्वजनिक बहस र अन्तर्वार्ताबाट डा आचार्यको लामो अनुभव र दक्षता प्रस्फुटन हुने अपेक्षा गरिएको परराष्ट्र मन्त्रालयले जनाएको छ। १० मतमध्ये नेपाललाई निर्वाचित हुन ६ मत आवश्यक छ। त्यसैका लागि नेपालले गृहकार्य गरिरहेको छ। डा आचार्यले नेपाल, एसियाका विभिन्न क्षेत्र र विश्वस्तरमा समेत स्वास्थ्य क्षेत्रमा नीति, रणनीति, बहुपक्षीय सहकार्य र अन्तर्राष्ट्रिय रूपमा सुधारका काम गर्दै आइरहेका छन्। यसअघि डब्ल्यूएचओेबाट निर्देशकका रूपमा नेपाललाई सहयोग गर्ने र यूएनको प्रणालीसँग सहकार्य गर्ने काम गरिसकेका छन्। अन्तर्राष्ट्रिय सञ्चारमाध्यमले डा आचार्य नै क्षेत्रीय निर्देशकका लागि उपयुक्त उम्मेदवार जनाएका छन्। उक्त पदमा काम गर्नका लागि वाजेदसँग पर्याप्त अनुभव र विज्ञता नभएको टिप्पणी गरेका छन्। भारतको भरोसा अहिले क्षेत्रीय निर्देशकमा भारतका डा पुनम खेत्रपाल सिंह छिन्। नेपालले यसअघि लगातार दुई पटकसम्म भारतलाई निर्वाचित गराउन मत दिएको थियो। अहिले भारतले मत दिन्छ कि दिँदैन त्यो प्रतीक्षाको विषय बनेको छ। नेपालकै सहयोगमा लगातार दुईदुई पटक भारतले क्षेत्री निर्देशक बन्ने मौका पाएको हो। यसअघि भारतको आग्रह नेपालले मानेको थियो। यसपटक नेपाललाई भारतले सहयोग गर्छ भन्नेमा नेपाल विस्वस्त छ। त्यसकालागि अक्टोबर ३० देखि नोभेम्बर २ सम्म हुने क्षेत्रीय समिति बैठकमा कुर्नुपर्ने छ। कमजोर प्रतिस्पर्धी डाआचार्यको प्रतिस्पर्धी हुन, बंगलादेशकी साइमा वाजेद। वाजेद बंगलादेशी प्रधानमन्त्री शेख हसिनाकी छोरी हुन् । उनले क्लिनिकल साइकोलोजीमा एमएस्सी गरेकी छिन्। उनीसँग स्कुल साइकोलोजिस्टको शैक्षिक योग्यता पनि जनस्वास्थ्य क्षेत्रसँग अमिल्दो छ। उनले विगतमा अटिजममा वकालत गर्दै आएकी थिइन्। जनस्वास्थ्य क्षेत्रमा वाजेदको अनुभव सीमित छ। उच्चतहसँगको सहकार्य र नेतृत्वको अनुभव छैन। उनलाई बंगलादेशी विश्वविद्यालयले मानार्थ विद्यावारिधि प्रदान गरेको थियो। जुन विश्वविद्यालय उनको हजुरबुवाको नाममा स्थापित छ। उनका जनस्वास्थ्य क्षेत्रको पोजिसन मानार्थ हुन्। ती मानार्थ पोजिसन आमाको आडमा पाएको अन्तर्राष्ट्रिय जर्नलले जनाएका छन्। छोरी वाजेदलाई जिताउन बंगलादेशी प्रधानमन्त्री हसिना लागिपरेकी छिन्। हरेक कार्यक्रममा छोरीलाई नै लिएर हिँडिरहेकी छन्। भारतले नोभेम्बर दोस्रो साता नयाँदिल्लीमा जी२० शिखर सम्मेलन गर्दा पनि छोरी वाजेदलाई लिएर पुगेकी थिइन्। विश्वव्यापी शिखर सम्मेलनहरूमा वाजेदको प्रचारलाई लिएर डब्ल्यूएचओको आचार संहिताको उल्लंघन गरेको टिप्पणीसमेत गरिएको छ। वाजेदको उम्मेदवारीलाई परिवारवादसँग जोडिएको छ। प्रधानमन्त्रीकै छोरी भएका आधारमा मनोनयन गरिएको र जनस्वास्थ्यका साथै प्रशासनिक अनुभव पर्याप्त नभएको टिप्पणी अन्तर्राष्ट्रिय सञ्चारमाध्यमले गरिरहेका छन्। हावर्ड मेडिकल स्कुल (बोस्टन)का ग्लोबल हेल्थ, सोसल मेडिसिनका प्रोफेसर सलमान केशवजी टिप्पणी गरेका छन,डब्ल्यूएचओे क्षेत्रीय निर्देशकको रूपमा छनौट गरिएको व्यक्ति चिकित्सा र जनस्वास्थ्यमा उन्नत प्रशिक्षण प्राप्त हुनुपर्छ। नेतृत्वको प्रदर्शनको गरेको अभिलेख हुनुपर्छ। वाजेदको उम्मेदवारीले परिवारवाद (नेपोटिजम) लाई प्रश्रय दिने जनस्वास्थ्यविद्को तर्क छ। डब्ल्यूएचओेको प्रतिष्ठा कमजोर हुनु दिनुहुँदैन, जनस्वास्थ्यविद्को तर्क छ, राजनीतिको भूमिका आफ्नो ठाउँमा हुन्छ, तर, डब्ल्यूएचओेको क्षेत्रीय निर्देशक हुने व्यक्तिको भूमिका प्राविधिक किसिमको हो। शेख हसिनाले छोरीका लागि कडा ढंगले प्रस्तुत भइरहेकी छिन्। द ल्यान्सेट आर्टिकलमा टाल्हाबुर्कीले वाजेदको उम्मेदवारीको प्रश्न उठाएका थिए। सो आर्टिकल बंगलादेशका सहायक प्रोफेसर यासिर अराफातले सामाजिक सञ्जालमा ट्वीट गरेका थिए। त्यसै कारण उनले जागिरबाट हात धुनु परेको छ। हसिना सरकारले उनलाई नोकरीबाट बर्खास्त गरेको छ । डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ।"
केपी ओली प्यूठान जाने कार्यक्रम स्थगित,बुटवल : खराब मौसमका कारण पूर्व प्रधानमन्त्री एवं प्रमुख विपक्षी दलका नेता केपी शर्मा ओली प्यूठान जाने कार्यक्रम स्थगित भएको छ। मंगलबार नौवहिनी गाउँपालिका प्यूठानको नवनिर्मित प्रशासकीय भवन उद्घाटनका लागि ओली जाने कार्यक्रम तय भएको थियो। प्रमुख अतिथि आउन नसक्ने भएपछि पूर्व निर्धारित कार्यक्रम स्थगित गर्नुपरेको गाउँपालिका अध्यक्ष दिलबहादुर थापाले जानकारी दिए। अर्को कार्यक्रमका लागि गाउँपालिकाको बैठक बसेर मौसम अनुकूलतामा तय गरिने उनले जानकारी गराए। गाउँपालिका भवन उद्घाटनसहित विजुवारस्थित जुम्रिबजारमा नेकपा एमालेका अध्यक्ष ओलीले प्यूठानबासीसँग साक्षात्कार गर्ने कार्यक्रम तय भएको थियो।
तस्कर र अपराधीहरू संगठित भएर आक्रमण गरिरहेका छन् : गृहमन्त्री श्रेष्ठ,"हेटौंडा : उपप्रधान तथा गृहमन्त्री नारायणकाजी श्रेष्ठले भ्रष्टाचारविरुद्ध अभियान चलाउँदा त्यसका संरक्षकहरू संगठित भएर आक्रमण ढंगले लागेको बताएका छन्। सोमबार हेटौंडामा सम्बोधन गर्दै उनले वर्तमान सरकारले नेपाली नागरिकलाई भुटानी शरणार्थी बनाएर बाहिर पठाउने गिरोहलाई अनुसन्धान गरेर कानुनको दायरामा ल्याई केही व्यक्तिहरू अहिले जेलमा रहेकोसमेत बताए। उनले भने, 'ललिता निवासको काण्डमा पनि सरकारी जग्गा मालपोत कार्यालयका कर्मचारीहरू, राज्यका कतिपय अधिकारीहरू र दलालहरू मिलेर व्यक्तिको नाममा बनाएर राज्यलाई लुट्ने कार्यको पनि वर्तमान सरकारले प्रहरीद्वारा अनुसन्धान बढाएर अदालत पुर्याएका छौं।' सरकारको जग्गा सरकारकै नाममा ल्याउने आधार तय भइसकेको भन्दै उनले सरकार त्यसका पहल गरिरहेको बताए। त्यस्तै सुन तस्करीको विषयमासमेत अनुसान्धान प्रक्रिया अघि बढिरहेको बताए। 'यस्ता भष्ट्रचार र अपराधविरुद्धका काम गर्दा तिनीहरू संगठितरूपमा मन्त्रीको वा सरकारप्रति आक्रमण ढंगले अघि बढिरहेका छन्,' उनले भने, 'यो अभियान निरन्तर चलिरहन्छ।'"
सरकारबाट हुने गलत निर्णय रोक्न रास्वपाले गरायो राष्ट्रपतिको ध्यानाकर्षण,"काठमाडौं : सरकारबाट हुने गलत निर्णय रोक्न राष्ट्रिय स्वतन्त्र पार्टीले राष्ट्रपति रामचन्द्र पौडेललाई ध्यानाकर्षण गराएको छ ।नेपालगञ्जका रिगलु भनिने योगराज ढकाल लगायतलाई आममाफी दिएको विषयमा असन्तुष्टि जनाउँदै रास्वपाले राष्ट्रपति पौडेललाई ध्यानाकर्षण गराएको हो। रास्वपाका सभापति रवि लामिछानेसहितका नेताले सोमबार बिहान राष्ट्रपतिलाई भेटेर ३ बुँदे ध्यानाकर्षण पत्र बुझाएको महामन्त्री मुकुल ढकालले जानकारी दिए। उनका अनुसार असोज १० गतेको केन्द्रीय समिति र संसदीय दलको संयुक्त बैठकको निर्णय बमोजिम आज बिहान १० बजे पार्टी सभापति रवि लामिछानेको नेतृत्वमा राष्ट्रपति कार्यलयमा जघन्य अपराधअन्तर्गत फौजदारी कसुरमा सजाय पाएका व्यक्तिलाई संविधान दिवसको दिन माफी दिइनु विधिको शासनको मर्मको बर्खिलाप रहेको भनि राष्ट्रपतिलाई सरकारको ध्यानाकर्षण गराउन अनुरोध गरेको हो। ध्यानाकर्षण पत्रमा संवैधानिक सर्वोच्चता, विधिको शासन र कानुनी राज्यको व्यवहारिक प्रत्याभूतिका लागि र सरकारले राजनीतिक मनशायका साथ गरेका सिफारिस र गलत निर्णयको बोझ राष्ट्रपति जस्तो सम्मानित संस्थामा पर्न नहुने उनीहरुको तर्क छ। जवाफमा पौडेलले मन्त्रिपरिषदले गरेको निर्णयको जस अपसजको भागी सरकार नै हुने बताएका छन्। सरकारले सबै प्रक्रिया पूरा गरेर पठाएको विषयलाई राष्ट्रपतिले इन्कार गर्न सक्ने संवैधानिक व्यवस्था नरहेको उनको भनाई छ।"
पर्साको जनता माविमा सञ्चालित इभेन्ट परियोजनामा व्यापक अनियमितता भएको आरोप,"वीरगन्ज : पर्साको पर्सागढी नगरपालिका  ३ बडनिहारस्थित जनता माध्यमिक विद्यालय प्राविधिक शिक्षालयमा सञ्चालित व्यावसायिक शिक्षा तथा तालिम अभिवृद्धि (इभेन्ट परियोजना) दोस्रोमा :व्यापक आर्थिक अनियमितता भएको आरोप लागेको छ । सीपयुक्त र रोजगारका लागि उपयुक्त जनशक्तिको आपूर्ति बढाउने उद्देश्यका साथ शिक्षा,विज्ञान तथा प्रविधि मन्त्रालयअन्तर्गत रहेको इभेन्ट परियोजनामा जनता माध्यमिक प्राविधिक शिक्षालयमा व्यापक आर्थिक अनियमितता भएको आरोप लागेको हो । इभेन्ट परियोजना मार्फत जनता माध्यमिक प्राविधिक शिक्षालयले विभिन्न चरणमा झन्डै एक करोड २० लाख रुपैयाँ प्राप्त गरेको थियो । त्यो रकम मध्ये अधिकांश रकम विद्यालय व्यवस्थापन समितिका अध्यक्ष, प्रधानाध्यापक र शिक्षालयका संयोजकले खर्च नै नगरी नक्कली बिल, भरपाई पेस गरेर भ्रष्टाचार र अनियमितता गरेको व्यवस्थापन समितिका सदस्य र अभिभावक शिक्षक समितिका सदस्यहरूले नै आरोप लाएका छन् । विद्यालय व्यवस्थापन समितिकी सदस्य जानकी देवीका अनुसार ,इभेन्ट परियोजना दोस्रो मार्फत विद्यालयले प्राप्त गरेको तेस्रो किस्ताको अनुदान रकममा अनियमितता भएको पाइएको हो । तेस्रो किस्तामा विद्यालयले आर्थिक वर्ष २०७९८० मा ६० लाखभन्दा बढी रकम प्राप्त गरेको थियो । विद्यालयमा चलिरहेको प्राविधिक कक्षा सञ्चालनका निमित्त आवश्यक पर्ने मेसिनरी तथा उपकरण खरिद, आवश्यक पूर्वाधार निर्माण, शैक्षिक भ्रमणलगायतका लागि रकम प्राप्त गरेपनि विद्यालय व्यवस्थापन समितिका अध्यक्ष रामायण चौधरीले अनावश्यक खर्च गर्दै रकम सकाएको जानकी देवीको आरोप छ । समितिका अध्यक्ष रामायण चौधरीले विद्यालयका प्रधानाध्यापक मोहन चौधरी र शिक्षालयका संयोजक ताकेश्वर यादवसँग मिलेर रकम खर्च नै नगरी बिल भरपाई मात्र पेस गरेको जानकी देवीले बताइन् । समितिको बैठक समेत नगरी एकलौटी निर्णय गर्दै रकमहरू खर्च भएको उनको कथन छ । हामीसँग समितिका अध्यक्ष र विद्यालयका प्रधानाध्यापकले कुनै सरसल्लाह गरेका छैनन् । आफै जहाँ मन लाग्यो त्यहाँ पैसा खर्च गरेका छन् । थोरैको काम गराएर बढीको भुक्तानी देखाएका छन्, जानकी देवीले भनिन्,भएको काम पनि गुणस्तरहीन छ । शिक्षालयमा पढाउने ६ जना शिक्षकका लागि पोशाक खरिदमा समितिले झन्डै तीन लाख रुपैयाँ खर्च गरेको उनले बताइन । हामीलाई बैठकमा बोलाउँदैनन् । घरमा माइन्यूट ल्याएर हस्ताक्षर गर्न लगाउँछन् । शिक्षकको पोसाक खरिदमा त्यत्रो रकम खर्च कसरी भयो भनेर प्रश्न गर्दा उनीहरूले गोलमटोल जवाफ फर्काउने गरेका छन्,जानकी देवीले भनिन् । माइन्यूटमा हस्ताक्षर गर्न नमानेको खण्डमा समितिका अध्यक्ष रामायण चौधरी र विद्यालयका प्रधानाध्यापक मनोज चौधरीले पैसाको प्रलोभन समेत दिने गरेको उनले बताइन् । त्यस्तै विद्यार्थी शैक्षिक भ्रमणमा कम खर्च भएपनि बढी देखाइएको उनले बताइन् । शैक्षिक भ्रमणको नाममा एक दिनको लागि पोखरा लगेर साढे ७ लाख रुपैयाँ खर्च देखाएका छन्,उनले भनिन्, त्यो शैक्षिक भ्रमण पनि थिएन । एक छिनको लागि फेवा ताल घुमाएर फोटो खिचेर मात्रै फर्काए । २०२२ जनालाई एक दिन पोखरा घुमाउन साढे ७ लाख रुपैयाँ खर्च भएको देखाएका छन् । म स्वयम् त्यो भ्रमणमा थिएँ, त्यस्तो खर्च भएको कहीँ पनि देखिन । यता विद्यालय व्यवस्थापन समितिका अध्यक्ष रामायण चौधरीले भने इभेन्ट परियोजनामा कुनै अनियमितता नभएको दाबी गरे । उनले आफूसँग सबै खर्चको बिल भरपाई रहेको दाबी गर्दै भने, सबै काम भएको छ । कहीँ पनि गल्ती छैन । जहाँ जति खर्च लागेको छ त्यति मात्र देखाइएको छ । बढी देखाउने काम भएको छैन । अनियमितता गरेको प्रमाणित गरे आफूले जस्तो सुकै सजाय भोग्न तयार रहेको उनले बताए । यद्यपि रामायण चौधरीको दाबीलाई समर्थन गर्ने आधारहरू देखिँदैनन् । ६ जना शिक्षकको पोशाक खरिदका लागि ३ लाख रुपैयाँ खर्चको औचित्य पुष्टि गर्न नसकिने अभिभावक वीरेन्द्र चौधरीले बताए । कुन ब्रान्डको कपडा खरिद गरेका होलान् ? नेपाल सरकारले बनाएको मापदण्ड बाहिर गएर पक्कै पनि खरिद गर्न मिल्दैन, तर त्यहाँ एउटा शिक्षकको लागि पोसाक खरिद गर्न झन्डै ५० हजार रुपैयाँ खर्च गरेको देखियो । यसको औचित्य पुष्टि कसरी गर्ने ?, वीरेन्द्र चौधरीले प्रश्न गरे । अभिभावक शिक्षक समितिका अध्यक्ष नन्दलाल चौधरीले पनि इभेन्ट परियोजनाअन्तर्गत भएका कामहरू पनि गुणस्तरहीन रहेको बताए । उनले पनि कम खर्च भएको कामको बढी देखाएर भुक्तानी गरिएको आरोप लगाए। चौधरीले एक वर्षदेखि विद्यालयमा अभिभावक शिक्षक समितिको बैठक समेत नबसेको बताए । व्यवस्थापन समितिका अध्यक्ष र प्रधानाध्यापकलाई पटकपटक आग्रह गर्दा पनि उनीहरूले बैठक नबोलाएको उनको गुनासो छ । विद्यालयमा कस्तो परियोजनाहरू सञ्चालन हुँदै छन् ?, के कति खर्च भयो ?, कस्तो काम भयो ? हामीले सबै जाने अधिकार छ,उनले भने, यसका लागि बैठक बोलाउन आग्रह गर्दा अध्यक्ष र प्रधानाध्यापके आलटाल गर्छन् । म अभिभावक समितिको अध्यक्ष बनेदेखि एउटा बैठक पनि बसेको छैन । पर्सागढी नगरपालिकाका मेयर गोकर्ण पाठकले जनता माध्यमिक विद्यालयमा सञ्चालित इभेन्ट परियोजना बारे आफूलाई कुनै जानकारी नभएको बताए । परियोजनाले नगरपालिकासँग कुनै समन्वय नै नगरी सोझै विद्यालयमा पैसा पठाएकोले आफूलाई यस विषयमा कुनै जानकारी नभएको उनको भनाई छ । यद्यपि स्थानीयहरूले गरेको गुनासोको आधारमा अध्ययन गर्नका आफूले विद्यालयबाट फाइलहरू मगाएको उनले बताए । अहिले अध्ययन गर्ने क्रममै रहेकोले केही भन्न नसकिने उनलले बताए । इभेन्ट परियोजनाका सूचना अधिकारी शिवराज पोखरेलले जनता माध्यमिक विद्यालयमा अनियमितता भएको विषयमा आफूहरू कहाँ गुनासो नआएको बताए । गुनासो नै नआएपछि कारबाही गर्न नसकिने उनको भनाइ छ ।"
भनाभन हुँदा ढुंगा प्रहार गरी हत्या : दुईजना पक्राउ,"काभ्रे : काभ्रेमा दुधलाल थिङ हत्या घटनामा संलग्न दुईजना पक्राउ परेका छन्। थिङको हत्या आरोपमा पक्राउ परेका भक्तपुर चाँगुनारायण नगरपालिका८ का २१ वर्षीय समीर राय र काभ्रे बनेपा नगरपालिका१ बस्ने २२ वर्षीय ईश्वर विकलाई आज बनेपा प्रहरीले सार्वजनिक गरेको हो। इलाका प्रहरी कार्यालय बनेपाका प्रमुख डीएसपी लालध्वज सुवेदीले थिङ हत्या आरोपमा पक्राउ परेकालाई आज सार्वजनिक गरिएको जानकारी दिए। सोमबार बिहान ५५ वर्षीय थिङ मृत अवस्थामा भेटिएका थिए। डीएसपी सुवेदीका अनुसार घटनास्थलमा चप्पल, झोला, कपडा छरिएको अवस्थामा फेला परेको र सडकभन्दा १०० मिटर तल भिरालो स्थानमा घोप्टो परेको अवस्थामा शव भेटिएको थियो। मृतकका छोराले दिएको जाहेरीका आधारमा प्रहरीले राय र विकलाई पक्राउ गरेको हो। उनीहरूले आफूले थिङको हत्या गरेको प्रहरीसमक्ष बयान दिएका छन्। पक्राउ परेका दुवैजनाले मादक पदार्थ सेवन गरी घर फर्किने क्रममा थिङसँग सामान्य भनाभन भएको र आवेगमा आइ ढंगा प्रहार गरी हत्या गरेको स्वीकार गरेको प्रहरीले जनाएको छ। थिङको शव धुलिखेल अस्पताल राखिएको छ ।"
पर्यटन भित्र्याउन कस्सिए अर्घाखाँचीका सरोकारवाला निकाय,"अर्घाखाँची : अर्घाखाँचीमा पर्यटन भित्र्याउन सबै सरोकारवाला निकायहरू एक भएर अगाडि बढ्ने प्रतिबद्धता जाहेर भएको छ। अर्घाखाँचीको सन्धिखर्कमा पर्यटन प्रवर्द्धन विशेष अभियान सञ्चालनका लागि सरोकारवालासँग अन्तरक्रिया कार्यक्रमका सहभागीहरुले जिल्लाका पर्यटकीय स्थलको प्रचारप्रसार गर्न तथा आवश्यक पूर्वाधार निर्माण गर्न स्थानीय सरकार, प्रदेश सरकार र संघीय सरकार तथा सम्पूर्ण सरोकार वाला निकाय एक भएर अगाडि बढ्ने प्रतिबद्धता जाहेर गरेका थिए। लुम्बिनीमा आएका पर्यटक तथा सुपा देउरालीमा आएका पर्यटकलाई कसरी जिल्लाका अन्य स्थानमा पुर्याउन सकिन्छ भन्ने विषयमा व्यापकरूपमा छलफल तथा अन्तरक्रिया कार्यक्रम गरिएको पत्रकार महासंघका अध्यक्ष अशोक खनालले बताए।"
रेसुंगा पार्क सञ्चालनमा आएन,"गुल्मी : गुल्मीको सदरमुकाम तम्घास र जिल्लाभित्रका पर्यटकीय क्षेत्रमा आन्तिरक तथा बाह्य पर्यटकको संख्या बढाउने उदेश्यले गर्जुरामा रेसुंगा पार्क निर्माण गरिएको छ। निमार्ण व्यवसायीले काम सम्पन्न गरे पनि राज्यबाट रकम भुक्तानी नहुदाँ व्यवसायी समस्यामा मात्रै परेका छैनन् पार्क समेत संचालनमा आउन सकेको छैन। निर्माण व्यावसायीले सम्झौता अगावै रेसुंगा पार्क निर्माणको काम सके पनि राज्यबाट भुक्तानी पाउन सकेको छैन। राज्यले भुक्तानीमा चासो नदिँदा न रेसुंगा पार्क सञ्चालनमा आएको छ। न निर्माण व्यावसायीले राज्यलाई नै हस्तान्तरण गरेको छ। आन्तारिक तथा बाह्य पर्यटकको संख्या बढाएर रेसुगां र तम्घास बजार चहलपहल बढाउने रेसुंगा नगरपालिकाले लक्ष्य लिएको छ। तर पार्क संचालनमा नआउँदा पार्क घुम्न पुगेका पर्यटक प्रवेशद्धारको ताला हेरेर फर्कन बाध्य भएको आन्तारिक पर्यटक मणी पाण्डेले गुनासो गरे। पर्यटन पूर्वाधार तथा पर्यटन उपज विकास साझेदारी कार्यक्रम संस्कृति, पर्यटन तथा नागरिक उड्ययन मन्त्रालय र रेसुङ्गा नगरपालिकाको साझेदारीमा पार्क निर्माण गरिएको हो। पार्क क्षेत्र ३ दशमलव ९६ हेक्टर क्षेत्रफलमा फैलिएको छ। पार्कभित्र भ्युटावर, भिरमा पिङ्ग, पाँचवटा पिकनिक ट्रस, फोटोग्राफी जोन, बालबालिकाका लागि प्लेजोन, पिकनिक स्पोर्ट, शौचालय, टिकट काउन्टर लगायतका संरचना निर्माण गरिएको छ। जसले पार्कको सौन्र्दयता बढाएको छ। पार्क बनेर त्यसको अवलोकन गर्न नपाएपछी कुनै अर्थ नरहेको राज्यको लगानी दुरुपयोग भएको कतिको आरोप छ । रेसुंगा नगरपालिका र धुलिखेल अर्जुन न्यु लिजा जेभीबीच २०७८ कात्तिकमा ५करोड ५९ लाख लागतमा २०७९ चैत सम्म निमार्ण सम्पन्न गर्ने सम्झौता भएको थियो । तर कम्पनीले फागुनमै काम सकेको छ। हालसम्म ३ करोड ३० लाख भुक्तानी लिएको छ भने २ करोड २९ लाख भुक्तानी लिन बाँकी रहेको छ। राज्यले भुक्तानी नगर्न सम्म पार्क बन्द र सरकारलाई हस्तान्तरण नगर्ने निर्माण व्यावसायीका प्रतिनिधि बताउँछन्। राज्यले सम्झौता रकम भुक्तानी नगर्दा पर्यटक पार्क अवलोकनबाट बञ्चित मात्रै भएका छैनन् निर्माण व्यावसायी समेत मारमा परेको छ। निर्माणको काम सम्पन्न भएको महिनौं वितिसक्दा समेत पार्क रेसुगां नगरपालिकाले आफ्नो स्वामित्वमा ल्याउन सकेको छैन। पर्यटन मन्त्रालयसँग समन्वय गरेको केही दिनमै निर्माण व्यावसायीलाई भुक्तानी गरेर पार्कको सञ्चालन गर्ने रेसुगां नगरपालिकाका मेयर खिलध्वज पन्थीले बताए।"
प्रेमीसँग मिलेर श्रीमानको हत्या गर्ने भारतीय महिला बारामा पक्राउ,"वीरगन्ज : बाराको पचरौता नगरपालिका वडा नम्बर ६ लक्ष्मीनियामा असोज ९ गते मृत भेटिएका भारतीय नागरिकको हत्या उनकै श्रीमतीको योजनामा भएको खुलेको छ। आफ्ना प्रेमीसँग मिलेर श्रीमानको हत्या गरेको आरोपमा बारा प्रहरीले मृतककी श्रीमतीलाई पक्राउ गरेपछि यो खुलासा भएको हो। बाराको पचरौता नगरपालिका ६ लक्ष्मीनियामा अजितकुमार सिंहको हत्या गरेको आरोपमा प्रहरीले उनकी श्रीमती भारत बिहारको मोतिहारी जिल्ला दर्पा थाना१ सुक्लहिया बस्ने वर्ष २३ को सोनम सहनी सिंहलाई पक्राउ गरेको हो। बाराको सिम्रौनगढबाट भारत भाग्दै गरेको अवस्थामा उनलाई सीमा क्षेत्रबाट पक्राउ गरिएको बारा प्रहरीले जनाएको छ। सोनमले आफ्नो प्रेमीसँग मिलेर अजितको हत्या गरेको प्रहरी अनुसन्धानबाट खुलेको बाराका प्रहरी उपरीक्षक सुरेश काफलेले बताए। सोनम र उनका प्रेमीले मिलेर असोज ९ गते अजितको लक्षिमनियीस्थित नेपालभारतको सीमानाका नजिकै गोली हानी हत्या गरेका थिए। हत्यामा संलग्न रहेका सोनमका प्रेमी भारतको मोतिहारी जिल्ला दर्पा थाना१ सुक्लहिया बस्ने २५ वर्षीय सुजित कुमार सिंह, त्यही ठाउँ निवासी २४ वर्षीय चञ्चल पाण्डे, २२ वर्षीय मनिष कुमार सहनी, २० वर्षीय कामेश्वर सहनी र २० वर्षीय रञ्जित मुखिया फरार रहेको प्रहरी उपरीक्षक काफलेले जानकारी दिए। भारतीय प्रहरीसँगको समन्वयमा फरार रहेकाहरूको खोजी कार्य भइरहेको उनले बताए। प्रहरी उपरीक्षक काफलेका अनुसार सोनमले प्रेमी सुजितसँग योजना बनाएर अजितको हत्या गरेकी थिइन्। भारतीयलाई नेपालमा ल्याएर हत्या गरे पक्राउ नपर्ने भन्ने मनसायले उनीहरूले अन्य आरोपितहरूसँग मिलेर बारा जिल्लाको सीमानाका नजिकै ल्याएर अजितको गोली हानी हत्या गरेका थिए। सोनमले सुजितसँग आफ्नो अवैध सम्बन्ध रहेको प्रहरीलाई बयान दिने क्रममा स्वीकारसमेत गरेको काफलेले बताए। असोज ९ गते सुजितले अजितलाई आफ्नो मोटरसाइकलमा पछाडि बसाएर भारतसँग जोडिएको नेपाली सीमाना लक्ष्मीनियासम्म ल्याएका थिए। त्यहाँ अजितमाथि सुजितले गोली प्रहार गरेका थिए। अर्को मोटरसाइकलमा आएका ३ जना युवकले घटनास्थल रेकी गरेका थिए। अजितको हत्यापश्चात् सुजितले सोनमलाई फोन गरेर काम भएको भन्दै भाग्न आग्रह गरेका थिए। उनी बाराको सिम्रौनगढमा बस्दै आएकी थिइन्। घटनाको कारण प्रेम सम्बन्धमात्र नभई पैसाको लेनदेन पनि रहेको प्रहरी उपरीक्षक काफलेले बताए। सुजित र अजित एउटै आपराधिक समूहका सदस्य हुन्। उनीहरूले करिब तीन वर्ष अगाडि भारतको घोडासहनको एक ठाउँमा सुन लुटपाट गरेका थिए। सुन बिक्री गरेर आएको आठ लाख रुपैयाँ नगदको विषयलाई लिएर उनीहरूबीच लामो समयदेखि विवाद चल्दै आएको थियो। सुन बेचेर उनीहरूले भारतको छौडादानोमा जग्गा प्लटिङमा लगानी गरेका थिए। छौंडादानोको जग्गाको हिस्साबारे विवाद हुँदा सुजितले मृतक पत्नी अर्थात् आफ्नो प्रेमिका सोनमसँग मिलेर हत्या गर्ने योजना बनाएका थिए। पैसाको विषयमा विवाद भएर समूहमा अजित अगाडि बढ्न खोजेपछि उनको हत्या गरिएको अनुसन्धानबाट खुलेको काफ्लेले बताए। त्यही समूह एक वर्षअघि पनि भारतको मोतिहारी जिल्ला दार्पा थाना ग्राम पञ्चायत१४ का उपप्रमुखको हत्यामा समेत संलग्न रहेको खुलेको छ। त्यस्तै सुजितको समूहले एक वर्ष अगाडि बारामा पनि एक जनाको हत्या गरेको खुलेको छ। २०७९ पुस ८ मा भारतीय नागरिक ४४ वर्षीय शिवपुजन यादवलाई पनि यही समूहले गढीमाई नगरपालिका२ स्थित भुतही पुलमा हत्या गरेको थियो। शिवपुजनसँगै मोटरसाइकलमा आएका सुजितले गोली प्रहार गरी उनको हत्या गरेर फरार भएका थिए। उक्त घटना प्रकरणमा प्रहरीले भारत घोडासहनका प्रमोद रामलाई यसअघि नै पक्राउ गरिसकेको छ।"
१४१ जना ज्येष्ठ नागरिकको उपचार,"नुवाकोट : नुवाकोटको देवीघाटमा सोमबार ज्येष्ठ नागरिकको स्वास्थ्य परीक्षण गरिएको छ। स्वास्थ्य परीक्षण गरी आवश्यक औषधि निःशुल्क वितरणसमेत गरिएको छ। ज्येष्ठ नागरिकहरू प्रेरणाको स्रोत र समाजको मार्गदर्शक भएका कारण उनीहरूको विदुर नगरपालिका५ स्थित देवीघाट ज्येष्ठ नागरिक संरक्षण तथा अध्ययन प्रतिष्ठानमा स्वास्थ्य परीक्षण शिविर गरिएको हो। सो अवसरमा प्रतिष्ठानमा रहेका र अन्य ज्येष्ठ नागरिकको स्वास्थ्य परीक्षण गरिएको आयोजक प्रतिष्ठानले जनाएको छ। सो अवसरमा एक सय ४१ जना ज्येष्ठ नागरिकको स्वास्थय परीक्षण गरी आवश्यक औषधि निःशुल्क वितरण गरिएको त्रिशुली अस्पतालका अध्यक्ष राजु पण्डितले जानकारी दिए। उनका अनुसार प्रतिष्ठानमा आश्रित ४५ जनासहित देवीघाट, पिपलटार, फिर्केप, जिलिङ आसपासका एक सय ४१ जना वृद्धवृद्धाको स्वास्थ्य परीक्षण गरिएको हो। शिविरमा त्रिशुली अस्पतालका प्रमुख डा प्रतिक सिंहसहित आठ जना चिकित्सकका साथ २० जनाको स्वास्थय टोलीले वृद्धवृद्धाको स्वास्थ्य परीक्षण गरेको थियो।"
प्यूठानको लालीगुराँस सहकारीमा लुटपाट,बुटवल : प्युठानको एक सहकारीमा तोडफोड गरी नगद चोरी भएको छ। सोमबार मल्लरानी गाउँपालिका३ सालठाँटीमा रहेको लालीगुराँस बचत तथा ऋण सहकारी संस्थाको कार्यालय तोडफोड गरी नगद १ लाख ६० हजार ४ सय रुपैयाँ चोरी भएको हो। भवनको दोस्रो तलाको चेनगेट र चाबी फोरेर चोरी भएको सहकारीका व्यवस्थापक गोविन्द बहादुर अधिकारीले जानकारी दिए। विहान ९ बजेमात्र चोरी भएको खबर आफूले जानकारी पाएको उनले बताए। यो सहकारी चुँजाठाटी क्षेत्रको पहिलो र स्थापित सहकारीको हो। चोरले कार्यालयका सामानहरूमा समेत क्षति पर्याएका छन्। कार्यालयमा नगद दुई लाख बढी रकम भए पनि कागजातसँगै भएकाले एक लाख रुपैयाँ चोरले नदेखेपछि जोगिएको व्यवस्थापक अधिकारीको भनाइ छ। घटनास्थलमा प्रहरी पुगेर अनुसन्धान थालेको छ।
अवैधरूपमा ढुंगा उत्खनन् गर्ने जेसिबी र टिपर नियन्त्रणमा,"तानसेन : सिद्धार्थ राजमार्गको सिद्धबाबा दोभान खण्डमा रातिको समयमा चोरी गरी अवैध तरिकाबाट ढुंगा उत्खनन तथा निकासी गर्ने जेसिबी र टिपरलाई प्रहरी चौकी दोभान पाल्पाले नियन्त्रणमा लिएको छ। सिद्धार्थ राजमार्गको तानसेन बुटवल सडकखण्डअन्तर्गत तिनाउ गाउँपालिका वडा नं ३ हेडबक्स नाग मन्दिर नजिकै जेसिबी प्रयोग गरी अवैधरूपमा ढुंगा उत्खनन गरी टिपरमा लोड गरिरहेको अवस्थामा दोभान प्रहरीले पक्राउ गरी नियन्त्रणमा लिएको हो। अवैधरूपमा ढुंगा चोरी गरी टिपरमा निकासी गर्दै गर्दा दोभानबाट खटिएको प्रहरीले राति अन्दाजी १२ बजेको समयमो पक्राउ गरेको जिल्ला प्रहरी कार्यालय पाल्पाका सूचना अधिकारी प्रहरी नायब उपरीक्षक सुगन्ध श्रेष्ठले बताए। प्रहरीले बाप्र ०१००३ प ९१९४ नम्बरको चेनवाला जेसिबी, प्रदेश ३ ०१०३ क ६७७७ नम्बरको जेसिबी, लु२ख ३६६२ र लु२ख ३९६४ नम्बरको टिप्पर र निजका चालकहरू पक्राउ गरेको छ। प्रहरीले पक्राउ परेका सवारीसाधन तथा चालकलाई तिनाउँ गाउँपालिकामा बुझाएको जनाएको छ। गाउँपालिकामा दुई वटा टिपरधनीले २५२५ हजार रुपैयाँ जरीवाना तिरेर सवारी साधन लगेको तिनाउँ गाउँपालिकाका प्रमुख प्रशासकीय अधिकृत लेखबहादुर बस्नेतले बताए। स्काभेटको विषयमा भने सो क्षेत्रमा योजनाको काम रहेकाले छलफलको क्रममा रहेको प्रमुख प्रशासकीय अधिकृत बस्नेतले बताए। विभिन्न समयमा तिनाउँ गाउँपालिका भित्रका चुरे क्षेत्रमा पटकपटक अवैध उत्खनन गरी चोरी निकासी गर्ने क्रम बढेको छ। प्रहरीले पटकपटक चोरी निकासीमा संलग्नलाई पक्राउ गरेर स्थानीय सरकार लाई बुझाए पनि स्थानीय सरकारले सामान्य जरीवाना काटेर छाड्ने गर्दा चोरी निकासी रोकिएको छैन। समान्य कारवाहीको कारण अवैध उत्खनन तथा चोरी निकासीमा कमी भएको पाइँदैन।"
"फर्मभित्रै पसेर चितुवाले कालिज मार्यो, साढे चार लाखको क्षति","स्याङ्जा : कालीगण्डकी गाउँपालिका५ जैपाते स्थित आशिष दाई बहुद्देश्यीय कृषि फार्ममा चितुवा पसेर करिब २ सय वटा कालिज मारिदिएको छ। बिहान दानापानी दिन जाँदा फर्मभित्रका कालिज मरेको अवस्थामा भेटिएको सञ्चालक आशिष न्यौपानेले बताए। उनले भने,केही मरेका र केही छट्पटाइरहेका अवस्थामा देखेपछि यताउता खोज्दै जाँदा झाडीभित्र चितुवा देखियो।' न्यौपानेले करिब डेढ वर्षदेखि कालिज पालन गर्दै आएका थिए । झण्डैं ४ लाख ५० हजार मूल्य बराबरको क्षति भएको उनले बताए। कालिजको मासु र अण्डा स्वस्थ्यकर मानिन्छन्। अन्य पंक्षीको तुलनामा कालिजको मासु र अण्डा महंगो दाममा बिक्री हुन्छ। कालिज प्रतिकेजी ३ हजार रुपैयाँ र प्रति गोटा अण्डा सय रुपैयाँसम्म बिक्री हुँदै आएको न्योपानेको भनाइ छ। करिब ४ रोपनी क्षेत्रफलमा सञ्चालित फर्ममा झण्डै १७ लाख रुपैयाँ लगानी गरेको बताए।"
"गौशालामा एक व्यक्तिमाथि धारिलो हतियार प्रहार, घटनास्थलमा पेस्तोल भेटियो","काठमाडौं : काठमाडौंको गौशालामा एकजनामाथि आक्रमण भएको छ। बारा कलैया नगरपालिकाका २१ घर भइ हाल कोटेश्वर बस्ने ३८ वर्षीय साविर हुसेनमाथि काठमाडौं महानगरपालिका९ तिलगंगा नजिकै आक्रमण भएको हो। घटनास्थलबाट पेस्तोल भेटिएको प्रहरीले जनाएको छ। हुसेनमाथि सोमबार बिहान ११ : ५५ बजेतिर आक्रमण भएको उपत्यका प्रहरी कार्यालय रानीपोखरीका प्रवक्ता दिनेश मैनालीले जानकारी दिए। मैनालीले अन्नपूर्णलाई भने, '३८ वर्षीय हुसेनमाथि धारिलो हतियार प्रहार भएको हो। घटनाबारे थप अनुसन्धान भइरहेको छ।' घाइते हुसेनको सिनामंगलस्थल काठमाडौं मेडिकल कलेजमा उपचार भइरहेको छ। उनको तीघ्रा र ढाडमा चोट लागेको छ। आक्रमण गर्ने व्यक्ति फरार रहेकाले प्रहरीले खोजि गरिरहेको छ।"
"पोखराबाट सुर्खेत जाँदै गरेको बस दुर्घटना, १४ जना घाइते",काठमाडौं : पोखराबाट आज बिहान सुर्खेत जाँदै गरेको यात्रुवाहक बस दुर्घटना भएको छ। ग १ ख ८४८५ नम्बरको यात्रुवाहक बस दाङको लमही नगरपालिका४ बगइसोतामा करिब ५ बजेतिर दुर्घटना हुँदा बसमा सवार १४ जना घाइते भएको प्रहरीले जनाएको छ। प्रहरीका अनुसार घाइतेको लमही अस्पतालमा उपचार भइरहेको छ । प्रहरीले बसका चालकलाई नियन्त्रणमा लिएको छ।
काठमाडौंबाट पोखरा उडेका जहाज डाइभर्ट,"पोखरा : काठमाडौंबाट पोखरा उडेका जहाज खराब मौसमका कारण काठमाडौंतिरै डाइभर्ट भएका छन्। खराब मौसमका कारण जहाजहरू पोखरामा अवतरण हुन नसकेका हुन्। पोखरा अन्तर्राष्ट्रिय विमानस्थलका प्रमुख देवचन्द्रलाल कर्णले प्रतिकूल मौसमका कारण भिजिविलिटी कम भएपछि जहाज अवतरण हुन नसकेको जानकारी दिए। विमानस्थलको टेलिफोन सेवा समेत केही समय अवरुद्ध भएको पोखरा विमानस्थलले जनाएको छ। विमान स्थलका प्रमुख कर्णले अन्नपूर्णलाई भने,'पोखरामा पानी परिरहेको छ। खराब मौसमका कारण भिजिविलिटी कम भएपछि जहाज अवतरण हुन सकेका छैनन्। विमानस्थलको टेलिफोन सेवा अवरुद्ध भएको थियो। तर, तत्कालै सञ्चालनमा आइसकेको छ। मौसम खुलेपछि नियमित उडान हुनेछ।' सोमबार बिहान पोखराका लागि उडेका यति एयरलाइन्स र श्री एयरलाइन्सका विमान काठमाडौं फर्काइएको थियो।"
डब्ल्यूएचओेको क्षेत्रीय निर्देशकमा डा आचार्यलाई जिताउने पहल,"डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ। काठमाडौं : अचेल निकै व्यस्त छन्, पाल्पा, भुटुका डा शम्भुप्रसाद आचार्य। नहोऊन् पनि किन ? एक महिनापछि हुन लागेको विश्व स्वास्थ्य संगठन (डब्ल्यूएचओे) को दक्षिणपूर्वी एसिया क्षेत्रको क्षेत्रीय निर्देशकको चुनावी मैदानमा उनी उत्रिएका छन्। भारतको नयाँ दिल्लीमा आगामी कात्तिक १४ (अक्टोबर ३१) निर्वाचन हुँदैछ। उक्त निर्वाचनमा ६ मत पाएमा उनी निर्वाचित हुने छन्। हाम्रो क्षेत्रको मानवीय स्वास्थ्यका लागि आशावादी हुन सकिने धेरै आधारहरू छन, डा आचार्यले अन्नपूर्णसँग भने, मुख्य कुरा त युवासहितको गतिशील जनसंख्या छ। यो जनसंख्यालाई गतिशील र खुसी जीवन दिनुपर्छ। त्यसका लागि स्वस्थता जरुरी छ। एक साताअघि उनी प्रधानमन्त्री पुष्पकमल दाहालसँगै संयुक्त राष्ट्रसंघको महासभामा सहभागी थिए। डब्ल्यूएचओेका महासचिव डाटेड्रोससहित विभिन्न देशका आफ्ना समकक्षीहरूसँग भेटवार्ता गरेर फर्केका छन्। सोही अवसरमा विभिन्न देशका सरकारका प्रतिनिधिहरूसँग उच्चस्तरको संवाद गरेर समर्थन जुटाउने प्रयास भएकाले उनी आशावादी छन्। डाआचार्य भन्छन, यो भेटघाट सकारात्मक छ। म उत्साही छुँ। प्रधानमन्त्री दाहालसहित परराष्ट्रमन्त्री एनपी साउद, परराष्ट्र सचिव भरत पौड्याललगायतले संयुक्त राष्ट्रसंघको ७८औं महासभामा न्युयोर्कमा रहँदा विभिन्न मुलुकका राष्ट्रपतिदेखि प्रतिनिधिसम्मलाई भेटेका थिए। उनीहरूले सोही भेटघाटमा नेपाललाई क्षेत्रीय निर्देशकमा सहयोग गर्न आग्रह गरेका छन्। परराष्ट्रमन्त्री साउदले नेपालको उम्मेदवार डा आचार्यलाई क्षेत्रीय निर्देशकका रूपमा निर्वाचित गर्नका लागि कूटनीतिक तवरबाट काम भइरहेको जनाएका छन्। प्रधानमन्त्री दाहालले त आचार्यलाई नै साथमा लिएर डब्ल्यूएचओेका प्रमुख टेड्रोस गेब्रेयस्ससँग पनि भेटघाट गरेका छन्। यसले डब्ल्यूएचओेका क्षेत्रीय ११ सदस्य राष्ट्रमा स्वास्थ्य क्षेत्रमा प्राविधिक सहयोग र सहकार्य गर्ने काम गर्छ। सदस्यमध्ये म्यान्मारले मत दिन नपाउने भएको छ। सैनिक शासनका कारण संयुक्त राष्ट्र संघमा भाग लिन बञ्चित भएको छ। त्यसैले निर्वाचनमा १० मत खस्नेछ। डब्ल्यूएचओेको दक्षिणपूर्वी एसिया क्षेत्रको स्थापना सन् १९४८ मा भएको छ। संगठनमा विश्वभर रहेका ६ वटा क्षेत्रीय कार्यालय छन ्। जसमध्ये दक्षिण पूर्वी एसिया क्षेत्र पनि एक हो। यो क्षेत्रमा विश्वको एक चौथाइभन्दा बढी जनसंख्या छ। यो कार्यालयले यो क्षेत्रका नेपालसहित भारत, बंगलादेश, भुटान, इन्डोनेसिया, माल्दिभ्स, मियान्मार, श्रीलंका, थाइल्यान्ड, उत्तर कोरिया र टिमोर लेस्टेसहित कुल ११ राष्ट्रलाई समेट्छ। यस क्षेत्रको स्वास्थ्य सम्बद्र्धन गर्ने डा आचार्यको सोंच छ। त्यहीँं सोंच पूरा गर्न क्षेत्रीय निर्देशकमा निर्वाचित हुने उनको लक्ष्य हो। को हुन्, डा आचार्य ? डा आचार्य दिग्गज जनस्वास्थ्य विशेषज्ञ हुन्। डब्ल्यूएचओे मुख्यालयको उच्च पदमा पुग्ने पहिलो नेपाली हुन्। डा आचार्यले अमेरिकाको नर्थ क्यारोलिना विश्वविद्यालयबाट जनस्वास्थ्य, स्वास्थ्य नीति र वित्तीय नीतिमा पीएचडी गरेका छन्। मध्यमवर्गीय परिवारमा जन्मिएका आचार्य आफ्नै बलबुतामा संघर्ष गरी उच्च पदमा पुगेका व्यक्ति हुन्। उनी ४५ मिनेट हिँडेर पाल्पाको कुसुम खोलास्थित भवानी माध्यमिक विद्यालयमा जान्थे। त्यो बेला गाउँमा प्राथमिक स्वास्थ्य संस्था नै थिएन, डा आचार्य स्मरण गर्छन्, सानै उमेरदेखि तल्लो तहमा स्वास्थ्य सेवाको आवश्यकता कस्तो हुनुपर्छ ? भन्ने अनुभव गरेको छुँ। डा आचार्यले परिवार नियोजन संघमा पनि काम गरे। त्यसबेला उनले दुर्गम क्षेत्रमा सामुदायिक स्वास्थ्य कार्यक्रम सञ्चालन गर्दा छलफल गरी स्वास्थ्य सेवाको आवश्यकता बुझे। यसका कारण पनि उनी समाजको तल्लो तहको स्वास्थ्य आवश्यकताबारे पर्याप्त ज्ञान लिएका छन्। हाल डा आचार्य हाल डब्ल्यूएचओेको मुख्यालय जेनेभास्थित कार्यालयको कन्ट्री स्ट्राटजी एन्ड सपोर्ट विभागको निर्देशकमा कार्यरत छन्। उनीसँग जनस्वास्थ्य क्षेत्रमा ३० वर्षको अनुभव छ। उनले नेपालको जनस्वास्थ्य क्षेत्र र विश्व ब्यांकको जागिर हुँदै तीन दशकअघि डब्ल्यूएचओमा प्रवेश गरेका थिए। सन् १९९२ देखि डब्ल्यूएचओका विभिन्न ओहोदामा रहेर निरन्तर काम गर्दै आएका छन्। हाल उनी उक्त संगठनका महानिर्देशक डा टेड्रोस एड्हानम गेहब्रेयसस मताहत निर्देशकका रूपमा कार्य गरिरहेका छन्। उनले नेतृत्व गरिरहेको कन्ट्री स्ट्रेटेजी एन्ड सपोर्ट विभागले डब्ल्यूएचओको कार्यालय रहेका १५२ वटा देशका लागि रणनीतिहरू बनाउने काम गर्छ। यसका साथै महानिर्देशकहरूलाई विभिन्न मुलुकका स्वास्थ्य परिस्थितिबारे अवगत गराउनेदेखि समन्वयको जिम्मेवारी उनको काँधमा छ। डा आचार्य नेतृत्वसीप र कूटनीतिक सुझबुझमा पनि अब्बल छन्। डब्ल्यूएचओेको तर्फबाट संयुक्त राष्ट्र संघ र अन्य विभिन्न संघसंस्थाहरूका उच्चस्तरीय समितिहरूमा पनि सफल नेतृत्व गरेका छन्। उनलाई दुई जना संयुक्त राष्ट्रसंघका महासचिवद्वय बान्कि मुन र एन्टिनियो गुटरेजले यूएन सिस्टम स्टाफ कलेजको बोर्ड अफ गभर्नर्समा पनि नियुक्त गरेका थिए। तीन वर्ष सो पदमा काम गरेको अनुभव छ। उनले डब्ल्यूएचओेसँग मिलेर जनस्वास्थ्यको क्षेत्रमा धेरै काम गरिसकेका छन्। लामो समय जनस्वास्थ्यमा देश र विदेशमा काम गरेका आचार्यलाई क्षेत्रीय निर्देशकका लागि अब्बल व्यक्ति मानिन्छन्। सरकारले पनि क्षेत्रीय निर्देशकमा आचार्यलाई जिताउने गरी गृहकार्य गरिरहेको छ। नेपाललाई चार मुलुकहरूले मत दिने प्रतिबद्धता जनाइसकेका छन। थप दुई मतकालागि अन्य सदस्य राष्ट्रसँग कूटनीतिक वार्ता भइरहेको कूटनीतिक स्रोतले जनाएको छ। सार्वजनिक मञ्चमा हुने छ बहस निर्वाचन अघि दुई जना उम्मेदवारबीच सार्वजनिक बहस हुनेछ। त्यसको अहिलेसम्म मिति तय भएको छैन। बहसमा सदस्य राष्ट्रका प्रतिनिधिले जिज्ञासा राख्ने छन्। त्यस बहस दुवै उम्मेदवारका लागि कोसेढुंगा सावित हुने छ। सदस्य राष्ट्रका प्रतिनिधिले कसलाई मतदान गर्ने भन्ने निर्णय गर्ने आधारशीला हुन्। त्यस्तै निर्वाचनको हुनुअघि सदस्य राष्ट्रका हेड अफ डेलिगेसन (स्वास्थ्यमन्त्री)बाट दुवै उम्मेदवारको अन्तर्वार्ता लिइने छ। सार्वजनिक बहस र अन्तर्वार्ताबाट डा आचार्यको लामो अनुभव र दक्षता प्रस्फुटन हुने अपेक्षा गरिएको परराष्ट्र मन्त्रालयले जनाएको छ। १० मतमध्ये नेपाललाई निर्वाचित हुन ६ मत आवश्यक छ। त्यसैका लागि नेपालले गृहकार्य गरिरहेको छ। डा आचार्यले नेपाल, एसियाका विभिन्न क्षेत्र र विश्वस्तरमा समेत स्वास्थ्य क्षेत्रमा नीति, रणनीति, बहुपक्षीय सहकार्य र अन्तर्राष्ट्रिय रूपमा सुधारका काम गर्दै आइरहेका छन्। यसअघि डब्ल्यूएचओेबाट निर्देशकका रूपमा नेपाललाई सहयोग गर्ने र यूएनको प्रणालीसँग सहकार्य गर्ने काम गरिसकेका छन्। अन्तर्राष्ट्रिय सञ्चारमाध्यमले डा आचार्य नै क्षेत्रीय निर्देशकका लागि उपयुक्त उम्मेदवार जनाएका छन्। उक्त पदमा काम गर्नका लागि वाजेदसँग पर्याप्त अनुभव र विज्ञता नभएको टिप्पणी गरेका छन्। भारतको भरोसा अहिले क्षेत्रीय निर्देशकमा भारतका डा पुनम खेत्रपाल सिंह छिन्। नेपालले यसअघि लगातार दुई पटकसम्म भारतलाई निर्वाचित गराउन मत दिएको थियो। अहिले भारतले मत दिन्छ कि दिँदैन त्यो प्रतीक्षाको विषय बनेको छ। नेपालकै सहयोगमा लगातार दुईदुई पटक भारतले क्षेत्री निर्देशक बन्ने मौका पाएको हो। यसअघि भारतको आग्रह नेपालले मानेको थियो। यसपटक नेपाललाई भारतले सहयोग गर्छ भन्नेमा नेपाल विस्वस्त छ। त्यसकालागि अक्टोबर ३० देखि नोभेम्बर २ सम्म हुने क्षेत्रीय समिति बैठकमा कुर्नुपर्ने छ। कमजोर प्रतिस्पर्धी डाआचार्यको प्रतिस्पर्धी हुन, बंगलादेशकी साइमा वाजेद। वाजेद बंगलादेशी प्रधानमन्त्री शेख हसिनाकी छोरी हुन् । उनले क्लिनिकल साइकोलोजीमा एमएस्सी गरेकी छिन्। उनीसँग स्कुल साइकोलोजिस्टको शैक्षिक योग्यता पनि जनस्वास्थ्य क्षेत्रसँग अमिल्दो छ। उनले विगतमा अटिजममा वकालत गर्दै आएकी थिइन्। जनस्वास्थ्य क्षेत्रमा वाजेदको अनुभव सीमित छ। उच्चतहसँगको सहकार्य र नेतृत्वको अनुभव छैन। उनलाई बंगलादेशी विश्वविद्यालयले मानार्थ विद्यावारिधि प्रदान गरेको थियो। जुन विश्वविद्यालय उनको हजुरबुवाको नाममा स्थापित छ। उनका जनस्वास्थ्य क्षेत्रको पोजिसन मानार्थ हुन्। ती मानार्थ पोजिसन आमाको आडमा पाएको अन्तर्राष्ट्रिय जर्नलले जनाएका छन्। छोरी वाजेदलाई जिताउन बंगलादेशी प्रधानमन्त्री हसिना लागिपरेकी छिन्। हरेक कार्यक्रममा छोरीलाई नै लिएर हिँडिरहेकी छन्। भारतले नोभेम्बर दोस्रो साता नयाँदिल्लीमा जी२० शिखर सम्मेलन गर्दा पनि छोरी वाजेदलाई लिएर पुगेकी थिइन्। विश्वव्यापी शिखर सम्मेलनहरूमा वाजेदको प्रचारलाई लिएर डब्ल्यूएचओको आचार संहिताको उल्लंघन गरेको टिप्पणीसमेत गरिएको छ। वाजेदको उम्मेदवारीलाई परिवारवादसँग जोडिएको छ। प्रधानमन्त्रीकै छोरी भएका आधारमा मनोनयन गरिएको र जनस्वास्थ्यका साथै प्रशासनिक अनुभव पर्याप्त नभएको टिप्पणी अन्तर्राष्ट्रिय सञ्चारमाध्यमले गरिरहेका छन्। हावर्ड मेडिकल स्कुल (बोस्टन)का ग्लोबल हेल्थ, सोसल मेडिसिनका प्रोफेसर सलमान केशवजी टिप्पणी गरेका छन,डब्ल्यूएचओे क्षेत्रीय निर्देशकको रूपमा छनौट गरिएको व्यक्ति चिकित्सा र जनस्वास्थ्यमा उन्नत प्रशिक्षण प्राप्त हुनुपर्छ। नेतृत्वको प्रदर्शनको गरेको अभिलेख हुनुपर्छ। वाजेदको उम्मेदवारीले परिवारवाद (नेपोटिजम) लाई प्रश्रय दिने जनस्वास्थ्यविद्को तर्क छ। डब्ल्यूएचओेको प्रतिष्ठा कमजोर हुनु दिनुहुँदैन, जनस्वास्थ्यविद्को तर्क छ, राजनीतिको भूमिका आफ्नो ठाउँमा हुन्छ, तर, डब्ल्यूएचओेको क्षेत्रीय निर्देशक हुने व्यक्तिको भूमिका प्राविधिक किसिमको हो। शेख हसिनाले छोरीका लागि कडा ढंगले प्रस्तुत भइरहेकी छिन्। द ल्यान्सेट आर्टिकलमा टाल्हाबुर्कीले वाजेदको उम्मेदवारीको प्रश्न उठाएका थिए। सो आर्टिकल बंगलादेशका सहायक प्रोफेसर यासिर अराफातले सामाजिक सञ्जालमा ट्वीट गरेका थिए। त्यसै कारण उनले जागिरबाट हात धुनु परेको छ। हसिना सरकारले उनलाई नोकरीबाट बर्खास्त गरेको छ । डब्ल्यूएचओे, संयुक्त राष्ट्रसंघको विशिष्टीकृत अंग हो। स्वतन्त्रता, समता र अधिकारको संरक्षण गर्ने संस्थामा राजनीतिक हस्तक्षेपको उम्मेदवारीलाई जिताउँदा डब्ल्यूएचओेको साख के होला ? प्रश्न उठेको छ।"
वीरगञ्जबाट काठमाडौं जाँदै गरेको बस हेटौडामा दुर्घटना : ९ जना घाइते,हेटौंडा : हेटौंडा उपमहानगरपालिका १५ स्थित चुरेयामाई नजिक सवारी दुर्घटना हुँदा ९ जना घाइते भएका छन् । सोमबार बिहान पूर्वपश्चिम राजमार्ग सडक खण्डमा आउँदै गरेको प्र२०३००१ ज २११ नं।को विङ्गर र नेपालगञ्जबाट सिन्धुलीतर्फ जाँदै गरेको ना ७ ख १६४३ नंको बस ठक्कर खाइ दुर्घटना हुँदा ९ जना घाइते भएको जिल्ला प्रहरी कार्यालय मकवानपुरले जनाएको छ । दुर्घटनामा परी घाइतेहरूको अहिले हेटौंडा अस्पतालमा उपचार भइरहेको प्रहरीले बताएको छ ।
तातोपानी नाकामा फर्कियो चहलपहल : दैनिक ३० कन्टेनर सामान भित्रिदै,"सिन्धुपाल्चोक : चाडपर्व नजिकिएसँगै चीन जोड्ने उत्तरी तातोपानी नाकाबाट कारोबार बढ्न थालेको छ । नेपाली व्यवसायीले चीनबाट दसैंका लागि आवश्यक सामग्रीको आयात बढाएसँगै भन्सारको कारोबार पनि बढेको हो । तातोपानी भन्सार कार्यालयका प्रमुख दयानन्द केसीले दैनिक सामान बोकेका ३० कन्टेनर भित्रिरहेको जानकारी दिए। 'हामीले अहिले दसैंको सामान बोकेका ३० कन्टेर दैनिक भन्सार जाँचपास गराइरहेका छौं,' तातोपानी भन्सार कार्यालयका प्रमुख केसीले भने,लामो समयपछि नाका सञ्चालनमा आएका कारण पनि यो पटक यो नाकाबाट ठूलो परिमाणमा दसैंका सामान भित्रिरहेका छन् ।नाकाबाट दसैं तिहारलक्षित फलफूल आयातसमेत बढेको छ । तातोपानी नाकामा चहलपहल बढ्न थालेपछि गत वर्षको ६ महिनामा संकलन भएको राजश्व एक महिनामै संकलन भएको भन्सार कार्यालयले जनाएको छ । नाका खुलेयता पछिल्लो हप्तासम्ममा दुई करोड बढी राजश्व संकलन भइसकेको भन्सार कार्यालयका प्रमुख केसीले बताए। नेपाली व्यवसायीले अर्डर गरेको सामग्री सहज तरिकाले भित्रिन थालेपछि नाकामा चिनियाँ सामग्रीको गोदाम नै बनेको छ । जाडोका कपडा, जुत्ता, चप्पल, तिहारका सामानहरू, विद्युतीय सामग्रीहरू चीनबाट आइरहेका छन् । यो दसैंमा तातोपानी नाकाबाट सामान सहजरुपमा आएका छन्,उनले भने,सुख्खा बन्दरगाह भन्सार यार्डमा अझै कन्टेनरहरु जाँचपासको पर्खाइमा छन् । पछिल्लो समय तातोपानीमा आपूर्ति केही सहज भएको भन्सार कार्यालयको दाबी छ । तातोपानी नाका भएर चीनबाट दसैं, तिहारजस्ता ठूला चाडपर्वलक्षित जुत्ता, चप्पल, रेडिमेड कपडा, विद्युतीय समानसहित ऊन तथा सबैभन्दा बढी फलफूल भित्रिएको छ । २०७२ सालको भूकम्पपछि केही वर्ष नाका बन्द नै भयो । कोरोना महामारी फैलिएपछि फेरि नाका असहज बन्यो यसले विगत केही वर्षदेखि दसैंमा सामान नाकामै रोकिँदा व्यापारी र उपभोक्ताले समस्या भोग्नुपरेको थियो । आठ वर्षपछि सार्वधारणका लागि पनि नाका खुला भएपछि यो वर्ष भने नाकाबाट दसैंको सामान आपूर्ति हुन थालेको छ । निर्यात भने ठप्प आयातमा वृद्धि भएपनि निर्यात भने हुन नसकेको भन्सार कार्यलयले जनाएको छ । चिनियाँहरूले एकोहोरो आफ्नो सामान मात्रै बिक्री गर्ने गरेका छन् । नेपालबाट कुनै पनि सामग्री चीनपट्टि लान नदिएको व्यापारीहरु बताउँछन् । यहाँका उत्पादनहरू चीन जान सकेका छैनन्,निर्यातको लागि केही सामग्रीहरु भन्सारमा आएपनि चिनियाँ व्यापारीले लैजान मानेका छैनन,'भोटेकोशी चेम्बर अफ कमर्सका अध्यक्ष फुनु शेर्पाले भने,उनीहरूको मात्रै सामान बिक्री गर्ने चिनियाँ रणनीतिले हामीलाई कुने फाइदा पुगेको छैन । यो विषयमा चिनियाँ अधिकारीसँग गम्भीर छलफल गर्न जरुरी छ । सीमा क्षेत्रमा उत्पादित साग र अर्गानिक निगुरोसमेत चिनियाँ प्रहरीले पारी लान दिँदैनन् । चिनियाँ पर्यटक आगमनमा वृद्धि तातोपानी नाकामा भएर दैनिक ५०६० जना चिनियाँ पर्यटक नेपाल प्रवेश गरिरहेको तातोपानी भन्सार कार्यालयले जनाएको छ । पर्यटकको आगमनमा वृद्धि भएपनि नाका व्यवस्थित हुन नसक्दा समस्या परेको छ । यहाँ कार्यालय पनि व्यवस्थित छैन,आउने जानेको भीड बढिरहेको छ,काम गर्न निक्कै कठिन परिरहेको छ,अध्यागमन कार्यालय कोदारी एक कर्मचारी भन्छन्,मुख्य समस्या विद्युतको छ । विद्युत् नियमित नआउँदा चिनियाँ पर्यटकलाई भिसा इन्ट्री गर्दा घन्टौँ कुराउनुपर्ने बाध्यता छ । मितेरीपुलनजिकै रहेको अध्यागमन कार्यालय कोदारीको आफ्नो भवन छैन । भूकम्पले भत्काएको खण्डहर कोठामा दैनिक काम सञ्चालन गरिएको छ । नाकामा जाँचको तरिका पर्यटक हतोत्साही बनाउने खालको रहेको स्थानीय होटल व्यवसायी शेरबहादुर मगर बताउँछन् । चिनियाँहरू नेपाल आउँदा जाँचको क्रममा सामग्री फालिदिने,अनावश्यक दुःख दिने गरेको हामीले देखिरहेका छौं,उनले भने ।"
मोटरसाइकल चोर्ने दुई युवकलाई स्थानीयले समातेर प्रहरीलाई जिम्मा लगायो,"झापा : मोटरसाइकल चोरी गरेको आरोपमा एक भारतीयसहित दुई युवकलाई स्थानीयले पक्राउ गरी प्रहरीलाई जिम्मा लगाएको छ । मे ११ प ४३०७ नम्बरको सेतो कालो रङको एफजेट मोटरसाइकल चोरी गरेको आरोपमा भद्रपुर नगरपालिका ४ स्थित तारानगरका स्थानीयले सोमबार बिहान ७:१५ बजेतिर ती युवकलाई पक्राउ गरेको हो। पक्राउ पर्नेमा झापा साबिक चकचकी ८ हाल बाह्रदशी गाउँपालिका २ निवासी ३५ वर्षीय जफिर आलम र भारत बिहार किसनगंज जिल्ला शकिनतोतुलगुडी रुईधासा निवासी २९ वर्षीय मोहम्मद जुबेर रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । ती युवकहरूले सडकमा मोटरसाइकल डोराउँदै लगिरहेका थिए । स्थानीय उपेन्द्रनाथ पौडेलले मोटरसाइकल किन डोराएको भन्दै उनीहरूसँग सोधपुछ गरेका थिए । प्रतिउत्तरमा उनीहरूले पेट्रोल सकिएको र सर्भिसिङ गर्नुपर्ने भएकाले मोटरसाइकल बन्द भएर डोराउनु परेको जवाफ फर्काएका थिए । उनीहरूले ग्यारेजमा लानुपर्ने मोटरसाइकल मेची नदीतर्फ लैजान खोजेपछि शङ्का उत्पन्न भयो,स्थानीय पौडेलले भने, त्यसपछि स्थानीय युवाहरूले दुवैजनालाई समातेर प्रहरीलाई जिम्मा लगायो । पक्राउ परेका दुवैजनालाई मोटरसाइकलसहित जिल्ला प्रहरी कार्यालयमा ल्याएको र घटनाको बारेमा थप अनुसन्धान अघि बढाएको डीएसपी रिजालको भनाइ छ । नियन्त्रणमा लिएको मोटरसाइकल इलाम जिल्ला देउमाई नगरपालिका३ बस्ने तारा कुमार राईको छोरा निश्चल राईको रहेको खुलेको छ । निश्चल हाल बिर्तामोड नगरपालिका४ मेघावारिमा डेरा गरी बस्दै आएका छन् । उनकै कोठाबाट सोमबार बिहान ४ बजे मोटरसाइकल चोरी भएको थियो ।"
सय थान वाकिटकी फोन बरामद,राजविराज : सशस्त्र प्रहरी बलले आइतबार सप्तरीको विभिन्न स्थानबाट लाखौं रुपैयाँ बराबरको अवैध समानहरू बरामद गरेको छ। छिन्नमस्ता गाउँपालिका२ मोहनपुरस्थित सीमावर्ती क्षेत्रबाट प्रतिगोटा ९ हजार ५ सय मूल्य पर्ने एक सयवटा पोर्टेबल वाकिटकी हातेफोन बरामद भएको सशस्त्र प्रहरी बल नेपाल नम्बर ६ गणले जनाएको छ। बोर्डर आउट पोस्ट (बीओपी) छिन्नमस्ताबाट खटिएको टोलीले उक्त समानहरू बरामद गरेको जनाएको हो। टाउकोमा बोकी भारतबाट नेपालतर्फ ल्याउँदै गरेको एक कार्टुन वाकीटकी फोन छाडेर भरिया फरार भएको सशस्त्र प्रहरी निरीक्षक समराज खड्काले बताए। जसको भन्सार मूल्य ९ लाख ५० हजार रुपैयाँ रहेको जनाइएको छ। यसैगरी छिन्नमस्ता गाउँपालिका३ गोबिन्दपुरस्थित सीमावर्ती क्षेत्रबाट सप्रनि खड्काको टोलीले भारतबाट नेपालतर्फ ल्याउँदै गरेको तीन बोरा मैदा बरामद गरेको छ। बलान विहुल गाउँपालिका बेल्हीस्थित सीमावर्ती क्षेत्रबाट २ लाख २५ हजार मूल्य बराबरको मोटरसाइकल र प्रिन्टर मेसिनसमेत बरामद भएको सशस्त्र प्रहरीले जनाएको छ। बीओपी बेल्हीबाट खटिएको पैदल गस्ती टोलीले भारतीय बीआर ०७ डब्ल्यू ०४८७ नम्बरको मोटरसाइकलमा राखी भारतबाट अवैध रूपमा नेपालतर्फ ल्याउँदै गरेको प्रिन्टर मेसिन बरामद गरेको हो। सशस्त्र प्रहरीले डाक्नेश्वरी नगरपालिका६ फत्तेपुर नहरस्थित कटैयाबाट कागजपत्र र नम्बर प्लेट नभएको भारतीय मोटरसाइकलसमेत नियन्त्रणमा लिएको छ। सशस्त्र प्रहरीले बरामद समानहरू सप्तरीको तिलाठी गाउँपालिका१ स्थित बेल्ही भन्सार कार्यालयमा बुझाउने तयारी गरिरहेको जनाएको छ।
दाङमा डेङ्गु सङ्क्रमणबाट एकजनाको मृत्यु,घोराही : दाङको राप्ती स्वास्थ्य विज्ञान प्रतिष्ठान घोराहीमा एक पुरुषको डेङ्गु सङ्क्रमणबाट मृत्यु भएको छ । रोल्पा माडी गाउँपालिका२ घर्तीगाउँका ५१ वर्षीय यज्ञबहादुर डाँगीको मृत्यु भएको प्रतिष्ठानका सूचना अधिकारी निशान भट्टराईले राससलाई जानकारी दिए। डाँगीलाई केही समयअघिदेखि स्वास्थ्यमा समस्या देखिए पनि प्रतिष्ठानमा भने आइतबार साँझ उपचारका लागि ल्याइएको थियो । उनको उपचारकै क्रममा सोमबार बिहान मृत्यु भएको हो। डाँगीले श्री कृष्ण माध्यमिक विद्यालय घर्तीगाउँमा अध्यापन गराउँदै आएका थिए।
पितृले आशा गर्ने सोह्रश्राद्ध,"श्राद्ध भनेको के हो ? यो किन गरिन्छ ? श्राद्ध कहिले र कसरी गर्नुपर्छ ? यसबारे सामान्य जानकारी लिई व्यावहारिक रूपमा जीवनमा उतार्ने प्रयास गर्नु जरुरी हुन्छ। प्रत्येक महिनामा सामान्यतया दुई पक्ष पर्छन्। यसमा कृष्णपक्ष र शुक्लपक्ष पर्छन्। तर प्रत्येक वर्ष हिन्दुहरूको महान् चाड दसैं आउनुअघि आश्विन कृष्ण पितृपक्ष आउँछ। यसलाई नै सोह्रश्राद्ध अर्थात् पार्वण श्राद्ध भनिन्छ। बढ्दो आधुनिकता कारण अचेल कतिपय व्यक्तिलाई यी कुरा थाहा नहुन सक्छ। हरेक व्यक्तिको जिम्मेवारी बढ्दै गएकाले आफ्ना संस्कार, मूल्य र मान्यतालाई बिर्सिंदै गइरहेको छ। जबकि समाजबाट सदाचार, संस्कार, नैतिक शिक्षा, असल समाज तथा राष्ट्र निर्माणका लागि नभई नहुने वस्तुको अभाव हुँदै गएको छ। परापूर्वकालदेखि चलिआएका सबै संस्कार पूरा गर्न नसकिएला। तर केही मात्रामा भए पनि आफ्नो धर्म र संस्कृतिलाई जीवित राख्नु प्रत्येक हिन्दुको परमकर्तव्य पनि हो। हामीले आमाबाबुबाट जीवन पाई पालन भई हुर्कने तथा शिक्षा आदि पाउने भएकाले उनीप्रति ऋणी हुन्छौं, हुनुपर्छ। धर्मशास्त्रअनुसार प्रत्येक मान्छेले तीन किसिमका ऋण लागेको हुन्छ, पहिलो देव ऋण, दोस्रो ऋषि ऋण र तेस्रो पितृ ऋण। ऋणबाट छुटकारा पाउन आमाबुवा बाचुञ्जेल उनीहरूका पालनपोषण गर्ने र मृत्युपश्चातसमेत उनीहरूको काजक्रिया गर्ने। त्यसपछि प्रत्येक वर्ष पितृपक्षमा उनीहरूको नाम श्राद्ध गर्नु हाम्रो परम कर्तव्य हो। श्राद्ध भनेको के हो ? यो किन गरिन्छ ? श्राद्ध कहिले र कसरी गर्नुपर्छ ? यी कुरामा विस्तृत अध्ययन गर्न नसके पनि सामान्य जानकारी लिई व्यावहारिक रूपमा जीवनमा उतार्ने प्रयास गर्नु अति जरुरी हुन्छ। श्राद्ध भन्नाले सामान्य अर्थमा बुझ्दा गच्छेअनुसार श्रद्धासाथ गरिने कार्य भन्ने बुझिन्छ। यसमा यति नै गर्नुपर्छ भन्ने हुँदैन। श्रद्धया क्रियतेयत्र त च्छाद्धं परिकीर्तितम् अर्थात् पितृका लागि जो कार्य गरिन्छ, त्यसलाई नै श्राद्ध भनिन्छ। देशकाल पात्रमा श्रद्धाले विधिपूर्वक पितृहरूको नामोच्चारण गरी ब्राह्मणहरूलाई जो दान दिइन्छ, त्यो दानलाई श्राद्ध भनिन्छ। यसबारे के प्रस्ट हुन्छ भने पितृहरूको उद्देश्यले गरिने कार्य श्राद्ध हो। श्रद्धापूर्वक गरिएको पितृ कार्यले पितृ तथा कर्ताको कल्याण हुन्छ। श्राद्ध कर्मको विशेषता भनेको शुद्ध मन्त्र उच्चारणसहित श्राद्ध गर्नु हो। पितृहरूलाई शुद्ध मन्त्र र शुद्ध वाक्य चाहिन्छ भने देवताहरूलाई भाव भए पुग्छ श्राद्धकल्पका अनुसार पनि प्रेत र पितृलाई आफूलाई मन पर्ने वस्तु श्रद्धाले दिनु नै श्राद्ध हो। यस प्रकार पितृहरूको मृततिथिमा गरिने पितृ यज्ञलाई श्राद्ध भनिन्छ। यस प्रकार पितृहरूको मृत तिथिमा गरिने पितृ यज्ञलाई श्राद्ध भनिन्छ। शास्त्रमा श्रद्धा धेरै किसिमका छन्। यसरी भविष्य पुराणमा श्राद्ध १२ वटा उल्लेख गरिएको छ। जुन यस प्रकार छ दिनदिनै गरिने पहिलो नित्य श्राद्ध हो। दोस्रो, वार्षिक एकोदिष्टदी नैमित्तिक श्राद्ध हो। तेस्रो, इच्छा सिद्ध होस् भनी गरिने काम्य श्राद्ध हो। चौथो, विवाह आदि अभ्युदयमा गरिने वृद्धि श्राद्ध हो। पाँचौं, सपिण्डि श्राद्ध हो। छैटौं, पार्वण श्राद्ध हो। सातौं, गोठमा गरिने गोष्ठी श्राद्ध हो। आठौं, पितृ तृप्ति विद्वान्हरूको सुख प्राप्ति र शुद्धिका निम्ति गरिने ब्राह्मण भोजन शुद्धि श्राद्ध हो। नवौंमा सिमान्तोनयन पुंसवन आदि संस्कारका निमित्त गरिने कमांग श्राद्ध हो। दसौं देवताहरूको उद्देश्यले गरिने दैविक श्राद्ध हो भने एघारौं, देशान्तरमा जाँदा घिउले गरिने यात्राश्राद्ध हो। र बाह्रौंमा शरीर स्वस्थ्य होस् भनी गरिने पुष्टिश्राद्ध हो। यस्तैगरी, अर्को पाँच प्रकारको श्राद्ध छ। यो श्राद्ध भने आजकल धेरै आएको देखिन्छ। यसमा प्रथम नित्य हो भने दोस्रो नैमितिक, तेस्रो काम्य, चौथो वृद्धि र पाँचौं पार्वण श्रद्धा हो। आफ्ना पितृहरूलाई वार्षिक रूपमा मृत तिथिमा गरिने श्राद्धलाई एकोदिष्ट श्राद्ध भनिन्छ। यो पितृको मृत महिना पक्ष र तिथि याद गरी गरिन्छ। वर्षको एकपटक पार्वण श्राद्ध गरिन्छ, यसलाई सोह्र श्राद्ध भनिन्छ। प्रत्येक पक्षमा गरिने श्राद्ध हो यो। शास्त्रमा यसलाई पार्वण श्राद्धको नामबाट बुझिन्छ। यसरी पितृहरूको जुन तिथि हो त्यही तिथिमा श्राद्ध गर्नुपर्छ। एक पार्वण श्राद्ध औंसी तिथिमा र आश्विन कृष्ण पक्षमा मृत्यु भएकाको तिथि श्राद्धलाई एक पार्वण श्राद्ध पनि भनिन्छ। यसको साथै श्राद्धका लागि स्थान हेर्ने हो भने पार्वण श्राद्ध घरमै बसेर वा पवित्र तीर्थस्थल, गंगाको तीरमा गएर पनि गर्ने चलन छ। तर घरमै भए पनि श्राद्ध गर्दा भूमिमै गर्नुपर्ने नियम छ। श्राद्धको समयको कुरा गर्ने हो भने पार्वण श्राद्ध अपराह्नमा गर्नुपर्ने शास्त्रमा उल्लेख छ। अतः हिन्दु समाजमा सोह्रश्राद्धको महत्त्व छुट्टै छ। श्राद्ध भनेकै पितृहरूको भक्तिभावपूर्ण उदार गर्ने कार्य हो। नेपाली समाजको सबैभन्दा ठूलो पर्व दसैं र तिहार हो। यो पर्व मनाउनुभन्दा पहिले आआफ्ना पितृहरूलाई आदरसाथ श्रद्धापूर्वक सम्झना गर्नुपर्छ। यसमै सबैको कल्याण हुन्छ। यसकारण परापूर्वकालदेखि नै यो संस्कार चलिरहेको छ। यसरी पितृ पक्षमा बाबुको जुन तिथि हो, त्यही तिथिमा श्राद्ध गर्नुपर्छ। गच्छेअनुसार सकिन्छ भने सोह्र दिनसम्म गर्ने विधान छ। सकिँदैन भने कम्तीमा बुबाको तिथिका दिन अनिवार्य रूपमा श्राद्ध गर्नुपर्छ। श्राद्ध कसरी गर्ने ? श्राद्ध गर्ने अघिल्लो दिनमा कपाल खौरने, लुगा तथा घरको सरसफाइ गर्ने, एक चित्त र भक्त रही ब्रह्मचर्य आदिको नियमको पालना गर्ने। यसै दिनलाई एकछाके अर्थात् हबिसे पनि भनिन्छ। एकछाके भनेको यस दिन अपराह्न पछिमात्र एक छाक खानु पर्छ। श्राद्धका दिन अर्थात् भोलिका लागि ब्राह्मणलाई निमन्त्रण दिने गर्नुपर्छ। दोस्रो दिन अर्थात् श्राद्धका दिनमा शौच स्नान नित्यकर्मादी गरी ब्राह्मणलाई बोलाएर नियमानुसार श्राद्ध आरम्भ गर्नुपर्छ। श्राद्धपछि ब्राह्मण, बन्धुबान्धब, भान्जाभान्जी र छोरीज्वाइँलाई खाना ख्याउने र दानदक्षिणा गर्नुपर्छ। यदि यी सबै कुरा सम्भव हुने स्थिति नरहेमा तर्पण र सिधा दानमात्र गरे पनि हुन्छ। तर तिथि बिर्सने र यो क्रम तोडिन चाहिँ कदापि दिनु हुँदैन। यसर्थ हाम्रो सनातन धर्म र संस्कृतिको जगेर्ना तथा संरक्षण गर्नु सबैको परम कर्तव्य हो।"
"संघीय निजामती विधेयकविरुद्ध कर्मचारी आन्दोलित, माइतीघरमा प्रदर्शन","काठमाडौं : सरकारले ल्याउन लागेको संघीय निजामती विधेयकको विरोध गर्दै स्थानीय तहका कर्मचारीले आन्दोलन सुरू गरेका छन् । संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने भन्दै स्थानीय तह कर्मचारी केन्द्रीय संघर्ष समितिको नेतृत्वमा आन्दोलन सुरू भएको हो । आफ्ना मागका बारेमा ध्यानाकर्षण गराउन संघर्ष समितिले सोमबार काठमाडौंको माइतिघरमा धर्ना दिएका छन् । संघीय निजामती ऐनमा स्थानीय तहका कर्मचारीलाई विभेद गरिएको उनीहरूको आरोप छ । स्थानीय तहको प्रमुख प्रशासकीय अधिकृतको पद स्थानीय सेवाको नै रहने व्यवस्था गरिनु पर्ने,निजामतीको परिभाषाभित्र स्थानीय कर्मचारीलाई पनि समेटिनुपर्ने,संघ,प्रदेश र स्थानीय तहका कर्मचारीलाई कुनै पनि सेवामा प्रवेश गर्दा उमेर हद नलगाउनुपर्ने,अन्तरप्रदेश सरुवाको व्यवस्था ऐनमै राखिनुपर्ने लगायतका आफूहरुको माग रहेको संघर्ष समितिका संयोजकमा दीपक गौतमले बताए। उनले स्थानीय तह कर्मचारी ऐनविहीन हुँदा विभिन्न समस्या आएको र त्यसको नकारात्मक असर परेको भन्दै संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने बताए। माग पूरा नभए बुधबार र बिहीबार काठमाडौंमा बृहत्त प्रदर्शन गर्ने र शुक्रबार देशभर स्थानीय तहका अत्यावश्यक सेवाबाहेकका सबै सेवा ठप्प पार्ने उनीहरुले चेतावनी दिएका छन्। विधेयकको विरोधमा पालिका पालिकामा रहेका कर्मचारीहरूले हातमा कालो पट्टी बाँधेर काम गरिरहेका छन्। संघर्ष समितिले विना सहमति ७५३ स्थानीय तहमा वैज्ञानिक पूर्वानुमानयोग्य चक्रिय प्रणालीमा सरुवा गरिनुपर्ने, जुनसुकै तहमा बहाल रहेको कर्मचारीलाई तिनै तहको विज्ञापनमा उमेर हद नलाग्ने र सेवा अवधि जोडिने व्यवस्था गरिनुपर्ने, स्थानीय सेवाका कर्मचारीलाई ट्रेड युनियनको अधिकार प्रदान गरिनुपर्ने लगायतमा माग समेत अघि सारेका छन् ।"
