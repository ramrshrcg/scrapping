शीर्षक,विवरण
आईपीयुको १४८औँ महासभामा सभामुखले भने : जलवायु परिवर्तनको धेरै ठूलो मार नेपालले सहनु परेको छ,"नेपालको संविधानले नै संयुक्त राष्ट्र संघको बडापत्र, असंलग्नता, शान्तिपूर्ण सहअस्तित्वका पञ्चशीलको सिद्धान्त, अन्तर्राष्ट्रिय कानून र विश्व शान्तिका मूल्यमान्यतामा आधारित अन्तर्राष्ट्रिय सम्बन्ध नीति निर्दिष्ट गरेको छ। काठमाडौं : सभामुख देवराज घिमिरेले नेपालले जलवायु परिवर्तनको धेरै ठूलो मार सहनु परिरहेको बताएका छन्। अन्तर व्यवस्थापिका संघ (आईपीयु)को १४८ औँ महासभामा नेपालको संघीय संसदको तर्फबाट सम्बोधन गर्दै उनले नेपालमा रहेका उच्च हिमालको हिउँ पग्लिने क्रम तीव्र हुँदा पर्यावरण चरम जोखिममा परेको बताएका हुन्। नेपाल आफैँमा अत्यन्त न्यून कार्बन उत्सर्जन गर्ने मुलुक हो। तर नेपालले जलवायु परिवर्तनको धेरै ठूलो मार सहन गर्नुपरिरहेको छ। नेपालमा रहेका उच्च हिमालहरूको हिउँ पग्लिने क्रम तीव्र हुँदा त्यस मुनिका पर्यावरण चरम जोखिममा परेका छन्। यसले समुद्रि सतहको नजिक रहेका खासगरी टापु राष्ट्रहरूलाई पनि जोखिममा पारेको छ।उनले भने,यो गम्भीर खतराबाट प्रभावित सबै राष्ट्रहरूले अन्तर्राष्ट्रिय मञ्चहरूमा एउटै स्वर उठाउनुपर्छ। विश्वव्यापी उष्णता बढाउन बढी योगदान गर्ने मुलुकहरूले यसको प्रभाव बढी भोग्ने मुलुकहरूप्रति गरेका प्रतिबद्धताहरू कार्यान्वयन हुनुपर्छ। अन्तर्राष्ट्रिय सम्बन्धलाई संवाद, वार्ता र अन्य शान्तिपूर्ण माध्यमबाट व्यवस्थापन गरिनु नै कूटनीति भएको टिप्पणी गरे। युद्धमा मोर्चाबन्दी गर्ने र युद्ध अन्त्य गर्ने प्रयोजनका सन्धिहरूबाट सुरुवात भएको कूटनीति आजको युगसम्म आइपुग्दा यसको परिधि निकै बृहत भएको छ। अन्तर्राष्ट्रिय सम्बन्धलाई संवाद, वार्ता र अन्य शान्तिपूर्ण माध्यमबाट व्यवस्थापन गरिनु नै कूटनीति हो।उनले भने,विवादको समयमै निरूपण गर्दै सहकार्य प्रवर्द्धन र साझा हितको बढावा गर्ने कूटनीति मार्फत मात्रै राष्ट्रहरूबीच संवाद, सहकार्य र सम्मानका माध्यमबाट सम्पूर्ण मानवजातिकै अधिकतम कल्याणका लागि अघि बढ्ने सिंगो विश्वको सामूहिक प्रयास सफल हुन सक्छ। उनले वैकल्पिक कूटनीतिका औजारहरूमध्ये संसदीय कूटनीति निकै महत्वपूर्ण औजारको रूपमा विकसित भएको बताए। संसदीय कूटनीति परम्परागत कूटनीतिको पूरक भएको घिमिरेको भनाई छ। संसद आफैँमा लोकतन्त्र र जनमतको उपज हो, तसर्थ संसदीय कूटनीतिले अन्तर्राष्ट्रिय सम्बन्धहरूमा लोकतान्त्रिक आयाम र वैधता थप गर्दछ। यसले जनस्तरमै विश्वास र सद्भाव निर्माण गर्छ।घिमिरेले भने, जनताहरूसँग नजिकको सम्पर्कमा रहिरहने सांसदहरूको कूटनीतिक क्रिया जनताहरूको हित केन्द्रित र जनताबाट समर्थित हुने भएकाले यसले क्षणिक नभई दिगो नतिजा हासिल गर्छ। अन्तर्राष्ट्रिय मामिलाका निर्णय प्रक्रियामा नागरिकका आवाज र आकाङ्क्षा प्रतिबिम्बित हुने सुनिश्चितताका लागि कूटनीतिमा संसदको संलग्नता अपरिहार्य हुन्छ। युद्धमा मोर्चाबन्दी गर्ने र युद्ध अन्त्य गर्ने प्रयोजनका सन्धिहरूबाट सुरुवात भएको कूटनीति आजको युगसम्म आइपुग्दा यसको परिधि निकै बृहत भएको छ। महासभामा नेपाल सदैव शान्ति र सहअस्तित्वको पक्षधर रहँदै आएको उनले जानकारी गराए। ठूला र शक्तिशाली राष्ट्रले साना र कमजोर राष्ट्रको अस्तित्वलाई स्वीकार र सहन गर्न नचाहँदाका दुष्परिणामहरू हामीले इतिहासका अनेक कालखण्डमा भोगिसकेको उनले बताए। सभामुख घिमिरेले भने, असंलग्न आन्दोलनको संस्थापक सदस्य रहेको नेपाल सबै राष्ट्रहरूले एकअर्काको अस्तित्वको सम्मान गर्नुपर्छ भन्नेमा सँधै अडिग छ। नेपालको संविधानले नै संयुक्त राष्ट्र संघको बडापत्र, असंलग्नता, शान्तिपूर्ण सहअस्तित्वका पञ्चशीलको सिद्धान्त, अन्तर्राष्ट्रिय कानून र विश्व शान्तिका मूल्यमान्यतामा आधारित अन्तर्राष्ट्रिय सम्बन्ध नीति निर्दिष्ट गरेको छ। संविधानले अङ्गीकार गरेको यो नीतिलाई नेपालको संघीय संसदले पनि आत्मसात् गरेको छ । समग्रमा हाम्रा संसदीय कूटनीतिका प्रयासहरू सोही नीतिबाटै प्रेरित छन्। सरकारका गतिविधिहरूको निगरानी गर्ने भूमिकामा रहेको संसदले यस्ता स्वेच्छाचारी कदमहरूमा रोक लगाएर अन्तर्राष्ट्रिय समुदायमा शान्ति र समझदारी कायम गर्नुपर्ने उनले बताए। कूटनीतिको कार्यक्षेत्र युद्धको रोकथाम गर्ने वा भइरहेका युद्धको अन्त्य गर्नेमा मात्रै सीमित नभएको बताउँदै घिमिरेले विश्वका ज्वलन्त चुनौतीहरूको सामना गर्न समान चासो भएका मुलुकहरूको सहकार्य र सामूहिक प्रयास अपरिहार्य रहेको उल्लेख गरे।"
सोमबार देशका यी स्थानमा हुने छ वर्षा,"काठमाडौं : सोमबार देशका कोशी, मधेश, बागमती र गण्डकी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहने छ। मौसम पूर्वानुमान महाशाखाका अनुसार कोशी मधेश, बागमती र गण्डकी प्रदेश लगायत देशका पहाडी भूभागका थोरै स्थानहरूमा तथा देशको बाँकी भूभागका एकदुई स्थानमा मेघगर्जन चट्याङसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार राति कोशी, बागमती, मधेश र गण्डकी प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी बागमती मधेश र गण्डकी प्रदेशका थोरै स्थानहरूमा र बाँकी पहाडी भूभागका एक दुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र मधेश प्रदेशका एक दुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
दोलखाको गौरीशंकरमा हेलिप्याड निर्माण,दोलखा : गौरीशंकर गाउँपालिका९ को रोल्वालिङ उपत्यकामा पर्ने विकट ना गाउँ र वेदिङमा हेलिप्याड निर्माण कार्य सम्पन्न भएको छ। ४२ सय मिटरको उचाइमा रहेको अति दुर्गम तथा पर्यटकीय क्षेत्रका रूपमा चिनिने ना गाउँ र वेदिङमा स्थानीय सरकार र जनश्रमदानबाट दुईवटा हेलिप्याड निर्माण गरेको हो। स्थानीय सरकारको पाँच लाख र स्थानीयको जनश्रमदान तथा सर्वदान भन्ने मूल नाराको साथ श्रमदानबाट निर्माण सम्पन्न गरेको गौरीशंकर गाउँपालिका९ का वडाध्यक्ष निमा गेली शेर्पाले बताए। हिमाली भेग नागाउँ प्रशस्त स्रोत साधन छन्। परिचालनका लागि स्थानीय सरकारसँग योजना तथा बजेट सीमित छन्। वस्तुनिष्ठ समस्यालाई बुझेर पनि चाहे जति सम्बोधन गर्न नसकिरहेको अवस्थामा जनताहरूलाई स्थानीय सरकार छ भन्ने महसुस गराउन तत्काल विपत्तिमा उद्धारका निमित्त हेलिप्याड निर्माण गरेको गौरीशंकर गाउँपालिका९ का वडाध्यक्ष निमा गेली शेर्पाले बताए। भूगोलका कारण विभिन्न अप्ठ्याराहरू छन्। वर्षातको समयमा यातायात ठप्प हुने महसुस गरी बिरामी तथा सुत्केरीलाई तत्काल उद्धार गर्नुपर्ने अवस्थामा सहजताका लागि हेलिप्याड निर्माण गरेको अध्यक्ष शेर्पाको भनाइ छ। गौरीशंकर गाउँपालिका९ बेदिङ रोल्वालिङ उपत्यका अति दुर्गम भेगमा कोही बिरामी भए तत्काल अस्पताल लैजानका लागि सडक यातायातको अभाव वर्षाको समयमा समस्या हुने गरेको रोल्वालिङ उपत्यकाका गुम्बा व्यवस्थापन समितिका कोषाध्यक्ष निमा तेञ्जिङ शेर्पाले बाताए। अत्यन्त चिसो मौसमले गर्दा त्यहाँको जीवन कष्टकरपूर्ण छ। ७२ घरपरिवार बसोबास गर्दै आएको नागाउँमा मसिंरदेखि चैतसम्म धेरै हिउँ पर्ने हुँदा त्यहाँका स्थानीय वेदिङमा बसोबासका लागि झर्ने गर्छन्। विश्वको सबैभन्दा ठूलो च्छोरोल्पा हिमताल नजिकैको पर्यटकीय क्षेत्र भएकाले त्यहाँका बासिन्दा होमस्टे र होटल चलाएर जीविकोपाजर्न गर्दै आएका छन्। हेलीप्याड निर्माण भएपछि पर्यटकहरूलाई पनि सहज हुने स्थानीयको भनाई छ।
ठगी गरेको आरोपमा तीन जना पक्राउ,"नुवाकोट : मुगा माला, टल्कने पत्थरलगायतका बहुमुल्य मानिएका वस्तु ठगी गरेको आरोपमा तीन जना पक्राउ परेका छन्। पक्राउ पर्नेमा गोरखा नगरपालिका३ नारेश्वरका २३ वर्षीय अश्विन दानी, भीमसेन थापा गाउँपालिका८ का २५ वर्षीय अर्जुन कुमाल र कपिलवस्तुका इमानसिंह सुनार रहेको जिल्ला प्रहरी कार्यालय नुवाकोटले जनाएको छ। गत फागुन ३० गते मुगा माला र टल्कने पत्थर खरिद गर्न भन्दै उनीहरू नुवाकोटको विदुर नगरपालिका७ महादेवखर्कस्थित चन्द्रबहादुर तामाङको घरमा पुगेका थिए। घरमा पुगेर सामान हेरेछन्, ३५ लाखमा किन्ने फाइनल डिल पनि भएछ, प्रहरी नायव उपरीक्षक खगेन्द्रबहादुर खड्काले भने, तर अन्त्यमा पैसा नदिई सामान लिएर भागेछन्। तामाङले प्रहरीमा उजुरी गरेपछि प्रहरी टोलीले उनीहरूको खोजी कार्य तीव्र पारेको थियो। फोन ट्रयाकका आधारमा उनीहरूकै कोठाबाट तीनै जनालाई पक्राउ गरिएको डीएसपी खड्काले बताए। ठगी भएको उजुरी आएपछि हाम्रै योजनामा तामाङलाई अरु पत्थर पनि छ भन्दै उनीहरूलाई लिन आउनु भनेर बोलाउन लगायौं। त्यही क्रममा हामीले उनीहरूको फोन ट्रयाक गर्दै लोकेसन पत्ता लगायौं, उनले भने। उनीहरूको साथबाट ठगी गरेको मुगा माला चार थान, सि माला दुई थान, आर माला र टल्कने पत्थर नौ थान समेत बरामद भएको डीएसपी खड्काले जानकारी दिए। पक्राउ परेका युवकहरूलाई १० दिन हिरासतमा राखेर अनुसन्धान गर्न नुवाकोट अदालतबाट म्याद थप अनुमति लिइएको छ।"
सडक विस्तारसँगै सुनसान बन्दै गाउँ,"बागलुङ : हिजोआज सडक नपुगेका बस्ती छैनन्। कच्ची भए पनि गाउँमा सडक पुगेपछि दिनदिनै मोटर गाडी गुड्छन्। मोटर गुड्न सडक गाउँसम्म विस्तार भएपछि पहिले हिँड्ने गोरेटो बाटोमा वनमारा पलाउनुका साथै काँडा उम्रिएका छन्। कुनै समय मानिस र वस्तुभाउ हिँड्ने गोरेटो अहिले सुनसान जस्तै बनेका छन्। बागलुङको दुर्गम मानिने ढोरपाटन क्षेत्रमा पनि अहिले धेरै ठाउँमा सडक पुगेको छ। एक दशक अगाडि पर्यटक तथा भक्तजनको घुइँचो हुने फल्लेघरबाट देउरालीसम्मको गोरेटो बाटो अहिले झाडी बन्न थालेको छ। योसँगै जिल्लाका ग्रामीण क्षेत्रमा रहेका सयौँ गोरेटो बन्द हुँदै गएका छन्। ढोरपाटन नगरपालिका९ का वीरबहादुर सुनारले सुविधाले पुराना गोरेटो मासिएको बताए। सडकले धेरै ठाउँका गोरेटोबाटो मासेको भन्दै भएका ठाउँमा पनि कोही नहिँड्ने उनको भनाइ छ। सुनारले पाका पूर्खादेखि हिँड्दै आएका बाटोलाई विकासले ओझेलमा पारेको भन्दै पुराना गोरेटोलाई पदमार्गका रुपमा विकास गर्नुपर्ने बताए। विकासका नाममा जथाभावी सडक निर्माण हुँदा गोरेटोसहित पुराना मौलिक सम्पदासमेत मासिएको उनको भनाइ छ। हाम्रो पालामा मोटर गाडी थिएनन्। अहिलेको जस्तो यति ठूला सडक पनि थिएनन्। बटौली, तानसेन पुगेपछि मात्रै गाडी देख्न पाइन्थ्यो। साँघुरो बाटोमा यात्रा गर्थ्यौँ। उतिबेला हामीहरू हिँडेका बाटो अचेल बन्द छन्, सुनारले भने, कतै मोटरबाटोले पुरिएका, कतै अप्ठ्यारा बनेका छन्। ती गोरेटोहरू प्रयोगविहीन भएका छन्। सरकारले पुरानो बाटोलाई व्यवस्थित पदमार्ग बनाउन सके बाहिरबाट आउने आगन्तुकलाई सहज हुने थियो। तमानखोला गाउँपालिका१ का जितबहादुर घर्तीले मोटरबाटोले मान्छेलाई अल्छि बनाएको बताए। पहिले घण्टौँ लगाएर हिँड्नेहरू अहिले १० मिनेटको दूरीमा पनि गाडी चड्न खोज्ने उनको भनाइ छ। मोटरबाटोले गोरेटोबाटोसँगै कुवा, पोखरी, पानीको मुहान र चौपारी सबै विनाश गरेको घर्तीले बताए। पहिले बजारबाट सामान ढुवानी गर्न घोडा, खच्चड प्रयोग गर्ने गरेको स्मरण गर्दै उनले अहिले गाडीमा ओसारपसार गर्न थालेको बताए। गोरेटोबाटो ग्रामीण जीवनशैलीसँग जोडिएको भए पनि अव्यवस्थित विकासले अस्तित्व नै धरापमा परेको घर्तीको भनाइ छ। मोटरबाटोले धेरै सुविधा ल्याएको छ। दिनभरी हिँडेर पुग्ने ठाउँमा अहिले एक घण्टामै पुर्याउँछ। सामान बोक्ने समस्या अन्त्य भएको छ। यसले अहिले हिँड्ने बानी पनि हटेको छ, उनले भने, हामी सानो हुँदा गाउँमा गारेटो बाटो मात्रै थिए। मान्छेहरू टाढा जानु परे पैदल यात्रा गर्नुपर्थ्यो। अहिले त्यहीँ (तलतिर) जाँदा पनि गाडी चाहिने, जुग जमाना फेरिएपछि गाउँका बाटाघाटा पनि फेरिएका छन्।"
ऐन महरलाई फेरि केन्द्रीय कमिटीमा फर्काइयो,काठमाडौं : नेकपा एमाले ऐन महरलाई फेरि केन्द्रीय सदस्यमा मनोनित गरेको छ। आइतबार बिहान बसेको एमाले केन्द्रीय सचिवालय बैठकले महरलाई पुन: केन्द्रीय सदस्यमा नियुक्त गर्ने निर्णय गरेको हो। उपमहासचिव प्रदीप ज्ञवालीले महरले निष्ठा र इमान्दारिताका साथ काम गर्ने प्रतिवद्धता जनाएपछि केन्द्रीय सदस्यमा मनोनित गरेको जानकारी दिए। यसअघि 'यौनसम्बन्धी विवाद'को अडियो सार्वजनिक भएपछि सचिवालय बैठकले उनलाई बर्खास्त गरेको थियो।
लागुऔषधसहित रुपन्देहीमा तीन युवा पक्राउ,"बुटवल : जिल्ला प्रहरी कार्यालय रुपन्देहीको टोलीले लागुऔषधसहित तीन जना युवाहरूलाई आइतवार पक्राउ गरेको छ। रोहिणी गाउँपालिका३ निवासी १९ वर्षीय अनरजित यादव, सोही ठाउँका १९ वर्षकै आशिष धोवी र सिद्धार्थ नगरपालिका१ का २९ वर्षीय सहदेव हरिजन पक्राउ परेको जिल्ला प्रहरी कार्यालय रुपन्देहीका प्रहरी नायव उपरीक्षक एवं सूचना अधिकारी मनोहर प्रसाद भट्टले जानकारी दिए। पक्राउ परेका युवाहरूको साथबाट ७५ ग्राम ४१० मिलिग्राम ब्राउन सुगर बरामद गरिएको छ। लु ४८ प ८८७ नम्बरको मोटरसाइकल र तीन थान थान मोबाइल समेत बरामद गरिएको भट्टले बताए। उनीहरूलाई जिल्ला अदालत रुपन्देहीमा पेश गरी सात दिनको म्याद थप गरेर आवश्यक अनुसन्धान भइरहेको प्रहरीले जनाएको छ। लागुऔषध नियन्त्रण ऐन, २०३३ बमोजिम कसुरको मात्रा हेरी १० वर्षदेखि १५ वर्षसम्म कैद र ७५ हजारदेखि दुई लाखसम्म जरिवाना हुने कानुनी व्यवस्था छ।"
"डोटीमा माटो खन्ने क्रममा च्यापिएर महिलाको मृत्यु, एक घाइते",डोटी : आज पनि डोटीमा माटो खन्ने क्रममा एक महिलाको मृत्यु भएको छ। शनिबार भएको घटना सेलाउन नपाउँदै घर पोत्ने माटो खन्ने क्रममा आइतबार थप एक महिलाको मृत्यु भएको हो। जिल्ला प्रहरी कार्यालय डोटीका सूचना अधिकारी प्रहरी नायव उपरीक्षक निशान्त श्रीवास्तवका अनुसार आज दिउँसो करिब ३ बजेतिर माटो खन्ने क्रममा पुरिएर आदर्श गाउँपालिका२ कुचेडाकी ६० वर्षीया भागादेवी ओझाको मृत्यु भएको हो। उनीसँगै माटोमा पुरिएकी ५० वर्षीया पार्वती खड्काको भने उद्धार गरिएको प्रहरीले जनाएको छ। घाइतेको जिल्ला अस्पताल डोटीमा उपचार भइरहेको छ। हिजो शनिबार माटो खन्ने क्रममा शिखर नगरपालिका९ की २१ वर्षीया निर्मला रोस्याराको मृत्यु भएको थियो। नयाँ वर्ष नजिकिएसँगै घर पोत्नका लागि रातो तथा कमेरो माटो खन्ने क्रम बढ्दा यस्ता घटना हुन थालेका छन्।
झापामा होली पर्वलाई मर्यादित र सुरक्षित बनाउन ५ सय प्रहरी परिचालन गरिने,"झापा : झापामा होली पर्वलाई मर्यादित र सुरक्षित बनाउन जिल्लाभर ५ सय सुरक्षाकर्मी परिचालित गरिने भएको छ। भोलि सोमबार झापासहित तराईका जिल्लामा हर्षोल्लासका साथ होली पर्व मनाइँदैछ। होलीलाई मित्रवत् पर्वका रुपमा मनाउन जिल्ला प्रहरी कार्यालय झापाले आम जिल्लावासीलाई अपिल गरेको छ। होलीका लागि छुट्टै सुरक्षा रणनीति बनाएको बताउँदै जिल्ला प्रहरी कार्यालय झापाका एसपी मिलन केसीले भने, भोलि बिहानदेखि जिल्लाभर ट्राफिकसहित ५ सय प्रहरी परिचालन हुन्छ। विशेष गरी मादक पदार्थ सेवन गरी मोटरसाइकल चलाउने, हेलमेट नलगाउने र तीन सवार हुने मोटरसाइकलमाथि निगरानी बढाएर तत्काल नियन्त्रणमा लिन जिल्लाभरका इञ्चार्जहरूलाई निर्देशन दिइसकेका छौँ। आज जिल्लाभरका इञ्चार्जहरूलाई प्रहरी कार्यालयमा बोलाएर होली लक्षित सुरक्षा योजनाका बारेमा निर्देशन दिइसकेको उनको भनाई छ। होली मनाउने क्रममा कसैको इच्छा विपरीत बाधा पुग्ने गरी रंग नलगाउन, महिला तथा अपरिचित व्यक्तिहरूको मन्जुरी बिना जबरजस्ती होली खेल्नेलाई पक्राउ गरी कानुन बमोजिम कारबाही गरिने उनले बताए। साथै बालबालिकाहरूलाई होली खेल्ने, खेलाउने र लोला हान्ने कार्यमा प्रयोग नगर्न, घरको छतबाट लोला हान्ने, रंग छ्याप्ने, जथाभाबी लोला हान्दा आपसी झैँझगडा बढाउने र अप्रिय घटनाहरू समेत निम्त्याउन सक्ने तथा लोला लागेर मान्छेहरू घाइते समेत हुन सक्ने हुँदा सभ्य तरिकाले होली मनाउन उनले आग्रह गरेका छन्। होली खेल्ने बाहानमा चोरी, लुटपाट जस्ता घटनाहरू समेत हुन सक्ने भएको हुँदा आफूले बोकेको पर्स, मोबाइल, आफूले लगाएको गरगहना सुरक्षित राख्न प्रहरीले अपिल गरेको छ।"
बुटवलले गर्यो छाडा चौपाया व्यवस्थापन,"बुटवल : बुटवल उपमहानगरपालिकाले छरिएर रहेका छाडा चौपायाको व्यवस्थापन कार्य सुरु गरेको छ। चौपाया व्यवस्थापन गर्न नसकेर उपमहानगरपालिकाले चौतर्फी आलोचना खपिरहेको थियो। वडा नम्बर७ स्थित शिवनगर सामुदायिक वनको गौशालामा पहिलो पटकको अभियानअन्तर्गत करिब चार सय वटा चौपायाहरू लगेर छाडिएको बुटवल उपमहानगरपालिकाका प्रवक्ता शिव रानाले जानकारी दिए। लामो समयपछि चौपाया व्यवस्थापनको काम सुरु गरिएको छ,रानाले भने,छाडा चौपाया बुटवलको प्रमुख समस्या थियो। गृहकार्य गर्दै थियौँ, व्यवस्थापन गर्न केही समय ढिलाइ भएको मात्र हो। उनले बुटवल क्षेत्रमा बढीमा करिब १ हजार ५ सय वटा चौपायाहरू रहेको जानकारी दिए। चैत १६ गते दोस्रो चरणका रुपमा चौपाया गौशाला पुर्याउने योजना बनाएको उनको भनाइ छ। नेपाल प्रहरी, नेपाली सेना, टोल विकास समितिहरू, शसस्त्र प्रहरी, संघसंस्था, स्थानीयवासी लगायतको सहयोगले चौपायाहरूलाई खेदेरै सामुदायिक वनको गौशालामा पुर्याइएको बताए। सडकभरी भएका छाडा चौपायाले पैदलयात्रीदेखि व्यवसायीहरूलाई सास्ती दिइरहेका छन्। चौपायाकै कारण दिनहुँजसो सडक दुर्घटना हुने गरेको ट्राफिक प्रहरीहरू बताउँछन्। चौपाया व्यवस्थापन नहुँदा व्यवसायीको सुरक्षासँगै सडकको सौन्दर्यता र बजार अस्तव्यस्त बनिरहेको बुटवल उद्योग वाणिज्य संघका अध्यक्ष हरीप्रसाद अर्यालले बताए। पूर्व पश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगरसहित अमंरपथ, गोलपार्क, ट्राफिकचोक लगायत क्षेत्रमा छाडा चौपाया छन्।"
बसको ठक्करबाट श्रीमान श्रीमतीको मृत्यु,रौतहट : चन्द्रपुरमा बसको ठक्करबाट श्रीमान श्रीमतीको मृत्यु भएको छ । बागमती सडकखण्डको मंगलपुरमा आइतबार बसको ठक्करबाट चन्द्रपुर१ पौराईका ५६ वर्षीय जगतबहादुर राई र उनकी श्रीमती ५५ वर्षीया धनमाया राईको मृत्यु भएको इलाका प्रहरी कार्यालय चन्द्रनिगाहपुरले जनाएको छ । सर्लाहीतर्फ जाँदै गरेको मे १ ख २५३६ नम्बरको बसले साइकल चढेर जाँदै गरेका राई दाम्पतीलाई ठक्कर दिएपछि टाउकोमा गम्भीर चोट लागेका दुवैलाइ उपचारका लागि चन्द्रनिगाहपुर अस्पताल पुर्याउँदा चिकित्सकले उनीहरुलाई मृत घोषणा गरेको हो। उक्त दुर्घटनापछि स्थानीयले पूर्वपश्चिम राजमार्ग बन्द गरेका थिए।
"सुखी नेपाली, समृद्ध मुलुकको सपना समाजवादबाट मात्र पूरा हुन्छ : पूर्वप्रधानमन्त्री खनाल","काठमाडौं : पूर्वप्रधानमन्त्री झलनाथ खनालले समाजवादमा पुगेर मात्र देशलाई समृद्ध बनाउन सकिने बताएका छन्। काठमाडौंमा आयोजित एक कार्यक्रममा उनले समाजवादमा पुगेर मात्रै देशलाई समृद्ध बनाउन सकिने बताएका हुन्। देशको विकास गर्न र विकृति विसङ्गतिलाई अन्त्य गर्न समाजवाद आवश्यक छ, समाजवाद प्राप्त गरेर मात्रै देशमा शान्ति र समृद्धि ल्याउन सकिन्छ, उनले भने । समाजवादको भविष्यमा पुगेर मात्रै देशलाई समृद्ध मुलुकका रुपमा रुपान्तरण गर्न सकिने उनको भनाइ थियो । नेपाल कम्युनिष्ट पार्टी (एकीकृत समाजवादी) का सम्मानित नेता खनालले सुखी नेपाली, समृद्ध मुलुकको सपना समाजवादबाट मात्र पूरा हुनसक्ने बताए । देशका युवा साम्राज्यवादी, प्रभुत्ववादी र हस्तक्षेपकारी शक्तिका विरुद्ध एकताबद्ध भएर अगाडि बढ्नुपर्ने उनको भनाइ थियो । पूर्वप्रधानमन्त्री खनालले देशभित्रै शोषण, दमन र अत्याचार गर्ने दलाल पूँजीवादी शक्तिका विरुद्ध पनि आम जनता एकताबद्ध हुनुपर्ने उल्लेख गरे। उनले विद्यार्थीलाई उपल्लो निकायसम्म पुगे पनि भ्रष्टाचारमा नलाग्न अनुरोध गरे।  रासस"
प्रदेशलाई ६० र स्थानीय तहलाई ८८ अर्ब समानीकरण अनुदान उपलब्ध गराउन सिफारिस,"काठमाडौं : राष्ट्रिय प्राकृतिक स्रोत तथा वित्त आयोगले आगामी आर्थिक वर्ष २०८१८२ का लागि केन्द्र सरकारबाट प्रदेश र स्थानीय सरकारलाई हस्तान्तरण गरिने वित्तीय समानीकरण अनुदानको रकम निर्धारण गरी सरकारलाई सिफारिस गरेको छ। आगामी आवका लागि प्रदेशलाई ६० अर्ब र स्थानीय तहलाई ८८ अर्ब बराबर वित्तीय समानीकरण अनुदान उपलब्ध गराउन सिफारिस गरिएको आयोगले जनाएको छ। संघीय सञ्चित कोषबाट सरकारले प्रदेश र स्थानीय तहलाई उनीहरूको खर्चको आवश्यकता र राजस्व क्षमताका आधारमा वित्तीय समानीकरण अनुदान वितरण गर्नुपर्ने संवैधानिक व्यवस्था छ। यस्तो अनुदान तय गरी सिफारिस गर्ने जिम्मेवारी राष्ट्रिय प्राकृतिक स्रोत तथा वित्त आयोगको हो। यो अनुदान सिफारिस गर्दा न्यूनतम् अनुदान, सूत्रमा आधारित अनुदान र कार्यसम्पादनमा आधारित अनुदान गरेर तीनवटा शीर्षकमा विभाजन गरिएको आयोगले जनाएको छ। आगामी आर्थिक वर्षका लागि प्रदेशहरूले पाउने गरी सिफारिस गरिएको वित्तीय समानीकरण अनुदानको कुल ६० अर्बमध्ये न्यूनतम समानीकरण अनुदानका रुपमा १५ अर्ब, सूत्रमा आधारित समानीकरण अनुदानका रुपमा ४२ अर्ब ६० करोड र कार्यसम्पादनका आधारमा दुई अर्ब ४० करोड बराबर रहेको आयोगले जनाएको छ। आगामी आर्थिक वर्षका लागि वित्तीय समानीकरण अनुदानतर्फ कोशी प्रदेशलाई आठ अर्ब ९४ करोड ३२ लाख, मधेस प्रदेशलाई सात अर्ब ७९ करोड ९२ लाख, बागमती प्रदेशलाई आठ अर्ब २४ करोड ३४ लाख र गण्डकी प्रदेशलाई सात अर्ब ६३ करोड ८८ लाख बराबर उपलब्ध गराउन सिफारिस गरिएको छ। त्यसैगरी, लुम्बिनी प्रदेशलाई आठ अर्ब २८ करोड ६४ लाख, कर्णाली प्रदेशलाई १० अर्ब ३६ करोड ६३ लाख र सुदूरपश्चिम प्रदेशलाई आठ अर्ब ७२ करोड २७ लाख बराबर वित्तीय समानीकरण अनुदान उपलब्ध गराउन आयोगले सिफारिस गरेको छ। त्यसैगरी, स्थानीय तहलाई आगामी आर्थिक वर्षका लागि वित्तीय समानीकरण अनुदानतर्फ ८८ अर्ब उपलब्ध गराउन सिफारिस गरिएको छ। न्यूनतम समानीकरण अनुदानका रुपमा २६ अर्ब ६८ करोड ५० लाख, सूत्रमा आधारित समानीकरण अनुदानका रुपमा ५७ अर्ब ७९ करोड ५० लाख र कार्यसम्पादन कार्यसम्पादनका आधारमा तीन अर्ब ५२ करोड बराबर उपलब्ध गराउन सिफारिस गरिएको आयोगले जनाएको छ। प्रदेश तथा स्थानीय सरकारहरूले प्राप्त गर्ने न्यूनतम वित्तीय समानीकरण अनुदान कुल वित्तीय समानीकरण अनुदानको क्रमशः २५ प्रतिशत र ३० दशमलव ३२ प्रतिशत हुने गरी हिस्सा निर्धारण गरिएको छ। यसरी न्यूनतम वित्तीय समानीकरण अनुदान सिफारिस गर्दा प्रदेशका हकमा जनसंख्या र क्षेत्रफललाई ५०५० प्रतिशत भार दिई प्रत्येक प्रदेशले प्राप्त गर्ने न्यूनतम अनुदानको हिस्सा निर्धारण गरिएको छ, आयोगको सिफारिसमा भनिएको छ। त्यसैगरी, स्थानीय तहका हकमा न्यूनतम अनुदान सिफारिस गर्दा जनसंख्यालाई मुख्य आधार बनाइएको छ। न्यूनतम अनुदान सिफारिस गर्दा १० हजारभन्दा कम जनसंख्या भएका स्थानीय सरकारलाई दुई करोड ७५ लाख र १० हजारभन्दा बढी तर दुईलाख भन्दा कम जनसंख्या भएका स्थानीय सरकारलाई प्रतिदश हजार जनसंख्या वृद्धिमा २५ लाख अनुदान रकम वृद्धि गरिएको छ, आयोगले भनेको छ, दुई लाखभन्दाबढी जनसंख्या भएका स्थानीय सरकारलाई एकमुष्ठ सात करोड ७५ लाख न्यूनतम समानीकरण अनुदान निर्धारण गरिएको छ। आयोगका अनुसार प्रदेश तथा स्थानीय तहहरूले प्राप्त गर्ने न्यूनतम वित्तीय समानीकरण अनुदान कमशः १५ अर्ब र २६ अर्ब ६८ करोड ५० लाख समेत गरी कुल ४१ अर्ब ६८ करोड ५० लाख निर्धारण गरिएको छ। कुल वित्तीय समानीकरण अनुदानमा न्यूनतम वित्तीय समानीकरण अनुदानको हिस्सा २८ दशमलव १७ प्रतिशत छ। सूत्रमा आधारित वित्तीय समानीकरण अनुदान निर्धारण गर्दा सम्बन्धित प्रदेश तथा स्थानीय तहको मानव विकास सूचकांक, आर्थिकसामाजिक असमानता, पूर्वाधारको अवस्था, राजस्वको अवस्था र खर्चको आवश्यकता तथा राजस्व उठाउन सक्ने क्षमता गरी पाँच वटा शीर्षकमा मूल्यांकन गरिएको आयोगले जनाएको छ। सूत्रमा आधारित वित्तीय समानीकरण अनुदानको रकम प्रदेशलाई ४२ अर्ब ६० करोड र स्थानीय तहलाई ५७ अर्ब ७९ करोड ५० लाख गरी कुल एक खर्ब २९ करोड ५० लाख निर्धारण गरिएको छ। कुल समानीकरण अनुदानमा सूत्रमा आधारित समानीकरण अनुदानको हिस्सा ६७ दशमलव ८३ प्रतिशत रहेको छ। प्रदेश तथा स्थानीय तहले प्राप्त गर्ने कुल वित्तीय समानीकरण अनुदानको चार प्रतिशतले हुन आउने रकम अर्थात् पाँच अर्ब ९२ करोडलाई कार्यसम्पादनमा आधारित वित्तीय समानीकरण अनुदानका रुपमा सिफारिस गरिएको छ। जसमध्ये दुई अर्ब ४० करोड प्रदेशलाई र तीन अर्ब ५२ करोड स्थानीय तहका लागि सिफारिस गरिएको छ।"
आयरल्याण्ड एविरूद्धको सिरिज खेल्न भण्डारीको कप्तानीमा नेपाल एको घोषणा,"काठमाडौं : नेपाल क्रिकेट संघले आयरल्यान्ड्स वुल्भ्सविरूद्धको सिरिज खेल्ने नेपाली ए टिम घोषणा गरेको छ। आइतबार नेपाल क्रिकेट संघले विनोद भण्डारीको कप्तानीमा १५ सदस्यीय टोलीको घोषणा गरेको हो। यस अगाडि सिरिजका लागि क्यानले प्रारम्भिक टिममा बोलाएका खेलाडीबाट नै टी२० र एकदिवसीय सिरिज खेल्ने नेपाल ए टिमको घोषणा गरेको हो। टी२० खेल्ने टिम नेपाल एमा कप्तान भण्डारीसँगै लोकेश बम, देव खनाल, पवन सर्राफ, किरण ठगुन्ना, आरिफ शेख, अर्जुन घर्ती, नारायण जोशी, बशिर अहमद, रसिद खान, सागर ढकाल, बिपिन खत्री, कमल सिंह ऐरी, हेमन्त धामी र विकास आग्री रहेका छन्। त्यसैगरी एकदिवसीय टोलीमा कप्तान भण्डारीसहित अर्जुन कुमाल, देव खनाल, नरेन भट्ट, भीम सार्की, अर्जुन साउद, आरिफ शेख, बशिर अहमद, कमलसिंह ऐरी, शाहब आलम, रन्जित कुमार, रूपेश सिंह, रिजन ढकाल, विकास आग्री र मौसम ढकाल परेका छन्। नेपालको राष्ट्रिय टोलीले सोमबार र मंगलबार आयरल्यान्ड एसँग नै टी२० खेल्न लागेको छ। कीर्तिपुरस्थित त्रिवि क्रिकेट मैदानमा हुने शृंखलामा सिनियर टोलीले आयरल्यान्ड एसँग खेल्न लागेको हो। त्यसपश्चात नेपालएर आयरल्यान्ड्स वुल्भ्सबीच खेल हुनेछ।"
जुवातास खेलिरहेका ३५ जना पक्राउ,काठमाडौं : जुवातास खेलिरहेको अवस्थामा प्रहरीले विभिन्न स्थानबाट ३५ जना पक्राउ गरेको छ। नागार्जुन नगरपालिका१ रानिवनस्थित चिया पसलमा जुवातास खेलिरहेको अवस्थामा काठमाडौं रानिवन बस्ने गोरखा ताकुकोट४ घर भएका ३५ वर्षीय सुजन थापा समेत १३ जनालाई प्रहरीले पक्राउ गरेको छ। प्रहरी वृत्त स्वयम्भूबाट खटिएको प्रहरीले उनीहरूलाई नगद ३७ हजार ८ सय २५ रूपैयाँ र १ बुक ताससहित पक्राउ गरेको हो। यसैगरी नागार्जुन नगरपालिका१ रानिवन सनराइज हाइटस्थित रिता भट्टको घरमा जुवातास खेलिरहेको अवस्थामा सोही ठाउँ बस्ने धादिङ चरौदी घर भएका ३५ वर्षीय रामजी उप्रेती समेत ६ जनालाई शनिबार दिउँसो प्रहरीले पक्राउ गरेको छ। प्रहरी वृत्त स्वयम्भूबाट खटिएको प्रहरीले उनीहरूलाई नगद १ लाख ३२ हजार ५ सय रूपैयाँ र ४ बुक ताससहित पक्राउ गरेको हो। यता पोखरा महानगरपालिका१९ लामाचौरमा ६ जनालाई शनिबार राति प्रहरीले पक्राउ गरेको छ। जिल्ला प्रहरी कार्यालय कास्कीबाट खटिएको प्रहरीले उनीहरूलाई नगद ६५ हजार ६ सय ३० रूपैयाँ र ४ बुक ताससहित पक्राउ गरेको हो। ललितपुर महानगरपालिका१८ नख्खूस्थित रूम्बा खाजा घरमा जुवातास खेलिरहेको अवस्थामा सोही महानगरपालिका४ नख्खु बस्ने धादिङ निलकण्ठ नगरपालिका४ घर भएका ४४ वर्षीय राजेन्द्र बहादुर आलेमगर समेत १० जनालाई शनिबार बेलुकी प्रहरीले पक्राउ गरेको छ। जिल्ला प्रहरी परिसर ललितपुरबाट खटिएको प्रहरीले उनीहरूलाई नगद २ लाख ६ हजार ७ सय २५ रूपैयाँ र २ बुक ताससहित पक्राउ गरेको हो। प्रहरीले घटनाको थप अनुसन्धान गरिरहेको छ।
"रसुवाको धुन्चेमा बजार अनुगमन, अखाद्य वस्तु बेच्ने सप्लायर्सलाई २ लाख जरिवाना","रसुवा : जिल्लामा बजार अनुगमनका क्रममा अखाद्य तथा गुणस्तरहीन वस्तु बेचबिखन गरेको भेटिएपछि व्यापारीलाई २ लाख रुपैयाँसम्म जारिवाना गरिएको छ। प्रदेश स्तरीय जिल्ला बजार अनुगमन समिति तथा अनुगमन निर्देशिका,२०८० (दफा ७) को उपदफा ४ सँग सम्बन्धित अनुगमनमा जिल्ला प्रशासन कार्यालयले बजार अनुगमन सुरु गरेको हो। सदरमुकाममै म्याद सकिएको खाद्य सामग्री बिक्री वितरण भएको गुनासो पछि बजार अनुगमन समितिले व्यवसायी माथि निगरानीका साथ अनुगमन गर्न सुरु गरेको हो। गुनासो पछि धुन्चे बजारस्थित लक्ष्मीराम सप्लायर्सले म्याद गुज्रेको सामग्री बेचेको भेटिएपछि बजार अनुगमन समितिले दुई लाख रुपैयाँ जरिवाना गरेको छ। लक्ष्मीराम सप्लायर्सले साविक फर्मको पुँजी ३ लाख मात्र रहेकोले वर्तमान मुद्रास्फीति र पसलमा भएको सामग्रीहरूको मौज्दात बमोजिम फर्मको पुँजी वृद्धि गर्न समेत निर्देशन दिइएको छ। यसैगरी याङजेन स्टोर, घले किराना पसल, गोसाइँकुण्ड किराना पसल, प्रतिमा किराना पसललाई ५ हजार, रसुवा किराना पसललाई २० हजार, जियाशा कोल्ड स्टोरलाई १० हजार रुपैयाँ जरिवाना गरिएको छ। सहायक प्रमुख जिल्ला अधिकारी गंगालाल योगीको संयोजकत्वमा गोसाइँकुण्ड गाउँपालिका६ धुन्चेबजारमा रहेको खाद्यान्न तथा किराना पसलहरूमा गरिएको अनुगमनका क्रममा उपभोक्ता संरक्षण ऐन २०७५ बमोजिम पसलहरूलाई जरिवाना लगाई म्याद गुज्रिएका खाद्य समान बरामद गरी नष्ट गरिएको हो। अनुगमनका क्रममा दैनिक उपभोग्य वस्तु मिति सकिएका खाद्यान्न सामग्री र म्याद रहेको सामग्री एकै ठाउँमा राखेर बेचेको पाइएपछि जरिवाना गरेको हो। लिची जुस, बिस्कुट, चाउचाउ, स्याम्पु, बियर, चकलेट, अचार, चाउमिन, क्याचप, पेय पदार्थ अन्य विभिन्न खाद्यवस्तुहरू म्याद गुज्रेका सामान जफत गरी नष्ट गरिएको छ। पसलमा मूल्यसूची नराखिएको, लेबलिङ नगरिएका सामान बेचेको समेत पाइएको सहायक प्रमुख जिल्ला अधिकारी योगीले बताए। उत्तरगया, कालिका, टिमुरे, राम्चे, ग्राङ, चिलिमे, भार्खु साथै गोसाइँकुण्ड पदमार्गहरूमा अनुगमन गर्दै धुन्चे बजारमा पनि अनुगमन गरिएको छ। समितिले नौकुण्डका गाउँपालिका विभिन्न क्षेत्रमा सञ्चालित उद्योगहरू, स्याफ्रुवेशी, ठूलोस्याफ्रुलगायत गाउँका होटल र पसलहरूमा पनि गुनासोका आधारमा अनुगमन गरिने अनुगमन समितिका सचिव एबम् उद्योग तथा वाणिज्य कार्यालयका कार्यालय प्रमुख वृहस्पति तामाङले जानकारी दिए।"
होली खेल्ने क्रममा सुनकोशीमा डुबेर तीन बालबालिका बेपत्ता,"उदयपुर : उदयपुरमा होली खेल्ने क्रममा सुनकोशी नदीमा डुबेर तीन बालबालिका बेपत्ता भएका छन्। आइतबार दिउँसो साढे २ बजे होली खेल्न कोशी पुगेका त्रियुगा नगरपालिका१४ साउने बजारका १२ वर्षीय रेखा मगर, ९ वर्षीय रिदम मगर र १२ वर्षीय लोकबहादुर मगर बेपत्ता भएका हुन्। जिल्ला प्रहरी कार्यालय उदयपुरका प्रहरी नायव उपरीक्षक (डीएसपी) हरिनन्दन चौधरीका अनुसार बालबालिकाहरूको समूह होली खेल्दै धाप्लाङघाट पुगेर कोशीमा पौडी खेलेका थिए। ८ जनाको समूहमा रहेका उनीहरूमध्ये तीन जना बेपत्ता र पाँच जनाको स्थानीयले उद्धार गरेको उनले बताए। बेपत्ताको खोजी कार्य भइरहेको प्रहरीले जनाएको छ।"
एमालेले इलाम२ मा सुहाङ नेम्वाङलाई उम्मेदवार बनाउने,काठमाडौं : नेकपा एमालेले इलाम२ को उपनिर्वाचनमा सुहाङ नेम्वाङलाई उम्मेदवार बनाउने निर्णय गरेको छ। आइतबार बिहान बसेको एमालेको केन्द्रीय सचिवालय बैठकले सुहाङलाई पार्टीको तर्फबाट उपनिर्वाचनमा उम्मेदवार बनाउने निर्णय गरेको एमाले उपमहासचिव प्रदीप ज्ञवालीले जानकारी दिए। एमाले नेता सुवास चन्द्र नेम्वाङको निधन भएपछि त्यहाँ उपनिर्वाचन हुन लागेको हो। सुहाङ सुवास नेम्वाङका छोरा हुन्। यसैगरी बैठकले बझाङमा दमनबहादुर भण्डारीलाई उम्मेदवार बनाउने निर्णय गरेको छ। सुदूरपश्चिम प्रदेशका आन्तरिक मामिला तथा कानुन मन्त्री पृथ्वीबहादुर सिंहको निधन भएपछि बझाङ प्रदेश सभा (क) मा उपनिर्वाचन हुन लागेको हो। एमालेका उम्मेद्वारलाई बिजयी गराउन सम्पूर्ण पार्टीपक्ति लाग्ने र अन्य दलहरूलाई पनि उम्मेदवारको पक्षमा समर्थनका लागि अपिल गर्ने निर्णय बैठकले गरेको छ ।
सरकारसँग न्याय माग्दै बेपत्ताका परिवार,"गुलरिया : अन्तर्राष्ट्रिय सत्यको अधिकार दिवसका अवसरमा बर्दियाका द्वन्द्व पीडितहरूले न्याय माग्दै सरकारको ढोका ढक्ढक्याएका छन्। द्वन्द्व पीडित समिति बर्दियाको नेतृत्वमा द्वन्द्वकालीन बेपत्ता व्यक्तिका परिवारले र्याली, धर्ना, कोणसभा एवं अन्तरक्रियामार्फत न्यायसँगै सत्यको अधिकार सुनिश्चितताका लागि सरकारलाई दबाब दिएका हुन्। बर्दियाको गुलरियास्थित मातंगी चोकबाट निस्किएको र्यालीले गणेशमान चोक, जिल्ला प्रशासन कार्यालयको मुलगेट अगाडि हुँदै राधाकृष्ण चोकमा पुगी कोणसभा गरेका छन्। नेपाल रेडक्रस सोसाइटीका अध्यक्ष कृष्ण गौतमले सभालाई सम्बोधन गर्दै द्वन्द्व पीडितहरूलाई न्याय दिन राज्य गम्भीरतापूर्वक लाग्नुपर्ने बताए। त्यस्तै सरकारले सत्य सार्वजनिक नगरी बेपत्ताका परिवारहरू माथि अन्याय गरेको पीडितहरूले बताएका छन्। बर्दियामा २ सय ५० जना बेपत्ता भएको तथ्यांक छ।"
"पाटनमा होली उमंग, कलाकारसँगै विदेशी पनि रंगिए","काठमाडौं : आज फागु पूर्णिमा अर्थात् होली पर्व । आज हिमाली तथा पहाडी जिल्लामा हर्षोल्लासका साथ मनाइँदैछ। काठमाडौंका विभिन्न स्थानमा युवायुवती,बालबालिका तथा विदेशी पर्यटकहरू भेला भएर होली मनाइरहेका छन्। यसै अवसरमा पाटनमा सहभागी भएर सयौंको संख्यामा युवायुवती,वृदवृद्धा,बालबालिका होली मनाइरहेका छन् । होली खेल्न विभिन्न स्थानबाट युवायुवतीहरू आउने क्रम जारी छ। कलाकारहरूको पनि उल्लेख्य सहभागीता रहेको छ। विदेशी पर्यटकहरू पनि होलीमा रमाइ रहेका छन्। पाटनमा एक साताअघि चीर गाडिएको थियो। चीर गाडिएसँगै काठमाडौंमा होलीको चहल पहल बढेको थियो। असत्यमाथि सत्यको विजयको प्रतीक,पारिवारिक एवं सामाजिक एकताको पर्वका रुपमा पनि यो पर्व मनाउने प्रचलन छ । होली एक आपसमा विभिन्न रङ्ग तथा अबीर लगाएर मनाउने चलन छ । फागुन शुक्ल पूर्णिमाका दिनमा पर्ने यो पर्व तराईमा भने सोमबार मनाइँदैछ । आफन्त, साथीभाइ मिलेर रङ, पानी खेलेर खुसी साट्ने होलीपर्वको विशेषता हो । फागु पूर्णिमामा एकापसमा रङ, अबिर दलेर रमाइलोमात्र गरिदैन नाचगान पनि गरिन्छ । हिन्दू धार्मिक कथनअनुसार युवावस्थाका कृष्णले एक दिन झुक्याएर राधाको मुहारमा रङ दलिदिन्छन् । रङ लगाउँदा भागदौड भएछ । यो गतिविधि सबैले रमाइलो मान्न थालेर होलीपर्व मनाउन थालिएको किंवदन्ती छ । अर्को जनश्रुति विष्णुका भक्त प्रह्लादसँग पनि जोडिएको छ । सत्यको विजय र असत्यको नाश भएको उत्सवका रूपमा होलीपर्व मनाइने गरिएको मानिन्छ । होलीपर्वले समाजमा असमानता र विभेद मेटाउन सांस्कृतिक भूमिका खेलेको संस्कृतिविद्हरू बताउँछन्।"
म्याग्दीका १८ पर्यटकीय स्थलमा पूर्वाधार,"बेनी : गण्डकी प्रदेश सरकारले म्याग्दीका १८ पर्यटकीय स्थलमा पूर्वाधार निर्माणको काम थालेको छ। प्रदेश सरकार अन्तर्गतको उद्योग, पर्यटन, वन तथा वातावरण मन्त्रालयले पर्यटन तथा उद्योग कार्यालय मार्फत पर्यटन पूर्वाधार निर्माणका लागि चालु आर्थिक वर्ष २०८०८१ मा एक करोड ५६ लाख रुपैयाँ बजेट विनियोजन गरेको छ। कार्यालयका प्रमुख पोषानाथ शर्माले पर्यटकीय स्थलमा पदमार्ग, रेलिङ, आश्रयस्थल लगायतका पूर्वाधार निर्माणका लागि छनौट भएका योजना कार्यान्वयनलाई तीब्रता दिएको जानकारी दिए। ६ वटा पदमार्ग निर्माण गर्ने योजना सम्पन्न भइसकेको छ, ११ वटा योजना निर्माणाधीन छन्, उनले भने एक वटा योजनाको उपभोक्ता समितिलाई सम्झौताका लागि बोलाएका छौं। पर्यटकीय पूर्वाधारबाट स्थानीयबासीका साथै पर्यटकहरूलाई सहज भएको अन्नपूर्ण गाउँपालिका८ महभिरका देउ बहादुर पुर्जा पुनले बताए। प्रदेश सरकारको १० लाख रुपैयाँ बजेटबाट महरिभदेखि करबाकेली जोड्ने पदमार्ग निर्माणाधीन छ। पर्वतको बासखर्कदेखि महभिर हुँदै करबाकेली जाने भक्तजन तथा पर्यटकलाई झाडी पन्छाएर हिड्नुपर्ने समस्या थियो, उनले भने व्यवस्थित पदमार्ग बनेपछि सुरक्षित र सहज रुपमा यात्रा गर्न पाएका छौं। गाउँभित्रको बाटोलाई पनि ढुंगा बिछ्याएर चिटिक्क पार्न लागेका छौं। चालु आर्थिक वर्षमा १० लाख बजेट विनियोजन भएको सो योजना मार्फत १५ मिटर फराकिलो ७५० मिटर पदमार्ग निर्माण गर्नुपर्नेमा हालसम्म ४५० मिटर निर्माण सकिएको पर्यटन तथा उद्योग कार्यालय म्याग्दीका इञ्जिनियर सुमन बोगटीले बताए। थप ३०० मिटर पदमार्ग निर्माण गर्न बाँकी छ। कार्यालयका अनुसार १०१० लाख रुपैयाँ बजेट विनियोजन भएको धवलागिरि गाउँपालिका७ को ताकमकोट पदमार्ग, बेनी नगरपालिका९ को गलेश्वरकाउलेगौडानेप्टेचौर ढोलथान दरवार र पाँच लाख बजेट विनियोजन भएको मालिका६ को बलौटे दुखूबेसी पदमार्ग योजना निर्माण सकिएको हो। यसैगरी ८८ लाख रुपैयाँ बजेट विनियोजन भएको बेनी नगरपालिकाको डल्ले पीपलदेखि फोहोटेरिठाबोट र रघुगंगा गाउँपालिका२ को अन्नपूर्ण आधारभूत विद्यालयदेखि हवल्दारको चौतारीसम्म पदमार्ग निर्माण योजना सकिएको छ। २० लाख रुपैयाँ बजेट विनियोजन भएको अन्नपूर्ण५ को खोपारालेक पर्यटन पूर्वाधार, १०१० लाख बजेट विनियोजित मालिका गाउँपालिका५ को पन्थोकदेखि मालिका जोड्ने पदमार्ग, मंगला गाउँपालिका३ को चिनाकोट पर्यटकीय पूर्वाधार, रघुगंगा गाउँपालिका४ को दर्मिजादेखि नागिदेवी जोड्ने पदमार्ग, बेनी नगरपालिका५ को ढोल्थान पदमार्ग निर्माण योजना निर्माणाधीन अवस्थामा छन्। पाचपाँच लाख रुपैयाँ बजेट विनियोजन भएको बेनी नगरपालिका१ को परम वैदिक धार्मिक सनातन आश्रम र धवलागिरी गाउँपालिका५ र ६ को भाल श्री छापाछाङ औसी खालीखोला पदमार्गको उपभोक्ता समितिसँग सम्झौता भएको छ। १०१० लाख रुपैयाँ बजेट रहेको बेनी नगरपालिका२ को ज्यामरुककोट मन्दिर संरक्षण, मालिका गाउँपालिका३ को लामखोरीया डाडागाउँ पदमार्ग योजना निर्माणाधीन छन्। पाँचपाँच लाख रुपैयाँ बजेट बिनियोजन भएको मंगला गाउँपालिका५ को शिलखुङचाङ, बेनी नगरपालिका१ को सारेमारेभुवाने पदमार्ग योजनाको सम्झौता भइसकेको छ। पाँच लाख रुपैयाँ बजेट भएको रघुगंगा गाउँपालिका७ को कालिबराह मन्दिर तथा कुण्ड संरक्षण योजनाको उपभोक्ता समितिसँग सम्झौता गर्न बाँकी छ।"
प्रमाणसहित उजुरी परेमा गृहमन्त्रीले राजीनामा दिनुपर्छ : एमाले,"काठमाडौं : नेकपा एमालेले उप्रधानमन्त्री एवं गृहमन्त्री रवि लामिछानेविरुद्ध प्रमाणसहितको उजुरी परेको भए राजीनामा दिनुपर्ने बताएको छ। आइतबार बसेको सचिवालय बैठका निर्णयहरू सार्वजनिक गर्दै उपमहासचिव प्रदीप ज्ञवालीले प्रमाणसहितको उजुरी दर्ता भएमा गृहमन्त्री लामिछानेले राजीनामा दिनुपर्ने बताएका हुन्। उनले गृहमन्त्री लामिछानेमाथि कुनै नियामक निकायमा उजुरी नपरेको दावी गरे। उनले भने,'भोलि कुनै औपचारिक निकायमा प्रमाणसहित उजुरी दर्ता भयो भने हाम्रो पोजिसन त्यही हुनेछ, छानबिनका लागि मार्ग प्रशस्त गरिदिनुपर्छ।' अहिले कांग्रेसले राजनीतिक प्रतिशोध साँध्नका लागि संसदमा अवरोध गरेको उनले दावी गरे। एमालेको अहिलेको एकमात्र ध्यान सुशासन, विकास समृद्धि र जनतामा भरोसा जगाउने विषयमा मात्रै रहेको भन्दै कुनै पदका लागि एमालेले ध्यान नदिने जिकिर गरे। बैठकले रुसको मस्कोमा भएको आतंककारी हमलाको निन्दा र भत्र्सना गर्दै जस्तोसुकै आवरणमा हुने आतंकवादी हमलाको विरोधमा एमाले उत्रने ज्ञवालीले बताए।"
वसन्तपुरमा यसरी मनाइयो फागु पूर्णिमा,"काठमाडौं : काठमाडौंको वसन्तपुरमा आज धुमधामका साथ होली मनाइएको छ। सहरका विभिन्न स्थानबाट आएका कलाकार,युवायुवती,वृद्धवृद्धा तथा बालबालिकाहरू एकअर्कालाई रङ दलेर होली मनाएका हुन्। वसन्तऋतुको आगमनसँगै नेपाल घुम्न आएका विदेशी पर्यटकले होली पर्वलाई हर्षोल्लासका साथ मनाएका छन् । राजधानीको प्रमुख पर्यटकीय गन्तव्य ठमेल, वसन्तपुर, दरबारमार्ग, पाटन, बौद्धलगायत क्षेत्रमा होली मनाइएको छ। वसन्तपुरमा एक साताअघि चीर गाडिएको थियो। चीर गाडिएसँगै काठमाडौंमा होलीको चहल पहल बढेको थियो। असत्यमाथि सत्यको विजयको प्रतीक,पारिवारिक एवं सामाजिक एकताको पर्वका रुपमा पनि यो पर्व मनाउने प्रचलन छ । होली एक आपसमा विभिन्न रङ्ग तथा अबीर लगाएर मनाउने चलन छ । जिल्ला प्रहरी परिसर काठमाडौंले फागु पर्व (होली) लाई सुरक्षित र मर्यादित बनाउन उपत्यकामा कडाइ गरेको छ। होलीलाई लक्षित गरी काठमाडौंमा तीन हजार सुरक्षाकर्मी खटाएको छ।"
मुस्ताङको मार्फा खोलामा चैतमै बहाब उच्च,"जोमसोम : हिउँदयाम सकिएर मनसुन सुरु भएसँगै मुस्ताङको मार्फास्थित मार्फा (राज) खोलाको बहाब उच्च भएको छ। हिउँदमा निकै सानो हुने मार्फा खोला आइतबार दिउँसो खोलाको सतह बढेको हो। राष्ट्रिय गौरवको बेनीजोमसोम राजमार्ग सडकमा पर्ने मार्फा उर्फ राज खोलाको सतह बढेको मार्फाका स्थानीय दिपक लालचनले जानकारी दिए। बर्सेनि साउन र भदौ महिनामा बढ्ने राज खोला यसवर्ष चैत महिनामा बढेको उनले बताए। उनले लेदो र गेग्रानसहित खोलाको सतह वृद्धि भएको जानकारी दिए। यद्यपि अहिले सम्म खोलाले धार परिवर्तन नगरेको स्थानीय लालचनको भनाइ छ। खोलाको सतह बढेपछि जोमसोमबाट बेनी र बेनीबाट जोमसोम आउने सवारीलाई समस्या उत्पन्न भएको बताए। अहिलेसम्म खोला बढे पनि खोलाले धार परिवर्तन गरेको छैन, धार परिवर्तन भयो भने त सवारी साधन तथा पैदलयात्रीलाई आउजाउमा समस्या हुन्छ। मार्फामा राष्ट्रिय गौरवको बेनीजोमसोमकोरला सडक आयोजनाले पक्की पुल निर्माण गरिरहेको छ। मार्फा र छुसाङमा गरी २१ करोड लागतमा पक्की पुल निर्माण गर्न २०७५ सालमा हिमढुङ एण्ड ठोक्कर ईमोटल जेभी कन्टक्सनले आयोजनासँग ठेक्का सम्झौता गरेको थियो। तर, साढे २ वर्षमा सक्नु पर्ने पक्की पुल निर्माण कम्पनीको ढिलासुस्तीले अझै पुल निर्माण हुन सकेको छैन। हाल त्यहाँ ३ स्पानमध्ये २ स्पानको स्ल्याप ढलान भएको छ। आयोजना अन्तर्गत मार्फा खोलामा ३ स्पानको १२० मिटर पक्की पुल निर्माणाधीन अवस्थामा छ। छुसाङमा ३ स्पानकै ९० मिटरको पुल निर्माणाधीन अवस्थामा छ। मुस्ताङको मार्फा खोलामा पक्की पुल निर्माणमा विलम्ब हुँदा त्यहाँ बर्खायाममा सवारी साधनलाई निकै समस्या हुने गरेको छ।"
"पहाडमा होलीको रौनक, मर्यादित हुन प्रशासनको आग्रह","सिन्धुली : सिन्धुली लगायत पहाडी जिल्लामा रङहरुको पर्व होलीको रौनक सुरु भएको छ। आइतबार बिहानैदेखि सिन्धुलीमा विभिन्न संघसंस्था, समुह तथा व्यक्तिहरुको जमघटमा धुमधामका साथ होली पर्व मनाउन थालिएको छ। चिसो मौसम भए पनि सिन्धुलीमाढी लगायत ग्रामीण क्षेत्रहरुमा एक अर्कालाई रंग्याउँदै होली पर्वको अवसरमा सुखद शुभकामना आदन प्रदान भइरहेको छ। असत्यमाथि सत्यको विजय भएको स्मरणमा फागु पूर्णिमाको पहिलो दिन पहाडी जिल्लाहरुमा मनाउने होली पर्व सिन्धुलीमा पनि धुमधामका साथ मनाइएको हो। विभिन्न पहिरनमा सजिएका युवा युवतिदेखि, राजनीतिक दलका नेता, जनप्रतिनीधि, सरकारी कर्मचारी तथा सुरक्षा निकायका प्रमुखसमेत फागु पूर्णिमामा एकअर्कासँग भेट गरेर आफन्तका घरमा गएर होलीको टीका लगाउँदै आशीर्वाद आदानप्रदान गरिरहेका छन्। यस्तै जिल्लाका विभिन्न समुदायले आआफ्ना परम्परा अनुसारको व्यवस्थापनसहित जमघट भएर होली पर्व मनाइरहेका छन्। होलीको दिन ठूलाबाट सानाले आर्शीवाद लिने चलन छ । होलीको पहिलो दिन पहाडी जिल्लाका साथै तराईमा पनि विभिन्न पाहाडी जिल्लाबाट बसाइसराइ गरी आउनेहरूले पनि आआफ्नै ढंगले होली मनाउने गरेका छन्। शिद्धबाबा संचार सहकारी संस्थाद्धार आयोजित होली पर्व विशेष कार्यक्रममा जिल्ला समन्वय समितिकी उपसंयोजक शान्ता कार्कीले होली पर्वलाई संस्कृतिक रंगहरुको पर्वको रुपमा मनाउनुपर्ने बताइन्। उनले नेपालीनेपालीमा आपसी भाइचार, सद्भाव, प्रेमसहितको सुसज्जित सांस्कृतिका रुपमा होलीलाई मनाउन पर्नेमा जोड दिइन्। यसैबीच सिन्धुलीका प्रमुख जिल्ला अधिकारी भरत खनालले होली पर्वलाई मर्यादित रुपमा मनाउन आग्रह गरेका छन्। नेपालीहरुको हरेक चाडपर्वले सामाजिक सद्भाव अभिवृद्धि, आपसी सम्बन्ध र भातृत्व कामय गर्दछ। यस्तो साझा पर्वका रुपमा रहेको होलीमा कसैको इच्छा विपरीत रङ, लोला, पानी तथा अन्य कुनै पनि पदार्थ छ्याप्ने काम गर्नु हुन्न। यस्तो गरेको पाइएमा कानुन अनुसारको कारबाही हुन्छ, खानलले भने। यस्तै होली पर्वको अवसरमा मादक पदार्थ सेवन गरी सवारी चालाउने, सार्वजनिक स्थलमा होहल्ला गर्ने जस्ता कानुन विपरीतका कार्य नगरी शान्ति सुरक्षा कायम गरी फागु पर्व मनाउन समेत प्रशासनले आग्रह गरेको छ। होली पर्वमा हुन सक्ने दुर्घटनालाई लक्षित गर्दै जिल्ला सदरमुकाम तथा जिल्लाका ठुला राजमार्गहरुमा सुरक्षा व्यवस्था कडा बनाईएको सिन्धुलीका प्रहरी प्रमुख विनोद शर्माले जानकारी दिए।"
सुदूरपश्चिममा सुरू भयो होलीको रौनक,"महेन्द्रनगर : सुदूरपश्चिमका हरेक बस्तीमा यतिखेर होलीको रङले एक अर्कालाई रंग्याउँदै लोक भाकामा गाइएका भगवान श्रीकृष्ण र रामलगायतका गाथाले गुञ्जयमान बनेको छ । असत्यमाथि सत्यको विजय उत्सवका रुपमा मनाइने होली पर्व सुदूरपश्चिमका हरेक जिल्लामा पृथक तरिकाले मनाइने गरिन्छ । सुदूरपश्चिममा फागुन शुक्ल एकादशीका दिनबाट पाचँ दिनसम्म होली उल्लासका साथ मनाउने गरिन्छ । कैलाली कञ्चनपुरका रानाथारु समुदायले परम्परागत पहिरनमा होली पर्व मनाउने गरेका छन् भने अन्य पहाडि जिल्लाबाट यहाँ बसाइसराइ गरी आउनेहरूले पनि आआफ्नै ढंगले होली मनाउने गरेका छन् । पूर्वी नेपालमा रङ दलेर होली मनाइने भएपनि सुदूरपश्चिममा श्रीकृष्ण र राम भगवानका गाथा लोक भाकामा गाउँदै एक अर्कामा रङ दलेर होली खेल्ने परम्परा छ । 'होली पर्व हाम्रो संस्कृतिले रंगहरुको पर्वको रुपमा मनाउछौं,'यहाँका स्थानीय ओमकार प्रसाद विष्टले भने,'होलीमा कृष्ण र रामलीला लोकभाकामा गाउने र खेल्ने गरेका छौं,'उनले एकादशीबाट सुरु भएको होली पाँच दिनसम्म गाएर अभिनयका साथ खेल्ने गरेको बताए । उनले पछिल्लो समय सुदूरका पहाडि जिल्लाबाट बसाइसरी कञ्चनपुर पुगेपछि त्यहिको परम्परा अनुसार तराइमा पनि होली मनाउने गरेको बताए । 'हामी दार्चुलाबाट बसाइसरेर कञ्चनपुर आइसकेपछि यहाँ पनि होली खेल्ने गरेका छौं,'उनले भने,'मौलिक रुपमा लोकबाजाका साथमा नाचेर गाएर होली खेल्ने गरेका छौं ।' हिन्दू संस्कृति अनुसार यसको इतिहास त्रेता युगसँग जोडिएको छ । असत्यमाथि सत्यको विजयीका रूपमा मनाइने होलीलाई हिरण्यकस्यपकी बहिनी होलिकालाई दहन गरेको खुसीयालीमा मनाइने परम्परा सुरू भएको जानकार रामदत्त विष्टले बताए । 'पौराणिक समयदेखि नै चलिआएको होलीलाई हामीले पनि निरन्तरता दिँदै आएका छौं,'विष्टले भने,'होलीमा भगवानको गाथा र जनचेतनामुलक सन्देश दिने होली पनि प्रस्तुत गर्ने गरेका छौं ।'उनले पाँच दिनसम्म मनाइने पर्व भेटघाट हुने अवसर पनि बनेको बताए । होलीमा विशेष गरी सुदूरपश्चिमका महिला तथा पुरुषहरुले ढोलक,मादल,मिजुरा, चिम्टा आदि लोक बाजाका साथ विभिन्न किसिमका लोक गाथाहरू अभिनयका साथ प्रस्तुत गर्ने गर्दछन् । यस अवसरमा पौराणिक, धार्मिक,राजनैतिक,सामाजिक तथा प्राकृतिक गाथाहरु प्रस्तुत गर्ने गरिने जानकारहरु बताउँछन् । वर्तमान समयमा पश्चिमा संस्कृतिको आक्रमणमा परेर होली पर्वको मौलिकता हराउन लागेको प्रति पाकापुस्ता चिन्तित बनेका छन् । 'पछिल्लो समय होलीपर्वलाई रंग खेल्ने र डिजेहरुमा मात्रै बजाएर खेल्ने चलन आइरहेको छ यसलाई हटाउनुपर्छ,' स्थानीय केशव विष्टले भने,'होली मौलिक पर्वका रुपमा मात्रै मनाउनुपर्छ ।' होली पर्वको सबैभन्दा ठूलो दिन फागु पूर्णिमामा एकअर्काको घरमा गएर होलीको टीका लगाउँदै आशिर्वाद आदानप्रदान गर्ने गर्दछन् । होलीको दिन ठूलाबाट सानाले आर्शिवाद लिने चलन छ भने घरका सम्पूर्ण परिवार मिलेर होलीलाई विशेष बनाइन्छ ।'"
प्रदेशस्तरीय आइटिएफ तेक्वान्दोको उपाधि सुनसरीलाई,"विराटनगर : छैटौं कोशी प्रदेशस्तरीय आइटिएफ तेक्वान्दो प्रतियोगिताको उपाधि सुनसरीले जितेको छ । कोशी प्रदेश आइटटिएफ तेक्वान्दो संघले आयोजना गरेको प्रतियोगितामा सुनसरी ८ स्वर्ण, ६ रगत र ४ कास्य पदकका साथ सुनसरीले उपाधि जितेको हो । शनिबार सम्पन्न भएको प्रतियोगितामा मोरङ ६ स्वर्ण, ८ रजत र ४ कास्य पदकका साथ दोस्रो र झापा ६ स्वर्ण, ३ रजत र ४ कास्य पदकका साथ तृतीय भएको छ । स्वास्थ्यका लागि खेलकुद,राष्ट्रियताका लागि खेलकुद भन्ने मूल नाराका साथ आयोजित प्रतियोगिताको एकल पुरुष स्पाइरिङतर्फ ४५५० केजी समूहमा सुनसरीका इशान राई प्रथम, मोरङका प्रकाश शर्मा द्वितीय भए । यसैगरी ५१५५ केजी समूहमा पाँचथरका आलोक राई प्रथम, मोरङका संजय खवास दोस्रो, ५६६० केजी समूहमा शौरभ चौधरी प्रथम, झापाका सनम चौधरी दोस्रो, ६१६५ केजी समूहमा सुनसरीका आशिष मगर प्रथम, भोजपुरका दीपक राई दोस्रो, ६५७० केजी समूहमा झापाका प्रितम धिमाल प्रथम, मोरङका लक्ष्मण राजवंशी दोस्रो, ७१७५ केजी समूहमा झापाका अनमोल लिम्बू प्रथम, मोरङका निशान्त भुजेल दोस्रो, ७६ केजी समूहमाथि झापाका श्याम राई प्रथम, भोजपुरका इन्द्रबहादुर बस्नेत दोस्रो भए । त्यस्तै, एकल महिला स्पाइरिङतर्फ ४०४५ केजी समूहमा सुनसरीकी विपना राई प्रथम, मोरङकी विनिशा माझी दोस्रो, ४६५० केजी समूहमा सुनसरीकी करुणा विष्ट प्रथम, मोरङकी सविना मगर दोस्रो, ५१५५ केजी समूहमा मोरङकी अनुश्का धिमाल प्रथम, इलामी दीक्षा आचार्य दोस्रो, ५६६० केजी समूहमा मोरङकी कुशुम राजवंशी प्रथम, इलामकी विनु काङ्वाङ दोस्रो,६१६५ केजी समूहमा सुनसरीकी प्रतिष्ठा कटवाल प्रथम,झापाकी निशा ताजपुरिया दोस्रो,६६ केजी समूहमाथि झापाकी सेङना लिम्बू प्रथम, पाँचथरकी दीक्षा खड्का दोस्रो भइन् । एकल महिला प्याटनतर्फ हरियो पेटमा झापाकी विविसिंह शर्मा प्रथम, सुनसरीकी क्याट्रिना राई दोस्रो, निलो पेटीमा मोरङकी अनुश्का धिमाल प्रथम,सुनसरीकी सदीक्षा राई दोस्रो,रातो पेटीमा इलामकी वन्दना श्रेष्ठ प्रथम, सुनसरीकी बिट्नी राई दोस्रो, कालो पेटीमा मोरङकी कुसुम राजवंशी प्रथम, सुनसरीकी करुणा विष्ट दोस्रो र कालो पेटी दोस्रो डानमा सुनसरीकी एलिजा राई प्रथम भइन् । एकल पुरुष प्याटनतर्फ हरियो पेटीमा धनकुटाका दिप्रशन राई प्रथम, सुनसरीका पवन रेग्मी दोस्रो, निलो पेटीमा मोरङका लक्ष्मण राजवंशी प्रथम, सुनसरीका मिक्सेन राई दोस्रो, रातो पेटीमा मोरङका आरकेश चौधरी प्रथम, झापाका सनम चौधरी दोस्रो, कालो पेटीमा सुनसरीका आशिष मगर प्रथम, मोरङका मञ्जित राजवंशी दोस्रो र कालो पेटी दोस्रो डानमा झापाका मिसन श्रेष्ठ प्रथम, मोरङका निशान्त भुजेल दोस्रो भए । चैत ९ र १० गते विराटनगरमा भएको प्रतियोगितामा मोरङ, सुनसरी, झापा, इलाम, पाँचथर, धनकुटा र भोजपुरका १६१ जना महिला तथा पुरुष खेलाडीको सहभागिता भएको थियो । कोशी प्रदेश खेलकुद विकास बोर्डको सहयोगमा हुने प्रतियोगितामा एकल स्पाइरिङ र एकल प्याटन विद्यामा खेलाडीहरुले प्रतिस्पर्धा भएको थियो । विराटनगरमा शनिबार सम्पन्न भएको छैटौं कोशी प्रदेश स्तरीय आइटिएफ तेक्वान्दो प्रतियोगितामा बोल्दै खेलकुद विकास बोर्ड कोशी प्रदेशका सदस्य सचिव हंशराज वाग्लेले आइटिएफ तेक्वान्दो खेलको प्रशिक्षक तीन दिन भित्रमा नियुक्त गर्ने बताएका छन् । सदस्य सचिव वाग्लेले ढिलोमा १६ चैतसम्ममा तेक्वान्दो खेलको प्रशिक्षक सरकारले राख्ने बताएका हुन् । कोशी प्रदेशमा अन्य विभिन्न खेलका प्रशिक्षक नियुक्ति भएर खेलाडीहरुले अभ्यास गर्दै आएका थिए । तर, प्रदेशबाट राष्ट्रिय प्रतियोगिताहरुमा सबैभन्दा बढी मेडल जितेर ल्याउने तेक्वान्दो खेलको प्रशिक्षक सरकारले राखेको थिएन । तेही भएर आइटिएफ तेक्वान्दो खेलको विकासको लागि प्रदेश सरकारले प्रशिक्षक नियुक्त गरेर अगाडी बढने जानकारी गराए । अहिले नियुक्ति हुने प्रशिक्षक तीन महिनाको करार अवधि हुनेछ । यस अवधिमा प्रशिक्षकको काम हेर्नेछौं । प्रतियोगितमा रिजल्ट दिनु परो । दिन नसक्ने सादा लगाएर बिदाइ गरिदिन्छ , सदस्य सचिव वाग्लेले भने । कार्यक्रममा बोल्दै नेपाल अन्तर्राष्ट्रिय तेक्वान्दो महासंघका केन्द्रीय अध्यक्ष प्रवीणकुमार कार्कीले राष्ट्रिय र अन्तर्राष्ट्रिय स्तरमा आइटिएफ तेक्वान्दो खेलबाट खेलाडीहरुले थुपै्र मेडल जितेकोले यस खेलको विकासमा राज्यले ध्यान दिनुपर्ने बताए । राष्ट्रिय र प्रदेश स्तरीय आइटिएफ तेक्वान्दो निजी क्षेत्रबाट थुप्रै गरियो । सरकारले पनि आइटिएफलाइ सहयोग गर्दै आएको छ । आगमी दिनमा पनि निरन्तराता दिनुपर्यो,अध्यक्ष कार्कीले भने ।"
राजनीतिक रसातलको अपेक्षामा,"चाकडी, चाप्लुसी, हजुर्याइँमा वर्तमान साना शासकहरू ठूलैको सिकोमा लगभग अभ्यस्त देखिन्छन्। सन् १७८९९९ को फ्रान्सेली पुँजीवादी क्रान्तिले वामपन्थ भन्ने शब्दलाई जन्मायो। हामी नेपालमा कम्युनिस्ट शब्दलाई वामपन्थ भनेर बुझ्ने गर्छौं। यद्यपि वामधारलाई १९औं शताब्दीमा विकसित सामाजिक न्याय, समतामूलक समाज निर्माण, आर्थिक समानता, धर्मनिरपेक्षता, सामाजिक वर्ग संरचनामा परिवर्तन चाहने प्रगतिवादी चिन्तन भनिँदै आइएको हो। नेपालमा वैज्ञानिक समाजवाद भनियोस् या त समाजवादी लोकतन्त्र आखिर दुवै चिन्तक बामपन्थकै ऐतिहासिक कित्ताबाट अघि बढेको देखिन्छ। सिद्धान्तगत आधारमा राष्ट्रियता, प्रजातन्त्र र समाजवाद भनेर नेपाली कांग्रेसको मुख्य लक्ष्यलाई बीपीले समाज सुधारकै धारमा विकसित तुल्याए। यता मदन भण्डारीको कित्तामा पनि जबजसँग नेपाली समाजको वर्ग विभाजनबाट निर्मित विभेदको अन्त्यसहितकै चिन्तन जोडियो। यसको मूल कारण नेपाली समाजको असमान वितरण प्रणाली नै हो। यसर्थ नेपालका लोकतान्त्रिक समाजवादी धार र कम्युनिस्ट धारको राजनीतिक सिद्धान्तको आकर्षणलाई नेपाली समाजले नै ढाडस दियो। आजसम्म पनि यही चिन्तनको फेरो समातेर राजनीतिको रंगमञ्च रंगिलो भएको छ। नेपाली राजनीतिमा निम्न, मध्यम, गरिब अनि श्रमिक वर्ग नै मतदानका निर्णायक हिस्सा हुन्। एकखाले सम्पन्न वर्गभित्र त परिवर्तनको गुन्जाइस भएकै होला तर दूरदराजको वेदनामा मलमपट्टी गर्ने विषयचाहिँ ग्रामीण सीमान्तकृत समूहको उत्थानमा आधारित हुन्छ। चुनावी दौरानमा राजनीतिकर्मीको मुख्य आकर्षण क्षेत्र बन्ने निम्नमध्यम वर्गहरू चुनावपश्चात् छायाँमा पर्छन्। राजनीति त केवल केन्द्रीयस्तरको सत्ता लुछाचुँडीमा घुमिरहन्छ। तर, विकास र समृद्धिका विषय पनि राजनीतिमै आधारित भएकाले अस्थिरता नै नेपाली समाज विकासको बाधक हो। परिणामतः राजनीतिगत उतारचढावले नेता र जनताको दैनन्दिनीबीचमा जसको लाठी, उसैको भैंसी भन्ने भाष्य प्रदर्शन भइरहेको छ। लेनिनले भनेजसरी गरिब देशका खास आम्दानीलाई समृद्ध मुलुकले नजानिँदो तवरले चुस्छन्। आज यहाँको कच्चा पदार्थ, प्राकृतिक स्रोतसाधन, जलस्रोत आदिलाई निर्यात हुँदा उपलब्धि भनिरहिएको छ। भोलि मुलुकका लागि यही कुरा महाकाली सम्झौताजस्तै बन्न के बेर ! हाम्रो देशलाई कतै अघोषित उपनिवेशवादको सिकार बनाइँदै छैन भन्ने प्रश्नले घोच्छ। समदूरी र समभावको विदेश नीतिलाई अँगाल्नेभन्दा पनि स्वार्थजनिन गुढ भावमा मुलुक चलिरहेको आशंका नभएको होइन। सायद यो अनुमान गलत पनि हुँदो हो तथापि भारतमा बिजुली निर्यात, एमसीसी सम्झौता, नेपाली जनशक्ति निर्यातका सम्झौता लगायतका कतिपय निर्णयले शक्ति राष्ट्रको चेपुवामा फस्ने भय बन्दै गएको भान पनि हुन्छ। यद्यपि, अन्तर्विरोध अन्त्य गरी र वर्गसंघर्षको नारा बोक्नेहरूबाटै सामयिक सन्दर्भमा नवसामन्तवादी बनेर मुलुकलाई गुमराहमा हालिरहँदा नेपालीजन सशंकित हुनु स्वाभाविकै हो। संरचनावादी रोलाँ वार्थले लेखकको मृत्यु नामक चिन्तनलाई अघि सारेजसरी आज एउटा आदर्श नेपालीलाई किन असल शासकको मृत्यु भएजस्तो लाग्छ ? मुलुकमा सच्चा देशप्रेमी नेता को हो भनेर अनुमान लगाउने अवस्था छैन। आर्थिक र राजनीतिक विचलन अनि वितृष्णाभित्र आमजनतामा अपेक्षाकृत विकास नभएको पुस्ट्याइँ छ। स्वार्थ मौलाएको नेतृत्वसँग विद्रोह गर्न नसके पनि कुण्ठाभावलाई चियाचौतारीमा पोख्ने चेतनाचाहिँ बढेकै हो। सत्तासमीकरणका नयाँ आयाम, राजनीतिक स्वार्थ मिल्दा देउता बनेका कुरा स्वार्थ बाझिनासाथ दानव हुने चरित्र, सत्ताको आडमा शक्तिको चरम दुरुपयोग गर्ने थिति, स्थानीय तहदेखि माथिल्लो तहसम्मका विभिन्न काण्ड, घोटाला, मानव अधिकार दमनका दृष्टान्तादिले जनवितृष्णा चुलिनु स्वाभाविक बन्दै गएको देखिन्छ। वर्तमान राजनीति परिवर्तित निरंकुशतन्त्रकै अभ्यासमा प्रभुत्ववादी शैलीमा अघि बढे झैं लाग्छ। सुशासन शब्दको खोल ओढेर कुशासनको जर्जर अवस्थाले सामाजिक न्यायको ढाड भाँच्चिरहेको छ। स्थानीय तहमा भ्रष्टाचार, बेथिति, शक्तिदम्भ मौलाएर कथनी र करणीबीचमा कतैबाट मेल छैन। चाकडी, चाप्लुसी, हजुर्याइँमा वर्तमान साना शासकहरू ठूलैको सिकोमा लगभग अभ्यस्त देखिन्छन्। हिजो मुखियाले खुलेआम हैरान पारेर कर उठाउँथे। आज स्थानीय तह, प्रदेश र संघका हरेक योजनामा अघोषित दमन छ। जनता महँगीको प्रताडना सहन बाध्य छन्। असल शासक, राष्ट्रिय स्वार्थ र समाज विकासको सात्विक पक्षधरलाई कलछलबल लगाएर नेपथ्यमा फ्याँकिन्छ। राजनीति विकृत, कलुषित, छिद्रैछिद्र भएको शक्ति सञ्चयको गोलघर बनेको छ। अनि, नेपाली जनता यही चक्रव्यूहमा फसिरहे झैं लाग्छ। पोस्टमोडर्निज्म, रेड चक ः अन स्कुलिङ, क्यापिटलिज्म एन्ड पोलिटिक्स (सन् २००१) मा ग्लेन रिकोस्की भन्छन्, वामपन्थीहरूले भविष्यमा अति दक्षिणपन्थी मकुन्डो भिरेको उत्तरआधुनिकतावादी रूपहरूलाई थुप्रैपटक भन्डाफोर गर्नुपर्ने हुनसक्छ। यो आरोप केवल विरोध नभएर वितृष्णा, कुण्ठा वा दिग्दारीको प्रतिबिम्बन पनि हो। नेपाली राजनीतिको अस्थिरताले मुलुकको प्रगतिशील सुधार वा आमुल परिवर्तनको नारालाई नारामा सीमांकित गरेको प्रतीत हुँदा एक खाले विद्रोहको चेत विकसित हुनु स्वाभाविकै हो। विकेन्द्रीकरणको सुन्दर बगैंचामा विषाक्त फूलको विषाक्त हावा बहिरहे झैं लाग्छ। राष्ट्रिय स्वार्थको सुगन्धलाई गलहत्याएर केवल व्यक्तिस्वार्थ, परिवारवाद, गुटवाद अनि शक्तिकै वरिपरि बसिरहने सत्तालिप्सेहरूले देशलाई अन्योलको भूमरीमा धकेलिरहेका छन् भन्नुमा अत्युक्ति नै हुँदैन। समाजका ढाडमा टेकेर राजनीति गर्न पाएपछि देश विकासको ढाँचाविपरीत जाति र सम्प्रदायलाई बोकेर राजनीति गर्नेहरू बढेका छन्। माक्र्सको चिन्तन बोक्नेहरूबाटै मानवताको राज्यसत्ता ढलिरहे झैं लाग्छ। सामन्तवाद र साम्राज्यवादी व्यवहारका कारण समाजवाद पनि सिद्धान्तमात्रै बनिरहे झैं देखिन्छ। स्थानीय, प्रादेशिक तथा संघीय संरचनामा विकसित स्वार्थ अनि सक्नेले खाने पद्धति आज त झनै खुलेआम हाबी छ। कहिलेकाहीँ शासकहरू पुँजीवादी भएर पनि आदर्शवादी व्यवहारका कारण जनप्रिय हुन्छन्। ठीक यसविपरीत हामीले भन्ने गरेका समाजवादी शासकहरू तिनको व्यवहारका कारण निरंकुशतन्त्रकै उपज देखिने रहेछन्। आखिर, राजनीतिक आलोचनाको गोलघरभित्र जतिसुकै शब्दवाण प्रहार गरे पनि राजनीतिका उही नायकहरू आलोपालो गरिरहन्छन्। जनमतमा सत्ता स्वार्थ घोलिरहिन्छ। एक मतदाताले एकै प्रतिनिधि र उही दललाई मत दिने अवस्था बन्दैन। अर्थात्, सिद्धान्त र आस्था नै सबै कुरा पनि होइन। चाहिएको असल शासक र समृद्धि नै हो। तर, एउटा प्रश्न उठ्छ के जनमतलाई स्वच्छन्द उपयोग गरिँदै छ ? आज बौद्धिक जमातको सात्विक मतभित्र अनगिन्ती पुच्छर जोडेर प्रश्न तेस्र्याउन सक्नेसम्मको चेतना विकसित भएको छ। तथापि, सही र गलतको दुई भाष्यलाई तौलिएर निर्णयार्थ पस्कने क्षमता विकास भइसकेको छैन। अझै पनि भित्र कुनै पक्षपोषणको चिन्तनलाई बोकेर बाहिर देश अनुसारको भेष हुन तत्पर हुन्छौं। समाजमा लैंगिक, जातीय, वर्गीय विभेद अद्यापि छ तर केही पार्टीले यो विभेदलाई नै समातेर राजनीति गरिरहेका छन्। सीमान्तवादका चिन्तनक आम्तोनियो ग्राम्सीले भने जसरी नै पुँजीवादी अभिष्ट बोकेर समाजवादको भाषण छाँट्ने व्यक्तिवादी दुश्चरित्रलाई बौद्धिक जमातले निक्र्योल गरेर सही मार्गदर्शन दिनु आवश्यक छ। वस्तुतः सत्तास्वार्थको चंगुललाई निषेध गरेर माटोको आवश्यकता, सम्भावना र समन्यायिक चिन्तनभित्रै सुशासन खोज्नु आवश्यक छ। भुइँमान्छेका पीडासम्म पुग्ने राजनीतिक सोचतर्फ नेतृत्वलाई अग्रसर हुने परिवेश दिनु जरुरी छ।"
त्रियुगा १० मा अनिवार्य करेसाबारी,"उदयपुर : स्वस्थकर खानाका लागि उदयपुरको त्रियुगा नगरपालिका वडानं १० ले सबै घरमा अनिवार्य करेसाबारी कार्यक्रम सञ्चालनमा ल्याएको छ । वजारको विषालु खानालाई प्रतिबन्ध लगाउँदै वडाले सबै घरमा करेसाबारी निर्माण गरी अनिवार्य तरकारी खेती लगाउने गरी कार्यक्रम अघि सारेको हो । त्यसका लागि प्रत्येक घरमा टोलविकास संस्थामार्फत विभिन्न प्रकारका तरकारीका बिउबिजन वितरण सुरु गरेको वडाध्यक्ष किरण पाण्डेले बताए । उनले भने, करेसाबारीले एकातर्फ अर्गानिक तरकारी खाएर स्वस्थ बन्न र अर्कोतर्फ बढी भएको बिक्री गरी आयआर्जमा सहयोग पुग्ने छ । उनका अनुसार १ हजार ८ सय २७ परिवारकालािग टोल विकास संस्था मार्फत ६ प्रकारका तरकारीको बिउ उपलब्ध गराइएको छ । करेसाबारी खेतीका लागि चालु आर्थिक वर्षमा ३ लाख रुपैयाँ बजेट बिनियोजन गरी सुरुवात गरेको उनले बताए । उनले आगामी वर्ष यसको प्रतिफल हेरी बजेटको आकारलाई वृद्धि गरिने बताए । पाण्डेले थपे, कार्यक्रम हटाउने कुरा भएन निरन्तरता दिन यसको प्रतिफल र नयाँ विकल्पहरूसमेत खोजिने छ । उनले सबै वडावासीलाई समानुपातिकरूपले बीउ वितरण गरिएको बताए । स्वस्थकर खाना र समाजमा रहेको गरिबीपनलाई हटाउन साथै सानोतिनो आर्थिक गर्जो टार्न यसले सहयोग पुग्छ, वडाध्यक्ष पाण्डेले भने, बाँझो जमिन सुख्खा राख्दा दैनिक तरकारी किनेर खानुपर्ने परिपाटीको विकास हुँदै गएकाले पनि यो कार्यक्रम लागु गरिएको हो । घर वरपरको थौरै ठाउँमा पनि लगाउन सकिने बोडी, काक्रो, घिरौला, करेला, लौका र फर्सीको बिउ वितरण गरिएको उनले बताए । त्रियुगा नपाका कृषि विकास शाखाका प्राविधिक सोमबहादुर दनुवारले रसायनिक मललाई प्रतिस्थापन गर्न घरायसी झोलमलको विषादी बनाउन सुरु गरिएकाले अर्गानिकतामा जोड दिन आग्रह गरे ।"
पानी दिवसमा मुहान सरसफाइ,"दाङ : दाङमा पानी दिवसका अवसरमा उपभोक्ताहरूले खानेपानीको मुहान सरसफाइ गरेरका छन्। पानीको मुहान संरक्षित र सफा नहुँदासम्म पानीको सहज व्यवस्थापन नहुने भन्दै तुलसीपुर खानेपानी उपभोक्ता तथा सरसफाइ संस्था दाङले पानी दिवसमा मुहान सरसफाइ गरेको हो। संस्थाका अधिकांश मुहानहरू यस अवसरमा सरसफाइ गरिएको छ। उपभोक्तालाई मूलदेखिमुखसम्म शुद्धपानी दिने उद्देश्यले संस्थाले अभियान नै थालेको कोषाध्यक्ष भोला थापाले बताए। उपभोक्ताहरूको समेत सहभागितामा मुहान सरसफाइ गरिएको छ, कोषाध्यक्ष थापाले भने, मुहानको संरक्षणको सन्देश दिन यसपटक मुहानमै पुगेर अन्तक्र्रिया पनि गरेका छौं। ३२औं पानी दिवसका अवसरमा तुलसीपुर उपमहानगरपालिका वडा नं ३ र सल्यान जिल्लाको कुपुरकोट गाउँपालिको सीमानामा पर्ने धैरेनीमुल सरसफाइ गरिएको हो। भने बाख्रे मुहानमा सरसफाइ तथा अन्तरक्रिया गरिएको छ। मुहान संरक्षणका लागि प्रत्येक वर्ष मुहानमै पुगेर पानी दिवस मनाउने गरिएको संस्थाका अध्यक्ष यमकान्त भण्डारीले बताए। सधैं झै यो वर्ष पनि त्यो कार्यलाई निरन्तता दियौं, अध्यक्ष भण्डारीले भने, मुहानको अबस्था बुझ्न र त्यसलाई संरक्षण गर्नका लागि पनि यो आवश्यक भएको छ। पछिल्लो समय पानीका मुहान सुक्दै जाँदा खानेपानीको हाहाकार भइरहेको अवस्थामा मुहान संरक्षण महत्पवूर्ण भएको स्थानीय उपभोक्ता बंशीकुमार शर्माले बताए। पानीका मुहान संरक्षण गर्नु हामी सबैको दायित्व हो, पछिल्लो समय यता तिर ध्याम कम भएको छ, शर्माले भने, मुहान संरक्षणलाई विशेष ध्यान दिनुपर्छ।, पानी जोगाउनु पर्छ। कार्यक्रममा सहभागीहरूले पानी जीवन भएकाले यसको सुरक्षा र संरक्षण गर्नु पर्ने बताएका थिए। उनीहरूले पानी संरक्षणमा चासो कम भएको भन्दै चिन्ता समेत व्यक्त गरे। स्थानीय जनकप्रसाद खरालले पानीको सतह खटिएको र मुहानहरू सुक्दै गइरहेको अवस्थामा संरक्षण पहिलो प्राथामिकता हुनुपर्ने बताए।"
परराष्ट्रमन्त्री चीन जाँदै : बीआरआईका परियोजना अनुदानमा बनाइदिन आग्रह गरिने,"काठमाडौं : उपप्रधान एवं परराष्ट्रमन्त्री नारायणकाजी श्रेष्ठ आज चीन भ्रमणमा जाँदैछन्। चिनियाँ विदेश मन्त्री वाङ यीको निमन्त्रणमा आइबार परराष्ट्रमन्त्री श्रेष्ठ बेइजिङ जान लागेका हुन्। परराष्ट्रमन्त्री श्रेष्ठले मंगलबार बेइजिङमा त्यहाँका विदेशमन्त्री यीलाई भेटदैछन् भने सोही दिन द्विपक्षीय बैठक हुने परराष्ट्र मन्त्रालयले जनाएको छ। परराष्ट्रमन्त्री श्रेष्ठ चैत्र १९ गते स्वदेश फर्कने छन्। सत्ता समीकरण फेरिएपछि श्रेष्ठ परराष्ट्र मन्त्री बनेका हुन्। चिनियाँ अधिकारीहरुले बीआरआई परियोजना अघि बढाउने विषयमा परराष्ट्रमन्त्री श्रेष्ठसँग गम्भीर छलफल गर्ने तयारी गरेको स्रोतले बताएको छ। यद्यपी, अर्थ मन्त्रालयले भने ऋणमा बीआरआई परियोजना अघि बढाउनेबारे तयारी नगरेको स्रोतले बताएको छ। बीआरआई परियोजना ऋण हो कि अनुदान भन्ने स्पष्ट नहुँदा कार्यान्वयनमा कठिनाइ भइरहेको छ। श्रेष्ठले बीआरआईका परियोजनाहरु अनुदानमा बनाइदिन समकक्षी यीसँग छलफल गर्ने तयारी गरेका छन्। चिनियाँ विदेशमन्त्री यी को नेपाल भ्रमणका बेला लत्कालीन प्रधानमन्त्री शेरबहादुर देउवाले ऋण लिएर बिआरआई परियोजना अघि बढाउन नसकिने स्पष्ट जवाफ दिएका थिए। त्यसपछि बीआरआई अन्तरगतका परियोजनाको कार्यान्वयनका लागि कुनै मोडालिटी बनेको छैन। प्रधानमन्त्री पुष्पकमल दाहालको सन्देशसमेत लिएर बेइजिङ जान लागेका परराष्ट्र मन्त्री श्रेष्ठले बीआरआईका केही परियोजनाहरु अनुदानमा ढाल्न प्रस्ताव गर्ने तयारी रहेको स्रोतले बताएको छ। प्रधानमन्त्री दाहालले भूराजनीतिक जोखिमका कारण बीआरआई परियोजना अघि बढन नसकेको सन्देश पटकपटक बेइजिङ पठाइसकेका छन्। स्वयम् प्रधानमन्त्री दाहालले समेत पछिल्लो पटक चीन भ्रमणमा गएका बेला चिनियाँ राष्ट्रपति सि जिनफिङसँगको भेटमा सोही कुरा भनेका थिए। चीनले बीआरआईको कार्यन्वयनलाई प्रतिष्ठाको विषय बनाएको छ। चिनियाँ अधिकारीहरुले बिआरआई कार्यान्वयनका लागि दवाव दिँदै आए पनि प्रधानमन्त्री पुष्पकमल दाहालले अघिल्लो गठबन्धनमा कांग्रेसका कारण सो परियोजना अघि बढाउन नसकिएको जवाफ दिँदै आएका थिए। एमाले र माओवादी केन्द्र मिल्दैमा बीआरआइ लगायतका चिनियाँ परियोजनाहरु कार्यान्वयन हुन्छ भन्नेमा विश्लेषकहरु भने ढुक्क देखिंदैनन्। एमालेसँगको गठबन्धन पछि केही उत्साहित देखिएको चीन बीआरआई लगायत आफ्ना परियोजनाहरु कार्यान्वयन हुनेमा भने उत्तिकै सशंकित छन्।"
बजेट अभावले बबईमा तटबन्ध निर्माण रोकियो,"गुलरिया : सरकारले निर्माण कम्पनीलाई समयमै बजेट भुक्तानी गर्न नसक्दा बबई भादा औरही नदी व्यवस्थापन आयोजनाको काम प्रभावित भएको छ। आयोजनाले निर्माण कम्पनीले सम्पन्न गरेका कामको बजेट समयमै भुक्तानी दिन नसकेपछि निर्माणाधीन तटबन्धनका काम रोकिएका छन्। बर्दियाको बारबर्दिया, ठाकुरबाबा, मधुवन र गुलरिया नगरपालिका हुँदै भारत बग्ने बबई नदी व्यवस्थापनको कार्यले पूर्णता नपाउँदा जिल्लाकै सदरमुकाम गुलरिया नगरपालिका क्षेत्रमा बाढी, डुवान र कटानको समस्या कायमै छ। ०७४ साल असोज ९ गतेदेखि बबई भादा औरही नदी व्यवस्थापन आयोजनामार्फत आर्थिक वर्ष ०८४८५ सम्म नदी नियन्त्रणको कार्य पूर्ण गर्ने लक्ष्य लिए पनि सरकार फेरबदल, बजेट अभाव लगायत राजनीतिक खिचातानीका कारण नदी नियन्त्रण गर्ने कार्यले पूर्णता पाउन सकेको छैन। आयोजनालाई बजेट अभाव भएपछि ४ वटा ठेक्का प्याकेजको काम निर्माण कम्पनिले बिचैमा छाडेको बबई भादा औरही नदी व्यवस्थापन आयोजना प्रमुख शिवजी साहले बताए। बालापुर, पशुहाट, थपुवा र सीमावर्ती गौढी क्षेत्रमा भइरहेको काम एक्कासि रोकिएको छ। ४२ करोड ४३ लाख रूपैयाँ बबई नदी व्यवस्थापनको दायित्व सरकारको देखिन्छ। बजेट अभावले समयमै काम नसकिने देखिन्छ। उनले भने, बबई नदीको दाहिने किनारा पण्डितपुरदेखि सीमावर्ती भारतसम्म २८ किलोमिटर तटबन्धन गर्ने आयोजनाको लक्ष्य छ। जसअन्तर्गत बबईको भादा नदी २२ दशमलव ३० किमि र कर्णालीको औरही नदी २६ दशमलव ९६ किमि आयोजना क्षेत्र हो। अन्तिम चरणमा काम भइरहेको छ। सरकारले नियमावली संशोधन गरेर ठेक्काको म्याद थप गर्न अनुमति त दिएको छ। तर, बजेटका लागि सहजीकरण नहुँदा समयमा आयोजना सम्पन्न गर्न समस्या परेको छ। आयोजनाले गरेका काम सार्थक भई गुलरिया नगरक्षेत्र संरक्षित हुँदाहुँदै बजेट अभावमा टेण्डर भएका निर्माणाधिन थुप्रै कामहरू अधुरा हुनु दुःखद भएको गुलरिया नगरपालिका ५ का वडाध्यक्ष मुमबहादुर मल्लले बताए। निर्माण कम्पनीले पैसा नपाएर काम छाडेपछि आयोजना लथालिंग भएको छ। उनले भने, सरकार र निर्माण व्यवसायीबीच आर्थिक द्वन्द्वात्मक अवस्था सिर्जना हुँदा जनताको काम समयमै सम्पन्न नहुने र वर्षातमा डुवानको समस्या दोहोरिने त्रास बढेको छ। आयोजना सुरु भएको यतिका वर्ष वितिसक्दा पनि योजना प्राथमिकीकरण गर्न राज्य गम्भीर नभएपछि सदरमुकाम डुब्ने चिन्ता थपिएको संघीय सांसद सञ्जयकुमार गौतमको भनाइ छ। अर्बौं रुपैयाँको लगानी भएको क्षेत्रमा सरकार गम्भीर भएन। निर्माणाधीन योजना समयमा सम्पन्न नभए सदरमुकाम जोखिममा रहन्छ। निर्माणाधीन काम अस्तव्यस्त छन्। उनले थपे, संसद्मै आवाज उठाउँदा उठाउँदैसमेत कुनै सुनुवाइ हुँदैन। ऊर्जा जलस्रोत तथा सिँचाइ मन्त्रालयको फागुन १० गतेको सचिव स्तरिय निर्णयले अर्थ मन्त्रालय बजेट तथा कार्यक्रम महाशाखासँग बबई भादा औरही नदी व्यवस्थापन आयोजनाका लागि थप १३ करोड ६६ लाख रूपैया व्यवस्थापनका लागि माग गरेको छ। बर्दियाको सबैभन्दा ठूलो चुनौती बबईको बाढी नियन्त्रण नै हो। केही प्वाइन्टहरूमा तत्काल काम सम्पन्न नभए वर्षातमा ठूलै समस्या आउन सक्ने बर्दियाका सहायक प्रमुख जिल्ला अधिकारी रोशनकुमार कठायतले बताए। काम रोकिए निर्माण सम्पन्न भएका कार्यको पनि बाढीका कारण औचित्य तहसनहस हुने अवस्था छ। उनले भने, तटबन्धको समस्यालाई विपत्को अत्यावश्यक समस्याका रूपमा उठाउने गर्छौं।"
च्यासलमा एमाले नेताहरूले मनाए होली,"काठमाडौं : नेकपा एमालेका नेताहरूले होली मनाएका छन्। आइतबार नेताहरूले पार्टी केन्द्रीय कार्यालय च्यासलमा बैठक बस्नुअघि एक अर्कालाई रंग दलेर होली मनाएका हुन्। बैठकअघि एमाले अध्यक्ष केपी शर्मा ओली,वरिष्ठ उपाध्यक्ष ईश्वर पोखरेल,उपाध्यक्ष अष्टलक्ष्मी शाक्य,सुरेन्द्र पाण्डे, महासचिव शंकर पोखरेल,उपमहासचिव विष्णुप्रसाद पौडेललगायतले एकअर्कालाई रंग लगाएर होली मनाएका हुन्। आजै पार्टीको सचिवालय बैठक बस्दैछ। बैठकमा पार्टीको सांगठनिक गतिविधि,आगामी वैशाख ८ र ९ गते बस्ने महाधिवेशन प्रतिनिधि परिषद् बैठक र वैशाख १० गते पार्टी स्थापना दिवसको तयारी र समसामयिक जनीतिकविषयमा बैठकमा छलफल हुने जनाइएको छ।"
मेयरउपमेयर कपको उपाधी कमलामाई ५ लाई,"सिन्धुली : जिल्लाको कमलामाई नगरपालिकाले आयोजना गरेको मेयरउपमेयर कप खेलकुद प्रतियोगिता २०८० को उपाधी कमलामाई नगरपालिका वडा नम्बर ५ ले जितेको छ । स्वास्थ्यका लागि खेलकुद, राष्ट्रका लागि खेलकुद भन्ने नाराका साथ कमलामाई नगर खेलकुद विकास समितिद्धारा आयोजित फुटबल प्रतियोगिताको उपाधि वडा नम्बर ५ ले वडा नम्बर १० लाई पछि पार्दै जितेको हो । प्रतियोगिताको फाइनल खेलमा कमलामाई नगरपालिका ५ ले वडा नम्बर १० लाई १० गोलको अन्तरले हराउँदै उपाधी हात पार्न सफल भएको हो । प्रतियोगिताको विजयी वडा नम्बर ५ ले नगद ४० हजार रुपैयाँ सहित शिल्ड, मेडल र प्रमाण पत्र पाएको छ । दोस्रो हाफमा कनपा १० का खेलाडीले फल गरेपछि पेनाल्टी पाएको वडा नम्बर ५ का लागि रवि मतहराले निर्णायक गोल गरेका थिए । यस्तै उप विजेता कमलामाई १० ले नगर २० हजार सहित शिल्ड, मेडल र प्रमाण पत्र पाएको छ ।सेमिफाइनल खेलमा वडा नम्बर १ लाई हराउँदै वडा नं १० फाइनलमा पुगेको थियो । यही चैत्र ५ गतेदेखि सुरू भएको फुटबल प्रतियोगितामा नगरका १३ वटा वडाले सहभागिता जनाएका थिए । वडा नम्बर ५ यस अघिको प्रतियोगिताको समेत विजयी हो । मेयरउपमेयर कप खेलकुद प्रतियोगितामा लगातार दोस्रो पटक पनि विजयी भएपछि वडा अध्यक्ष पूर्ण बहादुर खड्काले भएपछि खेलाडीहरूलाई प्रसंशासहित धन्यवाद व्यक्त गरेका छन्। नगर खेलकुद विकास समितिका अध्यक्ष लोक विक्रम थापाको अध्यक्षतामा भएको फाइनल प्रतियोगितामा नगरपालिकाका मेयर उपेन्द्र पोखरेल,उपप्रमुख मन्जु देबकोटा लगायत वडा अध्यक्षहरूको सहभागिता रहेको थियो ।"
जीवि राईलाई पक्राउ गर्न सरकारले पूरै शक्ति लगाएको छ : गृहमन्त्री,"चितवन : उपप्रधानमन्त्री तथा गृहमन्त्री रवि लामिछानेले सहकारीको पैसा अपचलन गरेर फरार रहेका जीवि राईलाई नियन्त्रणका लागि सरकारले पूरै शक्ति परिचालन गरेको बताएका छन् । आइतबार पत्रकारहरूसँग कुराकानी गर्दै गृहमन्त्री लामिछानेले राई छिट्टै पक्राउ पर्ने विश्वास व्यक्त गरे। सरकारले गरेका कामको नतिजा पूर्णरुपमा आउने उन भनाइ छ। गृहमन्त्रीले भने, 'काहीँ कतै कसैलाई कानुनले जे भन्छ त्यही गर्ने हो । निर्दोष नफसोस् दोषी नउम्यिोस् भन्ने प्रधानमन्त्रीको निर्देशन छ । त्यहीअनुसार काम हुन्छ ।'प्रक्रियामा केही जटिलता भए पनि नतिजा आउने गरी काम गर्ने उनले दावी गरे। मन्त्री लामिछानेले देशभरी सहकारीमा देखिएका समस्या समाधानका लागि सरकार गम्भीर भएर लागिरहेको बताए । उनले सहकारी पीडितसँग सरकारले वार्तामार्फत् समस्या समाधानको प्रयास गरिरहेको बताएका हुन्।'सरकारी वार्ता टोली र सहकारीपीडितको वार्तामा सहमति भएको छ,'उनले भने,'सहमति कार्यान्वयनमा आउँछ ।' देशभरिका सहकारी पीडितको समस्या समाधान गरिने उनको भनाइ थियो । सहकारीको पैसा अपचलन गर्नेहरुको सम्पत्ति खोजेर भए पनि बचत कर्ताको पैसा फिर्ता गर्ने उनले बताए। गृहमन्त्री लामिछानेले बचतकर्ताको रकम फिर्ता गर्नका लागि सम्बन्धित दोषीहरुको सम्पत्ति ल्याएर भए पनि उपलब्ध गराउने राससलाई बताए। रास्वपाका सभापति समेत रहेका लामिछानले चेपाङ् समुदायका लागि राज्यको उपस्थिति हुनेगरी सरकारले काम गर्ने बताए। जनताको दुःखमा राज्य पुग्नुपर्ने उनको भनाइ छ।"
फागुको मौलिकता जोगाउन जनप्रतिनिधि बस्तीमा,"तानसेन : पाल्पा माथागढी १ चिदिपानीका बुढापाका, युवा, वालबालिका, महिलाहरू सबै जना रमाएर रंगको होली खेल्दै घरघर चोक, चोक मन्दिर, चौपारीमा परम्परागत फागु नाच खेलेका छन । लोप हुँदै गएको परम्परागत फागु नाच आफ्नै घर आँगन बस्ती बस्ती टोल टोलमा देख्न पाउदा चिदिपानीबासीहरू रमाएका छन् । हराउँदै गएका फागु नाचको मौलिकता जोगाउन माथागढी गाउँपालिका१ चिदिपानीले साविक ९ वटा वडाहरूमा पुगेर स्थानीय बासिन्दाहरूलाई सहभागी गराउँदै फागु नाचको महत्व झल्काएको छ । फागु पूर्णिमा भन्दा एक हप्ता अगाडिदेखि नै गाउँघर टोल टोलमा अविर, रंग लगाउँदै खेल्दै रामायण, कृष्ण चरित्र गाउदै ढोलक, टेम्को,मादल खैजरु, मझुरा बजाउँदै परम्परागत फागु नाच नाच्ने प्रचलन दिनहुँ हराउँदै गए तापनि चिदिपानी क्षेत्रमा भने परम्परागत कला संस्कृति जोगाउन वडाका जनप्रतिनिधिहरू नै कस्सिएर लागेका छन । माथागढी १ चिदिपानीले बाटो घाटो भवन पुल खानेपानी मात्रै विकास निर्माणको आधार नभई गाउँघरमा रहेका परम्परागत मौलिक कला संस्कृतिहरू पनि बचाउन, जनताहरूलाई एक आपसमा घुलमिल बनाउने पनि विकासको एक महत्वपूर्ण आधार हो भनी वडाले पहिलोपटक सबै क्षेत्रमा परम्परागत फागु नाच वडाभरी नै, गाउदै, रमाउदै, सिक्दै सिकाउदै हिँडेको वडाध्यक्ष राजकुमार पन्थीले बताए । एक आपसमा रंग अविर दल्दै, खेल्दै रामायण, कृष्ण चरित्रका रस लिला टुक्काका रूपमा गाउदै, श्रृङ्गारीक रसका भाव प्रयोगले बुढापाका देखि युवायुवती बालबालिकाहरूबीच रमाइलो गर्ने प्रचलनले एक आपसमा परम्परागत फागु नाचको पुस्ता हस्तान्तरणमा सहयोग पुगेको चिदिपानी धैरेनीका डुकुलबहादुर गाँहाले बताए । भजन तथा चुट्टाको तालमा मादल ढोलक, दमाहा, ट्याङकुली टेम्को साथमा नाच्दै एक आपसमा रंग, अविर दली रमाईलो गर्दा निकै आनन्द आएको चिदिपानीकी मनिषा सारुले बताइन् । पहिले पहिले टिभी भिडियोमा हेर्ने गरेको फागु नाच आफ्नै टोल बस्तीमा हेर्न पाएकोमा फरक आनन्द आएको आफ्ना छोरा छोरीहरूले पनि सिको गर्ने धैरेनीका खुम बहादुर थापाले बताए । माथागढी चिदिपानीका जनप्रतिनिधिसहित, गाउँघरमा बुढापाका, युवापुस्ता, बालबालिकासम्मलाई समेटेर वडा कार्यालयले फागु समूह बनाइ फागु संस्कृति जर्गेना अभियानामा लागेको हो । युवा पुस्तामा रंग अविर लगाएर होली पर्व मनाए पनि परम्परागत फागु नाचको जानकारी नहुदा कला संस्कृति नै लोप हुने अवस्था बाट बचाउन गाउँ गाउँमा बुढापाका सँगै युवा पुस्ता जमेर फागु नाचमा रमाएका थिए । गाउँका बुढापाका सँगै फागु नाचको परम्परागत कला संस्कृति सिक्न र सिकाउन फागु समूहमा सहभागी भएको युवाहरूले बताएका छन । अहिलेको युवा पुस्ता मोवाईल टिभी, सामाजिक सञ्जालमा मात्र केन्द्रित रहेकोले फागु संस्कृति देखाउन सिकाउन सबै रमाउन गाउँगाउँमा मौलिक फागु नाच नाच्दै हिँडेको चिदिपानीकी लिला कुमारी विकले बताइन् । विगतका वर्षहरूमा क्यासेटमा गीतसंगीत बजाएर नाच गान गर्ने रंग अविर लगाएर फागु खेल्ने गरेका मगरी बस्तीहरूमा यस पटकको फागुमा भने प्रत्यक्ष रूपमा फागु नाच हेर्न पाएका छन् । बुढापाकामा रहेका असीमित मौलिक कशवंस्कृतिहरू लाई युवा पुस्तामा हस्तानतरण गरी मौलिक कला संस्कृति जर्गेना गर्न माथागढी चिदिपानी वडा कार्यालयले चालेको नौलो अभियानले मौलिक कला संस्कृतिको पहिचान जोगाउन सहयोग पुगेको छ । पाल्पाको चिदपानीले जस्तै अन्य वडा तथा पालिकाहरूल परम्परागत फागु नाच जस्ता मौलिक संस्कृतिलाई जीवन्त राख्नका लागि अभियान सञ्चालन गरेमा लोप हुँदै गएका स्थानीय कला संस्कृतिहरू जोगिदै जाने छन ।"
भरपर्दो आम्दानी बन्यो सुन्तला खेती,"भोजपुर : मनग्गे आम्दानीको स्रोत हुन थालेपछि भोजपुरका किसानहरू व्यावसायिक सुन्तला खेतीमा लागेका छन्। राम्रो आम्दानीको स्रोत बनेको सुन्तला खेतीमा भोजपुरका अधिकांश ग्रामीण भेगका किसानहरू पछिल्ला केही वर्षदेखि सुन्तला खेतीउन्मुख बन्दै गएका हुन्। टेम्केमैयुङ गाउँपालिका२, छिनामखुका राम राईले केही वर्षअघि करिब २५ रोपनीमा लगाएको सुन्तला बगानबाट अहिले वार्षिक १० लाखसम्म आम्दानी गर्छन््। घरमै बसेर राम्रो आम्दानी बनेको सुन्तला खेतीको बगान स्याहार्न उनले हेरालु र कामदार नै लगाएका छन्। बर्सेनि साढे ९ टनसम्म उत्पादन हुने उनको बगानको सुन्तला धरान, विराटनगर, काठमाडौंसम्म ढुवानी हुने गर्छ। सुन्तला बगानको राम्रो हेरचाह गर्ने हो भने सुन्तला उत्पादन पनि राम्रो हुन्छ, विदेश नै गइरहनु पर्दैन, यहीँ मनग्गे आम्दानी गर्न सकिने रहेछ राईले भने, मैले बगानको रेखदेख गर्ने कामदारसँगै सुन्तलालाई चाहिने मलखाद, किटनाशक औषधि र बेलाबेला आवश्यक सिँचाई दिने गरेको छु, अहिलेसम्म खासै घाटा छैन । समुद्री सतहबाट १२ सय मिटरदेखि १५ सय मिटर उचाइका भेगहरूमा सुन्तला खेती राम्रो हुने भएकाले जिल्लाका अधिकांश क्षेत्रमा सुन्तला खेती हुने गरेको छ। सुन्तलाको बजारभाउ राम्रो हुने भएकाले पनि किसानहरू अन्नबाली लगाउने खेतबारीहरूमा सुन्तला लगाउन थालेका छन्। सुन्तलाको मागलाई धान्न सक्ने उत्पादन भएकाले किसानहरू खेतीमा हौसिँदै गएको भोजपुर नगरपालिका५ का कृषक प्रकाश राई बताए। वर्षैपिच्छे सुन्तला खेती गर्ने किसानको संख्या उल्लेख्य छ, घरको खर्च सजिलै धान्न सक्ने भएकाले पनि किसानहरू सुन्तला खेतीमा हौसिएका छन् उनले भने। प्रतिकूल मौसमले सुन्तलाको मूल्यमा गिरावट सुन्तला उत्पादन राम्रो भएपनि यो वर्ष प्रतिकूल मौसमका कारण सुन्तला निकासीमा समस्या आएकाले सुन्तलाको मूल्यमा भने गिरावट आएको छ। गतसाल २ सय रूपैयाँ प्रतिकिलो बिक्री भएको सुन्तला यो वर्ष ८० रुपैयाँसम्म बिक्री गर्नुपरेको सुन्तला कृषक तथा व्यावसायीहरू सुनाउँछन्। विगतका वर्षहरूमा भन्दा यो वर्ष सुन्तला उत्पादन बढे पनि सिजनका बेला तरार्ई क्षेत्रलगायत शहरी क्षेत्रमा प्रतिकूल मौसमका कारण सुन्तलाको माग कम भएकाले भनेजति सुन्तला ढुवानी गर्न सकिएन, धेरैजसो बगानका सुन्तलाहरू स्थानीय बजारमै सस्तोदरमा खपत गर्नुपयो, सुन्तला व्यावसायी बलराम गौतमले सुनाए। बजार माग नभए पनि आगामी वर्षहरूमा उचित मूल्य पर्खाइकै लागि यो वर्ष कृषकहरूबाट सुन्तला ठेक्कामा लिएर सस्तो दरमै शहरबजारसम्म पुर्याउन बाध्य भएको उनले बताए। जसकारण विगतका वर्षहरूको तुलनामा यो वर्ष ठेक्कामा लिएको सुन्तलाबाट घाटा ब्यहोर्नुपरेको उनले सुनाए। अव्यवस्थित बजारीकरणले किसान हैरान बजारीकरण व्यवस्थित नहुँदा पनि सुन्तला कृषकले यो वर्ष सस्तो मूल्यमा सुन्तला बेचविखन गर्नुपरेको किसानहरू सुनाउँछन्। भोजपुर नगरपालिका५ का दिलीप राईले भने, सुन्तलाको तलतिरैबाट माग कम भयो, ठेकेदारले सबै उठाउन सकेनन्, मूल्य लगाएनन्, यहाँ बजार सानो छ, स्थानीय तहले बजार व्यवस्थापन गर्न सकेको भए पनि त सुन्तलाको मूल्यमा गिरावट आउने थिएन। भोजपुरबाट वार्षिक ७ हजार ९ सय ३० मेट्रिक टनसम्म उत्पादन हुने गरेको कृषि ज्ञान केन्द्र भोजपुरको तथ्यांक छ। अनुदानमा सहुलियत पछिल्ला केही वर्षहरूमा सुन्तलाको मूल्य र मागलाई ध्यानमा राखेर बहुवर्षे आम्दानीको श्रोत सुन्तला खेतीमा किसानहरू आकर्षित हुन थालेको परियोजना कार्यान्वयन ईकाइ संखुवासभाभोजपुरले जनाएको छ। सुन्तलाका लागि भोजपुरमा क्षेत्र विस्तार, मलखाद, सिँचाइ पाईपमा सहुलियत अनुदानका कार्यक्रमहरू सञ्चालन भइरहको सूचना अधिकारी जुनिता राईले बताइन्। सुन्तला कृषकका लागि यो कृषि आधुनिकीकरण परियोजनाले कृषकको माग र आवश्यकतालाई हेरेर अनुदानका कार्यक्रमहरू चलिरहेका छन्, उनले भनिन्। परियोजना कार्यान्वयन ईकाइले सुन्तला क्षेत्र विकासका लागि कृषकहरूलाई पारीपात्ले, धनकुटाबाट उन्नत जातका सुन्तलाका बिरुवाहरू ल्याएर वितरण गरिरहेको उनले सुनाइन्। टेम्केमैयुङ गाउँपालिका, षडानन्द नगरपालिका, भोजपुर नगरपालिका, रामप्रसादराई गाउँपालिका र अरूण गाउँपालिकालगायतका विभिन्न सुन्तलाका पकेट क्षेत्रमा सुन्तला खेती गरिन्छ। भोजपुरमा देसी, पहाडे, जुनारलगायत स्थानीय प्रजातीका बिजु, कलमी सुन्तला खेती हुने गरेको छ।"
दीपक र सन्तोषीलाई उपाधि,"काठमाडौं : त्रिभुवन आर्मी क्लबका दीपक अधिकारी र धादिङकी सन्तोषी श्रेष्ठले राइट टु प्रोटिन रनको हाफ म्याराथनमा स्वर्ण जितेका छन्। दीपक पुरुष र सन्तोषी महिलामा पहिलो भएका हुन्। एसियन क्रस कन्ट्री एथलेटिक्स च्याम्पियनसिपका दोहोरो स्वर्ण विजेता दीपकले निर्धारित २१ किलोमिटर दूरी १ घण्टा ७ मिनेट ३३ सेकेन्डमा पूरा गरे। साग स्वर्णधारी (५ हजार मिटर दौड) एपीएफका गोपीचन्द्र पार्की १ घण्टा ७ मिनेट ४२ सेकेन्ड समयमा दोस्रो र पर्वतका तीर्थ पुन १ घण्टा ७ मिनेट ४३ सेकेन्ड समयमा तेस्रो भए। आर्मीका नरेन्द्र रावल चौथो र आर्मीकै खड्कबहादुर खड्का पाँचौं स्थानमा रहे। साग स्वर्ण विजेता (१० हजार मिटर दौड) र ढाका म्याराथन (४२१९५ किलोमिटर) की स्वर्ण विजेता सन्तोषीले निर्धारित दूरी तय गर्न १ घण्टा २० मिनेट १९ सेकेन्डको समय लगाइन्। १ घण्टा २१ मिनेट ५६ सेकेन्डमा नेपाल पुलिस क्लबकी राममाया बुढा दोस्रो र १ घण्टा २३ मिनेट ०२ सेकेन्डमा ढाका म्याराथनकी स्वर्ण विजेता एपीएफकी पुष्पा भण्डारी तेस्रो बने। आर्मीकी पूर्णलक्ष्मी न्यौपानेले चौथो र एपीएफकी फुलमती रानाले पाँचौं स्थानमा दौड टुंगाए। पुरुषमहिला दुवैमा शीर्ष पाँच स्थान हात पार्नेले क्रमशः १ लाख, ७५ हजार, ५० हजार, ४० हजार र ३० हजार नगद पुरस्कार पाए। नेपाल भेटेरिनरी संघद्वारा आयोजित प्रतियोगिताको पुरुष खुला १० किलोमिटर दौडमा आर्मीका खेलाडीको वर्चस्व रह्यो। पाँचौं स्थानसम्म आउने खोलडीलाई निर्धारण गरिएको नगद पुरस्कार आर्मीका खेलाडीले हात पारे। मुकेशबहादुर पालले ३१ मिनेट १८५७ सेकेन्डमा दौड पूरा गर्दै पहिलो भए। सञ्जय श्रेष्ठ (३१ मिनेट २४१४ सेकेन्ड) दोस्रो र राजेन्द्र राई (३१ मिनेट ३४३८ सेकेन्ड) तेस्रो भए। सुवास कार्की चौथो तथा श्रीकाश राई पाँचौं भए। पहिलोदेखि पाँचौं हुनेले क्रमशः ५० हजार, ४० हजार, ३० हजार, २० हजार र १० हजार नगद पुरस्कार प्राप्त गरे। महिला खुला ५ किलोमिटर दूरी २१ मिनेट ३० सेकेन्डमा पूरा गरेकी आर्मीकी सिर्जना पाण्डेय पहिलो भइन्। पुलिसकी राजपुरा पछाईं (२१ मिनेट ३८ सेकेन्ड) दोस्रो, आर्मीकी निर्मला केसी (२२ मिनेट ३० सेकेन्ड) तेस्रो, एपीएफकी आशा रावत चौथो र पुलिसकी सुमित्राकुमारी चौधरी पाँचौं भए। विद्यालयतर्फ कक्षा १२ सम्मको पुरुष ५ किलोमिटरमा विश्वराम कुँवर पहिलो, बादल कार्की दोस्रो, विकेश घिमिरे तेस्रो, कृष्ण परियार चौथो र आशेषकुमार क्षत्री पाँचौं भए। विद्यालयतर्फ नै कक्षा १२ सम्मको महिला ३ किलोमिटरमा कल्पना बुढा, अस्मिता भुजेल, अमिशा राई, आयुष्मा आचार्य र सम्झना राई क्रमशः शीर्ष पाँच स्थानमा रहे। ह्विलचेयरको पुरुष ३ किलोमिटरमा रामकाजी मिजार पहिलो, रमेश खत्री दोस्रो, प्रेमबहादुर विक तेस्रो, दीपक आलेमगर चौथो र विष्णुपुकार श्रेष्ठ पाँचौं भए। सोही स्पर्धाको महिलामा ऐश्वर्यकुमारी कुमालले स्वर्ण, यामी झाक्री मगरले रजत र रजनी राईले कांस्य जित्दा पेमा छोक्पा गुरुङ चौथो र बबिता थापा पाँचौं स्थानमा रहे। महिला खुला ५ किलोमिटर, विद्यालयतर्फ पुरुष ५ किलोमिटर र पुरुषमहिला ह्व्लिचेयरका विजेताले ३० हजार, उपविजेताले २० हजार र तेस्रोले १५ हजार नगद पुरस्कार जिते। चौथोले १० हजार र पाँचौंले ५ हजार नगद पुरस्कार हासिल गरे। विद्यालयतर्फ महिला ३ किलोमिटरमा शीर्ष पाँच स्थानमा रहनेले क्रमशः २० हजार, १५ हजार, १० हजार, ५ हजार र २ हजार ५ सय नगद पुरस्कार हात पारे। विजेतालाई कृषि तथा पशुपन्छी विकास मन्त्री ज्वालाकुमारी साह, विश्व भेटेरिनरी एसोसिएनका अध्यक्ष राफेल लागुइन, आयोजक संघका अध्यक्ष डा रामकृष्ण खतिवडा, राइट टु प्रोटिनका संयोजक डा सितलकाजी श्रेष्ठलगायतले पुरस्कृत गरे। विश्व भेटेरिनरी संघका अध्यक्ष राफलले नेपाल भेटेरिनरी संघलाई वर्ष २०२३ को अवार्डसहित ५ हजार अमेरिकी डलर पुरस्कार प्रदान गरेका थिए। त्यसअघि प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले उद्घाटन गरेका थिए। तेस्रो संस्करणमा ७ हजार बढी प्रतिस्पर्धीको सहभागिता रहेको आयोजकले जनाएको छ।"
वीरगन्जलाई परवानीपुर गोल्डकप,"वीरगन्ज : बाराको परवानीपुरमा आयोजित तेस्रो परवानीपुर गोल्डकप फुटबल प्रतियोगिताको उपाधि वीरगन्ज युनाइटेड क्लबले जितेको छ। शनिबार भएको फाइनलमा हेटौंडा फुटबल एकेडेमीलाई टाइब्रेकरमा ४३ गोलले स्तब्ध पार्दै साविक विजेता वीरगन्जले उपाधि जितेको हो।यसअघि निर्धारित ९० मिनेटको खेलमा दुवै टोलीले ११ गोलको बराबरी खेलेपछि खेलको अन्तिम निर्णय टाइब्रेकरबाट निकालिएको थियो। परवानीपुर खेल मैदानमा भएको फाइनलमा वीरगन्ज युनाइटेडले हेटौंडामाथि सुरुदेखि नै दबाब बनाएको थियो। खेलको ३०औं मिनेटमा उदीतनारायण चौधरीले पहिलो गोल गर्दै वीरगन्जलाई १० को अग्रता दिलाएका थिए। तर, खेलको ८५औं मिनेटमा हेटौंडाका सखिल गुरुङले गोल गर्दै खेल ११ गोलको बराबरीमा पुर्याएका थिए। त्यसपछि भएको टाइबे्रकरमा पाँचमध्ये वीरगन्जका चार खेलाडीले गोल गरे भने हेटौंडाका ३ जनाले मात्रै बललाई जाली चुमाउन सफल भएका थिए। उपाधिसँगै वीरगन्जले दुई लाख एक हजार रुपैयाँ नगद पुरस्कार पायो। उपविजेता हेटौंडाले एक लाख एक हजार रुपैयाँमै चित्त बुझायो। शक्ति युवा क्लबले आयोजना गरेको प्रतियोगिताको समापन समारोहमा उपाधि विजेता परवानीपुर गाउँपालिकाका अध्यक्ष रामक्षत्रीप्रसाद कुर्मीले पुरस्कार प्रदान गरेका थिए। प्रतियोगिताको सर्वोत्कृष्ट खेलाडी वीरगन्ज युनाइटेडका अमर डंगोल घोषित भए। यस्तै उत्कृष्ट गोलरक्षक वीरगन्ज युनाइटेडकै दिलमणी चौधरी, उत्कृष्ट रक्षक वीरगन्जकै सञ्जय चौधरी, बेस्ट मिडफिल्डर वीरगन्जकै विपिन दुम्सी मगर र उत्कृष्ट प्रशिक्षक वीरगन्जकै रामकिशोर धामी घोषित भए। उनीहरूले जनही पाँच हजार रुपैयाँ नगद पुरस्कार पाए।"
एमालेको सचिवालय बैठक बस्दै,"काठमाडौं : नेकपा एमालेको सचिवालयको बैठक बस्दैछ। बैठक आइतबार पार्टी कार्यालय च्यासलमा बस्नेछ। पार्टीको सांगठनिक गतिविधि,आगामी वैशाख ८ र ९ गते बस्ने महाधिवेशन प्रतिनिधि परिषद् बैठक र वैशाख १० गते पार्टी स्थापना दिवसको तयारी र समसामयिक राजनीतिकविषयमा बैठकमा छलफल हुनेछ।"
स्याङ्जामा करेन्ट लागेर एकजनाको मृत्यु,स्याङ्जा : करेन्ट लागेर अर्जुनचौपारीका ५२ वर्षीय हर्कबहादुर थापाको मृत्यु भएको छ। अर्जुनचौपारी गाउँपालिका ६ भेडाबारीस्थित झाक्रिस्थानमा लत्रिएको बिजुलीको तारमाथि घोप्टो परेको अवस्थामा थापा मृत भेटिएको प्रहरी नायब उपरीक्षक इन्द्रबहादुर रानाले जानकारी दिए। घटनाको सम्बन्धमा आवश्यक अनुसन्धान भइरहेको प्रहरीले जनाएको छ।
दाङमा बसको ठक्करबाट दुईजनाको मृत्युपछि हुलाकी राजमार्ग ठप्प,"काठमाडौं : दाङको राजपुरमा बसको ठक्कर बाट दुईजनाको मृत्यु भएपछि हुलाकी राजमार्ग ठप्प पारिएको छ । पीडित परिवारले क्षतिपूर्तिको माग गर्दै जँग्रहवा जहरे,जँग्रहवा गढवा, जँग्रहवागँग्दी रुटमा चल्ने सवारी साधान ठप्प भएका छन् । शनिबार बेलुका पूर्वदेखि पश्चिम जाँदै गरेको रा १ ख २३६० नम्बरको बसले राजपुर५, नौंसहरामा पश्चिमदेखि पूर्वतर्फ आइरहेको रा ७ प २०७ नम्बरको मोटरसाइकललाई ठक्कर दिँदा दुईजनाको मृत्यु भएको थियो । मृत्यु हुनेहरू मोटरसाइकल सवार राजपुर५,नौंसहरा निवासी अन्दाजी २४ वर्षीय प्रमोद यादव र सोही ठाउँ निवासी प्रदिप यादव रहेको इलाका प्रहरी कार्यालय गढवाका प्रहरी निरीक्षक नविन वलीले बताए । प्रमोदको घटनास्थलमै र प्रदिपको उपचारका क्रममा मृत्यु भएको हो।"
सीमा क्षेत्रको समस्या समधानका लागि सरकार गम्भीर हुनुपर्ने कांग्रेस नेताहरूको जोड,"कपिलवस्तु : सीमा क्षेत्रका समस्या समाधानका लागि वर्तमान सरकार गम्भीर हुनुपर्नेमा नेपाली कांग्रेसका नेताहरूले जोड दिएका छन् । सीमा क्षेत्रका नागरिकहरूलाई राज्यबाट प्रवाह हुने सबै खाले सेवा सुविधा सहज ढंगबाट दिइनुपर्ने,सीमा क्षेत्रका नागरिकलाई सहज मलखाद तथा बउ विजन उपलब्ध गराउनुपर्ने नेताहरूले माग गरेका छन् । शुद्धोधन गाउँपालिका५ को आयोजनामा सम्पन्न होली मिलन कार्यक्रममा नेपाली कांग्रेसका नेता भारतका लागि पूर्व नेपाली राजदूत दीप कुमार उपाध्याय, पूर्व सांसद अभिषेक प्रताप शाह, लुम्बिनी प्रदेश सभा सदस्य सुधाकर पाण्डेय,नेपाल प्रहरीका पूर्व एसएसपीविक्रम सिंह थापालगायतका नेताहरूले माओवादी द्वन्द्वका बेला विस्थापित भएका सीमा क्षेत्रका छोटी भन्सार कार्यालय पुर्नस्थापना,सीमा नाकाबाट सहज आवागनलगायतका समस्याप्रति प्रदेश सरकार र केन्द्र सरकारको ध्यानाकर्षण हुनुपर्ने बताए । नेपाली कांग्रेसका पूर्वसभापति राजेश आचार्य, जिल्ला नेताहरू राजेश सिंह ज्ञवाली,सुरेश शर्मा, वजीह अरशद,आशुतोष सिंह लगायतका नेताहरूले गाउँ गाउँमा नेपाली कांग्रेसको संगठन विस्तार गरी आगामी २०८४ को निर्वाचनमा नेपाली कांग्रेसलाई बहुमत दिलाउन सबै नेता कार्यकर्ताहरू लाग्नु पर्नेमा जोड दिएका छन् ।"
आज काठमाडौं लगाएत देशका यी ठाउँमा पानी पर्ने,"काठमाडौं : आज दिउँसोदेखि काठमाडौं उपत्यकासहित कोशी, मधेस, बागमती र गण्डकी प्रदेशका केही ठाउँमा बादली भइ पानी पर्ने सम्भावना रहेको मौसमविद्ले बताएका छन् । अहिले केही ठाउँमा सामान्य बदली भए पनि धेरै ठाउँको मौसम सफा रहेकोमा दिउँसोदेखि बदली भएर केही ठाउँमा वर्षाको सम्भावना रहेको मौसम पूर्वानुमान् महाशाखाका मौसमविद् मिनकुमार अर्यालले जानकारी दिए। उनका अनुसार हिजो अस्तीको तुलनामा आज मौसम केही सफा हुने भएपनि रातिदेखि पुनः बदली भएर वर्षाको सम्भावना छ । अहिले नेपालमा पश्चिमी वायूको प्रभावसहित स्थानीय वायुको प्रभाव तथा भारतको उत्तर पूर्वआसाम र आसपास क्षेत्रमा रहेको न्यून चापीय प्रणालीको प्रभावका कारण देशभर आशिंकदेखि मुख्यतया वदली छ । मौसमविद् अर्यालले भने, 'नेपालमा पश्चिमी न्यून चापीय प्रणाली तथा भारतको विहार आसपास रहेको न्यून चापीय प्रणालीको प्रभाव रहेको छ । हाल देशभर आँशिकदेखि साधारणतया बदली रहेको छ ।' काठमाडौँको अहिलेको वायुको तापक्रम १७ डिग्री सेन्टिग्रेड मापन गरिएको तथा पारदर्शिता पाँच किलोमिटर रहेको छ । आजको न्यूनतम तापक्रम १३ दशमलब ६ डिग्री सेन्टिग्रेड रहेको तथा आज अधिकतम तापक्रम २१ देखि २३ डिग्री सेन्टिग्रेडको बीचमा रहने मौसमविद् अर्यालले बताए। यसैगरी आज राति देशभर आंशिकदेखि साधारणतया बदली रहने छ । देशका पहाडी भुभागका थोरै स्थानहरु र बाँकी भूभागका एकदुई स्थानमा मेघगर्जनचट्याङसहित हल्का वर्षाको सम्भावना छ । देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको जल तथा मौसमपूर्वानुमान महाशाखाले जनाएको छ ।"
होलीले विकास र समृद्धिको लक्ष्य हासिल गर्न प्रेरणा दिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले फागुपूर्णिमा (होलीपर्व)ले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न प्रेरणा प्रदान गर्ने बताएका छन्। होलीपर्वका अवसरमा आज सम्पूर्ण नेपालीमा शुभकामना व्यक्त गर्दै प्रधानमन्त्री दाहालले यस पर्वले सबै वर्ग, जाति, भाषा, भूगोल र संस्कृतिको भावना एवं अन्तरघूलनलाई प्रतिनिधित्व गर्नेसमेत बताएका हुन्। 'पहिलो दिन हिमाली र पहाडी क्षेत्र तथा दोस्रो दिन तराईमधेसमा हर्षोल्लासका साथ मनाइने फागुपूर्णिमा (होलीपर्व)को सुखद् अवसरमा स्वदेश तथा विदेशमा रहेका सम्पूर्ण नेपालीहरूमा हार्दिक शुभकामना व्यक्त गर्दछु', शुभकामना सन्देशमा उनले भनेका छन्, 'होलीपर्वले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न सम्पूर्ण नेपालीहरूमा प्रेरणा प्रदान गर्ने विश्वासका साथ शुभकामना व्यक्त गर्दछु ।' असत्यमाथि सत्य र खराबमाथि असल पक्षको विजयका रूपमा लिइने र उल्लासपूर्वक मनाइने फागु अर्थात् होलीपर्वले मानव जीवनलाई रङ्गीन र उल्लासमय बनाउन प्रेरित गर्ने उनको भनाइ छ । 'नेपाली समाजमा विद्यमान बहुजातीय, बहुभाषिक, बहुसांस्कृतिक, बहुधार्मिक विशेषताहरूले हाम्रो राष्ट्रिय स्वाभिमान र गौरवलाई मात्रै स्थापित गरेका छैनन्, एकले अर्काको पहिचान, स्वाभिमान र संस्कृतिलाई सम्मान र आत्मसात् गर्ने राष्ट्रिय संस्कृतिको विकाससमेत गरेका छन् । रङहरूको पर्वका रूपमा स्थापित होलीपर्व पनि त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ', शुभकामना सन्देशमा उनले भने। प्रधानमन्त्री दाहालले भौगोलिक दृष्टिले सानो भएर पनि दर्शन, सभ्यता, संस्कृति, पर्वहरू एवं विशिष्ट पहिचानका कारण नेपाल विश्व मानचित्रमा वैभवशाली देशका रूपमा स्थापित भएको बताएका छन्। उनले अनेकतामा एकता र राष्ट्रिय स्वाभिमान नेपलीको साझा पहिचान भएको बताउँदै प्रत्येक जातजाति र धर्मावलम्बीका आआफ्नै सांस्कृतिक महत्व बोकेका मौलिक परम्परा र पर्वहरू रहेको समेत उल्लेख गरेका छन्। 'हाम्रा चाडपर्वहरूले समुदायबीच सद्भाव बढाउँछन् । समुदायलाई एकताबद्ध गर्न सघाउँछन् । विभिन्न धर्म, भाषा र संस्कृति मान्ने समुदायहरूलाई आआफ्ना मौलिक परम्परा र संस्कृतिको अनुसन्धान, संरक्षण र संवर्द्धन एवं फरक जाति र समुदायको संस्कृति र आत्मस्वाभिमानको सम्मान गर्न अभिप्रेरित गर्दछन्', शुभकामना सन्देशमा उनले भनेका छन्।"
मधेसलाई मरुभूमीकरण गर्ने चलखेल,"काठमाडौं : निर्माणमुखी सामग्री (व्यवस्थान तथा नियमन) ऐन, २०८० को ४२ नम्बर बुँदा हटाउन वातावरण तथा चुरे विज्ञहरूले सरकारको ध्यानाकर्षण गरेका छन्। यो बुँदामा बालुवा गिट्टी विदेश पठाउने व्यवस्था गरिएको प्रावधान छ। यो विधेकमाथि प्रतिनिधिसभामा छलफल भइरहेको छ। विधेयकको ४२ नम्बर बुँद्धा पारित भए तराईमधेस मरुभूमीकरण हुने चौतर्फी चिन्ता व्यक्त भइरहेका छन्। वातावरण तथा चुरे विज्ञ टोली लिएर पूर्वराष्ट्रपति डा रामवरण यादवले यसअघि नै राष्ट्रिपति रामचन्द्र पौडेलसँग भेटघाट गरेका थिए। ऐनको ४२ नम्बर बुँदा हटाउनका राष्ट्रपतिसँग आग्रह गरिएका थिए। ऐनको ४२ नम्बर बुँदामा के छ ? राष्ट्रिय सुरक्षा वा आन्तरिक मागलाई व्यवस्थान गर्न वा वातावरणमा उल्लेखनीय प्रतिकूल प्रभाव पर्ने देखिएमा नेपाल सरकारले नेपाल राजपत्रमा सूचना प्रकाशन गरी निश्चित अवधि तोकी वा नतोकि कुनै निर्माणमुखी सामग्रीको निकासीमा रोक वा परिमाणात्मक बन्देज लगाउने गरी आदेश जारी गर्न सक्ने छ। पूर्वराष्ट्रपति डा रामवरण यादव भन्छन्, चुरे दोहनले मधेस बर्बाद भइसक्यो। खानेपानी र अन्नको हाहाकार भयो। तर, सरकारले अझै चुरिया दोहन गर्ने नीति नै ल्याएर चुरियाका नदीबाट बालुवा, गिट्टी विदेश निर्यात गर्ने प्रावधान ल्याउन संसद्मा विधेक पेस गर्नु गलत काम हो। यो कदमले मधेसलाई कंगाल बनाउने उनको भनाइ छ। २०७१ सालमा सरकारले बालुवागिट्टी विदेश निर्यातमा रोक लगाएको थियो। त्यो कानुन उल्टाउनका लागि सरकारले नयाँ कानुनी व्यवस्था गर्न लागेकोप्रति पूर्वराष्ट्रपति डा रामवरण यादवले आपत्ति जनाएका छन्। ४२ नम्बर बुँदा पारित भए के हुन्छ ? चुरे विज्ञ डा विजयकुमार सिंहका अनुसार ४२ नम्बर बुँदासहित निर्माणमुखी सामग्री(व्यवस्थान तथा नियमन) ऐन, २०८० संसद्बाट पारित भए हालसम्म संसद्मा रहेको गिट्टी, ढुँगा, बालुवाको निकासी गर्ने अधिकार नेपाल सरकार (मन्त्रिपरिषद्) मा आउने छ। छिमेकी मुलुकको आँखा नेपालको पानी र गिट्टी, ढुँगा, बालुवामा छ। यसबाट आन्तरिक र वाह्य राजनैतिक दबाबमा गिट्टी, ढुँगा, बालुवाको निकासी र बन्द गर्ने चलखेल सुरु हुनेछ। ४२ नम्बर बुँदा पारित हुँदाका के पर्छ प्रभाव ? तराईमधेसका लागि चुरे, र भावर पानीको मुख्य स्रोत हो। यही ठाउँमा पाइन्छ बालुवागिट्टी। चुरेबाट बग्ने नदीनालाको उत्खन्नबाट चुरे, भावर र तराईको पानीको स्रोत झ्नझन् सुक्ने छ। चुरेका नदी दोहनले गत बर्ष तराईका मुहानहरू सुके। यस वर्ष फागुन लाग्नासाथ मधेसमा खानेपानीको हाहाकार सिर्जना भइसक्यो, चुरे विज्ञ डा सिंह भन्छन्, यो बुँदा पारित भए हाम्रो नदीनाला सबै दोहन गरेर विदेश पुग्छ। खानेपानी, सिँचाइ र औद्योगिक उपयोगका लागि पानीको अझै हाहाकार बढ्ने उनले बताए। पानीको अभावमा तराईको उर्वर उब्जाउ भूमि तीव्रगतिमा मरुमूमीकरण भइरहेको छ। तराईमा कृषिको उत्पादन घट्दै गएको छ। यो बुँदा परित भए चुरे, भावर र तराई मधेसको पारिस्थितिकीय प्रणालीमाथि अस्तित्वको खतरा बढ्ने उनले औंल्याए। गिट्टी, ढुँगा, बालुवाको निकासीले नेपाललाई केही राजस्व प्राप्त हुने छ । तर, यो देश र जनताका लागि घाटाको व्यापार हुन सक्ने विज्ञहरूको भनाइ छ। डा सिंह भन्छन्, निर्यात हुने वस्तु धेरै र पैसा कम हुन्छ। नेपालका केही व्यापारी र क्रसर उधोगीलाई मात्रै फाइदा हुन्छ। विधेकको ४२ नम्बर बुँदा हटाउन राजनीतिक दलहरूले पनि आवाज उठाउँदै आएका छन्। यसअघि नेकपा अध्यक्ष केपी शर्मा ओली नेतृत्वको सरकारले बजेटमै बालुवागिट्टी विदेश निर्यात गर्ने नीति ल्याएका थिए । दल, नागरिक समाज र विज्ञहरूको कडा विरोधपछि त्यो नीति सरकारले फिर्ता लिएको थियो। अहिले फेरि त्यही प्रवधान सरकारले घुमारो शैलीमा विधेकमै प्रस्ताव गरेको छ। अर्का चुरे तथा वन विज्ञ डा नागेन्द्रप्रसाद यादवका अनुसार महाभारत र चुरेबाट बग्ने खोला खनेर ४० प्रतिशत निर्माण सामग्री निस्किन्छ। अरू प्रयोग नहुने वस्तु निस्किन्छ। जुन बाढीले बगाएर तराईका खेतीयोग्य जमिनमा लगेर पुरिदिने छ। अहिले पनि यो प्रक्रिया जारी छ। अहिले नै नदीको अवैधानिक उत्खनन भरहेको छ। जसलाई सरकारले नियन्त्रण गर्न सकेको छैन। उनका अनुसार प्रस्तावित ऐनको ४२ नम्बर बुँदा पारित भए त्यसले तराईमधेसमा दीर्घकालीन रूपमा ठूलो संकट ल्याउने छ। डा यादव भन्छन्, थोरै पानी परेपनि अहिले नै ठूलो बाढी आउँछ। नदीको क्षमतभन्दा धेरै पानी आउँछ। चुरे नदी दोहन र चुरिया जंगलको अतिक्रमण र फडानी हुँदा यस्तो संकट पैदा भइरहेको छ। झन् उत्खनननै गरेर विदेश निर्यात हुँदा यसले दिर्घकालिन समस्या सिर्जना गर्ने छ। चुरे र भावरसंग देशका ६१ प्रतिशतको जनताको जीवन र भविष्य जोडिएको छ। जसको दोहनले मधेसमा अन्न र पानी संकट चुलिँदै गएको चुरे विज्ञ डा सिंहले बताए। उनले भने, गिट्टी, ढुंगा, बालुवाको निकासीको विरोधमा आवाज उठाउने धनुषाका दिलीप महतोजस्ताकोे ज्यान जाने सामान्य कुरा हुनेछ। १२ अर्ब लगानी खेर जाने छ संसद्बाट ऐनै ल्याएर २०७२ सालमा चुरेबाट नदीजन्य पदार्थ निर्यातमा रोक लगाइयो। त्यो बेला नै चुरेलाई संरक्षण क्षेत्र घोषण गरिएको थियो। राष्ट्रपति चुरे तराई मधेस संरक्षण विकास समितिले २०७१०७९ सम्म १२ अर्ब ८ करोड खर्चेर चुरे र यसका नदी संरक्षणमा अर्बौं खर्च गरिसकेको छ । तर, सरकारले त्यही संरक्षित चुरेका खोलानदीबाट बालुवा गिट्टी उत्खनन गरेर विदेश निर्यात गर्न कात्तिक १६ गते संसद्मा निर्माणमुखी सामग्री (व्यवस्थान तथा नियमन) विधेश८० को ४२ नम्बर बुँदामा घुमारो शैलीमा प्रस्ताव गरेको छ। बढ्ने छ राजनीतिक चलखेल नेपालको प्राकृति स्रोत साधनमा छिमेकी देशहरूको गिद्धेनजर रहँदै आएको छ। ऐनको ४२ नम्बर बुँदा पारित भए त्यसको असर राजनीतिक प्रवृत्तिमा पर्ने छ। तराईमधेस चुरे संरक्षण विकास समितिका पूर्वसदस्य समेत रहेका चुरे विज्ञ डा सिंहले देशमा सुशासनको खडेरी परेको छ। यो परिवेशमा प्रहरी, प्रशासन, मेयर, उपमेयर, वडा अध्यक्ष, सांसद्ले बालुवा, गिटी, ढुंगा निर्यातमा चलखेल गर्न सक्ने अवसर पाउने छन्। हाम्रो जनप्रतिनिधिहरू विदेशी ठेक्केदारको कार्यकर्ता बन्ने छ। कारण सबैलाई पैसा भेटिन्छ, डा सिंह भन्छन्, यसले देशमा क्राइम र क्रप्सन पोल्टिक्सले विकराल रुप लिने छ। अनि शान्त मधेस र हाम्रो देशमा बालुवा गिट्टीका तस्करहरूले आतंक मच्चाउने मैदान सजिलै पाउँछ। तस्करका प्रभावमा मन्त्रिपरिषद् नै पर्ने उनले औंल्याए। मधेसका राजनीतिक विश्लेषक चन्द्रकिशोरका अनुसार चुरेको प्राकृतिक स्रोतलाई सरकारले आयआर्जनको रूपमा मात्रै हेर्नु हुँदैन। मधेसबालुवा करण भइरहेको छ, जलको संकट बढ्दै गएको छ, यसकालाई सरकारले ओझेलमा पारिरहेको छ। उनले भने, मधेसीसँग लभ परेको छ भन्ने व्यक्ति देशको प्रधानमन्त्री छ, लभै गर्ने समयमा मधेलाई एम्बुसमा राख्ने योजना बनिरहेको छ। व्यवस्थापिका संसद् प्राकृतिक स्रोत र साधन समितिको व्यवसायिक गिट्टी, ढुँगा, बालुवा उत्खनन र निकासी अध्ययनसम्बन्धी प्रतिवेदन २०६६ को सिफारिसअनुसार सरकारले २०७१ साउन १ गतेदेखि गिट्टी, ढुंगा, बालुवाको देश बाहिर निकासी बन्द गरेको थियो। त्यो निर्णय विस्थापित गर्नका लागि घुमारो शैलीमा ४२ नम्बर बुँदा ल्याएको हो। चुरे विज्ञ यादव भन्छन्, विधेकमा निकासी गर्ने व्यवस्था छैन भने रोक्ने व्यवस्था किन ? यस पछाडि घुमाउरो रूपमा कानुनी भाषा घुसाएर विधेक पारितपछि नेपालको प्राकृतिक स्रोत साधनको दोहन गर्न चलखेल गर्न वैधानिक रूपमै बाटो खुल्ने। २०७१ सालमा तत्कालीन राष्ट्रपति डा रामवरण यादवको परिकल्पनामा चुरे बचाउन पहल थालिएको थियो। त्यसले राष्ट्रपति चुरे तराई मधेस संरक्षण विकास समिति नै गठन भएको थियो। उसले चुरे संरक्षणका लागि एक दशदेखि काम गरिरहेको छ। तर, सरकार माफियाहरूको इसारामा चुरे माँस्न ऐनमै आत्मघाति व्यवस्था गर्न लागेको वातावरण विज्ञहरूको भनाइ छ।"
रौनक रंगहरूको पर्व होली,"होली अर्थात् फागु पूर्णिमा हिन्दूहरूको अत्यन्त प्राचीन पर्व। इतिहासकारहरू भन्छन् कि यो पर्वको प्रचलन आर्यहरूमा पनि थियो। यस पर्वको बारेमा विभिन्न पुराणमा समेत वर्णन भएको पाइन्छ। विभिन्न हस्तलिपि र ग्रन्थहरूमा समेत होलीको महिमा वर्णित छ। वसन्त ऋतुको आगमनसँगै फागुन शुक्ल पूर्णिमाको दिन मनाइने यस पर्वलाई रंगहरूको पर्व भनेर पनि चिनिन्छ। हरेक वर्ष फागुन शुक्ल अष्टमीका दिन काठमाडौंको हनुमानढोकास्थित वसन्तपुरमा चिर लिङ्गो ठड्याएर यो पर्व सुरु हुन्छ भने पूर्णिमा सकिएलगत्तै टुँडिखेल पुर्याई सो चिरलाई ढलाएर दाह गरेपछि होली पर्व समापन हुन्छ। चिर ठड्याएको एकसाता पछि रंगहरू एकअर्कामा दल्दै खुसियाली बाँड्दै सद्भावका साथ यो पर्व मनाइन्छ। ज्येष्ठ नागरिकका अनुसार प्राचीन कालमा जडिबुटीजन्य वनस्पतिहरू तथा विभिन्न रंगीविरंगी फूलहरूको प्रयोग गरी यो पर्व मनाउने गरिन्थ्यो। जसले छालाका विभिन्न रोग लाग्नबाट बचाउँथ्यो भने छालामा पनि चमक बढाउँथ्यो। तर, आजभोलि बजारमा पाइने रंगहरूमा भने विभिन्न हानिकारक रसायन मिसाइएको हुनाले सावधानी अपनाउनुपर्ने देखिन्छ। रंगहरूको महत्व : होलीमा प्रयोग हुने प्रत्येक रंगको आआफ्नै महत्व रहेको पाइन्छ। यसका अतिरिक्त यिनीहरूले फरकफरक अर्थसमेत दर्शाउँछन्। रातो रंग हर्ष, उल्लास तथा कम्पनसँग सम्बन्धित हुन्छ जसले विजय र मंगलको संकेत गर्छ। सेतो रंगले पवित्रता र शुद्धताको संकेत गर्छ। नीलो रंगले विशालता, समावेशीता, स्वस्थ्यता एवं शान्ति दर्शाउँछ, जसले विशाल आकाश र निर्मल समुद्रलाई संकेत गर्छ। पहेलो रंगले ज्ञान, बौद्धिकता र सुखशान्ति संकेत गर्छ। कालो रंगले ऊर्जा तथा आकर्षण दर्शाउँछ, जसले सकारात्मक तथा नकारात्मक दुवै ऊर्जालाई आफूभित्र ग्रहण गर्ने क्षमता राखेको हुन्छ। यसरी प्राचीनकालदेखि नै विभिन्न महत्वअनुसार रंगहरूको प्रयोग गरी उपर्युक्त सबै फल प्राप्ति होस् भनेर होली खेल्ने प्रचलन आजपर्यन्त छ। ग्रन्थ तथा पुराणमा होलीको सन्दर्भ : विभिन्न ग्रन्थ त्था पुराणमा होली पर्वको सुरुआत हुनुमा विभिन्न प्रमाण पाइन्छन्। त्रेता युगमा दैत्यराज हिरण्यकशिपुका पुत्र प्रह्लाद आमाको गर्भमा हुँदादेखि नै भगवान् विष्णुका परमभक्त थिए। उनी दिनरात विष्णुकै नाम जपिरहन्थे। यो कुरा दैत्यराजलाई मन परेको थिएन किनभने उनी आफूलाई यस पूरै ब्रह्माण्डका भगवान् मान्थे। सबैले उनैको भक्त प्रह्लादलाई मार्ने अनेक उपाय गरे तर सफल भएनन्। पछि केही नलागेपछि ब्रह्मदेवसँग अग्निले डढाउन नसक्ने वरदान पाएकी बहिनी होलिकालाई भक्त प्रह्लादलाई मार्ने जिम्मा दिए। त्यसपछि प्रह्लादलाई काखमा राखी अग्निमा डढाउन खोज्दा विष्णुका प्रभावले प्रह्लाद नभई स्वयं होलीका डढेर भष्म भएको र सोही दिनदेखि असत्यमाथि सत्यको विजय भएको दिन मानेर होली खेली खुसियाली बाँडेको भनी विष्णु पुराणमा उल्लेख छ। त्यस्तै, द्वापर युगमा भगवान् कृष्णलाई मार्न राजा कंशले बहिनी पुतनालाई पठाउँदा विषयुक्त दूध चुसाउँदै गर्दा बालक कृष्णले उनको प्राणसमेत चुसेर बध गरेको दिनबाट गोकुलवासीले रंगीन पर्वको रूपमा होली मनाउँदै आएको पनि पाइन्छ। यसका साथै काठमाडौंको विभिन्न प्राचीन धार्मिक थलोहरू जस्तै हनुमानढोका, भक्तपुरको दत्तात्रय, चाँगुनारायण, ललितपुरको पाटन कृष्णमन्दिर आदिमा राधाकृष्ण, रुक्मिणी तथा अन्य १६ हजार गोपिनीसहित भएर होली पर्व मनाउने परम्परा पुराणहरूमा पाइन्छ। जसमा कृष्णले गरेको रासलीला तथा वस्त्रहरण गरी फेरि फिर्ता दिँदा रमाउँदै होली खेलेको पनि प्रसंग आउँछ। यसरी होली पर्व मनाउनुको पौराणिक कारण र इतिहास छ। एकदिन अगाडि राति होलीका दहन गरिसकेपछि भोलिपल्ट फागुन शुक्ल पूर्णिमाका दिन बिहानैदेखि नाचगान गर्दै झाँकी निकाल्दै रंगहरू र पानी खेल्दै होली मनाइन्छ। भनिन्छ कि होलीको दिन पुरानो कटुता समाप्त गरेर तथा दुश्मनी बिर्सेर मान्छे एकअर्कासँग अद्धितीय सम्बन्ध स्थापित गर्छन्। यो पर्व नेपालमा पहाडदेखि तराई र गाउँसहरसम्म आआफ्ना संस्कृतिअनुसार हर्षोल्लासका साथ मनाउँछन्। विभिन्न ठाउँमा मनाएका होली : होली मनाएका अविस्मरणीय क्षण र अनुभवले पंक्तिकारलाई पनि बर्सेनि रौनक बर्साउँछ। रंगहरूको पर्वमा छाउने रौनकले दिने खुसी छुट्टै हुँदोरहेछ। हुर्के बढेको भारतको दार्जिलिडको एक गाउँ जहाँ होली एक पर्व हो भनेर सुनिन्थ्यो मात्र तर कसरी मनाउने भन्ने थाहै थिएन। त्यो गाउँघरतिर होली खेल्ने चलन नै थिएन। त्यतिबेला सहरी क्षेत्रमा मात्र होली खेलिन्थ्यो। होली खेलेको हेर्ने रहरले सहर पुगेको र पहिलोपटक रंगीविरंगी बनेर होली खेलेको दृष्य दसकौंपछि आज पनि ताजै छ। तथापि त्यसबेला सीमित मानिसमात्र होली खेल्ने गर्दथे। बच्चा बेलामा ती रंगहरूसँग खेल्न कति रहर जाग्यो होला मलाई ? त्यसको कुनै नापजोख थिएन। त्यसबेला उठेको रहरको ज्वाला त नेपाल छिरेपछि मात्र पूरा गर्ने मौका पाएँ। नेपालमा खेलिने होलीले असाध्यै लोभ्याउँछ। यहाँ विभिन्न जातजाति, भाषाभाषी, धर्मसंस्कृति र सम्प्रदायका मानिस बिना भेदभाव अझ सद्भावका साथ होली खेल्नुहुन्छ, यो अद्भूत सन्दर्भ मेरा लागि झनै अद्भूत बनिदिन्छ। त्यसमा ऐतिहासिक परम्पराहरू जोडिँदा संस्कृति बचाउने विषयले दंग बनाउँछ। होलीमात्रले पनि वास्तवमै हाम्रो देश नेपाल विभिन्न संस्कार र संस्कृतिको एक धनी देश हो भन्ने पुष्टि गर्छ। पछिल्ला समयमा होली पर्व मनाउने क्रममा केही नकारात्मक तथा उशृंखलपन देखिएको छ। यसप्रति सबै सजक हुनुपर्ने देखिन्छ। प्रशासन मात्र होइन, जनमानस पनि सचेत हुनुपर्छ। होली पर्वको रौनकलाई बढावा दिने हो भने जनमानस स्वयं सजग हुनुमै सबैको कल्याण देखिन्छ। त्यसो हुन सक्यो भने भोलिका पुस्ताहरूले पनि मैले जसरी आफ्नो संस्कार र परम्पराप्रति गर्व गर्ने दिनले निरन्तरता पाउने छ। पहाडदेखि तराईसम्म र पूर्वदेखि पश्चिमसम्म सबैले मनाउने यो पर्वको गरिमा बचाउनु सबैको धर्म पनि हो। संस्कार र संस्कृतिलाई बचाइ राख्न सके देशकै शिर उचो हुनेमा दुईमत छैन। होली पर्व २०८० को सम्पूर्णमा हार्दिक मंगलमय शुभकामना !"
होलीको शुभकामना दिंदै राष्ट्रपतिले भने : यो पर्वले आपसी मेलमिलाप र सद्भाव बढाउँछ,"काठमाडौँ : राष्ट्रपति रामचन्द्र पौडेलले फागुपूर्णिमा (होलीपर्व)ले आपसी सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। होलीपर्वका अवसरमा राष्ट्रपति पौडेलले सम्पूर्ण नेपालीमा शुभकामना व्यक्त गर्दै रङहरूको पर्व होलीले आपसी मेलमिलाप र सद्भावको सन्देश दिने उल्लेख गरे । उनले यस पर्वले आपसी रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। 'नेपालीहरूको महान् पर्व फागुपूर्णिमा (होली)को सुखद् अवसरमा स्वदेश तथा विदेशमा रहनुभएका सम्पूर्ण दिदीबहिनी तथा दाजुभाइमा सुख, शान्ति तथा समृद्धिका लागि हार्दिक मङ्गलमय शुभकामना व्यक्त गर्दछु', राष्ट्रपति पौडेलले शुभकामना सन्देशमा भनेका छन्, 'होलीपर्व असत्यमाथि सत्यको, अन्यायमाथि न्यायको, दूराचारमाथि सदाचारको र अधर्ममाथि धर्मको विजय भएको खुसीयालीमा मनाइने हुँदा समस्त नेपालीबीच रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउने विश्वास मैले लिएको छु ।' राष्ट्रपति पौडेलले हिमाली, पहाडी तथा भित्री मधेस, काठमाडौँ उपत्यका तथा तराईका जिल्लामा विभिन्न रङ र अबिर खेल्दै खुसीयालीसाथ मनाउने यस पर्वको परम्पराबारे उल्लेख गर्दै होलीमा खेलिने विविध रङजस्तै नेपाली समाज पनि जातीय, भाषिक र सांस्कृतिक रूपमा विविधतापूर्ण रहेको उल्लेख गरे। उनले यस पर्वले समाजमा विद्यमान विभिन्न प्रकारका विकृति, विसङ्गति एवं कुरीतिहरूलाई निर्मूल गर्दै मौलिक संस्कृतिहरूको संरक्षण र संवर्द्धन गर्न प्रेरणा प्रदान गर्नेमा जोड दिएका छन्।"
जलजलामा वार्षिक परीक्षा सञ्चालन विधि परिवर्तन,"बेनी : जलजला गाउँपालिकाले कक्षा १ देखि ९ को वार्षिक परीक्षा सञ्चालन शैली परिवर्तन गरेको छ। जलजला म्याग्दीको सदरमुकाम बेनी बजारसँगै रहेको पर्वतको स्थानीय तह हो। सामुदायिक विद्यालयका विद्यार्थीको वास्तविक सिकाइ उपलब्धि र सिकाइमा देखिएका समस्या पहिचान गरि सुधार गर्न नयाँ परीक्षा सञ्चालन शैली अपनाएको हो। गाउँपालिकाका अध्यक्ष राजुप्रसाद आचार्यले सबै विद्यालयका लागि एउटै प्रश्नपत्र तयार पारि फरक विद्यालयका शिक्षकलाई केन्द्राध्यक्ष खटाउनुका साथै उत्तर पुस्तिकालाई गाउँपालिकामा संकलन गरेर जाँच गर्ने व्यवस्था मिलाइएको जानकारी दिए। यसअघि कक्षा ८ को वार्षिक परीक्षा मात्र पालिका स्तरमा सञ्चालन हुने गरेकोमा यसपाली देखि १ देखि ९ सम्मकै परीक्षा गाउँपालिकाले सञ्चालन गर्न थालेका छौ, उनले भने, कुन विद्यालयका कुन विद्यार्थीको कुन विषयको सिकाइ उपलब्धि कस्तो छ ? भन्ने तथ्य पहिचान गर्नका लागि परीक्षा सञ्चालन गर्ने विधि परिवर्तन गरिएको हो। चैत ४ गतेदेखि सञ्चालन भएको परीक्षाका लागि मावि तहको १५ र १३ तहका लागि ५ वटा केन्द्र बनाइएको छ। माध्यमिक विद्यालय वरपरका अन्य आधारभूत विद्यालयका विद्यार्थीलाई पनि केन्द्रमै परीक्षा दिने व्यवस्था मिलाइएको छ। भौगोलिक रूपमा विकट र माध्यमिक विद्यालय पुग्न अपायक पर्ने विद्यालयका १३ तहका विद्यार्थीका लागि थप ५ वटा केन्द्र तोकिएको प्रमुख प्रशासकीय अधिकृत फणिन्द्रप्रसाद आचार्यले बताए। जलजलाको ४४ वटा सामुदायिक विद्यालयमा २ हजार जना भन्दा बढी विद्यार्थी छन्। जसले पढाएको हो उसैले प्रश्न बनाउने र उत्तरपुस्तिका जाँच्ने गर्दा विद्यार्थीको वास्तविक सिकाइ अवस्था र क्षमता पहिचान हुन नसकेको निष्कर्ण निकालेको गाउँपालिकाले ६ जना विषय विज्ञलाई प्रश्नपत्र तयार पार्न लगाएको थियो। शिव मावि फर्सेमा केन्द्राध्यक्ष रहेका विद्याज्याति मावि मल्लाजका अंग्रेजी शिक्षक हिराबहादुर बरुवालले विद्यार्थीको वास्तविक सिकाइ उपलब्धि पहिचान गर्न नयाँ शैलीको अभ्यास गरिएको बताए। प्रति ३० जना विद्यार्थी बराबर एक जना निरीक्षक परिचालन गरिएको छ। शिक्षाको गुणस्तर वृद्धि गर्ने उद्देश्यले त्रैमासिक परीक्षा पनि पालिका स्तरमा सञ्चालन गरिएको शिक्षा अधिकृत त्रिविक्रम आचार्यले बताए। विद्यार्थीको परीक्षा नतिजा सफ्टवयरमा राख्ने, विद्यालय तथा विषयगत रूपमा विष्लेषण गरेर नयाँ शैक्षिक सत्रदेखि लागू हुने गरि सुधारको कार्ययोजना बनाउने गाउँपालिकाका उपाध्यक्ष दीपक आचार्यले बताए। गाउँपालिकाका जनप्रतिनिधि र कर्मचारी परीक्षा केन्द्रको अनुगमनमा पुगेका छन्। अनुगमनमा गएका जनप्रतिनिधिहरूले परीक्षा केन्द्र रहेको माविका प्रअहरू बिदा बसेकामा असन्तुष्टि जनाएका छन्। केही विद्यालयका शिक्षकले केन्द्राध्यक्षले गरेको विद्यार्थीको बसाइ व्यवस्थापन परिवर्तन गरेको र माविका प्रअहरूले असहयोग गरेको गुनासो गरेका छन्। सामुदायिक विद्यालयको गुणस्तर सुधारका लागि जलजला गाउँपालिकाले गत भदौमा सबै विद्यालयमा पुगेर अभिभावक शिक्षा कार्यक्रम सञ्चालन गरेको थियो। गत वर्ष पालिकाका सबै विद्यालयहरूको एकै दिन र समयमा उपलब्धि मापन परीक्षा सञ्चालन गरेको थियो। शिक्षकहरूलाई सूचना प्रविधि सम्बन्धी तालिम दिएको थियो। परीक्षाको नतिजाको आधारमा कमजोर सिकाइ उपलब्धि भएका विद्यार्थीलाई केन्द्रित गरेर अतिरिक्त कक्षा सञ्चालन गर्ने योजना रहेको छ। कमजोर नतिजा भएका विषयगत शिक्षकलाई सुधारका लागि नैतिक दबाब सिर्जना र राम्रो नतिजा भएका विषयका शिक्षकलाई प्रोत्साहन गर्ने नीति लिइने गाउँपालिकाका अध्यक्ष आचार्यले बताए।"
आज पहाडी क्षेत्रमा हर्षोल्लासका साथ होली मनाइँदै,"काठमाडौं : सद्भावनाको पर्व होली 'फागु', आज देशको पहाडी भेगमा उल्लाहसपूर्वक मनाइँदैछ । फागुन शुक्ल पूर्णिमाका दिनमा पर्ने यो पर्व सोमबार भने तराईमा मनाइन्छ । आफन्त मिलेर रङ, पानी खेलेर खुसी साट्ने होलीपर्वको विशेषता हो । काठमाडौँ उपत्यकास्थित वसन्तपुरमा सामूहिकरूपमा होली खेल्ने गरिन्छ । नेपाली र विदेशीसमेत वसन्तपुरको होलीमा सहभागी हुने गरेका छन् । पर्यटकका पथप्रदर्शक राजन मिश्र होली खेल्न पर्यटक उत्साहित हुने गरेका बताउँछन् । 'हरेक वर्ष विदेशीलाई होली खेलाउन वसन्तपुर जाने गरेको छु', उनी भन्छन्, 'यो पर्व मन नपराउने कमै छन् ।' फागु पूर्णिमामा एकापसमा रङ, अबिर दलेर रमाइलोमात्र गरिदैन नाचगान पनि गरिन्छ । बूढापाका, युवा र बालबालिका पनि हौसिएर नाचगानमा भाग लिन्छन् । पाल्पाका किसन भट्टराईका अनुसार होलीमा टेम्को (परम्परागत बाजा) बजाउने अनि समूहमा आबद्ध भई नाच्ने पुरानो परम्परा हो । 'गाउँमा अहिले पनि फागु खेल्ने चलन छ', उनी भन्छन्, 'काठमाडौँमा पानी र रङ छ्यापेर चित्त बुझाउनुपर्छ ।' हिन्दू धार्मिक कथनअनुसार युवावस्थाका कृष्णले एक दिन झुक्याएर राधाको मुहारमा रङ दलिदिएछन् । रङ लगाउँदा भागदौड भएछ । यो गतिविधि सबैले रमाइलो मान्न थालेर होलीपर्व मनाउन थालिएको किंवदन्ती छ । अर्को जनश्रुति विष्णुका भक्त प्रह्लादसँग पनि जोडिएको छ । सत्यको विजय र असत्यको नाश भएको उत्सवका रूपमा होलीपर्व मनाइने गरिएको मानिन्छ । नेपालको संस्कृतिका जानकार धिरेन्द्र प्रेमर्षिले होलीपर्वले समाजमा असमानता र विभेद मेटाउन सांस्कृतिक भूमिका खेलेको बताए। 'होली खेल्दा न जात हेरिन्छ, न धनीगरिब', उनी भन्छन्, 'सद्भावको प्रतिविम्ब यो पर्व सभ्य र भव्य छ ।' होलीपर्व सभ्य र व्यवस्थित बनाउन जिल्ला प्रहरी परिसर काठमाडौँले सुरक्षा संयन्त्रलाई बलियो बनाएको बताएको छ । काठमाडौँ उपत्यका प्रहरी कार्यालयका प्रहरी वरिष्ठ उपरीक्षक दिनेशराज मैनालीका अनुसार सुरक्षाका लागि चार सयभन्दा बढी कर्मचारी खटाइएको छ । अनुमतिबिना कसैलाई पनि रङ लगाउन नपाइने, लोला हान्न नहुने, मादक पदार्थ सेवन गरेर सवारीसाधन चलाउन नपाइने मैनालीले नियम सुनाए। यदि कसैले नियम विपरीत गरेमा तत्काल कारबाही गरिने चेतावनी उनले दिए। रासस"
अन्तःशुल्कमा ब्रह्मलुट,"सरकारी कर प्रणाली राज्यको पूर्ण नियन्त्रणमा नहुँदा वार्षिक अर्बौं राजस्व चुहावट हुँदै आएको छ। हरेक व्यवसायमा राजस्व छलीका घटना सार्वजनिक हुने गरेका छन्। सिरहास्थित शारदा डिस्टिलरी प्रालिले अन्तःशुल्क स्टिकर टुक्र्याएर मदिरा बिक्री गरी करोडौं रुपैयाँ राजस्व छली गरिरहेको घटना प्रतिनिधि हो। राज्यले प्रभावकारी नियन्त्रण गर्न नसक्दा हरेक प्रकार उद्योग र व्यवसायबाट राजस्व चुहावट भइरहेको छ। जुन घटनाले सरकारी कर प्रणालीमा बृहत् अनियमितता तथा भ्रष्टाचार हुने गरेको पुष्टि हुन्छ। अन्तःशुल्क स्टिकर टुक्र्याएर दुइटा बोतलमा प्रयोग गरी बिक्री गरेको घटनामा आन्तरिक राजस्व कार्यालयका कर्मचारीसमेत संलग्न रहेको आशंका छ। कर अनुगमन प्रणालीमा व्यापक सुधारको आवश्यकता देखिएको छ। एउटा उद्योगले एउटा स्टिकरलाई दुई वा बढी टुक्रा पारेर मदिरा बोतलमा लगाउँदै लाखौं रुपैयाँ दैनिक कर छली गरिरहँदा यस्तै प्रकारका राजस्व छलीका काम अन्य विभिन्न क्षेत्रमा भइरहेको प्रष्टै छ। यसरी उद्योगहरूले कर प्रणालीको दुरुपयोग गरी सरकारी राजस्वमा गम्भीर चोटमात्र पुयाएको छैन, राज्यविरुद्धको अपराध पनि गरेको छ। तर, सरकारी निकाय नै यस्ता गलत कार्य गर्नेहरूको पक्षपोषणमा उभिने दुःखद् परिपाटीले गलत गर्नेहरूको मनोबल बढ्ने गरेको छ। कर अधिकृतहरूको मिलेमतोमा उद्योगहरूले यस्तो अनियमितता गतिविधि गरिरहेको आरोप चिर्न पनि राजस्व अनुसन्धानमा वर्तमान सरकार र विशेषगरी अर्थ मन्त्रालय निर्मम भएर लाग्न जरुरी छ। यसका लागि कर प्रणाली नियमनका लागि प्रभावकारी प्रविधिको विकास जरुरी छ। बर्सेनि अर्बौं राजस्व चुहावट भइरहने र वार्षिक बजेट सधैं घाटामा बनाइरहनुपर्ने नेपाल सरकारको बाध्यतामा खेल्ने काम कहाँबाट भइरहेको छ ? कर प्रणाली र राजस्व वृद्धिका लागि स्रोतको खोजी र चुहावट नियन्त्रणलाई पहिलो प्राथमिकता दिएर काम गर्नुपर्छ। राज्यको अर्थतन्त्र कमजोर हुनुको प्रमुख कारण सरकारी कर प्रणालीमा व्याप्त भ्रष्टाचार पनि प्रमुख कारण हो। यस्ता कार्यमा राज्यका निकायहरू नै सहयोगी बनिदिएपछि देशको अर्थतन्त्र कमजोर हुन समय लाग्दैन। कर प्रणालीमा व्याप्त यस्तो दुराचारले सरकारलाई ठूलो आर्थिक क्षति मात्र भएको छैन, निजी उद्योगहरूमा असमान प्रतिस्पर्धा बढेको छ। यस्तो समस्या हटाउन कडा कानुनी कारबाही र प्रणालीगत सुधार आवश्यक छ। सुशासन र विकास चाहने हो भने वर्तमान सरकारले यस्तो समस्यालाई जरैबाट हटाउन कडा कदम चाल्न ढिला भइसकेको छ।"
होली रङको पर्व,"रङको पर्व अर्थात् होली। फागुपूर्णिमाका अवसरमा वर्षमा एक दिन मानिस रङमार्फत खुसी साटासाट गर्छन् र जीवनका अँध्यारा पक्षलाई भुल्ने कोसिस गर्छन्। प्रकृतिमा सिर्जना भएका चराचुरुंगीको रङ, फूल, रूखबिरुवाको रङ, हिमाल, पहाडको रङ, किराफट्यांग्राको अनेक रङ छन्। हरिया, राता, नीला, वैजनी, पहेँलामात्रै होइन, हामीले उल्लेख गर्ने रङभन्दा धेरै रङ भेटिन्छन् प्रकृतिमा। यसको अर्थ, रङ हाम्रो जीवनसँग सीधै जोडिएको हुन्छ। जीवनको रङ र अध्यात्मको सम्बन्ध त्यसरी नै जोडिएको छ। जसले हरेक रङमार्फत प्रकृति र प्रेमको अभिव्यक्ति दिन्छन्। शरीरमा जसरी सात चक्र छन् र ती चक्रको प्रभाव सात रङसँग छ, त्यसरी नै होलीमा खेलिने रङले उस्तै वैज्ञानिक र आध्यात्मिक महत्व राख्छन्। रातो रङ प्रेम, शक्ति र साहसको प्रतीक हो। सेतो पवित्रताको, हरियो प्रकृति र आत्मीयताको, पहेँलो बौद्धिकता र सादगीपनाको, नीलो शान्तिको प्रतीक, सुन्तला रङले रचनात्मक शक्तिको, बैजनी होस् र ध्यानको प्रतीकको रूपमा अर्थ लगाइन्छ। त्यसैले जीवन, जगत् र पदार्थसँग रङहरूको प्रभाव सँगसँगै रहन्छ। संसारको बाहिर जे देखिन्छ त्यसलाई भौतिक रङलाई हामी फूलसँग कल्पना गर्न सक्छौं। यसलाई आँखाले हेरेर आनन्द लिन्छौं, तर त्यसको सुगन्धले हामीलाई १ सेकेन्ड भने पनि आँखा चिम्लिन बाध्य बनाउँछ, भित्री रङको अनुभूति दिलाउँछ किनभने गहिराइ या भित्र हुन्छ सुगन्ध। त्यो अदृश्य पाटो नै अध्यात्म हो, प्रेम हो र पूर्णता हो। मूलतः बाहिर जे कुराले आनन्द दिन्छ, त्यसलाई पूर्णतासाथ ग्रहण गर्न कसले रोक्न सक्छ र ? भित्री आनन्द केमा छ ? त्यसप्रति पनि ध्यान दिन सकेमात्र जीवन प्रेमपूर्ण र पूर्णताले भरिएको अनुभूति हुन्छ। त्यसो हुँदा खुसी, आनन्द र प्रेमपूर्ण जीवन जिउन के कस्ता रङहरू आवश्यक छन्, त्यो थाहा पाउनुपर्छ। फलतः प्रेम, करुणा, मित्रता, धन्यवाद र शान्तिका रङविना जीवन आनन्दित र सफल नभएको बरोबर महसुस गर्दै आएका कुरा हुन्। हृदयको तलमा हुने एकमात्र उपाय हो नकारात्मकतालाई बेवास्ता गर्ने, जसरी अन्धकारलाई हटाउन दीप जलाउनुपर्छ। त्यसैगरी नकारात्मकतालाई हटाउन सकारात्मक भावको विकास हुनुपर्छ। (खरेल संस्कृतिसम्बन्धी लेखक हुन्।)"
दिलीप महतोलाई पर्यावरण सहिद घोषणाको माग गर्दै राजमार्ग अवरोध,"ढल्केबर : क्रसर माफियाबाट मारिएका पर्यावरण अभियन्ता दिलीप भनिने ओमप्रकाश महतोलाई पर्यावरण सहिद घोषणा गर्नुपर्ने माग गर्दै पूर्वपश्चिम राजमार्गमा चक्काजाम गरिएको छ। शनिबार धनुषाको ढल्केबरमा पीडित परिवार र सामाजिक अभियन्ताहरूले राजमार्ग अवरुद्ध गर्दै प्रदर्शन गरेका छन्। दिलीपलाई पर्यावरण सहिद घोषणा गर्नुपर्ने माग गर्दै प्लेकार्डसहित शान्तिपूर्ण प्रदर्शनमा उत्रिएका उनीहरूले करिब आधा घण्टा पूर्वपश्चिम लोकमार्ग पूर्णरूपले अवरुद्ध पारेका थिए। दिलीप महतोलाई सहिद घोषणा गर्नुपर्ने माग गर्दै उनको परिवार केही दिन अघिमात्रै काठमाडौं पुगेर उपप्रधानमन्त्री तथा गृहमन्त्री रवि लामिछानेलाई ज्ञापनपत्र बुझाएका थिए। उनीहरूले ज्ञापनपत्र बुझाउँदै सहिद घोषणाको मागसँगै पुनः अनुसन्धानको पनि माग राखेका छन्। दिलीप महतोलाई पर्यावरण शहिद घोषणा गर्न र पीडित परिवारलाई क्षतिपूर्ति उपलब्ध गराउन आम जनता पार्टीका अध्यक्ष प्रभु साहले संसद्मा समेत आवाज उठाएका छन्। पूर्वराष्ट्रपति रामवरण यादवले पनि दिलीप महतोलाई पर्यावरण सहिद घोषणा गर्न सरकारसँग माग आग्रह गर्दै आएको छ। २५ पुस २०७६ को झिसमिसे बिहानीमा धनुषाको मिथिला नगरपालिका५ श्रीपुरका दिलीपलाई क्रसर डनले क्रुर हत्या गरेका थिए। क्रसर गुण्डाले दिलीपलाई कोखमालिभरप्रहार गरी सख्त घाइते बनाएर टिपरले किचेर हत्या गरेका थिए। चुरे दोहन रोक्नुपर्ने, अबैध उत्खनन र क्रसर उद्योग बन्द गर्नुपर्ने उनको चोटिलो आवाज खोला तस्करको तारोमा परेर दिलिपको हत्या गरिएको थियो। त्यसयता दिलीपका परिवार र चुरे अभियन्ताहरू दोषीलाई कडा सजाय र दिलीपलाई पर्यावरण सहिद घोषणाको माग गर्दै गाउँदेखि राजधानीसम्म संघर्ष गरिरहेका छन्। दिलिप हत्या मुद्दामा धनुषा जिल्ला अदालतले तीनजनालाई दोषी ठहर गरिसकेको छ। जिल्ला अदालतले गत फागुन १२ गते मुख्य योजनाकार चुरियाई बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। जिल्ला अदालतका न्यायाधीश चित्रबहादुर गुरुङको इजलासले गरेको उक्त फैसलालाई उच्च अदालत जनकपुरका न्यायनधीशद्वय महेन्द्रनाथ उपाध्याय र ध्रुवकुमार पियाको संयुक्त इजलासले जिल्ला अदालतको फैसलालाई सदर गरिदिएको छ। महतोलाई पर्यावरण सहिद घोषणा गर्नुपर्छ पूर्वराष्ट्रिपति डा रामवरण यादवले स्वर्गीय दिलीप महतोलाई पर्यावरण सहिद घोषणा गर्नुपर्ने बताएका छन्। स्वर्गीय दिलीपले चुरे तथा वातावरण संरक्षणका लागि बलिदानी दिएकाले उनको सम्मानका लागि सरकारले शहिद घोषणा गर्नुपर्ने उनले बताए। ललितपुरको भैंसेपार्टीस्थित पूर्वराष्ट्रपति डा यादवको निवासमा दिलीपका परिवारजनले ज्ञापनपत्र बुझाउन गएका थिए। ज्ञापन पत्र बुझ्दै पूर्वराष्ट्रपति यादवले स्वर्गीय दिलीपले चुरे दोहन रोक्न आवाज उठाएकै कारणले उनलाई क्रसर माफियाले हत्या गरेको बताएका थिए। २०७६ पुस २५ गते इन्जिनियर पढ्दै गरेको धनुषाको श्रीपुरका दिलीपलाई क्रसर डनले औरही खोलामा टिपर चढाएर निमर्म हत्या गरेका थिए। शुक्रबार पीडित परिवारका सदस्यहरूले पूर्वराष्ट्रपतिलाई ६ बुँदे मागसहितको ज्ञापनपत्र बुझाएका थिए। उनीहरूले सहिद घोषणाको मागसँगै घटनाको पुनः अनुसन्धानका लागि पनि माग गरेका थिए। घटनाका मुख्य योजनाकारहरू अझै कारबाहीको दायरामा नआएकाले उच्चस्तरीय छानबिन समिति गठन गरी सत्यतथ्य बाहिर ल्याउनुपर्ने, दिलीपको हत्या भएको क्रसरसहित देशभरका अवैधानिक क्रसर उद्योग बन्द गराउनुपर्ने पीडित परिवारको माग छ।"
मस्कोमा आक्रमणमा १३३ जनाको मृत्यु,रुसको एउटा कन्सर्ट हलमा हतियारधारीले अन्धधुन्ध गोली चलाउँदा १ सय ३३ जनाको मृत्यु भएको छ भने १ सय ४० जना गम्भीर घाइते भएका छन्। शुक्रबार राति रुसको राजधानी मस्कोको पश्चिमी उपनगरमा रहेको भेटेरन रक ब्यान्डको कन्सर्टमा जम्मा भएका दर्शकमाथि अन्धधुन्ध गोली प्रहार भएको बीबीसीले जनाएको छ। आक्रमणकारीले स्वचालित हतियारबाट गोली चलाउनुका साथै विस्फोटक पदार्थको पनि प्रयोग गरेका थिए। रुसी राष्ट्रपति भ्लादिमिर पुटिनले अन्धधुन्ध गोली चलाउने चार जनालाई पक्राउ गरिएको अन्तर्राष्ट्रिय सञ्चार माध्यमलाई जानकारी दिएका छन्। पुटिनका अनुसार घटनालगत्तै युक्रेनतर्फ भाग्न लागेका उनीहरूलाई रुसी सुरक्षाफौजले पक्राउ गरेको हो। उनले आक्रमणलाई बर्बर आतंकवादी कृत्य भनेका छन्। उनले आइतबार राष्ट्रिय शोकको घोषणा पनि गरेका छन्। यसैगरी रुसी मानव अधिकार आयोगले पनि यसलाई आतंकवादी हमला भनेको छ। कन्सर्टअघि हलमा भेष बदलेर पुगेका हतियारधारीले अन्धाधुन्ध गोली प्रहार गर्न थालेपछि भागदौड मच्चिएको थियो। हमला गरिएको भवनमा आगलागी हुँदा धेरै मानिस भित्रै फसेका थिए। घटनास्थलबाट सुरक्षाकर्मीले १ सय ४५ जनाको उद्धार गरी स्वास्थ्य संस्थामा पठाएको जनाइएको छ। सुरक्षाकर्मीले ६ घन्टा लगाएर त्यहाँको आगो निभाएका थिए। मस्कोको सबैभन्दा लोकप्रिय कन्सर्ट हलमा ६ हजार २ सय मानिस अटाउने क्षमता भए पनि त्यहाँ कति मानिस थिए भन्ने एकिन भइनसकेको जनाइएको छ। घटनामा युक्रेनको संलग्नता रहेको रुसले आरोप लगाएको छ।
नयाँ मोडालिटीमा बूढीगण्डकी,"काठमाडौं : जलाशययुक्त बूढीगण्डकी आयोजना निर्माणको किस्सा सुरु भएको ४५ वर्ष नाघिसक्यो। स्वदेशी कि विदशी लगानीमा बनाउने भन्नेमा नै सरकारले यत्तिका वर्ष बितायो। राजनीतिक प्रपञ्चबाट माथि उठ्न नसकेको नमुना आयोजनाको रूपमा बूढीगण्डकीलाई हेरिन्छ। राजनीतिक रूपमा गिजोलिएको यो आयोजनालाई सरकारको पछिल्लो निर्णयले स्वदेशी लगानीमा निर्माण गर्ने योजना बनायो। अब भने सरकारको ५१ प्रतिशत सेयर स्वामित्व हुने गरी आयोजनाको लगानीको मोडालिटी प्रस्ताव गरिएको छ। बूढीगण्डकी जलविद्युत् आयोजनाको लगानीको मोडालिटीको फाइल अन्तिम स्वीकृतिका लागि अर्थ मन्त्रालयमा छ। ऊर्जा, जलस्रोत तथा सिंचाइ मन्त्रालयअन्तर्गत गठित समितिले तयार पारेको प्रस्तावलाई मन्त्रालयले पारित गर्दै अन्तिम स्वीकृतिका लागि अर्थ पठाएको हो। अर्थसँगै मन्त्रिपरिषद्बाट पारितपछि उक्त मोडालिटी लागू भई आयोजना निर्माण अघि बढ्ने छ। सरकारले २०७९ असार २१ गते कम्पनी स्थापना गरिसकेको छ। ४५६ मेगावाटको माथिल्लो तामाकोसी आयोजना स्वदेशी लगानीमा बनेपछि बूढीगण्डकी पनि स्वदेशी लगानीमा बनाउन सरकार अघि बढेको हो। ऊर्जा मन्त्रालयका सहसचिव नविनराज सिंहको संयोजकत्वमा गठित समितिले लगानीको मोडालिटी अन्तिम टुंगोसहित मन्त्रालयलाई प्रस्ताव पेस गरेको थियो। समितिमा हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड (एचआईडीसीएल)का प्रमुख कार्यकारी अधिकृत (सीईओ) अर्जुनकुमार गौतम, बूढीगण्डकी जलविद्युत् कम्पनी लिमिटेडका सीईओ डा जगतकुमार श्रेष्ठ, ऊर्जा मन्त्रालयका सिनियर डिभिजनल इन्जिनियर राजु महर्जन सदस्य थिए। समितिको प्रस्तावमा टेकेर सरकारले बूढीगण्डकी निर्माण अघि बढाउन सक्ने उक्त समिति सदस्य एवं एचआईडीसीएलका प्रमुख कार्यकारी गौतम बताउँछन्। प्रस्तावअनुसार आयोजनाको निर्माण लागत करिब ३ खर्ब १० अर्ब रुपैयाँ लाग्ने अनुमान गरिएको छ। कर्जा स्वपुँजी अनुपात ७०:३० अर्थात् कुल लागतको ७० प्रतिशत ऋण र ३० प्रतिशत सरकार, विद्युत् प्राधिकरण, आयोजना प्रभावित र सर्वसाधारण र सार्वजनिक निकायको हुने छ। कुल स्वपुँजीबापत ९२ अर्ब २१ करोड रुपैयाँ लगानी गर्नुपर्ने देखिन्छ। आयोजनाको कुल लागतमा २ खर्ब १८ अर्ब २६ करोडको कुल ऋण हुने प्रस्तावमा उल्लेख छ। सो ऋणको १ खर्ब ३९ अर्ब ९१ करोड रुपैयाँ सरकारको सहुलियत प्राप्त कर्जा र ७८ अर्ब ३५ करोड व्यावसायिक कर्जा हुने भनिएको छ। सरकारको २०८० कात्तिकको निर्णयअनुसार पेट्रोलियम पदार्थमा लगाएको पूर्वाधार शुल्कसमेत यस आयोजनामा उपयोग गर्न समितिले सुझाएको छ। सरकारले गर्ने लगानीमा उक्त पूर्वाधार शुल्कलाई पनि समावेश गर्न सकिने भनिएको छ। बूढीगण्डकी बनाउने भनेर सरकारले २०७३ बाट पेट्रोलमा कर उठाउन सुरु गरेको थियो। तत्कालीन अर्थमन्त्री विष्णुप्रसाद पौडेलले डिजेल र पेट्रोल आयात गर्दा भन्सार विन्दुमा नै प्रतिलिटर ५ रुपैयाँका दरले थप कर लगाउने घोषणा गरेका थिए। २०७६ मा दोब्बर बनाएर १० रुपैयाँ पुर्याइएको थियो। सरकारको कुल लगानी भाएबालिटी ग्याप फन्डिङ (भीजीएफ) बाहेक १ खर्ब ८६ अर्ब ९३ करोड रुपैयाँ हुनेछ। नेपाल सरकारले भीजीएफसहित २ खर्ब ६० अर्ब १३ करोड रुपैयाँ लगानी गर्नेछ। (भीजीएफ भनेको कुल कर्जा र स्वपुँजी लगानीबाट नपुगेको रकम हो। नपुग रकम सरकारले व्यवस्था गरेर आयोजनालाई लगानी योग्य बनाउन भीजीएफ को अवधारणा अघि आएको हो।) भीजीएफ नदिने हो भने सर्वसाधारणबाट सेयर जारी गरेर लगानी ल्याउने विषय र व्यावसायिक कर्जा उठाउन गाह्रो हुने भएकाले यो व्यवस्था लागू गर्न सुझाइएको एचआईडीसीयलका कार्यकारी प्रमुख गौतमले बताए। लगानीका लागि सर्वसाधारण जनताबाट १८ अर्ब ४४ करोड बराबरको सेयर जारी गरी लगानी उठाइने प्रस्तावमा उल्लेख छ। सरकारले प्रदान गर्ने सहुलियत प्राप्त ऋणको ब्याजदर वार्षिक १ प्रतिशत र ऋण अवधि ८ वर्षको निर्माण अवधिसहित ५० वर्ष कायम गर्नुपर्ने समितिको सुझाव छ। कर्मचारी सञ्चय कोष, नागरिक लगानी कोष, एचआईडीसीएल, सामाजिक सुरक्षा कोषलगायत वाणिज्य बैंकहरू सम्मिलित सहवित्तीयकरण गठन गरी आयोजनाका लागि आवश्यक पर्ने व्यावसायिक कर्जाको प्रबन्ध गर्नुपर्ने सुझाइएको छ। वित्तीय योजनाअनुसार व्यावसायिक कर्जामध्ये २० अर्बसम्म एचआईडीसीएलमार्फत ऊर्जा बन्ड जारी गरी उठाउन सक्ने व्यवस्था गरिएको छ। आयोजनाको आर्थिक वर्ष २०८१०८२ बाट निर्माण सुरु गरी आर्थिक वर्ष २०८८८९ मा निर्माण सक्न प्रस्ताव गरिएको छ। सोअनुसार पहिलो आर्थिक वर्षमा १७ अर्ब ३७ करोड, दोस्रो वर्ष १९ अर्ब १ करोड, तेस्रो वर्ष २३ अर्ब ८१ करोड, चौथो वर्ष ४१ अर्ब ६७ करोड, पाँचौ वर्ष ४४ अर्ब ९५ करोड, छैटौं वर्ष ८२ अर्ब ४९ करोड, सातौं वर्ष ४२ अर्ब ४३ करोड र अन्तिम वर्ष ३८ अर्ब ७४ करोड रुपैयाँ रकम आवश्यक पर्ने देखिन्छ। आयोजनाबाट विद्युत् उत्पादन मात्र नभई सिँचाइ, खानेपानी, मत्स्यपालन, जलयातायात, बाढी नियन्त्रण र पर्यटन जस्ता बहुपक्षीय फाइदाहरूसमेत प्राप्त गर्न सकिने भएकाले यसको रणनैतिक महत्व पनि छ। बूढीगण्डकी जलविद्युत् आयोजना निर्माणलाई स्वदेशी पुँजीको एकीकृत उपयोग गर्ने अवसरका रूपमा पनि लिन सकिन्छ। साथै पेट्रोलियम पदार्थको आयातबाट बर्सेनि अर्बौं रुपैयाँ बिदेसिने स्थितिलाई आयोजनाबाट उत्पादित हुने विद्युतले विस्थापन गरी देशको अर्थतन्त्रमा सकारात्मक प्रभाव पार्न सक्छ। लगानीको मोडालिटी टुंगो लगाउन यसअघिका प्रयास वाग्ले प्रतिवेदन बूढीगण्डकी जलविद्युत् आयोजना निर्माण सम्बन्धमा लगानीको खाका तयार गर्न २०७४ मंसिरमा राष्ट्रिय योजना आयोगका तत्कालीन उपाध्यक्ष डा स्वर्णिम वाग्लेको संयोजकत्वमा समिति गठन गरिएको थियो। समितिमा नेपाल राष्ट्र बैंकका गभर्नर, अर्थ मन्त्रालय र ऊर्जा, जलस्रोत तथा सिँचाइ मन्त्रालयका सचिवहरू, नेपाल विद्युत् प्राधिकरणका प्रबन्ध निर्देशक तथा ऊर्जा, जलस्रोत तथा सिँचाइ मन्त्रालयका सहसचिव सदस्य थिए। प्रतिवेदनले दिएका प्रमुख सुझावहरूः नेपाल विद्युत् प्राधिकरणको सहायक कम्पनीका रूपमा विशिष्टीकृत आयोजना कार्यान्वयन एकाइ स्थापना गर्ने। सो कम्पनीमा सरकार, प्राधिकरण, सम्झौतित बचत गर्ने संस्थाहरू (कर्मचारी सञ्चय कोष, नागरिक लगानी कोष, राष्ट्रिय बिमा संस्थान, बिमा कम्पनीहरू) लगायत जलविद्युत् लगानी तथा विकास कम्पनी, नेपाल टेलिकम, अपर तामाकोशी जलविद्युत् कम्पनी, चिलिमे जलविद्युत् कम्पनी, नेपाली सेना, नेपाल प्रहरीमा रहेको कल्याणकारी कोष तथा सर्वसाधारण र गैरबैंकिङ वित्तीय संस्थाहरूको समेत लगानी हुने व्यवस्था गर्ने। आयोजनालाई वित्तीय रूपमा सम्भाव्य बनाउन नेपाल सरकारले पुनर्वास, जग्गा अधिग्रहण तथा अन्य भौतिक पूर्वाधार विकासका लागि आयोजनाको कुल लागत (२७० अर्ब रुपैयाँ) को करिब ३५ प्रतिशत रकम भाएबालिटी ग्याप फन्डिङ (भीजीएफ) गर्ने। सरकारले आयोजनालाई नपुग ऋण भाएबालिटी ग्याप ल्यान्डिङ (भीजीएल) का रूपमा अति सहुलियतपूर्ण ब्याजदरमा उपलब्ध गराउने। उक्त रकम नेपाल सरकारले पेट्रोलियम इन्धनमा लगाएको पूर्वाधारकार्बन करबाट पूर्ति गर्ने। थिके प्रतिवेदन नेपाल विद्युत् प्राधिकरणका उपकार्यकारी निर्देशक प्रदीपकुमार थिकेको संयोजकत्वमा बूढीगण्डकी आयोजनाको लगानीको मोडालिटीका सम्बन्धमा समिति गठन गरेको थियो। समितिले गरेका सुझावहरूः आयोजनाको विद्युत् उत्पादनको अनुमतिपत्रको अविध ५० वर्ष कायम गर्ने। नेपाल सरकारले भाएबालिटी ग्याप फन्डिङ (भीजीएफ) बापत ७३ अर्ब रुपैयाँ प्रदान गर्ने। आयोजनाको निर्माण अवधिको ब्याज समेतको कुल लागत ३ खर्ब ६ अर्बलाई ऋण र स्वपुँजी लगानीको अनुपात ७०ः३० कायम हुने गरी नेपाल सरकारको सहुलियतपूर्ण ऋण १ खर्ब ८० अर्व, व्यावसायिक कर्जा ३४ अर्ब ६० करोड र स्वपुँजी ९१ अर्ब ९० करोडको प्रबन्ध गर्ने। नेपाल सरकारबाट प्रदान हुने सहुलियत प्राप्त कर्जाको व्याजदर वार्षिक १ प्रतिशत कायम गर्ने। स्वपुँजी बापतको रकम विद्युत् प्राधिकरण, कर्मचारी सञ्चय कोष, नागरिक लगानी कोष, नेपाल टेलिकम, बिमा कम्पानीहरूलगायत सर्वसाधारण जनताबाट जुटाउने आयोजनाको विकास क्रमः विसं २०३५ सालमा यो आायोजनाको पहिचान भएको थियो। स्नोई माउन्टेन इञ्जिनियरिङ कर्पोरेसनले बढीमा ३ सय मेगावाट क्षमतामा विद्युत् उत्पादन गर्ने सुझाव दिएको थियो। २०३९ सालदेखि २०४१ सालसम्म सम्भाव्यता अध्ययन गरियो। बाबुराम भट्टराई प्रधानमन्त्री हुँदा २०६९ सालमा पाँचै विकास क्षेत्रमा जलाशयुक्त जलविद्युत् आयोजना बनाउने महत्वाकांक्षी आयोजनाको अवधारणा विकास भयो। राजधानी र राजमार्गबाट नजिक पर्ने भन्दै १२०० मेगावाट क्षमताको बूढीगण्डकी जलाशययुक्त जलविद्युत् आयोजनालाई अघि बढाउने प्रक्रिया सुरु भयो। २०६९ को कात्तिक २ गते बूढीगण्डकी विकास समिति गठन भई यसको थप प्रक्रिया अघि बढ्यो। जेडिई कन्सल्ट प्रालि र एनईएसएस प्रालिसँग सहकार्य गरी फ्रान्सको ट्रयाकबेल इञ्जिनियरिङ एसएले २०७१ सालमा यसको विस्तृत अध्ययन प्रतिवेदन (डिपिआर) तयार गरेर सरकारलाई हस्तन्तरण गयो। यो आयोजनाको बाँध त्रिशूली र बूढीगण्डकीको दोभानबाट करिब दुई किलोमिटरमाथि गोरखा जिल्लाको घ्याल्चोक र धादिङ जिल्लाको सलाङको बीच बूढीगण्डकी नदीमा रहनेछ। त्यहाँ २६३ मिटर अग्लो बाँध बाँधेपछिे ६३ वर्ग किलोमिटर फराकिलो जलाशय बन्नेछ, जसले ९६,३०० हेक्टरे भूभाग ओगट्नेछ। जलाशयले गोरखाका घ्याल्चोक, दर्बुङ, भुम्लिचोक, फुजेल, नाम्जुङ, बुङ्कोट, आश्राङ, बोर्लाङ, धावा, तन्द्राङ, आरुपोखरी, आरुचनौटे, आरुआरुवाङ र थुमी गरी १४ वटा साविकका गाविस डुबानमा पर्ने छन् भने धादिङका सलाङ, मैदी, खरी, चैनपुर, ज्यामरुङ, मार्पाक, सल्यानकोट, त्रिपुरेश्वर, अग्निचोक, सल्यानटार, मूलपानी, बुढाथुम र बसेरी गरी १३ गाविसका भूभाग डुबानमा पर्नेछन्। जलाशयका कारणले २,५६६ हेक्टर खेतीयोग्य भूमी, २,४०३ हेक्टर वनक्षेत्र र बाँकी १,३०० हेक्टर नदी, भीर, पहरा, धार्मिक स्थल आदि डुवानमा पर्नेछन्। जलाशयका कारणले घर, जग्गा दुवै डुबानमा परी ३ हजार ५ सय ६० घरपरिबार भौतिक एवं आर्थिक रुपमा पूर्ण विस्थापित हुनुपर्ने छ। जग्गा जमिन सबै डुबानमा पर्ने परिवार संख्या ४,५५७ रहेको छ। यसरी आयोजनाबाट ८,११७ घर परिवार बूढीगण्डकी उपत्यकाबाट विस्थापित हुनेछन्। डीपीआर तयार गरी मुआब्जाका लागि ५८ हजार रोपनीको कित्ताकाट गरेपछि २०७४ सालमा विकास समिति खारेज भयो। त्यसपछि स्थापना भएको बूढीगण्डकी जलविद्युत् आयोजना मुआव्जा वितरण पुनर्वास तथा पुनस्र्थापना एकाइ कार्यालयले काम अघि बढायो। पछिल्ला प्रगति यस आयोजना निर्माणका लागि डुबान क्षेत्रभित्र पर्ने जग्गाहरू र सोमा बनेका संरचनाहरू र रूख बोटबिरुवाहरू तथा फलफूलहरू लगायतका सम्पत्तिहरूको मुआब्जा तथा क्षतिपूर्ति दिई अधिग्रहण गर्ने कार्य अन्तिम चरणमा रहेको छ। हालसम्म मुआब्जा वितरण र अध्ययन लगायत अन्य समेत गरी करिब ४३ अर्ब रकम खर्च भएको छ। आयोजनाको सम्भाव्यता अध्ययन, आयोजनाको वातावरणीय अध्ययन, विस्तृत आयोजना अध्ययन प्रतिवेदन तथा टेन्डर कागजात तयार गर्ने कार्य सम्पन्न भएको छ। आयोजनाको स्वीकृत वातावरणीय अध्ययनअनुसार बूढीगण्डकीबाट प्रभावित गोरखा जिल्लातर्फ मिति २०७२१२२१ र धादिङ जिल्लातर्फ मिति २०७२१२२० मा जग्गा अधिग्रहणका लागि सूचना प्रकाशन भै जग्गा अधिग्रहण कार्य सुरु भएको थियो। मिति २०७३।०९।१९ धादिड जिल्लातर्फ र २०७३।०८।११ गोरखा जिल्लातर्फ बजार क्षेत्रभन्दा बाहेकको मुआब्जा निर्धारण गरिएको तथा मिति २०७६।०८।१५ दुवै जिल्लातर्फ बजार क्षेत्रभित्रको जग्गाको मुआब्जा निर्धारण गरी वितरण गरिएको थियो। साथै दुबै जिल्लातर्फ मिति २०७८।१२।२१ गते घरगोठलगायत भौतिक संरचनाहरू रूख, बोटविरुवा तथा फलफूलहरूको क्षतिपूर्ति निर्धारण गरी वितरण गरिएको थियो। हालसम्म जग्गाधनी पुर्जा भएको जग्गाको मुआब्जा तथा क्षतिपूर्ति वितरण करिब ९५ प्रतिशत भएको छ। आयोजनाको वातावरण, मुआब्जा वितरण, पुनर्वास तथा पुनस्र्थापना एकाइबाट उक्त कार्यहरू भएका थिए। आयोजनाको विस्तृत आयोजना अध्ययन प्रतिवेदनअनुसार आयोजनाको निर्माण कार्यलाई तीनवटा लटमा विभाजन गरी निर्माण गर्ने प्रस्ताव गरिएको छ। पहिलो लटमा निर्माण कार्यका लागि तयारी कार्यहरू सडक, पुल, क्याम्प जस्ता निर्माण कार्य गर्ने, दोस्रो लटमा ड्याम निर्माणसम्बन्धी कार्यहरू गर्ने र तेस्रो लटमा इन्टेक, पावरहाउस, इलेक्ट्रोमेकानिकल, ट्रान्समिसन लाइनसम्बन्धी कार्यहरू गर्ने गरी प्रस्ताव भएको छ। यसै प्रस्तावअनुसार आयोजना निर्माणका लागि आवश्यक पर्ने परामर्श सेवाको आशयपत्र आह्वानका लागि तयारी भइरहेको छ। यसै आर्थिक वर्षमा परामर्शदाता ठेक्का खरिद कार्य सम्पन्न गर्ने लक्ष्य रहेको छ। आगामी आर्थिक वर्षमा आयोजना निर्माणका लागि लट १ः पूर्वतयारी कार्य र लट २ः ड्याम निर्माण कार्यका लागि ठेक्का खरिद कार्य गरी निर्माण कार्य प्रारम्भ गर्ने योजना आयोजनाको छ।"
अन्तःशुल्कमा ब्रह्मलुट,"सरकारी कर प्रणाली राज्यको पूर्ण नियन्त्रणमा नहुँदा वार्षिक अर्बौं राजस्व चुहावट हुँदै आएको छ। हरेक व्यवसायमा राजस्व छलीका घटना सार्वजनिक हुने गरेका छन्। सिरहास्थित शारदा डिस्टिलरी प्रालिले अन्तःशुल्क स्टिकर टुक्र्याएर मदिरा बिक्री गरी करोडौं रुपैयाँ राजस्व छली गरिरहेको घटना प्रतिनिधि हो। राज्यले प्रभावकारी नियन्त्रण गर्न नसक्दा हरेक प्रकार उद्योग र व्यवसायबाट राजस्व चुहावट भइरहेको छ। जुन घटनाले सरकारी कर प्रणालीमा बृहत् अनियमितता तथा भ्रष्टाचार हुने गरेको पुष्टि हुन्छ। अन्तःशुल्क स्टिकर टुक्र्याएर दुइटा बोतलमा प्रयोग गरी बिक्री गरेको घटनामा आन्तरिक राजस्व कार्यालयका कर्मचारीसमेत संलग्न रहेको आशंका छ। कर अनुगमन प्रणालीमा व्यापक सुधारको आवश्यकता देखिएको छ। एउटा उद्योगले एउटा स्टिकरलाई दुई वा बढी टुक्रा पारेर मदिरा बोतलमा लगाउँदै लाखौं रुपैयाँ दैनिक कर छली गरिरहँदा यस्तै प्रकारका राजस्व छलीका काम अन्य विभिन्न क्षेत्रमा भइरहेको प्रष्टै छ। यसरी उद्योगहरूले कर प्रणालीको दुरुपयोग गरी सरकारी राजस्वमा गम्भीर चोटमात्र पुयाएको छैन, राज्यविरुद्धको अपराध पनि गरेको छ। तर, सरकारी निकाय नै यस्ता गलत कार्य गर्नेहरूको पक्षपोषणमा उभिने दुःखद् परिपाटीले गलत गर्नेहरूको मनोबल बढ्ने गरेको छ। कर अधिकृतहरूको मिलेमतोमा उद्योगहरूले यस्तो अनियमितता गतिविधि गरिरहेको आरोप चिर्न पनि राजस्व अनुसन्धानमा वर्तमान सरकार र विशेषगरी अर्थ मन्त्रालय निर्मम भएर लाग्न जरुरी छ। यसका लागि कर प्रणाली नियमनका लागि प्रभावकारी प्रविधिको विकास जरुरी छ। बर्सेनि अर्बौं राजस्व चुहावट भइरहने र वार्षिक बजेट सधैं घाटामा बनाइरहनुपर्ने नेपाल सरकारको बाध्यतामा खेल्ने काम कहाँबाट भइरहेको छ ? कर प्रणाली र राजस्व वृद्धिका लागि स्रोतको खोजी र चुहावट नियन्त्रणलाई पहिलो प्राथमिकता दिएर काम गर्नुपर्छ। राज्यको अर्थतन्त्र कमजोर हुनुको प्रमुख कारण सरकारी कर प्रणालीमा व्याप्त भ्रष्टाचार पनि प्रमुख कारण हो। यस्ता कार्यमा राज्यका निकायहरू नै सहयोगी बनिदिएपछि देशको अर्थतन्त्र कमजोर हुन समय लाग्दैन। कर प्रणालीमा व्याप्त यस्तो दुराचारले सरकारलाई ठूलो आर्थिक क्षति मात्र भएको छैन, निजी उद्योगहरूमा असमान प्रतिस्पर्धा बढेको छ। यस्तो समस्या हटाउन कडा कानुनी कारबाही र प्रणालीगत सुधार आवश्यक छ। सुशासन र विकास चाहने हो भने वर्तमान सरकारले यस्तो समस्यालाई जरैबाट हटाउन कडा कदम चाल्न ढिला भइसकेको छ।"
दीपक र सन्तोषीलाई उपाधि,"काठमाडौं : त्रिभुवन आर्मी क्लबका दीपक अधिकारी र धादिङकी सन्तोषी श्रेष्ठले राइट टु प्रोटिन रनको हाफ म्याराथनमा स्वर्ण जितेका छन्। दीपक पुरुष र सन्तोषी महिलामा पहिलो भएका हुन्। एसियन क्रस कन्ट्री एथलेटिक्स च्याम्पियनसिपका दोहोरो स्वर्ण विजेता दीपकले निर्धारित २१ किलोमिटर दूरी १ घण्टा ७ मिनेट ३३ सेकेन्डमा पूरा गरे। साग स्वर्णधारी (५ हजार मिटर दौड) एपीएफका गोपीचन्द्र पार्की १ घण्टा ७ मिनेट ४२ सेकेन्ड समयमा दोस्रो र पर्वतका तीर्थ पुन १ घण्टा ७ मिनेट ४३ सेकेन्ड समयमा तेस्रो भए। आर्मीका नरेन्द्र रावल चौथो र आर्मीकै खड्कबहादुर खड्का पाँचौं स्थानमा रहे। साग स्वर्ण विजेता (१० हजार मिटर दौड) र ढाका म्याराथन (४२१९५ किलोमिटर) की स्वर्ण विजेता सन्तोषीले निर्धारित दूरी तय गर्न १ घण्टा २० मिनेट १९ सेकेन्डको समय लगाइन्। १ घण्टा २१ मिनेट ५६ सेकेन्डमा नेपाल पुलिस क्लबकी राममाया बुढा दोस्रो र १ घण्टा २३ मिनेट ०२ सेकेन्डमा ढाका म्याराथनकी स्वर्ण विजेता एपीएफकी पुष्पा भण्डारी तेस्रो बने। आर्मीकी पूर्णलक्ष्मी न्यौपानेले चौथो र एपीएफकी फुलमती रानाले पाँचौं स्थानमा दौड टुंगाए। पुरुषमहिला दुवैमा शीर्ष पाँच स्थान हात पार्नेले क्रमशः १ लाख, ७५ हजार, ५० हजार, ४० हजार र ३० हजार नगद पुरस्कार पाए। नेपाल भेटेरिनरी संघद्वारा आयोजित प्रतियोगिताको पुरुष खुला १० किलोमिटर दौडमा आर्मीका खेलाडीको वर्चस्व रह्यो। पाँचौं स्थानसम्म आउने खोलडीलाई निर्धारण गरिएको नगद पुरस्कार आर्मीका खेलाडीले हात पारे। मुकेशबहादुर पालले ३१ मिनेट १८५७ सेकेन्डमा दौड पूरा गर्दै पहिलो भए। सञ्जय श्रेष्ठ (३१ मिनेट २४१४ सेकेन्ड) दोस्रो र राजेन्द्र राई (३१ मिनेट ३४३८ सेकेन्ड) तेस्रो भए। सुवास कार्की चौथो तथा श्रीकाश राई पाँचौं भए। पहिलोदेखि पाँचौं हुनेले क्रमशः ५० हजार, ४० हजार, ३० हजार, २० हजार र १० हजार नगद पुरस्कार प्राप्त गरे। महिला खुला ५ किलोमिटर दूरी २१ मिनेट ३० सेकेन्डमा पूरा गरेकी आर्मीकी सिर्जना पाण्डेय पहिलो भइन्। पुलिसकी राजपुरा पछाईं (२१ मिनेट ३८ सेकेन्ड) दोस्रो, आर्मीकी निर्मला केसी (२२ मिनेट ३० सेकेन्ड) तेस्रो, एपीएफकी आशा रावत चौथो र पुलिसकी सुमित्राकुमारी चौधरी पाँचौं भए। विद्यालयतर्फ कक्षा १२ सम्मको पुरुष ५ किलोमिटरमा विश्वराम कुँवर पहिलो, बादल कार्की दोस्रो, विकेश घिमिरे तेस्रो, कृष्ण परियार चौथो र आशेषकुमार क्षत्री पाँचौं भए। विद्यालयतर्फ नै कक्षा १२ सम्मको महिला ३ किलोमिटरमा कल्पना बुढा, अस्मिता भुजेल, अमिशा राई, आयुष्मा आचार्य र सम्झना राई क्रमशः शीर्ष पाँच स्थानमा रहे। ह्विलचेयरको पुरुष ३ किलोमिटरमा रामकाजी मिजार पहिलो, रमेश खत्री दोस्रो, प्रेमबहादुर विक तेस्रो, दीपक आलेमगर चौथो र विष्णुपुकार श्रेष्ठ पाँचौं भए। सोही स्पर्धाको महिलामा ऐश्वर्यकुमारी कुमालले स्वर्ण, यामी झाक्री मगरले रजत र रजनी राईले कांस्य जित्दा पेमा छोक्पा गुरुङ चौथो र बबिता थापा पाँचौं स्थानमा रहे। महिला खुला ५ किलोमिटर, विद्यालयतर्फ पुरुष ५ किलोमिटर र पुरुषमहिला ह्व्लिचेयरका विजेताले ३० हजार, उपविजेताले २० हजार र तेस्रोले १५ हजार नगद पुरस्कार जिते। चौथोले १० हजार र पाँचौंले ५ हजार नगद पुरस्कार हासिल गरे। विद्यालयतर्फ महिला ३ किलोमिटरमा शीर्ष पाँच स्थानमा रहनेले क्रमशः २० हजार, १५ हजार, १० हजार, ५ हजार र २ हजार ५ सय नगद पुरस्कार हात पारे। विजेतालाई कृषि तथा पशुपन्छी विकास मन्त्री ज्वालाकुमारी साह, विश्व भेटेरिनरी एसोसिएनका अध्यक्ष राफेल लागुइन, आयोजक संघका अध्यक्ष डा रामकृष्ण खतिवडा, राइट टु प्रोटिनका संयोजक डा सितलकाजी श्रेष्ठलगायतले पुरस्कृत गरे। विश्व भेटेरिनरी संघका अध्यक्ष राफलले नेपाल भेटेरिनरी संघलाई वर्ष २०२३ को अवार्डसहित ५ हजार अमेरिकी डलर पुरस्कार प्रदान गरेका थिए। त्यसअघि प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले उद्घाटन गरेका थिए। तेस्रो संस्करणमा ७ हजार बढी प्रतिस्पर्धीको सहभागिता रहेको आयोजकले जनाएको छ।"
बजेट अभावले बबईमा तटबन्ध निर्माण रोकियो,"गुलरिया : सरकारले निर्माण कम्पनीलाई समयमै बजेट भुक्तानी गर्न नसक्दा बबई भादा औरही नदी व्यवस्थापन आयोजनाको काम प्रभावित भएको छ। आयोजनाले निर्माण कम्पनीले सम्पन्न गरेका कामको बजेट समयमै भुक्तानी दिन नसकेपछि निर्माणाधीन तटबन्धनका काम रोकिएका छन्। बर्दियाको बारबर्दिया, ठाकुरबाबा, मधुवन र गुलरिया नगरपालिका हुँदै भारत बग्ने बबई नदी व्यवस्थापनको कार्यले पूर्णता नपाउँदा जिल्लाकै सदरमुकाम गुलरिया नगरपालिका क्षेत्रमा बाढी, डुवान र कटानको समस्या कायमै छ। ०७४ साल असोज ९ गतेदेखि बबई भादा औरही नदी व्यवस्थापन आयोजनामार्फत आर्थिक वर्ष ०८४८५ सम्म नदी नियन्त्रणको कार्य पूर्ण गर्ने लक्ष्य लिए पनि सरकार फेरबदल, बजेट अभाव लगायत राजनीतिक खिचातानीका कारण नदी नियन्त्रण गर्ने कार्यले पूर्णता पाउन सकेको छैन। आयोजनालाई बजेट अभाव भएपछि ४ वटा ठेक्का प्याकेजको काम निर्माण कम्पनिले बिचैमा छाडेको बबई भादा औरही नदी व्यवस्थापन आयोजना प्रमुख शिवजी साहले बताए। बालापुर, पशुहाट, थपुवा र सीमावर्ती गौढी क्षेत्रमा भइरहेको काम एक्कासि रोकिएको छ। ४२ करोड ४३ लाख रूपैयाँ बबई नदी व्यवस्थापनको दायित्व सरकारको देखिन्छ। बजेट अभावले समयमै काम नसकिने देखिन्छ। उनले भने, बबई नदीको दाहिने किनारा पण्डितपुरदेखि सीमावर्ती भारतसम्म २८ किलोमिटर तटबन्धन गर्ने आयोजनाको लक्ष्य छ। जसअन्तर्गत बबईको भादा नदी २२ दशमलव ३० किमि र कर्णालीको औरही नदी २६ दशमलव ९६ किमि आयोजना क्षेत्र हो। अन्तिम चरणमा काम भइरहेको छ। सरकारले नियमावली संशोधन गरेर ठेक्काको म्याद थप गर्न अनुमति त दिएको छ। तर, बजेटका लागि सहजीकरण नहुँदा समयमा आयोजना सम्पन्न गर्न समस्या परेको छ। आयोजनाले गरेका काम सार्थक भई गुलरिया नगरक्षेत्र संरक्षित हुँदाहुँदै बजेट अभावमा टेण्डर भएका निर्माणाधिन थुप्रै कामहरू अधुरा हुनु दुःखद भएको गुलरिया नगरपालिका ५ का वडाध्यक्ष मुमबहादुर मल्लले बताए। निर्माण कम्पनीले पैसा नपाएर काम छाडेपछि आयोजना लथालिंग भएको छ। उनले भने, सरकार र निर्माण व्यवसायीबीच आर्थिक द्वन्द्वात्मक अवस्था सिर्जना हुँदा जनताको काम समयमै सम्पन्न नहुने र वर्षातमा डुवानको समस्या दोहोरिने त्रास बढेको छ। आयोजना सुरु भएको यतिका वर्ष वितिसक्दा पनि योजना प्राथमिकीकरण गर्न राज्य गम्भीर नभएपछि सदरमुकाम डुब्ने चिन्ता थपिएको संघीय सांसद सञ्जयकुमार गौतमको भनाइ छ। अर्बौं रुपैयाँको लगानी भएको क्षेत्रमा सरकार गम्भीर भएन। निर्माणाधीन योजना समयमा सम्पन्न नभए सदरमुकाम जोखिममा रहन्छ। निर्माणाधीन काम अस्तव्यस्त छन्। उनले थपे, संसद्मै आवाज उठाउँदा उठाउँदैसमेत कुनै सुनुवाइ हुँदैन। ऊर्जा जलस्रोत तथा सिँचाइ मन्त्रालयको फागुन १० गतेको सचिव स्तरिय निर्णयले अर्थ मन्त्रालय बजेट तथा कार्यक्रम महाशाखासँग बबई भादा औरही नदी व्यवस्थापन आयोजनाका लागि थप १३ करोड ६६ लाख रूपैया व्यवस्थापनका लागि माग गरेको छ। बर्दियाको सबैभन्दा ठूलो चुनौती बबईको बाढी नियन्त्रण नै हो। केही प्वाइन्टहरूमा तत्काल काम सम्पन्न नभए वर्षातमा ठूलै समस्या आउन सक्ने बर्दियाका सहायक प्रमुख जिल्ला अधिकारी रोशनकुमार कठायतले बताए। काम रोकिए निर्माण सम्पन्न भएका कार्यको पनि बाढीका कारण औचित्य तहसनहस हुने अवस्था छ। उनले भने, तटबन्धको समस्यालाई विपत्को अत्यावश्यक समस्याका रूपमा उठाउने गर्छौं।"
भरपर्दो आम्दानी बन्यो सुन्तला खेती,"भोजपुर : मनग्गे आम्दानीको स्रोत हुन थालेपछि भोजपुरका किसानहरू व्यावसायिक सुन्तला खेतीमा लागेका छन्। राम्रो आम्दानीको स्रोत बनेको सुन्तला खेतीमा भोजपुरका अधिकांश ग्रामीण भेगका किसानहरू पछिल्ला केही वर्षदेखि सुन्तला खेतीउन्मुख बन्दै गएका हुन्। टेम्केमैयुङ गाउँपालिका२, छिनामखुका राम राईले केही वर्षअघि करिब २५ रोपनीमा लगाएको सुन्तला बगानबाट अहिले वार्षिक १० लाखसम्म आम्दानी गर्छन््। घरमै बसेर राम्रो आम्दानी बनेको सुन्तला खेतीको बगान स्याहार्न उनले हेरालु र कामदार नै लगाएका छन्। बर्सेनि साढे ९ टनसम्म उत्पादन हुने उनको बगानको सुन्तला धरान, विराटनगर, काठमाडौंसम्म ढुवानी हुने गर्छ। सुन्तला बगानको राम्रो हेरचाह गर्ने हो भने सुन्तला उत्पादन पनि राम्रो हुन्छ, विदेश नै गइरहनु पर्दैन, यहीँ मनग्गे आम्दानी गर्न सकिने रहेछ राईले भने, मैले बगानको रेखदेख गर्ने कामदारसँगै सुन्तलालाई चाहिने मलखाद, किटनाशक औषधि र बेलाबेला आवश्यक सिँचाई दिने गरेको छु, अहिलेसम्म खासै घाटा छैन । समुद्री सतहबाट १२ सय मिटरदेखि १५ सय मिटर उचाइका भेगहरूमा सुन्तला खेती राम्रो हुने भएकाले जिल्लाका अधिकांश क्षेत्रमा सुन्तला खेती हुने गरेको छ। सुन्तलाको बजारभाउ राम्रो हुने भएकाले पनि किसानहरू अन्नबाली लगाउने खेतबारीहरूमा सुन्तला लगाउन थालेका छन्। सुन्तलाको मागलाई धान्न सक्ने उत्पादन भएकाले किसानहरू खेतीमा हौसिँदै गएको भोजपुर नगरपालिका५ का कृषक प्रकाश राई बताए। वर्षैपिच्छे सुन्तला खेती गर्ने किसानको संख्या उल्लेख्य छ, घरको खर्च सजिलै धान्न सक्ने भएकाले पनि किसानहरू सुन्तला खेतीमा हौसिएका छन् उनले भने। प्रतिकूल मौसमले सुन्तलाको मूल्यमा गिरावट सुन्तला उत्पादन राम्रो भएपनि यो वर्ष प्रतिकूल मौसमका कारण सुन्तला निकासीमा समस्या आएकाले सुन्तलाको मूल्यमा भने गिरावट आएको छ। गतसाल २ सय रूपैयाँ प्रतिकिलो बिक्री भएको सुन्तला यो वर्ष ८० रुपैयाँसम्म बिक्री गर्नुपरेको सुन्तला कृषक तथा व्यावसायीहरू सुनाउँछन्। विगतका वर्षहरूमा भन्दा यो वर्ष सुन्तला उत्पादन बढे पनि सिजनका बेला तरार्ई क्षेत्रलगायत शहरी क्षेत्रमा प्रतिकूल मौसमका कारण सुन्तलाको माग कम भएकाले भनेजति सुन्तला ढुवानी गर्न सकिएन, धेरैजसो बगानका सुन्तलाहरू स्थानीय बजारमै सस्तोदरमा खपत गर्नुपयो, सुन्तला व्यावसायी बलराम गौतमले सुनाए। बजार माग नभए पनि आगामी वर्षहरूमा उचित मूल्य पर्खाइकै लागि यो वर्ष कृषकहरूबाट सुन्तला ठेक्कामा लिएर सस्तो दरमै शहरबजारसम्म पुर्याउन बाध्य भएको उनले बताए। जसकारण विगतका वर्षहरूको तुलनामा यो वर्ष ठेक्कामा लिएको सुन्तलाबाट घाटा ब्यहोर्नुपरेको उनले सुनाए। अव्यवस्थित बजारीकरणले किसान हैरान बजारीकरण व्यवस्थित नहुँदा पनि सुन्तला कृषकले यो वर्ष सस्तो मूल्यमा सुन्तला बेचविखन गर्नुपरेको किसानहरू सुनाउँछन्। भोजपुर नगरपालिका५ का दिलीप राईले भने, सुन्तलाको तलतिरैबाट माग कम भयो, ठेकेदारले सबै उठाउन सकेनन्, मूल्य लगाएनन्, यहाँ बजार सानो छ, स्थानीय तहले बजार व्यवस्थापन गर्न सकेको भए पनि त सुन्तलाको मूल्यमा गिरावट आउने थिएन। भोजपुरबाट वार्षिक ७ हजार ९ सय ३० मेट्रिक टनसम्म उत्पादन हुने गरेको कृषि ज्ञान केन्द्र भोजपुरको तथ्यांक छ। अनुदानमा सहुलियत पछिल्ला केही वर्षहरूमा सुन्तलाको मूल्य र मागलाई ध्यानमा राखेर बहुवर्षे आम्दानीको श्रोत सुन्तला खेतीमा किसानहरू आकर्षित हुन थालेको परियोजना कार्यान्वयन ईकाइ संखुवासभाभोजपुरले जनाएको छ। सुन्तलाका लागि भोजपुरमा क्षेत्र विस्तार, मलखाद, सिँचाइ पाईपमा सहुलियत अनुदानका कार्यक्रमहरू सञ्चालन भइरहको सूचना अधिकारी जुनिता राईले बताइन्। सुन्तला कृषकका लागि यो कृषि आधुनिकीकरण परियोजनाले कृषकको माग र आवश्यकतालाई हेरेर अनुदानका कार्यक्रमहरू चलिरहेका छन्, उनले भनिन्। परियोजना कार्यान्वयन ईकाइले सुन्तला क्षेत्र विकासका लागि कृषकहरूलाई पारीपात्ले, धनकुटाबाट उन्नत जातका सुन्तलाका बिरुवाहरू ल्याएर वितरण गरिरहेको उनले सुनाइन्। टेम्केमैयुङ गाउँपालिका, षडानन्द नगरपालिका, भोजपुर नगरपालिका, रामप्रसादराई गाउँपालिका र अरूण गाउँपालिकालगायतका विभिन्न सुन्तलाका पकेट क्षेत्रमा सुन्तला खेती गरिन्छ। भोजपुरमा देसी, पहाडे, जुनारलगायत स्थानीय प्रजातीका बिजु, कलमी सुन्तला खेती हुने गरेको छ।"
फागुको मौलिकता जोगाउन जनप्रतिनिधि बस्तीमा,"तानसेन : पाल्पा माथागढी १ चिदिपानीका बुढापाका, युवा, वालबालिका, महिलाहरू सबै जना रमाएर रंगको होली खेल्दै घरघर चोक, चोक मन्दिर, चौपारीमा परम्परागत फागु नाच खेलेका छन । लोप हुँदै गएको परम्परागत फागु नाच आफ्नै घर आँगन बस्ती बस्ती टोल टोलमा देख्न पाउदा चिदिपानीबासीहरू रमाएका छन् । हराउँदै गएका फागु नाचको मौलिकता जोगाउन माथागढी गाउँपालिका१ चिदिपानीले साविक ९ वटा वडाहरूमा पुगेर स्थानीय बासिन्दाहरूलाई सहभागी गराउँदै फागु नाचको महत्व झल्काएको छ । फागु पूर्णिमा भन्दा एक हप्ता अगाडिदेखि नै गाउँघर टोल टोलमा अविर, रंग लगाउँदै खेल्दै रामायण, कृष्ण चरित्र गाउदै ढोलक, टेम्को,मादल खैजरु, मझुरा बजाउँदै परम्परागत फागु नाच नाच्ने प्रचलन दिनहुँ हराउँदै गए तापनि चिदिपानी क्षेत्रमा भने परम्परागत कला संस्कृति जोगाउन वडाका जनप्रतिनिधिहरू नै कस्सिएर लागेका छन । माथागढी १ चिदिपानीले बाटो घाटो भवन पुल खानेपानी मात्रै विकास निर्माणको आधार नभई गाउँघरमा रहेका परम्परागत मौलिक कला संस्कृतिहरू पनि बचाउन, जनताहरूलाई एक आपसमा घुलमिल बनाउने पनि विकासको एक महत्वपूर्ण आधार हो भनी वडाले पहिलोपटक सबै क्षेत्रमा परम्परागत फागु नाच वडाभरी नै, गाउदै, रमाउदै, सिक्दै सिकाउदै हिँडेको वडाध्यक्ष राजकुमार पन्थीले बताए । एक आपसमा रंग अविर दल्दै, खेल्दै रामायण, कृष्ण चरित्रका रस लिला टुक्काका रूपमा गाउदै, श्रृङ्गारीक रसका भाव प्रयोगले बुढापाका देखि युवायुवती बालबालिकाहरूबीच रमाइलो गर्ने प्रचलनले एक आपसमा परम्परागत फागु नाचको पुस्ता हस्तान्तरणमा सहयोग पुगेको चिदिपानी धैरेनीका डुकुलबहादुर गाँहाले बताए । भजन तथा चुट्टाको तालमा मादल ढोलक, दमाहा, ट्याङकुली टेम्को साथमा नाच्दै एक आपसमा रंग, अविर दली रमाईलो गर्दा निकै आनन्द आएको चिदिपानीकी मनिषा सारुले बताइन् । पहिले पहिले टिभी भिडियोमा हेर्ने गरेको फागु नाच आफ्नै टोल बस्तीमा हेर्न पाएकोमा फरक आनन्द आएको आफ्ना छोरा छोरीहरूले पनि सिको गर्ने धैरेनीका खुम बहादुर थापाले बताए । माथागढी चिदिपानीका जनप्रतिनिधिसहित, गाउँघरमा बुढापाका, युवापुस्ता, बालबालिकासम्मलाई समेटेर वडा कार्यालयले फागु समूह बनाइ फागु संस्कृति जर्गेना अभियानामा लागेको हो । युवा पुस्तामा रंग अविर लगाएर होली पर्व मनाए पनि परम्परागत फागु नाचको जानकारी नहुदा कला संस्कृति नै लोप हुने अवस्था बाट बचाउन गाउँ गाउँमा बुढापाका सँगै युवा पुस्ता जमेर फागु नाचमा रमाएका थिए । गाउँका बुढापाका सँगै फागु नाचको परम्परागत कला संस्कृति सिक्न र सिकाउन फागु समूहमा सहभागी भएको युवाहरूले बताएका छन । अहिलेको युवा पुस्ता मोवाईल टिभी, सामाजिक सञ्जालमा मात्र केन्द्रित रहेकोले फागु संस्कृति देखाउन सिकाउन सबै रमाउन गाउँगाउँमा मौलिक फागु नाच नाच्दै हिँडेको चिदिपानीकी लिला कुमारी विकले बताइन् । विगतका वर्षहरूमा क्यासेटमा गीतसंगीत बजाएर नाच गान गर्ने रंग अविर लगाएर फागु खेल्ने गरेका मगरी बस्तीहरूमा यस पटकको फागुमा भने प्रत्यक्ष रूपमा फागु नाच हेर्न पाएका छन् । बुढापाकामा रहेका असीमित मौलिक कशवंस्कृतिहरू लाई युवा पुस्तामा हस्तानतरण गरी मौलिक कला संस्कृति जर्गेना गर्न माथागढी चिदिपानी वडा कार्यालयले चालेको नौलो अभियानले मौलिक कला संस्कृतिको पहिचान जोगाउन सहयोग पुगेको छ । पाल्पाको चिदपानीले जस्तै अन्य वडा तथा पालिकाहरूल परम्परागत फागु नाच जस्ता मौलिक संस्कृतिलाई जीवन्त राख्नका लागि अभियान सञ्चालन गरेमा लोप हुँदै गएका स्थानीय कला संस्कृतिहरू जोगिदै जाने छन ।"
जलजलामा वार्षिक परीक्षा सञ्चालन विधि परिवर्तन,"बेनी : जलजला गाउँपालिकाले कक्षा १ देखि ९ को वार्षिक परीक्षा सञ्चालन शैली परिवर्तन गरेको छ। जलजला म्याग्दीको सदरमुकाम बेनी बजारसँगै रहेको पर्वतको स्थानीय तह हो। सामुदायिक विद्यालयका विद्यार्थीको वास्तविक सिकाइ उपलब्धि र सिकाइमा देखिएका समस्या पहिचान गरि सुधार गर्न नयाँ परीक्षा सञ्चालन शैली अपनाएको हो। गाउँपालिकाका अध्यक्ष राजुप्रसाद आचार्यले सबै विद्यालयका लागि एउटै प्रश्नपत्र तयार पारि फरक विद्यालयका शिक्षकलाई केन्द्राध्यक्ष खटाउनुका साथै उत्तर पुस्तिकालाई गाउँपालिकामा संकलन गरेर जाँच गर्ने व्यवस्था मिलाइएको जानकारी दिए। यसअघि कक्षा ८ को वार्षिक परीक्षा मात्र पालिका स्तरमा सञ्चालन हुने गरेकोमा यसपाली देखि १ देखि ९ सम्मकै परीक्षा गाउँपालिकाले सञ्चालन गर्न थालेका छौ, उनले भने, कुन विद्यालयका कुन विद्यार्थीको कुन विषयको सिकाइ उपलब्धि कस्तो छ ? भन्ने तथ्य पहिचान गर्नका लागि परीक्षा सञ्चालन गर्ने विधि परिवर्तन गरिएको हो। चैत ४ गतेदेखि सञ्चालन भएको परीक्षाका लागि मावि तहको १५ र १३ तहका लागि ५ वटा केन्द्र बनाइएको छ। माध्यमिक विद्यालय वरपरका अन्य आधारभूत विद्यालयका विद्यार्थीलाई पनि केन्द्रमै परीक्षा दिने व्यवस्था मिलाइएको छ। भौगोलिक रूपमा विकट र माध्यमिक विद्यालय पुग्न अपायक पर्ने विद्यालयका १३ तहका विद्यार्थीका लागि थप ५ वटा केन्द्र तोकिएको प्रमुख प्रशासकीय अधिकृत फणिन्द्रप्रसाद आचार्यले बताए। जलजलाको ४४ वटा सामुदायिक विद्यालयमा २ हजार जना भन्दा बढी विद्यार्थी छन्। जसले पढाएको हो उसैले प्रश्न बनाउने र उत्तरपुस्तिका जाँच्ने गर्दा विद्यार्थीको वास्तविक सिकाइ अवस्था र क्षमता पहिचान हुन नसकेको निष्कर्ण निकालेको गाउँपालिकाले ६ जना विषय विज्ञलाई प्रश्नपत्र तयार पार्न लगाएको थियो। शिव मावि फर्सेमा केन्द्राध्यक्ष रहेका विद्याज्याति मावि मल्लाजका अंग्रेजी शिक्षक हिराबहादुर बरुवालले विद्यार्थीको वास्तविक सिकाइ उपलब्धि पहिचान गर्न नयाँ शैलीको अभ्यास गरिएको बताए। प्रति ३० जना विद्यार्थी बराबर एक जना निरीक्षक परिचालन गरिएको छ। शिक्षाको गुणस्तर वृद्धि गर्ने उद्देश्यले त्रैमासिक परीक्षा पनि पालिका स्तरमा सञ्चालन गरिएको शिक्षा अधिकृत त्रिविक्रम आचार्यले बताए। विद्यार्थीको परीक्षा नतिजा सफ्टवयरमा राख्ने, विद्यालय तथा विषयगत रूपमा विष्लेषण गरेर नयाँ शैक्षिक सत्रदेखि लागू हुने गरि सुधारको कार्ययोजना बनाउने गाउँपालिकाका उपाध्यक्ष दीपक आचार्यले बताए। गाउँपालिकाका जनप्रतिनिधि र कर्मचारी परीक्षा केन्द्रको अनुगमनमा पुगेका छन्। अनुगमनमा गएका जनप्रतिनिधिहरूले परीक्षा केन्द्र रहेको माविका प्रअहरू बिदा बसेकामा असन्तुष्टि जनाएका छन्। केही विद्यालयका शिक्षकले केन्द्राध्यक्षले गरेको विद्यार्थीको बसाइ व्यवस्थापन परिवर्तन गरेको र माविका प्रअहरूले असहयोग गरेको गुनासो गरेका छन्। सामुदायिक विद्यालयको गुणस्तर सुधारका लागि जलजला गाउँपालिकाले गत भदौमा सबै विद्यालयमा पुगेर अभिभावक शिक्षा कार्यक्रम सञ्चालन गरेको थियो। गत वर्ष पालिकाका सबै विद्यालयहरूको एकै दिन र समयमा उपलब्धि मापन परीक्षा सञ्चालन गरेको थियो। शिक्षकहरूलाई सूचना प्रविधि सम्बन्धी तालिम दिएको थियो। परीक्षाको नतिजाको आधारमा कमजोर सिकाइ उपलब्धि भएका विद्यार्थीलाई केन्द्रित गरेर अतिरिक्त कक्षा सञ्चालन गर्ने योजना रहेको छ। कमजोर नतिजा भएका विषयगत शिक्षकलाई सुधारका लागि नैतिक दबाब सिर्जना र राम्रो नतिजा भएका विषयका शिक्षकलाई प्रोत्साहन गर्ने नीति लिइने गाउँपालिकाका अध्यक्ष आचार्यले बताए।"
मधेसलाई मरुभूमीकरण गर्ने चलखेल,"काठमाडौं : निर्माणमुखी सामग्री (व्यवस्थान तथा नियमन) ऐन, २०८० को ४२ नम्बर बुँदा हटाउन वातावरण तथा चुरे विज्ञहरूले सरकारको ध्यानाकर्षण गरेका छन्। यो बुँदामा बालुवा गिट्टी विदेश पठाउने व्यवस्था गरिएको प्रावधान छ। यो विधेकमाथि प्रतिनिधिसभामा छलफल भइरहेको छ। विधेयकको ४२ नम्बर बुँद्धा पारित भए तराईमधेस मरुभूमीकरण हुने चौतर्फी चिन्ता व्यक्त भइरहेका छन्। वातावरण तथा चुरे विज्ञ टोली लिएर पूर्वराष्ट्रपति डा रामवरण यादवले यसअघि नै राष्ट्रिपति रामचन्द्र पौडेलसँग भेटघाट गरेका थिए। ऐनको ४२ नम्बर बुँदा हटाउनका राष्ट्रपतिसँग आग्रह गरिएका थिए। ऐनको ४२ नम्बर बुँदामा के छ ? राष्ट्रिय सुरक्षा वा आन्तरिक मागलाई व्यवस्थान गर्न वा वातावरणमा उल्लेखनीय प्रतिकूल प्रभाव पर्ने देखिएमा नेपाल सरकारले नेपाल राजपत्रमा सूचना प्रकाशन गरी निश्चित अवधि तोकी वा नतोकि कुनै निर्माणमुखी सामग्रीको निकासीमा रोक वा परिमाणात्मक बन्देज लगाउने गरी आदेश जारी गर्न सक्ने छ। पूर्वराष्ट्रपति डा रामवरण यादव भन्छन्, चुरे दोहनले मधेस बर्बाद भइसक्यो। खानेपानी र अन्नको हाहाकार भयो। तर, सरकारले अझै चुरिया दोहन गर्ने नीति नै ल्याएर चुरियाका नदीबाट बालुवा, गिट्टी विदेश निर्यात गर्ने प्रावधान ल्याउन संसद्मा विधेक पेस गर्नु गलत काम हो। यो कदमले मधेसलाई कंगाल बनाउने उनको भनाइ छ। २०७१ सालमा सरकारले बालुवागिट्टी विदेश निर्यातमा रोक लगाएको थियो। त्यो कानुन उल्टाउनका लागि सरकारले नयाँ कानुनी व्यवस्था गर्न लागेकोप्रति पूर्वराष्ट्रपति डा रामवरण यादवले आपत्ति जनाएका छन्। ४२ नम्बर बुँदा पारित भए के हुन्छ ? चुरे विज्ञ डा विजयकुमार सिंहका अनुसार ४२ नम्बर बुँदासहित निर्माणमुखी सामग्री(व्यवस्थान तथा नियमन) ऐन, २०८० संसद्बाट पारित भए हालसम्म संसद्मा रहेको गिट्टी, ढुँगा, बालुवाको निकासी गर्ने अधिकार नेपाल सरकार (मन्त्रिपरिषद्) मा आउने छ। छिमेकी मुलुकको आँखा नेपालको पानी र गिट्टी, ढुँगा, बालुवामा छ। यसबाट आन्तरिक र वाह्य राजनैतिक दबाबमा गिट्टी, ढुँगा, बालुवाको निकासी र बन्द गर्ने चलखेल सुरु हुनेछ। ४२ नम्बर बुँदा पारित हुँदाका के पर्छ प्रभाव ? तराईमधेसका लागि चुरे, र भावर पानीको मुख्य स्रोत हो। यही ठाउँमा पाइन्छ बालुवागिट्टी। चुरेबाट बग्ने नदीनालाको उत्खन्नबाट चुरे, भावर र तराईको पानीको स्रोत झ्नझन् सुक्ने छ। चुरेका नदी दोहनले गत बर्ष तराईका मुहानहरू सुके। यस वर्ष फागुन लाग्नासाथ मधेसमा खानेपानीको हाहाकार सिर्जना भइसक्यो, चुरे विज्ञ डा सिंह भन्छन्, यो बुँदा पारित भए हाम्रो नदीनाला सबै दोहन गरेर विदेश पुग्छ। खानेपानी, सिँचाइ र औद्योगिक उपयोगका लागि पानीको अझै हाहाकार बढ्ने उनले बताए। पानीको अभावमा तराईको उर्वर उब्जाउ भूमि तीव्रगतिमा मरुमूमीकरण भइरहेको छ। तराईमा कृषिको उत्पादन घट्दै गएको छ। यो बुँदा परित भए चुरे, भावर र तराई मधेसको पारिस्थितिकीय प्रणालीमाथि अस्तित्वको खतरा बढ्ने उनले औंल्याए। गिट्टी, ढुँगा, बालुवाको निकासीले नेपाललाई केही राजस्व प्राप्त हुने छ । तर, यो देश र जनताका लागि घाटाको व्यापार हुन सक्ने विज्ञहरूको भनाइ छ। डा सिंह भन्छन्, निर्यात हुने वस्तु धेरै र पैसा कम हुन्छ। नेपालका केही व्यापारी र क्रसर उधोगीलाई मात्रै फाइदा हुन्छ। विधेकको ४२ नम्बर बुँदा हटाउन राजनीतिक दलहरूले पनि आवाज उठाउँदै आएका छन्। यसअघि नेकपा अध्यक्ष केपी शर्मा ओली नेतृत्वको सरकारले बजेटमै बालुवागिट्टी विदेश निर्यात गर्ने नीति ल्याएका थिए । दल, नागरिक समाज र विज्ञहरूको कडा विरोधपछि त्यो नीति सरकारले फिर्ता लिएको थियो। अहिले फेरि त्यही प्रवधान सरकारले घुमारो शैलीमा विधेकमै प्रस्ताव गरेको छ। अर्का चुरे तथा वन विज्ञ डा नागेन्द्रप्रसाद यादवका अनुसार महाभारत र चुरेबाट बग्ने खोला खनेर ४० प्रतिशत निर्माण सामग्री निस्किन्छ। अरू प्रयोग नहुने वस्तु निस्किन्छ। जुन बाढीले बगाएर तराईका खेतीयोग्य जमिनमा लगेर पुरिदिने छ। अहिले पनि यो प्रक्रिया जारी छ। अहिले नै नदीको अवैधानिक उत्खनन भरहेको छ। जसलाई सरकारले नियन्त्रण गर्न सकेको छैन। उनका अनुसार प्रस्तावित ऐनको ४२ नम्बर बुँदा पारित भए त्यसले तराईमधेसमा दीर्घकालीन रूपमा ठूलो संकट ल्याउने छ। डा यादव भन्छन्, थोरै पानी परेपनि अहिले नै ठूलो बाढी आउँछ। नदीको क्षमतभन्दा धेरै पानी आउँछ। चुरे नदी दोहन र चुरिया जंगलको अतिक्रमण र फडानी हुँदा यस्तो संकट पैदा भइरहेको छ। झन् उत्खनननै गरेर विदेश निर्यात हुँदा यसले दिर्घकालिन समस्या सिर्जना गर्ने छ। चुरे र भावरसंग देशका ६१ प्रतिशतको जनताको जीवन र भविष्य जोडिएको छ। जसको दोहनले मधेसमा अन्न र पानी संकट चुलिँदै गएको चुरे विज्ञ डा सिंहले बताए। उनले भने, गिट्टी, ढुंगा, बालुवाको निकासीको विरोधमा आवाज उठाउने धनुषाका दिलीप महतोजस्ताकोे ज्यान जाने सामान्य कुरा हुनेछ। १२ अर्ब लगानी खेर जाने छ संसद्बाट ऐनै ल्याएर २०७२ सालमा चुरेबाट नदीजन्य पदार्थ निर्यातमा रोक लगाइयो। त्यो बेला नै चुरेलाई संरक्षण क्षेत्र घोषण गरिएको थियो। राष्ट्रपति चुरे तराई मधेस संरक्षण विकास समितिले २०७१०७९ सम्म १२ अर्ब ८ करोड खर्चेर चुरे र यसका नदी संरक्षणमा अर्बौं खर्च गरिसकेको छ । तर, सरकारले त्यही संरक्षित चुरेका खोलानदीबाट बालुवा गिट्टी उत्खनन गरेर विदेश निर्यात गर्न कात्तिक १६ गते संसद्मा निर्माणमुखी सामग्री (व्यवस्थान तथा नियमन) विधेश८० को ४२ नम्बर बुँदामा घुमारो शैलीमा प्रस्ताव गरेको छ। बढ्ने छ राजनीतिक चलखेल नेपालको प्राकृति स्रोत साधनमा छिमेकी देशहरूको गिद्धेनजर रहँदै आएको छ। ऐनको ४२ नम्बर बुँदा पारित भए त्यसको असर राजनीतिक प्रवृत्तिमा पर्ने छ। तराईमधेस चुरे संरक्षण विकास समितिका पूर्वसदस्य समेत रहेका चुरे विज्ञ डा सिंहले देशमा सुशासनको खडेरी परेको छ। यो परिवेशमा प्रहरी, प्रशासन, मेयर, उपमेयर, वडा अध्यक्ष, सांसद्ले बालुवा, गिटी, ढुंगा निर्यातमा चलखेल गर्न सक्ने अवसर पाउने छन्। हाम्रो जनप्रतिनिधिहरू विदेशी ठेक्केदारको कार्यकर्ता बन्ने छ। कारण सबैलाई पैसा भेटिन्छ, डा सिंह भन्छन्, यसले देशमा क्राइम र क्रप्सन पोल्टिक्सले विकराल रुप लिने छ। अनि शान्त मधेस र हाम्रो देशमा बालुवा गिट्टीका तस्करहरूले आतंक मच्चाउने मैदान सजिलै पाउँछ। तस्करका प्रभावमा मन्त्रिपरिषद् नै पर्ने उनले औंल्याए। मधेसका राजनीतिक विश्लेषक चन्द्रकिशोरका अनुसार चुरेको प्राकृतिक स्रोतलाई सरकारले आयआर्जनको रूपमा मात्रै हेर्नु हुँदैन। मधेसबालुवा करण भइरहेको छ, जलको संकट बढ्दै गएको छ, यसकालाई सरकारले ओझेलमा पारिरहेको छ। उनले भने, मधेसीसँग लभ परेको छ भन्ने व्यक्ति देशको प्रधानमन्त्री छ, लभै गर्ने समयमा मधेलाई एम्बुसमा राख्ने योजना बनिरहेको छ। व्यवस्थापिका संसद् प्राकृतिक स्रोत र साधन समितिको व्यवसायिक गिट्टी, ढुँगा, बालुवा उत्खनन र निकासी अध्ययनसम्बन्धी प्रतिवेदन २०६६ को सिफारिसअनुसार सरकारले २०७१ साउन १ गतेदेखि गिट्टी, ढुंगा, बालुवाको देश बाहिर निकासी बन्द गरेको थियो। त्यो निर्णय विस्थापित गर्नका लागि घुमारो शैलीमा ४२ नम्बर बुँदा ल्याएको हो। चुरे विज्ञ यादव भन्छन्, विधेकमा निकासी गर्ने व्यवस्था छैन भने रोक्ने व्यवस्था किन ? यस पछाडि घुमाउरो रूपमा कानुनी भाषा घुसाएर विधेक पारितपछि नेपालको प्राकृतिक स्रोत साधनको दोहन गर्न चलखेल गर्न वैधानिक रूपमै बाटो खुल्ने। २०७१ सालमा तत्कालीन राष्ट्रपति डा रामवरण यादवको परिकल्पनामा चुरे बचाउन पहल थालिएको थियो। त्यसले राष्ट्रपति चुरे तराई मधेस संरक्षण विकास समिति नै गठन भएको थियो। उसले चुरे संरक्षणका लागि एक दशदेखि काम गरिरहेको छ। तर, सरकार माफियाहरूको इसारामा चुरे माँस्न ऐनमै आत्मघाति व्यवस्था गर्न लागेको वातावरण विज्ञहरूको भनाइ छ।"
नयाँ मोडालिटीमा बूढीगण्डकी,"काठमाडौं : जलाशययुक्त बूढीगण्डकी आयोजना निर्माणको किस्सा सुरु भएको ४५ वर्ष नाघिसक्यो। स्वदेशी कि विदशी लगानीमा बनाउने भन्नेमा नै सरकारले यत्तिका वर्ष बितायो। राजनीतिक प्रपञ्चबाट माथि उठ्न नसकेको नमुना आयोजनाको रूपमा बूढीगण्डकीलाई हेरिन्छ। राजनीतिक रूपमा गिजोलिएको यो आयोजनालाई सरकारको पछिल्लो निर्णयले स्वदेशी लगानीमा निर्माण गर्ने योजना बनायो। अब भने सरकारको ५१ प्रतिशत सेयर स्वामित्व हुने गरी आयोजनाको लगानीको मोडालिटी प्रस्ताव गरिएको छ। बूढीगण्डकी जलविद्युत् आयोजनाको लगानीको मोडालिटीको फाइल अन्तिम स्वीकृतिका लागि अर्थ मन्त्रालयमा छ। ऊर्जा, जलस्रोत तथा सिंचाइ मन्त्रालयअन्तर्गत गठित समितिले तयार पारेको प्रस्तावलाई मन्त्रालयले पारित गर्दै अन्तिम स्वीकृतिका लागि अर्थ पठाएको हो। अर्थसँगै मन्त्रिपरिषद्बाट पारितपछि उक्त मोडालिटी लागू भई आयोजना निर्माण अघि बढ्ने छ। सरकारले २०७९ असार २१ गते कम्पनी स्थापना गरिसकेको छ। ४५६ मेगावाटको माथिल्लो तामाकोसी आयोजना स्वदेशी लगानीमा बनेपछि बूढीगण्डकी पनि स्वदेशी लगानीमा बनाउन सरकार अघि बढेको हो। ऊर्जा मन्त्रालयका सहसचिव नविनराज सिंहको संयोजकत्वमा गठित समितिले लगानीको मोडालिटी अन्तिम टुंगोसहित मन्त्रालयलाई प्रस्ताव पेस गरेको थियो। समितिमा हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड (एचआईडीसीएल)का प्रमुख कार्यकारी अधिकृत (सीईओ) अर्जुनकुमार गौतम, बूढीगण्डकी जलविद्युत् कम्पनी लिमिटेडका सीईओ डा जगतकुमार श्रेष्ठ, ऊर्जा मन्त्रालयका सिनियर डिभिजनल इन्जिनियर राजु महर्जन सदस्य थिए। समितिको प्रस्तावमा टेकेर सरकारले बूढीगण्डकी निर्माण अघि बढाउन सक्ने उक्त समिति सदस्य एवं एचआईडीसीएलका प्रमुख कार्यकारी गौतम बताउँछन्। प्रस्तावअनुसार आयोजनाको निर्माण लागत करिब ३ खर्ब १० अर्ब रुपैयाँ लाग्ने अनुमान गरिएको छ। कर्जा स्वपुँजी अनुपात ७०:३० अर्थात् कुल लागतको ७० प्रतिशत ऋण र ३० प्रतिशत सरकार, विद्युत् प्राधिकरण, आयोजना प्रभावित र सर्वसाधारण र सार्वजनिक निकायको हुने छ। कुल स्वपुँजीबापत ९२ अर्ब २१ करोड रुपैयाँ लगानी गर्नुपर्ने देखिन्छ। आयोजनाको कुल लागतमा २ खर्ब १८ अर्ब २६ करोडको कुल ऋण हुने प्रस्तावमा उल्लेख छ। सो ऋणको १ खर्ब ३९ अर्ब ९१ करोड रुपैयाँ सरकारको सहुलियत प्राप्त कर्जा र ७८ अर्ब ३५ करोड व्यावसायिक कर्जा हुने भनिएको छ। सरकारको २०८० कात्तिकको निर्णयअनुसार पेट्रोलियम पदार्थमा लगाएको पूर्वाधार शुल्कसमेत यस आयोजनामा उपयोग गर्न समितिले सुझाएको छ। सरकारले गर्ने लगानीमा उक्त पूर्वाधार शुल्कलाई पनि समावेश गर्न सकिने भनिएको छ। बूढीगण्डकी बनाउने भनेर सरकारले २०७३ बाट पेट्रोलमा कर उठाउन सुरु गरेको थियो। तत्कालीन अर्थमन्त्री विष्णुप्रसाद पौडेलले डिजेल र पेट्रोल आयात गर्दा भन्सार विन्दुमा नै प्रतिलिटर ५ रुपैयाँका दरले थप कर लगाउने घोषणा गरेका थिए। २०७६ मा दोब्बर बनाएर १० रुपैयाँ पुर्याइएको थियो। सरकारको कुल लगानी भाएबालिटी ग्याप फन्डिङ (भीजीएफ) बाहेक १ खर्ब ८६ अर्ब ९३ करोड रुपैयाँ हुनेछ। नेपाल सरकारले भीजीएफसहित २ खर्ब ६० अर्ब १३ करोड रुपैयाँ लगानी गर्नेछ। (भीजीएफ भनेको कुल कर्जा र स्वपुँजी लगानीबाट नपुगेको रकम हो। नपुग रकम सरकारले व्यवस्था गरेर आयोजनालाई लगानी योग्य बनाउन भीजीएफ को अवधारणा अघि आएको हो।) भीजीएफ नदिने हो भने सर्वसाधारणबाट सेयर जारी गरेर लगानी ल्याउने विषय र व्यावसायिक कर्जा उठाउन गाह्रो हुने भएकाले यो व्यवस्था लागू गर्न सुझाइएको एचआईडीसीयलका कार्यकारी प्रमुख गौतमले बताए। लगानीका लागि सर्वसाधारण जनताबाट १८ अर्ब ४४ करोड बराबरको सेयर जारी गरी लगानी उठाइने प्रस्तावमा उल्लेख छ। सरकारले प्रदान गर्ने सहुलियत प्राप्त ऋणको ब्याजदर वार्षिक १ प्रतिशत र ऋण अवधि ८ वर्षको निर्माण अवधिसहित ५० वर्ष कायम गर्नुपर्ने समितिको सुझाव छ। कर्मचारी सञ्चय कोष, नागरिक लगानी कोष, एचआईडीसीएल, सामाजिक सुरक्षा कोषलगायत वाणिज्य बैंकहरू सम्मिलित सहवित्तीयकरण गठन गरी आयोजनाका लागि आवश्यक पर्ने व्यावसायिक कर्जाको प्रबन्ध गर्नुपर्ने सुझाइएको छ। वित्तीय योजनाअनुसार व्यावसायिक कर्जामध्ये २० अर्बसम्म एचआईडीसीएलमार्फत ऊर्जा बन्ड जारी गरी उठाउन सक्ने व्यवस्था गरिएको छ। आयोजनाको आर्थिक वर्ष २०८१०८२ बाट निर्माण सुरु गरी आर्थिक वर्ष २०८८८९ मा निर्माण सक्न प्रस्ताव गरिएको छ। सोअनुसार पहिलो आर्थिक वर्षमा १७ अर्ब ३७ करोड, दोस्रो वर्ष १९ अर्ब १ करोड, तेस्रो वर्ष २३ अर्ब ८१ करोड, चौथो वर्ष ४१ अर्ब ६७ करोड, पाँचौ वर्ष ४४ अर्ब ९५ करोड, छैटौं वर्ष ८२ अर्ब ४९ करोड, सातौं वर्ष ४२ अर्ब ४३ करोड र अन्तिम वर्ष ३८ अर्ब ७४ करोड रुपैयाँ रकम आवश्यक पर्ने देखिन्छ। आयोजनाबाट विद्युत् उत्पादन मात्र नभई सिँचाइ, खानेपानी, मत्स्यपालन, जलयातायात, बाढी नियन्त्रण र पर्यटन जस्ता बहुपक्षीय फाइदाहरूसमेत प्राप्त गर्न सकिने भएकाले यसको रणनैतिक महत्व पनि छ। बूढीगण्डकी जलविद्युत् आयोजना निर्माणलाई स्वदेशी पुँजीको एकीकृत उपयोग गर्ने अवसरका रूपमा पनि लिन सकिन्छ। साथै पेट्रोलियम पदार्थको आयातबाट बर्सेनि अर्बौं रुपैयाँ बिदेसिने स्थितिलाई आयोजनाबाट उत्पादित हुने विद्युतले विस्थापन गरी देशको अर्थतन्त्रमा सकारात्मक प्रभाव पार्न सक्छ। लगानीको मोडालिटी टुंगो लगाउन यसअघिका प्रयास वाग्ले प्रतिवेदन बूढीगण्डकी जलविद्युत् आयोजना निर्माण सम्बन्धमा लगानीको खाका तयार गर्न २०७४ मंसिरमा राष्ट्रिय योजना आयोगका तत्कालीन उपाध्यक्ष डा स्वर्णिम वाग्लेको संयोजकत्वमा समिति गठन गरिएको थियो। समितिमा नेपाल राष्ट्र बैंकका गभर्नर, अर्थ मन्त्रालय र ऊर्जा, जलस्रोत तथा सिँचाइ मन्त्रालयका सचिवहरू, नेपाल विद्युत् प्राधिकरणका प्रबन्ध निर्देशक तथा ऊर्जा, जलस्रोत तथा सिँचाइ मन्त्रालयका सहसचिव सदस्य थिए। प्रतिवेदनले दिएका प्रमुख सुझावहरूः थिके प्रतिवेदन नेपाल विद्युत् प्राधिकरणका उपकार्यकारी निर्देशक प्रदीपकुमार थिकेको संयोजकत्वमा बूढीगण्डकी आयोजनाको लगानीको मोडालिटीका सम्बन्धमा समिति गठन गरेको थियो। समितिले गरेका सुझावहरूः आयोजनाको विकास क्रमः विसं २०३५ सालमा यो आायोजनाको पहिचान भएको थियो। स्नोई माउन्टेन इञ्जिनियरिङ कर्पोरेसनले बढीमा ३ सय मेगावाट क्षमतामा विद्युत् उत्पादन गर्ने सुझाव दिएको थियो। २०३९ सालदेखि २०४१ सालसम्म सम्भाव्यता अध्ययन गरियो। बाबुराम भट्टराई प्रधानमन्त्री हुँदा २०६९ सालमा पाँचै विकास क्षेत्रमा जलाशयुक्त जलविद्युत् आयोजना बनाउने महत्वाकांक्षी आयोजनाको अवधारणा विकास भयो। राजधानी र राजमार्गबाट नजिक पर्ने भन्दै १२०० मेगावाट क्षमताको बूढीगण्डकी जलाशययुक्त जलविद्युत् आयोजनालाई अघि बढाउने प्रक्रिया सुरु भयो। २०६९ को कात्तिक २ गते बूढीगण्डकी विकास समिति गठन भई यसको थप प्रक्रिया अघि बढ्यो। जेडिई कन्सल्ट प्रालि र एनईएसएस प्रालिसँग सहकार्य गरी फ्रान्सको ट्रयाकबेल इञ्जिनियरिङ एसएले २०७१ सालमा यसको विस्तृत अध्ययन प्रतिवेदन (डिपिआर) तयार गरेर सरकारलाई हस्तन्तरण गयो। यो आयोजनाको बाँध त्रिशूली र बूढीगण्डकीको दोभानबाट करिब दुई किलोमिटरमाथि गोरखा जिल्लाको घ्याल्चोक र धादिङ जिल्लाको सलाङको बीच बूढीगण्डकी नदीमा रहनेछ। त्यहाँ २६३ मिटर अग्लो बाँध बाँधेपछिे ६३ वर्ग किलोमिटर फराकिलो जलाशय बन्नेछ, जसले ९६,३०० हेक्टरे भूभाग ओगट्नेछ। जलाशयले गोरखाका घ्याल्चोक, दर्बुङ, भुम्लिचोक, फुजेल, नाम्जुङ, बुङ्कोट, आश्राङ, बोर्लाङ, धावा, तन्द्राङ, आरुपोखरी, आरुचनौटे, आरुआरुवाङ र थुमी गरी १४ वटा साविकका गाविस डुबानमा पर्ने छन् भने धादिङका सलाङ, मैदी, खरी, चैनपुर, ज्यामरुङ, मार्पाक, सल्यानकोट, त्रिपुरेश्वर, अग्निचोक, सल्यानटार, मूलपानी, बुढाथुम र बसेरी गरी १३ गाविसका भूभाग डुबानमा पर्नेछन्। जलाशयका कारणले २,५६६ हेक्टर खेतीयोग्य भूमी, २,४०३ हेक्टर वनक्षेत्र र बाँकी १,३०० हेक्टर नदी, भीर, पहरा, धार्मिक स्थल आदि डुवानमा पर्नेछन्। जलाशयका कारणले घर, जग्गा दुवै डुबानमा परी ३ हजार ५ सय ६० घरपरिबार भौतिक एवं आर्थिक रुपमा पूर्ण विस्थापित हुनुपर्ने छ। जग्गा जमिन सबै डुबानमा पर्ने परिवार संख्या ४,५५७ रहेको छ। यसरी आयोजनाबाट ८,११७ घर परिवार बूढीगण्डकी उपत्यकाबाट विस्थापित हुनेछन्। डीपीआर तयार गरी मुआब्जाका लागि ५८ हजार रोपनीको कित्ताकाट गरेपछि २०७४ सालमा विकास समिति खारेज भयो। त्यसपछि स्थापना भएको बूढीगण्डकी जलविद्युत् आयोजना मुआव्जा वितरण पुनर्वास तथा पुनस्र्थापना एकाइ कार्यालयले काम अघि बढायो। पछिल्ला प्रगति यस आयोजना निर्माणका लागि डुबान क्षेत्रभित्र पर्ने जग्गाहरू र सोमा बनेका संरचनाहरू र रूख बोटबिरुवाहरू तथा फलफूलहरू लगायतका सम्पत्तिहरूको मुआब्जा तथा क्षतिपूर्ति दिई अधिग्रहण गर्ने कार्य अन्तिम चरणमा रहेको छ। हालसम्म मुआब्जा वितरण र अध्ययन लगायत अन्य समेत गरी करिब ४३ अर्ब रकम खर्च भएको छ। आयोजनाको सम्भाव्यता अध्ययन, आयोजनाको वातावरणीय अध्ययन, विस्तृत आयोजना अध्ययन प्रतिवेदन तथा टेन्डर कागजात तयार गर्ने कार्य सम्पन्न भएको छ। आयोजनाको स्वीकृत वातावरणीय अध्ययनअनुसार बूढीगण्डकीबाट प्रभावित गोरखा जिल्लातर्फ मिति २०७२१२२१ र धादिङ जिल्लातर्फ मिति २०७२१२२० मा जग्गा अधिग्रहणका लागि सूचना प्रकाशन भै जग्गा अधिग्रहण कार्य सुरु भएको थियो। मिति २०७३।०९।१९ धादिड जिल्लातर्फ र २०७३।०८।११ गोरखा जिल्लातर्फ बजार क्षेत्रभन्दा बाहेकको मुआब्जा निर्धारण गरिएको तथा मिति २०७६।०८।१५ दुवै जिल्लातर्फ बजार क्षेत्रभित्रको जग्गाको मुआब्जा निर्धारण गरी वितरण गरिएको थियो। साथै दुबै जिल्लातर्फ मिति २०७८।१२।२१ गते घरगोठलगायत भौतिक संरचनाहरू रूख, बोटविरुवा तथा फलफूलहरूको क्षतिपूर्ति निर्धारण गरी वितरण गरिएको थियो। हालसम्म जग्गाधनी पुर्जा भएको जग्गाको मुआब्जा तथा क्षतिपूर्ति वितरण करिब ९५ प्रतिशत भएको छ। आयोजनाको वातावरण, मुआब्जा वितरण, पुनर्वास तथा पुनस्र्थापना एकाइबाट उक्त कार्यहरू भएका थिए। आयोजनाको विस्तृत आयोजना अध्ययन प्रतिवेदनअनुसार आयोजनाको निर्माण कार्यलाई तीनवटा लटमा विभाजन गरी निर्माण गर्ने प्रस्ताव गरिएको छ। पहिलो लटमा निर्माण कार्यका लागि तयारी कार्यहरू सडक, पुल, क्याम्प जस्ता निर्माण कार्य गर्ने, दोस्रो लटमा ड्याम निर्माणसम्बन्धी कार्यहरू गर्ने र तेस्रो लटमा इन्टेक, पावरहाउस, इलेक्ट्रोमेकानिकल, ट्रान्समिसन लाइनसम्बन्धी कार्यहरू गर्ने गरी प्रस्ताव भएको छ। यसै प्रस्तावअनुसार आयोजना निर्माणका लागि आवश्यक पर्ने परामर्श सेवाको आशयपत्र आह्वानका लागि तयारी भइरहेको छ। यसै आर्थिक वर्षमा परामर्शदाता ठेक्का खरिद कार्य सम्पन्न गर्ने लक्ष्य रहेको छ। आगामी आर्थिक वर्षमा आयोजना निर्माणका लागि लट १ः पूर्वतयारी कार्य र लट २ः ड्याम निर्माण कार्यका लागि ठेक्का खरिद कार्य गरी निर्माण कार्य प्रारम्भ गर्ने योजना आयोजनाको छ।"
प्रमाणसहित उजुरी परेमा गृहमन्त्रीले राजीनामा दिनुपर्छ : एमाले,"काठमाडौं : नेकपा एमालेले उप्रधानमन्त्री एवं गृहमन्त्री रवि लामिछानेविरुद्ध प्रमाणसहितको उजुरी परेको भए राजीनामा दिनुपर्ने बताएको छ। आइतबार बसेको सचिवालय बैठका निर्णयहरू सार्वजनिक गर्दै उपमहासचिव प्रदीप ज्ञवालीले प्रमाणसहितको उजुरी दर्ता भएमा गृहमन्त्री लामिछानेले राजीनामा दिनुपर्ने बताएका हुन्। उनले गृहमन्त्री लामिछानेमाथि कुनै नियामक निकायमा उजुरी नपरेको दावी गरे। उनले भने,'भोलि कुनै औपचारिक निकायमा प्रमाणसहित उजुरी दर्ता भयो भने हाम्रो पोजिसन त्यही हुनेछ, छानबिनका लागि मार्ग प्रशस्त गरिदिनुपर्छ।' अहिले कांग्रेसले राजनीतिक प्रतिशोध साँध्नका लागि संसदमा अवरोध गरेको उनले दावी गरे। एमालेको अहिलेको एकमात्र ध्यान सुशासन, विकास समृद्धि र जनतामा भरोसा जगाउने विषयमा मात्रै रहेको भन्दै कुनै पदका लागि एमालेले ध्यान नदिने जिकिर गरे। बैठकले रुसको मस्कोमा भएको आतंककारी हमलाको निन्दा र भत्र्सना गर्दै जस्तोसुकै आवरणमा हुने आतंकवादी हमलाको विरोधमा एमाले उत्रने ज्ञवालीले बताए।"
आईपीयुको १४८औँ महासभामा सभामुखले भने : जलवायु परिवर्तनको धेरै ठूलो मार नेपालले सहनु परेको छ,"नेपालको संविधानले नै संयुक्त राष्ट्र संघको बडापत्र, असंलग्नता, शान्तिपूर्ण सहअस्तित्वका पञ्चशीलको सिद्धान्त, अन्तर्राष्ट्रिय कानून र विश्व शान्तिका मूल्यमान्यतामा आधारित अन्तर्राष्ट्रिय सम्बन्ध नीति निर्दिष्ट गरेको छ। काठमाडौं : सभामुख देवराज घिमिरेले नेपालले जलवायु परिवर्तनको धेरै ठूलो मार सहनु परिरहेको बताएका छन्। अन्तर व्यवस्थापिका संघ (आईपीयु)को १४८ औँ महासभामा नेपालको संघीय संसदको तर्फबाट सम्बोधन गर्दै उनले नेपालमा रहेका उच्च हिमालको हिउँ पग्लिने क्रम तीव्र हुँदा पर्यावरण चरम जोखिममा परेको बताएका हुन्। नेपाल आफैँमा अत्यन्त न्यून कार्बन उत्सर्जन गर्ने मुलुक हो। तर नेपालले जलवायु परिवर्तनको धेरै ठूलो मार सहन गर्नुपरिरहेको छ। नेपालमा रहेका उच्च हिमालहरूको हिउँ पग्लिने क्रम तीव्र हुँदा त्यस मुनिका पर्यावरण चरम जोखिममा परेका छन्। यसले समुद्रि सतहको नजिक रहेका खासगरी टापु राष्ट्रहरूलाई पनि जोखिममा पारेको छ।उनले भने,यो गम्भीर खतराबाट प्रभावित सबै राष्ट्रहरूले अन्तर्राष्ट्रिय मञ्चहरूमा एउटै स्वर उठाउनुपर्छ। विश्वव्यापी उष्णता बढाउन बढी योगदान गर्ने मुलुकहरूले यसको प्रभाव बढी भोग्ने मुलुकहरूप्रति गरेका प्रतिबद्धताहरू कार्यान्वयन हुनुपर्छ। अन्तर्राष्ट्रिय सम्बन्धलाई संवाद, वार्ता र अन्य शान्तिपूर्ण माध्यमबाट व्यवस्थापन गरिनु नै कूटनीति भएको टिप्पणी गरे। युद्धमा मोर्चाबन्दी गर्ने र युद्ध अन्त्य गर्ने प्रयोजनका सन्धिहरूबाट सुरुवात भएको कूटनीति आजको युगसम्म आइपुग्दा यसको परिधि निकै बृहत भएको छ। अन्तर्राष्ट्रिय सम्बन्धलाई संवाद, वार्ता र अन्य शान्तिपूर्ण माध्यमबाट व्यवस्थापन गरिनु नै कूटनीति हो।उनले भने,विवादको समयमै निरूपण गर्दै सहकार्य प्रवर्द्धन र साझा हितको बढावा गर्ने कूटनीति मार्फत मात्रै राष्ट्रहरूबीच संवाद, सहकार्य र सम्मानका माध्यमबाट सम्पूर्ण मानवजातिकै अधिकतम कल्याणका लागि अघि बढ्ने सिंगो विश्वको सामूहिक प्रयास सफल हुन सक्छ। उनले वैकल्पिक कूटनीतिका औजारहरूमध्ये संसदीय कूटनीति निकै महत्वपूर्ण औजारको रूपमा विकसित भएको बताए। संसदीय कूटनीति परम्परागत कूटनीतिको पूरक भएको घिमिरेको भनाई छ। संसद आफैँमा लोकतन्त्र र जनमतको उपज हो, तसर्थ संसदीय कूटनीतिले अन्तर्राष्ट्रिय सम्बन्धहरूमा लोकतान्त्रिक आयाम र वैधता थप गर्दछ। यसले जनस्तरमै विश्वास र सद्भाव निर्माण गर्छ।घिमिरेले भने, जनताहरूसँग नजिकको सम्पर्कमा रहिरहने सांसदहरूको कूटनीतिक क्रिया जनताहरूको हित केन्द्रित र जनताबाट समर्थित हुने भएकाले यसले क्षणिक नभई दिगो नतिजा हासिल गर्छ। अन्तर्राष्ट्रिय मामिलाका निर्णय प्रक्रियामा नागरिकका आवाज र आकाङ्क्षा प्रतिबिम्बित हुने सुनिश्चितताका लागि कूटनीतिमा संसदको संलग्नता अपरिहार्य हुन्छ। महासभामा नेपाल सदैव शान्ति र सहअस्तित्वको पक्षधर रहँदै आएको उनले जानकारी गराए। ठूला र शक्तिशाली राष्ट्रले साना र कमजोर राष्ट्रको अस्तित्वलाई स्वीकार र सहन गर्न नचाहँदाका दुष्परिणामहरू हामीले इतिहासका अनेक कालखण्डमा भोगिसकेको उनले बताए। सभामुख घिमिरेले भने, असंलग्न आन्दोलनको संस्थापक सदस्य रहेको नेपाल सबै राष्ट्रहरूले एकअर्काको अस्तित्वको सम्मान गर्नुपर्छ भन्नेमा सँधै अडिग छ। नेपालको संविधानले नै संयुक्त राष्ट्र संघको बडापत्र, असंलग्नता, शान्तिपूर्ण सहअस्तित्वका पञ्चशीलको सिद्धान्त, अन्तर्राष्ट्रिय कानून र विश्व शान्तिका मूल्यमान्यतामा आधारित अन्तर्राष्ट्रिय सम्बन्ध नीति निर्दिष्ट गरेको छ। संविधानले अङ्गीकार गरेको यो नीतिलाई नेपालको संघीय संसदले पनि आत्मसात् गरेको छ । समग्रमा हाम्रा संसदीय कूटनीतिका प्रयासहरू सोही नीतिबाटै प्रेरित छन्। सरकारका गतिविधिहरूको निगरानी गर्ने भूमिकामा रहेको संसदले यस्ता स्वेच्छाचारी कदमहरूमा रोक लगाएर अन्तर्राष्ट्रिय समुदायमा शान्ति र समझदारी कायम गर्नुपर्ने उनले बताए। कूटनीतिको कार्यक्षेत्र युद्धको रोकथाम गर्ने वा भइरहेका युद्धको अन्त्य गर्नेमा मात्रै सीमित नभएको बताउँदै घिमिरेले विश्वका ज्वलन्त चुनौतीहरूको सामना गर्न समान चासो भएका मुलुकहरूको सहकार्य र सामूहिक प्रयास अपरिहार्य रहेको उल्लेख गरे।"
सीमा क्षेत्रको समस्या समधानका लागि सरकार गम्भीर हुनुपर्ने कांग्रेस नेताहरूको जोड,"कपिलवस्तु : सीमा क्षेत्रका समस्या समाधानका लागि वर्तमान सरकार गम्भीर हुनुपर्नेमा नेपाली कांग्रेसका नेताहरूले जोड दिएका छन् । सीमा क्षेत्रका नागरिकहरूलाई राज्यबाट प्रवाह हुने सबै खाले सेवा सुविधा सहज ढंगबाट दिइनुपर्ने,सीमा क्षेत्रका नागरिकलाई सहज मलखाद तथा बउ विजन उपलब्ध गराउनुपर्ने नेताहरूले माग गरेका छन् । शुद्धोधन गाउँपालिका५ को आयोजनामा सम्पन्न होली मिलन कार्यक्रममा नेपाली कांग्रेसका नेता भारतका लागि पूर्व नेपाली राजदूत दीप कुमार उपाध्याय, पूर्व सांसद अभिषेक प्रताप शाह, लुम्बिनी प्रदेश सभा सदस्य सुधाकर पाण्डेय,नेपाल प्रहरीका पूर्व एसएसपीविक्रम सिंह थापालगायतका नेताहरूले माओवादी द्वन्द्वका बेला विस्थापित भएका सीमा क्षेत्रका छोटी भन्सार कार्यालय पुर्नस्थापना,सीमा नाकाबाट सहज आवागनलगायतका समस्याप्रति प्रदेश सरकार र केन्द्र सरकारको ध्यानाकर्षण हुनुपर्ने बताए । नेपाली कांग्रेसका पूर्वसभापति राजेश आचार्य, जिल्ला नेताहरू राजेश सिंह ज्ञवाली,सुरेश शर्मा, वजीह अरशद,आशुतोष सिंह लगायतका नेताहरूले गाउँ गाउँमा नेपाली कांग्रेसको संगठन विस्तार गरी आगामी २०८४ को निर्वाचनमा नेपाली कांग्रेसलाई बहुमत दिलाउन सबै नेता कार्यकर्ताहरू लाग्नु पर्नेमा जोड दिएका छन् ।"
च्यासलमा एमाले नेताहरूले मनाए होली,"काठमाडौं : नेकपा एमालेका नेताहरूले होली मनाएका छन्। आइतबार नेताहरूले पार्टी केन्द्रीय कार्यालय च्यासलमा बैठक बस्नुअघि एक अर्कालाई रंग दलेर होली मनाएका हुन्। बैठकअघि एमाले अध्यक्ष केपी शर्मा ओली,वरिष्ठ उपाध्यक्ष ईश्वर पोखरेल,उपाध्यक्ष अष्टलक्ष्मी शाक्य,सुरेन्द्र पाण्डे, महासचिव शंकर पोखरेल,उपमहासचिव विष्णुप्रसाद पौडेललगायतले एकअर्कालाई रंग लगाएर होली मनाएका हुन्। आजै पार्टीको सचिवालय बैठक बस्दैछ। बैठकमा पार्टीको सांगठनिक गतिविधि,आगामी वैशाख ८ र ९ गते बस्ने महाधिवेशन प्रतिनिधि परिषद् बैठक र वैशाख १० गते पार्टी स्थापना दिवसको तयारी र समसामयिक जनीतिकविषयमा बैठकमा छलफल हुने जनाइएको छ।"
"सुखी नेपाली, समृद्ध मुलुकको सपना समाजवादबाट मात्र पूरा हुन्छ : पूर्वप्रधानमन्त्री खनाल","काठमाडौं : पूर्वप्रधानमन्त्री झलनाथ खनालले समाजवादमा पुगेर मात्र देशलाई समृद्ध बनाउन सकिने बताएका छन्। काठमाडौंमा आयोजित एक कार्यक्रममा उनले समाजवादमा पुगेर मात्रै देशलाई समृद्ध बनाउन सकिने बताएका हुन्। देशको विकास गर्न र विकृति विसङ्गतिलाई अन्त्य गर्न समाजवाद आवश्यक छ, समाजवाद प्राप्त गरेर मात्रै देशमा शान्ति र समृद्धि ल्याउन सकिन्छ, उनले भने । समाजवादको भविष्यमा पुगेर मात्रै देशलाई समृद्ध मुलुकका रुपमा रुपान्तरण गर्न सकिने उनको भनाइ थियो । नेपाल कम्युनिष्ट पार्टी (एकीकृत समाजवादी) का सम्मानित नेता खनालले सुखी नेपाली, समृद्ध मुलुकको सपना समाजवादबाट मात्र पूरा हुनसक्ने बताए । देशका युवा साम्राज्यवादी, प्रभुत्ववादी र हस्तक्षेपकारी शक्तिका विरुद्ध एकताबद्ध भएर अगाडि बढ्नुपर्ने उनको भनाइ थियो । पूर्वप्रधानमन्त्री खनालले देशभित्रै शोषण, दमन र अत्याचार गर्ने दलाल पूँजीवादी शक्तिका विरुद्ध पनि आम जनता एकताबद्ध हुनुपर्ने उल्लेख गरे। उनले विद्यार्थीलाई उपल्लो निकायसम्म पुगे पनि भ्रष्टाचारमा नलाग्न अनुरोध गरे।  रासस"
एमालेले इलाम२ मा सुहाङ नेम्वाङलाई उम्मेदवार बनाउने,काठमाडौं : नेकपा एमालेले इलाम२ को उपनिर्वाचनमा सुहाङ नेम्वाङलाई उम्मेदवार बनाउने निर्णय गरेको छ। आइतबार बिहान बसेको एमालेको केन्द्रीय सचिवालय बैठकले सुहाङलाई पार्टीको तर्फबाट उपनिर्वाचनमा उम्मेदवार बनाउने निर्णय गरेको एमाले उपमहासचिव प्रदीप ज्ञवालीले जानकारी दिए। एमाले नेता सुवास चन्द्र नेम्वाङको निधन भएपछि त्यहाँ उपनिर्वाचन हुन लागेको हो। सुहाङ सुवास नेम्वाङका छोरा हुन्। यसैगरी बैठकले बझाङमा दमनबहादुर भण्डारीलाई उम्मेदवार बनाउने निर्णय गरेको छ। सुदूरपश्चिम प्रदेशका आन्तरिक मामिला तथा कानुन मन्त्री पृथ्वीबहादुर सिंहको निधन भएपछि बझाङ प्रदेश सभा (क) मा उपनिर्वाचन हुन लागेको हो। एमालेका उम्मेद्वारलाई बिजयी गराउन सम्पूर्ण पार्टीपक्ति लाग्ने र अन्य दलहरूलाई पनि उम्मेदवारको पक्षमा समर्थनका लागि अपिल गर्ने निर्णय बैठकले गरेको छ ।
ऐन महरलाई फेरि केन्द्रीय कमिटीमा फर्काइयो,काठमाडौं : नेकपा एमाले ऐन महरलाई फेरि केन्द्रीय सदस्यमा मनोनित गरेको छ। आइतबार बिहान बसेको एमाले केन्द्रीय सचिवालय बैठकले महरलाई पुन: केन्द्रीय सदस्यमा नियुक्त गर्ने निर्णय गरेको हो। उपमहासचिव प्रदीप ज्ञवालीले महरले निष्ठा र इमान्दारिताका साथ काम गर्ने प्रतिवद्धता जनाएपछि केन्द्रीय सदस्यमा मनोनित गरेको जानकारी दिए। यसअघि 'यौनसम्बन्धी विवाद'को अडियो सार्वजनिक भएपछि सचिवालय बैठकले उनलाई बर्खास्त गरेको थियो।
परराष्ट्रमन्त्री चीन जाँदै : बीआरआईका परियोजना अनुदानमा बनाइदिन आग्रह गरिने,"काठमाडौं : उपप्रधान एवं परराष्ट्रमन्त्री नारायणकाजी श्रेष्ठ आज चीन भ्रमणमा जाँदैछन्। चिनियाँ विदेश मन्त्री वाङ यीको निमन्त्रणमा आइबार परराष्ट्रमन्त्री श्रेष्ठ बेइजिङ जान लागेका हुन्। परराष्ट्रमन्त्री श्रेष्ठले मंगलबार बेइजिङमा त्यहाँका विदेशमन्त्री यीलाई भेटदैछन् भने सोही दिन द्विपक्षीय बैठक हुने परराष्ट्र मन्त्रालयले जनाएको छ। परराष्ट्रमन्त्री श्रेष्ठ चैत्र १९ गते स्वदेश फर्कने छन्। सत्ता समीकरण फेरिएपछि श्रेष्ठ परराष्ट्र मन्त्री बनेका हुन्। चिनियाँ अधिकारीहरुले बीआरआई परियोजना अघि बढाउने विषयमा परराष्ट्रमन्त्री श्रेष्ठसँग गम्भीर छलफल गर्ने तयारी गरेको स्रोतले बताएको छ। यद्यपी, अर्थ मन्त्रालयले भने ऋणमा बीआरआई परियोजना अघि बढाउनेबारे तयारी नगरेको स्रोतले बताएको छ। बीआरआई परियोजना ऋण हो कि अनुदान भन्ने स्पष्ट नहुँदा कार्यान्वयनमा कठिनाइ भइरहेको छ। श्रेष्ठले बीआरआईका परियोजनाहरु अनुदानमा बनाइदिन समकक्षी यीसँग छलफल गर्ने तयारी गरेका छन्। चिनियाँ विदेशमन्त्री यी को नेपाल भ्रमणका बेला लत्कालीन प्रधानमन्त्री शेरबहादुर देउवाले ऋण लिएर बिआरआई परियोजना अघि बढाउन नसकिने स्पष्ट जवाफ दिएका थिए। त्यसपछि बीआरआई अन्तरगतका परियोजनाको कार्यान्वयनका लागि कुनै मोडालिटी बनेको छैन। प्रधानमन्त्री पुष्पकमल दाहालको सन्देशसमेत लिएर बेइजिङ जान लागेका परराष्ट्र मन्त्री श्रेष्ठले बीआरआईका केही परियोजनाहरु अनुदानमा ढाल्न प्रस्ताव गर्ने तयारी रहेको स्रोतले बताएको छ। प्रधानमन्त्री दाहालले भूराजनीतिक जोखिमका कारण बीआरआई परियोजना अघि बढन नसकेको सन्देश पटकपटक बेइजिङ पठाइसकेका छन्। स्वयम् प्रधानमन्त्री दाहालले समेत पछिल्लो पटक चीन भ्रमणमा गएका बेला चिनियाँ राष्ट्रपति सि जिनफिङसँगको भेटमा सोही कुरा भनेका थिए। चीनले बीआरआईको कार्यन्वयनलाई प्रतिष्ठाको विषय बनाएको छ। चिनियाँ अधिकारीहरुले बिआरआई कार्यान्वयनका लागि दवाव दिँदै आए पनि प्रधानमन्त्री पुष्पकमल दाहालले अघिल्लो गठबन्धनमा कांग्रेसका कारण सो परियोजना अघि बढाउन नसकिएको जवाफ दिँदै आएका थिए। एमाले र माओवादी केन्द्र मिल्दैमा बीआरआइ लगायतका चिनियाँ परियोजनाहरु कार्यान्वयन हुन्छ भन्नेमा विश्लेषकहरु भने ढुक्क देखिंदैनन्। एमालेसँगको गठबन्धन पछि केही उत्साहित देखिएको चीन बीआरआई लगायत आफ्ना परियोजनाहरु कार्यान्वयन हुनेमा भने उत्तिकै सशंकित छन्।"
होलीको शुभकामना दिंदै राष्ट्रपतिले भने : यो पर्वले आपसी मेलमिलाप र सद्भाव बढाउँछ,"काठमाडौँ : राष्ट्रपति रामचन्द्र पौडेलले फागुपूर्णिमा (होलीपर्व)ले आपसी सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। होलीपर्वका अवसरमा राष्ट्रपति पौडेलले सम्पूर्ण नेपालीमा शुभकामना व्यक्त गर्दै रङहरूको पर्व होलीले आपसी मेलमिलाप र सद्भावको सन्देश दिने उल्लेख गरे । उनले यस पर्वले आपसी रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। 'नेपालीहरूको महान् पर्व फागुपूर्णिमा (होली)को सुखद् अवसरमा स्वदेश तथा विदेशमा रहनुभएका सम्पूर्ण दिदीबहिनी तथा दाजुभाइमा सुख, शान्ति तथा समृद्धिका लागि हार्दिक मङ्गलमय शुभकामना व्यक्त गर्दछु', राष्ट्रपति पौडेलले शुभकामना सन्देशमा भनेका छन्, 'होलीपर्व असत्यमाथि सत्यको, अन्यायमाथि न्यायको, दूराचारमाथि सदाचारको र अधर्ममाथि धर्मको विजय भएको खुसीयालीमा मनाइने हुँदा समस्त नेपालीबीच रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउने विश्वास मैले लिएको छु ।' राष्ट्रपति पौडेलले हिमाली, पहाडी तथा भित्री मधेस, काठमाडौँ उपत्यका तथा तराईका जिल्लामा विभिन्न रङ र अबिर खेल्दै खुसीयालीसाथ मनाउने यस पर्वको परम्पराबारे उल्लेख गर्दै होलीमा खेलिने विविध रङजस्तै नेपाली समाज पनि जातीय, भाषिक र सांस्कृतिक रूपमा विविधतापूर्ण रहेको उल्लेख गरे। उनले यस पर्वले समाजमा विद्यमान विभिन्न प्रकारका विकृति, विसङ्गति एवं कुरीतिहरूलाई निर्मूल गर्दै मौलिक संस्कृतिहरूको संरक्षण र संवर्द्धन गर्न प्रेरणा प्रदान गर्नेमा जोड दिएका छन्।"
होलीले विकास र समृद्धिको लक्ष्य हासिल गर्न प्रेरणा दिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले फागुपूर्णिमा (होलीपर्व)ले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न प्रेरणा प्रदान गर्ने बताएका छन्। होलीपर्वका अवसरमा आज सम्पूर्ण नेपालीमा शुभकामना व्यक्त गर्दै प्रधानमन्त्री दाहालले यस पर्वले सबै वर्ग, जाति, भाषा, भूगोल र संस्कृतिको भावना एवं अन्तरघूलनलाई प्रतिनिधित्व गर्नेसमेत बताएका हुन्। 'पहिलो दिन हिमाली र पहाडी क्षेत्र तथा दोस्रो दिन तराईमधेसमा हर्षोल्लासका साथ मनाइने फागुपूर्णिमा (होलीपर्व)को सुखद् अवसरमा स्वदेश तथा विदेशमा रहेका सम्पूर्ण नेपालीहरूमा हार्दिक शुभकामना व्यक्त गर्दछु', शुभकामना सन्देशमा उनले भनेका छन्, 'होलीपर्वले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न सम्पूर्ण नेपालीहरूमा प्रेरणा प्रदान गर्ने विश्वासका साथ शुभकामना व्यक्त गर्दछु ।' असत्यमाथि सत्य र खराबमाथि असल पक्षको विजयका रूपमा लिइने र उल्लासपूर्वक मनाइने फागु अर्थात् होलीपर्वले मानव जीवनलाई रङ्गीन र उल्लासमय बनाउन प्रेरित गर्ने उनको भनाइ छ । 'नेपाली समाजमा विद्यमान बहुजातीय, बहुभाषिक, बहुसांस्कृतिक, बहुधार्मिक विशेषताहरूले हाम्रो राष्ट्रिय स्वाभिमान र गौरवलाई मात्रै स्थापित गरेका छैनन्, एकले अर्काको पहिचान, स्वाभिमान र संस्कृतिलाई सम्मान र आत्मसात् गर्ने राष्ट्रिय संस्कृतिको विकाससमेत गरेका छन् । रङहरूको पर्वका रूपमा स्थापित होलीपर्व पनि त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ', शुभकामना सन्देशमा उनले भने। प्रधानमन्त्री दाहालले भौगोलिक दृष्टिले सानो भएर पनि दर्शन, सभ्यता, संस्कृति, पर्वहरू एवं विशिष्ट पहिचानका कारण नेपाल विश्व मानचित्रमा वैभवशाली देशका रूपमा स्थापित भएको बताएका छन्। उनले अनेकतामा एकता र राष्ट्रिय स्वाभिमान नेपलीको साझा पहिचान भएको बताउँदै प्रत्येक जातजाति र धर्मावलम्बीका आआफ्नै सांस्कृतिक महत्व बोकेका मौलिक परम्परा र पर्वहरू रहेको समेत उल्लेख गरेका छन्। 'हाम्रा चाडपर्वहरूले समुदायबीच सद्भाव बढाउँछन् । समुदायलाई एकताबद्ध गर्न सघाउँछन् । विभिन्न धर्म, भाषा र संस्कृति मान्ने समुदायहरूलाई आआफ्ना मौलिक परम्परा र संस्कृतिको अनुसन्धान, संरक्षण र संवर्द्धन एवं फरक जाति र समुदायको संस्कृति र आत्मस्वाभिमानको सम्मान गर्न अभिप्रेरित गर्दछन्', शुभकामना सन्देशमा उनले भनेका छन्।"
जीवि राईलाई पक्राउ गर्न सरकारले पूरै शक्ति लगाएको छ : गृहमन्त्री,"चितवन : उपप्रधानमन्त्री तथा गृहमन्त्री रवि लामिछानेले सहकारीको पैसा अपचलन गरेर फरार रहेका जीवि राईलाई नियन्त्रणका लागि सरकारले पूरै शक्ति परिचालन गरेको बताएका छन् । आइतबार पत्रकारहरूसँग कुराकानी गर्दै गृहमन्त्री लामिछानेले राई छिट्टै पक्राउ पर्ने विश्वास व्यक्त गरे। सरकारले गरेका कामको नतिजा पूर्णरुपमा आउने उन भनाइ छ। गृहमन्त्रीले भने, 'काहीँ कतै कसैलाई कानुनले जे भन्छ त्यही गर्ने हो । निर्दोष नफसोस् दोषी नउम्यिोस् भन्ने प्रधानमन्त्रीको निर्देशन छ । त्यहीअनुसार काम हुन्छ ।'प्रक्रियामा केही जटिलता भए पनि नतिजा आउने गरी काम गर्ने उनले दावी गरे। मन्त्री लामिछानेले देशभरी सहकारीमा देखिएका समस्या समाधानका लागि सरकार गम्भीर भएर लागिरहेको बताए । उनले सहकारी पीडितसँग सरकारले वार्तामार्फत् समस्या समाधानको प्रयास गरिरहेको बताएका हुन्।'सरकारी वार्ता टोली र सहकारीपीडितको वार्तामा सहमति भएको छ,'उनले भने,'सहमति कार्यान्वयनमा आउँछ ।' देशभरिका सहकारी पीडितको समस्या समाधान गरिने उनको भनाइ थियो । सहकारीको पैसा अपचलन गर्नेहरुको सम्पत्ति खोजेर भए पनि बचत कर्ताको पैसा फिर्ता गर्ने उनले बताए। गृहमन्त्री लामिछानेले बचतकर्ताको रकम फिर्ता गर्नका लागि सम्बन्धित दोषीहरुको सम्पत्ति ल्याएर भए पनि उपलब्ध गराउने राससलाई बताए। रास्वपाका सभापति समेत रहेका लामिछानले चेपाङ् समुदायका लागि राज्यको उपस्थिति हुनेगरी सरकारले काम गर्ने बताए। जनताको दुःखमा राज्य पुग्नुपर्ने उनको भनाइ छ।"
एमालेको सचिवालय बैठक बस्दै,"काठमाडौं : नेकपा एमालेको सचिवालयको बैठक बस्दैछ। बैठक आइतबार पार्टी कार्यालय च्यासलमा बस्नेछ। पार्टीको सांगठनिक गतिविधि,आगामी वैशाख ८ र ९ गते बस्ने महाधिवेशन प्रतिनिधि परिषद् बैठक र वैशाख १० गते पार्टी स्थापना दिवसको तयारी र समसामयिक राजनीतिकविषयमा बैठकमा छलफल हुनेछ।"
सुदूरपश्चिममा सुरू भयो होलीको रौनक,"महेन्द्रनगर : सुदूरपश्चिमका हरेक बस्तीमा यतिखेर होलीको रङले एक अर्कालाई रंग्याउँदै लोक भाकामा गाइएका भगवान श्रीकृष्ण र रामलगायतका गाथाले गुञ्जयमान बनेको छ । असत्यमाथि सत्यको विजय उत्सवका रुपमा मनाइने होली पर्व सुदूरपश्चिमका हरेक जिल्लामा पृथक तरिकाले मनाइने गरिन्छ । सुदूरपश्चिममा फागुन शुक्ल एकादशीका दिनबाट पाचँ दिनसम्म होली उल्लासका साथ मनाउने गरिन्छ । कैलाली कञ्चनपुरका रानाथारु समुदायले परम्परागत पहिरनमा होली पर्व मनाउने गरेका छन् भने अन्य पहाडि जिल्लाबाट यहाँ बसाइसराइ गरी आउनेहरूले पनि आआफ्नै ढंगले होली मनाउने गरेका छन् । पूर्वी नेपालमा रङ दलेर होली मनाइने भएपनि सुदूरपश्चिममा श्रीकृष्ण र राम भगवानका गाथा लोक भाकामा गाउँदै एक अर्कामा रङ दलेर होली खेल्ने परम्परा छ । 'होली पर्व हाम्रो संस्कृतिले रंगहरुको पर्वको रुपमा मनाउछौं,'यहाँका स्थानीय ओमकार प्रसाद विष्टले भने,'होलीमा कृष्ण र रामलीला लोकभाकामा गाउने र खेल्ने गरेका छौं,'उनले एकादशीबाट सुरु भएको होली पाँच दिनसम्म गाएर अभिनयका साथ खेल्ने गरेको बताए । उनले पछिल्लो समय सुदूरका पहाडि जिल्लाबाट बसाइसरी कञ्चनपुर पुगेपछि त्यहिको परम्परा अनुसार तराइमा पनि होली मनाउने गरेको बताए । 'हामी दार्चुलाबाट बसाइसरेर कञ्चनपुर आइसकेपछि यहाँ पनि होली खेल्ने गरेका छौं,'उनले भने,'मौलिक रुपमा लोकबाजाका साथमा नाचेर गाएर होली खेल्ने गरेका छौं ।' हिन्दू संस्कृति अनुसार यसको इतिहास त्रेता युगसँग जोडिएको छ । असत्यमाथि सत्यको विजयीका रूपमा मनाइने होलीलाई हिरण्यकस्यपकी बहिनी होलिकालाई दहन गरेको खुसीयालीमा मनाइने परम्परा सुरू भएको जानकार रामदत्त विष्टले बताए । 'पौराणिक समयदेखि नै चलिआएको होलीलाई हामीले पनि निरन्तरता दिँदै आएका छौं,'विष्टले भने,'होलीमा भगवानको गाथा र जनचेतनामुलक सन्देश दिने होली पनि प्रस्तुत गर्ने गरेका छौं ।'उनले पाँच दिनसम्म मनाइने पर्व भेटघाट हुने अवसर पनि बनेको बताए । होलीमा विशेष गरी सुदूरपश्चिमका महिला तथा पुरुषहरुले ढोलक,मादल,मिजुरा, चिम्टा आदि लोक बाजाका साथ विभिन्न किसिमका लोक गाथाहरू अभिनयका साथ प्रस्तुत गर्ने गर्दछन् । यस अवसरमा पौराणिक, धार्मिक,राजनैतिक,सामाजिक तथा प्राकृतिक गाथाहरु प्रस्तुत गर्ने गरिने जानकारहरु बताउँछन् । वर्तमान समयमा पश्चिमा संस्कृतिको आक्रमणमा परेर होली पर्वको मौलिकता हराउन लागेको प्रति पाकापुस्ता चिन्तित बनेका छन् । 'पछिल्लो समय होलीपर्वलाई रंग खेल्ने र डिजेहरुमा मात्रै बजाएर खेल्ने चलन आइरहेको छ यसलाई हटाउनुपर्छ,' स्थानीय केशव विष्टले भने,'होली मौलिक पर्वका रुपमा मात्रै मनाउनुपर्छ ।' होली पर्वको सबैभन्दा ठूलो दिन फागु पूर्णिमामा एकअर्काको घरमा गएर होलीको टीका लगाउँदै आशिर्वाद आदानप्रदान गर्ने गर्दछन् । होलीको दिन ठूलाबाट सानाले आर्शिवाद लिने चलन छ भने घरका सम्पूर्ण परिवार मिलेर होलीलाई विशेष बनाइन्छ ।'"
मधेसलाई मरुभूमीकरण गर्ने चलखेल,"काठमाडौं : निर्माणमुखी सामग्री (व्यवस्थान तथा नियमन) ऐन, २०८० को ४२ नम्बर बुँदा हटाउन वातावरण तथा चुरे विज्ञहरूले सरकारको ध्यानाकर्षण गरेका छन्। यो बुँदामा बालुवा गिट्टी विदेश पठाउने व्यवस्था गरिएको प्रावधान छ। यो विधेकमाथि प्रतिनिधिसभामा छलफल भइरहेको छ। विधेयकको ४२ नम्बर बुँद्धा पारित भए तराईमधेस मरुभूमीकरण हुने चौतर्फी चिन्ता व्यक्त भइरहेका छन्। वातावरण तथा चुरे विज्ञ टोली लिएर पूर्वराष्ट्रपति डा रामवरण यादवले यसअघि नै राष्ट्रिपति रामचन्द्र पौडेलसँग भेटघाट गरेका थिए। ऐनको ४२ नम्बर बुँदा हटाउनका राष्ट्रपतिसँग आग्रह गरिएका थिए। ऐनको ४२ नम्बर बुँदामा के छ ? राष्ट्रिय सुरक्षा वा आन्तरिक मागलाई व्यवस्थान गर्न वा वातावरणमा उल्लेखनीय प्रतिकूल प्रभाव पर्ने देखिएमा नेपाल सरकारले नेपाल राजपत्रमा सूचना प्रकाशन गरी निश्चित अवधि तोकी वा नतोकि कुनै निर्माणमुखी सामग्रीको निकासीमा रोक वा परिमाणात्मक बन्देज लगाउने गरी आदेश जारी गर्न सक्ने छ। पूर्वराष्ट्रपति डा रामवरण यादव भन्छन्, चुरे दोहनले मधेस बर्बाद भइसक्यो। खानेपानी र अन्नको हाहाकार भयो। तर, सरकारले अझै चुरिया दोहन गर्ने नीति नै ल्याएर चुरियाका नदीबाट बालुवा, गिट्टी विदेश निर्यात गर्ने प्रावधान ल्याउन संसद्मा विधेक पेस गर्नु गलत काम हो। यो कदमले मधेसलाई कंगाल बनाउने उनको भनाइ छ। २०७१ सालमा सरकारले बालुवागिट्टी विदेश निर्यातमा रोक लगाएको थियो। त्यो कानुन उल्टाउनका लागि सरकारले नयाँ कानुनी व्यवस्था गर्न लागेकोप्रति पूर्वराष्ट्रपति डा रामवरण यादवले आपत्ति जनाएका छन्। ४२ नम्बर बुँदा पारित भए के हुन्छ ? चुरे विज्ञ डा विजयकुमार सिंहका अनुसार ४२ नम्बर बुँदासहित निर्माणमुखी सामग्री(व्यवस्थान तथा नियमन) ऐन, २०८० संसद्बाट पारित भए हालसम्म संसद्मा रहेको गिट्टी, ढुँगा, बालुवाको निकासी गर्ने अधिकार नेपाल सरकार (मन्त्रिपरिषद्) मा आउने छ। छिमेकी मुलुकको आँखा नेपालको पानी र गिट्टी, ढुँगा, बालुवामा छ। यसबाट आन्तरिक र वाह्य राजनैतिक दबाबमा गिट्टी, ढुँगा, बालुवाको निकासी र बन्द गर्ने चलखेल सुरु हुनेछ। ४२ नम्बर बुँदा पारित हुँदाका के पर्छ प्रभाव ? तराईमधेसका लागि चुरे, र भावर पानीको मुख्य स्रोत हो। यही ठाउँमा पाइन्छ बालुवागिट्टी। चुरेबाट बग्ने नदीनालाको उत्खन्नबाट चुरे, भावर र तराईको पानीको स्रोत झ्नझन् सुक्ने छ। चुरेका नदी दोहनले गत बर्ष तराईका मुहानहरू सुके। यस वर्ष फागुन लाग्नासाथ मधेसमा खानेपानीको हाहाकार सिर्जना भइसक्यो, चुरे विज्ञ डा सिंह भन्छन्, यो बुँदा पारित भए हाम्रो नदीनाला सबै दोहन गरेर विदेश पुग्छ। खानेपानी, सिँचाइ र औद्योगिक उपयोगका लागि पानीको अझै हाहाकार बढ्ने उनले बताए। पानीको अभावमा तराईको उर्वर उब्जाउ भूमि तीव्रगतिमा मरुमूमीकरण भइरहेको छ। तराईमा कृषिको उत्पादन घट्दै गएको छ। यो बुँदा परित भए चुरे, भावर र तराई मधेसको पारिस्थितिकीय प्रणालीमाथि अस्तित्वको खतरा बढ्ने उनले औंल्याए। गिट्टी, ढुँगा, बालुवाको निकासीले नेपाललाई केही राजस्व प्राप्त हुने छ । तर, यो देश र जनताका लागि घाटाको व्यापार हुन सक्ने विज्ञहरूको भनाइ छ। डा सिंह भन्छन्, निर्यात हुने वस्तु धेरै र पैसा कम हुन्छ। नेपालका केही व्यापारी र क्रसर उधोगीलाई मात्रै फाइदा हुन्छ। विधेकको ४२ नम्बर बुँदा हटाउन राजनीतिक दलहरूले पनि आवाज उठाउँदै आएका छन्। यसअघि नेकपा अध्यक्ष केपी शर्मा ओली नेतृत्वको सरकारले बजेटमै बालुवागिट्टी विदेश निर्यात गर्ने नीति ल्याएका थिए । दल, नागरिक समाज र विज्ञहरूको कडा विरोधपछि त्यो नीति सरकारले फिर्ता लिएको थियो। अहिले फेरि त्यही प्रवधान सरकारले घुमारो शैलीमा विधेकमै प्रस्ताव गरेको छ। अर्का चुरे तथा वन विज्ञ डा नागेन्द्रप्रसाद यादवका अनुसार महाभारत र चुरेबाट बग्ने खोला खनेर ४० प्रतिशत निर्माण सामग्री निस्किन्छ। अरू प्रयोग नहुने वस्तु निस्किन्छ। जुन बाढीले बगाएर तराईका खेतीयोग्य जमिनमा लगेर पुरिदिने छ। अहिले पनि यो प्रक्रिया जारी छ। अहिले नै नदीको अवैधानिक उत्खनन भरहेको छ। जसलाई सरकारले नियन्त्रण गर्न सकेको छैन। उनका अनुसार प्रस्तावित ऐनको ४२ नम्बर बुँदा पारित भए त्यसले तराईमधेसमा दीर्घकालीन रूपमा ठूलो संकट ल्याउने छ। डा यादव भन्छन्, थोरै पानी परेपनि अहिले नै ठूलो बाढी आउँछ। नदीको क्षमतभन्दा धेरै पानी आउँछ। चुरे नदी दोहन र चुरिया जंगलको अतिक्रमण र फडानी हुँदा यस्तो संकट पैदा भइरहेको छ। झन् उत्खनननै गरेर विदेश निर्यात हुँदा यसले दिर्घकालिन समस्या सिर्जना गर्ने छ। चुरे र भावरसंग देशका ६१ प्रतिशतको जनताको जीवन र भविष्य जोडिएको छ। जसको दोहनले मधेसमा अन्न र पानी संकट चुलिँदै गएको चुरे विज्ञ डा सिंहले बताए। उनले भने, गिट्टी, ढुंगा, बालुवाको निकासीको विरोधमा आवाज उठाउने धनुषाका दिलीप महतोजस्ताकोे ज्यान जाने सामान्य कुरा हुनेछ। १२ अर्ब लगानी खेर जाने छ संसद्बाट ऐनै ल्याएर २०७२ सालमा चुरेबाट नदीजन्य पदार्थ निर्यातमा रोक लगाइयो। त्यो बेला नै चुरेलाई संरक्षण क्षेत्र घोषण गरिएको थियो। राष्ट्रपति चुरे तराई मधेस संरक्षण विकास समितिले २०७१०७९ सम्म १२ अर्ब ८ करोड खर्चेर चुरे र यसका नदी संरक्षणमा अर्बौं खर्च गरिसकेको छ । तर, सरकारले त्यही संरक्षित चुरेका खोलानदीबाट बालुवा गिट्टी उत्खनन गरेर विदेश निर्यात गर्न कात्तिक १६ गते संसद्मा निर्माणमुखी सामग्री (व्यवस्थान तथा नियमन) विधेश८० को ४२ नम्बर बुँदामा घुमारो शैलीमा प्रस्ताव गरेको छ। बढ्ने छ राजनीतिक चलखेल नेपालको प्राकृति स्रोत साधनमा छिमेकी देशहरूको गिद्धेनजर रहँदै आएको छ। ऐनको ४२ नम्बर बुँदा पारित भए त्यसको असर राजनीतिक प्रवृत्तिमा पर्ने छ। तराईमधेस चुरे संरक्षण विकास समितिका पूर्वसदस्य समेत रहेका चुरे विज्ञ डा सिंहले देशमा सुशासनको खडेरी परेको छ। यो परिवेशमा प्रहरी, प्रशासन, मेयर, उपमेयर, वडा अध्यक्ष, सांसद्ले बालुवा, गिटी, ढुंगा निर्यातमा चलखेल गर्न सक्ने अवसर पाउने छन्। हाम्रो जनप्रतिनिधिहरू विदेशी ठेक्केदारको कार्यकर्ता बन्ने छ। कारण सबैलाई पैसा भेटिन्छ, डा सिंह भन्छन्, यसले देशमा क्राइम र क्रप्सन पोल्टिक्सले विकराल रुप लिने छ। अनि शान्त मधेस र हाम्रो देशमा बालुवा गिट्टीका तस्करहरूले आतंक मच्चाउने मैदान सजिलै पाउँछ। तस्करका प्रभावमा मन्त्रिपरिषद् नै पर्ने उनले औंल्याए। मधेसका राजनीतिक विश्लेषक चन्द्रकिशोरका अनुसार चुरेको प्राकृतिक स्रोतलाई सरकारले आयआर्जनको रूपमा मात्रै हेर्नु हुँदैन। मधेसबालुवा करण भइरहेको छ, जलको संकट बढ्दै गएको छ, यसकालाई सरकारले ओझेलमा पारिरहेको छ। उनले भने, मधेसीसँग लभ परेको छ भन्ने व्यक्ति देशको प्रधानमन्त्री छ, लभै गर्ने समयमा मधेलाई एम्बुसमा राख्ने योजना बनिरहेको छ। व्यवस्थापिका संसद् प्राकृतिक स्रोत र साधन समितिको व्यवसायिक गिट्टी, ढुँगा, बालुवा उत्खनन र निकासी अध्ययनसम्बन्धी प्रतिवेदन २०६६ को सिफारिसअनुसार सरकारले २०७१ साउन १ गतेदेखि गिट्टी, ढुंगा, बालुवाको देश बाहिर निकासी बन्द गरेको थियो। त्यो निर्णय विस्थापित गर्नका लागि घुमारो शैलीमा ४२ नम्बर बुँदा ल्याएको हो। चुरे विज्ञ यादव भन्छन्, विधेकमा निकासी गर्ने व्यवस्था छैन भने रोक्ने व्यवस्था किन ? यस पछाडि घुमाउरो रूपमा कानुनी भाषा घुसाएर विधेक पारितपछि नेपालको प्राकृतिक स्रोत साधनको दोहन गर्न चलखेल गर्न वैधानिक रूपमै बाटो खुल्ने। २०७१ सालमा तत्कालीन राष्ट्रपति डा रामवरण यादवको परिकल्पनामा चुरे बचाउन पहल थालिएको थियो। त्यसले राष्ट्रपति चुरे तराई मधेस संरक्षण विकास समिति नै गठन भएको थियो। उसले चुरे संरक्षणका लागि एक दशदेखि काम गरिरहेको छ। तर, सरकार माफियाहरूको इसारामा चुरे माँस्न ऐनमै आत्मघाति व्यवस्था गर्न लागेको वातावरण विज्ञहरूको भनाइ छ।"
आज काठमाडौं लगाएत देशका यी ठाउँमा पानी पर्ने,"काठमाडौं : आज दिउँसोदेखि काठमाडौं उपत्यकासहित कोशी, मधेस, बागमती र गण्डकी प्रदेशका केही ठाउँमा बादली भइ पानी पर्ने सम्भावना रहेको मौसमविद्ले बताएका छन् । अहिले केही ठाउँमा सामान्य बदली भए पनि धेरै ठाउँको मौसम सफा रहेकोमा दिउँसोदेखि बदली भएर केही ठाउँमा वर्षाको सम्भावना रहेको मौसम पूर्वानुमान् महाशाखाका मौसमविद् मिनकुमार अर्यालले जानकारी दिए। उनका अनुसार हिजो अस्तीको तुलनामा आज मौसम केही सफा हुने भएपनि रातिदेखि पुनः बदली भएर वर्षाको सम्भावना छ । अहिले नेपालमा पश्चिमी वायूको प्रभावसहित स्थानीय वायुको प्रभाव तथा भारतको उत्तर पूर्वआसाम र आसपास क्षेत्रमा रहेको न्यून चापीय प्रणालीको प्रभावका कारण देशभर आशिंकदेखि मुख्यतया वदली छ । मौसमविद् अर्यालले भने, 'नेपालमा पश्चिमी न्यून चापीय प्रणाली तथा भारतको विहार आसपास रहेको न्यून चापीय प्रणालीको प्रभाव रहेको छ । हाल देशभर आँशिकदेखि साधारणतया बदली रहेको छ ।' काठमाडौँको अहिलेको वायुको तापक्रम १७ डिग्री सेन्टिग्रेड मापन गरिएको तथा पारदर्शिता पाँच किलोमिटर रहेको छ । आजको न्यूनतम तापक्रम १३ दशमलब ६ डिग्री सेन्टिग्रेड रहेको तथा आज अधिकतम तापक्रम २१ देखि २३ डिग्री सेन्टिग्रेडको बीचमा रहने मौसमविद् अर्यालले बताए। यसैगरी आज राति देशभर आंशिकदेखि साधारणतया बदली रहने छ । देशका पहाडी भुभागका थोरै स्थानहरु र बाँकी भूभागका एकदुई स्थानमा मेघगर्जनचट्याङसहित हल्का वर्षाको सम्भावना छ । देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको जल तथा मौसमपूर्वानुमान महाशाखाले जनाएको छ ।"
दाङमा बसको ठक्करबाट दुईजनाको मृत्युपछि हुलाकी राजमार्ग ठप्प,"काठमाडौं : दाङको राजपुरमा बसको ठक्कर बाट दुईजनाको मृत्यु भएपछि हुलाकी राजमार्ग ठप्प पारिएको छ । पीडित परिवारले क्षतिपूर्तिको माग गर्दै जँग्रहवा जहरे,जँग्रहवा गढवा, जँग्रहवागँग्दी रुटमा चल्ने सवारी साधान ठप्प भएका छन् । शनिबार बेलुका पूर्वदेखि पश्चिम जाँदै गरेको रा १ ख २३६० नम्बरको बसले राजपुर५, नौंसहरामा पश्चिमदेखि पूर्वतर्फ आइरहेको रा ७ प २०७ नम्बरको मोटरसाइकललाई ठक्कर दिँदा दुईजनाको मृत्यु भएको थियो । मृत्यु हुनेहरू मोटरसाइकल सवार राजपुर५,नौंसहरा निवासी अन्दाजी २४ वर्षीय प्रमोद यादव र सोही ठाउँ निवासी प्रदिप यादव रहेको इलाका प्रहरी कार्यालय गढवाका प्रहरी निरीक्षक नविन वलीले बताए । प्रमोदको घटनास्थलमै र प्रदिपको उपचारका क्रममा मृत्यु भएको हो।"
दिलीप महतोलाई पर्यावरण सहिद घोषणाको माग गर्दै राजमार्ग अवरोध,"ढल्केबर : क्रसर माफियाबाट मारिएका पर्यावरण अभियन्ता दिलीप भनिने ओमप्रकाश महतोलाई पर्यावरण सहिद घोषणा गर्नुपर्ने माग गर्दै पूर्वपश्चिम राजमार्गमा चक्काजाम गरिएको छ। शनिबार धनुषाको ढल्केबरमा पीडित परिवार र सामाजिक अभियन्ताहरूले राजमार्ग अवरुद्ध गर्दै प्रदर्शन गरेका छन्। दिलीपलाई पर्यावरण सहिद घोषणा गर्नुपर्ने माग गर्दै प्लेकार्डसहित शान्तिपूर्ण प्रदर्शनमा उत्रिएका उनीहरूले करिब आधा घण्टा पूर्वपश्चिम लोकमार्ग पूर्णरूपले अवरुद्ध पारेका थिए। दिलीप महतोलाई सहिद घोषणा गर्नुपर्ने माग गर्दै उनको परिवार केही दिन अघिमात्रै काठमाडौं पुगेर उपप्रधानमन्त्री तथा गृहमन्त्री रवि लामिछानेलाई ज्ञापनपत्र बुझाएका थिए। उनीहरूले ज्ञापनपत्र बुझाउँदै सहिद घोषणाको मागसँगै पुनः अनुसन्धानको पनि माग राखेका छन्। दिलीप महतोलाई पर्यावरण शहिद घोषणा गर्न र पीडित परिवारलाई क्षतिपूर्ति उपलब्ध गराउन आम जनता पार्टीका अध्यक्ष प्रभु साहले संसद्मा समेत आवाज उठाएका छन्। पूर्वराष्ट्रपति रामवरण यादवले पनि दिलीप महतोलाई पर्यावरण सहिद घोषणा गर्न सरकारसँग माग आग्रह गर्दै आएको छ। २५ पुस २०७६ को झिसमिसे बिहानीमा धनुषाको मिथिला नगरपालिका५ श्रीपुरका दिलीपलाई क्रसर डनले क्रुर हत्या गरेका थिए। क्रसर गुण्डाले दिलीपलाई कोखमालिभरप्रहार गरी सख्त घाइते बनाएर टिपरले किचेर हत्या गरेका थिए। चुरे दोहन रोक्नुपर्ने, अबैध उत्खनन र क्रसर उद्योग बन्द गर्नुपर्ने उनको चोटिलो आवाज खोला तस्करको तारोमा परेर दिलिपको हत्या गरिएको थियो। त्यसयता दिलीपका परिवार र चुरे अभियन्ताहरू दोषीलाई कडा सजाय र दिलीपलाई पर्यावरण सहिद घोषणाको माग गर्दै गाउँदेखि राजधानीसम्म संघर्ष गरिरहेका छन्। दिलिप हत्या मुद्दामा धनुषा जिल्ला अदालतले तीनजनालाई दोषी ठहर गरिसकेको छ। जिल्ला अदालतले गत फागुन १२ गते मुख्य योजनाकार चुरियाई बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। जिल्ला अदालतका न्यायाधीश चित्रबहादुर गुरुङको इजलासले गरेको उक्त फैसलालाई उच्च अदालत जनकपुरका न्यायनधीशद्वय महेन्द्रनाथ उपाध्याय र ध्रुवकुमार पियाको संयुक्त इजलासले जिल्ला अदालतको फैसलालाई सदर गरिदिएको छ। महतोलाई पर्यावरण सहिद घोषणा गर्नुपर्छ पूर्वराष्ट्रिपति डा रामवरण यादवले स्वर्गीय दिलीप महतोलाई पर्यावरण सहिद घोषणा गर्नुपर्ने बताएका छन्। स्वर्गीय दिलीपले चुरे तथा वातावरण संरक्षणका लागि बलिदानी दिएकाले उनको सम्मानका लागि सरकारले शहिद घोषणा गर्नुपर्ने उनले बताए। ललितपुरको भैंसेपार्टीस्थित पूर्वराष्ट्रपति डा यादवको निवासमा दिलीपका परिवारजनले ज्ञापनपत्र बुझाउन गएका थिए। ज्ञापन पत्र बुझ्दै पूर्वराष्ट्रपति यादवले स्वर्गीय दिलीपले चुरे दोहन रोक्न आवाज उठाएकै कारणले उनलाई क्रसर माफियाले हत्या गरेको बताएका थिए। २०७६ पुस २५ गते इन्जिनियर पढ्दै गरेको धनुषाको श्रीपुरका दिलीपलाई क्रसर डनले औरही खोलामा टिपर चढाएर निमर्म हत्या गरेका थिए। शुक्रबार पीडित परिवारका सदस्यहरूले पूर्वराष्ट्रपतिलाई ६ बुँदे मागसहितको ज्ञापनपत्र बुझाएका थिए। उनीहरूले सहिद घोषणाको मागसँगै घटनाको पुनः अनुसन्धानका लागि पनि माग गरेका थिए। घटनाका मुख्य योजनाकारहरू अझै कारबाहीको दायरामा नआएकाले उच्चस्तरीय छानबिन समिति गठन गरी सत्यतथ्य बाहिर ल्याउनुपर्ने, दिलीपको हत्या भएको क्रसरसहित देशभरका अवैधानिक क्रसर उद्योग बन्द गराउनुपर्ने पीडित परिवारको माग छ।"
होलीको शुभकामना दिंदै राष्ट्रपतिले भने : यो पर्वले आपसी मेलमिलाप र सद्भाव बढाउँछ,"काठमाडौँ : राष्ट्रपति रामचन्द्र पौडेलले फागुपूर्णिमा (होलीपर्व)ले आपसी सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। होलीपर्वका अवसरमा राष्ट्रपति पौडेलले सम्पूर्ण नेपालीमा शुभकामना व्यक्त गर्दै रङहरूको पर्व होलीले आपसी मेलमिलाप र सद्भावको सन्देश दिने उल्लेख गरे । उनले यस पर्वले आपसी रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउनेमा विश्वास व्यक्त गरेका छन्। 'नेपालीहरूको महान् पर्व फागुपूर्णिमा (होली)को सुखद् अवसरमा स्वदेश तथा विदेशमा रहनुभएका सम्पूर्ण दिदीबहिनी तथा दाजुभाइमा सुख, शान्ति तथा समृद्धिका लागि हार्दिक मङ्गलमय शुभकामना व्यक्त गर्दछु', राष्ट्रपति पौडेलले शुभकामना सन्देशमा भनेका छन्, 'होलीपर्व असत्यमाथि सत्यको, अन्यायमाथि न्यायको, दूराचारमाथि सदाचारको र अधर्ममाथि धर्मको विजय भएको खुसीयालीमा मनाइने हुँदा समस्त नेपालीबीच रिस, राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउने विश्वास मैले लिएको छु ।' राष्ट्रपति पौडेलले हिमाली, पहाडी तथा भित्री मधेस, काठमाडौँ उपत्यका तथा तराईका जिल्लामा विभिन्न रङ र अबिर खेल्दै खुसीयालीसाथ मनाउने यस पर्वको परम्पराबारे उल्लेख गर्दै होलीमा खेलिने विविध रङजस्तै नेपाली समाज पनि जातीय, भाषिक र सांस्कृतिक रूपमा विविधतापूर्ण रहेको उल्लेख गरे। उनले यस पर्वले समाजमा विद्यमान विभिन्न प्रकारका विकृति, विसङ्गति एवं कुरीतिहरूलाई निर्मूल गर्दै मौलिक संस्कृतिहरूको संरक्षण र संवर्द्धन गर्न प्रेरणा प्रदान गर्नेमा जोड दिएका छन्।"
त्रियुगा १० मा अनिवार्य करेसाबारी,"उदयपुर : स्वस्थकर खानाका लागि उदयपुरको त्रियुगा नगरपालिका वडानं १० ले सबै घरमा अनिवार्य करेसाबारी कार्यक्रम सञ्चालनमा ल्याएको छ । वजारको विषालु खानालाई प्रतिबन्ध लगाउँदै वडाले सबै घरमा करेसाबारी निर्माण गरी अनिवार्य तरकारी खेती लगाउने गरी कार्यक्रम अघि सारेको हो । त्यसका लागि प्रत्येक घरमा टोलविकास संस्थामार्फत विभिन्न प्रकारका तरकारीका बिउबिजन वितरण सुरु गरेको वडाध्यक्ष किरण पाण्डेले बताए । उनले भने, करेसाबारीले एकातर्फ अर्गानिक तरकारी खाएर स्वस्थ बन्न र अर्कोतर्फ बढी भएको बिक्री गरी आयआर्जमा सहयोग पुग्ने छ । उनका अनुसार १ हजार ८ सय २७ परिवारकालािग टोल विकास संस्था मार्फत ६ प्रकारका तरकारीको बिउ उपलब्ध गराइएको छ । करेसाबारी खेतीका लागि चालु आर्थिक वर्षमा ३ लाख रुपैयाँ बजेट बिनियोजन गरी सुरुवात गरेको उनले बताए । उनले आगामी वर्ष यसको प्रतिफल हेरी बजेटको आकारलाई वृद्धि गरिने बताए । पाण्डेले थपे, कार्यक्रम हटाउने कुरा भएन निरन्तरता दिन यसको प्रतिफल र नयाँ विकल्पहरूसमेत खोजिने छ । उनले सबै वडावासीलाई समानुपातिकरूपले बीउ वितरण गरिएको बताए । स्वस्थकर खाना र समाजमा रहेको गरिबीपनलाई हटाउन साथै सानोतिनो आर्थिक गर्जो टार्न यसले सहयोग पुग्छ, वडाध्यक्ष पाण्डेले भने, बाँझो जमिन सुख्खा राख्दा दैनिक तरकारी किनेर खानुपर्ने परिपाटीको विकास हुँदै गएकाले पनि यो कार्यक्रम लागु गरिएको हो । घर वरपरको थौरै ठाउँमा पनि लगाउन सकिने बोडी, काक्रो, घिरौला, करेला, लौका र फर्सीको बिउ वितरण गरिएको उनले बताए । त्रियुगा नपाका कृषि विकास शाखाका प्राविधिक सोमबहादुर दनुवारले रसायनिक मललाई प्रतिस्थापन गर्न घरायसी झोलमलको विषादी बनाउन सुरु गरिएकाले अर्गानिकतामा जोड दिन आग्रह गरे ।"
पानी दिवसमा मुहान सरसफाइ,"दाङ : दाङमा पानी दिवसका अवसरमा उपभोक्ताहरूले खानेपानीको मुहान सरसफाइ गरेरका छन्। पानीको मुहान संरक्षित र सफा नहुँदासम्म पानीको सहज व्यवस्थापन नहुने भन्दै तुलसीपुर खानेपानी उपभोक्ता तथा सरसफाइ संस्था दाङले पानी दिवसमा मुहान सरसफाइ गरेको हो। संस्थाका अधिकांश मुहानहरू यस अवसरमा सरसफाइ गरिएको छ। उपभोक्तालाई मूलदेखिमुखसम्म शुद्धपानी दिने उद्देश्यले संस्थाले अभियान नै थालेको कोषाध्यक्ष भोला थापाले बताए। उपभोक्ताहरूको समेत सहभागितामा मुहान सरसफाइ गरिएको छ, कोषाध्यक्ष थापाले भने, मुहानको संरक्षणको सन्देश दिन यसपटक मुहानमै पुगेर अन्तक्र्रिया पनि गरेका छौं। ३२औं पानी दिवसका अवसरमा तुलसीपुर उपमहानगरपालिका वडा नं ३ र सल्यान जिल्लाको कुपुरकोट गाउँपालिको सीमानामा पर्ने धैरेनीमुल सरसफाइ गरिएको हो। भने बाख्रे मुहानमा सरसफाइ तथा अन्तरक्रिया गरिएको छ। मुहान संरक्षणका लागि प्रत्येक वर्ष मुहानमै पुगेर पानी दिवस मनाउने गरिएको संस्थाका अध्यक्ष यमकान्त भण्डारीले बताए। सधैं झै यो वर्ष पनि त्यो कार्यलाई निरन्तता दियौं, अध्यक्ष भण्डारीले भने, मुहानको अबस्था बुझ्न र त्यसलाई संरक्षण गर्नका लागि पनि यो आवश्यक भएको छ। पछिल्लो समय पानीका मुहान सुक्दै जाँदा खानेपानीको हाहाकार भइरहेको अवस्थामा मुहान संरक्षण महत्पवूर्ण भएको स्थानीय उपभोक्ता बंशीकुमार शर्माले बताए। पानीका मुहान संरक्षण गर्नु हामी सबैको दायित्व हो, पछिल्लो समय यता तिर ध्याम कम भएको छ, शर्माले भने, मुहान संरक्षणलाई विशेष ध्यान दिनुपर्छ।, पानी जोगाउनु पर्छ। कार्यक्रममा सहभागीहरूले पानी जीवन भएकाले यसको सुरक्षा र संरक्षण गर्नु पर्ने बताएका थिए। उनीहरूले पानी संरक्षणमा चासो कम भएको भन्दै चिन्ता समेत व्यक्त गरे। स्थानीय जनकप्रसाद खरालले पानीको सतह खटिएको र मुहानहरू सुक्दै गइरहेको अवस्थामा संरक्षण पहिलो प्राथामिकता हुनुपर्ने बताए।"
होली रङको पर्व,"रङको पर्व अर्थात् होली। फागुपूर्णिमाका अवसरमा वर्षमा एक दिन मानिस रङमार्फत खुसी साटासाट गर्छन् र जीवनका अँध्यारा पक्षलाई भुल्ने कोसिस गर्छन्। प्रकृतिमा सिर्जना भएका चराचुरुंगीको रङ, फूल, रूखबिरुवाको रङ, हिमाल, पहाडको रङ, किराफट्यांग्राको अनेक रङ छन्। हरिया, राता, नीला, वैजनी, पहेँलामात्रै होइन, हामीले उल्लेख गर्ने रङभन्दा धेरै रङ भेटिन्छन् प्रकृतिमा। यसको अर्थ, रङ हाम्रो जीवनसँग सीधै जोडिएको हुन्छ। जीवनको रङ र अध्यात्मको सम्बन्ध त्यसरी नै जोडिएको छ। जसले हरेक रङमार्फत प्रकृति र प्रेमको अभिव्यक्ति दिन्छन्। शरीरमा जसरी सात चक्र छन् र ती चक्रको प्रभाव सात रङसँग छ, त्यसरी नै होलीमा खेलिने रङले उस्तै वैज्ञानिक र आध्यात्मिक महत्व राख्छन्। रातो रङ प्रेम, शक्ति र साहसको प्रतीक हो। सेतो पवित्रताको, हरियो प्रकृति र आत्मीयताको, पहेँलो बौद्धिकता र सादगीपनाको, नीलो शान्तिको प्रतीक, सुन्तला रङले रचनात्मक शक्तिको, बैजनी होस् र ध्यानको प्रतीकको रूपमा अर्थ लगाइन्छ। त्यसैले जीवन, जगत् र पदार्थसँग रङहरूको प्रभाव सँगसँगै रहन्छ। संसारको बाहिर जे देखिन्छ त्यसलाई भौतिक रङलाई हामी फूलसँग कल्पना गर्न सक्छौं। यसलाई आँखाले हेरेर आनन्द लिन्छौं, तर त्यसको सुगन्धले हामीलाई १ सेकेन्ड भने पनि आँखा चिम्लिन बाध्य बनाउँछ, भित्री रङको अनुभूति दिलाउँछ किनभने गहिराइ या भित्र हुन्छ सुगन्ध। त्यो अदृश्य पाटो नै अध्यात्म हो, प्रेम हो र पूर्णता हो। मूलतः बाहिर जे कुराले आनन्द दिन्छ, त्यसलाई पूर्णतासाथ ग्रहण गर्न कसले रोक्न सक्छ र ? भित्री आनन्द केमा छ ? त्यसप्रति पनि ध्यान दिन सकेमात्र जीवन प्रेमपूर्ण र पूर्णताले भरिएको अनुभूति हुन्छ। त्यसो हुँदा खुसी, आनन्द र प्रेमपूर्ण जीवन जिउन के कस्ता रङहरू आवश्यक छन्, त्यो थाहा पाउनुपर्छ। फलतः प्रेम, करुणा, मित्रता, धन्यवाद र शान्तिका रङविना जीवन आनन्दित र सफल नभएको बरोबर महसुस गर्दै आएका कुरा हुन्। हृदयको तलमा हुने एकमात्र उपाय हो नकारात्मकतालाई बेवास्ता गर्ने, जसरी अन्धकारलाई हटाउन दीप जलाउनुपर्छ। त्यसैगरी नकारात्मकतालाई हटाउन सकारात्मक भावको विकास हुनुपर्छ। (खरेल संस्कृतिसम्बन्धी लेखक हुन्।)"
आज पहाडी क्षेत्रमा हर्षोल्लासका साथ होली मनाइँदै,"काठमाडौं : सद्भावनाको पर्व होली 'फागु', आज देशको पहाडी भेगमा उल्लाहसपूर्वक मनाइँदैछ । फागुन शुक्ल पूर्णिमाका दिनमा पर्ने यो पर्व सोमबार भने तराईमा मनाइन्छ । आफन्त मिलेर रङ, पानी खेलेर खुसी साट्ने होलीपर्वको विशेषता हो । काठमाडौँ उपत्यकास्थित वसन्तपुरमा सामूहिकरूपमा होली खेल्ने गरिन्छ । नेपाली र विदेशीसमेत वसन्तपुरको होलीमा सहभागी हुने गरेका छन् । पर्यटकका पथप्रदर्शक राजन मिश्र होली खेल्न पर्यटक उत्साहित हुने गरेका बताउँछन् । 'हरेक वर्ष विदेशीलाई होली खेलाउन वसन्तपुर जाने गरेको छु', उनी भन्छन्, 'यो पर्व मन नपराउने कमै छन् ।' फागु पूर्णिमामा एकापसमा रङ, अबिर दलेर रमाइलोमात्र गरिदैन नाचगान पनि गरिन्छ । बूढापाका, युवा र बालबालिका पनि हौसिएर नाचगानमा भाग लिन्छन् । पाल्पाका किसन भट्टराईका अनुसार होलीमा टेम्को (परम्परागत बाजा) बजाउने अनि समूहमा आबद्ध भई नाच्ने पुरानो परम्परा हो । 'गाउँमा अहिले पनि फागु खेल्ने चलन छ', उनी भन्छन्, 'काठमाडौँमा पानी र रङ छ्यापेर चित्त बुझाउनुपर्छ ।' हिन्दू धार्मिक कथनअनुसार युवावस्थाका कृष्णले एक दिन झुक्याएर राधाको मुहारमा रङ दलिदिएछन् । रङ लगाउँदा भागदौड भएछ । यो गतिविधि सबैले रमाइलो मान्न थालेर होलीपर्व मनाउन थालिएको किंवदन्ती छ । अर्को जनश्रुति विष्णुका भक्त प्रह्लादसँग पनि जोडिएको छ । सत्यको विजय र असत्यको नाश भएको उत्सवका रूपमा होलीपर्व मनाइने गरिएको मानिन्छ । नेपालको संस्कृतिका जानकार धिरेन्द्र प्रेमर्षिले होलीपर्वले समाजमा असमानता र विभेद मेटाउन सांस्कृतिक भूमिका खेलेको बताए। 'होली खेल्दा न जात हेरिन्छ, न धनीगरिब', उनी भन्छन्, 'सद्भावको प्रतिविम्ब यो पर्व सभ्य र भव्य छ ।' होलीपर्व सभ्य र व्यवस्थित बनाउन जिल्ला प्रहरी परिसर काठमाडौँले सुरक्षा संयन्त्रलाई बलियो बनाएको बताएको छ । काठमाडौँ उपत्यका प्रहरी कार्यालयका प्रहरी वरिष्ठ उपरीक्षक दिनेशराज मैनालीका अनुसार सुरक्षाका लागि चार सयभन्दा बढी कर्मचारी खटाइएको छ । अनुमतिबिना कसैलाई पनि रङ लगाउन नपाइने, लोला हान्न नहुने, मादक पदार्थ सेवन गरेर सवारीसाधन चलाउन नपाइने मैनालीले नियम सुनाए। यदि कसैले नियम विपरीत गरेमा तत्काल कारबाही गरिने चेतावनी उनले दिए। रासस"
मधेसलाई मरुभूमीकरण गर्ने चलखेल,"काठमाडौं : निर्माणमुखी सामग्री (व्यवस्थान तथा नियमन) ऐन, २०८० को ४२ नम्बर बुँदा हटाउन वातावरण तथा चुरे विज्ञहरूले सरकारको ध्यानाकर्षण गरेका छन्। यो बुँदामा बालुवा गिट्टी विदेश पठाउने व्यवस्था गरिएको प्रावधान छ। यो विधेकमाथि प्रतिनिधिसभामा छलफल भइरहेको छ। विधेयकको ४२ नम्बर बुँद्धा पारित भए तराईमधेस मरुभूमीकरण हुने चौतर्फी चिन्ता व्यक्त भइरहेका छन्। वातावरण तथा चुरे विज्ञ टोली लिएर पूर्वराष्ट्रपति डा रामवरण यादवले यसअघि नै राष्ट्रिपति रामचन्द्र पौडेलसँग भेटघाट गरेका थिए। ऐनको ४२ नम्बर बुँदा हटाउनका राष्ट्रपतिसँग आग्रह गरिएका थिए। ऐनको ४२ नम्बर बुँदामा के छ ? राष्ट्रिय सुरक्षा वा आन्तरिक मागलाई व्यवस्थान गर्न वा वातावरणमा उल्लेखनीय प्रतिकूल प्रभाव पर्ने देखिएमा नेपाल सरकारले नेपाल राजपत्रमा सूचना प्रकाशन गरी निश्चित अवधि तोकी वा नतोकि कुनै निर्माणमुखी सामग्रीको निकासीमा रोक वा परिमाणात्मक बन्देज लगाउने गरी आदेश जारी गर्न सक्ने छ। पूर्वराष्ट्रपति डा रामवरण यादव भन्छन्, चुरे दोहनले मधेस बर्बाद भइसक्यो। खानेपानी र अन्नको हाहाकार भयो। तर, सरकारले अझै चुरिया दोहन गर्ने नीति नै ल्याएर चुरियाका नदीबाट बालुवा, गिट्टी विदेश निर्यात गर्ने प्रावधान ल्याउन संसद्मा विधेक पेस गर्नु गलत काम हो। यो कदमले मधेसलाई कंगाल बनाउने उनको भनाइ छ। २०७१ सालमा सरकारले बालुवागिट्टी विदेश निर्यातमा रोक लगाएको थियो। त्यो कानुन उल्टाउनका लागि सरकारले नयाँ कानुनी व्यवस्था गर्न लागेकोप्रति पूर्वराष्ट्रपति डा रामवरण यादवले आपत्ति जनाएका छन्। ४२ नम्बर बुँदा पारित भए के हुन्छ ? चुरे विज्ञ डा विजयकुमार सिंहका अनुसार ४२ नम्बर बुँदासहित निर्माणमुखी सामग्री(व्यवस्थान तथा नियमन) ऐन, २०८० संसद्बाट पारित भए हालसम्म संसद्मा रहेको गिट्टी, ढुँगा, बालुवाको निकासी गर्ने अधिकार नेपाल सरकार (मन्त्रिपरिषद्) मा आउने छ। छिमेकी मुलुकको आँखा नेपालको पानी र गिट्टी, ढुँगा, बालुवामा छ। यसबाट आन्तरिक र वाह्य राजनैतिक दबाबमा गिट्टी, ढुँगा, बालुवाको निकासी र बन्द गर्ने चलखेल सुरु हुनेछ। ४२ नम्बर बुँदा पारित हुँदाका के पर्छ प्रभाव ? तराईमधेसका लागि चुरे, र भावर पानीको मुख्य स्रोत हो। यही ठाउँमा पाइन्छ बालुवागिट्टी। चुरेबाट बग्ने नदीनालाको उत्खन्नबाट चुरे, भावर र तराईको पानीको स्रोत झ्नझन् सुक्ने छ। चुरेका नदी दोहनले गत बर्ष तराईका मुहानहरू सुके। यस वर्ष फागुन लाग्नासाथ मधेसमा खानेपानीको हाहाकार सिर्जना भइसक्यो, चुरे विज्ञ डा सिंह भन्छन्, यो बुँदा पारित भए हाम्रो नदीनाला सबै दोहन गरेर विदेश पुग्छ। खानेपानी, सिँचाइ र औद्योगिक उपयोगका लागि पानीको अझै हाहाकार बढ्ने उनले बताए। पानीको अभावमा तराईको उर्वर उब्जाउ भूमि तीव्रगतिमा मरुमूमीकरण भइरहेको छ। तराईमा कृषिको उत्पादन घट्दै गएको छ। यो बुँदा परित भए चुरे, भावर र तराई मधेसको पारिस्थितिकीय प्रणालीमाथि अस्तित्वको खतरा बढ्ने उनले औंल्याए। गिट्टी, ढुँगा, बालुवाको निकासीले नेपाललाई केही राजस्व प्राप्त हुने छ । तर, यो देश र जनताका लागि घाटाको व्यापार हुन सक्ने विज्ञहरूको भनाइ छ। डा सिंह भन्छन्, निर्यात हुने वस्तु धेरै र पैसा कम हुन्छ। नेपालका केही व्यापारी र क्रसर उधोगीलाई मात्रै फाइदा हुन्छ। विधेकको ४२ नम्बर बुँदा हटाउन राजनीतिक दलहरूले पनि आवाज उठाउँदै आएका छन्। यसअघि नेकपा अध्यक्ष केपी शर्मा ओली नेतृत्वको सरकारले बजेटमै बालुवागिट्टी विदेश निर्यात गर्ने नीति ल्याएका थिए । दल, नागरिक समाज र विज्ञहरूको कडा विरोधपछि त्यो नीति सरकारले फिर्ता लिएको थियो। अहिले फेरि त्यही प्रवधान सरकारले घुमारो शैलीमा विधेकमै प्रस्ताव गरेको छ। अर्का चुरे तथा वन विज्ञ डा नागेन्द्रप्रसाद यादवका अनुसार महाभारत र चुरेबाट बग्ने खोला खनेर ४० प्रतिशत निर्माण सामग्री निस्किन्छ। अरू प्रयोग नहुने वस्तु निस्किन्छ। जुन बाढीले बगाएर तराईका खेतीयोग्य जमिनमा लगेर पुरिदिने छ। अहिले पनि यो प्रक्रिया जारी छ। अहिले नै नदीको अवैधानिक उत्खनन भरहेको छ। जसलाई सरकारले नियन्त्रण गर्न सकेको छैन। उनका अनुसार प्रस्तावित ऐनको ४२ नम्बर बुँदा पारित भए त्यसले तराईमधेसमा दीर्घकालीन रूपमा ठूलो संकट ल्याउने छ। डा यादव भन्छन्, थोरै पानी परेपनि अहिले नै ठूलो बाढी आउँछ। नदीको क्षमतभन्दा धेरै पानी आउँछ। चुरे नदी दोहन र चुरिया जंगलको अतिक्रमण र फडानी हुँदा यस्तो संकट पैदा भइरहेको छ। झन् उत्खनननै गरेर विदेश निर्यात हुँदा यसले दिर्घकालिन समस्या सिर्जना गर्ने छ। चुरे र भावरसंग देशका ६१ प्रतिशतको जनताको जीवन र भविष्य जोडिएको छ। जसको दोहनले मधेसमा अन्न र पानी संकट चुलिँदै गएको चुरे विज्ञ डा सिंहले बताए। उनले भने, गिट्टी, ढुंगा, बालुवाको निकासीको विरोधमा आवाज उठाउने धनुषाका दिलीप महतोजस्ताकोे ज्यान जाने सामान्य कुरा हुनेछ। १२ अर्ब लगानी खेर जाने छ संसद्बाट ऐनै ल्याएर २०७२ सालमा चुरेबाट नदीजन्य पदार्थ निर्यातमा रोक लगाइयो। त्यो बेला नै चुरेलाई संरक्षण क्षेत्र घोषण गरिएको थियो। राष्ट्रपति चुरे तराई मधेस संरक्षण विकास समितिले २०७१०७९ सम्म १२ अर्ब ८ करोड खर्चेर चुरे र यसका नदी संरक्षणमा अर्बौं खर्च गरिसकेको छ । तर, सरकारले त्यही संरक्षित चुरेका खोलानदीबाट बालुवा गिट्टी उत्खनन गरेर विदेश निर्यात गर्न कात्तिक १६ गते संसद्मा निर्माणमुखी सामग्री (व्यवस्थान तथा नियमन) विधेश८० को ४२ नम्बर बुँदामा घुमारो शैलीमा प्रस्ताव गरेको छ। बढ्ने छ राजनीतिक चलखेल नेपालको प्राकृति स्रोत साधनमा छिमेकी देशहरूको गिद्धेनजर रहँदै आएको छ। ऐनको ४२ नम्बर बुँदा पारित भए त्यसको असर राजनीतिक प्रवृत्तिमा पर्ने छ। तराईमधेस चुरे संरक्षण विकास समितिका पूर्वसदस्य समेत रहेका चुरे विज्ञ डा सिंहले देशमा सुशासनको खडेरी परेको छ। यो परिवेशमा प्रहरी, प्रशासन, मेयर, उपमेयर, वडा अध्यक्ष, सांसद्ले बालुवा, गिटी, ढुंगा निर्यातमा चलखेल गर्न सक्ने अवसर पाउने छन्। हाम्रो जनप्रतिनिधिहरू विदेशी ठेक्केदारको कार्यकर्ता बन्ने छ। कारण सबैलाई पैसा भेटिन्छ, डा सिंह भन्छन्, यसले देशमा क्राइम र क्रप्सन पोल्टिक्सले विकराल रुप लिने छ। अनि शान्त मधेस र हाम्रो देशमा बालुवा गिट्टीका तस्करहरूले आतंक मच्चाउने मैदान सजिलै पाउँछ। तस्करका प्रभावमा मन्त्रिपरिषद् नै पर्ने उनले औंल्याए। मधेसका राजनीतिक विश्लेषक चन्द्रकिशोरका अनुसार चुरेको प्राकृतिक स्रोतलाई सरकारले आयआर्जनको रूपमा मात्रै हेर्नु हुँदैन। मधेसबालुवा करण भइरहेको छ, जलको संकट बढ्दै गएको छ, यसकालाई सरकारले ओझेलमा पारिरहेको छ। उनले भने, मधेसीसँग लभ परेको छ भन्ने व्यक्ति देशको प्रधानमन्त्री छ, लभै गर्ने समयमा मधेलाई एम्बुसमा राख्ने योजना बनिरहेको छ। व्यवस्थापिका संसद् प्राकृतिक स्रोत र साधन समितिको व्यवसायिक गिट्टी, ढुँगा, बालुवा उत्खनन र निकासी अध्ययनसम्बन्धी प्रतिवेदन २०६६ को सिफारिसअनुसार सरकारले २०७१ साउन १ गतेदेखि गिट्टी, ढुंगा, बालुवाको देश बाहिर निकासी बन्द गरेको थियो। त्यो निर्णय विस्थापित गर्नका लागि घुमारो शैलीमा ४२ नम्बर बुँदा ल्याएको हो। चुरे विज्ञ यादव भन्छन्, विधेकमा निकासी गर्ने व्यवस्था छैन भने रोक्ने व्यवस्था किन ? यस पछाडि घुमाउरो रूपमा कानुनी भाषा घुसाएर विधेक पारितपछि नेपालको प्राकृतिक स्रोत साधनको दोहन गर्न चलखेल गर्न वैधानिक रूपमै बाटो खुल्ने। २०७१ सालमा तत्कालीन राष्ट्रपति डा रामवरण यादवको परिकल्पनामा चुरे बचाउन पहल थालिएको थियो। त्यसले राष्ट्रपति चुरे तराई मधेस संरक्षण विकास समिति नै गठन भएको थियो। उसले चुरे संरक्षणका लागि एक दशदेखि काम गरिरहेको छ। तर, सरकार माफियाहरूको इसारामा चुरे माँस्न ऐनमै आत्मघाति व्यवस्था गर्न लागेको वातावरण विज्ञहरूको भनाइ छ।"
होलीले विकास र समृद्धिको लक्ष्य हासिल गर्न प्रेरणा दिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले फागुपूर्णिमा (होलीपर्व)ले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न प्रेरणा प्रदान गर्ने बताएका छन्। होलीपर्वका अवसरमा आज सम्पूर्ण नेपालीमा शुभकामना व्यक्त गर्दै प्रधानमन्त्री दाहालले यस पर्वले सबै वर्ग, जाति, भाषा, भूगोल र संस्कृतिको भावना एवं अन्तरघूलनलाई प्रतिनिधित्व गर्नेसमेत बताएका हुन्। 'पहिलो दिन हिमाली र पहाडी क्षेत्र तथा दोस्रो दिन तराईमधेसमा हर्षोल्लासका साथ मनाइने फागुपूर्णिमा (होलीपर्व)को सुखद् अवसरमा स्वदेश तथा विदेशमा रहेका सम्पूर्ण नेपालीहरूमा हार्दिक शुभकामना व्यक्त गर्दछु', शुभकामना सन्देशमा उनले भनेका छन्, 'होलीपर्वले सम्पूर्ण नेपालीमा नयाँ उत्साह, उमङ्ग र हौसलाका साथ सुशासन, सामाजिक न्याय, विकास र समृद्धिको लक्ष्य हासिल गर्न सम्पूर्ण नेपालीहरूमा प्रेरणा प्रदान गर्ने विश्वासका साथ शुभकामना व्यक्त गर्दछु ।' असत्यमाथि सत्य र खराबमाथि असल पक्षको विजयका रूपमा लिइने र उल्लासपूर्वक मनाइने फागु अर्थात् होलीपर्वले मानव जीवनलाई रङ्गीन र उल्लासमय बनाउन प्रेरित गर्ने उनको भनाइ छ । 'नेपाली समाजमा विद्यमान बहुजातीय, बहुभाषिक, बहुसांस्कृतिक, बहुधार्मिक विशेषताहरूले हाम्रो राष्ट्रिय स्वाभिमान र गौरवलाई मात्रै स्थापित गरेका छैनन्, एकले अर्काको पहिचान, स्वाभिमान र संस्कृतिलाई सम्मान र आत्मसात् गर्ने राष्ट्रिय संस्कृतिको विकाससमेत गरेका छन् । रङहरूको पर्वका रूपमा स्थापित होलीपर्व पनि त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ', शुभकामना सन्देशमा उनले भने। प्रधानमन्त्री दाहालले भौगोलिक दृष्टिले सानो भएर पनि दर्शन, सभ्यता, संस्कृति, पर्वहरू एवं विशिष्ट पहिचानका कारण नेपाल विश्व मानचित्रमा वैभवशाली देशका रूपमा स्थापित भएको बताएका छन्। उनले अनेकतामा एकता र राष्ट्रिय स्वाभिमान नेपलीको साझा पहिचान भएको बताउँदै प्रत्येक जातजाति र धर्मावलम्बीका आआफ्नै सांस्कृतिक महत्व बोकेका मौलिक परम्परा र पर्वहरू रहेको समेत उल्लेख गरेका छन्। 'हाम्रा चाडपर्वहरूले समुदायबीच सद्भाव बढाउँछन् । समुदायलाई एकताबद्ध गर्न सघाउँछन् । विभिन्न धर्म, भाषा र संस्कृति मान्ने समुदायहरूलाई आआफ्ना मौलिक परम्परा र संस्कृतिको अनुसन्धान, संरक्षण र संवर्द्धन एवं फरक जाति र समुदायको संस्कृति र आत्मस्वाभिमानको सम्मान गर्न अभिप्रेरित गर्दछन्', शुभकामना सन्देशमा उनले भनेका छन्।"
"पहाडमा होलीको रौनक, मर्यादित हुन प्रशासनको आग्रह","सिन्धुली : सिन्धुली लगायत पहाडी जिल्लामा रङहरुको पर्व होलीको रौनक सुरु भएको छ। आइतबार बिहानैदेखि सिन्धुलीमा विभिन्न संघसंस्था, समुह तथा व्यक्तिहरुको जमघटमा धुमधामका साथ होली पर्व मनाउन थालिएको छ। चिसो मौसम भए पनि सिन्धुलीमाढी लगायत ग्रामीण क्षेत्रहरुमा एक अर्कालाई रंग्याउँदै होली पर्वको अवसरमा सुखद शुभकामना आदन प्रदान भइरहेको छ। असत्यमाथि सत्यको विजय भएको स्मरणमा फागु पूर्णिमाको पहिलो दिन पहाडी जिल्लाहरुमा मनाउने होली पर्व सिन्धुलीमा पनि धुमधामका साथ मनाइएको हो। विभिन्न पहिरनमा सजिएका युवा युवतिदेखि, राजनीतिक दलका नेता, जनप्रतिनीधि, सरकारी कर्मचारी तथा सुरक्षा निकायका प्रमुखसमेत फागु पूर्णिमामा एकअर्कासँग भेट गरेर आफन्तका घरमा गएर होलीको टीका लगाउँदै आशीर्वाद आदानप्रदान गरिरहेका छन्। यस्तै जिल्लाका विभिन्न समुदायले आआफ्ना परम्परा अनुसारको व्यवस्थापनसहित जमघट भएर होली पर्व मनाइरहेका छन्। होलीको दिन ठूलाबाट सानाले आर्शीवाद लिने चलन छ । होलीको पहिलो दिन पहाडी जिल्लाका साथै तराईमा पनि विभिन्न पाहाडी जिल्लाबाट बसाइसराइ गरी आउनेहरूले पनि आआफ्नै ढंगले होली मनाउने गरेका छन्। शिद्धबाबा संचार सहकारी संस्थाद्धार आयोजित होली पर्व विशेष कार्यक्रममा जिल्ला समन्वय समितिकी उपसंयोजक शान्ता कार्कीले होली पर्वलाई संस्कृतिक रंगहरुको पर्वको रुपमा मनाउनुपर्ने बताइन्। उनले नेपालीनेपालीमा आपसी भाइचार, सद्भाव, प्रेमसहितको सुसज्जित सांस्कृतिका रुपमा होलीलाई मनाउन पर्नेमा जोड दिइन्। यसैबीच सिन्धुलीका प्रमुख जिल्ला अधिकारी भरत खनालले होली पर्वलाई मर्यादित रुपमा मनाउन आग्रह गरेका छन्। नेपालीहरुको हरेक चाडपर्वले सामाजिक सद्भाव अभिवृद्धि, आपसी सम्बन्ध र भातृत्व कामय गर्दछ। यस्तो साझा पर्वका रुपमा रहेको होलीमा कसैको इच्छा विपरीत रङ, लोला, पानी तथा अन्य कुनै पनि पदार्थ छ्याप्ने काम गर्नु हुन्न। यस्तो गरेको पाइएमा कानुन अनुसारको कारबाही हुन्छ, खानलले भने। यस्तै होली पर्वको अवसरमा मादक पदार्थ सेवन गरी सवारी चालाउने, सार्वजनिक स्थलमा होहल्ला गर्ने जस्ता कानुन विपरीतका कार्य नगरी शान्ति सुरक्षा कायम गरी फागु पर्व मनाउन समेत प्रशासनले आग्रह गरेको छ। होली पर्वमा हुन सक्ने दुर्घटनालाई लक्षित गर्दै जिल्ला सदरमुकाम तथा जिल्लाका ठुला राजमार्गहरुमा सुरक्षा व्यवस्था कडा बनाईएको सिन्धुलीका प्रहरी प्रमुख विनोद शर्माले जानकारी दिए।"
फागुको मौलिकता जोगाउन जनप्रतिनिधि बस्तीमा,"तानसेन : पाल्पा माथागढी १ चिदिपानीका बुढापाका, युवा, वालबालिका, महिलाहरू सबै जना रमाएर रंगको होली खेल्दै घरघर चोक, चोक मन्दिर, चौपारीमा परम्परागत फागु नाच खेलेका छन । लोप हुँदै गएको परम्परागत फागु नाच आफ्नै घर आँगन बस्ती बस्ती टोल टोलमा देख्न पाउदा चिदिपानीबासीहरू रमाएका छन् । हराउँदै गएका फागु नाचको मौलिकता जोगाउन माथागढी गाउँपालिका१ चिदिपानीले साविक ९ वटा वडाहरूमा पुगेर स्थानीय बासिन्दाहरूलाई सहभागी गराउँदै फागु नाचको महत्व झल्काएको छ । फागु पूर्णिमा भन्दा एक हप्ता अगाडिदेखि नै गाउँघर टोल टोलमा अविर, रंग लगाउँदै खेल्दै रामायण, कृष्ण चरित्र गाउदै ढोलक, टेम्को,मादल खैजरु, मझुरा बजाउँदै परम्परागत फागु नाच नाच्ने प्रचलन दिनहुँ हराउँदै गए तापनि चिदिपानी क्षेत्रमा भने परम्परागत कला संस्कृति जोगाउन वडाका जनप्रतिनिधिहरू नै कस्सिएर लागेका छन । माथागढी १ चिदिपानीले बाटो घाटो भवन पुल खानेपानी मात्रै विकास निर्माणको आधार नभई गाउँघरमा रहेका परम्परागत मौलिक कला संस्कृतिहरू पनि बचाउन, जनताहरूलाई एक आपसमा घुलमिल बनाउने पनि विकासको एक महत्वपूर्ण आधार हो भनी वडाले पहिलोपटक सबै क्षेत्रमा परम्परागत फागु नाच वडाभरी नै, गाउदै, रमाउदै, सिक्दै सिकाउदै हिँडेको वडाध्यक्ष राजकुमार पन्थीले बताए । एक आपसमा रंग अविर दल्दै, खेल्दै रामायण, कृष्ण चरित्रका रस लिला टुक्काका रूपमा गाउदै, श्रृङ्गारीक रसका भाव प्रयोगले बुढापाका देखि युवायुवती बालबालिकाहरूबीच रमाइलो गर्ने प्रचलनले एक आपसमा परम्परागत फागु नाचको पुस्ता हस्तान्तरणमा सहयोग पुगेको चिदिपानी धैरेनीका डुकुलबहादुर गाँहाले बताए । भजन तथा चुट्टाको तालमा मादल ढोलक, दमाहा, ट्याङकुली टेम्को साथमा नाच्दै एक आपसमा रंग, अविर दली रमाईलो गर्दा निकै आनन्द आएको चिदिपानीकी मनिषा सारुले बताइन् । पहिले पहिले टिभी भिडियोमा हेर्ने गरेको फागु नाच आफ्नै टोल बस्तीमा हेर्न पाएकोमा फरक आनन्द आएको आफ्ना छोरा छोरीहरूले पनि सिको गर्ने धैरेनीका खुम बहादुर थापाले बताए । माथागढी चिदिपानीका जनप्रतिनिधिसहित, गाउँघरमा बुढापाका, युवापुस्ता, बालबालिकासम्मलाई समेटेर वडा कार्यालयले फागु समूह बनाइ फागु संस्कृति जर्गेना अभियानामा लागेको हो । युवा पुस्तामा रंग अविर लगाएर होली पर्व मनाए पनि परम्परागत फागु नाचको जानकारी नहुदा कला संस्कृति नै लोप हुने अवस्था बाट बचाउन गाउँ गाउँमा बुढापाका सँगै युवा पुस्ता जमेर फागु नाचमा रमाएका थिए । गाउँका बुढापाका सँगै फागु नाचको परम्परागत कला संस्कृति सिक्न र सिकाउन फागु समूहमा सहभागी भएको युवाहरूले बताएका छन । अहिलेको युवा पुस्ता मोवाईल टिभी, सामाजिक सञ्जालमा मात्र केन्द्रित रहेकोले फागु संस्कृति देखाउन सिकाउन सबै रमाउन गाउँगाउँमा मौलिक फागु नाच नाच्दै हिँडेको चिदिपानीकी लिला कुमारी विकले बताइन् । विगतका वर्षहरूमा क्यासेटमा गीतसंगीत बजाएर नाच गान गर्ने रंग अविर लगाएर फागु खेल्ने गरेका मगरी बस्तीहरूमा यस पटकको फागुमा भने प्रत्यक्ष रूपमा फागु नाच हेर्न पाएका छन् । बुढापाकामा रहेका असीमित मौलिक कशवंस्कृतिहरू लाई युवा पुस्तामा हस्तानतरण गरी मौलिक कला संस्कृति जर्गेना गर्न माथागढी चिदिपानी वडा कार्यालयले चालेको नौलो अभियानले मौलिक कला संस्कृतिको पहिचान जोगाउन सहयोग पुगेको छ । पाल्पाको चिदपानीले जस्तै अन्य वडा तथा पालिकाहरूल परम्परागत फागु नाच जस्ता मौलिक संस्कृतिलाई जीवन्त राख्नका लागि अभियान सञ्चालन गरेमा लोप हुँदै गएका स्थानीय कला संस्कृतिहरू जोगिदै जाने छन ।"
