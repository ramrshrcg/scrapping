शीर्षक,विवरण
दुग्ध किसानको ४८ करोड भुक्तानी बाँकी,"हेटौँडा : मकवानपुर जिल्ला दुग्ध उत्पादक सहकारी संघले दुग्धजन्य उद्योगसँग ४८ करोड रुपैयाँ भुक्तानी लिन बाँकी रहेको जनाएको छ। संघले किसानलाई सो बराबरको रकम समयमै भुक्तानी नभए आफूहरू आन्दोलनमा जाने चेतावनी दिएको छ। गत फागुनमा केन्द्रीय दुग्ध सहकारी संघ र नेपाल सरकार कृषि मन्त्रालयअन्तर्गत दुग्ध विकास संस्थान तथा निजी डेरीबीच भएको सम्झौताअनुसार चैत २१ गतेसम्म पुस मसान्तसम्मको दूधको भुक्तानी गर्ने सहमति भएको थियो। तर सो समयमा सम्झौताअनुसार भुक्तानी नभएको भन्दै संघले आन्दोलन गर्ने चेतावनी दिएको हो। संघका अध्यक्ष हरिप्रसाद कँडेलले सम्झौताअनुसार दूधको भुक्तानी चैत मसान्तभित्र गरिसक्नुपर्ने र बाँकी भुक्तानी निरन्तर दिने व्यवस्था गर्नुपर्ने, किसानबाट उत्पादित दूध निरन्तर बिक्री हुने व्यवस्था मिलाउनुपर्ने बताए। उनले दुग्ध उत्पादक किसानलाई दिँदै आएको लिटर अनुदानलाई निरन्तर दिने व्यवस्था गरिनुपर्ने र पशु बीमालाई सहकारी संस्थामार्फत गर्ने व्यवस्था गरिनुपर्ने माग गरे। अध्यक्ष कँडेलले दुग्ध उत्पादक किसानका समस्याप्रति बेवास्ता गर्ने सरकार र निजी दुग्ध उद्योगीविरुद्ध निर्णायक आन्दोलनमा सहभागी हुनुपर्ने अवस्था आएको बताए। उनले सम्पूर्ण दुग्ध उत्पादक किसानलाई आन्दोलनको तयारी अवस्थामा रहन निर्देशन दिइएको जानकारी बागमती प्रदेश खानेपानी, ऊर्जा तथा सिँचाइमन्त्री एकालाल श्रेठलाई गराइएको बताए। मन्त्री श्रेष्ठ यसै क्षेत्रबाट चुनाव जितेकाले समस्या समाधानमा लागिदिन आग्रह गरिएको उनको भनाइ छ।"
उपत्यकामा हावाहुरी र चट्याङसहित वर्षा,"काठमाडौं : काठमाडौं उपत्यकामा हावाहुरी तथा चट्याङसहितको वर्षा भएको छ। हावाहारी, रुखको हाँगा भाँचिन सक्ने, चट्याङका कारण जनको क्षति हुनसक्ने भन्दै सतर्क रहन विज्ञले सुझाव दिएका छन्। विपत व्यवस्थापनविद् डा धर्मराज उप्रतीले बिहीबार दिउँसोबाट उपत्यकामा पानी पर्न सुरु भएसँगै केही दिनयता बढिरहेको प्रदुषण न्यूनीकरणमा सहयोग पुग्ने बताए। 'यतिबेला हावाहुरी, चट्याङसहितको वर्षा भइरहेकाले सतर्कता अपनाउन जरुरी छ,' उनले भने, 'देशका अधिकांश जिल्लामा लागिरहेको वन डढेलोका कारण वायु प्रदुषण बढेको थियो। वर्षाका कारण वायु प्रदुषण न्यूनीकरण हुनेछ।' मंगलबार र बुधबार उपत्यकामा वायु प्रदुषण बढ्दा काठमाडौं विश्वको नै पहिलो प्रदुषित सहरका रुपमा सूचीकृत भएको थियो। एयर क्वालिटी इन्डेक्सका अनुसार बुधबार दिउँसो समग्र वायु गुणस्तर सूचकाङ्क (एक्यूआई) दुई सय ६५ थियो। सोमबार दिउँसो एक सय ६५ एक्यूआई रहेको प्रदुषण, मंगलबार दुई सय पुगेको थियो। आज भने प्रदुषण घटेर एक सय ७७ एक्यूआईमा सीमित भएको छ।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको पहाडी भूभागको थोरै स्थानहरू साथै बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। शुक्रबार राति कोशी र मधेश प्रदेश लगायत देशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
आगलागीमा परेर तीन बालबालिका गम्भीर घाइते,"डोल्पा : डोल्पाको त्रिपुरासुन्दरी नगरपालिका४ रंगमा आगलागीमा परि तीन बालबालिका गम्भीर घाइते भएका छन्। गाउँ नजिकै रहेको सुँ सामुदायिक बनमा लागेको आगलागीमा परि तीन जना घाइते भएका हुन्। घाइते हुनेमा कक्षा ४ मा पढ्ने ९ वर्षीया बिवस बुढा, १० वर्षीय सुलस बुढा र १३ वर्षीय सुमन्त बुढा रहेको प्रहरी चौकी त्रिपुराकोटले जनाएको छ। बिदाको दिनमा बनमा गुच्छी च्याउ टिप्न गएको बेला आगोमा परेको स्थानीयले बताएका छन्। अवस्था गम्भीर भएकाले हेलिकोप्टरबाट नेपालगन्ज लैजाने तयारी गरिए पनि मौसमका कारण आउन सक्ने अवस्था नरहेको प्रमुख जिल्ला अधिकारी तुलसीप्रसाद दाहालले जानकारी दिए। बालबालिकाको जिल्लामा उपचार सम्भव नभएपछि उद्धारका लागि नगरपालिकाको विपद् व्यवस्थापन कोषबाट हेलिकोप्टरका लागि पत्र लेखिएको प्रमुख प्रशासकीय अधिकृत जगदीशचन्द्र नेपालीले जानकारी दिए। घटनामा एकै घरका दुई बालबालिका परेको स्थानीयले बताएका छन्।"
बाघ हेर्न पूर्वराजा ज्ञानेन्द्र शाह बर्दिया राष्ट्रिय निकुञ्जमा,"गुलरिया : पूर्वराजा ज्ञानेन्द्र शाह बाघ हेर्न बर्दिया राष्ट्रिय निकुञ्ज आइपुगेका छन्। मध्यपश्चिम नेपालको भ्रमणमा रहेका उनी बिहीबार अपरान्ह बर्दिया पुगेका हुन्। नयाँ वर्षको पूर्वसन्ध्यामा दिउँसो ३ बजे निकुञ्ज प्रवेश गरेका शाहसँगै ४ वटा जीपमार्फत सफारी गरेका छन्। उनीसँगै पारसलगायत अन्य परिवारका सदस्यहरू निकुञ्ज अवलोकन गरेका हुन्। बर्दिया आएका शाहको टीमले जंगलभित्रै खाजा खाने, कुरेरै बाघ हेर्ने र आजै फर्किने कार्यतालिकाबमोजिम निकुञ्ज भ्रमण गरेका हुन्। टोलीले हात्ती, चित्तल, चरालगायतका वन्यजन्तुको अवलोकन गरेका छन्। बर्दिया राष्ट्रिय निकुञ्ज भित्र पूर्वराजा शाहलगायत १९ जनाको टीमले करिब ३ घण्टा समय विताएको पन्छीविज्ञ एवं वरिष्ठ प्रकृति पथप्रर्दशक रामबहादुर शाहीले बताए। पूर्वराजाको टोलीले निकुञ्जभित्रको बघौरा फाँटा हुँदै बालकोनीमा पुगी खाजा खाएका थिए। खाजापश्चात गणेश ताल, धनेस ताल, खोदाउ तालहुँदै लम्कौली फाँटा भएर पूर्व राजाको भ्रमण टोली फर्किको मुख्य गाइड शाहीले बताए।"
धनगढी उपमहानगरमा आधारभूत तहको नतिजामा सुधार,"धनगढी : धनगढी उपमहानगरपालिका भित्रका आधारभूत तहका विद्यालय (कक्षा ८) को नतिजा सार्वजनिक भएको छ। सार्वजनिक भएको नतिजा अनुसार गत शैक्षिक सत्रको भन्दा ४ गुणाले राम्रो नतिजा आएको छ। गत वर्ष कक्षा ८ को परीक्षाको नतिजा ९ प्रतिशतबाट बढेर ३१ प्रतिशत पुगेको उपमहानगरको शिक्षा शाखाले जनाएको छ। गत वर्ष १७ वटा सामुदायिक विद्यालयको नतिजा शून्य आएकोमा यो वर्ष कुनै पनि सामुदायिक विद्यालयको नतिजा शून्य आएन। शैक्षिक सत्र २०८१ मा सामुदायिक विद्यालयको नतिजा सन्तोषजनक आएको उपमहानगरपालिकाको शिक्षा, युवा तथा खेलकुद महाशाखा प्रमुख नरेन्द्रबहादुर खातीले बताए। यो वर्ष गत वर्षको तुलनामा कक्षा ८ को परीक्षाको नतिजामा सुधार देखिएको छ, खातीले भने। यो वर्ष धनगढीका ४२ वटा सामुदायिक विद्यालयका ३ हजार ५२४ विद्यार्थीले कक्षा ८ को परीक्षा दिएका थिए। ती मध्ये एक हजार ९० जना विद्यार्थी आधारभूत तहको पहिलो चरणको परीक्षामा सफल भएका छन्। धनगढीका सामुदायिक विद्यालयमा अधिकतम ६५ दशमलव ७८ र न्यूनतम ७ दशमलव ५२ प्रतिशत विद्यार्थी उत्तीर्ण भएका छन्। धनगढी१६ को बेहडाबाबा माध्यमिक विद्यालयका सर्वाधिक ६५ दशमलव ७८ प्रतिशत विद्यार्थी पास भएका छन्। बेहडाबाबा माध्यमिक विद्यालयका ७६ मध्ये ५० जना विद्यार्थी पहिलो चरणमै उत्तीर्ण भएका हुन्। धनगढी३ को त्रिभुवन माध्यमिक विद्यालयको ६० प्रतिशत नतिजा आएको छ भने सिद्धनाथ माध्यमिक विद्यालय जुगेडाका ५८ दशमलव ९७ प्रतिशत विद्यार्थी उत्तीर्ण भएका छन्। यसैगरी, राष्ट्रिय माध्यमिक विद्यालय उर्माबाट ५५ दशमलव ५५ प्रतिशत विद्यार्थी उत्तीर्ण भएका छन्। यो वर्ष शिक्षक, अभिभावक र विद्यार्थीले समेत मेहनत गर्दा नतिजामा सुधार आएको शिक्षा महाशाखा प्रमुख खातीले बताए। गत वर्ष शून्य नतिजा हासिल गरेका विद्यालयहरूको नतिजा निकै राम्रो आएको छ। दिवा छात्रावास तथा अतिरिक्त कक्षा समेत चलाएर वर्षभरी पठनपाठन गरिएकाले गत वर्ष कमजोर देखिएका विद्यालयमा व्यापक सुधार भएको छ, खातीले भने। गत वर्ष शून्य नतिजा हासिल गरेको धनगढी१२ जुगेडाको दुर्गा आधारभूत विद्यालयको यो वर्ष उत्तीर्ण प्रतिशत बढेर ५१ दशमलव ४२ प्रतिशत पुगेको छ। यस्तै, शून्य नतिजा आएको धनगढी१० जुगेडाको जनकल्याण माध्यमिक विद्यालयका ४८ दशमलव ८७ र धनगढी१३ श्रीलंकाको नवज्योति आधारभूत विद्यालयका ४७ दशमलव ४३ प्रतिशत विद्यार्थी उत्तीर्ण भएका छन्। सामुदायिक र संस्थागत विद्यालयको प्रतिशत भने ५२ रहेको छ। गत वर्षदेखि धनगढीमा आधारभूत तहको परीक्षा सञ्चालन, उत्तरपुस्तिका परीक्षण र नतिजा प्रकाशन व्यवस्थित गर्न थालिएको हो। यो वर्ष उपमहानगरपालिकाले नियमित विद्यालयको अनुगमन गरेको, विद्यालय, शिक्षक, अभिभावक र विद्यार्थीले समेत मेहनत गरेकाले नतिजामा सुधार आएको बताइएको छ। धनगढी उपमहानगरपालिकाले सामुदायिक विद्यालयको सिकाइ उपलब्धिमा सुधार ल्याउन नगर प्रमुख शैक्षिक सुधार कार्यक्रम समेत लागु गरेको छ। यो वर्ष सामुदायिक विद्यालयहरूले दिवा छात्रावास र अतिरिक्त कक्षा सञ्चालन गरेर सामुदायिक विद्यालयहरूले पठनपाठन गराएकाले आधारभूत तहको नतिजामा सुधार आएको उपमहानगरपालिकाले जनाएको छ।"
ठूलोखोलाको ८५ प्रतिशत भौतिक प्रगति,"बेनी : म्याग्दीको रघुगंगा गाउँपालिका८ मा २१३ मेगावाट क्षमताको ठूलोखोला जलविद्युत आयोजना निर्माणको अन्तिम चरणमा पुगेको छ। संयुक्त ऊर्जा लिमिटेड प्रवर्द्धक रहेको यस आयोजनाको ८५ प्रतिशत भौतिक प्रगति भएको छ। आगामी ३ महिनाभित्र पूर्वाधार निर्माणको काम सकिने सिभिल ठेकेदार साकुरा पावरत्रिपल एसका आयोजना व्यवस्थापक इञ्जिनियर शिवलाल चालिसेले जानकारी दिए। बाँध, पानी थिग्राउने पोखरी र विद्युतगृह निर्माण अन्तिम चरणमा छ, उनले भने दुई हजार ७०० मिटर लामो सुरुङ जोडिसकेको छ। ४३३६ मिटर लामो सर्ज साफ्टको बुधबार ब्रेक थ्रु भएको छ। सर्च साफ्टले सुरुङमा पानीको सतह व्यवस्थापन र चापलाई नियन्त्रण गर्न मद्दत गर्छ। आकस्मिक रुपमा विद्युत गृह बन्द गर्नुपर्दा सुरुङबाट आएको पानीको चापलाई सर्च साफ्टले नियन्त्रण र सतह व्यवस्थापन गर्छ। जलविद्युत आयोजनाका लागि सर्ज साफ्टको ब्रेक थ्रु हुनुलाई महत्वपूर्ण उपलब्धि मानिन्छ। रघुगंगा नदी स्थित फेदीखोलाको बाँध देखि छरीमा निर्माणाधीन विद्युतगृह नजिकै जोड्ने सुरुङ निर्माण कार्य २० महिनामा सकिएको छ। आउटलेट देखि विद्युतगृह जोड्ने १ हजार ६४० मिटर पेनष्टक पाइप जडान गर्न थालिएको छ। विद्युतगृह देखि आउटलेटको उचाइ ३५५ मिटर छ। विद्युतगृहको छाना छाएपछि जडान गर्ने जेनेरेटर र टर्वाइन लगायत उपकरण राख्ने ठाउँ तयार बनाइएको छ। फेदीमा ६४ मिटर लामो बालुवा थिग्राउने पोखरी निर्माणको अन्तिम चरणमा छ। आयोजनाका प्रमुख रविन्द्र हमालले हिमाली क्षेत्रको प्रतिकुल मौसम, भूगोल र प्राकृतिक विपद्का चुनौतीका बीच निर्माणको कामलाई तीव्रता दिएको बताए। १०४१६ मिटर भर्टिकल साफ्ट निर्माण सकिएको छ। यस आयोजनामा हाल दैनिक २०० जना कामदारले नियमित रुपमा काम गर्दै आएका छन्। गैरआवासीय नेपाली र नेपालीहरूको ३० प्रतिशत लगानी रहेको यस आयोजनामा ७० प्रतिशत बैँक तथा वित्तीय संस्थाहरूको लगानी रहेको छ। यस आयोजनामा नेपाल बैँक लिमिटेडको नेतृत्वमा सनराईज बैँक, राष्ट्रिय वाणिज्य बैँक, सिद्धार्थ बैँकले लगानी गरेको आयोजनाले जनाएको छ। यस आयोजनामा गत असारमा आएको बाढीले बाँधतर्फ निर्माणाधीन पूर्वाधारमा क्षति पुर्याएपछि आयोजनको निर्माण कार्य केही पछि धकेलिएको हो। आयोजना सम्पन्न गर्न करिब ३ अर्ब ६० करोड रुपैयाँ लागत अनुमान गरिएको छ। आयोजनाबाट उत्पादन हुने विद्युतलाई केन्द्रीय प्रशारण लाइनमा जोड्नका लागि ८ किलोमिटर २२० केभी क्षमताको प्रशारण लाइन निर्माणाधीन छ। ३२ वटा मध्य १४ वटा टावरको निर्माण सुरु भइसकेको छ।"
बागमतीमा करिब ७ हजारको स्वास्थ्य बिमा,"हेटौंडा : बागमती प्रदेश सरकारले ६ हजार ८ सय ९५ परिवारको स्वास्थ्य बिमा गरिदिएको छ। प्रदेशको स्वास्थ्य मन्त्रालयले आफ्ना १३ जिल्लामा रहेका सीमान्तकृत,लोपोन्मुख, आश्रममा आश्रित,क र ख वर्गका अपाङ्गता भएकाहरूको स्वास्थ्य बिमा गरेको हो। मन्त्रालयको आर्थिक वर्ष ०८००८१ को वार्षिक कार्यक्रम अन्तर्गत प्रदेशका १३ जिल्लामा कार्यक्रम गरिएको स्वास्थ्य मन्त्री रामेश्वर श्रेष्ठले बताए। मन्त्री श्रेष्ठका अनुसार मन्त्रालयले दुई करोड ३४ लाख १५ हजार ९ सय ५० रुपैयाँ प्रिमियम भुक्तानी समेत गरिसकेको छ। जसमध्ये मन्त्रालयको तथ्यांक अनुसार काठमाडौंमा १ सय ५५ परिवारलाई ३५ लाख ७ हजार ७ सय,भक्तपुरमा ३५ परिवारलाई १ लाख २ हजार ९ सय ५०, ललितपुरमा ५ सय ५० परिवारलाई १८ लाख ७ हजार ७ सय ५० प्रिमियम बापतको रकम भुक्तानी गरिसकेको बताएको छ। यस्तै काभ्रेपलान्चोकमा ७ सय २० परिवारलाई २४ लाख ७२ हजार ५०, नुवाकोटमा ५ सय ७३ परिवारलाई १५ लाख ९९ हजार ३ सय ५०, रसुवामा १ सय ८१ परिवारलाई ५ लाख १५ हजार २ सय र रामेछापमा ३ सय १९ परिवारलाई १० लाख ४३ हजार भुक्तानी गरेको छ। त्यस्तै, धादिङमा ५ सय ९१ परिवारलाई २१ लाख ५२ हजार १ सय ५०, मकवानपुरमा १ सय १ परिवारलाई ४ लाख १० हजार ५ सय ५०, दोलखामा २ सय ७४ परिवारलाई ९ लाख १६ हजार ५०, सिन्धुपाल्चोकमा १ हजार ३ सय १४ परिवारलाई ४६ लाख २२ हजार ८ सय, सिन्धुली ४ सय ७९ परिवारलाई, १५ लाख ७७ हजार ४ सय र चितवनमा १ हजार ६ सय ३ परिवारलाई ५८ लाख ३८ हजार भुक्तानी गरेको छ। तथ्यांक अनुसार १३ वटै जिल्लामध्ये सबैभन्दा बढी चितवन जिल्लामा भुक्तानी भएको पाइएको छ। महिला स्वास्थ्य स्वयंसेविका १ सय ४, अपाङ्गता तर्फ ३ सय ७७ र अति सीमान्तकृत १ हजार १ सय २२ गरी १ हजार ६ सय ३ परिवारलाई ५८ लाख ३८ हजार भुक्तानी गरेको मन्त्रालयले बताएको छ।"
विदेशी लगानीकर्तालाई सहजीकरण गर्न सरकार तयार छ : प्रधानमन्त्री,"काठमाडौं : प्रधानमन्त्री पुष्पकमल दाहालले नेपालमा लगानी गर्न इच्छुक विदेशी लगानीकर्तालाई सहजीकरण गर्न सरकार तयार रहेको बताएका छन्। भारतीय उद्योग परिसंघका प्रतिनिधिमण्डलसँगको भेटमा उनले विदेशी लगानीकर्तालाई सहज बनाउन सरकार नीतिगत सुधार गर्न इच्छुक रहेको बताए। प्रधानमन्त्री दाहालले विदेशी लगानीकर्तालाई सरकारले लजिस्टिक सहयोग गर्ने उल्लेख गर्दै नेपालमा लगानीका लागि आग्रह गरे। प्रतिनिधिमण्डलले प्रधानमन्त्री दाहालका साथै अर्थमन्त्री वर्षमान पुन र उद्योग, वाणिज्य तथा आपूर्तिमन्त्री दामोदर भण्डारीसँग समेत भेटवार्ता गरेको थियो। उक्त भेटमा नेपाल उद्योग वाणिज्य महासंघका अध्यक्ष चन्द्रप्रसाद ढकाललगायत पदाधिकारीसमेत सहभागी थिए। सो अवसरमा अर्थमन्त्री पुनले नेपालको अर्थतन्त्रमा पनि भारतीय अर्थतन्त्रको ठूलो भूमिका रहेको उल्लेख गर्दै नेपाल र भारतबीचको व्यापार तथा लगानी प्रवर्द्धनका लागि सक्दो प्रयास गर्ने विश्वास दिलाए। भेटमा उद्योगमन्त्री भण्डारीले नेपालमा विदेशी लगानीकर्ताले स्थापना गर्ने उद्योगलाई सहजीकरण गर्न आवश्यक सबै सहयोग गर्ने प्रतिबद्धता व्यक्त गरेको नेपाल उद्योग वाणिज्य महासंघले जनाएको छ। नेपाल उद्योग वाणिज्य महासंघको ५८औं वार्षिक साधारणसभामा सहभागी हुन भारतीय उद्योग परिसंघका अध्यक्ष सञ्जीव पुरीको नेतृत्वको प्रतिनिधिमण्डल काठमाडौं आएको थियो। महासंघको वार्षिक साधारणसभामा पुरी मुख्य वक्ता थिए।"
हावाहुरीका कारण हवाई उडान प्रभावित,काठमाडौं : प्रतिकूल मौसमका कारण मुलुकको हवाई उडान प्रभावित भएको छ। बिहीबार दिउँसो आएको हावाहुरीका कारण त्रिभुवन अन्तर्राष्ट्रिय विमानस्थलबाट हुने आन्तरिक र दुवै उडान प्रभावित भएको विमानस्थलका प्रवक्ता सुवास झाले बताएका छन्। उनका अनुसार आन्तरिक उडानका जहाज डाइभर्ट भएका छन् भने अन्तर्राष्ट्रियतर्फ केही जहाज आकाशमा फन्को लगाउने होल्ड हुनका साथै केही जहाज विभिन्न गन्तव्यमा डाइभर्ट भएका छन्। नेपालगञ्जबाट काठमाडौं आउदै गरेको बुद्ध एयरको जहाज भैरहवा फर्किएको थियो भने सिमराबाट काठमाडौं आइरहेको सोही कम्पनीको जहाज सिमरा नै डाइभर्ट भएको छ। काठमाडौँबाट पोखरा जान लागेको यती एयरलाइन्सको जहाज काठमाडौं नै फर्किएको छ। कतार एयरलायन्सको जहाजले भने ओभरसुट गरेको थियो।
उद्योगीव्यापारीलाई प्रहरी प्रशासनले दुःख दिए कारबाही गर्छौं : गृहमन्त्री लामिछाने,"वीरगन्ज : उपप्रधान तथा गृहमन्त्री रवि लामिछानेले राजश्व चुहावट पूर्णरूपमा नियन्त्रण गरी मुलुकको राजश्व संकलनमा वृद्धि गर्नका लागि अहिलेको सरकार लागि परेको बताएका छन्। वीरगन्जमा बिहीबार गृहमन्त्रालय र अर्थमन्त्रालयद्वारा आयोजित राजश्व अभिवृद्धि तथा चुहावट निन्त्रणसम्बन्धी गोष्ठीमा बोल्दै उपप्रधानमन्त्री लामिछानेले यस्तो बताएका हुन्। राजश्व चुहावट पूर्णरूपमा नियन्त्रणका लागि राजश्व संकलनमा देखिएका चुनौतीहरूको सामना गर्न सरकार तयार रहेको पनि उनले बताए। राजश्व चुहावट पूर्णरूपमा नियन्त्रणका लागि सरकारसँगै प्रहरी प्रशासन र निजी क्षेत्रका पनि उत्तिक्कै भूमिका रहेको उनले बताए। पछिल्लो समय मुलुकको उद्योग व्यवसायको क्षेत्र पनि अति राजनीतिको सिकार भएको भन्दै उनले राज्यलाई कर तिरेर व्यापार व्यवसाय गर्छु भन्नेहरूसमेत त्रसित बनेर बस्न परिरहेको बताए। उनले भने, 'यसका अतिरिक्त उद्योगी व्यापारी चर्को ब्याजले अप्ठयोरमा छन्। कर तिर्ने प्रणाली पनि झन्झटिलो छ। यी सब कारणले उद्योगी व्यापारीहरू पेसाबाटै पलायन हुने अवस्थामा पनि पुगेका छन्। यही चुनौती र समस्या समाधानका लागि अब त कसै न कसैले हिम्मत गर्नै पर्छ भन्ने उदेश्यले पछिल्लो सत्ता समीकरण र सरकार गठन भएको लामिछानेले बताए। उनले भने, ती सबै समस्या समाधान गर्न सकन्छि भनेर नै नयाँ सत्ता समीकरण र सरकार बनेको हो। यो सरकारले ती सब काम गर्छ पनि। राजश्य चुहावट रोकेर राजश्व संकलन वृद्धिका लागि यदि राज्यको नीति र कानुन अव्यवहारिक वा गलत छन् भने त्यसलाई संशोधन गरेर सरकार अगाडि बढ्ने उपप्रधानमन्त्री लामिछानेले बताए। यसका साथै सुरक्षा निकायले पनि वैध व्यापार व्यवसाय गर्नेहरूका लागि सहज वातावरण बनाउनुपर्ने उनले बताए। गृहमन्त्री लामिछानेले भने, गृह प्रशासन के कुरामा स्पष्ट छ भने गलत क्रियाकलाप नगरिकन राज्यलाई कर तिरेर वैध व्यापार व्यवसाय गरिरहेका हरेक व्यापारी व्ययसायीको पक्षमा प्रहरी प्रशासन छ। जसले कर छलिरहेको छैन। वैध व्यापार गरिरहेको छ। तस्करी गरिरहेको छैन। राज्यलाई तिर्नुपर्ने कर तिरिरहेको छ। त्यस्ता व्यापारी व्यवसायीहरू कसैबाट पनि डराउनुपर्ने अवस्था अब रहँदैन। उनीहरूलाई संरक्षण गर्न प्रहरी प्रशासन तयार छ। वैध व्यापार व्यवसाय गरिरहेका उद्योगी वा व्यापारीलाई दुःख दिने काम प्रहरी प्रशासनबाट भएको पाइए कारबाही गर्ने चेतावनी पनि उनले दिए।"
दक्षिण कोरियाको राष्ट्रियसभा चुनावमा विपक्षी दल डीपीको उदय,सियोल : दक्षिण कोरियाको प्रमुख विपक्षी दल डेमोक्रेटिक पार्टी (डीपी)ले राष्ट्रियसभा चुनावमा बहुमत प्राप्त गरेको छ। डीपीले सत्तारुढ पिपुल पावर पार्टी (पिपिपी)लाई पछि पार्दै विजय हासिल गरेको हो। यस चुनावी नतिजाले राष्ट्रपति भएका युन सुक योललाई पनि समस्यामा पारेको छ। उनी पिपिपीबाट राष्ट्रपति चुनिएका हुन्। निर्वाचनमा प्रत्यक्ष तर्फका दुई सय ५४ सिटमध्ये डिपीले एक सय ६१ सिटमा जित हासिल गरेको छ भने भने सत्तारुढ पिपिपीले ९० सिटमात्र जित्न सफल भएको छ। समानुपातिक समेतका सिटहरू समावेस गर्दा विपक्षी डिपीले राष्ट्रियसभामा एक सय ७५ सिट जितेको छ। त्यसैगरी पिपिपी लगायतका गठबन्धन पार्टीले एक सय आठ सिट प्राप्त गरेको छ। योन्हाप समाचार एजेन्सीका अनुसार भ्रष्टाचार आरोपमा मुछिएका पूर्व न्यायमन्त्री चो कुक नेतृत्वको रिबिल्डिङ कोरिया पार्टीले १२ समानुपातिक सिट र पिपिपीका पूर्व नेता ली जुनसिओकको नेतृत्वमा रहेको न्यू रिफर्म पार्टीले दुई स्थान जित्न सफल भएको छ। चार वर्षअघि भएको चुनावमा सहयोगी दल समेतको सहयोगमा डीपीले एकसय ८० सिट जितेको थियो भने पिपिपीले एकसय तीन सिट जितेको थियो। चुनावका लागि योग्य चार करोड ८२ लाख कूल मतदातामध्ये ६७ प्रतिशतले मतदान गरेको स्रोतले जनाएको छ। दक्षिण कोरियाली निर्वाचन आयोगका अनुसार विगत ३२ वर्षयताकै यो सबैभन्दा बढी मतदान हो। चुनावी नतिजा पछि पिपिपीका नेता हान डोङहूनले जनताको इच्छालाई गम्भीरतापूर्वक स्वीकार गर्दै पदबाट राजीनामा दिएका छन्।
कांग्रेस सरकार गिराउने खेलमा लागेको छ : एमाले उपाध्यक्ष पौडेल,"बागलुङ : नेकपा एमालेका उपाध्यक्ष विष्णु पौडेलले नेपाली कांग्रेसले वर्तमान समीरकरणलाई बिगारेर सरकारमा आउन संसदीय छानबिन समिति माग गरेको बताएका छन्। सरकार गिराउन कांग्रेसले गृहमन्त्री रवि लामिछानेको विषयमा अनुसन्धान गर्न समिति बनाउनुपर्ने माग गरिरहेको उनको आरोप छ। उनले सहकारी ठगिका विषयमा राज्यका निकायहरूले अनुसन्धान गरिरहेकाले अहिले नै संसदीय छानबिन समिति आवश्यक नरहेको बताए। राज्यका निकायहरूले सहकारी ठगिका विषयमा अनुसन्धान गरिरहेका छन्। छानबिन नगर्ने भन्ने होइन, सत्ताबाट प्रतिपक्षमा पुगेको कांग्रेसको नियत ठीक छैन। उसले सत्ता समीकरण बिगार्नमात्रै यो माग गरिरहेको छ,' उनले भने। कांग्रेस संसदको समय दुरुपयोगको काममा मात्रै तल्लीन भएको पौडेलको भनाइ छ। उनले कम्युनिष्ट फुटाएर राज गर्न खोज्ने कांग्रेसको पालो अब सकिएको बताए। कम्युनिष्ट शक्तिबीच समीकरण बन्दा जनतामा आशा पलाएको उनले बताए। उनले वर्तमान सरकार टिकाउन नदिन विभिन्न षड्यन्त्र भइरहेको बताउँदै एमालेले वर्तमान सरकारलाई २०८४ को निर्वाचनसम्म लैजाने बताए। एमाले बलियो नभएमा देश कमजोर हुन्छ, उपाध्यक्ष पौडेलले भने, देशको विकास, समृद्धि र नागरिकको भविष्य राम्रो बनाउनका लागि एमाले शक्तिशाली हुनुपर्छ। त्यसका लागि सबै नेताकार्यकर्ता एक जुट भएर लाग्नुपर्छ।"
पाल्पाको पूर्वखोला गाउँपालिकाको ४३ प्रतिशत प्रगति,"तानसेन: पूर्वखोला गाउँपालिकाले ८ महिनामा ४३ प्रतिशत प्रगति हासिल गरेको छ। गत साउनदेखि फागुनसम्म पूर्वखोला गाउँपालिकाले चालु तर्फ ४६ ३१ प्रतिशत र पुँजीगत तर्फ ३५०९ प्रतिशत बजेट खर्च गरी समग्रमा ४३५ प्रतिशत प्रगति भएको जनाएको छ। जसमा आर्थिक विकासमा ३४९२ प्रतिशत, सामाजिक विकासमा ४२३९ प्रतिशत, पूर्वाधार विकासमा ३९९७ प्रतिशत, सुशासन क्षेत्रमा ४०(६७ प्रतिशत, कार्यालय सञ्चालन तथा प्रशासनिक क्षेत्रमा ५३४१ प्रतिशत रकम खर्च भएको छ। गाउँपालिकाले दोस्रो चौमासिक सार्वजनिक सुनुवाइ गरी साउनदेखि फागुनसम्म भएका सम्पूर्ण गतिविधि सार्वजनिक गरेको हो। यसैगरी दोस्रो चौमासिकसम्म विभिन्न उपशीर्षकमा पशु विकासमा ४० प्रतिशत, शिक्षा युवा तथा खेलकुदमा ४९४९ प्रतिशत, स्वास्थ्यमा ३६४७ प्रतिशत, कृषिमा ४३९८ प्रतिशत, गाउँपालिकाको ४२०८ प्रतिशत खर्च भएको पालिकाले सार्वजनिक गरेको छ। पालिकाले ८ महिनाको अवधिमा १ सय १५ वटा गरिव परिचयपत्र वितरण गरेको, ६ वटा वडामा ३० जना मेलमिलापकर्ताबाट सामाजिक रुपमै विमेल भएका स्थानमा मेलमिलाप अभियान चलाउँदै आएको, चालु आर्थिक वर्षमा पूर्वखोलामा ७ वटा न्याययिक मुद्दा परेकोमा २ वटा मिलापत्र भएको, दुई वटा जिल्लामा पठाएको, २ वटा प्रक्रियामा रहेको १ वटा तामेलीमा गएको छ। १८ वटा अपांग परिचयपत्र वितरण गरेको, ३० लाख ७१ हजार रुपैयाँ राजश्व संकलन भएको, पालिका भित्र ४५ वटा व्यवसाय दर्ता र १३२ वटा नवीकरण भएका पालिकाका प्रमुख प्रशासकीय अधिकृत सुन्दर प्रसाद श्रेष्ठले जानकारी गराए। पूर्वखोला गाउँपालिकाले दोस्रो चौमासिक सार्वजनिक सुनुवाइ पालिका केन्द्र नराखी वडा नम्बर १ सिलुवामा राखेको हो। फरक फरक स्थानका जनताका फरक फरक आवाज, सुझाव जिज्ञासा, गुनासाहरू लाई सुनी, सोही अनुसार कार्यान्वयनका लागि घुम्ती सार्वजनिक सुनुवाइ अभियान सुरु गरेको पालिका अध्यक्ष नुनबहादुर थापाले बताए।"
नेपालचीन कोरला नाकामा भौतिक संरचना निर्माण हुने,"जोमसोम : उत्तरी चीनको स्वशासित क्षेत्र तिब्बतसँग सिमाना जोडिएको उपल्लो मुस्ताङको कोरला नाका भौतिक संरचना निर्माण हुने भएको छ। गण्डकी प्रदेशको भौतिक पूर्वाधार मन्त्रालयले बजेट सुनिश्चित गरेसँगै कोरला नाकाको दजगजा क्षेत्रमा भौतिक संरचना तथा उद्धार केन्द्र निर्माण हुने पक्का भएको हो। गण्डकी प्रदेशको अन्तर्राष्ट्रिय सिमानाका कोरला क्षेत्र (मुस्ताङ)मा सुरक्षा निकायका लागि भौतिक संरचना तथा उद्धार केन्द्र निर्माण शीर्षकमा ५० लाख बजेट विनियोजन भइसकेको पूर्वाधार विकास कार्यालय मुस्ताङका कार्यालय प्रमुख अजयकुमार श्रेष्ठले जानकारी दिए। कार्यालय प्रमुख श्रेष्ठ कोरला नाकामा अस्थायी पूर्वाधार निर्माणका लागि बजेट सुनिश्चित भइसकेर ४ दिनअघि बोलपत्र ठेक्का आह्वान भइसकेको बताए। चीनले लगातार ४ वर्षदेखि बन्द रहेको कोरला नाका गत कात्तिक २७ गते उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका नागरिकलाई बाह्रै महिना खुला गरेसँगै गण्डकी प्रदेश सरकारले सीमाक्षेत्रमा कार्यरत सुरक्षाकर्मीका लागि पूर्वाधार निर्माण गर्न बजेट सुनिश्चित गरेको हो। अहिले कोरला नाकाको सीमाक्षेत्र लोमान्थाङ२ छोसेर नेचुङको मुस्ताङ भन्सार कार्यालयको क्वारेन्टाइन भवनमा सशस्त्र प्रहरी बोर्डर आउट पोस्ट (बीओपी) बस्दै आइरहेको छ। सोही स्थानको भन्सार कार्यालयकै अर्को भवनमा छोसेर प्रहरी चौकीका सुरक्षाकर्मी बस्दै आइरहेका छन्। त्यसो त लोमान्थाङ२ छोसेरको नेचुङमा सशस्त्र प्रहरीको बोर्डर आउट पोस्टमा बस्ने सीमा सुरक्षाका लागि खटिएका सुरक्षाकर्मी आवास भवन समेत बनिसकेको छ। चीनले उत्तरी कोरला नाकाको आफ्नो क्षेत्र तिब्बती भूमि लिजीमा भन्सार, सुक्खा बन्दरगाह, अध्यागमन र सुरक्षा पोस्ट २ वर्ष अघिनै निर्माण गरिसकेको छ। चीनले कोरला नाकालाई व्यापारिक हवको रुपमा विकास गर्न दर्जनौ लोभलाग्दा भौतिक संरचना निर्माण गरिसकेको छ। चीनले तिब्बतको सिकात्सेदेखि ढुङ्वासेन बजार हुँदै कोरला नाकाको लिजीसम्म ४ लेनको सडक कालोपत्रे सडक विस्तार गरिसकेको छ। चीनले सिमानाका गस्तीलाई सहज बनाउन सीमाक्षेत्रको एरियामा समेत पक्की सडकमार्ग बनाइसकेको छ। नेपालचीन कोरला नाकामा भन्सार,सुक्खा बन्दरगाह, क्वारेन्टाइन भवन,अध्यागमन र सुरक्षा पोस्ट लगायतका दीर्घकालीन भौतिक पूर्वाधार निर्माण गर्न विस्तृत परियोजना प्रतिवेदन (डीपीआर) को प्रक्रिया अघि बढाइएको भएपनि उक्त डीपीआर फाइनल हुन सकेको छ। सरकारले कोरला पूर्वाधारका लागि डीपीआर निर्माणको अध्ययन गर्न सितार कन्ट्रक्सन प्रालिलाई जिम्मा दिएको थियो। त्यहाँ प्राविधिकहरूले डीपीआरका लागि कोरला क्षेत्रको अध्ययन र त्यस क्षेत्रमा पुगेर डेढ वर्ष अघिनै माटो परीक्षण गर्ने काम समेत सम्पन्न गरिसकेका छन्।"
माथिल्लो अरुण र दूधकोशीको काम छिटो थाल्ने सहमति,"काठमाडौं : सरकार र दुई ठूला जलविद्युत आयोजना माथिल्लो अरुण र दूधकोशीका प्रमुख वित्तीय व्यवस्थापक विश्व बैंक र एसियाली विकास बैंकबीच आयोजना निर्माणको काम छिटो थाल्ने सहमति भएको छ। अर्थमन्त्री वर्षमान पुन, ऊर्जामन्त्री शक्तिबहादुर बस्नेत, अर्थ मन्त्रालयका सचिव (राजश्व) डा रामप्रसाद घिमिरे, ऊर्जासचिव सुशीलचन्द्र तिवारी, नेपाल विद्युत प्राधिकरणका कार्यकारी निर्देशक कुलमान घिसिङ, विश्व बैंकका नेपाल, माल्दिभ्स र श्रीलंका हेर्ने निर्देशक फारिस हजाद जर्भोस (भर्चुअल रुपमा) तथा एसियाली विकास बैंकका नेपाल निर्देशक अर्नाउड काउचियोसबीच बिहीबार अर्थ मन्त्रालयमा भएको छलफलमा दुवै आयोजनाको वित्तिय व्यवस्थापन छिटो सकेर निर्माणको काम अघि बढाउने सहमति भएको हो। छलफलमा आयोजनाको वित्तीय व्यवस्थापन र आयोजना कार्यान्वयनको क्षमता अभिवृद्धबारे विस्तृतमा छलफल भएको थियो। छलफलमा दुवै आयोजनाको पूर्वतयारीका लागि सम्पन्न गरिएका कामबारे प्रस्तुति गरिएको थियो। संखुवासभाको भोटखोला गाउँपालिकामा निर्माण हुने १ हजार ६३ मेगावाटको अर्धजलासययुक्त माथिल्लो अरुणको विश्व बैंक र खोटाङ, ओखलढुङ्गा र सोलुखुम्बूको सिमानामा पर्ने दूधकोशी नदीस्थित रभुँवाघाटबाट निर्माण हुने ६ सय ३५ मेगावाटको जलासययुक्त दूधकोशी जलविद्युत आयोजनाको एसियाली विकास बैंक नेतृत्वको सहवित्तीयकरणमा अन्तर्राष्ट्रिय वित्तीय संस्थाको सहुलियतपूर्ण ऋण र स्वदेशी बैंक तथा वित्तीय संस्थाबाट गरी ७० प्रतिशत ऋण लगानी जुटाउनुका साथै ३० प्रतिशत स्वपुँजी (इक्विटी) बाट वित्तीय व्यवस्थापन गर्ने तयारी छ। बैठकमा आयोजनास्थलमा जारी निर्माण पूर्वका तयारी कार्यबारे अवगत गराइएको थियो। आयोजना प्रवर्द्धक नेपाल विद्युत प्राधिकरणको सहायक कम्पनी माथिल्लो अरुण हाइड्रोइलेक्ट्रिक लिमिटेडले आगामी सन् २०२६ को सुरुबाटै आयोजना निर्माण थालिने बताएको छ। आयोजना निर्माणका लागि अनुमानित पाँच वर्षको समयसीमा तोकिएको छ। माथिल्लो अरुणको पूर्वतयारीस्वरुप २ किलोमिटर सुरुङ मार्ग र २१ किलोमिटर पहुँच मार्ग निर्माणको काम अघि बढेको छ। जग्गा प्राप्ति र मुआब्जा वितरण करिब सकिएको छ। विद्युतको उच्च माग हुने हिउँदको ६ महिना दैनिक ६ घण्टा पूर्ण क्षमतामा सञ्चालन गरिने माथिल्लो अरुण नेपालकै गेमचेन्जर आयोजना हो। सो आयोजनाबाट वार्षिक चार अर्ब ५३ करोड युनिट ऊर्जा उत्पादन हुनेछ। उत्पादित विद्युत ६ किलोमिटर ४ सय केभीको प्रसारण लाइनमार्फत् संखुवासभाको हाइटारमा नयाँ बन्ने सबस्टेसनमार्फत् राष्ट्रिय प्रसारण प्रणालीमा जोडिनेछ। रभुँवाघाटमा निर्माण हुने ६ सय ३५ मेगावाटको दूधकोशी जलविद्युत आयोजनालाई सरकारले राष्ट्रिय गौरवको आयोजनामा सामावेश गरेको छ। आयोजनाको सम्भाव्यता अध्ययन, विस्तृत इञ्जिनियरिङ डिजाइन, वातवारणीय प्रभाव अध्ययन मूल्याङ्कनलायतका काम यसअघि नै सकिएका छन्। पहुँच मार्ग निर्माण र मुआब्जा वितरणको काम अन्तिम चरणमा छ। दुवै आयोजनाको अनुमानित लागतबारे प्राविधिक तहमा छलफल गर्ने बताइएको छ। क्षेत्रीय बजारमा नेपालले उपस्थिति जनाइसक्योः अर्थमन्त्री अर्थमन्त्री पुनले माथिल्लो अरुण र दूधकोशीजस्ता ठूला आयोजनाको निर्माणपछि नेपालको ऊर्जा क्षेत्रमा नयाँ अध्याय थपिने बताए। उनल आयोजना निर्माणको काममा ढिलाई गर्न नहुनेमा सरकार स्पष्ट रहेको उल्लेख गर्दै त्यसका लागि सहजीकरण गर्न तयार रहेको बताए। उनले दुवै आयोजनाको तयारी राम्रोसँग भइरहेको भन्दै प्रमुख वित्तय व्यवस्थापक विश्व बैंक र एसियाली विकास बैंकले सहवित्तकर्ताहरूसँग समन्वय गरिरहेको जानकारी पाउँदा खुसी लागेको उल्लेख ग । मन्त्री पुनले दुई ठूला आयोजनाको निर्माणपछि नेपालको अरु ठूला आयोजना निर्माणका लागि क्षमता वृद्धि हुने विश्वास व्यक्त गरे। प्रधानमन्त्री पुष्पकमल दाहाल प्रचण्डको भारत भ्रमणका क्रममा १० हजार मेगावाट विद्युत निर्यातसम्बन्धी सम्झौता गरेको तथा बंगलादेशलाई ४० मेगावाट विद्युत दिन लागिएको भन्दै आन्तरिक मात्र नभई क्षेत्रीय बजारमा समेत नेपालको विद्युतको माग रहेको उल्लेख गरे।"
ठमेल र दरवारमार्ग अब २४सै घन्टा खुल्ने,काठमाडौं : वैशाख १ गतेदेखि काठमाडौंको ठमेल र दरवारमार्ग क्षेत्रमा पूर्णकालीन २४सैं घण्टा व्यवसाय सञ्चालन हुने भएको छ। ठमेल पर्यटन विकास परिषद् र दरवारमार्ग विकास बोर्डले बिहीबार काठमाडौंमा पत्रकार सम्मेलन गर्दै नयाँ वर्षदेखि ठमेल र दरवारमार्ग क्षेत्रमा पूर्णकालीन व्यवसाय सञ्चालन गर्ने जानकारी दिएका हुन्। जिल्ला प्रशासन कार्यालयले बनाएको आचारसंहिता बमोजिम कानुनको परिधिभित्र रहेर व्यवसाय सञ्चालन गर्ने उनीहरूले जनाएका छन्। आर्थिक मन्दीको चपेटामा परेको व्यवसायलाई चलायमान बनाउन र शिथिल अवस्थामा रहेको आर्थिक क्रियाकलापलाई अघि बढाउन पूर्णकालीन व्यवसाय सुरु गर्न लागिएको र यसमा सरकारको धेरै साथ र सहयोग प्राप्त भएको उनीहरूको भनाइ छ। ठमेलको भगवान बहाल क्षेत्रभित्रका व्यवसायीहरूले भने पूर्णकालीन व्यवसाय सञ्चालन गर्न पाउनेछैनन्। ठमेल पर्यटन विकास परिषदका अध्यक्ष भविश्वर शर्माले पूर्णकालीन व्यवसायका कारण आर्थिक गतिविधि चलायमान हुने र थप रोजगारी सिर्जना हुने बताए। ठमेलमा ६० हजारले रोजगारी पाएको र धेरै परिवार यसमा आश्रित रहेको भन्दै उनले सरकारले बनाएको आचारसंहिता अनुसार व्यवस्या सञ्चालन गर्ने बताए। त्यस्तै दरबारमार्ग विकास बोर्डका संयोजक सञ्जय अधिकारीले पूर्णकालीन व्यवसाय सञ्चालन हुँदा साना साना व्यापारीहरूलाई व्यवसायको थप वातावरण बनेको बताए। उनले पूर्णकालीन व्यवसायका लागि आवश्यक सुरक्षा लगाएतका विषयमा सरकारले प्रतिवद्धता जनाए।
देशमा राजनीतिक विकृति बढ्यो : राजेन्द्र लिङ्देन,"काठमाडौं : राप्रपा अध्यक्ष राजेन्द्र लिङ्देनले मुलुकमा राजनीतिक विकृत बढेको बताएका छन्। बिहीबार काठमाडौंमा आयोजित कार्यक्रममा उनले राजनीतिलाई व्यवसाय बनाउने र पैसा कमाउने माध्यमको रूपमा बुझ्दा विकृतजस्तो भएको प्रस्ट्याए। उनले राजनीति भन्ने बित्तिकै ओढ्ने ओछ्याउने व्यवसाय, छोराछोरी पाल्ने पेसाजस्तो मानिराखेको र राजनीति गर्ने मान्छेसँग डराउने अवस्था आएको बताए। राजनीतिक लेखपढले मात्रै नहुने उनको भनाइ छ। राजनीतिलाई पेसा नभई सेवाको रूपमा अवलम्वन गर्ने अग्रजहरूप्रति सम्मान रहेको उनले बताए।"
५३ राउन्ड गोली बरामद,मलंगवा : सर्लाही सदरमुकाम मलंगवा नगरपालिका८ मा जमिन मुनी गाडेर राखेको अवस्थामा ५३ राउन्ड गोली बरामद गरिएको छ। गोरखकाली प्रहरी चौकी नजिकबाट जमिनमुनि गाडेर राखेको अवस्थामा पेस्तोलमा प्रयोग हुने केएफ लेखिएको ५३ राउन्ड गोली बरामद गरिएको जिल्ला प्रहरी कार्यालय सर्लाहीले जनाएको छ। ईश्वरपुर नगरपालिका५ बस्ने विजय महतोले सञ्चालन गरेको भोलेबाबा अटो पार्टस एन्ड विजय रिपेरिङ सेन्टरको अगाडि रहेको खुला कवाडी राखेको सामानहरू ठाउँमा जमिन मुनी गाडेर राखेको अवस्थामा गोली बरामद गरिएको प्रहरीले जनाएको छ। गोप्य सूचनाका आधारमा चेकजाँच गर्न गएका प्रहरीले गरगहना राख्ने सानो ब्याग भित्रमा लुकाएर राखेको अवस्थामा गोली बरामद भएको हो। गोली उक्त स्थानमा कसले ल्याएर राखेको हो त्यो अहिलेसम्म खुल्न सकेको छैन। घटनाबारे थप अनुसन्धान भइरहेको जिल्ला प्रहरी कार्यालय सर्लाहीले जनाएको छ।
उत्पादन बढाउने र बजारमा रकम पठाउने उपायको खोजी,"काठमाडौं : नेपाल उद्योग वाणिज्य महासंघका अध्यक्ष चन्द्रप्रसाद ढकालले उत्पादन बढाउने र बजारमा रकम पठाउने उपायको खोजी गरिनुपर्ने बताएका छन्। महासंघको ५८औं वार्षिक साधारणसभाको उद्घाटन सत्रमा बोल्दै अध्यक्ष ढकालले पुँजीगत खर्च बढाउनु पर्नेमा जोड दिए। उनले साना उद्यमीको सहुलियतपूर्ण कर्जा रोकिएको र निर्माण व्यवसायीको भुक्तानी रोकिएको जनाए। राजस्व कम उठेकाले अनावश्यक अनुगमनका कारण व्यवसायी समस्यामा रहेको पनि बताए। निजी क्षेत्र र सर्वसाधारणलाई आवश्यक सेवा र सुरक्षा दिन निर्माण भएको संरचना सरकार हो। सरकारले दिने सेवा र सुरक्षाबिना हामी काम गर्न सक्दैनौं, अध्यक्ष ढकालले भने, सेवा र सुरक्षा दिएबापत हामी राज्यलाई कर बुझाउँछौं। उनले आम्दानी र खर्चबीच तालमेल नमिलेको बताए। निजी क्षेत्र अहिले सरकारबाट थोरै मात्र भए पनि प्रोत्साहन चाहेको उनले जनाए। अध्यक्ष ढकालले अहिलेको देशको वास्तविक चित्रण प्रस्तुत गरे। अहिले विदेशी मुद्राको सञ्चिति हालसम्मकै उच्च छ। अर्थात् करिब साढे १२ महिनाको वस्तु तथा सेवा आयात गर्न पर्याप्त छ। बैंकहरूमा पनि तत्काल कर्जाका रूपमा दिन सकिने करिब ६ खर्ब रुपैयाँ छ। उद्यमी व्यवसायीले व्यवसाय विस्तार गर्न नसक्दा कर्जाको माग न्यून छ। नेपाल विश्व व्यापार संगठनको सदस्य बनेयता निर्यात तीन गुणासम्म बढेको छ भने आयात १० गुणा बढेको उनले औंल्याए। वैदेशिक लगानी कुल गार्हस्थ्य उत्पादनको शून्य दशमलव २ प्रतिशत हाराहारीमात्रै छ। वैदेशिक अनुदान निरन्तर घट्दो छ। वित्तीय व्यवस्थापन खर्च पुँजीगत खर्चभन्दा झन्डै दोब्बर भएको छ। आन्तरिक स्रोत बढाउन सकिएन भने नेपाल अति कम विकसित मुलुकबाट स्तरोन्नति हुँदै जाने क्रममा ऋणको भार थप बढ्ने सम्भावना देखिएको छ। निर्यात लगानी, सहायता सबै कम हुँदा पनि बाह्य क्षेत्र सबल हुनुको कारण रेमिट्यान्स हो। रेमिट्यान्स मात्रै मुलुक धान्न आधार बनेको दशकौं भइसकेको उनले बताए। रेमिट्यान्सले मात्रै निरन्तर अर्थतन्त्र धान्न सक्ने सम्भावना न्यून हुन्छ। विगतमा बढ्दो रेमिट्यान्सले माग बढाउँदा सरकारको राजस्व पनि बढेको थियो। अहिले, राजस्व अपेक्षित रूपमा बढ्न सकेको छैन। न्यून पुँजीगत खर्च हुँदा पनि सरकार घाटामा रहनुले आगामी दिन थप जटिल हुनेतर्फ उनले औंल्याए। उनले करिब दुई वर्षदेखि सुस्ताएको अर्थतन्त्रको रोग पहिचान गरेर त्यसको निदान नगर्दा समस्या झन् बल्झिँदै गएको बताए। निजी क्षेत्रको सुझावलाई सरकारले उपेक्षा गरेको सुनाए। नेपालको अर्थतन्त्र कमजोर हुनुमा बाह्यभन्दा आन्तरिक कारण नै प्रमुख हुन्। किनभने यस अवधिमा भारत, बंगलादेशलगायतका मुलुकको वृद्धिदर उच्च छ। विश्व बैंकले नेपालको आर्थिक वृद्धि चालु वर्षमा ३३ प्रतिशत मात्र हुने अनुमान सार्वजनिक गरेको छ। जबकि बंगलादेशको ५६ प्रतिशत र भारतको ७५ प्रतिशत वृद्धि हुने प्रक्षेपण छ। गत वर्ष पनि नेपालको वृद्धि दुई प्रतिशतभन्दा कम हुँदा भारत र बंगलादेशको अर्थतन्त्र ६ प्रतिशतभन्दा बढीले विस्तार भएको उनले औंल्याए। उद्योग संगठन मोरङ पुरस्कृत देशभरिका जिल्ला, नगर उद्योग वाणिज्य संघमध्येबाट उद्योग संगठन मोरङ उत्कृष्ट उद्योग वाणिज्य संघको सम्मानबाट पुरष्कृत भएको छ। नेपाल उद्योग वाणिज्य महासंघको ५८औं वार्षिक साधारणसभा एवं उद्योग वाणिज्य दिवस २०८० को अवसरमा संगठनले सो सम्मान पाएको हो। प्रधानमन्त्री पुष्पकमल दाहाल प्रचण्डले प्रदान गरेको उत्कृष्टताको प्रमाणपत्र तथा अवार्ड संगठनका अध्यक्ष राकेश सुराना र वरिष्ठ उपाध्यक्ष नन्दकिशोर राठीले ग्रहण गरे। जिल्ला, नगर उद्योग वाणिज्य संघले उद्योग व्यवसाय क्षेत्रको प्रवद्र्धनका लागि खेलेको भूमिका, संघप्रदेश र स्थानीय निकायसँग साझेदारीमा भएका काम, बहस पैरवीबाट प्राप्त उपलब्धि, सामाजिक उत्तरदायित्वअन्तर्गत गरेका कार्यका साथै समग्र आर्थिक एवं औद्योगिक विकासमा पुर्याएको योगदानको आधारमा नेपाल उद्योग वाणिज्य महासंघले संगठनलाई उक्त सम्मानबाट पुरष्कृत गरेको हो।"
"तीर्थयात्री बोकेको ट्रक पाकिस्तानमा दुर्घटना : १७ जनाको मृत्यु, ३५ घाइते","इस्लामावाद : पाकिस्तानको दक्षिणपश्चिम बलुचिस्तान प्रान्तको हब जिल्लामा भएको ट्रक दुर्घटनामा कम्तीमा १७ जनाको मृत्यु हुनुका साथै ३५ जना घाइते भएका स्थानीय उद्धार सेवाले बिहीबार पुष्टि गरेको छ। हब जिल्लाको गुलाम हुसेन चत्ता क्षेत्रमा धार्मिक तीर्थयात्रीहरू बोकेको ट्रक बुधबार राति दुर्घटनामा परेको उद्धार सेवाका स्थानीय प्रतिनिधि अब्दुल हकिमले जानकारी दिए। उच्च गतिका कारण चालकले गाडीको नियन्त्रण गुमाउँदा उक्त घटना भएको पनि हकिमले घाइतेको भनाई उद्धृत गर्दै बताए। दुर्घटनाको जानकारी पाएलगत्तै उद्धारकर्मीहरू घटना स्थलमा पुगी घाइतेहरूको उद्धार गरी स्थानीय अस्पतालमा लगेका थिए। कतिपय गम्भीर घाइतेलाई थप उपचारका लागि दक्षिणी बन्दरगाह शहर कराँची लगिएको छ। तीर्थयात्री बोकेको ट्रक सिन्ध प्रान्तको थट्टा जिल्लाबाट बलुचिस्तानको खुजदार जिल्लातर्फ जाँदै थियो। सवारी साधनको मर्मतसम्भारमा लापरवाही, भत्किएका सडक र सडक सुरक्षामा लापरवाहीका कारण पाकिस्तानमा बर्सेनि ठूलो संख्यामा सवारी दुर्घटना हुने गरेका छन्।"
वनमा लागेको आगोले बाख्रा फार्ममा क्षति,"रसुवा : आमाछोदिङमो गाउँपालिका१ लुम्बुडाँडा सामुदायिक वनमा लागेको डढेलोको कारण नजिकै रहेको बाख्रा फार्ममासमेत क्षति पुगेको छ। उत्तरगाया गाउँपालिका१ को दक्षिणकाली सामुदायिक वनबाट लागेको आगोले एनआर एग्रो फर्ममा पुगेर त्यहाँको गोठ दाना, दाना बनाउने मेसिन तथा गोठ भित्रको सबै सामान पूर्ण रुपमा क्षति गरेको छ। 'गोठमा बाख्रा भने अन्यत्र लगेकोले क्षति भएन। घुम्ती गोठ हुने भएकोले अहिले बाख्रा थिएन जंगल र बाख्रा फार्ममा ठूलो क्षति भयो', स्थानीय एनआर एग्रो फर्म प्रालिका पासाङदे तामाङले भने। ३ दिनदेखि उत्तरगया र आमाछोदिङमो गाउँपालिका क्षेत्रका सामुदायिक वनहरुमा डढेलो नियन्त्रण हुन सकेको छैन। अहिले पनि दक्षिणकाली सामुदायिक वनमा लागेको आगो नियन्त्रण गर्न सकेको छैन। आगलागीको खबर पाएपछि हाकु प्रहरी चौकीबाट प्रहरीले अनुगमन गरेको हाकुबेशी प्रहरीले चौकीले जनाएको छ।"
एमाले ओखलढुंगाको अध्यक्षमा जीबी खड्का निर्वाचित,"ओखलढुंगा : नेकपा एमाले ओखलढुंगाको अध्यक्षमा जीबी खड्का निर्वाचित भएका छन्। दशौं अधिवेशनबाट हर्कबोल राईलाई १३ मतले पराजित गर्दै जिल्ला कमिटी अध्यक्षमा खड्का निर्वाचित भएका हुन्। अध्यक्षमा निर्वाचित खड्काले १४४ मत ल्याउँदा हर्कबोल राईले १३१ मत पाएका थिए। यसैगरी उपाध्यक्षमा कमल न्यौपाने,सचिव अशोक थापा र उपसचिवमा राजीव कटवाल, र अस्मिता थापा निर्वाचित भएका छन्। खड्का प्यानलबाट ४ जना पदाधिकारी निर्वाचित हुँदा राई प्यानलबाट थापा निर्वाचित भएकी हुन्। थापा लिखु गाउँपालिका उपाध्यक्षसमेत हुन्। उपाध्यक्षमा न्यौपानेले १८२ मत पाएर विजयी हुँदा झम्कहरी बडालले ८७ मत पाए। सचिवमा अशोक थापा १५२ मतका साथ विजयी हुँदा टंक गिरीले ११३ मत ल्याए। उपसचिवमा अस्मिता थापाले १७४ मत ल्याउँदा रमिला मगरले ९८ मत ल्याइन्। त्यस्तै अर्का उपसचिव राजिव कटवालले १३८ मत पाएका थिए। निवर्तमान अध्यक्षले त्यागे एमाले नेकपा एमालेको जिल्ला अधिवेशनमा पार्टीका केन्द्रिय नेताहरुको हस्तक्षेपपछि निर्वतमान जिल्ला अध्यक्ष शंकर कटुवाले पार्टी परित्याग गरेका छन्। जिल्ला ईञ्चार्जलाई लेखेको पत्र बिहीबार बिहान सामाजिक सञ्जालमा राखेर पार्टीको सदस्यता समेत त्यागेको घोषणा गरेका हुन्। कटुवालले अध्यक्ष पद र पार्टी सदस्यता त्यागेको पत्र चैत २७ मै बुझाएका थिए। मतदाता नामावली प्रकाशन गर्ने क्रममा आफ्नो निर्णय गर्ने अधिकार समेत नदिएर हस्तक्षेप गरेको,गुटउपगुट निर्माण गरि आरोप प्रत्यारोप गर्ने काम गरेको उल्लेख गरेका छन्। मंगलबार र बुधबार भएको अधिवेशनमा जिल्ला कमिटीका अध्यक्ष भएपनि उनी निर्वाचन प्रकृयामा सहभागी भएका थिएनन्। निर्वाचित पदाधिकारीलाई शुभकामना दिँदै उनले २७ गतेको पत्र सार्वजनिक गरेका हुन्।"
उदयपुरका सार्वजानिक यातायातमा सिसिटिभी र जिपिएस जडान,"उदयपुर : सार्वजानिक यातायातलाई सुरक्षित र भरपर्दो बनाउन उदयपुरमा बुधबारदेखि लामो दुरीका सवारी साधनमा सिसिटिभी र जिपिएस जडान गरिएको छ। जिल्ला प्रहरी कार्यालय र ट्राफिक प्रहरी कार्यालयको संयुक्त पहलमा गाईघाटबाट काठमाडौंसम्म चल्ने लामो दुरीका दिवा तथा रात्रीकालीन सार्वजानिक बस तथा हायस गाडीमा सिसिटिभी र जिपिएस जडान गरिएको हो। यातायातलाई प्रविधिमैत्री बनाउने र यात्रुहरुलाई सुरक्षित बनाउने उद्देश्यले नयाँ कार्यक्रमको थालनी गरिएको प्रहरी प्रमुख एसपी रमेश थापाले बताए। उनले भने, सिसिटिभीले यात्रुको सामान हराउने, घटनाको पहिलो रेकर्डहरुलाई सुरक्षित गर्न सकिने, महिलामाथि हुने हिंसा तथा अन्य घटनाका अनुसन्धानलाई सघाउन पुर्याउन आवश्यक फुटेजहरुको व्यवस्था गर्न सकिन्छ।' त्यसैगरी जिपिएसले सवारी साधनको लोकेसन, सवारीको अवस्था, तीव्र गतिको अवस्थालाई पत्ता लगाउने, गन्तव्यभन्दा पर वा वर भए संकेत गर्ने र सही स्थानमा रोक्न सूचना दिने, सवारी चोरीमा नियन्त्रण, सवारीको सामानको अवस्था पत्ता लगाउन सघाउन पुग्ने उनले बताए। त्यस्तै अस्वभाविक रुपमा सवारीको सामानहरु हल्लिने वा बिग्रिएको सूचना संकेत दिने, सवारी दुर्घटना भएमा धनीलाई सूचना प्रदान गर्ने र मोबाईलबाटै सवारी बन्द गर्न सकिने, यदि चोरले जिपिएस हटाएर चोरी गर्ने कोशिस गरे पनि जिपिएस चोरी भएको र हटाएको जानकारी धनीलाई प्रदान गर्ने र अन्तिम लोकेशन प्रदान गर्ने जस्ता अनेकौं फाइदा पुर्याउन सहयोग पुग्ने उनले बताए। गाईघाटबाट चल्ने ४ ओटा ठूला रात्री बस र ६ ओटा साना दिवा सवारीमा सिसिटिभि र जिपिएस जडान गरिएको एसपी थापाले बताए। सिसिटिभी र जिपिएसको जडानको उद्घाटन गर्दै कोशी प्रदेश प्रमुख प्रहरी नायव माहानिरीक्षक (डिआइजी) चन्द्र कुवेर खापुङले प्रविधि जडानले अपराधिक गतिविधि नियन्त्रण र निस्तेज पार्न सहयोग पुग्ने बताए। उनले गाईघाटबाट चल्ने लामो सवारीको यात्रा सुरक्षित हुनुका साथै जिल्लाको पहिचान पनि झल्कने बताए। कार्यक्रममा त्रियुगा नगरपालिकाका मेयर बसन्तकुमार बस्नेतले प्रहरीलाई अनुसन्धान गर्न, व्यवसायिकलाई आफ्नो सम्पतीको सुरक्षा र यात्रुलाई आफू सुरक्षित रहेको महशुस गर्न प्रविधि जडानले सहयोग पुग्ने बताए। उपमेयर महेश्वरी राईले सिसिटिभी जडानले विशेषगरी महिलालाई यात्रामा हुने जोखिममा न्युनीकरण गर्न र अपराधिक क्रियाकलापबाट बच्न सकिने बताइन्। उनले जिपिएस र सिसिटिभि जडानले दुर्घटना नियन्त्रण गर्न र चालक र सहचालको आचरण सुधार गर्न सहज हुने बताइन्।"
कपिलवस्तुमा 'ईदउलफित्र'को रौनक,"कपिलवस्तु : ईद'ईदउलफित्र' पर्व कपिलवस्तुका मुस्लिम समुदायले धुमधामका साथ मनाएका छन्। एक महिना लामो रोजा बसेका मुस्लिम समुदायले हिजो साँझको चन्द्रमा उदाएको हेरे पछि रोजा सकिइ ईद पर्व सुरु भएको छ। आज बसहानै स्नान गरी नजिकका ईदगाहा तथा मस्जिदहरुमा जम्मा भइ मुस्लिम समुदायले सामुहिक नमाज पढेर इद मनाएका छन्। सामुहिक नमाजपछि आफ्ना दिवंगत परिवारजनहरुको अन्तिम संस्कार सम्पन्न गरिएका नजिकका करवलाहरुमा गइ उनीहरुले दिवंगत आत्माहरुको चीर शान्तिको लागि प्रार्थना समेत गरेको मुस्लिम अगुवा खुर्सेद अहमद खांले बताए। ईद पर्वको अर्को महत्वपूर्ण पक्ष जकात हो। ईद पर्वको अवसरमा मुस्लिम समुदायले आफ्नो वार्षिक आम्दानी र आफ्नो घर परिवारमा रहेको गरहनाको मूल्यांकनको आधारमा अढाई प्रतिशत रकम जकातको रुपमा छुट्याएर गरिव गुरुवाहरुलाई दान गर्ने धार्मिक परम्परा रहेको मुस्लिम अगुवा मुख्तार अहमद खांले बताए। ईदगाहामा पूर्वमन्त्रीहरु दीपकुमार उपाध्याय, बृजेश कुमार गुप्ता, धरम बहादुर लाल श्रीवास्तव, लुम्विनी प्रदेश सभाका सदस्य वरिष्ठ अधिवक्ता सुधाकर पाण्डेय, कपिलवस्तु नगरपालिकाका नगर प्रमुख सुदीप पौडेल, वडा अध्यक्ष जाहिद खां, राजनैतिक अगुवाहरु डाराजेश गुप्ता, रामभजन कलवार, अनुप कुमार पाण्डेय लगायतल ईद पर्वको शुभकामना दिन तौलिहवा बसपार्क नजिककैको ईदगाहामा पुगेका थिए। हिन्दु धर्मावलम्वीहरुले समेत मुस्लिम समुदायको यो पर्वमा भेटघाट तथा सामाजिक संजाल मार्फत मुस्लिम समुदायलाई शुभकामना व्यक्त गरेका छन्। जिल्लाको चन्द्रौटा, कृष्णनगर, पकडी, वर्रोहिया, यशोधरा लगायतका स्थानमा पनि मुस्लिमहरुले खुशीयालीका साथ ईद पर्व मनाएका छन्।"
सर्वोच्च अदालतको आदेशविपरीत गण्डकीका मुख्यमन्त्रीले थपे दुई मन्त्रालय,"काठमाडौं : गण्डकी प्रदेशका मुख्यमन्त्री खगराज अधिकारीले दुई मन्त्रालय थप गर्ने निर्णय गरेका छन्। उनले सामाजिक विकास तथा स्वास्थ्य मन्त्रालयबाट स्वास्थ्य मन्त्रालय र मुख्यमन्त्री कार्यालयबाट आन्तरिक मन्त्रालय छुट्टै बनाउने निर्णय गरेका हुन्। गठबन्धन दललाई भाग पुर्याउन मुख्यमन्त्री अधिकारी मन्त्रालय थप गरेका हुन्। यसअघि ७ मन्त्रालय रहेको गण्डकीमा अब ९ मन्त्रालय हुनेछन्। सर्वोच्च अदालतले बुधबारमात्र दीर्घकालीन असर पर्ने निर्णय नगर्न मुख्यमन्त्री अधिकारीका नाममा अन्तरिम आदेश जारी गरेको थियो। निवर्तमान मुख्यमन्त्री सुरेन्द्रराज पाण्डेले दायर गरेको रिटमा न्यायाधीश विनोद शर्माको एकल इजलासले सभामुख कृष्णप्रसाद धितालको समेत गणना गरेको र संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको भन्दै त्यस्तो आदेश दिएको थियो। नियुक्तिविरुद्ध अन्तरिम आदेश दिँदा सरकार शून्यताको अवस्था सृजना हुने भन्दै पूर्ण सुनुवाइका लागि वैशाख १० गतेलाई पेशी तोकिएको छ।"
गुणस्तरीय स्वास्थ्य सेवामा प्याथोलोजी,"रोगको पहिचान एवं निदानमा महत्वपूर्ण भूमिका निर्वाह गर्ने भएकोले डाक्टरको पनि डाक्टरका रूपमा प्याथोलोजिस्टहरूलाई लिने गरिन्छ। रोग लागेपछि जो कोही बिरामी पर्छ। के कारणले रोग लाग्छ ? कसरी रोग लाग्न पुग्यो र बिरामीको कोष र तन्तुमा के परिवर्तन भयो ? यी सबै पक्षको जानकारी भएपछि बल्ल सम्बन्धित चिकित्सकले औषधि सिफारिस गर्छन्। त्यसैले प्याथोलोजी सेवा रोग पहिचान एवं निदानको पहिलो खुड्किलो हो। रोगको उपचारमा झन्डै ७० प्रतिशत काम प्याथोलोजी सेवाबाट हुने विश्वास गरिन्छ। बिरामीलाई के भएको के हो ? कुन विधिद्वारा रोगको निदान गर्न सकिन्छ ? उपचार विधिलाई मार्गदर्शन गर्ने काम प्याथोलोजिस्टबाट नै हुन्छ। प्याथोलोजी विषयमा विज्ञता हासिल गरेको व्यक्तिलाई प्याथोलोजिस्ट भनिन्छ। प्याथोलोजिस्टहरू नेपाल मेडिकल काउन्सिलमा दर्ता भएका योग्य चिकित्सकहरू हुन्। मान्यता प्राप्त विश्वविद्यालयबाट प्याथोलोजी विषयमा (एमडी) कम्तीमा तीन वर्ष रेजिडेन्सी गरी उत्तीर्णपछि मात्र विशेषज्ञता प्राप्त डाक्टरको रूपमा सूचीकृत हुन्छन्। रोगको पहिचान एवं निदानमा महत्त्वपूर्ण भूमिका निर्वाह गर्ने भएकोले डाक्टरको पनि डाक्टरका रूपमा प्याथोलोजिस्टहरूलाई लिने गरिन्छ। प्रयोगशालामा प्याथोलोजी, माइक्रोबायोलोजी र बायोकेमिस्ट्री गरी तीनवटा प्रमुख घटक हुन्छन्। विगतमा यी तीन विषयलाई प्याथोलोजीअन्तर्गत गाभिएको थियो। यी तीन फरकफरक विषयमा विज्ञता हासिल गरेका व्यक्तिलाई विषयका आधारमा प्याथोलोजिस्ट, माइक्रोबायोलोजिस्ट र बायोकेमिस्टका रूपमा समाजमा पहिचान गरिन्छ। कुनै बेला मुलुकमा सीमित प्याथोलोजिस्टहरू थिए। माइक्रोबायोजिस्ट र बायोकेमिस्टहरूको पछि मात्र संख्यात्मक रूपमा बढेको हो। अहिले पनि प्याथोलोजी सेवा र जनशक्तिको महत्त्वको बारेमा पर्याप्त ध्यान दिइएको छैन। प्रयोगशालामा काम गर्ने सबैलाई प्याथोलोजिस्टको आँखाले हेर्ने गरिएको छ। विगतमा विशेषज्ञ प्याथोलोजिस्ट न्यून संख्यामा थिए। त्यतिबेला ल्याब असिस्टेन्ट र ल्याब टेक्निसियनले सेवा दिएका थिए। स्नातक तहको चिकित्सा शिक्षा एमबीबीएसपछि प्याथोलोजीलाई स्पेसलिटीको रूपमा छनोट गर्ने रुचि न्यून थियो। तर हालको परिदृश्य फरक छ। रोगको विशिष्ट र सटिक निदानमा केन्द्रित हुने प्याथोलोजिस्टहरूको आवश्यकता झन्झन् बढ्दो छ। सन् १९९६ मा देशकै पहिलो एमडी प्याथोलोजी कार्यक्रम त्रिभुवन विश्वविद्यालय, चिकित्सा शास्त्र अध्ययन संस्थानमा सुरु भएको हो। सन् २००० सम्म नेपालमा करिब २५ प्याथोलोजिस्टमात्र थिए। मुलुकको जनसंख्याको तुलनामा प्याथोलोजिस्टको यो संख्या अत्यन्तै न्यून हो। हाल सरकारी स्वास्थ्य संस्थामा नवौं र दसौं तहमा गरी कुल ४९ जनाको दरबन्दी छ। एघारौं तहमा जम्मा ९ जनाको प्याथोलोजिस्टको मात्र दरबन्दी छ। कम्तीमा पनि एउटा जिल्लामा एक जना प्याथोलोजिस्टको सरकारी दरबन्दी आवश्यक छ। पर्याप्त दरबन्दी, समयानुकूल प्रशिक्षण र आधुनिक उपकरण भएमा स्वदेशमै रोगको पहिचान हुन सक्छ। अन्यथा बिरामीहरू उपचारको लागि विदेश जाने र नेपाली मुद्रा पनि बिदेसिने क्रम झन् बढ्दै जानेछ। नेपालमा चिकित्सा शिक्षाको क्षेत्रमा उल्लेखनीय प्रगति भएको छ। यस प्रगतिसँगै प्याथोलोजी सेवाको विस्तारले रोगको पहिचानमा सहज भएको छ। प्याथोलोजीमा स्नातकोत्तरसँगसँगै फेलोसिप गरेका दक्ष जनशक्ति पनि हाल उपलब्ध छन्। सरकारी र निजी अस्पतालमा प्रयोगशाला सेवाहरू पर्याप्त विकास भएका छन्। यो सकारात्मक पक्ष हो। तर, प्याथोलोजिस्टको भूमिका महत्त्वपूर्ण हुँदाहुँदै पनि थप अध्ययन एवं प्रशिक्षणतर्फ सरकारको ध्यान पुगेको छैन। मिहिनेत, समय र श्रमको लगानीको बाबजुद पनि प्याथोलोजिस्टको तलब न्यून छ। क्लिनिकल सहकर्मीहरूको तुलनामा रोजगारीको पर्याप्त अवसर छैन। मेडिकल कलेज एवं निजी स्वास्थ्यसंस्थामा सकेसम्म न्यून दरबन्दी राख्ने प्रवृत्ति छ। थोरै संख्यामा राखिएका प्याथोलोजिस्टहरू कामको बोझले थिचिएका छन्। प्याथोलोजिस्टहरूको संस्था क्लिनिकल प्याथोलोजी संघमा करिब पाँच सय सदस्य छन्। अबको समय विधागत विशेषज्ञताको हो। विकसित मुलुक तथा छिमेकी मुलुक रूपमा प्याथोलोजीमा पनि सुपरस्पेसिलिटी पर्याप्त छन्। छाला, हड्डी तथा नसारोग, रगत, क्यान्सरलगायतका रोगमात्र हेर्ने सुपरस्पेसलिस्ट प्याथोलोजिस्टहरू छन्। नेपालमा तीन वर्षको एमडी गरेको प्याथोलोजिस्टले सबै किसिमको रोगको निदान एवं पहिचान गर्नुपर्ने बाध्यता छ। तत्कालीन प्रधानमन्त्री केपी शर्मा ओलीको पालामा त्रिभुवन विश्वविद्यालयअन्तर्गत गुणस्तरीय प्रयोगशाला केन्द्र (डायग्नोस्टिक सेन्टर) स्थापना गर्ने चर्चा चर्चाको थियो। विश्वविद्यालयले चिकित्सा शिक्षालाई विस्तारको लागि जग्गा उपलब्ध गराइसकेको छ। सो जग्गामा प्रयोगशाला केन्द्र खोल्ने चर्चाले प्याथोलोजिस्टहरू उत्साहित थिए। नेपालको संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने मौलिक हकको व्यवस्था गरेको छ। गुणस्तरीय तथा सर्वसुलभ स्वास्थ्य सेवामा समतामूलक पहुँच सुनिश्चित गर्नु राज्यको दायित्व हो। त्यसैले गुणस्तरीय तथा सर्वसुलभ स्वास्थ्यसेवामा समतामूलक पहुँच सुनिश्चित गर्न सातवटै प्रदेशमा अत्याधुनिक सरकारी प्रयोगशाला स्थापना गर्नु जरुरी छ। प्याथोलोजिस्ट पर्याप्त दरबन्दी सिर्जना गर्नुपर्ने आवश्यकता पनि त्यत्तिकै छ।  डाझा क्लिनिकल प्याथोलोजी संघका केन्द्रीय अध्यक्ष हुन् ।"
राष्ट्रपति रनिङ सिल्ड प्रतियोगितामा भिड्दैछन् ६ सय ८६ खेलाडी,"काठमाडौं : वैशाख ४ गतेदेखि सुरु हुने १४औं केन्द्रस्तरीय राष्ट्रपति रनिङ सिल्ड खेलकुद प्रतियोगिताको तयारी पूरा भएको छ। राष्ट्रिय खेलकुद परिषद् राखेपले बिहीबार काठमाडौंमा पत्रकार सम्मेलन गरी प्रतियोगिताको तयारी पूरा भएको जनाएको हो। प्रतियोगितामा स्थानीय तह, जिल्ला तथा प्रदेश छनोटबाट आएका सातै प्रदेशका ६ सय ८६ खेलाडी सहभागी हुनेछ। प्रतियोगितामा एथलेटिक्स, भलिबल, कबड्डी, कराँते, तेक्वान्दो र उसु खेलमा ६६ स्वर्णका लागि खेलाडीबीच प्रतिस्पर्धा हुने राखेपले जनाएको छ। एथलेटिक्सको छात्रछात्रामा समान १३ गरी २६ स्वर्ण, कराँते, तेक्वान्दो र उसुको समान ६ गरी ३६ स्वर्ण तथा भलिबल र कबड्डीको छात्रछात्रा समान एक एक गरी ४ स्वर्णका लागि प्रतिस्पर्धा हुने राखेप सदस्य सचिव टंकलाल घिसिङले जानकारी दिए। उनले संघीय प्रणाली अनुसार विद्यालय तहमा अध्ययनरत १८ वर्षमुनिका विद्यार्थी खेलाडीलाई खेल कौशल प्रदर्शन गर्ने अवसर प्रदान गर्न प्रतियोगितालाई निरन्तरता दिएको बताए। राष्ट्रिय खेलाडी उत्पादनका लागि पनि प्रतियोगिता महत्वपूर्ण हुने उनको भनाइ छ। त्यस्तै सदस्य सचिव घिसिङले नयाँ ऐनअनुसार केही खेलकुद संघहरूले निर्वाचन गर्न नसकेको भन्दै अब पनि निर्वाचन गर्न नसके कानुनअुसार अघि बढ्ने चेतावनी दिए। प्रतियोगिताको राष्ट्रपति रामचन्द्र पौडेलले त्रिपुरेश्वरस्थित दशरथ रंगशालामा उद्घाटन गर्ने कार्यक्रम छ। कूल ११ लाख ५२ हजार पुरस्कार राशि रहेको प्रतियोगिताको कूल बजेट १ करोड ५० लाख रुपैयाँ विनियोजन गरिएको राखेपले जनाएको छ।"
नेशनल प्याथ ल्याब बुटवल र एनपीएलकाठमाडौंका प्रयोगशाला एनएबीएलबाट प्रमाणीकरण,"काठमाडौं : नेशनल प्याथ ल्याब बुटवल र एनपीएलकाठमाडौं प्रयोगशाला एनएबीएल( १५१८९:२०१२) बाट प्रमाणीकरण भएका छन्। हालैमात्र भारत सरकारको प्रयोगशाला सर्टिफाइड बडी नेशनल एक्रिडिटेसन बोर्ड फर टेष्टिङ एण्ड क्यालिब्रेसन ल्याबरोटोरीज (एनएबीएल)बाट नेशनल प्याथ ल्याबले आफ्ना दुई वटा प्रयोगशालाहरु प्रमाणीकरण गराएको हो। एनएबीएलले आईएसओ १५१८९:२०१२ को अनुसार मेडिकल प्रयोगशाला गुणस्तर र प्रतिस्पर्धता प्रमाणीकरण सेवा प्रदान गर्दछ। हामीले एक वर्षअघिबाट एक्रिडिटेसनको प्रक्रिया सुरु गरेका थियौं, एनपीएलका प्रबन्ध निर्देशक पवन जोशीले भने,केही दिनअघि मात्रै हाम्रा दुवै प्रयोगशाला एक्रिडिटेसन प्रमाणीकरण भएका छन्। हामीलाई यो प्रमाणीकरण गर्न एक वर्षभन्दा बढी समय लाग्यो। एक्रिडिटेसन प्रयोगशालाले गर्ने जाँचको गुणस्तर प्रमाणीकरण हो। एक्रिडिटेसन भनेको यो ल्याबको सबै प्रक्रियाहरु ठीक छ र यसले गर्ने सबै परीक्षणहरु गुणस्तरीय छन् भन्ने सुनिश्चितता हो, उनले भने, यो गुणस्तरीय रिपोर्टको प्रमाणीकरण हो। उनकाअनुसार अब गुणस्तरका लागि ढुक्क भएर सेवाग्राहीले एनपीएलमा परीक्षण गराउन सक्नेछन्। अब यस ल्याबमा गरिएका परीक्षणहरु अन्तर्राष्ट्रियस्तरमै स्वीकार्य हुनेछन्। यससँगै नेपालकै ठूलो प्रयोगशाला चेन रहेको एनपीएलदुई वटा प्रयोगशालाहरु एक्रिडिटेसन गर्ने पहिलो भएको छ। अहिले दुई वटा प्रयोगशाला एनएबीएलएक्रिडिटेसन भएको नेपालमा हामीमात्रै हो, उनले भने। साथै अध्यक्ष रुद्र बहादुर कार्कीका अनुसार एनपीएलले काठमाडौं ल्याबमा हेमाटोलोजी, बायोकेमेष्ट्री, इम्युनोलोजी, हिस्टोप्याथोलोजी, क्लिनिकल प्याथोलोजी, इम्युनो हिस्टो प्याथोलोजी विभागलाई एक्रिडिटेसन गराएको छ। जसमा झण्डै १ सय १६ वटा टेष्टहरु एक्रिडिटेसन गराइएको उनले बताए। एनपीएलको बुटवल ल्याबमा ५६ वटा टेष्टहरु एक्रिडिटेसन गरिएको छ भने त्यहाँ हेमाटोलोजी, क्लिनिकल प्याथोलोजी, बायोकेमेष्ट्री, बायोकेमेष्ट्री र इम्युनोलोजी विभागलाई एक्रिडिटेसन गरिएको उनले जानकारी दिए। विसं २०६९ सालमा बुटवलबाट सुरु भएको एनपीएलका अहिले देशभर ९ वटा शाखाहरु छन्। जसमध्ये एनपीएल काठमाडौं र एनपीएल बुटवल राष्ट्रिय जनस्वास्थ्य प्रयोगशालाबाट ए ग्रेडको मान्यता प्राप्त प्रयोगशाला हुन्। एनपीएलले काठमाडौंमा ७ सय बढी र बुटवलमा ४ सय बढी इनहाउस परीक्षणहरु गर्दै आएको छ। स्याम्पल परीक्षण, कर्मचारीका हिसाबल पनि नेशनल प्याथ ल्याब नेपालकै ठूलो ल्याबमा पर्छ। नेपालमा नै धेरै ल्याब र हस्पिटलहरुले नगर्ने जाँचहरु हामीले गर्दै आएका छौं, जोशीले थपे, निकट भविष्यमै नेपालमै जेनेटिक परीक्षण, न्युवर्न स्क्रीनिङ, साइटोजेनिटिक्स तथा  प्रविधी स्थापना गरी परीक्षणका लागि तयारी अगाडि बढाएका छौं। एनपीएलले फ्लोसाइट्रोमेट्री प्रविधीबाट ब्लड क्यान्सर सम्बन्धि जाँचहरु, इम्युनोहिस्ट्रोकेमेष्ट्री प्रविधीबाट अन्य क्यान्सर सम्बन्धी जाँचहरु, पिसिआर प्रविधीबाट इन्फेसीयस डिजिज सम्बन्धी जाँचहरु, इम्युनो फ्लोरेसेन्स र मल्टीप्लेक्स पीसीआर प्रविधीबाट अन्य जाँचहरु गर्दै आएको छ। यस्तै, रेस्पेरेटरी प्यानल, ग्यास्ट्रोइन्टेस्टाइनल प्यानल, मेनेन्जाइटिसइन्सेफ्लाइटिस प्यानललगायतका जाँचहरु पनि नेशनल प्याथ ल्याबमा उपलब्ध छन्। प्रबन्ध निर्देशक जोशीका अनुसार आगामी दिनमा यस प्रयोगशालाका अन्य शाखाहरु पनि एनएबीएल( १५१८९:२०१२)प्रमाणीकरण गर्ने योजना रहेको छ।"
अन्तरप्रदेश पुरुष भलिबल : कोशी फाइनलमा प्रवेश,"चितवन : प्रथम अन्तर प्रदेश राष्ट्रिय खेलकुद प्रतियोगिताअन्तर्गत पुरुष भलिबल फाइनलमा पुगेको छ। चितवनको भरतपुरमा बिहीबार भएको पहिलो सेमिफाइनलमा कर्णालीलाई हराउँदै कोशी फाइनलमा प्रवेश गरेको हो। भरतपुर महानगरपालिकास्थित गेस्ट हाउस चौरमा भएको खेलमा कोशीले कर्णालीलाई ३१ को सेटमा हरायो। पहिलो सेट २५२१ ले हारेको कोशीले दोस्रो सेट २५१९ ले जित्यो भने तेस्रो सेटमा २५१६ ले जित्यो। चौथो सेटमा उसले २५२० को जित हासिल गर्यो। अब, कोशीले स्वर्णका लागि गण्डकी प्रदेश र सुदूरपश्चिम प्रदेशबीचको विजेता टोलीसँग प्रतिस्पर्धा गर्ने छ। गण्डकी र सुदूरपश्चिमबीचको खेल आजै हुँदैछ। फाइनल खेल शुक्रबार बिहान ८ बजे हुने आयोजक बागमती प्रदेश खेलकुद विकास परिषदले जनाएको छ। कोशी समूह 'ए' को विजेता हुँदै सेमिफाइनल पुगेको हो भने कर्णाली समूह 'बी' को उपविजेता बन्दै सेमिफाइनल पुगेको हो। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद् बागमती प्रदेशले संयुक्त रूपमा आयोजना गरेको प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुने छ। प्रतियोगिताको समापन समारोह गौरीटार रंगशाला हेटौंडामा वैशाख २ गते हुने छ। प्रतियोगितामा करिब २ हजार खेलाडी तथा अफिसियल सहभागी भएका छन्। प्रतियोगितामा एक सय ३६ स्वर्ण, एक सय ३६ रजत र एक सय ८४ कास्यका लागि प्रतिस्पर्धा हुँदै छ। प्रतियोगिताका स्वर्ण विजेताले पाँच हजार,रजतले चार हजार र कांस्य विजेता खेलाडीले तीन हजार रुपैयाँ हात पार्नेछन्। हरेक खेलका उत्कृष्ट खेलाडीलाई १० हजार नगदबाट पुरस्कृत गरिने भने टिम च्याम्पियनलाई चाँदीको रनिङ सिल्ड प्रदान गरिने छ। प्रतियोगिता सञ्चालन गर्न १२ करोड खर्च हुने आयोजकले जनाएको छ।"
मेयरले एकलौटी गरेको भन्दै बहुमत वडाध्यक्षको आपत्ति,"परासी : नवलपरासीको रामग्राम नगरपालिकाका मेयरको कार्यशैलीप्रति बहुमत वडाध्यक्षसहित कार्यपालिकाका सदस्यहरूले असन्तुष्टि जनाउँदै आपत्ति जनाएका छन्। नगर क्षेत्रमा सञ्चालन भएका विभिन्न कार्यक्रमयोजनालगायतका विषयमा असन्तुष्टि जनाउँदै उनीहरूले मेयर धनपद यादवले एकलौटी रुपमा नगरपालिका चलाउन खोजेको समेत आरोप लगाएका छन्। विभिन्न असन्तुष्ट विषयलाई लिएर गत चैत १९ गते सात दिने अल्टिमेट दिएर वडाध्यक्ष र कार्यपालिका सदस्यहरूले बैठक बोलाउन लिखित निवेदन नगरपालिकामा दर्ता गराएका थिए। नगरमा १८ वटा वडा छन्। जसमा १३ जना वडाअध्यक्षले मेयरको कार्यशैलीप्रति असन्तुष्ट जनाएका छन्। त्यस्तै २८ सदस्यीय कार्यपालिका रहेको नगरका वडाध्यक्ष र ४ जना कार्यपालिका सदस्यसहित १७ जनाले मेयर यादवको कार्यशैलीप्रति असन्तुष्ट जनाउँदै विभिन्न ११ वटा एजेण्डा राखेर बैठक बोलाउन निवेदन दिएका थिए। उक्त अवधिसम्म पनि बैठक बोलाउन वास्ता नगरेको भन्दै उनीहरूले बिहीबार नगरपालिकामै पत्रकार सम्मेलन गरेर मेयरबाट भएका विभिन्न कामको फेहरिस्त प्रस्तुत गरेका थिए। वडाध्यक्षहरूले असन्तुष्ट जनाएका काममा नगर क्षेत्रमा सञ्चालन हुने आकस्मिक योजना ( अकस्मात आइपर्ने काम) का नाममा प्राथमिकतामा नै नपरेका योजनालाई आफू निकट व्यक्ति र कार्यकर्तालाई दिने गरेको, निर्वाचित भएको दुई वर्ष बितिसक्दा पनि योजना अनुगमन समितिमा रहने २ जना कार्यपालिका सदस्यहरूलाई नराखी समितिलाई पूर्णता नदिएको आरोप छन्। त्यस्तै अभिभावकको लिखित असहमतिका बाबजुद नगर शिक्षा समितिको बैठक राखेर विद्यालय व्यवस्थापन समिति गठन गर्ने गरेको, शिक्षा समितिमा रहने कार्यपालिकाका २ जना सदस्यलाई जानकारी नदिई शिक्षासम्बन्धी निर्णय गर्ने गरेको आरोप छ। कार्यपालिका सदस्यहरूलाई जानकारी नदिई बैठक बोलाएर मेयर आफूखुशी निर्णय गर्ने गरेको भन्दै उनीहरूलाई फिर्ता बोलाउन पनि एजेण्डामै उल्लेख छ। त्यस्तै मेयर यादवले शिक्षकहरूको आफूखुशी सरुवा गर्ने गरेको, सरुवा गरेका शिक्षक विद्यालयमा हाजिर नभएको बहानामा विद्यालयकै खाता रोक्का गरिदिंदा विद्यार्थीले पाउनुपर्ने दिवा खाजासमेत पाउन नसकेको एजेण्डामा जनाइएको छ। त्यसैगरी वडामा सञ्चालन हुने नगर योजनाको रकम दिँदा वडाको सिफारिस बिना भुक्तानी गर्दा आर्थिक चलखेलको आशंका उत्पन्न भएको लगायतका विषयमा छलफल गर्न बैठक बोलाइए पनि मेयर यादवले वास्ता नगरेको उनीहरूको भनाइ छ नगरका बेथितिको विषय बाहिर नआए आफूहरू पनि त्यसमा संलग्न भएको प्रमाणित हुने भएकाले पत्रकार सम्मेलन गरेर जानकारी दिनुपरेको वडा नम्बर १५ का वडाध्यक्ष (स्वतन्त्र) धनपत यादवले जानकारी दिए। सकेसम्म नगरको कुरा बैठकमै राखेर समाधान गर्न खोजेका थियौं। तर, मेयर साहेबले वास्ता नगर्दा बाध्य भएर एजेण्डा सार्वजनिक गर्नुपरेको हो, वडाध्यक्ष यादवले भने। वडा नम्बर १७ का वडाध्यक्ष कन्हैया मौर्यले जनप्रतिनिधिको सधैंको झगडाले नगरमा सञ्चालन हुनुपर्ने अधिकांश योजना अझै सम्झौता हुन नसकेको बताए। आरोपका विषयमा जानकारी लिन खोज्दा मेयर यादव पारिवारिक धार्मिक यात्राका क्रममा भारतमा रहेकाले सम्पर्क हुन सकेन। एमालेबाट निर्वाचित मेयर यादवलाई कार्यपालिकाकै बहुमत सदस्यहरूले असन्तुष्टि जनाएपछि काम गर्न समस्या देखिएको छ। नगरमा कांग्रेस र जसपाबाट ६६ जना, एमालेबाट २, राप्रपाबाट ३ र स्वतन्त्रबाट १ जना वडाध्यक्षमा निर्वाचित भएका छन्।"
सङ्खुवासभाको मकालुमा बेवारिसे शव फेला,"सङ्खुवासभा : जिल्लाको मकालु गाउँपालिका५ लुम्बाङमा एक पुरुषको बेवारिसे शव फेला परेको छ। बिहीबार बिहानको समयमा अलैंची बारीमा अन्दाजी ५० वर्ष उमेरको पुरुषको शव फेला परेको जिल्ला प्रहरी कार्यालय सङ्खुवासभाले जनाएको छ। सडेको अवस्थामा पुरुषको शव भेटिएको जिल्ला प्रहरी कार्यालय सङ्खुवासभाका सूचना अधिकारी प्रहरी निरीक्षक अशोक जवेगुले जानकारी दिए। शवको पहिचान गर्न सकिएको छैन, प्रहरी निरीक्षक जवेगुले भने, गत चैत १६ गते एक व्यक्ति हराएको भनी जिल्ला प्रहरी कार्यालयमा जानकारी आएकाले उनका आफन्तलाई समेत बोलाएका छौं र जिल्ला मातहतका प्रहरी चौकीमा खबर भइसकेको छ। शव घटनास्थलमा नै राखिएको छ। यसबारे अनुसन्धान भइरहेको प्रहरीले जनाएको छ।"
"समाजवादी मोर्चाका दलबीच एकताको विकल्प छैन, एक ठाउँमा हुन्छौँ : प्रचण्ड","प्रधानमन्त्री प्रचण्डले आगामी नीति तथा कार्यक्रम एवं बजेट उत्पादनमुखी एवं रोजगारी सिर्जना गर्नेगरी ल्याइने स्पष्ट पारे। विराटनगर : प्रधानमन्त्री पुष्पकमल दाहाल प्रचण्डले समाजवादी मोर्चामा सहभागी साथीहरू चाँडै एकताबद्ध हुने बताएका छन्। उनले माओवादी केन्द्रको प्रदेश केन्द्रीय सदस्य र प्रदेश पदाधिकारीको संयुक्त बैठकलाई आज सम्बोधन गर्दै उनले माओवादी आन्दोलनका सहभागीहरू सबै एकताबद्ध हुन आह्वान गरेका हुन्। प्रचण्डले आगामी दिनमा माओवादी आन्दोलनका सहभागीहरू एकताबद्ध हुने विश्वास व्यक्त गरे। उनले भने,माओवादी आन्दोलनका सहभागीहरू सबै एकताबद्ध हुनुपर्छ। समाजवादी मोर्चामा सहभागी साथीहरू चाँडै एकताबद्ध हुनुपर्छ भन्नेमा हुनुहुन्छ। बाँकी साथीहरू पनि एकताको विकल्प छैन भन्नेमा पुग्नु भएको छ। हामी सबै एक ठाउँमा हुन्छौँ, हुनेछौँ। उनले आगामी आर्थिक वर्षको नीति तथा कार्यक्रम एवं बजेटमा पूर्वलाई प्राथमिकतामा राखिने बताए। सरकारले जनताका पक्षमा महत्त्वपूर्ण पहल लिएको उनको भनाई छ। प्रधानमन्त्री प्रचण्डले आगामी नीति तथा कार्यक्रम एवं बजेट उत्पादनमुखी एवं रोजगारी सिर्जना गर्नेगरी ल्याइने स्पष्ट पारे। उनले सङ्घीय निजामति ऐन पारित गर्ने चरणमा रहेको र सङ्घीय प्रहरी ऐन बनेको एवं प्रदेश प्रहरी ऐन कार्यान्वयनको चरणमा रहेको जानकारी दिए। प्रचण्डले सुशासन र सामाजिक न्यायका सन्दर्भमा सरकारले गरेका सकारात्मक काम जनतासमक्ष पुर्याउनुपर्नेमा जोड दिए।"
रुसले युक्रेनमा रातभर ४० क्षेप्यास्त्र र ४० ड्रोन प्रहार गर्यो : जेलेन्स्की,"किभ : युक्रेनी राष्ट्रपति भोलोदिमिर जेलेन्स्कीले बिहीबार राति रुसले 'महत्वपूर्ण पूर्वाधार' लाई लक्षित गर्दै युक्रेनमा ४० भन्दा बढी क्षेप्यास्त्र र ४० वटा ड्रोन प्रहार गरेको बताएका छन्। युक्रेनी राष्ट्रपति जेलेन्स्कीले सामाजिक सञ्जाल एक्स मार्फत रुसी हमलाका बारेमा जानकारी दिँदै केही क्षेप्यास्त्र र ड्रोनलाई युक्रेनी प्रतिरक्षा फौजले सफलतापूर्वक खसालिदिएको बताएका छन् । रुसले युक्रेनका विद्युत, सञ्चार, रेल्वे समेतका महत्वपूर्ण पूर्वाधारलाई लक्षित गरेकामा उनले असन्तुष्टि व्यक्त गरेका छन्। यी आक्रमणबाट कुनै पनि व्यक्ति हताहत नभएको पनि युक्रेनको भनाई छ । रुसले राजधानी शहर किभ, जापोरिझिया र ओडेसाका साथै पोल्यान्डसँग सीमा जोडिएको लभिभ शहरलाई पनि लक्षित गरी आक्रमण गरेको छ । राष्ट्रपति जेलेन्स्कीले युक्रेनको दोस्रो ठूलो शहर खार्किब र त्यस वरपरको क्षेत्रमा पनि क्षेप्यास्त्रहरुबाट आक्रमण गरेको बताएका छन्। यस शहरलाई केन्द्रित गरेर पछिल्ला दिनहरुमा रुसले निरन्तर आक्रमण गरिरहेको छ । युक्रेनका गृहमन्त्री आइगोर क्लिमेन्कोले देशका विभिन्न भागमा सयौं उद्धारकर्मीहरु परिचालन गरिएको जानकारी दिएका छन्। यसैबीच, रुसले पनि रुसका विभिन्न शहरलाई लक्षित गरी प्रहार गरिएका १२ वटा युक्रेनी ड्रोन खसालेको दाबी गरेको छ । युक्रेनले पनि रुसका विभिन्न भागमा ड्रोन मार्फत् केही महिनादेखि लगातार हमला गरिरहेको छ। रासस"
फिनटेक कम्पनीले गर्यो इसेवा र होटल संघ नेपालसँग साझेदारी,"काठमाडौं : नेपालको फोनपे नेटवर्क मा यूपीआई को प्रयोग बढाउने उद्देश्यले नेपाली नयाँ वर्षको उपलक्ष्यमा अप्रिल ११ देखि अप्रिल १४ सम्म हुन गइरहेको फेवा महोत्सवमा फोनपे ले नेपालको पहिलो भुक्तानी सेवा प्रदायक कम्पनी इसेवा र होटल संघ नेपालसँग साझेदारीको घोषणा गरेको छ । फेवा महोत्सव नेपालभरिका आन्तरिक पर्यटकमाझ मात्र नभएर भारतीय पर्यटकमाझ पनि उत्तिकै लोकप्रिय रहेको पाइन्छ । परम्परागत नेपाली तथा अन्तर्राष्ट्रिय परिकारहरू, स्थानीय तथा अन्तर्राष्ट्रिय कलाकारहरूको सङ्गीत प्रस्तुति, परम्परागत नेपाली नृत्य तथा सङ्गीत प्रस्तुति, कला प्रदर्शनी र कार्यशालाहरू लगायतका सांस्कृतिक प्रस्तुतिहरूको साथमा फेवा महोत्सवले नेपाली संस्कृति र स्थानीय खानाको स्वादको अनुभव लिने अनुपम अवसर प्रदान गर्दछ। यस वर्ष, नेपालमा यूपीआई को लोकप्रियता बढाउने बढाउने उद्देश्यले फोनपेले फेवा नयाँ वर्ष महोत्सवमा ग्राहकहरूमाझ यूपीआई को प्रयोगले डिजिटल भुक्तानीमा हुने सहजता झल्काउने कार्य तथा स्थानीय व्यापारीहरू बीच डिजिटल भुक्तानीको बारेमा चेतना जगाउने उद्देश्यले थुप्रै गतिविधिहरू गर्दैछ । डिजिटल ब्रान्डिङका साथै डिजिटल भुक्तानी सेवा प्रयोग गर्ने तरिका सिकाउने तथा यूपीआई मार्फत भुक्तानी सेवामा सहजता देखाउने उद्देश्यले अन्य अन्तरक्रियात्मक गतिविधिहरूको नेतृत्व इसेवा र भारतीय फोनपेले होटल संघ पोखराको सहकार्यमा गर्दैछ। महोत्सवमा तीन हजारभन्दा बढी व्यापारीहरू सहभागी हुनुका साथै एक लाखभन्दा बढी अन्तरिक तथा अन्तराष्ट्रिय पर्यटकहरुले सहभागीता जनाउने अपेक्षा गरिएको छ । यस साझेदारीको बारेमा फोनेपे इन्टरनेशनल पेमेन्टका प्रमुख कार्यकारी निर्देशक श्री रितेश पाई भन्छन्, 'प्रख्यात नेपाली महोत्सव फेवा नयाँ वर्ष महोत्सवमा इसेवा र होटल संघ नेपालसंग साझेदारी गरी नेपालमा यूपीआई प्रणालीलाई लोकप्रिय बनाउन पाउदा हामी निकै उत्साहित छौं। यस सुन्दर ठाउँको सङ्गीत, खाना र संस्कृतिको अनुभव गर्न हरेक वर्ष भारतबाट थुप्रै पर्यटकहरू नेपाल आउने गर्दछन् त्यसैले हाम्रो फोकस नेपालमा फोनपे नेटवर्कमा यूपीआई को स्थान सुनिश्चित गर्न व्यापारीहरूलाई सचेतना र जागरुकता सिर्जना गर्नमा केन्द्रित हुनेछ। यो साझेदारीले नेपालको डिजिटल परिदृश्यमा परिवर्तन ल्याउनका साथै भारतीय फोनपे प्रयोगकर्ताहरूले जुनसुकै स्थानमा आफ्नो आवश्यकता अनुसार सहजै लेनदेन गर्न सक्नेछन्।' नेपालको पहिलो भुक्तानी सेवा प्रदायक कम्पनी इसेवाका प्रमुख कार्यकारी निर्देशक जगदीश खड्काले भने, 'फेवा नयाँ वर्ष महोत्सवका लागि फोनपे र होटल संघ नेपालको साझेदारी नेपालमा डिजिटल भुक्तानीलाई थप प्रवर्द्धन गर्ने सुनौलो अवसर हो। देशको अग्रणी डिजिटल वालेटका रूपमा डिजिटल भुक्तानी इकोसिस्टमलाई बढाउँदै र व्यापारीहरू तथा उपभोक्ताहरू दुवैका लागि सुविधाजनक समाधानहरू प्रदान गर्ने कुरामा हामी प्रतिबद्ध छौं। भारतीय पर्यटकहरू नेपाली पर्यटनका लागि एक प्रमुख आधार भएकाले, यो कदमले भारतीय पाहुनाहरुको आवश्यकताहरू पूरा गर्न र उनीहरूको समग्र अनुभव वृद्धि गर्न पङ्क्तिबद्ध रहेको छ। यस सहकार्य मार्फत, हामीले नेपालमा यूपीआई र फोनपे नेटवर्क प्रयोग गर्नुका फाइदाहरू र व्यापारीहरूलाई डिजिटल लेनदेनहरूका लागि सशक्त बनाउने र नेपालको डिजिटल अर्थतन्त्रको वृद्धिमा योगदान पुर्याउने गर्ने लक्ष्य राखेका छौं। साथै, हामी विस्वस्त छौं कि यस्तो सहकार्यले नेपाली आर्थिक परिवेशमा वित्तीय समावेशीकरण र पहुँचलाई थप बढावा दिनेछ।' प्रसङ्गमा जोड्दै होटल संघ पोखराका अध्यक्ष लक्ष्मण सुवेदीले भने, 'नेपाली नयाँ वर्ष २०८१ को हर्षोल्लासका साथ १९औँ फेवा नयाँ वर्ष महोत्सवले ३ लाख पर्यटक भित्र्याउने लक्ष्य राखेको छ । होटल संघ नेपालको सहकार्यमा पोखराका होटलहरूले पोखरा घुम्न आउने पर्यटकहरूलाई आरामदायी बास सुनिश्चित गर्न होटलहरुमा २० सम्म छुट दिने व्यवस्था मिलाइएको छ। पर्यटन, संस्कृति र खानपानसँग सम्बन्धित हाम्रा मूल्यमान्यतालाई आत्मसात् गर्दै पोखरा नेपालको पर्यटन आकर्षणको प्रकाशकको रूपमा उभिएको छ। सँगै, हाम्रो क्षेत्रको सौन्दर्य तथा हाम्रो सांस्कृतिक सम्पदाको संरक्षण गरौं, टाढाटाढाबाट आउने आगन्तुकहरूलाई मन खोलेर स्वागत गरौं, र हाम्रो आतिथ्य क्षेत्रमा नयाँ आयाम दिएर अतिथि सत्कारको मुहार फेरौं।' यस सहकार्यको बारेमा बोल्दै फोनपे नेपालका प्रमुख कार्यकारी निर्देशक दिवास सापकोटाले भने, 'नेपालमा फोनपे नेटवर्कमा यूपीआई क्षमताहरूको एकीकरणलाई प्रवर्द्धन गर्न फोनेपे इन्डिया , इसेवा र नेपाल होटल व्यवसायी संघसँगको रणनीतिक साझेदारीले हामीलाई धेरै खुशी प्रदान छ। फेवा नयाँ वर्ष महोत्सव यस सहकार्यको प्रभावलाई दर्शाउने एक बिशेष स्थानको रूपमा रहेको छ। पर्यटकहरुको ठूलो सहभागिताको साथ, यस महोत्सवले मानिसहरूलाई नेपालको सांस्कृतिक र आर्थिक केन्द्रको अनुभव झल्काउनुका साथै सबैलाई भुक्तानी प्रविधिमा भएको प्रगतिको प्रत्यक्षदर्शी हुने र अनुभव गर्ने मौका दिन्छ।'"
नयाँ वर्षबाट ठमेल र दरबारमार्गलाई चौबिसै घण्टा खुला गर्ने तयारी,"काठमाडौं : नयाँ वर्षबाट ठमेल र दरबारमार्ग क्षेत्रलाई चौबिसै घण्टा सञ्चालन हुने भएको छ। ठमेल र दरबारमार्ग क्षेत्रलाई चौबिसै घण्टा सञ्चालन गर्न प्रहरीले विशेष सुरक्षा योजना तयार पारेकोजिल्ला प्रहरी परिसर काठमाडौँका प्रमुख, प्रहरी वरिष्ठ उपरीक्षक (एसएसपी) भुपेन्द्रबहादुर खत्रीले जानकारी गराए। सामुदायिक सेवा केन्द्र टुँडालदेवी, प्रहरी वृत्त महाराजगञ्ज तथा मालिगाउँले आज आयोजना गरेको लागूऔषध दुर्व्यसनी तथा साइबर अपराध न्यूनीकरणसम्बन्धी अन्तरक्रियामा उनले ठमेल र दरबारमार्गलाई चलायमान बनाउन विशेष सुरक्षा योजना बनाइएको बताए। ठमेल र दरबारमार्ग क्षेत्र चौबिसै घण्टा खुलाउनका लागि अपराध हुनसक्ने सम्भावित क्षेत्रको प्रहरीले सुक्ष्म अनुसन्धान गरिरहेको छ, नेपाल प्रहरी र पर्यटक प्रहरीको जनशक्ति थप गरी उक्त बजारलाई चलायमान बनाउन नेपाल प्रहरी लाग्नेछ, उनले भने। परिसर प्रमुख खत्रीले पछिल्लो समय राजधानी काठमाडौँसहित देशभर लागूऔषध दुव्यर्सनी र साइबर अपराधको घटना बढेको भन्दै यसलाई नियन्त्रणका लागि काठमाडौँ प्रहरीले काम गरिरहेको उल्लेख गरे । चालू आर्थिक वर्षमा सामाजिक सञ्जालको दुरुपयोग गर्ने तीन हजार सात सय मुद्दा दर्ता काठमाडौँ प्रहरीमा दर्ता भएको उनको भनाइ छ । यस्तै, लागूऔषध दुव्यर्सनीसम्बन्धी देशभर चार हजारभन्दा बढी मुद्दा दर्ता भएको एसएसपी खत्रीले बताए । प्रहरी वृत्त महाराजगञ्जका प्रमुख, प्रहरी नायव उपरीक्षक (डिएसपी) अम्बरबहादुर थापा क्षेत्रीले पछिल्लो समय युवा पुस्ता लागूऔषध दुर्व्यसनी र साइबर अपराधमा फसेको भन्दै यसलाई न्यूनीकरणका लागि प्रहरीले समाजसँगको सहकार्यमा विभिन्न जनचेतनामुलक कार्यक्रम सञ्चालन गर्दै आइरहेको बताए।  रासस"
स्कुल बस दुर्घटना हुँदा भारतमा ६ जना विद्यार्थीको मृत्यु,नयाँ दिल्ली : भारतको उत्तरी राज्य हरियाणामा बिहीबार स्कुल बस दुर्घटना हुँदा ६ जना विद्यार्थीको मृत्यु भएको छ। दुर्घटनाबाट १२ जनाभन्दा बढी घाइते भएको स्थानीय प्रहरीले जनाएको छ। जीएल पब्लिक स्कुलका करिब ४० जना विद्यार्थी बोकेको बस कानिना क्षेत्रमा दुर्घटना भएको थियो। ड्राइभरको लापरबाहीले दुर्घटना भएको प्रत्यक्षदर्शीले बताएका छन्। उनीहरूका अनुसार बस तीव्र गतिमा कुदाइएको थियो। हरियाणाका मुख्यमन्त्री नायब सिंह सैनीले मानवीय क्षतिप्रति दुःख व्यक्त गर्दै सन्तान गुमाउने परिवारप्रति सहानुभूतिसहित घाइतेको स्वास्थ्यलाभको कामना गरेका छन्।
आयुर्वेद स्वास्थ्य केन्द्र सङ्खुवासभामा औषधी अभाव,"सङ्खुवासभा : जिल्ला आयुर्वेद स्वास्थ्य केन्द्र सङ्खुवासभामा अत्यआवश्यक औषधीको अभाव भएको छ। जिल्ला सदरमुकाम खाँदबारीमा रहेको आयुर्वेद स्वास्थ्य केन्द्रमा बाथ रोग, पायलस्स, ग्यास्ट्रिक लगायतका औषधी अभाव रहेको जिल्ला आयुर्वेद स्वास्थ्य केन्द्रका प्रमुख डाक्टर राम प्रबोध चौधरीले बताए। सरकारले निशुल्क रुपमा उपलब्ध गराउने २३ प्रकारका औषधीमध्ये ६ प्रकारका औषधी लामो समयदेखि अभाव रहेको छ। अविपत्तिकर चुर्ण, हिंग्वाष्टक चुर्ण, महायोगराजगुग्गुल, महानारायण तेल, सितोपालदी चुर्ण, अश्वगन्धा चुर्ण औषधी लामो समयदेखि सकिएको प्रमुख चौधरीले जानकारी दिए। बाँकी औषधीहरु समेत थोरै मात्रमा रहेकाले औषधी अभावका कारण बिरामीको उपचारमा समस्या हुने उनको भनाइ छ। सरकारले यस आर्थिक वर्षमा औषधी खरिदका लागि ५ लाख रुपैयाँमात्र पठाएको थियो। प्रमुख चौधरीले भने, 'गत आर्थिक वर्षमा १५ लाख रुपैयाँ औषधी खरिदका उपलब्ध गराउँदा त आर्थिक वर्षको अन्त्यतिर केही औषधी अपुग भएको थियो। ५ लाख रुपैयाँको औषधीले कसरी पुग्छ ? आयुर्वेद उपचारमा विरामीको आर्कषण बढ्दो भए पनि सरकार भने औषधी नै कटौति गर्छ।' जिल्ला आयुवेद स्वास्थ्य केन्द्र सङ्खुवासभामा आर्थिक वर्ष २०७७७८ मा ५ हजार १०३, आर्थिक वर्ष २०७८७९ मा ५ हजार २७६ र गत आर्थिक वर्षमा ६ हजार ३४२ जनाले विरामीले सेवा लिएका छन्। यस आर्थिक वर्षमा ३ हजार १९३ जनाले सेवा लिएको स्वास्थ्य केन्द्रको तथ्याङकमा रहेको छ। स्नेहन स्वेदन(औषधी युक्त बाफ) लिनका लागि स्वास्थ्य केन्द्र गएकी खाँदबारी नगरापलिका९ रत्नकुमारी कुवरले औषधी भने महंगोमा बाहिरबाट किनेर ल्याइन्। बाथ रोगले पीडित कुँवरलाई डक्टरले एक महिनासम्म स्वास्थ्य केन्द्रमा नै आएर औषधीयुक्त बाफ लिनु पर्ने बताए पनि स्वास्थ्य केन्द्रमा भने आवश्यक औषधी छैन। कुँवरले भन्छिन्, '२६ वर्ष भयो बाथ रोग लागेको विभिन्न अस्पताल भए तर रोग निको नभएपछि अहिले आयुर्वेद स्वास्थ्य केन्द्रमा आएर बाफ लिन थालेको एक हप्ता भयो।' औषधी सहितको बाफ लिन थालेपछि दुखाइ त कम भयो तर स्वास्थ्य केन्द्रमा औषधी नै छैन बाहिरबाटै ल्याउनु पर्ने रहेछ। बाथको उपचार गराउन आएका खाँदबारीकै डम्बरबहादुर कार्की महंगोमा बाहिरबाटै औषधी किन्नु परेको बताउँछन्। अन्य आषैधीभन्दा आयुर्वेद औषधी महंगो पर्छ। त्यसैगरी खाँदबारी७ सेरबहादुर वन पनि ७ वर्षदेखि ग्याष्ट्रिकको औषधी नियमित रुपमा नै आयुर्वेद स्वास्थ्य केन्द्रबाटै लगेर खाँदै आएका थिए। तर दुई महिना अघिबाट स्वास्थ्य केन्द्रमा औषधी सकिएपछि बाहिरबाटै औषधी किनेर खानु परेको वनले बताए। सशुल्क फार्मेसी सञ्चालन गरेर भए पनि नियमित औषधी उपलब्ध गराउनु पर्ने आयुर्वेद स्वास्थ्य केन्द्रका प्रमुख चौधरीले बताए। जिल्लाका सञ्चालित फार्मेसीहरुमा सबै प्रकारका औषधीहरु नपाउँदा बिरामीहरुलाई समस्या भएको छ। पंचकर्म विशेषज्ञसमेत रहेका डाक्टर चौधरीले स्वास्थ्य केन्द्रमा पर्याप्त औषधी, स्वास्थ्य केन्द्रको स्तर उन्नती नहुँदा उपचार उपकरण नभएकाले आफ्नो विज्ञता अनुसार सेवा प्रवाह गर्न नसकिएको चौधरीले बताए। स्नेहन(मसाज), वमन, शिरोधारा, शिरोवस्ति, वस्ति, नस्य, रक्तमोक्ष, बिरेचन सेवा दिन सक्ने क्षमता आफु सँग भएको आवश्यव उपकरण अभाव रहेको उनको भनाई छ। स्वास्थ्य केन्द्रमा राखेर विरामीहरुको उपचार गर्नु पर्ने भएपनि पुर्वाधार नहुँदा प्रत्यक्ष स्वास्थ्यकर्मीको निगरानीमा राखेर विरामीको उपचार गर्न नसकिएको प्रमुख चौधरीले बताए। वेड भर्ना गरेर उपचार गर्नु पर्ने विरामीहरुलाई वेड नहुँदा घर पठाउने गरिएको छ। टाढाबाट आएका विरामीहरु होटलमा बसेर उपचार गराउन आउने गरेका छन्। अरुण उपत्याकामा विदुषी योगमाया आयुर्वेद विश्व विद्यायलय स्थापनाको चरणमा रहे पनि यही क्षेत्रमा आयुर्वेद औषधीको अभाव छ। सङ्खुवासभाबाट ठुलो मात्रामा जडिवुटीहरुको कच्चा पदार्थ निकासी हुने गरेको छ। जिल्ला आयुर्वेद स्वास्थ्यकेन्द्रमा सङ्खुवासभा सहित भोजपुर जिल्लाको उत्तरी क्षेत्र षडानन्द नगरपालिका र साल्पासिलिछो गाउँपालिकाका विरामीहरु समेत आउने गरेका छन्। जिल्ला आयुर्वेद स्वास्थ्य केन्द्र सङ्खुवासभाको फार्मेसी। विरामी स्नेहन स्वेदन(औषधी युक्त बाफ) लिंदै जिल्ला आयुर्वेद स्वास्थ्य केन्द्र।"
सिन्धुलीमा रहेको एनसेल टावरमा बम विष्फोट,सिन्धुली : सिन्धुलीको कमलामाई नगरपालिका४ खट्टारमा रहेको एनसेलको टावरमा शक्तिशाली कुकर बम विष्फोट गराइएको छ। बिहीबार बिहान करिब पौने ३ बजेको समयमा टावरमा बम बिष्फोट गराइएको हो। विष्फोटबाट टावरको बाकसमा क्षति पुगेको जिल्ला प्रहरी कार्यालय सिन्धुलीका प्रहरी नायव उपरीक्षक तथा प्रवक्ता अनिल कुमार खड्काले जानकारी दिए। रातको समयमा टावर परिसरको उत्तरतर्फको तारको जाली काटेर भित्र प्रवेश गरेर बम विष्फोट गराइएको पाइएको खड्काले बताए। ठुलो विष्फोटक वस्तु पड्किएको आवाज आएपछि स्थानीयले प्रहरीलाई खबर गरेका थिए। विष्फोट लगतै प्रहरी घटनास्थलमा पुगेको बताइएको छ। उक्त टावर परिसर भित्र र बाहिर जनमुक्ति सेना लेखिएको १५ थान पर्चा पम्प्लेट समेत फेला पारिएको छ। घटनामा संलग्न अपरिचित व्यक्तिको खोजतलास भइरहेको खड्काले जानकारी दिए। घटनाबारे प्रहरीले थप अनुसन्धान थालेको जनाएको छ। यसैबीच गएको २ गते पनि सिन्धुलीको सुनकोशी गाउँपालिका१ दुम्जा स्थित नेपाल टेलिकमको टावरमा कुकर बम विस्फोट गराइएको थियो। विस्फोटबाट दुम्जामा रहेको विपी पार्क नजिकै रहेको टेलिकमको टावर तथा घरमा क्षति पुगेको थियो। उक्त घटनामा समेत जनमुक्ति सेना लेखिएको पर्चा तथा पम्प्लेट फेला पारिएको थियो।
ज्येष्ठ नागरिक : चुनौती कि अवसर !,"विश्व आज ज्ञान, विज्ञान र प्रविधिको शिखरमा पुगिसकेको छ। तैपनि समस्याबाट मुक्त हुन भने सकेको छैन। जटिल समस्याहरू विश्वसामु तेर्सिएका छन्। जसमध्ये ज्येष्ठ नागरिकसम्बन्धी समस्या एक हो। किनभने संसारमा प्रत्येक सेकेन्डमा दुई जनाले तथा एक वर्षमा लगभग पाँच करोड ८० लाख व्यक्तिले ६० औं जन्मदिन मनाउने अध्ययनले देखाउँछ। कुल जनसंख्याको प्रत्येक नौजनामा एकजना ६० वर्षको उमेरका व्यक्ति भएको र सन् २०५० सम्ममा प्रत्येक पाँचजनामा एक जना ६० वर्षको उमेरका व्यक्ति हुने अनुसन्धानले देखाएको छ। अंग प्रत्यारोपण गरेपछि मानिस १३५ वर्षसम्म बाँच्न सक्छ भन्ने विश्वास गरिन्छ। बुढ्यौलीसम्बन्धी अध्ययन गर्दा बुढ्यौली जनसंख्या वृद्धिलाई विश्वभरका समाजले चुनौती र अवसर दुवै मानेको पाइन्छ। यसमा हाम्रो देश पनि अछुतो रहन सकेको छैन। त्यसैले यसतर्फ सबैले ध्यान दिनुपर्ने देखिन्छ। (न्यौपानेले ज्येष्ठ नागरिकमा विद्यावारिधि गरेकी छन्।)"
पर्यटन प्रवर्द्धननमा प्रविधि,"मनोरम पर्यटकीय गन्तव्यका रूपमा मुलुकलाई चिनाउन सूचना, सञ्चार र प्रविधिको अधिकतम उपयोग गर्नुपर्छ। सन् २०२३ मा विश्वका २ सय १९ देशका पर्यटक नेपाल घुम्न आए। भूपरिवेष्ठित मुलुक नेपालमा धेरै देशका पर्यटक आउनुमा आजको सूचना, सञ्चार र प्रविधिको प्रयोगले सम्भव भएको मान्नुपर्ने हुन्छ। यसले के देखाउँछ भने, कुनै पनि देशका लागि विदेशी पर्यटक आगमनमा सूचना, सञ्चार र प्रविधिको प्रयोगले कति प्रभावकारी ढंगले भूमिका खेल्न सक्छ। सूचना, सञ्चार र प्रविधिको विकास र त्यसको व्यापक प्रयोग विश्वभर भइरहेको छ। जुनसुकै देशका सरकार र पर्यटन व्यवसायीहरूले विश्वका जुनसुकै मुलुकका कुनामा बस्ने नागरिकलाई पर्यटक भई घुम्न निक्लनका लागि आकर्षित गर्न सक्छन्। सन् २०२३ मा नेपाल घुम्न आउने विभिन्न देशका (विश्वका २ सय १९ देशका) पर्यटकहरूमध्ये ४० वटा देशका पर्यटक एक जनादेखि १० जनाको संख्यामा रहेका थिए। त्यसैगरी ४१ देशका पर्यटकहरू १० जनादेखि ५० जनाको संख्यामा रहेका थिए भने १७ वटा देशका पर्यटकहरू चाहिँ ५० जनादेखि एक सय जनाको संख्यामा नेपाल घुम्न आए। निश्चय नै संख्यात्मक हिसाबले हेर्दा विदेशी पर्यटकहरू आगमनको संख्या एक जनादेखि एक सय जनामात्रै नेपाल आउनु भनेको पनि हाम्रा लागि गर्व गर्न लायक कुरो हुन नसक्ला। तर प्राकृतिक रूपमा अद्वितीय, असल व्यवहार, भौगोलिक, जातीय, भाषिक एवं धार्मिक विविधता, विविध भेषभूषा, जैविक विविधता, सेताम्मे हिमालका लहर, छङछङ गर्दै खस्ने, झर्ने छहरा, हरिया वनजंगल, पहाडपर्वत, चुरे क्षेत्र, खोलानाला, वन्यजन्तु, वनस्पति आदिले पर्यटकलाई आकर्षण गरिरहेको छ। पर्यटकको आगमन र बसाइ अवधि बढाउन हवाई क्षेत्रलाई प्राथमिकता दिनुपर्छ। सुरक्षित, विश्वसनीय र सर्वसुलभ हवाई सेवाको सुनिश्चित हुनुपर्छ। पर्यटकका रूपमा घुम्न आएका २ सय १९ देशका पर्यटकहरू हामीले आफैं सूचना, सञ्चार र प्रविधिको प्रयोग गरेर, प्रचारप्रसारमा विशेष ध्यान दिएर नेपाल आएका होइनन्। पछिल्लो पटक विकसित सूचना, सञ्चार र प्रविधिको प्रयोग गरेर नेपाल भन्ने देश (ठाउँ) गुगलमार्फत सर्च गरेर पत्ता लगाएर आफ्नै अग्रसरतामा आएका हुन् भन्न सकिन्छ। निश्चय नै त्यसमा केही देशका पर्यटकका साथै साथीभाइ अनि उनीहरूका आफन्त तथा नातागोताको अनुरोध वा आग्रहमा नेपाल भ्रमण गर्न आएका हुन सक्छन्। किनभने आजभोलि विश्व नै एक गाउँ (ग्लोबल भिलेज) भइसकेको भन्ने आम भनाइ रहेको छ। त्यसैले आज नेपालीसमेत पर्यटकका रूपमा विश्वका प्रायः सबै देश अर्थात् कुनाकाप्चामा पुगिसकेका छन्। नेपालीहरू जहाँजहाँ पुग्छन्, ती देशका बारेमा साथीभाइ, आफन्त र नातागोतालाई सुनाउने गर्छन्। अब हामीले पनि पछिल्लो पटक द्रुत गतिमा विकसित भएको सूचना, सञ्चार र प्रविधिको विकासलाई सही सदुपयोग गर्नुपर्ने आवश्यकता छ। धेरैभन्दा धेरै देशका पर्यटकहरूलाई धेरैभन्दा धेरै संख्यामा नेपाल भ्रमण गराउनका लागि लागि प्रविधिको उपयोग गर्नुपर्ने देखिन्छ। यसका लागि सरकार, संस्कृति पर्यटन तथा नागरिक उड्डयन मन्त्रालय मातहत रहेको पर्यटन विभाग, नेपाल पर्यटन बोर्ड (एनटीबी) र निजी क्षेत्रका पर्यटन व्यवसायीहरू जस्तै होटल एसोसिएन अफ नेपाल (हान), नेपाल ट्राभल एन्ड टुर एसोसिएसन (नाट्टा), नेपाल माउन्टेनियरिङ एसोसिएसन (एनएमए), हिमालयन रेस्क्यु एजेन्सी (एचआरए), एयरलाइन अपरेटर्स एसोसिएसन अफ नेपाल (एओन), ट्रेकिङ एजेन्ट एजेन्सी अफ नेपाल (टान), रेस्टुरेन्ट एन्ड बार एसोसिएसन अफ नेपाल (रेबान), नेपाल एसोसिएसन अफ र्याफ्टिङ एजेन्ट (नारा) लगायत निजी क्षेत्रका पर्यटनसँग आबद्ध अन्य संघसंस्थाहरूले पहल गर्नुपर्ने देखिन्छ। सरकार अभिभावक हो। त्यसैले सरकारले नै पर्यटन प्रवर्द्धननमा पनि मुख्य जिम्मेवारी एवं दायित्व बहन गर्नुपर्छ। संस्कृति पर्यटन तथा नागरिक उड्डयन मन्त्रालय, पर्यटन विभाग र नेपाल पर्यटन बोर्ड (एनटीबी)ले यसमा अगुवाइ लिनुपर्ने देखिन्छ। आजको जस्तो सूचना, सञ्चार र प्रविधिले असाध्यै फड्को मारेको अवस्थामा अहिले व्यापक प्रचलनमा रहेको फेसबुक, एक्स (ट्विटर), म्यासेन्जर, वी च्याट, इन्स्ट्राग्राम, ब्लग, युट्युब, टिकटक, ह्वाट एप्स, इमो, टेलिग्रामलगायत सामाजिक सञ्जालको उपयोग गर्नुपर्छ। मुलुकको पर्यटकीयस्थल, प्राचीन सहर, प्राचीन स्मारक, प्राचीन कला, प्राचीन वास्तुकलाका साथै विश्वका आठ हजार मिटरभन्दा अग्ला १४ वटा अग्ला हिमालमध्ये नेपालमा आठ हजार मिटरभन्दा माथिका आठवटै हिमाल पर्छन्। आठ हजार मिटरभन्दा कम, सात हजार मिटरभन्दा माथि उचाइ भएका हिमालका प्रोफाइल, सात हजार मिटरभन्दा कम ६ हजार मिटर उचाइ भएका हिमालका प्रोफाइल, ६ हजार मिटरभन्दा कम र पाँच हजार मिटरभन्दा बढी उचाइ भएका हिमालका सामान्य चिनारी र प्रोफाइल बनाएर वेब पोर्टलवेबसाइटमा राख्न सकेदेखि पर्यटन वृद्धिमा सहयोग पुग्थ्यो। त्यस्तै, मुलुकको भाषिक विविधता, जातीय विविधता, धार्मिक विविधता, भेषभुषा, गरगहना, नाचगान, बाजागाजा आदिका सम्बन्धमा पनि सामान्य परिचय, चिनारी र प्रोफाइल बनाएर वेबसाइटमा राख्न सकिन्छ। नेपालमा वार्षिक २८३० लाखदेखि ३५४० लाख विदेशी पर्यटक भित्र्याउन सकिन्छ। त्यसका लागि हामीले हवाई सेवाको विकास र व्यापक विस्तार गर्न सक्नुपर्छ। अन्त्यमा विदेशी पर्यटक आगमनमा बढोत्तरी गर्नका लागि हामीले सूचना, सञ्चार र प्रविधिको प्रयोगमा पनि विशेष ध्यान दिनुपर्ने देखिन्छ।"
"रवि लामिछानेलाई नै केन्द्रमा राखेर छानबिन समितिको माग गरिएको छ, त्यो मिल्दैन : प्रधानमन्त्री","पहिले हामीसँगै कांग्रेस सरकारमा थियो, अहिले सरकारबाट निस्केपछि राखेको माग राजनीतिक पूर्वाग्रहमा आधारित छ। मोरङ : प्रधानमन्त्री पुष्पकमल दाहाल प्रचण्डले रवि लामिछानेलाई नै केन्द्रमा राखेर कांग्रेसले माग गरेको समिति गठन गर्न नसकिने बताएका छन्। विराटनगर पत्रकारसँग कुराकानी गर्दै प्रधानमन्त्री प्रचण्डले प्रतिनिधिसभामा देखिएको गत्यावरोध अन्त्य गर्नका लागि राजनीतिक तहमा संवाद सुरु भएको र चाँडै समाधान हुने बताएका हुन्। उनले सहकारीसँग सम्बन्धित समग्र विषयको अलगै र राष्ट्रिय स्वतन्त्र पार्टीका अध्यक्ष एवं गृहमन्त्री रवि लामिछाने विषय अलगै अध्ययन गरेर समस्याको समाधान गर्न सकिने बताए । अहिले रवि लामिछानेलाई नै केन्द्रमा राखेर समितिको माग गरिएको छ, त्यो मिल्ने कुरो छैन, प्रचण्डले भने, मैले सदनमा जवाफ दिँदा अनुसन्धानकर्तादेखि सम्बन्धित निकायका प्रमुख र सम्बन्धित जिल्लाका अधिकारीसँग के हो यो केस भनेर सोधेको थिए । उहाँहरूले यस केसमा रविजीलाई अनुसन्धान गर्ने ठाउँ छैन भन्नुभयो, सोही आधारमा मैले बोलेको हुँ । नेकपा माओवादी केन्द्रका अध्यक्ष समेत रहेका प्रचण्डले प्रतिपक्ष दलले सहकारी क्षेत्रमा देखिएको समस्या समाधान गर्नेभन्दा पनि गठबन्धन फेरिएपछि राजनीतिक मुद्दा बनाइएको उल्लेख गरे। उनले भने , पहिले हामीसँगै कांग्रेस सरकारमा थियो, त्यतिखेर यो मुद्दा सामान्य थियो, सरकारबाट निस्केपछि रविजीलाई केन्द्रमा राखेर समितिको माग गरिएको छ, यो राजनीतिक पूर्वाग्रहमा आधारित छ । उनले पछिल्लो राजनीतिक समीकरण भत्काउन गरिएको प्रयास सफल नहुने स्पष्ट पारे।"
काठमाडौंमा यस्तो छ ईदको उल्लास (तस्बिर),काठमाडौं : इस्लाम धर्मावलम्बीको महान पर्व ईदउलफित्र आज मनाइँएको छ। ईदको अवसरमा काठमाडौंको घण्टाघर लगायतका कश्मिरी मस्जिद परिसरमा मुस्लिम समुदाय नमाज पढ्न बिहानै घुईँचो लागेको हो। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना ब्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाएका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिँदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । ईस्लामिक पात्रो अनूसार हिजरी संवतको रमदान महिनाभर व्रत बसेका इस्लाम धर्मावलम्बीले सौव्वाल महिनाको पहिलो तारिखमा इद मनाउँने गर्छन्। ईद पर्वको अवसरमा आज नेपाल सरकारले सार्वजनिक बिदा दिएको छ। हेर्नुहोस् काठमाडौंको घण्टाघरमा देखिएका दृश्य । तस्बिर :अभिशेक महर्जन
नेपाली हामी रहुँला कहाँ नेपालै नरहे!,"काठमाडौं : प्रकृतिले संसारका सबै राम्रा चिज बनाएर सबैभन्दा पहिले नेपाल बनायो। अनि पछि अरू देश बनायो। संसारका कति देशलाई बालुवा मात्रै दियो, कति देशलाई पानी मात्रै। मेरो देश सगरमाथाको देश हो, नेपालको माटोले संसारको सबैभन्दा उचाइ चुमेको छ। पृथ्वीनारायणले एकीकरण गरेको यही देश हो जहाँ अरनिकोले कलाको कुची चलाए, बुद्धले शान्तिको ध्वनि फिजाए, सीताले नारीको शिर उठाइन्, व्यासले बुद्धिको विरासत बनाए। मेरो देश कहिले हिमालमा हिउँ बनेर जम्छ, कहिले पहाडमा डाँफे बनेर नाच्छ, कहिले तराईमा धान बनेर फल्छ, कैयौं उकालो उक्लिएर कैयौं ओरालो ओर्लिएर फेवातालमा डुंगा बनेर तैरिन्छ, चितवनमा गैंडा बनेर देखिन्छ, देउरालीमा थकित यात्री बनेर सुसाउँछ अनि ६ हजारभन्दा बढी नदीनाला बनेर सागरमा मिसिन्छ। घोडेजात्राको अवसरमा सोमबार नेपाल प्रज्ञा प्रतिष्ठानमा सिस्नुपानी नेपालको आयोजनामा भएको राष्ट्र विषयक कार्यक्रममा राष्ट्रपति, पूर्वराष्ट्रपति, प्रधानमन्त्री, उपप्रधानमन्त्री, मन्त्रीहरू, देशका गन्यमान्य सबैजसो सहभागीलाई राष्ट्रको महिमा सुनाइयो बादलसँग बुई चढेर फेरि आफ्नै भूमि सम्झी फर्किन्छ, कहिले कुहिरोको बर्को ओढेर लुकामारी खेल्छ। लेकदेखि बेँसी पुग्दा संसारका धेरै वनस्पतिको दर्शन गर्न पाइन्छ। बहुल जात र बहुल भाषाले देशको विविधतालाई उनेको छ। संसारका कैयौं देशहरू वर्षमा एउटा चाड मान्न पर्खिबस्छन्, नेपालमा हरेक दिन एउटा न एउटा चाड मनाइन्छ। विश्वमा एकपटक ह्याप्पी न्यू इयर भनेर मनाइरहँदा नेपाल थुप्रै नयाँ वर्षमा शुभकामना दिइरहेको हुन्छ कतै न्हुदया भिन्तुना त कतै ल्होसार। हरेक दिन नयाँ दिनमात्र होइन, नयाँ गति लिएर बाँच्छ मेरो देश। मादलको ताल र सारंगीको धुनमा रम्छ नेपाल। हजुरआमाको संगिनीमा, हजुरबुवाको सिलोकमा, देउडाको राईझुमामा सबैसबैमा बाँच्छ नेपाल।सांस्कृतिक रुपमा नेपाल विश्वमै धनी छ। हो, भौतिक विकासमा हामी अलि पछि छौं। आजै सुरु गरे त्यो नि पाइन्छ। हामीले पाउन नसकेको भनेको सक्षम र चामत्कारिक नेतृत्व मात्रै हो। राष्ट्रबारेको गौरव र अलिकति कमजोरी बताइरहँदा देश बनाउँछु भनेर सरकारको नेतृत्व गरिरहने नेताहरू गम्भीर बनेका देखिन्थे। स्क्रिनमा नेताको मलिन अनुहार देखेर त्यो दृष्य नियालिरहेका एक वृद्धले भने, नेतालाई जति सुनाए, बुझाए पनि पढ्यो पढ्यो पाठ, सोह्र दुना आठ ता होला नि ! के यिनले सिस्नुपानीले पढाएको पाठअनुसार काम गर्लान् र ? म त पत्याउँदिनँ। टंक आचार्यको परिकल्पनामा तयार पारिएको उक्त कार्यक्रममा व्यंग्यकवि टुप्लुक्क देखा परे र वाचन थाले मेरो देशमा भ्रष्टाचारी भ्रष्टाचार गरिसकेर भ्रष्टाचारको विरोध गर्न जान्छ विरोध गरिसकेर फेरि भ्रष्टाचार गर्न जान्छ। जब उनी मेरो देशमा शीर्षकको कविता बाचन गर्दै थिए, तब राष्ट्रपति रामचन्द्र पौडेल र पूर्वराष्ट्रपति रामवरण यादव गम्भीर बने तर प्रधानमन्त्री पुष्पकमल दाहाल भने मुसुमुसु हाँसिरहेका थिए सायद घतलाग्दो र यथार्थ कविता सुनेर। शब्दमा दम छ, कार्यक्रममा सहभागी एक युवती भन्दै थिइन्, शब्दहरूले जति सिस्नुपानी लगाए पनि नेतालाई दुख्ने हैन। एक कानले सुन्छन्, अर्को कानले उडाइहाल्छन्। पराजुलीले लामै कविता सुनाए मेरो देशमा जब ऊ सत्तापक्षमा हुन्छ उसले गोबरलाई पुष्टकारी देख्छ, जब ऊ प्रतिपक्षमा हुन्छ उसले पुष्टकारीलाई गोबर देख्छ। मनैभरि तराई, पहाड, हिमाल हाँस्दछ, जहाँ बसे नि मुटुमा नेपाल बाँच्दछ। धीरेन्द्र प्रेमर्षिका यी वाक्यलाई मूलभाव बनाएर तयार पारिएको कार्यक्रमको सुरुआतमा सातवटै प्रदेशका संस्कृति समेटेर दृश्यसहित गीत प्रस्तुत गरिएको थियो। लोपोन्मुख बाजा र भाकासहितको उक्त गीत अन्तरा समूहले अशोक राईको संयोजनमा प्रस्तुत गर्दा हजारभन्दा बढी सहभागी सहरवासी नोस्टाल्जिक बनेका थिए। राष्ट्रनिर्माणमा अतुलनीय योगदान कति व्यक्ति र विषय ओझेलमा परेका छन्, त्यसैका लागि हो यो राष्ट्र नामक कार्यक्रम किनभने राष्ट्रभक्तिमा धुलो लागोस् तर खिया नलागोस्, कार्यक्रम सञ्चालक सरोज घिमिरे भन्दै थिए, राष्ट्र मुटु र माटो हो, राष्ट्र जीवनको बाटो हो। राष्ट्र नागरिकको पहिचान हो, गौरव हो। पुर्खाको नासो अनि हामी नागरिकको चासो हो। त्यसैले व्यक्ति बन्नुभन्दा अघि राष्ट्र बनाऔं। राष्ट्र कार्यक्रमको शीर्ष गीत प्रस्तुत गर्दै गायक शिशिर योगीले गाएका थिए काँगडा, टिस्टा, सतलज सिमाना कसैले फैलायो होला, सय थरी जाति संस्कृति फुल्ने बगैंचा कसले बनायो होला। लगत्तै एउटा खुट्टाले नाचिन् सीता सुवेदी। आँखामा पट्टि बाँधेर पनि सरोज लामिछाने राष्ट्र सर्लक्क उतारेका थिए गीत अवधिभरि। गीतको बोल यसरी सुरु भएको थियो सबलाई सुख होस्, सबको जय होस्, हाँसून् धरती माता, ज्योतिर्मय होस् जीवन। चित्र उत्कृष्ट ठानेर सहभागी मध्येबाट केही रकम प्रदान गरिएको थियो। नेपाल आइडल हुँदै इन्डियन आइडलमा प्रस्तुति दिइरहेकी झापाकी मेनुका पौडेल गोपाल योञ्जनको शब्दसंगीतमा प्रस्तुत भइन्, नेपाली नेपालको माया छ कि छैन। सबैलाई भावुक बनाउने गायिका मेनुकालाई सिस्नुपानीले नगद एक लाख प्रदान गरेको थियो। जम्मा दुइटा कविता सुनाइए राष्ट्रबारे। एकपछि अर्को दमदार कविता सुनाए सिस्नुपानीकै अध्यक्ष लक्ष्मण गाम्नागेले लेख्न बाँकी यौटा राष्ट्रवादी कविता शीर्षकमा। एउटा भीषण राष्ट्रवादी कविता लेख्नु छ आज समृद्धिले झलमल्ल भएको देश लेख्नु छ आज घनघोर राष्ट्रवादी पदार्थहरू थुपारेर कहिले यता उफारेर कहिले उता उफारेर क्रान्तिकारी नेताले भाषण गरेजस्तै चर्किएर मुठ्ठी उजाएर नाक फुलाएर स्रोतामात्र होइन जजहरूको पनि सातो खानु छ! पोखराबाट आएकी कक्षा सात अध्ययनरत प्रेन्सा रेग्मीले पनि देशलाई सर्लक्कै उतार्दै तीतामीठा कुरा सकारात्मक ढंगले राख्दा सबै संवेदनशील बनेका थिए सानैदेखि सुन्दै आएका छौं, नेपाल आजसम्म रोग, भोक, गरिबी, अशिक्षा, अज्ञानता, दमन, भ्रष्टाचार, शोषण आदिबाट गुज्रँदै आएको छ। यस्तो बेला हे आमा नेपाल तिमीलाई संसारकै राम्री बनाउँला भन्ने सम्माननीय र माननीयज्यूहरूबाट सोहीअनुसार काम देख्न पाए कति जाति हुनेथियो। डा राजेन्द्र विमलको शब्दमा कार्यक्रममा मिथिला नाट्य समूहको प्रस्तुति थियो भने नेपाली सेनाले पनि देशभक्ति नृत्य प्रस्तुत गरेको थियो। भाषा र संस्कार फरक भए पनि एउटै हुन्छ राष्ट्र भनेर यी गीत र नृत्यले सन्देश दिएका थिए। मुटुका डाक्टर भगवान् कोइरालाले नेतातर्फ हेर्दै म जे बोल्छु, मुटुबाटै बोल्छु भनेर नेतालाई सम्झाउँदै चिकित्सकीय भाषामा बोल्न थाले, मुटुले स्वस्थ्य रहन सकारात्मक सोच खोज्छ। रिस, राग, द्वैष र कपट मन पराउँदैन किनभने यी कर्मले हर्ट अट्याक बढाउँछ। राजनीति देशको मस्तिष्क हो, कर्मचारी र अन्य क्षेत्रका हामी मुटु हौं। मस्तिष्क स्ट्रेसमा पयो भने त्यसले मुटुलाई धेरै धक्का दिन्छ। मुटु बिग्रियो वा फेल हुने स्थितिमा पुग्यो भने त्यसलाई मस्तिष्कलाई आघात पार्छ र कहिलेकाहीँ स्ट्रोक पनि हुन्छ। उनले गल्फ खेलसँग राजनीति र नेतासँग तुलना गर्दै अत्यन्तै सजग हुन सन्देश दिए। समाज नकारात्मकतातर्फमात्र दौडिरहेको भन्दै सकारात्मक सोच र संस्कार बसालेर देश समृद्धि बनाउन उनले सबैलाई आग्रह गरेका थिए। शिक्षामन्त्री सुमना श्रेष्ठले देश बदल्न बालबालिकामा लगानी गर्नुपर्ने बताइन्। राष्ट्र कार्यक्रमको अर्को मूल पक्ष थियो, सहिदगेट र सहिद। मनोज गजुरेल र चक्र दवाडीले क्रमशः शुक्रराज शास्त्री र दशरथ चन्द बनेर दिएको प्रस्तुति मननीय रह्यो। सहिदका हात किन नबनाएको होला भन्ने जिज्ञासा दशरथले राख्दा शुक्रराजले भने सायद सहिद दिवसमा फूलमाला लगाउन आउँदा हाम्रा सपना अनुसार देश निर्माण गर्न नसकेको भन्दै कुट्छौं भनेर होला। सहिदलाई लगाइदिने मालामा कमिसनको कुरो र राणा शासनकालमा सहिद हुनुअघि देशका निम्ति बोलेका सन्दर्भ र विचारले सबैलाई भावुक बनाएको थियो। कार्यक्रममा प्रधानमन्त्री दाहालले भने, सिस्नुपानीले जति हान्यो त्यति प्रेरणा जगाएको छ हामीजस्ता नेतालाई। कार्यक्रमको अन्त्यमा, स्वर्गीय गायक भक्तराज आचार्यको शब्दसंगीतमा डा बमबहादुर थापा जितालीका शब्दमा दीप श्रेष्ठ, दिपक खरेल, मीरा राणा, मुरलीधर, मह जोडी, संगीता राना, लोचन भट्टराई, देविका बन्दना, कुन्ति मोक्तान, आनी छोइङ, धीरेन्द्र प्रेमर्षी, सत्यस्वरूपराज आचार्यले गाएका थिए।"
एमाले जाजरकोटको अध्यक्षमा ८ मतले नरेन्द्र शाही निर्वाचित,"जाजरकोट : नेकपा (एमाले) जाजरकोटको अध्यक्षमा नरेन्द्र कुमार शाही निर्वाचित भएका छन्। निवर्तमान अध्यक्ष खिमबहादुर शाहीलाई ८ मत अन्तरले पराजित गर्दै शाही अध्यक्षमा निर्वाचित भएका हुन्। मंगलबार भएको मतदानबाट शाहीले १ सय ९४ प्राप्त गरी विजयी भएका हुन्। निकटतम प्रतिस्पर्धी शाहीले १ सय ८६ मत पाएका थिए। दुई प्यानल नै बनाएर चुनावी मैदानमा उत्रिएका नरेन्द्रलाई केन्द्रीय सदस्य निरज आचार्यको साथ रहेको थियो । खिमबहादुरलाई अर्का केन्द्रीय सदस्य भैरब सुन्दर श्रेष्ठको साथ रहेको थियो। नरेन्द्र प्यानलबाट अध्यक्ष र उपसचिव निर्वाचित भएका छन् भने उपाध्यक्ष, सचिव र महिला उपसचिव खिमबहादुर प्यानलका निर्वाचित भएका छन्। शाही यस अघि शिवालय गाँउपालिकाका अध्यक्ष हुन्। विद्यार्थी कालबाटै राजनीतिमा होमिएका शाही केही समय शिक्षण पेशामा समेत संलग्न थिए। उनले आफ्नो जित पुस्तान्तरणको जीत भएको बताएका छन्। उनले पार्टीलाई एक ढिक्का बनाएर जाजरकोटमा पहिलो पार्टी बनाउने संकल्प गरेका छन्। उपाध्यक्षमा विश्वविक्रम शाह विजयी भएका छन्। शाहले १ सय ८२ मत प्राप्त गरेका छन् भने उनका प्रतिस्पर्धी मोतिलाल ओलीले १ सय ७५ मत प्राप्त गरेका गरे। त्यसैगरी सचिवमा १ सय ८८ मत प्राप्त गरी गोपाल बहादुर नेपाली निर्वाचित भएका छन्। उनका प्रतिस्पर्धी नरबहादुर बस्नेत (एनबी) लाई १७ मत अन्तरले पछि पार्दै नेपाली विजयी भएका हुन्। बस्नेतले १ सय ७१ मत प्राप्त गरेका छन्। उपसचिवमा तप्तबहादुर हमाल विजयी भएका छन्। उनका प्रतिस्पर्धी भक्तबहादुर बस्नेतलाई पछि पार्दै हमाल विजयी भएका हुन्। हमालले १ सय ८१ मत प्राप्त गर्दा बस्नेतले १ सय ५७ मत प्राप्त गरेका छन्। महिला उपसचिवमा सुनिता बोहरा विजयी भएकी छन्। उनका प्रतिस्पर्धी हरिकला जैसीलाई पराजित गर्दै बोहरा निर्वाचित भएकी हुन्। बोहराले १ सय ९३ मत प्राप्त गर्दा जैसीले १ सय ५१ मत प्राप्त गरिन्। खुल्ला सदस्य तर्फ रामचन्द्र घर्ती, इन्द्र बहादुर थापा, कर्ण बहादुर खत्री, लोकेन्द्र संह (लोकेश), गणेश बहादुर थापा र कर्ण बहादुर शाही निर्वाचित भएका छन्। खुल्ला महिलातर्फ लक्ष्मी नेपाली, कौशिला कामी र सरस्वती वली निर्वाचित भएका छन्। ४० वर्ष मुनिका युवा सदस्यहरुतर्फ दिनेश गौतम, जय बहादुर बस्नेत, अशोक बहादुर सिंह, राम बहादुर सिंह, पुर्ण बहादुर नेपाली, जगत थापा र दुर्गा बहादुर थापा (दुर्गेश) निर्वाचित भएका छन्। एमाले जाजरकोटको सातौं जिल्ला अधिवेशनमा ४ सय ४ प्रतिनिधी छनौट भएका थिए। त्यसमध्ये ३ सय ९७ मत खसेको थियो।"
ओलम्पिक विजेतालाई विश्व एथलेटिक्सको नगद पुरस्कार,"लन्डन : विश्व एथलेटिक्स महासंघले ओलम्पिक खेलकुदका पदक विजेता एथलेटिक्सका खेलाडीलाई नगद पुरस्कार दिने भएको छ। विश्व एथलेटिक्स महासंघले यही वर्ष फ्रान्सको पेरिसमा आयोजना हुने गृष्मकालीन ओलम्पिकका पदक विजेतालाई नगद पुरस्कार प्रदान गर्ने घोषणा गरेको हो। ओलम्पिकका पदक विजेतालाई नगद पुरस्कार प्रदान गर्ने विश्व एथलेटिक्स पहिलो अन्तर्राष्ट्रिय महासंघ बन्नेछ। विश्व एथलेटिक्स महासंघका अनुसार पेरिस ओलम्पिकका पदक विजेताका लागि २४ मिलियन अमेरिकी डलर छुट्याइएको छ। जसबाट एथलेटिक्सतर्फका हरेक स्वर्ण विजेताले जनही ५० हजार अमेरिकी डलर पुरस्कार पाउने छन्। पेरिस ओलम्पिकमा स्वर्ण विजेतालाई मात्रै नगद पुरस्कार प्रदान गरिने र सन् २०२८ मा अमेरिकाको लस एन्जल्समा हुने गृष्मकालीन ओलम्पिकमा रजत र कांस्य पदक विजेतालाई पनि नगद पुरस्कार प्रदान गरिने जनाइएको छ। पेरिस ओलम्पिकमा एथलेटिक्समा ४८ स्वर्ण पदकका लागि प्रतिस्पर्धा हुँदै छ। रिलेतर्फका स्वर्ण विजेताले भने पुरस्कार राशि बाँड्ने छन्। विश्व एथलेटिक्स संघका अध्यक्ष लर्ड कोयले यो निर्णय आफैमा ऐतिहासिक र महत्वपूर्ण भएको बताए। यो एक महत्वपूर्ण र ऐतिहासिक क्षण हो। एथलेटिक्सलाई सशक्त र मजबुत बनाउन यो निर्णय साँच्चै ऐतिहासिक हुनेछ, उनले भने, यसले विश्वका उत्कृष्ट खेलाडी पहिचानमा थप सहयोग पुग्नेछ। यसैगरी सन् २०१२ को लन्डन ओलम्पिकका स्वर्ण विजेता ग्रेग रदरफोर्डले विश्व एथलेटिक्स महासंघको घोषणालाई उत्कृष्ट सुरुवात भनेका छन्। यो बास्तवमै उत्कृष्ट सुरुवात हो। यसका लागि लर्ड कोय र विश्व एथलेटिक्स महासंघलाई विशेष धन्यवाद दिन चाहन्छु, उनले भने।"
संसद् नै बन्धक नहोस्,"संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ। गृहमन्त्री तथा राष्ट्रिय स्वतन्त्र पार्टीका सभापति रवि लामिछाने सहकारी ठगीमा मुछिएको भन्ने विवादले अहिले संसद् नै बन्धक छ। प्रमुख प्रतिपक्ष दल नेपाली कांग्रेसले लामिछानेमाथि छानबिन गर्न संसदीय समिति माग गर्दै आएको छ। तर सत्तापक्ष त्यसमा सहमत देखिएको छैन। अझ कांग्रेस त गृहमन्त्रीको राजीनामा पनि मागिरहेको छ। उनीमाथि सहकारी ठगीमा देखिएको आरोपकै कारण राजीनामा माग्ने हो भने यस्ता आरोपहरू अनेकलाई लाग्दै आएको छ, आरोपकै भरमा राजीनामा साध्य हुन सक्दैन भन्नेहरू पनि छन्। गृहमन्त्री संसद्मा उठेको प्रश्नको जवाफ संसद्मै दिन चाहन्छन्। तर प्रतिपक्षले भने गृहमन्त्रीलाई रोस्टमसम्म पुग्ने नदिने अडानमा छ। त्यसैले बुधबार पनि गृहमन्त्रीले दलहरूसम्बन्धी व्यवस्था गर्न बनेको विधेयकमाथि विचार गरियोस् भन्ने प्रस्ताव पनि राख्ने भनिएकोमा कार्यसूचीबाटै हटाइयो। संसद् वैशाख २ गतेसम्मलाई स्थगितै भयो। मंगलबार पनि संसद् अवरुद्ध रह्यो। केही दिनयता गृहमन्त्री र प्रमुख प्रतिपक्षको आरोप, प्रत्यारोपले संसद् अवरुद्ध छ। नियमित काममा संसद् प्रवेश गर्न पाएको छैन। आउँदो वर्षको पूर्वबजेट छलफल संसद्मा चलाउनुपर्ने बेला भइसकेको छ। थुप्रै विधेयकहरू संसद्मा छलफल गरी पारित गर्नुपर्ने गुरुत्वर दायित्व छँदै छ। संसद्को हिउँदे अधिवेशनले एउटामात्रै कानुन बनायो। सांसद सधैंजसो सत्ताको अंकगणितका गोटीमा सीमित भए। संसद्ले न कानुन निर्माण गर्ने न त्यहाँ जनताका आवाज उठ्ने र सरकारलाई जवाफदेही बनाउने ? यसरी निकम्मा बनाइएको संसद्लाई फेरि अवरुद्धमात्रै गरेर प्रमुख प्रतिपक्षले अप्रजातान्त्रिक शैलीलाई प्रकट गरेको मात्रै छैन, सार्वभौम संसद्को गरिमामाथि चोट पुर्याएको छ। सत्तामा हुँदासम्म कांग्रेसले संसदीय छानबिन समितिको औचित्य देखेको थिएन, त्यो उसको चासो थिएन। आज प्रतिपक्षमा हुनासाथै त्यहीमात्रै मुद्दा बोक्नु र संसदै चल्न नदिनु भनेकोदोहोरो मापदण्ड हो। गृहमन्त्री लामिछाने स्वार्थ बाझिने मन्त्रालयमा बस्नु चाहिँ आफैंमा नैतिक प्रश्न हो। मन्त्री भएकैले उनीमाथि छानबिन गर्न नपर्ने हुँदैन। छानबिन हुनुपर्छ। संसदीय समिति चाहिँ कतिबेला आवश्यक हुन्छ भन्नेबारे दलहरूसँग एउटै मापदण्ड छैन। आफू अनुकूल त्यसको औचित्य उनीहरू देख्छन्। त्यही दोहोरो चरित्रकै कारण आज फेरि संसद् बन्धक भएको छ। संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ।"
कोशीले थप्यो ब्याडमिन्टनमा चार स्वर्णसहित आठ पदक,"चितवन : चितवनको भरतरपुरमा जारी प्रथम संस्करणको अन्तरप्रदेश राष्ट्रिय खेलकुद प्रतियोगितामा कोशी प्रदेशले ब्याडमिन्टनतर्फ आठ पदक जितेको छ। बिहीबार भएको स्पर्धामा कोशीले चार स्वर्ण, एक रजत र तीन कास्य गरी आठ पदक हात पारेको हो। कोशीले टिम इभेन्टमा पुरुष र महिलातर्फ स्वर्ण पदक हात पार्यो। पुरुषतर्फ विशाल तामाङ, मिलिन गुरुङ र विवेक कन्दङ्वाको टिमले स्वर्ण जित्दा महिलातर्फ सीमा राजवंशी, रोजी राई र अन्जना राईको टोलीले स्वर्ण जित्यो। मिक्स डबल्समा विशाल तामाङ र सीमा राजवंशीले र वुमन्स सिंगलमा सीमा राजवंशीले स्वर्ण हात पारे। वुमन्स सिंगलमा रोजी राईले रजत जितिन् भने मेन्स डबलमा विशाल राई र मिलिन गुरुङले कास्य पदक हात पारे। वुमन्स डबल्समा सीमा राजवंशी र रोजी राईले कास्य जित्दा मेन्स सिंगलमा विशाल तामाङले कास्य जितिन्। ब्याडमिन्टनतर्फ कोशीका विशाल तामाङ उत्कृष्ट खेलाडी बने भने दुर्गा सारु मगर उत्कृष्ट प्रशिक्षक बने। यससँगै कोशीले हालसम्म ६४ पदक हात पारेको छ। सोमबारबाट सुरु भएका विविध प्रतिस्पर्धाअन्र्तग तेस्रो दिनसम्म आइपुग्दा १४ स्वर्ण, २० रजत र ३० कास्य गरी ६४ पदक जितेको प्रदेश खेलकुद विकास बोर्डका सदस्यसचिव हंशराज वाग्लेले जानकारी दिए। मंगलबार भएको करातेतर्फ कोशीले एक स्वर्णसहित १३ वटा पदक जित्यो। करातेको ८४ केजीतर्फ ईश्वरधन राईले स्वर्ण पदक जित्दा एकल कातातर्फ विवेक राईले रजत जिते। ५५ किलोतर्फ विद्याकला राई, ६७ केजीमा पर्वत बस्नेत, ५५ केजीमा सूर्यचन्द्र राई, ५० केजीतर्फ महिलामा दिव्या तामाङ र पुरुषतर्फ ५० केजीमा दिपेश राईले रजत जिते। एकल कातामा रोश्ना राई, ६८ किलोतर्फ मेनुका मगर, ४५ केजीमा स्मृति चौधरी, ८४ किलोमा केशव राई र ७५ किलोमा खरीहाङ दुमीले कास्य जित्दा टिम कातामा खरीहाङ राई, अर्जुन श्रेष्ठ र सूर्यचन्द्र राईको समूहले कास्य जित्यो। कोशीले स्वीमिङतर्फ ६ वटा रजत जित्यो भने १३ वटा कास्य जित्यो। एथ्लेटिक्सतर्फ दुईवटा गोल्ड, चार वटा सिल्भर र दुईवटा ब्रोन्ज गरी आठ वटा पदक जित्यो। तेक्वान्दोतर्फ कोशीले पाँच वटा स्वर्ण, दुईवटा रजत र ६ वटा कास्य गरी १३ पदक हात पार्यो। महिला क्रिकेटतर्फ कोशी प्रदेशले दोस्रो हुँदै रजत पदक जित्यो। फुटबलमा महिला र पुरुष दुवैतर्फ फाइनल पुगेको एक पदक पक्का गरेको छ। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद् बागमती प्रदेशले संयुक्त रूपमा आयोजना गरेको प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुने छ। प्रतियोगिताको समापन समारोह गौरीटार रंगशाला हेटौंडामा वैशाख २ गते हुने छ। प्रतियोगितामा करिब २ हजार खेलाडी तथा अफिसियल सहभागी भएका छन्। प्रतियोगितामा एक सय ३६ स्वर्ण, एक सय ३६ रजत र एक सय ८४ कास्यका लागि प्रतिस्पर्धा हुँदै छ। प्रतियोगिताका स्वर्ण विजेताले पाँच हजार, रजतले चार हजार र कांस्य विजेता खेलाडीले तीन हजार रुपैयाँ हात पार्नेछन् । हरेक खेलका उत्कृष्ट खेलाडीलाई १० हजार नगदबाट पुरस्कृत गरिनेछ भने टिम च्याम्पियनलाई चाँदीको रनिङ सिल्ड प्रदान गरिने छ। प्रतियोगिता सञ्चालन गर्न १२ करोड खर्च हुने आयोजकले जनाएको छ ।"
पलेसाको प्रशिक्षणलाई सहयोग,"काठमाडौं : राष्ट्रिय पारालिम्पिक कमिटीले यही वर्ष फ्रान्सको पेरिसमा आयोजना हुने पारालिम्पिकको तयारीका लागि नेपाल तेक्वान्दो संघलाई सहयोग गरेको छ। पेरिस पारालिम्पिकमा छनोट भएकी तेक्वान्दो खेलाडी पलेसा गोवद्र्धनको तयारीका लागि कमिटीले तेक्वान्दो संघलाई दुई लाख १५ हजार रुपैयाँ सहयोग गरेको हो। बुधबार सातदोबाटोस्थित नेपाल तेक्वान्दो संघमा आयोजित कार्यक्रममा राष्ट्रिय पारालिम्पिक कमिटीकी अध्यक्ष राधा घलेले नेपाल तेक्वान्दो संघका उपाध्यक्ष भानबहादुर चन्दलाई सो रकम हस्तान्तरण गरेकी थिइन्। पारालिम्पिक कमिटीकी अध्यक्ष घलेले छनोट चरण पार गरेर पारालिम्पिक खेल्न लागेकी पलेसाको तयारीका लागि सहयोग गरेको बताइन्। उनले खेलाडीको हौसला बढाउन सो सहयोग गरेको बताइन्। यसैगरी नेपाल तेक्वान्दो संघका महासचिव दीपराज गुरुङले पारालिम्पिक कमिटीलाई धन्यवाद दिँदै दुवै निकायबीचको साथ, सहयोग र समन्वयमा अगाडि बढेमा उल्लेख्य उपलब्धि हासिल गर्न सकिने बताए। कार्यक्रममा राष्ट्रिय पारालिम्पिक कमिटीका उपाध्यक्ष टेकबहादुर गुरुङ, कोषाध्यक्ष ओमनाथ सिवाकोटी, सदस्यहरू सरोज श्रेष्ठ, राजेन्द्र कोइराला, रामचन्द्र श्रेष्ठ र रामहरि गुरुङ तथा नेपाल तेक्वान्दो संघका प्रवक्ता साम्राज्यविक्रम पाण्डे, केन्द्रीय सदस्य हेमन्त डाँगी, बब्लु सिवाकोटी र कुमार लामा घिसिङ र पारा तेक्वान्दो प्रशिक्षक कविराज नेगी लामाको उपस्थिति रहेको थियो। चीनको ताइयाङमा आइतबार भएको एसियाली छनोट प्रतियोगिताअन्तर्गत के४४ विधाको महिला ५७ केजीमुनिको तौल समूहमा पलेसाले स्वर्ण पदक जित्दै पेरिस पारालिम्पिकमा स्थान सुरक्षित गरेकी हुन्। एसियाली छनोटमा प्रत्येक स्पर्धामा पहिलो हुने खेलाडी मात्रै पेरिस पारालिम्पिकमा छनोट हुने प्रावधानअनुसार पलेसाले पेरिसको टिकट काटेकी हुन्। पलेसा पारालिम्पिकमा छनोट हुने पहिलो नेपाली पारा खेलाडी पनि बनेकी छन्। यसअघि तेक्वान्दोकै दुई खेलाडीले छनोट चरण पार गरेर ओलम्पिकमा प्रतिस्पर्धा गरेका थिए। संगीना वैद्य सन् २००४ को एथेन्स र दीपक विष्ट सन् २००८ को बेइजिङ ओलम्पिकमा छनोट चरण पार गरेर सहभागी भएका थिए। पलेसा एसियाली पारा खेलकुदमा पदक जित्ने पहिलो र एक्लो नेपाली खेलाडी पनि हुन्। उनले चीनको हाङझावमा भएको चौथो एसियाली पारा खेलकुदमा ऐतिहासिक कांस्य पदक जितेकी थिइन्। टोकियो पारालिम्पिक २०२० मा पनि पलेसाले दुई बाउट जितेर इतिहास रचेकी थिइन्। उनले अमेरिका र सर्बियाका खेलाडीलाई पराजित गरेकी थिइन्। चीनको सांघाईस्थित तोङजी विश्वविद्यालयमा आर्किटेक्चर इन्जिनियरिङ अध्ययनरत पलेसा पारालिम्पिकको तयारीका लागि आइतबार नेपाल आउँदै छिन्। नेपालमा केही समय तयारी गरेपछि उनी प्रशिक्षक कविराज नेगी लामासँगै बेलायतमा विशेष प्रशिक्षण गर्ने जनाइएको छ।"
छुटे मेडिकल कलेजका एमडी अन्सारी र ल्याबप्रमुख साह,वीरगन्ज : सोमबार पक्राउ परेका वीरगन्जको नेशनल मेडिकल कलेज तथा शिक्षण अस्पतालका प्रबन्ध निर्देशक (एमडी) शहनवाज अन्सारी र ल्याब प्रमुख डाक्टर सन्जय साहलाई प्रहरीले हाजिरी जमानीमा रिहा गरेको छ । गत सोमबार मेडिकल कलेजको ल्याबमा वीरगन्ज महानगरको अनुगमन समितिले अनुगमन गर्ने क्रममा म्याद सकिएका केमिकल लगायतका औषधी बरामद भएपछि प्रहरीले मेडिकल कलेजका एमडी अन्सारी र ल्याब प्रमुख डाक्टर साहलाई पक्राउ गरेको थियो । बुधबार राती प्रहरीले दुवै जनालाई हाजिरी जमानीमा रिहा गरेको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले जानकारी दिए।सरकारी वकिलको सहमतिमा दुवैलाई हाजिरी जमानीमा बुधबार राती उनीहरुको आफन्तको जिम्मा लगाएर पठाइएको प्रहरी नायब उपरीक्षक थापाले बताए । सोमबार मेडिकल कलेजबाटै नियन्त्रणमा लिएको प्रहरीले अन्सारी र साहविरुद्ध कालोबजारी तथा केही अन्य सामाजिक अपराधविरुद्ध मुद्दा अन्तर्गत अनुसन्धान प्रक्रिया अगाडि बढाएको थियो । उपभोक्ता हित मञ्चका सचिव सुनिल श्रेष्ठले दिएको उजुरीका आधारमा प्रहरीले कालोबजारी तथा केहीअन्यसामाजिक अपराधविरुद्ध मुद्दा अन्तर्गत अनुसन्धान प्रक्रिया अगाडि बढाएको थियो । मंगलबार पर्सा जिल्ला अदालतबाट दुई दिनको म्याद थप लिएको प्रहरीले बुधबार फेरि अदालतमा पेश गरी पुन पाँच दिनको म्याद थप अनुमति लिएको थियो । गत सोमबार दिउँसो प्रहरीले नियन्त्रणमा लिएका एमडी अन्सारीको स्वास्थ्यमा समस्या देखिएपछि सोमबार राती उनलाई सुरुमा प्रहरीले नारायणी अस्पतालमा लगेको थियो ।तर त्यहाँका चिकित्सकले आइसियु बेड खाली नभएको भन्दै अन्सारीलाई अन्यत्रको अस्पतालमा रेफर गरेपछि अन्सारीलाई सोमबार राति नै वीरगन्जको नेपाल मेडिसिटी बयोधा हस्पिटलमा लगेर प्रहरीले भर्ना गराएको थियो । बयोधा अस्पतालमा उपचारका क्रममा अन्सारीको स्वास्थ्य अवस्थामा सुधार नदेखिएपछि सोमबार नै मध्यरातमा उनलाई वीरगन्जकै वीरगन्ज हेल्थ केयर हस्पिटलमा लगेर भर्ना गरेर प्रहरीले उपचार गराई रहेको थियो । बुधबार राति प्रहरीले हाजिरी जमानीमा रिहा गरेपछि अन्सारीलाई उनका आफन्तले अस्पतालबाट घर लिएर गएको प्रहरी श्रोतले बताएको छ। यसअघि मंगलबार नेपाल चिकित्सक संघले एक विज्ञप्ति जारी गर्दै अन्सारी र साहलाई ससम्मान रिहा नगरिए आन्दोलन गर्ने चेतावनी दिएको थियो भने मंगलबार नै मेडिकल कलेजका स्वास्थ्यकर्मी र कर्मचारीले दुवै जनाको रिहाइको माग गर्दै जिल्ला प्रहरी कार्यालय अगाडि प्रदर्शन पनि गरेका थिए।
ईदले भाइचाराको भावनाका र बृहत् राष्ट्रिय एकताको सोच बढाओस् : राष्ट्रपति पौडेल,"काठमाडौं : राष्ट्रपति रामचन्द्र पौडेलले ईद (ईदउलफित्र) पर्वले भाइचाराको भावनाका र बृहत् राष्ट्रिय एकताको सोच अभिवृद्धि गर्न प्रेरणा मिल्ने आशा गरेका छन्। राष्ट्रपति पौडेलको शुभकामना सन्देश जारी गर्दै यस पर्वले सम्पूर्ण नेपालीहरूबीच आपसी समझदारी, दिगो शान्ति एवं भाइचाराको भावनाका साथै बृहत राष्ट्रिय एकताको सोच अभिवृद्धि गर्न प्रेरणा मिलोस् भन्ने कामना गरेका हुन्। 'सामाजिक एवं सांस्कृतिक विविधताबीचको एकताले नै नेपाली राष्ट्रियतालाई सबल र सुदृढ बनाएको छ । यस पर्वको माध्यमबाट भाइचाराको भावनाका साथै बृहत् राष्ट्रिय एकताको सोच अभिवृद्धि गर्न प्रेरणा मिलोस् भनी कामना गर्दछु', राष्ट्रपति पौडेलको शुभकामना सन्देशमा उल्लेख छ । राष्ट्रपति पौडेलले ईद पर्वले मुस्लिम समुदायको आफ्नो मौलिक संस्कृति र परम्पराको संरक्षण, सम्वर्द्धन र विकास गर्न टेवा पुग्ने विश्वास व्यक्त गरेका छन्। उनले भने, 'यस पर्वले मुस्लिम समुदायको आफ्नो मौलिक संस्कृति र परम्पराको संरक्षण, सम्वर्द्धन र विकास गर्न टेवा पुग्ने विश्वास लिएको छु ।'"
बैंकर र व्यवसायी छुट्ट्याउन अनुचित,"काठमाडौं : एउटै व्यक्ति बैंकर पनि व्यवसायी पनि। बैंक तथा वित्तीय संस्थामाथि बारम्बार उठ्ने प्रश्न हो यो। त्यसैलाई छुट्याउन भनेर सरकारले हालै बैंक तथा वित्तीय संस्थासम्बन्धी ऐन, २०७३ (बाफिया) मा संशोधन विधेयक संसद्मा दर्ता गरेको छ। सरकारले एउटै व्यक्ति बैंकर र व्यवसायी हुन नपाउने प्रस्ताव विधेयकमा गरेको छ। यद्यपि, यसरी छुट्ट्याउन निकै जटिल हुने जानकारहरू बताउँछन्। विधेयकमा कुनै बैंकको चुक्ता पुँजीको एक प्रतिशत बढी ऋण लिएको व्यक्ति सोही बैंकको सञ्चालक बन्न नपाउने, कुनै बैंकमा उल्लेख्य स्वामित्व छ भने उसले कुनै पनि किसिमको कर्जा नपाउने र कुनै बैंकबाट एक प्रतिशत बढी सेयर लिएको भएमा अन्य बैंकबाट कर्जा लिन नपाउने प्रस्ताव विधेयकमा गरिएको छ। बैंकर र व्यवसायी छुट्ट्याउन यस्तो प्रस्ताव गरिएको सरकारको तर्क छ। बैंकको सञ्चालक बन्न पनि योग्यतामा कडाइका प्रावधान प्रस्ताव गरिएका छन्। संस्थापकलाई कर्जामा कडाइ सरकारले करिब ७ वर्षपछि बाफिया विधेयकमा संशोधनको प्रस्ताव गरेको हो। चैत ५ मा दर्ता भएको यो विधेयक अर्थमन्त्री वर्षमान पुनले प्रतिनिधिसभामा पेस गरिसकेका छन्। विधेयक जस्ताको तस्तै पारित भए सञ्चालक बन्न गरिएका कडाइले बैंकिङ क्षेत्रमा तरंग नै ल्याउने जानकारहरू बताउँछन्। विधेयकको दफा ५२ मा बैंकरलाई कर्जामा कडाइ गरेको छ। बैंक वा वित्तीय संस्थाले आफूसँग सम्बद्ध व्यक्ति वा कुनै बैंकमा उल्लेख्य स्वामित्व भएको व्यक्तिलाई कुनै किसिमको कर्जा वा सुविधा प्रदान गर्न पाउने छैन, प्रस्तावमा भनिएको छ। यो प्रस्तावअनुसार संस्थापकले एक रुपैयाँ पनि कर्जा लिन पाउँदैनन्। तर, राष्ट्र बैंकले तोकेका घरायसी कर्जा प्रदान गर्न भने छुट दिइने प्रस्तावमा छ। त्यति मात्र होइन, सम्बद्ध व्यक्तिले आफू सम्बद्ध बैंक वा वित्तीय संस्थाको कानुनी, राजस्व, लेखा वा व्यवस्थापन परामर्शदता, धितो मूल्यांकनकर्ता वा लेखापरीक्षकको हैसियतमा काम गर्न पाउने छैन, दफा ५२ को उपदफा (२) मा प्रस्ताव छ। प्रस्तावित विधेयकको दफा २ र दफा १८ मा सञ्चालकको योग्यता तोकिएको छ। दफा २ मा सम्बद्ध व्यक्ति भनेर १९ किसिमका परिभाषा गरेको छ। यसको दायरा फराकिलो बनाइएको छ। जसमा परिवारको व्याख्यालाई लम्ब्याइएको छ। बैंक वा वित्तीय संस्थाको संस्थापक, सञ्चालक, पदाधिकारी वा निजको परिवार, त्यस्तो संस्थापक, सञ्चालक, पदाधिकारी वा निजको परिवारको एकल वा संयुक्त रूपमा कम्तीमा १० प्रतिशत सेयर स्वामित्व भएको फर्म, कम्पनी वा संस्था भनेर उल्लेख छ। कुनै व्यक्तिले अमुर्त रूपमा कुनै बैंकको सञ्चालक नियुक्त गर्न सक्छ भने पनि सम्बन्धित व्यक्ति हुनसक्छ भनिएको छ। यसलाई कसरी व्याख्या गर्ने ? यस्तो अमूर्त कुरा राख्नु हुँदैन, बैंकविज्ञ अनलराज भट्टराई भन्छन्, व्यक्ति छुट्ट्याउने प्रयास त गरियो। तर, के छुट्याउने नबुझी गरेको देखिन्छ। कानुनी व्याख्यामा धेरै वा र कमाले शब्द छुट्याएकाले एउटा सेयर लिएको संस्थापकले पनि कर्जा नपाउने अवस्था बनाइएको छ। यसले व्यापार, व्यवसाय छुटाउन खोजेको होकी बैंकिङ प्रणालीलाई कुन रूपमा लैजान खोजिएको भन्ने स्पष्ट छैन। दफा २, दफा १८ र दफा ५२ अनुसार एउटा बैंकमा सय रुपैयाँ बराबरको संस्थापक सेयर छ, उसले कुनै पनि कर्जा उपयोग गर्न पाइँदैन भन्ने मनसाय देखिन्छ। बैंक विज्ञ भट्टराई यो व्यवस्थाले के भन्न खोजेको हो भन्ने ? स्पष्ट नभएको बताउँछन। बैंकको एउटा सेयर नलिने भनेको हो कि ? धेरै सेयर होल्डिङ भएकालाई नियन्त्रण गर्न खोजिएको हो ? उनी भन्छन्, कि वा कर्जा प्रवाह नियन्त्रण गर्न खोजेको हो ? राम्रो व्यवस्था गर्न खोजे पनि अली छरपष्ट तरीकाले प्रस्ताव आयो। यी हुन् विधेयकका प्रस्ताव कुनै बैंकको एक प्रतिशत बढी सेयर लिएको भए अरू बैंकबाट ऋण नपाउने एकभन्दा बढी वित्तीय संस्थाको सञ्चालक हुन नपाउने सेयरधनी रहेको बैंक वा वित्तीय संस्थाको स्वतन्त्र सञ्चालकमा कम्तीमा एकजना महिला हुनुपर्ने स्वतन्त्र सञ्चालकको संख्या कम्तीमा १ जना महिलासहित २ जना हुनुपर्ने सञ्चालकको कार्यकाल बढीमा ४ वर्षको हुने दुई कार्यकाल बढी सञ्चालक बन्न नपाउने ७० वर्ष उमेर नाघेको व्यक्ति सञ्चालकका लागि अयोग्य व्यक्ति, परिवार, सम्बद्ध कम्पनी वा संस्थाले १ प्रतिशत बढी व्यावसायिक ऋण लिए सञ्चालक बन्न नपाउने लागू औषध बिक्री वितरण तथा ओसार पसार, सम्पत्ति शुद्धीकरण, राहदानी दुरुपयोगको कसुर लागे पनि सञ्चालक बन्न नपाउने बैंकरले घरायसी कर्जा बाहेक अरू नपाउने सञ्चालक समितिको बैठक महिनामा एकपटक बोलाउनुपर्ने डिजिटल बैंकले बैंकिङ तथा वित्तीय कारोबार गर्न सक्ने वित्तीय संस्थाले डिजिटल मुद्राको कारोबार गर्न सक्ने । आफू सञ्चालक हुन चाहेको संस्थाको चुक्ता पुँजीको १ प्रतिशतभन्दा बढी व्यावसायीक ऋण आफू मात्र नभई सम्बद्ध व्यक्ति, परिवार, सम्बद्ध कम्पनी वा संस्थाले कतैबाट पनि उपभोग गर्न नपाउने दफा ५२ को प्रस्तावित प्रावधानले बैंकर ऋणी बन्न नपाउने स्थिति खडा गरेको छ। सम्बन्धित व्यक्तिमा बैंकको प्रमोटर पनि पर्छ। यसमा १ प्रतिशत भनेर कर्जाको रकममा गर्न खोजेको की सेयरको रकममा भन्नेमा अस्पष्ट छ। यदि बैंकको प्रमोटर सेयरधनीको १ कित्ता सेयर छ भने पनि कर्जा लिन नपाउने स्थिति देखिएको भन्दै पूर्वबैंकर भट्टराई यसले व्यापार, व्यवसाय छुट्याउन खोजेको हो भनेर प्रष्ट नभएको टिप्पणी गर्छन्। राष्ट्रिय वाणिज्य बैंकका निर्देशकसमेत रहेका उनी भन्छन्, सरकारले सरकारी स्वामित्वको बैंकमा निर्देशकमा नियुक्त गरेको खण्डमा कर्जा लिन नपाउने भन्ने त हुँदैन नि ! कानुन बनाउँदा दायराको हिसाबमा जानुपर्यो। तर, कानुनमा सबै चिजलाई एउटै तरीकाले प्रस्तुत गरियो। छुट्टै व्यवस्था गरिनुपथ्र्यो। एक प्रतिशत बढी कर्जा भए सञ्चालक बन्न रोक प्रस्तावित विधेयकको दफा १८ ले कुनै बैंकको चुक्तापँुजीको १ प्रतिशत बढी व्यावसायिक ऋण लिएको भए सञ्चालक बन्न नपाउने प्रस्ताव गरेको छ। इजाजत प्राप्त संस्थाहरूबाट निज वा निजको परिवारले लिएको कुल व्यावसायिक ऋण सम्बन्धित बैंक तथा वित्तीय संस्थाको चुक्ता पुँजीको एक प्रतिशत बढी हुनुहुँदैन, विधेयकको दफा १८ (च १) मा प्रस्ताव गरिएको छ। यसको अर्थ हो, कुनै बैंकबाट राष्ट्र बैंकले तोकेको प्रतिशतभन्दा बढी कर्जा लिएको भए त्यो व्यक्ति बैंकको सञ्चालक बन्न योग्य हुने छैन। कुनै व्यक्ति कुनै बैंकको डाइरेक्टर भयो र उस्को त्यो बैंकमा ३८ अर्ब रुपैयाँ सेयर पुँजी छ भने उसले ३८ करोडभन्दा बढी कर्जा लिन पाउँदैन। विधेयकले बैंकर र व्यवसायी छुट्ट्याउन खोज्नु ठीक भए पनि अहिले अलि व्यावहारिक नभएको औंल्याउँछन्, नेपाल उद्योग परिसंघ (सीएनआई)का बैंक तथा वित्तीय संस्था सल्लाहकारसमेत रहेका भट्टराई। यसअघि २ अर्बको चुक्तापुँजी रहेको बैंकलाई ८ अर्ब रुपैयाँ पुर्याउने त तिनै व्यवसायी हुन नि, उनले भने, अरूले त सम्भव हुन्न। बाफियाको दफा ११ को उपदफा ४ ले विस्तारै प्रमोटरको सेयरलाई घटाउँदै लगिने उल्लेख गरेको छ। तर दफा ९ को उपदफा ४ ले भने प्रमोटरको सेयर ५१ प्रतिशतभन्दा कम हुन पाइने छैन भनेको छ। यता प्रमोटर सेयरबाट बाहिरिन पनि नदिने तर, चाहिएका बेला ४ गुणा पुँजी थपेर पैसा हाल पनि भन्ने, अहिले आएर ती व्यक्ति संस्थापक भएकाले कर्जा पाइँदैन है भन्नु न्यायोचित नभएको बैंक विज्ञ भट्टराईको तर्क छ। यसबारे नीति स्पष्ट भएन। बैंकर र व्यवसायी छुटाउन पनि अली व्यावहारिक पक्ष हेरेर छुटाउनुपर्यो। यसैले कानुन बन्दैमा सुधार हुँदैन। तुरुन्त गर्न सकिँदैन। यसलाई विस्तारै गरेमात्र सम्भव छ। यसर्थ प्रस्तावित विधेयक अक्टोपस जस्तो बनाइएको उनको भनाइ छ। बाह्य लगानीकर्तालाई प्रोत्साहन गर्नुपर्ने तथा अर्थतन्त्र कमजोर भएको बेला आन्तरिक लगानीकर्तालाई दुरुत्साहन गर्नु उपयुक्त नभएको सरोकारवालाहरू बताउँछन्। सरकारले वैशाखमा लगानी सम्मेलन गर्दै छ। यद्यपि डिजिटल बैंक, डिजिटल मुद्रा जस्ता कतीपय व्यवस्था राम्रो भएको जानकारहरू बताउँछन्। स्वार्थ बाझियो राष्ट्र बैंक राष्ट्र बैंकका कानुन महाशाखा निर्देशक दीपक लामिछाने सरोकारवालाहरुसँग छलफल गरेरै विधेयक प्रस्ताव गरिएको दाबी गर्छन्। सञ्चालकमा रहेका व्यवसायीहरूलाई बैंक र व्यवसाय दुवै हेर्न भार भइरहेको छ, उनले भने, कर्जा लिने पनि एउटै समूह र कर्जा प्रवाह गर्ने संस्थाको नियन्त्रण पनि त्यही समूहको भएपछि स्वार्थ बाँझिने देखिन्छ। दुई क्षेत्रमा रहँदा स्वार्थ नबाँझियोस भनेर बैंकर र व्यवसाय छुट्ट्याउन प्रस्ताव गरिएको हो। ठूला बैंकका लगानीकर्ता नै ठूला ऋणी हुन थालेपछि सुशासनमा नकारात्मक प्रभाव परेको राष्ट्र बैंकको बुझाइ छ। बैंकर र व्यवसायी छुट्ट्याएर विज्ञ स्वतन्त्र सञ्चालकले बैंक चलाउने अभ्यास लागू गर्न केन्द्रीय बैंक लागेको छ। अन्य मुलुकमा पनि यस्तो चलन विकसित हुँदै गएकाले नेपालमा लागू गर्न खोज्नु अन्यथा नहुने बताउँछन, पूर्वबैंकर भुवन दाहाल। नेपाल बैंकर्स संघका पूर्वअध्यक्ष दाहाल भन्छन्, संस्थागत सुशासन बलियो बनाएर बैंकर र व्यवसायी छुट्ट्याउन संसद्मा विधेयक गएको छ। यसले बैंकिङ प्रणालीलाई सुधार्ने मनसाय राखेको देखिन्छ। तर, सरोकारवालाहरूसँग पर्याप्त छलफल नगरेकाले समस्या देखिएको दाहालको बुझाइ छ। सरोकारवालासँग समन्वय नगरी विधेयक प्रस्ताव गरेको उनको दाबी छ। फाइनान्सियल लिटरेसी नेपालका अध्यक्ष समेत रहेका दाहाल भन्छन्, १ प्रतिशतभन्दा बढी सेयर भएकालाई सेयर बेच्न समय दिनुपर्ला। अधिकांशले कर्जा लिएका छन्, बोर्डको निर्देशकमा बसेका छन्। यो स्थितिमा किन परिवर्तन गर्नुपरेको हो, केकेमा हानिकारक भएको छ भन्नेबारे सम्बाद पनि हुन जरुरी छ। साथै उनीहरूलाई नयाँ प्रबन्ध गर्न पर्याप्त समय पनि दिन आवश्यक छ। निजी क्षेत्रलाई चिढ्याएर, निराश बनाएरभन्दा पनि उत्साहित र अनुशासित बनाउने गरी काम गर्न उनले सुझाव दिए। ठूला लगानीकर्ता नै ठूला ऋणी बैंकका ठूला लगानीकर्ता नै बैंकिङ क्षेत्रका ठूला ऋणी भएको राष्ट्र बैंकको भनाइ छ। लगानीकर्ताले अर्को बैंकबाट तुलनात्मक रूपमा सस्तो र सहज तरिकाले ऋण पाउँदा यसको भार अन्यले बोक्नु परेकोबारे केन्द्रीय बैंंकको ध्यानाकर्षण हँुदै आएको थियो। यसैले पनि बैंकर तथा व्यवसायीको छुट्ट्याउँदा स्रोतको प्रभावकारी न्यायपूर्ण उपयोग, स्वार्थको द्वन्द्व न्यूनीकरण, निक्षेपकर्ताको हित, वित्तीय स्थायित्व कायम गर्न खोजिएको देखिन्छ। तर, यो व्यवस्था सही नियतले ल्याए पनि अहिलेको अर्थतन्त्रको चिन्ताजनक स्थितिमा उपयुक्त नभएको बताउछन् पूर्वगभर्नर चिरञ्जीवी नेपाल। मुलुकमा व्यापार, व्यवसायको वातावरण नै नभएको बेलामा भएका व्यवसायलाई पनि अहिले धरापमा पार्न नहुने उनको भनाइ छ। यतिबेला विदेशी लगानी पनि आउन सकेको छैन, पूर्वगभर्नर नेपाल भन्छन्, देशभित्रकै व्यवसायीले गरेको लगानीमा पनि यसमा गर, यसमा नगर भनेर कसरी लगानी सुरक्षित हुन्छ ? यसले राम्रो सन्देश दिँदैन। यस्तो गर्ने ठीक समय अहिले होइन। पूर्वगभर्नर नेपालकै पालामा पनि यस्तोप्रयास भएको थियो। तर, त्यस बेला सफल भएन। मेरोपालामा पनि छुट्ट्याउन पहल भएको थियो तर भएन, नेपाल भन्छन, अब म स्पष्ट छु। यो कसैलाई लक्षित गरेर रिसिइबी साँध्ने गरी काम गर्नुहुँदैन। त्यसमाथि अहिले नेपालको अर्थतन्त्रले बैंकर र व्यवसायी छुट्याउने स्थिति बनेको छैन। सञ्चालकको उमेर हदको व्यवस्था उनको कार्यकालमा अघि बढाए पनि अदालतले यसलाई कार्यान्वयन नगर्न आदेश दिएको थियो। तर, प्रस्तावित विधेयकमा व्यवस्था गरेको विषय भने सान्दर्भिक भएको उनले बताए। बैंकमा लगानी गरेर उमेरभर सञ्चालक भएपछि आम सर्वसाधारणको पैसा सबै आफ्नै हो भनेर चलाउन उपयुक्त नरहेको उनको भनाइ छ। संस्था बैंक तथा वित्तीय संस्था परिसंघ (सिविफिन)का वरिष्ठ उपाध्यक्ष राजेश उपाध्याय प्रस्तावित बाफिया विधेयक सकारात्मक रूपमा आएको बताउँछन्। बैंकर र व्यवसायी छुट्ट्याउने भन्ने व्यवस्था अन्य मुलुकमा पनि भएकाले यसमा समर्थन छ, उनी भन्छन्, तर यसको कार्यान्वयनको पक्ष कत्तिको व्यावहारिक हुन्छ भनेर हेर्न जरुरी छ। बाफियाले कति समयभित्र बैंकर र व्यवसायी छुट्याउने भनेर स्पष्ट भने गरेको छैन। हाल कुल कर्जाको ७० प्रतिशत सञ्चालकले लिएको अनुमान बैंकिङ प्रणालीमा हाल ४ देखि ५ सय जना मुख्य सेयर होल्डर छन्। उनीहरूसँग सबै बैंकको गरी ७०८० प्रतिशत जति सेयर छ। तिनै ४५ सय जनाले नै बैंकबाट ७० प्रतिशत हाराहारीमा कर्जा लिएका छन्। बैंकहरूले सार्वजनिक गर्ने वार्षिक वित्तीय प्रतिवेदनअनुसार ०५ प्रतिशतमाथिको सेयर होल्डरहरूको सूची र क्रेडिट रेटिङको सूची हेर्दा तीनै करिब ७० प्रतिशत सेयरहोल्डरले कर्जा लिएको देखिन्छ। संस्थापक हुँदैमा कर्जा पाइँदैन भन्ने नियम अन्तर्राष्ट्रिय स्तरमै नभएको बैंकरहरू बताउँछन्। छिमेकी मुलुक भारतमा सञ्चालकहरूलाई कार्यकारी र नन कार्यकारी निर्देशक बनाइएको छ। यी दुवैको भूमिका फरक छ तर संस्थापक हुँदैमा कर्जा नपाउने भन्ने छैन। यसैले यो अन्तर्राष्ट्रिय मूल्य र मान्यताअनुसार नभएको बैंक विज्ञ भट्टराईले औंल्याए। सञ्चालक बन्न कडाइ विधेयकमा बैंकको सञ्चालक बन्न कडा व्यवस्था प्रस्ताव गरिएका छन्। मान्यताप्राप्त विश्वविद्यालयबाट कम्तीमा स्नातकोत्तर उपाधि हासिल गरेको हुनुपर्ने, कम्तीमा पाँच वर्षको काम गरेको अनुभव हुनुपर्ने प्रस्ताव छ। यस्तै, घ वर्गको वित्तीय संस्थाको हकमा स्नातकोउपाधि हासिल गरेको र कम्तीमा तीन वर्ष काम गरेको व्यक्ति सञ्चालक हुन पाउने प्रस्ताव गरिएको छ। उपयुक्त बेला होइन चिरञ्जीवी नेपाल, पूर्वगभर्नर, एवं राष्ट्रपतिका आर्थिक सल्लाहकार बैंकर र व्यवसायी छुट्ट्याउने कुरा सही नियतले ल्याए पनि अहिलेको अवस्थामा ठीक छैन। मुलुकको अर्थतन्त्रको अवस्था चिन्ताजनक छ। व्यापार, व्यवसायको वातावरण नै नभएको बेला भएका व्यवसायलाई पनि अहिले धरापमा पार्नु हुँदैन। यतिबेला विदेशी लगानी पनि आउन सकेको छैन। देशभित्रकै व्यवसायीले गरेको लगानीमा पनि यसमा गर, यसमा नगर भनेर कसरी लगानी सुरक्षित हुन्छ ? यसले राम्रो सन्देश दिँदैन। अहिले यस्तो गर्ने ठीक समय भएको छैन। कार्यान्वयन कसरी होला ? राजेश उपाध्याय, वरिष्ठ उपाध्यक्ष, बैंक तथा वित्तीय संस्था परिसंघ (सिविफिन) बैंकर र व्यवसायी छुट्ट्याउने व्यवस्था अन्य मुलुकमा पनि छन। यो प्रस्तावमा समर्थन छ। तर, यसको कार्यान्वयनको पक्ष कत्तिको व्यावहारिक हुन्छ ? भनेर हेर्न जरुरी छ। बाफियाले कति समयभित्र बैंकर र व्यवसायी छुट्ट्याउने भनेर स्पष्ट गरेको छैन। त्यसो भए निकास केहो त ? हिजोका दिनमा राज्यले नै लाइसेन्स दिएर बैंकर र उद्योगी (व्यवसायी) एउटै भएका हुन्। यो प्रस्ताव ल्याउनुअघि सरोकारवालाहरूसँग पनि छलफल गर्नुपथ्र्यो, योचाहिँ भएन। स्वार्थ बाझिएकाले छुट्ट्याउन खोजिएको हो दीपक लामिछाने, निर्देशक, राष्ट्र बैंक बैंकको सञ्चालकमा रहेका व्यवसायीहरूलाई बैंक हेर्नु कि व्यवसाय ? दुवै हेर्न भार भइरहेको छ। कर्जा लिने पनि एउटै समूह, कर्जा प्रवाह गर्ने संस्थाको नियन्त्रण पनि उही समूह हुँदा स्वार्थ बाँझियो। स्वार्थ नबाँझियोस भनेर बैंकर र व्यवसायी छुट्ट्याउन प्रस्ताव गरिएको हो। के छुट्ट्याउन खोजियो, स्पष्टै भएन अनलराज भट्टराई, बैंक विज्ञ व्यापार, व्यवसाय छुट्ट्याउन खोजेको होकी, बैंकिङ प्रणालीलाई ? कुन रूपमा लैजान खोजिएको हो भन्ने स्पष्ट छैन। बैंकर र व्यवसायी छुट्ट्याउँदा व्यावहारिक पक्ष हेर्नुपर्छ। यसैले कानुन बन्दैमा सुधार हुँदैन। तुरुन्त गर्न सकिँदैन। यसलाई विस्तारै गरेमात्र सम्भव छ। प्रस्तावित विधेयक सर्लक्क परेको माछा जस्तो नभई अक्टोपस जस्तो बनाइयो। सरोकारसँग संवाद नै भएन भुवन दाहाल, पूर्वबैंकर, नेपाल बैंकर्स संघका पूर्वअध्यक्ष बैंकिङ प्रणालीलाई सुधार्ने मनसायबाट ल्याउन खोजेको देखिन्छ। तर, सरोकारवालासँग संवाद गरेको देखिएन। यो स्थितिमा बैंकर र व्यवसायी भनेर किन परिवर्तन गर्नुपरेको हो ? केकेमा हानिकारक भएको छ भन्नेबारे संवाद पनि हुन जरुरी छ। साथै उनीहरूलाई नयाँ प्रबन्ध गर्न पर्याप्त समय पनि दिन आवश्यक छ। १ प्रतिशतभन्दा बढी सेयर भएकालाई सेयर बेच्न समय दिनुपर्ला।"
केएमसीले पुतलीबजार नगरपालिकाका ४० जनाको निशुल्क शल्यक्रिया गरिदिने,"स्याङ्जा : सिनामंगलमा रहेको काठमाडौं मेडिकल कलेजले पुतलीबजार नगरपालिकाका ४० जनाको निशुल्क शल्यक्रिया गरिदिने भएको छ। पुतलीबजार नगरपालिकाको आयोजना तथा काठमाडौं मेडिकल कलेजको प्राविधिक सहयोगमा बुधवार यहाँ आयोजित निशुल्क स्वास्थ्य शिविरमा आएका मध्ये शल्यक्रिया गर्नुपर्ने देखिएका निशुल्क शल्यक्रिया गरिदिने मेडिकल सञ्चालक डा सुनिल शर्माले जानकारी दिए। उनका अनुसार, बैशाख १० गते सोमबार शल्यक्रिया गर्नुपर्ने सबै बिरामीलाई बोलाएका छौं। उपचारका लागि हामी आतुर छौं। जुनसुकै रोगका निदानका लागि शल्यक्रिया निशुल्क गरिदिनेछौं। कलेजले बिगत २५ वर्षदेखि मुलुकभरका जिल्ला जिल्लामा पुगेर निशुल्क उपचार सेवा गर्दे आएको जनाए। मेडिकल कलेज रिचर्स सेन्टरका रुपमा विकसित गरिएको उनको भनाइ छ। पुतलीबजार नगरप्रमुख तुलसीराम रेग्मीले नगरबासीको स्वास्थ्यप्रति ध्यान दिंदै विभिन्न १० प्रकारका रोगका निशुल्क उपचार गर्नेगरी शिविर सञ्चालन गरेको बताए। यसअघि पनि, आँखा शिबिर र मुटु शिविर सञ्चालन गरेर धेरैले निशुल्क उपचार सहित शल्यक्रियाका सेवा लाभ लिएको जानकारी गराए। उपप्रमुख देवी अर्याल, प्रमुख जिल्ला अधिकारी सुनिता नेपाल, कलेज सञ्चालक समिति सदस्य सुभास पोखरेल, महाप्रवन्धक नारायण दाहाल, प्रधानाध्यापक मुक्तिप्रसाद रेग्मी, नगर स्वास्थ्य शाखा प्रमुख अनिषा सुवेदी लगायतले एकै ठाउमा बसेर धेरै किसिमका रोगका उपचार र पहिचान गर्ने अवसर पाएकोमा शिविरबाट जोड दिए। शिविरमा १ हजार ६५० जनाले स्वास्थ्य परीक्षण गराएका छन्। ती मध्ये ४० जनाको शल्यक्रिया गर्नु परेको देखिएको हो। हाडजोर्नी, स्त्री रोग, जनरल मेडिसिन, दन्त रोग, आखा उपचार, मुटुरोग, इसीजी, इको भिडियो एक्सरे, प्रयोगशाला सेवा लगायत औषधी निशुल्क उपलब्ध गराइएको थियो। विशेषज्ञ डा सहित झण्डै ३५ जना चिकित्सक तथा प्राविधिक सहभागी थिए।"
पुरुष फुटबलमा स्वर्णनजिक कोशी,"चितवन : चितवनको भरतपुरमा जारी प्रथम संस्करणको अन्तर प्रदेश राष्ट्रिय खेलकुदअन्तर्गत फुटबलतर्फ कोशी प्रदेश फाइनलमा प्रवेश गरेको छ। बुधबार मकवानपुरको हेटौंडा उपमहानगरपालिका६ स्थित गौरीटार बहुउद्देश्यीय रंगशालामा भएको पहिलो सेमिफाइनल खेलमा सुदूरपश्चिमलाई २० गोलले हराउँदै कोशी स्वर्णनजिक पुगेको हो। कोशीको जितमा निखिल तामाङ र अभिषेक बिकले एकएक गोल गरे। तामाङले खेलको चौथो मिनेटमा गोल गर्दै कोशीलाई सुरुवाती अग्रता दिलाएका थिए। खेलको १७औं मिनेटमा अभिषेकले गोल गरेपछि दोब्बर अग्रता बनाएको कोशीले खेलको बाँकी अवधिमा गोल गर्न सकेन। खेलको म्यान अफ द म्याच भने कमल खनाल बने। अब, कोशीले स्वर्णका लागि कर्णाली र बागमतीबीचको विजेता टोलीसँग स्वर्णका लागि खेल्ने छ। दोस्रो सेमिफाइनल खेल बिहीबार ३ बजे हुने छ। फाइनल खेल भने वैशाख १ गते दिउँसो २ बजे हुनेछ। प्रतियोगिताअन्तर्गत अरू खेल चितवनका विभिन्न स्थानमा भए पनि पुरुष फुटबल भने हेटौंडामा भइरहेको छ। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद् बागमती प्रदेशले संयुक्त रूपमा आयोजना गरेको प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुने छ। प्रतियोगिताको समापन समारोह गौरीटार रंगशाला हेटौंडामा वैशाख २ गते हुने छ। प्रतियोगितामा करिब २ हजार खेलाडी तथा अफिसियल सहभागी भएका छन्। प्रतियोगितामा एक सय ३६ स्वर्ण, एक सय ३६ रजत र एक सय ८४ कास्यका लागि प्रतिस्पर्धा हुँदै छ। प्रतियोगिताका स्वर्ण विजेताले पाँच हजार, रजतले चार हजार र कांस्य विजेता खेलाडीले तीन हजार रुपैयाँ हात पार्नेछन्। हरेक खेलका उत्कृष्ट खेलाडीलाई १० हजार नगदबाट पुरस्कृत गरिने भने टिम च्याम्पियनलाई चाँदीको रनिङ सिल्ड प्रदान गरिने छ। राष्ट्रिय प्रतियोगितामा दिइने पुरस्कार रकम एकदमै कम भएको गुनासो पनि छ। पुरस्कार रकमले खेलाडीको मनोबल बढाउन नसक्ने प्रशिक्षकहरू बताउँछन्। प्रतियोगिता सञ्चालन गर्न १२ करोड खर्च हुने आयोजकले जनाएको छ।"
"सबै जिल्लामा पाठ्यपुस्तक पुग्यो, वैशाख २ गतेदेखि भर्ना अभियान","काठमाडौं : नयाँ शैक्षिकसत्र सुरु हुनु तीन दिन अगावै जनक शिक्षा सामग्री केन्द्रले ७७ वटै जिल्लामा पाठ्यपुस्तक पुर्याएको छ। केन्द्रका प्रबन्ध सञ्चालक अनिलकुमार झाले देशका विभिन्न भागमा रहेका नौ वटा बिक्री केन्द्रमा शैक्षिकसत्र२०८१ का लागि सबै विषयका पुस्तक छापेर पुर्याइएको बताए। केन्द्रले प्रकाशन गरेको कार्यतालिकाअनुसार विराटनगर, जनकपुर, सानोठिमीस्थित केन्द्रीय कार्यालय, भरतपुर, पोखरा, बुटवल, नेपालगञ्ज, सुर्खेत र धनगढीबाट यही चैत १३ देखि २८ गतेसम्म पाठ्यपुस्तक बिक्री भएका छन्। केन्द्रले चालु शैक्षिकसत्रमा पनि समयमा नै किताब पुर्याएको थियो। प्रबन्ध सञ्चालक झाका अनुसार आउँदो शैक्षिकसत्रका लागि जिम्मेवारी दिइएको कक्षा ५ देखि १२ सम्मका एक करोड ७५ लाख थान किताब छापेर फागुनदेखि नै बिक्री सुरु गरेको थियो। केन्द्रले २४ सैँ घण्टा पुस्तक छापेको थियो। 'हामीले भरमग्दुर प्रयास गरेर समयमा जिल्ला जिल्लामा पाठ्यपुस्तक पुर्याउने जिम्मेवारी पूरा गरेका छौँ। अब बिक्रेतामार्फत विद्यार्थीका हातहातमा पुस्तक पुग्नेछन्', उत्साहित हुँदै प्रबन्ध सञ्चालक झाले भने, 'राज्यको भर्ना अभियान आरम्भ हुँदा विद्यार्थीको हातमा पाठ्यपुस्तक पुगेनन् भन्ने गुनासो सम्भवतः अब सुन्नुपर्दैन। कुनै कारणवश कहीँ नपुगेको जानकारीमा आए तत्काल सम्बन्धित प्रदेश कार्यालयबाट आवश्यक व्यवस्था गरिनेछ।' कक्षा १ देखि ४ सम्मका पाठ्यपुस्तक छपाइ र वितरणको जिम्मेवारी निजी क्षेत्रले पाएको छ भने यस वर्षदेखि पाठ्यक्रम विकास केन्द्रले पूर्वप्राथमिक तहमा एकीकृत पाठ्यक्रममा आधारित भएर सूचीकृत (अनुमतिप्राप्त) प्रकाशनका पाठ्य सामग्री प्रयोग गर्न निर्देशन दिएको छ। केन्द्रले आगामी शैक्षिकसत्रका लागि कक्षा ३ देखि १२ सम्मका पाठ्यपुस्तकको मूल्यसूची र हरेक प्रदेशका लागि सूचीकृत बिक्रेताको मूल्यसूची पनि सार्वजनिक गरेको छ। शैक्षिकसत्रअगावै बजारमा पुस्तक उपलब्ध गराउन गत वर्षदेखि नै प्रधानमन्त्री पुष्पकमल दाहाल प्रचण्ड ले सम्बन्धित निकायलाई अभिप्रेरित गराउँदै आएका छन् भने यस वर्ष शिक्षामन्त्री सुमना श्रेष्ठले यही चैत १ गते केन्द्रको भक्तपुरस्थित कार्यालय र प्रेस निरीक्षण गरी समयमा पुस्तक उपलब्ध गराउन निर्देशन दिएका थिए। भर्ना अभियान सुरु हुँदै नयाँ शैक्षिकसत्रका लागि आगामी वैशाख २ गतेदेखि देशभर विद्यार्थी भर्ना अभियान सुरु हुँदैछ। शिक्षा, विज्ञान तथा प्रविधि मन्त्रालय, शिक्षा तथा मानव स्रोत विकास केन्द्रले विद्यार्थी भर्ना अभियान सहजीकरण कार्ययोजना तयार गरी कार्यान्वयनका लागि स्थानीय तह र अन्य सम्बन्धित पक्षलाई आग्रह गरेको छ। अभियानको पहिलो दिन वैशाख २ गते सबै स्थानीय तहका शिक्षा प्रमुख, एकाइ प्रमुख, नगरपालिका महासङ्घ, गाउँपालिका महासङ्घ, मन्त्रालय र केन्द्रीय निकायको सहभागितामा शिक्षामन्त्री श्रेष्ठको उपस्थितिमा भर्चुअल माध्यमबाट अन्तक्र्रिया गर्ने कार्यक्रम छ। वैशाख २ देखि २१ गतेसम्म एफएम रेडियोबाट अभियानको सन्देश प्रसारण गरिने शिक्षा तथा मानव स्रोत विकास केन्द्रका निर्देशक गोविन्दराज पोख्रेलले जनाए। सामुदायिक विद्यालयकेन्द्रित हुने यस अभियानअन्तर्गत वैशाख २ गते स्थानीय तहको निर्देशनअनुरुप विद्यालय व्यवस्थापन समिति र शिक्षक अभिभावक सङ्घले विद्यालयमा भर्ना भएका विद्यार्थीलाई पाठ्यपुस्तक वितरण गर्दै भर्ना अभियान थालिनेछ। वैशाख ५ गते अभियानको ब्यानरसहित घरदैलो कार्यक्रम, वैशाख ७ गते अभिभावकविहीन बालबालिकाको अभिभावकत्व लिन समाजका उदारमना सदस्यसँग आह्वान गर्नेलगायत कार्यक्रम निर्धारण भएको छ। अभियानकै क्रममा वैशाख १० गते उक्त दिनसम्म भर्ना भएका विद्यार्थीलाई पोसाक र छात्रवृत्ति प्रदान गरिनेछ। वैशाख १५ देखि २० गतेसम्म शिक्षा विकास तथा समन्वय एकाइबाट प्राप्त विवरणका आधारमा विद्यार्थी विवरण तयार गरी मन्त्रालय पठाइने केन्द्रले जनाएको छ। निजी क्षेत्रका अधिकांश विद्यालयले भने वैशाखको पहिलो सातादेखि कक्षा सञ्चालन हुने गरी भर्ना प्रक्रिया सुरु गरिसकेका छन्। सबै बालबालिकाको विद्यालयमा सहभागिता, गुणस्तरीय शिक्षा प्राप्तिको सुनिश्चितता आदर्श वाक्य रहेको भर्ना अभियानले विद्यालय जाने उमेर समूहका सबै बालबालिकालाई भर्ना गराइ शिक्षासम्बन्धी नेपालको संविधानको मौलिक हक ९धारा ३१० कार्यान्वयनलाई सुनिश्चित गर्ने लक्ष्य लिएको छ। शिक्षा तथा मानव स्रोत विकास केन्द्रको फ्ल्यास रिपोर्ट, २०७९ अनुसार पूर्वप्राथमिक तहको कूल भर्नादर ९४ दशमलव ९ प्रतिशत छ। विगतको तुलनामा विद्यालय भर्नादर बढे पनि बीचमै पढाइ छाड्ने प्रवृत्ति भने अन्त्य भएको छैन। रासस"
आज इस्लाम धर्मावलम्बीहरु ईदउलफित्र मनाउँदै,"विराटनगर : इस्लाम धर्मावलम्बीको महान पर्व ईदउलफित्र आज मनाइँदै छ । ईदउलफित्र मनाउनका लागि आज मुस्मिलम समुदाय ईदगाह वा मस्जिद मा भेला भएर सामूहिकरुपमा नमाज पढ्ने गर्दछन् । मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना व्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । हाल उर्दू क्यालेण्डरअनुसार हिजरी सम्बत् १४४७ हो। रमजान महिना नवौं महिना हो । रमजान महिनामा नै मुस्लमानको सबैभन्दा ठूलो ग्रन्थ कुरान अवतरण भएको हो । दान दिनु गरिब र दीन दुःखीलाई सेवा गर्नु यो महिनाको ठूलो विशेषता मानिन्छ । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाउने गरेका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिंदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । एक महिनासम्म चल्ने रमजानमा मुस्लिम धर्मालम्वीहरुले सूर्य उदाउनुभन्दा लगभग दुई घण्टाअगाडि केही खानेकुरा (सेहरी) खाई सुरु हुने रोजा सूर्यास्तपछि सकिन्छ । रोजाको समयमा दिनभर मुसलमानहरु निराहार बस्नुपर्छ । रोजा लिनेहरुले आफ्ना पाँचै ईन्द्रीयहरुमा नियन्त्रण राखी दिनभरि निराहार बस्नुपर्ने मान्यता रहेको छ। रोजामा विहानको ४:२३ बजेदेखि बेलुका ६:०६सम्म निराहार बसिन्छ। त्यस पछि मात्र रोजा सकिन्छ । रोजा अवधिमा खानपिन, जेमा (यौन सम्पर्क) गर्न वञ्चित गरिएको हुन्छ । जानीजानी निषेध गरेको काम गर्यो वा खानेकुरा खायो भने जरिवानास्वरुप (कफ्फारह )६० जना गरिब असहायलाई भोजन गराउनुपर्ने व्यवस्था रहेको बताइएको छ। तीस दिनको रमजान महिनालाई तीन भागमा बाँडिएको हुन्छ । पहिलो १० दिनको अवधिलाई रहमत (अल्लाहबाट बक्सिस), दोस्रो १० दिनको अवधिलाई मगफेरत (पापबाट छुट्कारा पाउने) र अन्तिम १० दिनको अवधिलाई जहन्नम बाट आजादी ( मृत्युपश्चात स्वर्ग पाउने) भनिन्छ । मुसलमानहरु यही विश्वासका साथ अल्लाहको आदेश पालना गर्दै रोजा बस्ने गरेको अञ्जुमन ईस्लामिया, जामे मस्जिद बुधहाट चोकका खातिव र इमाम अब्दुल मनान कादरीले बताए । एक महिना मुस्लिम समुदायको लागि लगन, विश्वास र भरोसा (कसरथ)को महिना भएको र अल्लाहमा समर्पण गर्न, मुस्लिमको मगफिरत (धर्म गर्ने महिना) र जहन्नम (नर्क)बाट बच्ने महिनाको रुपमा मनाउने गरेको विराटनगरमा मुस्लिम अगुवा जफर अहमद जमालीले बताए । रोजामा प्रत्येक मुसलमानले जनही एक किलो ७ सय ५० ग्राम गहुंको मूल्य बराबर फितरा (कर) निकाल्नुपर्छ । साढे सात तोला सुन र ५२ तोला चाँदीको मूल्यभन्दा बढी आर्थिक हैसियत भएका मुसलमानहरुले आफ्नो आम्दानीबाट अढाई प्रतिशत जकात (कर) दान गर्नुपर्छ । यस्तो फितरा र जकात गरिब, असहाय र दीनदुःखीलाई बाँड्नुपर्छ । फितरा र जकात ईदउलफित्र अर्थात् ईदको नमाज पढ्नुभन्दा अगावै निकालिसक्नु पर्छ । फितरा र जकात तिर्नुको अर्थ गरिव मुसलमानले पनि धनीले जस्तै रमजान मनाउनको लागि आर्थिक सहयोग पुगोस् भनेर करको व्यवस्था गरिएको बताइएको छ ।"
ईदको शुभकामना दिंदै प्रधानमन्त्रीले भने : आपसी सद्भावको पर्वले नेपालीमा बन्धुत्वको भावना बढाउँछ,"काठमाडौं : प्रधानमन्त्री पुष्पकमल दाहाल प्रचण्डले इस्लाम धर्मावलम्बीको महान् पर्व ईद (ईदउलफित्र) को शुभकामना दिंदै यसले नेपालीहरुमा बन्धुत्वको भावना बढाउन सघाउने बताए। उनले ईदले नेपालीबीच आपसी एकता, सहिष्णुता र सद्भाव कायम गरी न्यायपूर्ण तथा समृद्ध समाज निर्माण गर्न मद्दत पुग्ने विश्वास पनि व्यक्त गरे। प्रधानमन्त्री दाहालले भने, 'इस्लाम धर्मावलम्बीको महान् पर्व ईद (ईदउलफित्र) को अवसरमा स्वदेश तथा विदेशमा रहनुभएका सम्पूर्ण नेपाली इस्लाम धर्मावलम्बी दिदीबहिनी तथा दाजुभाइमा सुख, शान्ति र समृद्धिको शुभकामना व्यक्त गर्दछु । आपसी सद्भावको चाडको रुपमा मनाइने ईदले सबै नेपालीबीच बन्धुत्वको भावना बढाउन, सामाजिक सद्भाव अभिवृद्धि गर्न योगदान पुग्ने तथा राष्ट्रिय एकता, समुन्नत एवं समृद्ध नेपाल निर्माण गर्ने राष्ट्रिय अभियानका साथ प्रेरणा मिल्ने विश्वास लिएको छु।' बहुजातीय, बहुभाषिक, बहुसांस्कृतिक विशेषतायुक्त नेपाल र नेपाली समाजका निम्ति ईदलगायतका पर्व कुनै समुदाय विशेषका मात्र नभएर राष्ट्रिय पर्वका रुपमा स्थापित भएको उनले बताए। प्रधानमन्त्री दाहालले भने, 'हरेक चाडपर्वको आफ्नो ऐतिहासिक र विशिष्ट महत्व हुने गर्दछ, मानव जातिले जीवन वृत्तिका क्रममा प्राप्त गरेका अनुभव, शिक्षा र ज्ञानको समुच्चय प्रक्रियाबाट नै चाडपर्व विकसित र स्थापित हुँदै आएका छन् ।' नेपालको धार्मिक विविधतालाई समृद्ध तुल्याउन तथा सहिष्णुता एवं सहकार्यको संस्कृतिलाई सवलीकृत तुल्याउन ईद पर्वको महत्वपूर्ण भूमिका रहँदै आएको उनको भनाइ छ। ईदमा आफ्नो आम्दानीको केही अंश दान गर्नुपर्ने धार्मिक मान्यताले नेपाली समाजलाई सहयोगी तथा मानवीय बन्न उत्प्रेरित गरेको प्रधानमन्त्री दाहालको भनाइ छ।"
संसद् नै बन्धक नहोस्,"संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ। गृहमन्त्री तथा राष्ट्रिय स्वतन्त्र पार्टीका सभापति रवि लामिछाने सहकारी ठगीमा मुछिएको भन्ने विवादले अहिले संसद् नै बन्धक छ। प्रमुख प्रतिपक्ष दल नेपाली कांग्रेसले लामिछानेमाथि छानबिन गर्न संसदीय समिति माग गर्दै आएको छ। तर सत्तापक्ष त्यसमा सहमत देखिएको छैन। अझ कांग्रेस त गृहमन्त्रीको राजीनामा पनि मागिरहेको छ। उनीमाथि सहकारी ठगीमा देखिएको आरोपकै कारण राजीनामा माग्ने हो भने यस्ता आरोपहरू केही दिनयता गृहमन्त्री र प्रमुख प्रतिपक्षको आरोप, प्रत्यारोपले संसद् अवरुद्ध छ। नियमित काममा संसद् प्रवेश गर्न पाएको छैन। आउँदो वर्षको पूर्वबजेट छलफल संसद्मा चलाउनुपर्ने बेला भइसकेको छ। थुप्रै विधेयकहरू संसद्मा छलफल गरी पारित गर्नुपर्ने गुरुत्वर दायित्व छँदै छ। संसद्को हिउँदे अधिवेशनले एउटामात्रै कानुन बनायो। सांसद सधैंजसो सत्ताको अंकगणितका गोटीमा सीमित भए। संसद्ले न कानुन निर्माण गर्ने न त्यहाँ जनताका आवाज उठ्ने र सरकारलाई जवाफदेही बनाउने ? यसरी निकम्मा बनाइएको संसद्लाई फेरि अवरुद्धमात्रै गरेर प्रमुख प्रतिपक्षले अप्रजातान्त्रिक शैलीलाई प्रकट गरेको मात्रै छैन, सार्वभौम संसद्को गरिमामाथि चोट पुर्याएको छ। सत्तामा हुँदासम्म कांग्रेसले संसदीय छानबिन समितिको औचित्य देखेको थिएन, त्यो उसको चासो थिएन। आज प्रतिपक्षमा हुनासाथै त्यहीमात्रै मुद्दा बोक्नु र संसदै चल्न नदिनु भनेकोदोहोरो मापदण्ड हो। गृहमन्त्री लामिछाने स्वार्थ बाझिने मन्त्रालयमा बस्नु चाहिँ आफैंमा नैतिक प्रश्न हो। मन्त्री भएकैले उनीमाथि छानबिन गर्न नपर्ने हुँदैन। छानबिन हुनुपर्छ। संसदीय समिति चाहिँ कतिबेला आवश्यक हुन्छ भन्नेबारे दलहरूसँग एउटै मापदण्ड छैन। आफू अनुकूल त्यसको औचित्य उनीहरू देख्छन्। त्यही दोहोरो चरित्रकै कारण आज फेरि संसद् बन्धक भएको छ। संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ।"
बैंकर र व्यवसायी छुट्ट्याउन अनुचित,"काठमाडौं : एउटै व्यक्ति बैंकर पनि व्यवसायी पनि। बैंक तथा वित्तीय संस्थामाथि बारम्बार उठ्ने प्रश्न हो यो। त्यसैलाई छुट्याउन भनेर सरकारले हालै बैंक तथा वित्तीय संस्थासम्बन्धी ऐन, २०७३ (बाफिया) मा संशोधन विधेयक संसद्मा दर्ता गरेको छ। सरकारले एउटै व्यक्ति बैंकर र व्यवसायी हुन नपाउने प्रस्ताव विधेयकमा गरेको छ। यद्यपि, यसरी छुट्ट्याउन निकै जटिल हुने जानकारहरू बताउँछन्। विधेयकमा कुनै बैंकको चुक्ता पुँजीको एक प्रतिशत बढी ऋण लिएको व्यक्ति सोही बैंकको सञ्चालक बन्न नपाउने, कुनै बैंकमा उल्लेख्य स्वामित्व छ भने उसले कुनै पनि किसिमको कर्जा नपाउने र कुनै बैंकबाट एक प्रतिशत बढी सेयर लिएको भएमा अन्य बैंकबाट कर्जा लिन नपाउने प्रस्ताव विधेयकमा गरिएको छ। बैंकर र व्यवसायी छुट्ट्याउन यस्तो प्रस्ताव गरिएको सरकारको तर्क छ। बैंकको सञ्चालक बन्न पनि योग्यतामा कडाइका प्रावधान प्रस्ताव गरिएका छन्। संस्थापकलाई कर्जामा कडाइ सरकारले करिब ७ वर्षपछि बाफिया विधेयकमा संशोधनको प्रस्ताव गरेको हो। चैत ५ मा दर्ता भएको यो विधेयक अर्थमन्त्री वर्षमान पुनले प्रतिनिधिसभामा पेस गरिसकेका छन्। विधेयक जस्ताको तस्तै पारित भए सञ्चालक बन्न गरिएका कडाइले बैंकिङ क्षेत्रमा तरंग नै ल्याउने जानकारहरू बताउँछन्। विधेयकको दफा ५२ मा बैंकरलाई कर्जामा कडाइ गरेको छ। बैंक वा वित्तीय संस्थाले आफूसँग सम्बद्ध व्यक्ति वा कुनै बैंकमा उल्लेख्य स्वामित्व भएको व्यक्तिलाई कुनै किसिमको कर्जा वा सुविधा प्रदान गर्न पाउने छैन, प्रस्तावमा भनिएको छ। यो प्रस्तावअनुसार संस्थापकले एक रुपैयाँ पनि कर्जा लिन पाउँदैनन्। तर, राष्ट्र बैंकले तोकेका घरायसी कर्जा प्रदान गर्न भने छुट दिइने प्रस्तावमा छ। त्यति मात्र होइन, सम्बद्ध व्यक्तिले आफू सम्बद्ध बैंक वा वित्तीय संस्थाको कानुनी, राजस्व, लेखा वा व्यवस्थापन परामर्शदता, धितो मूल्यांकनकर्ता वा लेखापरीक्षकको हैसियतमा काम गर्न पाउने छैन, दफा ५२ को उपदफा (२) मा प्रस्ताव छ। प्रस्तावित विधेयकको दफा २ र दफा १८ मा सञ्चालकको योग्यता तोकिएको छ। दफा २ मा सम्बद्ध व्यक्ति भनेर १९ किसिमका परिभाषा गरेको छ। यसको दायरा फराकिलो बनाइएको छ। जसमा परिवारको व्याख्यालाई लम्ब्याइएको छ। बैंक वा वित्तीय संस्थाको संस्थापक, सञ्चालक, पदाधिकारी वा निजको परिवार, त्यस्तो संस्थापक, सञ्चालक, पदाधिकारी वा निजको परिवारको एकल वा संयुक्त रूपमा कम्तीमा १० प्रतिशत सेयर स्वामित्व भएको फर्म, कम्पनी वा संस्था भनेर उल्लेख छ। कुनै व्यक्तिले अमुर्त रूपमा कुनै बैंकको सञ्चालक नियुक्त गर्न सक्छ भने पनि सम्बन्धित व्यक्ति हुनसक्छ भनिएको छ। यसलाई कसरी व्याख्या गर्ने ? यस्तो अमूर्त कुरा राख्नु हुँदैन, बैंकविज्ञ अनलराज भट्टराई भन्छन्, व्यक्ति छुट्ट्याउने प्रयास त गरियो। तर, के छुट्याउने नबुझी गरेको देखिन्छ। कानुनी व्याख्यामा धेरै वा र कमाले शब्द छुट्याएकाले एउटा सेयर लिएको संस्थापकले पनि कर्जा नपाउने अवस्था बनाइएको छ। यसले व्यापार, व्यवसाय छुटाउन खोजेको होकी बैंकिङ प्रणालीलाई कुन रूपमा लैजान खोजिएको भन्ने स्पष्ट छैन। दफा २, दफा १८ र दफा ५२ अनुसार एउटा बैंकमा सय रुपैयाँ बराबरको संस्थापक सेयर छ, उसले कुनै पनि कर्जा उपयोग गर्न पाइँदैन भन्ने मनसाय देखिन्छ। बैंक विज्ञ भट्टराई यो व्यवस्थाले के भन्न खोजेको हो भन्ने ? स्पष्ट नभएको बताउँछन। बैंकको एउटा सेयर नलिने भनेको हो कि ? धेरै सेयर होल्डिङ भएकालाई नियन्त्रण गर्न खोजिएको हो ? उनी भन्छन्, कि वा कर्जा प्रवाह नियन्त्रण गर्न खोजेको हो ? राम्रो व्यवस्था गर्न खोजे पनि अली छरपष्ट तरीकाले प्रस्ताव आयो। यी हुन् विधेयकका प्रस्ताव आफू सञ्चालक हुन चाहेको संस्थाको चुक्ता पुँजीको १ प्रतिशतभन्दा बढी व्यावसायीक ऋण आफू मात्र नभई सम्बद्ध व्यक्ति, परिवार, सम्बद्ध कम्पनी वा संस्थाले कतैबाट पनि उपभोग गर्न नपाउने दफा ५२ को प्रस्तावित प्रावधानले बैंकर ऋणी बन्न नपाउने स्थिति खडा गरेको छ। सम्बन्धित व्यक्तिमा बैंकको प्रमोटर पनि पर्छ। यसमा १ प्रतिशत भनेर कर्जाको रकममा गर्न खोजेको की सेयरको रकममा भन्नेमा अस्पष्ट छ। यदि बैंकको प्रमोटर सेयरधनीको १ कित्ता सेयर छ भने पनि कर्जा लिन नपाउने स्थिति देखिएको भन्दै पूर्वबैंकर भट्टराई यसले व्यापार, व्यवसाय छुट्याउन खोजेको हो भनेर प्रष्ट नभएको टिप्पणी गर्छन्। राष्ट्रिय वाणिज्य बैंकका निर्देशकसमेत रहेका उनी भन्छन्, सरकारले सरकारी स्वामित्वको बैंकमा निर्देशकमा नियुक्त गरेको खण्डमा कर्जा लिन नपाउने भन्ने त हुँदैन नि ! कानुन बनाउँदा दायराको हिसाबमा जानुपर्यो। तर, कानुनमा सबै चिजलाई एउटै तरीकाले प्रस्तुत गरियो। छुट्टै व्यवस्था गरिनुपथ्र्यो। एक प्रतिशत बढी कर्जा भए सञ्चालक बन्न रोक प्रस्तावित विधेयकको दफा १८ ले कुनै बैंकको चुक्तापँुजीको १ प्रतिशत बढी व्यावसायिक ऋण लिएको भए सञ्चालक बन्न नपाउने प्रस्ताव गरेको छ। इजाजत प्राप्त संस्थाहरूबाट निज वा निजको परिवारले लिएको कुल व्यावसायिक ऋण सम्बन्धित बैंक तथा वित्तीय संस्थाको चुक्ता पुँजीको एक प्रतिशत बढी हुनुहुँदैन, विधेयकको दफा १८ (च १) मा प्रस्ताव गरिएको छ। यसको अर्थ हो, कुनै बैंकबाट राष्ट्र बैंकले तोकेको प्रतिशतभन्दा बढी कर्जा लिएको भए त्यो व्यक्ति बैंकको सञ्चालक बन्न योग्य हुने छैन। कुनै व्यक्ति कुनै बैंकको डाइरेक्टर भयो र उस्को त्यो बैंकमा ३८ अर्ब रुपैयाँ सेयर पुँजी छ भने उसले ३८ करोडभन्दा बढी कर्जा लिन पाउँदैन। विधेयकले बैंकर र व्यवसायी छुट्ट्याउन खोज्नु ठीक भए पनि अहिले अलि व्यावहारिक नभएको औंल्याउँछन्, नेपाल उद्योग परिसंघ (सीएनआई)का बैंक तथा वित्तीय संस्था सल्लाहकारसमेत रहेका भट्टराई। यसअघि २ अर्बको चुक्तापुँजी रहेको बैंकलाई ८ अर्ब रुपैयाँ पुर्याउने त तिनै व्यवसायी हुन नि, उनले भने, अरूले त सम्भव हुन्न। बाफियाको दफा ११ को उपदफा ४ ले विस्तारै प्रमोटरको सेयरलाई घटाउँदै लगिने उल्लेख गरेको छ। तर दफा ९ को उपदफा ४ ले भने प्रमोटरको सेयर ५१ प्रतिशतभन्दा कम हुन पाइने छैन भनेको छ। यता प्रमोटर सेयरबाट बाहिरिन पनि नदिने तर, चाहिएका बेला ४ गुणा पुँजी थपेर पैसा हाल पनि भन्ने, अहिले आएर ती व्यक्ति संस्थापक भएकाले कर्जा पाइँदैन है भन्नु न्यायोचित नभएको बैंक विज्ञ भट्टराईको तर्क छ। यसबारे नीति स्पष्ट भएन। बैंकर र व्यवसायी छुटाउन पनि अली व्यावहारिक पक्ष हेरेर छुटाउनुपर्यो। यसैले कानुन बन्दैमा सुधार हुँदैन। तुरुन्त गर्न सकिँदैन। यसलाई विस्तारै गरेमात्र सम्भव छ। यसर्थ प्रस्तावित विधेयक अक्टोपस जस्तो बनाइएको उनको भनाइ छ। बाह्य लगानीकर्तालाई प्रोत्साहन गर्नुपर्ने तथा अर्थतन्त्र कमजोर भएको बेला आन्तरिक लगानीकर्तालाई दुरुत्साहन गर्नु उपयुक्त नभएको सरोकारवालाहरू बताउँछन्। सरकारले वैशाखमा लगानी सम्मेलन गर्दै छ। यद्यपि डिजिटल बैंक, डिजिटल मुद्रा जस्ता कतीपय व्यवस्था राम्रो भएको जानकारहरू बताउँछन्। स्वार्थ बाझियो राष्ट्र बैंक राष्ट्र बैंकका कानुन महाशाखा निर्देशक दीपक लामिछाने सरोकारवालाहरुसँग छलफल गरेरै विधेयक प्रस्ताव गरिएको दाबी गर्छन्। सञ्चालकमा रहेका व्यवसायीहरूलाई बैंक र व्यवसाय दुवै हेर्न भार भइरहेको छ, उनले भने, कर्जा लिने पनि एउटै समूह र कर्जा प्रवाह गर्ने संस्थाको नियन्त्रण पनि त्यही समूहको भएपछि स्वार्थ बाँझिने देखिन्छ। दुई क्षेत्रमा रहँदा स्वार्थ नबाँझियोस भनेर बैंकर र व्यवसाय छुट्ट्याउन प्रस्ताव गरिएको हो। ठूला बैंकका लगानीकर्ता नै ठूला ऋणी हुन थालेपछि सुशासनमा नकारात्मक प्रभाव परेको राष्ट्र बैंकको बुझाइ छ। बैंकर र व्यवसायी छुट्ट्याएर विज्ञ स्वतन्त्र सञ्चालकले बैंक चलाउने अभ्यास लागू गर्न केन्द्रीय बैंक लागेको छ। अन्य मुलुकमा पनि यस्तो चलन विकसित हुँदै गएकाले नेपालमा लागू गर्न खोज्नु अन्यथा नहुने बताउँछन, पूर्वबैंकर भुवन दाहाल। नेपाल बैंकर्स संघका पूर्वअध्यक्ष दाहाल भन्छन्, संस्थागत सुशासन बलियो बनाएर बैंकर र व्यवसायी छुट्ट्याउन संसद्मा विधेयक गएको छ। यसले बैंकिङ प्रणालीलाई सुधार्ने मनसाय राखेको देखिन्छ। तर, सरोकारवालाहरूसँग पर्याप्त छलफल नगरेकाले समस्या देखिएको दाहालको बुझाइ छ। सरोकारवालासँग समन्वय नगरी विधेयक प्रस्ताव गरेको उनको दाबी छ। फाइनान्सियल लिटरेसी नेपालका अध्यक्ष समेत रहेका दाहाल भन्छन्, १ प्रतिशतभन्दा बढी सेयर भएकालाई सेयर बेच्न समय दिनुपर्ला। अधिकांशले कर्जा लिएका छन्, बोर्डको निर्देशकमा बसेका छन्। यो स्थितिमा किन परिवर्तन गर्नुपरेको हो, केकेमा हानिकारक भएको छ भन्नेबारे सम्बाद पनि हुन जरुरी छ। साथै उनीहरूलाई नयाँ प्रबन्ध गर्न पर्याप्त समय पनि दिन आवश्यक छ। निजी क्षेत्रलाई चिढ्याएर, निराश बनाएरभन्दा पनि उत्साहित र अनुशासित बनाउने गरी काम गर्न उनले सुझाव दिए। ठूला लगानीकर्ता नै ठूला ऋणी बैंकका ठूला लगानीकर्ता नै बैंकिङ क्षेत्रका ठूला ऋणी भएको राष्ट्र बैंकको भनाइ छ। लगानीकर्ताले अर्को बैंकबाट तुलनात्मक रूपमा सस्तो र सहज तरिकाले ऋण पाउँदा यसको भार अन्यले बोक्नु परेकोबारे केन्द्रीय बैंंकको ध्यानाकर्षण हँुदै आएको थियो। यसैले पनि बैंकर तथा व्यवसायीको छुट्ट्याउँदा स्रोतको प्रभावकारी न्यायपूर्ण उपयोग, स्वार्थको द्वन्द्व न्यूनीकरण, निक्षेपकर्ताको हित, वित्तीय स्थायित्व कायम गर्न खोजिएको देखिन्छ। तर, यो व्यवस्था सही नियतले ल्याए पनि अहिलेको अर्थतन्त्रको चिन्ताजनक स्थितिमा उपयुक्त नभएको बताउछन् पूर्वगभर्नर चिरञ्जीवी नेपाल। मुलुकमा व्यापार, व्यवसायको वातावरण नै नभएको बेलामा भएका व्यवसायलाई पनि अहिले धरापमा पार्न नहुने उनको भनाइ छ। यतिबेला विदेशी लगानी पनि आउन सकेको छैन, पूर्वगभर्नर नेपाल भन्छन्, देशभित्रकै व्यवसायीले गरेको लगानीमा पनि यसमा गर, यसमा नगर भनेर कसरी लगानी सुरक्षित हुन्छ ? यसले राम्रो सन्देश दिँदैन। यस्तो गर्ने ठीक समय अहिले होइन। पूर्वगभर्नर नेपालकै पालामा पनि यस्तोप्रयास भएको थियो। तर, त्यस बेला सफल भएन। मेरोपालामा पनि छुट्ट्याउन पहल भएको थियो तर भएन, नेपाल भन्छन, अब म स्पष्ट छु। यो कसैलाई लक्षित गरेर रिसिइबी साँध्ने गरी काम गर्नुहुँदैन। त्यसमाथि अहिले नेपालको अर्थतन्त्रले बैंकर र व्यवसायी छुट्याउने स्थिति बनेको छैन। सञ्चालकको उमेर हदको व्यवस्था उनको कार्यकालमा अघि बढाए पनि अदालतले यसलाई कार्यान्वयन नगर्न आदेश दिएको थियो। तर, प्रस्तावित विधेयकमा व्यवस्था गरेको विषय भने सान्दर्भिक भएको उनले बताए। बैंकमा लगानी गरेर उमेरभर सञ्चालक भएपछि आम सर्वसाधारणको पैसा सबै आफ्नै हो भनेर चलाउन उपयुक्त नरहेको उनको भनाइ छ। संस्था बैंक तथा वित्तीय संस्था परिसंघ (सिविफिन)का वरिष्ठ उपाध्यक्ष राजेश उपाध्याय प्रस्तावित बाफिया विधेयक सकारात्मक रूपमा आएको बताउँछन्। बैंकर र व्यवसायी छुट्ट्याउने भन्ने व्यवस्था अन्य मुलुकमा पनि भएकाले यसमा समर्थन छ, उनी भन्छन्, तर यसको कार्यान्वयनको पक्ष कत्तिको व्यावहारिक हुन्छ भनेर हेर्न जरुरी छ। बाफियाले कति समयभित्र बैंकर र व्यवसायी छुट्याउने भनेर स्पष्ट भने गरेको छैन। हाल कुल कर्जाको ७० प्रतिशत सञ्चालकले लिएको अनुमान बैंकिङ प्रणालीमा हाल ४ देखि ५ सय जना मुख्य सेयर होल्डर छन्। उनीहरूसँग सबै बैंकको गरी ७०८० प्रतिशत जति सेयर छ। तिनै ४५ सय जनाले नै बैंकबाट ७० प्रतिशत हाराहारीमा कर्जा लिएका छन्। बैंकहरूले सार्वजनिक गर्ने वार्षिक वित्तीय प्रतिवेदनअनुसार ०५ प्रतिशतमाथिको सेयर होल्डरहरूको सूची र क्रेडिट रेटिङको सूची हेर्दा तीनै करिब ७० प्रतिशत सेयरहोल्डरले कर्जा लिएको देखिन्छ। संस्थापक हुँदैमा कर्जा पाइँदैन भन्ने नियम अन्तर्राष्ट्रिय स्तरमै नभएको बैंकरहरू बताउँछन्। छिमेकी मुलुक भारतमा सञ्चालकहरूलाई कार्यकारी र नन कार्यकारी निर्देशक बनाइएको छ। यी दुवैको भूमिका फरक छ तर संस्थापक हुँदैमा कर्जा नपाउने भन्ने छैन। यसैले यो अन्तर्राष्ट्रिय मूल्य र मान्यताअनुसार नभएको बैंक विज्ञ भट्टराईले औंल्याए। सञ्चालक बन्न कडाइविधेयकमा बैंकको सञ्चालक बन्न कडा व्यवस्था प्रस्ताव गरिएका छन्। मान्यताप्राप्त विश्वविद्यालयबाट कम्तीमा स्नातकोत्तर उपाधि हासिल गरेको हुनुपर्ने, कम्तीमा पाँच वर्षको काम गरेको अनुभव हुनुपर्ने प्रस्ताव छ। यस्तै, घ वर्गको वित्तीय संस्थाको हकमा स्नातकोउपाधि हासिल गरेको र कम्तीमा तीन वर्ष काम गरेको व्यक्ति सञ्चालक हुन पाउने प्रस्ताव गरिएको छ। उपयुक्त बेला होइन चिरञ्जीवी नेपाल, पूर्वगभर्नर, एवं राष्ट्रपतिका आर्थिक सल्लाहकार बैंकर र व्यवसायी छुट्ट्याउने कुरा सही नियतले ल्याए पनि अहिलेको अवस्थामा ठीक छैन। मुलुकको अर्थतन्त्रको अवस्था चिन्ताजनक छ। व्यापार, व्यवसायको वातावरण नै नभएको बेला भएका व्यवसायलाई पनि अहिले धरापमा पार्नु हुँदैन। यतिबेला विदेशी लगानी पनि आउन सकेको छैन। देशभित्रकै व्यवसायीले गरेको लगानीमा पनि यसमा गर, यसमा नगर भनेर कसरी लगानी सुरक्षित हुन्छ ? यसले राम्रो सन्देश दिँदैन। अहिले यस्तो गर्ने ठीक समय भएको छैन। कार्यान्वयन कसरी होला ? राजेश उपाध्याय, वरिष्ठ उपाध्यक्ष, बैंक तथा वित्तीय संस्था परिसंघ (सिविफिन) बैंकर र व्यवसायी छुट्ट्याउने व्यवस्था अन्य मुलुकमा पनि छन। यो प्रस्तावमा समर्थन छ। तर, यसको कार्यान्वयनको पक्ष कत्तिको व्यावहारिक हुन्छ ? भनेर हेर्न जरुरी छ। बाफियाले कति समयभित्र बैंकर र व्यवसायी छुट्ट्याउने भनेर स्पष्ट गरेको छैन। त्यसो भए निकास केहो त ? हिजोका दिनमा राज्यले नै लाइसेन्स दिएर बैंकर र उद्योगी (व्यवसायी) एउटै भएका हुन्। यो प्रस्ताव ल्याउनुअघि सरोकारवालाहरूसँग पनि छलफल गर्नुपथ्र्यो, योचाहिँ भएन। स्वार्थ बाझिएकाले छुट्ट्याउन खोजिएको हो दीपक लामिछाने, निर्देशक, राष्ट्र बैंकबैंकको सञ्चालकमा रहेका व्यवसायीहरूलाई बैंक हेर्नु कि व्यवसाय ? दुवै हेर्न भार भइरहेको छ। कर्जा लिने पनि एउटै समूह, कर्जा प्रवाह गर्ने संस्थाको नियन्त्रण पनि उही समूह हुँदा स्वार्थ बाँझियो। स्वार्थ नबाँझियोस भनेर बैंकर र व्यवसायी छुट्ट्याउन प्रस्ताव गरिएको हो। के छुट्ट्याउन खोजियो, स्पष्टै भएन अनलराज भट्टराई, बैंक विज्ञव्यापार, व्यवसाय छुट्ट्याउन खोजेको होकी, बैंकिङ प्रणालीलाई ? कुन रूपमा लैजान खोजिएको हो भन्ने स्पष्ट छैन। बैंकर र व्यवसायी छुट्ट्याउँदा व्यावहारिक पक्ष हेर्नुपर्छ। यसैले कानुन बन्दैमा सुधार हुँदैन। तुरुन्त गर्न सकिँदैन। यसलाई विस्तारै गरेमात्र सम्भव छ। प्रस्तावित विधेयक सर्लक्क परेको माछा जस्तो नभई अक्टोपस जस्तो बनाइयो। सरोकारसँग संवाद नै भएनभुवन दाहाल, पूर्वबैंकर, नेपाल बैंकर्स संघका पूर्वअध्यक्ष बैंकिङ प्रणालीलाई सुधार्ने मनसायबाट ल्याउन खोजेको देखिन्छ। तर, सरोकारवालासँग संवाद गरेको देखिएन। यो स्थितिमा बैंकर र व्यवसायी भनेर किन परिवर्तन गर्नुपरेको हो ? केकेमा हानिकारक भएको छ भन्नेबारे संवाद पनि हुन जरुरी छ। साथै उनीहरूलाई नयाँ प्रबन्ध गर्न पर्याप्त समय पनि दिन आवश्यक छ। १ प्रतिशतभन्दा बढी सेयर भएकालाई सेयर बेच्न समय दिनुपर्ला।"
संसद् नै बन्धक नहोस्,"संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ। गृहमन्त्री तथा राष्ट्रिय स्वतन्त्र पार्टीका सभापति रवि लामिछाने सहकारी ठगीमा मुछिएको भन्ने विवादले अहिले संसद् नै बन्धक छ। प्रमुख प्रतिपक्ष दल नेपाली कांग्रेसले लामिछानेमाथि छानबिन गर्न संसदीय समिति माग गर्दै आएको छ। तर सत्तापक्ष त्यसमा सहमत देखिएको छैन। अझ कांग्रेस त गृहमन्त्रीको राजीनामा पनि मागिरहेको छ। उनीमाथि सहकारी ठगीमा देखिएको आरोपकै कारण राजीनामा माग्ने हो भने यस्ता आरोपहरू केही दिनयता गृहमन्त्री र प्रमुख प्रतिपक्षको आरोप, प्रत्यारोपले संसद् अवरुद्ध छ। नियमित काममा संसद् प्रवेश गर्न पाएको छैन। आउँदो वर्षको पूर्वबजेट छलफल संसद्मा चलाउनुपर्ने बेला भइसकेको छ। थुप्रै विधेयकहरू संसद्मा छलफल गरी पारित गर्नुपर्ने गुरुत्वर दायित्व छँदै छ। संसद्को हिउँदे अधिवेशनले एउटामात्रै कानुन बनायो। सांसद सधैंजसो सत्ताको अंकगणितका गोटीमा सीमित भए। संसद्ले न कानुन निर्माण गर्ने न त्यहाँ जनताका आवाज उठ्ने र सरकारलाई जवाफदेही बनाउने ? यसरी निकम्मा बनाइएको संसद्लाई फेरि अवरुद्धमात्रै गरेर प्रमुख प्रतिपक्षले अप्रजातान्त्रिक शैलीलाई प्रकट गरेको मात्रै छैन, सार्वभौम संसद्को गरिमामाथि चोट पुर्याएको छ। सत्तामा हुँदासम्म कांग्रेसले संसदीय छानबिन समितिको औचित्य देखेको थिएन, त्यो उसको चासो थिएन। आज प्रतिपक्षमा हुनासाथै त्यहीमात्रै मुद्दा बोक्नु र संसदै चल्न नदिनु भनेकोदोहोरो मापदण्ड हो। गृहमन्त्री लामिछाने स्वार्थ बाझिने मन्त्रालयमा बस्नु चाहिँ आफैंमा नैतिक प्रश्न हो। मन्त्री भएकैले उनीमाथि छानबिन गर्न नपर्ने हुँदैन। छानबिन हुनुपर्छ। संसदीय समिति चाहिँ कतिबेला आवश्यक हुन्छ भन्नेबारे दलहरूसँग एउटै मापदण्ड छैन। आफू अनुकूल त्यसको औचित्य उनीहरू देख्छन्। त्यही दोहोरो चरित्रकै कारण आज फेरि संसद् बन्धक भएको छ। संसद्लाई नै अवरुद्ध गरेर लोकतान्त्रिक अभ्यासलाई निषेध गर्न खोज्नु कुनै पनि मानेमा सही मान्न सकिन्न। संसद् छलफलको थलो हो, त्यहीं छलफल गरेर सत्ता र प्रतिपक्षले आजकोनिकास निकाल्न सक्नुपर्छ।"
एमाले जाजरकोटको अध्यक्षमा ८ मतले नरेन्द्र शाही निर्वाचित,"जाजरकोट : नेकपा (एमाले) जाजरकोटको अध्यक्षमा नरेन्द्र कुमार शाही निर्वाचित भएका छन्। निवर्तमान अध्यक्ष खिमबहादुर शाहीलाई ८ मत अन्तरले पराजित गर्दै शाही अध्यक्षमा निर्वाचित भएका हुन्। मंगलबार भएको मतदानबाट शाहीले १ सय ९४ प्राप्त गरी विजयी भएका हुन्। निकटतम प्रतिस्पर्धी शाहीले १ सय ८६ मत पाएका थिए। दुई प्यानल नै बनाएर चुनावी मैदानमा उत्रिएका नरेन्द्रलाई केन्द्रीय सदस्य निरज आचार्यको साथ रहेको थियो । खिमबहादुरलाई अर्का केन्द्रीय सदस्य भैरब सुन्दर श्रेष्ठको साथ रहेको थियो। नरेन्द्र प्यानलबाट अध्यक्ष र उपसचिव निर्वाचित भएका छन् भने उपाध्यक्ष, सचिव र महिला उपसचिव खिमबहादुर प्यानलका निर्वाचित भएका छन्। शाही यस अघि शिवालय गाँउपालिकाका अध्यक्ष हुन्। विद्यार्थी कालबाटै राजनीतिमा होमिएका शाही केही समय शिक्षण पेशामा समेत संलग्न थिए। उनले आफ्नो जित पुस्तान्तरणको जीत भएको बताएका छन्। उनले पार्टीलाई एक ढिक्का बनाएर जाजरकोटमा पहिलो पार्टी बनाउने संकल्प गरेका छन्। उपसचिवमा तप्तबहादुर हमाल विजयी भएका छन्। उनका प्रतिस्पर्धी भक्तबहादुर बस्नेतलाई पछि पार्दै हमाल विजयी भएका हुन्। हमालले १ सय ८१ मत प्राप्त गर्दा बस्नेतले १ सय ५७ मत प्राप्त गरेका छन्। महिला उपसचिवमा सुनिता बोहरा विजयी भएकी छन्। उनका प्रतिस्पर्धी हरिकला जैसीलाई पराजित गर्दै बोहरा निर्वाचित भएकी हुन्। बोहराले १ सय ९३ मत प्राप्त गर्दा जैसीले १ सय ५१ मत प्राप्त गरिन्। खुल्ला सदस्य तर्फ रामचन्द्र घर्ती, इन्द्र बहादुर थापा, कर्ण बहादुर खत्री, लोकेन्द्र संह (लोकेश), गणेश बहादुर थापा र कर्ण बहादुर शाही निर्वाचित भएका छन्। खुल्ला महिलातर्फ लक्ष्मी नेपाली, कौशिला कामी र सरस्वती वली निर्वाचित भएका छन्। ४० वर्ष मुनिका युवा सदस्यहरुतर्फ दिनेश गौतम, जय बहादुर बस्नेत, अशोक बहादुर सिंह, राम बहादुर सिंह, पुर्ण बहादुर नेपाली, जगत थापा र दुर्गा बहादुर थापा (दुर्गेश) निर्वाचित भएका छन्। एमाले जाजरकोटको सातौं जिल्ला अधिवेशनमा ४ सय ४ प्रतिनिधी छनौट भएका थिए। त्यसमध्ये ३ सय ९७ मत खसेको थियो।"
काठमाडौंमा यस्तो छ ईदको उल्लास (तस्बिर),काठमाडौं : इस्लाम धर्मावलम्बीको महान पर्व ईदउलफित्र आज मनाइँएको छ। ईदको अवसरमा काठमाडौंको घण्टाघर लगायतका कश्मिरी मस्जिद परिसरमा मुस्लिम समुदाय नमाज पढ्न बिहानै घुईँचो लागेको हो। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना ब्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाएका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिँदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । ईस्लामिक पात्रो अनूसार हिजरी संवतको रमदान महिनाभर व्रत बसेका इस्लाम धर्मावलम्बीले सौव्वाल महिनाको पहिलो तारिखमा इद मनाउँने गर्छन्। ईद पर्वको अवसरमा आज नेपाल सरकारले सार्वजनिक बिदा दिएको छ। हेर्नुहोस् काठमाडौंको घण्टाघरमा देखिएका दृश्य । तस्बिर :अभिशेक महर्जन
पर्यटन प्रवर्द्धननमा प्रविधि,"मनोरम पर्यटकीय गन्तव्यका रूपमा मुलुकलाई चिनाउन सूचना, सञ्चार र प्रविधिको अधिकतम उपयोग गर्नुपर्छ। सन् २०२३ मा विश्वका २ सय १९ देशका पर्यटक नेपाल घुम्न आए। भूपरिवेष्ठित मुलुक नेपालमा धेरै देशका पर्यटक आउनुमा आजको सूचना, सञ्चार र प्रविधिको प्रयोगले सम्भव भएको मान्नुपर्ने हुन्छ। यसले के देखाउँछ भने, कुनै पनि देशका लागि विदेशी पर्यटक आगमनमा सूचना, सञ्चार र प्रविधिको प्रयोगले कति प्रभावकारी ढंगले भूमिका खेल्न सक्छ। सूचना, सञ्चार र प्रविधिको विकास र त्यसको व्यापक प्रयोग विश्वभर भइरहेको छ। जुनसुकै देशका सरकार र पर्यटन व्यवसायीहरूले विश्वका जुनसुकै मुलुकका कुनामा बस्ने नागरिकलाई पर्यटक भई घुम्न निक्लनका लागि आकर्षित गर्न सक्छन्। सन् २०२३ मा नेपाल घुम्न आउने विभिन्न देशका (विश्वका २ सय १९ देशका) पर्यटकहरूमध्ये ४० वटा देशका पर्यटक एक जनादेखि १० जनाको संख्यामा रहेका थिए। त्यसैगरी ४१ देशका पर्यटकहरू १० जनादेखि ५० जनाको संख्यामा रहेका थिए भने १७ वटा देशका पर्यटकहरू चाहिँ ५० जनादेखि एक सय जनाको संख्यामा नेपाल घुम्न आए। निश्चय नै संख्यात्मक हिसाबले हेर्दा विदेशी पर्यटकहरू आगमनको संख्या एक जनादेखि एक सय जनामात्रै नेपाल आउनु भनेको पनि हाम्रा लागि गर्व गर्न लायक कुरो हुन नसक्ला। तर प्राकृतिक रूपमा अद्वितीय, असल व्यवहार, भौगोलिक, जातीय, भाषिक एवं धार्मिक विविधता, विविध भेषभूषा, जैविक विविधता, सेताम्मे हिमालका लहर, छङछङ गर्दै खस्ने, झर्ने छहरा, हरिया वनजंगल, पहाडपर्वत, चुरे क्षेत्र, खोलानाला, वन्यजन्तु, वनस्पति आदिले पर्यटकलाई आकर्षण गरिरहेको छ। पर्यटकको आगमन र बसाइ अवधि बढाउन हवाई क्षेत्रलाई प्राथमिकता दिनुपर्छ। सुरक्षित, विश्वसनीय र सर्वसुलभ हवाई सेवाको सुनिश्चित हुनुपर्छ। पर्यटकका रूपमा घुम्न आएका २ सय १९ देशका पर्यटकहरू हामीले आफैं सूचना, सञ्चार र प्रविधिको प्रयोग गरेर, प्रचारप्रसारमा विशेष ध्यान दिएर नेपाल आएका होइनन्। पछिल्लो पटक विकसित सूचना, सञ्चार र प्रविधिको प्रयोग गरेर नेपाल भन्ने देश (ठाउँ) गुगलमार्फत सर्च गरेर पत्ता लगाएर आफ्नै अग्रसरतामा आएका हुन् भन्न सकिन्छ। निश्चय नै त्यसमा केही देशका पर्यटकका साथै साथीभाइ अनि उनीहरूका आफन्त तथा नातागोताको अनुरोध वा आग्रहमा नेपाल भ्रमण गर्न आएका हुन सक्छन्। किनभने आजभोलि विश्व नै एक गाउँ (ग्लोबल भिलेज) भइसकेको भन्ने आम भनाइ रहेको छ। त्यसैले आज नेपालीसमेत पर्यटकका रूपमा विश्वका प्रायः सबै देश अर्थात् कुनाकाप्चामा पुगिसकेका छन्। नेपालीहरू जहाँजहाँ पुग्छन्, ती देशका बारेमा साथीभाइ, आफन्त र नातागोतालाई सुनाउने गर्छन्। अब हामीले पनि पछिल्लो पटक द्रुत गतिमा विकसित भएको सूचना, सञ्चार र प्रविधिको विकासलाई सही सदुपयोग गर्नुपर्ने आवश्यकता छ। धेरैभन्दा धेरै देशका पर्यटकहरूलाई धेरैभन्दा धेरै संख्यामा नेपाल भ्रमण गराउनका लागि लागि प्रविधिको उपयोग गर्नुपर्ने देखिन्छ। यसका लागि सरकार, संस्कृति पर्यटन तथा नागरिक उड्डयन मन्त्रालय मातहत रहेको पर्यटन विभाग, नेपाल पर्यटन बोर्ड (एनटीबी) र निजी क्षेत्रका पर्यटन व्यवसायीहरू जस्तै होटल एसोसिएन अफ नेपाल (हान), नेपाल ट्राभल एन्ड टुर एसोसिएसन (नाट्टा), नेपाल माउन्टेनियरिङ एसोसिएसन (एनएमए), हिमालयन रेस्क्यु एजेन्सी (एचआरए), एयरलाइन अपरेटर्स एसोसिएसन अफ नेपाल (एओन), ट्रेकिङ एजेन्ट एजेन्सी अफ नेपाल (टान), रेस्टुरेन्ट एन्ड बार एसोसिएसन अफ नेपाल (रेबान), नेपाल एसोसिएसन अफ र्याफ्टिङ एजेन्ट (नारा) लगायत निजी क्षेत्रका पर्यटनसँग आबद्ध अन्य संघसंस्थाहरूले पहल गर्नुपर्ने देखिन्छ। सरकार अभिभावक हो। त्यसैले सरकारले नै पर्यटन प्रवर्द्धननमा पनि मुख्य जिम्मेवारी एवं दायित्व बहन गर्नुपर्छ। संस्कृति पर्यटन तथा नागरिक उड्डयन मन्त्रालय, पर्यटन विभाग र नेपाल पर्यटन बोर्ड (एनटीबी)ले यसमा अगुवाइ लिनुपर्ने देखिन्छ। आजको जस्तो सूचना, सञ्चार र प्रविधिले असाध्यै फड्को मारेको अवस्थामा अहिले व्यापक प्रचलनमा रहेको फेसबुक, एक्स (ट्विटर), म्यासेन्जर, वी च्याट, इन्स्ट्राग्राम, ब्लग, युट्युब, टिकटक, ह्वाट एप्स, इमो, टेलिग्रामलगायत सामाजिक सञ्जालको उपयोग गर्नुपर्छ। मुलुकको पर्यटकीयस्थल, प्राचीन सहर, प्राचीन स्मारक, प्राचीन कला, प्राचीन वास्तुकलाका साथै विश्वका आठ हजार मिटरभन्दा अग्ला १४ वटा अग्ला हिमालमध्ये नेपालमा आठ हजार मिटरभन्दा माथिका आठवटै हिमाल पर्छन्। आठ हजार मिटरभन्दा कम, सात हजार मिटरभन्दा माथि उचाइ भएका हिमालका प्रोफाइल, सात हजार मिटरभन्दा कम ६ हजार मिटर उचाइ भएका हिमालका प्रोफाइल, ६ हजार मिटरभन्दा कम र पाँच हजार मिटरभन्दा बढी उचाइ भएका हिमालका सामान्य चिनारी र प्रोफाइल बनाएर वेब पोर्टलवेबसाइटमा राख्न सकेदेखि पर्यटन वृद्धिमा सहयोग पुग्थ्यो। त्यस्तै, मुलुकको भाषिक विविधता, जातीय विविधता, धार्मिक विविधता, भेषभुषा, गरगहना, नाचगान, बाजागाजा आदिका सम्बन्धमा पनि सामान्य परिचय, चिनारी र प्रोफाइल बनाएर वेबसाइटमा राख्न सकिन्छ। नेपालमा वार्षिक २८३० लाखदेखि ३५४० लाख विदेशी पर्यटक भित्र्याउन सकिन्छ। त्यसका लागि हामीले हवाई सेवाको विकास र व्यापक विस्तार गर्न सक्नुपर्छ। अन्त्यमा विदेशी पर्यटक आगमनमा बढोत्तरी गर्नका लागि हामीले सूचना, सञ्चार र प्रविधिको प्रयोगमा पनि विशेष ध्यान दिनुपर्ने देखिन्छ।"
कांग्रेस सरकार गिराउने खेलमा लागेको छ : एमाले उपाध्यक्ष पौडेल,"बागलुङ : नेकपा एमालेका उपाध्यक्ष विष्णु पौडेलले नेपाली कांग्रेसले वर्तमान समीरकरणलाई बिगारेर सरकारमा आउन संसदीय छानबिन समिति माग गरेको बताएका छन्। सरकार गिराउन कांग्रेसले गृहमन्त्री रवि लामिछानेको विषयमा अनुसन्धान गर्न समिति बनाउनुपर्ने माग गरिरहेको उनको आरोप छ। उनले सहकारी ठगिका विषयमा राज्यका निकायहरूले अनुसन्धान गरिरहेकाले अहिले नै संसदीय छानबिन समिति आवश्यक नरहेको बताए। राज्यका निकायहरूले सहकारी ठगिका विषयमा अनुसन्धान गरिरहेका छन्। छानबिन नगर्ने भन्ने होइन, सत्ताबाट प्रतिपक्षमा पुगेको कांग्रेसको नियत ठीक छैन। उसले सत्ता समीकरण बिगार्नमात्रै यो माग गरिरहेको छ,' उनले भने। कांग्रेस संसदको समय दुरुपयोगको काममा मात्रै तल्लीन भएको पौडेलको भनाइ छ। उनले कम्युनिष्ट फुटाएर राज गर्न खोज्ने कांग्रेसको पालो अब सकिएको बताए। कम्युनिष्ट शक्तिबीच समीकरण बन्दा जनतामा आशा पलाएको उनले बताए। उनले वर्तमान सरकार टिकाउन नदिन विभिन्न षड्यन्त्र भइरहेको बताउँदै एमालेले वर्तमान सरकारलाई २०८४ को निर्वाचनसम्म लैजाने बताए। एमाले बलियो नभएमा देश कमजोर हुन्छ, उपाध्यक्ष पौडेलले भने, देशको विकास, समृद्धि र नागरिकको भविष्य राम्रो बनाउनका लागि एमाले शक्तिशाली हुनुपर्छ। त्यसका लागि सबै नेताकार्यकर्ता एक जुट भएर लाग्नुपर्छ।"
"समाजवादी मोर्चाका दलबीच एकताको विकल्प छैन, एक ठाउँमा हुन्छौँ : प्रचण्ड","प्रधानमन्त्री प्रचण्डले आगामी नीति तथा कार्यक्रम एवं बजेट उत्पादनमुखी एवं रोजगारी सिर्जना गर्नेगरी ल्याइने स्पष्ट पारे। विराटनगर : प्रधानमन्त्री पुष्पकमल दाहाल प्रचण्डले समाजवादी मोर्चामा सहभागी साथीहरू चाँडै एकताबद्ध हुने बताएका छन्। उनले माओवादी केन्द्रको प्रदेश केन्द्रीय सदस्य र प्रदेश पदाधिकारीको संयुक्त बैठकलाई आज सम्बोधन गर्दै उनले माओवादी आन्दोलनका सहभागीहरू सबै एकताबद्ध हुन आह्वान गरेका हुन्। प्रचण्डले आगामी दिनमा माओवादी आन्दोलनका सहभागीहरू एकताबद्ध हुने विश्वास व्यक्त गरे। उनले भने,माओवादी आन्दोलनका सहभागीहरू सबै एकताबद्ध हुनुपर्छ। समाजवादी मोर्चामा सहभागी साथीहरू चाँडै एकताबद्ध हुनुपर्छ भन्नेमा हुनुहुन्छ। बाँकी साथीहरू पनि एकताको विकल्प छैन भन्नेमा पुग्नु भएको छ। हामी सबै एक ठाउँमा हुन्छौँ, हुनेछौँ। उनले आगामी आर्थिक वर्षको नीति तथा कार्यक्रम एवं बजेटमा पूर्वलाई प्राथमिकतामा राखिने बताए। सरकारले जनताका पक्षमा महत्त्वपूर्ण पहल लिएको उनको भनाई छ। प्रधानमन्त्री प्रचण्डले आगामी नीति तथा कार्यक्रम एवं बजेट उत्पादनमुखी एवं रोजगारी सिर्जना गर्नेगरी ल्याइने स्पष्ट पारे। उनले सङ्घीय निजामति ऐन पारित गर्ने चरणमा रहेको र सङ्घीय प्रहरी ऐन बनेको एवं प्रदेश प्रहरी ऐन कार्यान्वयनको चरणमा रहेको जानकारी दिए। प्रचण्डले सुशासन र सामाजिक न्यायका सन्दर्भमा सरकारले गरेका सकारात्मक काम जनतासमक्ष पुर्याउनुपर्नेमा जोड दिए।"
सर्वोच्च अदालतको आदेशविपरीत गण्डकीका मुख्यमन्त्रीले थपे दुई मन्त्रालय,"काठमाडौं : गण्डकी प्रदेशका मुख्यमन्त्री खगराज अधिकारीले दुई मन्त्रालय थप गर्ने निर्णय गरेका छन्। उनले सामाजिक विकास तथा स्वास्थ्य मन्त्रालयबाट स्वास्थ्य मन्त्रालय र मुख्यमन्त्री कार्यालयबाट आन्तरिक मन्त्रालय छुट्टै बनाउने निर्णय गरेका हुन्। गठबन्धन दललाई भाग पुर्याउन मुख्यमन्त्री अधिकारी मन्त्रालय थप गरेका हुन्। यसअघि ७ मन्त्रालय रहेको गण्डकीमा अब ९ मन्त्रालय हुनेछन्। सर्वोच्च अदालतले बुधबारमात्र दीर्घकालीन असर पर्ने निर्णय नगर्न मुख्यमन्त्री अधिकारीका नाममा अन्तरिम आदेश जारी गरेको थियो। निवर्तमान मुख्यमन्त्री सुरेन्द्रराज पाण्डेले दायर गरेको रिटमा न्यायाधीश विनोद शर्माको एकल इजलासले सभामुख कृष्णप्रसाद धितालको समेत गणना गरेको र संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको भन्दै त्यस्तो आदेश दिएको थियो। नियुक्तिविरुद्ध अन्तरिम आदेश दिँदा सरकार शून्यताको अवस्था सृजना हुने भन्दै पूर्ण सुनुवाइका लागि वैशाख १० गतेलाई पेशी तोकिएको छ।"
माथिल्लो अरुण र दूधकोशीको काम छिटो थाल्ने सहमति,"काठमाडौं : सरकार र दुई ठूला जलविद्युत आयोजना माथिल्लो अरुण र दूधकोशीका प्रमुख वित्तीय व्यवस्थापक विश्व बैंक र एसियाली विकास बैंकबीच आयोजना निर्माणको काम छिटो थाल्ने सहमति भएको छ। अर्थमन्त्री वर्षमान पुन, ऊर्जामन्त्री शक्तिबहादुर बस्नेत, अर्थ मन्त्रालयका सचिव (राजश्व) डा रामप्रसाद घिमिरे, ऊर्जासचिव सुशीलचन्द्र तिवारी, नेपाल विद्युत प्राधिकरणका कार्यकारी निर्देशक कुलमान घिसिङ, विश्व बैंकका नेपाल, माल्दिभ्स र श्रीलंका हेर्ने निर्देशक फारिस हजाद जर्भोस (भर्चुअल रुपमा) तथा एसियाली विकास बैंकका नेपाल निर्देशक अर्नाउड काउचियोसबीच बिहीबार अर्थ मन्त्रालयमा भएको छलफलमा दुवै आयोजनाको वित्तिय व्यवस्थापन छिटो सकेर निर्माणको काम अघि बढाउने सहमति भएको हो। छलफलमा आयोजनाको वित्तीय व्यवस्थापन र आयोजना कार्यान्वयनको क्षमता अभिवृद्धबारे विस्तृतमा छलफल भएको थियो। छलफलमा दुवै आयोजनाको पूर्वतयारीका लागि सम्पन्न गरिएका कामबारे प्रस्तुति गरिएको थियो। संखुवासभाको भोटखोला गाउँपालिकामा निर्माण हुने १ हजार ६३ मेगावाटको अर्धजलासययुक्त माथिल्लो अरुणको विश्व बैंक र खोटाङ, ओखलढुङ्गा र सोलुखुम्बूको सिमानामा पर्ने दूधकोशी नदीस्थित रभुँवाघाटबाट निर्माण हुने ६ सय ३५ मेगावाटको जलासययुक्त दूधकोशी जलविद्युत आयोजनाको एसियाली विकास बैंक नेतृत्वको सहवित्तीयकरणमा अन्तर्राष्ट्रिय वित्तीय संस्थाको सहुलियतपूर्ण ऋण र स्वदेशी बैंक तथा वित्तीय संस्थाबाट गरी ७० प्रतिशत ऋण लगानी जुटाउनुका साथै ३० प्रतिशत स्वपुँजी (इक्विटी) बाट वित्तीय व्यवस्थापन गर्ने तयारी छ। बैठकमा आयोजनास्थलमा जारी निर्माण पूर्वका तयारी कार्यबारे अवगत गराइएको थियो। आयोजना प्रवर्द्धक नेपाल विद्युत प्राधिकरणको सहायक कम्पनी माथिल्लो अरुण हाइड्रोइलेक्ट्रिक लिमिटेडले आगामी सन् २०२६ को सुरुबाटै आयोजना निर्माण थालिने बताएको छ। आयोजना निर्माणका लागि अनुमानित पाँच वर्षको समयसीमा तोकिएको छ। माथिल्लो अरुणको पूर्वतयारीस्वरुप २ किलोमिटर सुरुङ मार्ग र २१ किलोमिटर पहुँच मार्ग निर्माणको काम अघि बढेको छ। जग्गा प्राप्ति र मुआब्जा वितरण करिब सकिएको छ। विद्युतको उच्च माग हुने हिउँदको ६ महिना दैनिक ६ घण्टा पूर्ण क्षमतामा सञ्चालन गरिने माथिल्लो अरुण नेपालकै गेमचेन्जर आयोजना हो। सो आयोजनाबाट वार्षिक चार अर्ब ५३ करोड युनिट ऊर्जा उत्पादन हुनेछ। उत्पादित विद्युत ६ किलोमिटर ४ सय केभीको प्रसारण लाइनमार्फत् संखुवासभाको हाइटारमा नयाँ बन्ने सबस्टेसनमार्फत् राष्ट्रिय प्रसारण प्रणालीमा जोडिनेछ। रभुँवाघाटमा निर्माण हुने ६ सय ३५ मेगावाटको दूधकोशी जलविद्युत आयोजनालाई सरकारले राष्ट्रिय गौरवको आयोजनामा सामावेश गरेको छ। आयोजनाको सम्भाव्यता अध्ययन, विस्तृत इञ्जिनियरिङ डिजाइन, वातवारणीय प्रभाव अध्ययन मूल्याङ्कनलायतका काम यसअघि नै सकिएका छन्। पहुँच मार्ग निर्माण र मुआब्जा वितरणको काम अन्तिम चरणमा छ। दुवै आयोजनाको अनुमानित लागतबारे प्राविधिक तहमा छलफल गर्ने बताइएको छ। क्षेत्रीय बजारमा नेपालले उपस्थिति जनाइसक्योः अर्थमन्त्री अर्थमन्त्री पुनले माथिल्लो अरुण र दूधकोशीजस्ता ठूला आयोजनाको निर्माणपछि नेपालको ऊर्जा क्षेत्रमा नयाँ अध्याय थपिने बताए। उनल आयोजना निर्माणको काममा ढिलाई गर्न नहुनेमा सरकार स्पष्ट रहेको उल्लेख गर्दै त्यसका लागि सहजीकरण गर्न तयार रहेको बताए। उनले दुवै आयोजनाको तयारी राम्रोसँग भइरहेको भन्दै प्रमुख वित्तय व्यवस्थापक विश्व बैंक र एसियाली विकास बैंकले सहवित्तकर्ताहरूसँग समन्वय गरिरहेको जानकारी पाउँदा खुसी लागेको उल्लेख ग । मन्त्री पुनले दुई ठूला आयोजनाको निर्माणपछि नेपालको अरु ठूला आयोजना निर्माणका लागि क्षमता वृद्धि हुने विश्वास व्यक्त गरे। प्रधानमन्त्री पुष्पकमल दाहाल प्रचण्डको भारत भ्रमणका क्रममा १० हजार मेगावाट विद्युत निर्यातसम्बन्धी सम्झौता गरेको तथा बंगलादेशलाई ४० मेगावाट विद्युत दिन लागिएको भन्दै आन्तरिक मात्र नभई क्षेत्रीय बजारमा समेत नेपालको विद्युतको माग रहेको उल्लेख गरे।"
उद्योगीव्यापारीलाई प्रहरी प्रशासनले दुःख दिए कारबाही गर्छौं : गृहमन्त्री लामिछाने,"वीरगन्ज : उपप्रधान तथा गृहमन्त्री रवि लामिछानेले राजश्व चुहावट पूर्णरूपमा नियन्त्रण गरी मुलुकको राजश्व संकलनमा वृद्धि गर्नका लागि अहिलेको सरकार लागि परेको बताएका छन्। वीरगन्जमा बिहीबार गृहमन्त्रालय र अर्थमन्त्रालयद्वारा आयोजित राजश्व अभिवृद्धि तथा चुहावट निन्त्रणसम्बन्धी गोष्ठीमा बोल्दै उपप्रधानमन्त्री लामिछानेले यस्तो बताएका हुन्। राजश्व चुहावट पूर्णरूपमा नियन्त्रणका लागि राजश्व संकलनमा देखिएका चुनौतीहरूको सामना गर्न सरकार तयार रहेको पनि उनले बताए। राजश्व चुहावट पूर्णरूपमा नियन्त्रणका लागि सरकारसँगै प्रहरी प्रशासन र निजी क्षेत्रका पनि उत्तिक्कै भूमिका रहेको उनले बताए। पछिल्लो समय मुलुकको उद्योग व्यवसायको क्षेत्र पनि अति राजनीतिको सिकार भएको भन्दै उनले राज्यलाई कर तिरेर व्यापार व्यवसाय गर्छु भन्नेहरूसमेत त्रसित बनेर बस्न परिरहेको बताए। उनले भने, 'यसका अतिरिक्त उद्योगी व्यापारी चर्को ब्याजले अप्ठयोरमा छन्। कर तिर्ने प्रणाली पनि झन्झटिलो छ। यी सब कारणले उद्योगी व्यापारीहरू पेसाबाटै पलायन हुने अवस्थामा पनि पुगेका छन्। यही चुनौती र समस्या समाधानका लागि अब त कसै न कसैले हिम्मत गर्नै पर्छ भन्ने उदेश्यले पछिल्लो सत्ता समीकरण र सरकार गठन भएको लामिछानेले बताए। उनले भने, ती सबै समस्या समाधान गर्न सकन्छि भनेर नै नयाँ सत्ता समीकरण र सरकार बनेको हो। यो सरकारले ती सब काम गर्छ पनि। राजश्य चुहावट रोकेर राजश्व संकलन वृद्धिका लागि यदि राज्यको नीति र कानुन अव्यवहारिक वा गलत छन् भने त्यसलाई संशोधन गरेर सरकार अगाडि बढ्ने उपप्रधानमन्त्री लामिछानेले बताए। यसका साथै सुरक्षा निकायले पनि वैध व्यापार व्यवसाय गर्नेहरूका लागि सहज वातावरण बनाउनुपर्ने उनले बताए। गृहमन्त्री लामिछानेले भने, गृह प्रशासन के कुरामा स्पष्ट छ भने गलत क्रियाकलाप नगरिकन राज्यलाई कर तिरेर वैध व्यापार व्यवसाय गरिरहेका हरेक व्यापारी व्ययसायीको पक्षमा प्रहरी प्रशासन छ। जसले कर छलिरहेको छैन। वैध व्यापार गरिरहेको छ। तस्करी गरिरहेको छैन। राज्यलाई तिर्नुपर्ने कर तिरिरहेको छ। त्यस्ता व्यापारी व्यवसायीहरू कसैबाट पनि डराउनुपर्ने अवस्था अब रहँदैन। उनीहरूलाई संरक्षण गर्न प्रहरी प्रशासन तयार छ। वैध व्यापार व्यवसाय गरिरहेका उद्योगी वा व्यापारीलाई दुःख दिने काम प्रहरी प्रशासनबाट भएको पाइए कारबाही गर्ने चेतावनी पनि उनले दिए।"
देशमा राजनीतिक विकृति बढ्यो : राजेन्द्र लिङ्देन,"काठमाडौं : राप्रपा अध्यक्ष राजेन्द्र लिङ्देनले मुलुकमा राजनीतिक विकृत बढेको बताएका छन्। बिहीबार काठमाडौंमा आयोजित कार्यक्रममा उनले राजनीतिलाई व्यवसाय बनाउने र पैसा कमाउने माध्यमको रूपमा बुझ्दा विकृतजस्तो भएको प्रस्ट्याए। उनले राजनीति भन्ने बित्तिकै ओढ्ने ओछ्याउने व्यवसाय, छोराछोरी पाल्ने पेसाजस्तो मानिराखेको र राजनीति गर्ने मान्छेसँग डराउने अवस्था आएको बताए। राजनीतिक लेखपढले मात्रै नहुने उनको भनाइ छ। राजनीतिलाई पेसा नभई सेवाको रूपमा अवलम्वन गर्ने अग्रजहरूप्रति सम्मान रहेको उनले बताए।"
विदेशी लगानीकर्तालाई सहजीकरण गर्न सरकार तयार छ : प्रधानमन्त्री,"काठमाडौं : प्रधानमन्त्री पुष्पकमल दाहालले नेपालमा लगानी गर्न इच्छुक विदेशी लगानीकर्तालाई सहजीकरण गर्न सरकार तयार रहेको बताएका छन्। भारतीय उद्योग परिसंघका प्रतिनिधिमण्डलसँगको भेटमा उनले विदेशी लगानीकर्तालाई सहज बनाउन सरकार नीतिगत सुधार गर्न इच्छुक रहेको बताए। प्रधानमन्त्री दाहालले विदेशी लगानीकर्तालाई सरकारले लजिस्टिक सहयोग गर्ने उल्लेख गर्दै नेपालमा लगानीका लागि आग्रह गरे। प्रतिनिधिमण्डलले प्रधानमन्त्री दाहालका साथै अर्थमन्त्री वर्षमान पुन र उद्योग, वाणिज्य तथा आपूर्तिमन्त्री दामोदर भण्डारीसँग समेत भेटवार्ता गरेको थियो। उक्त भेटमा नेपाल उद्योग वाणिज्य महासंघका अध्यक्ष चन्द्रप्रसाद ढकाललगायत पदाधिकारीसमेत सहभागी थिए। सो अवसरमा अर्थमन्त्री पुनले नेपालको अर्थतन्त्रमा पनि भारतीय अर्थतन्त्रको ठूलो भूमिका रहेको उल्लेख गर्दै नेपाल र भारतबीचको व्यापार तथा लगानी प्रवर्द्धनका लागि सक्दो प्रयास गर्ने विश्वास दिलाए। भेटमा उद्योगमन्त्री भण्डारीले नेपालमा विदेशी लगानीकर्ताले स्थापना गर्ने उद्योगलाई सहजीकरण गर्न आवश्यक सबै सहयोग गर्ने प्रतिबद्धता व्यक्त गरेको नेपाल उद्योग वाणिज्य महासंघले जनाएको छ। नेपाल उद्योग वाणिज्य महासंघको ५८औं वार्षिक साधारणसभामा सहभागी हुन भारतीय उद्योग परिसंघका अध्यक्ष सञ्जीव पुरीको नेतृत्वको प्रतिनिधिमण्डल काठमाडौं आएको थियो। महासंघको वार्षिक साधारणसभामा पुरी मुख्य वक्ता थिए।"
"रवि लामिछानेलाई नै केन्द्रमा राखेर छानबिन समितिको माग गरिएको छ, त्यो मिल्दैन : प्रधानमन्त्री","पहिले हामीसँगै कांग्रेस सरकारमा थियो, अहिले सरकारबाट निस्केपछि राखेको माग राजनीतिक पूर्वाग्रहमा आधारित छ। मोरङ : प्रधानमन्त्री पुष्पकमल दाहाल प्रचण्डले रवि लामिछानेलाई नै केन्द्रमा राखेर कांग्रेसले माग गरेको समिति गठन गर्न नसकिने बताएका छन्। विराटनगर पत्रकारसँग कुराकानी गर्दै प्रधानमन्त्री प्रचण्डले प्रतिनिधिसभामा देखिएको गत्यावरोध अन्त्य गर्नका लागि राजनीतिक तहमा संवाद सुरु भएको र चाँडै समाधान हुने बताएका हुन्। उनले सहकारीसँग सम्बन्धित समग्र विषयको अलगै र राष्ट्रिय स्वतन्त्र पार्टीका अध्यक्ष एवं गृहमन्त्री रवि लामिछाने विषय अलगै अध्ययन गरेर समस्याको समाधान गर्न सकिने बताए । अहिले रवि लामिछानेलाई नै केन्द्रमा राखेर समितिको माग गरिएको छ, त्यो मिल्ने कुरो छैन, प्रचण्डले भने, मैले सदनमा जवाफ दिँदा अनुसन्धानकर्तादेखि सम्बन्धित निकायका प्रमुख र सम्बन्धित जिल्लाका अधिकारीसँग के हो यो केस भनेर सोधेको थिए । उहाँहरूले यस केसमा रविजीलाई अनुसन्धान गर्ने ठाउँ छैन भन्नुभयो, सोही आधारमा मैले बोलेको हुँ । नेकपा माओवादी केन्द्रका अध्यक्ष समेत रहेका प्रचण्डले प्रतिपक्ष दलले सहकारी क्षेत्रमा देखिएको समस्या समाधान गर्नेभन्दा पनि गठबन्धन फेरिएपछि राजनीतिक मुद्दा बनाइएको उल्लेख गरे। उनले भने , पहिले हामीसँगै कांग्रेस सरकारमा थियो, त्यतिखेर यो मुद्दा सामान्य थियो, सरकारबाट निस्केपछि रविजीलाई केन्द्रमा राखेर समितिको माग गरिएको छ, यो राजनीतिक पूर्वाग्रहमा आधारित छ । उनले पछिल्लो राजनीतिक समीकरण भत्काउन गरिएको प्रयास सफल नहुने स्पष्ट पारे।"
बाघ हेर्न पूर्वराजा ज्ञानेन्द्र शाह बर्दिया राष्ट्रिय निकुञ्जमा,"गुलरिया : पूर्वराजा ज्ञानेन्द्र शाह बाघ हेर्न बर्दिया राष्ट्रिय निकुञ्ज आइपुगेका छन्। मध्यपश्चिम नेपालको भ्रमणमा रहेका उनी बिहीबार अपरान्ह बर्दिया पुगेका हुन्। नयाँ वर्षको पूर्वसन्ध्यामा दिउँसो ३ बजे निकुञ्ज प्रवेश गरेका शाहसँगै ४ वटा जीपमार्फत सफारी गरेका छन्। उनीसँगै पारसलगायत अन्य परिवारका सदस्यहरू निकुञ्ज अवलोकन गरेका हुन्। बर्दिया आएका शाहको टीमले जंगलभित्रै खाजा खाने, कुरेरै बाघ हेर्ने र आजै फर्किने कार्यतालिकाबमोजिम निकुञ्ज भ्रमण गरेका हुन्। टोलीले हात्ती, चित्तल, चरालगायतका वन्यजन्तुको अवलोकन गरेका छन्। बर्दिया राष्ट्रिय निकुञ्ज भित्र पूर्वराजा शाहलगायत १९ जनाको टीमले करिब ३ घण्टा समय विताएको पन्छीविज्ञ एवं वरिष्ठ प्रकृति पथप्रर्दशक रामबहादुर शाहीले बताए। पूर्वराजाको टोलीले निकुञ्जभित्रको बघौरा फाँटा हुँदै बालकोनीमा पुगी खाजा खाएका थिए। खाजापश्चात गणेश ताल, धनेस ताल, खोदाउ तालहुँदै लम्कौली फाँटा भएर पूर्व राजाको भ्रमण टोली फर्किको मुख्य गाइड शाहीले बताए।"
एमाले ओखलढुंगाको अध्यक्षमा जीबी खड्का निर्वाचित,"ओखलढुंगा : नेकपा एमाले ओखलढुंगाको अध्यक्षमा जीबी खड्का निर्वाचित भएका छन्। दशौं अधिवेशनबाट हर्कबोल राईलाई १३ मतले पराजित गर्दै जिल्ला कमिटी अध्यक्षमा खड्का निर्वाचित भएका हुन्। अध्यक्षमा निर्वाचित खड्काले १४४ मत ल्याउँदा हर्कबोल राईले १३१ मत पाएका थिए। यसैगरी उपाध्यक्षमा कमल न्यौपाने,सचिव अशोक थापा र उपसचिवमा राजीव कटवाल, र अस्मिता थापा निर्वाचित भएका छन्। खड्का प्यानलबाट ४ जना पदाधिकारी निर्वाचित हुँदा राई प्यानलबाट थापा निर्वाचित भएकी हुन्। थापा लिखु गाउँपालिका उपाध्यक्षसमेत हुन्। उपाध्यक्षमा न्यौपानेले १८२ मत पाएर विजयी हुँदा झम्कहरी बडालले ८७ मत पाए। सचिवमा अशोक थापा १५२ मतका साथ विजयी हुँदा टंक गिरीले ११३ मत ल्याए। उपसचिवमा अस्मिता थापाले १७४ मत ल्याउँदा रमिला मगरले ९८ मत ल्याइन्। त्यस्तै अर्का उपसचिव राजिव कटवालले १३८ मत पाएका थिए। निवर्तमान अध्यक्षले त्यागे एमाले नेकपा एमालेको जिल्ला अधिवेशनमा पार्टीका केन्द्रिय नेताहरुको हस्तक्षेपपछि निर्वतमान जिल्ला अध्यक्ष शंकर कटुवाले पार्टी परित्याग गरेका छन्। जिल्ला ईञ्चार्जलाई लेखेको पत्र बिहीबार बिहान सामाजिक सञ्जालमा राखेर पार्टीको सदस्यता समेत त्यागेको घोषणा गरेका हुन्। कटुवालले अध्यक्ष पद र पार्टी सदस्यता त्यागेको पत्र चैत २७ मै बुझाएका थिए। मतदाता नामावली प्रकाशन गर्ने क्रममा आफ्नो निर्णय गर्ने अधिकार समेत नदिएर हस्तक्षेप गरेको,गुटउपगुट निर्माण गरि आरोप प्रत्यारोप गर्ने काम गरेको उल्लेख गरेका छन्। मंगलबार र बुधबार भएको अधिवेशनमा जिल्ला कमिटीका अध्यक्ष भएपनि उनी निर्वाचन प्रकृयामा सहभागी भएका थिएनन्। निर्वाचित पदाधिकारीलाई शुभकामना दिँदै उनले २७ गतेको पत्र सार्वजनिक गरेका हुन्।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको पहाडी भूभागको थोरै स्थानहरू साथै बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। शुक्रबार राति कोशी र मधेश प्रदेश लगायत देशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
सङ्खुवासभाको मकालुमा बेवारिसे शव फेला,"सङ्खुवासभा : जिल्लाको मकालु गाउँपालिका५ लुम्बाङमा एक पुरुषको बेवारिसे शव फेला परेको छ। बिहीबार बिहानको समयमा अलैंची बारीमा अन्दाजी ५० वर्ष उमेरको पुरुषको शव फेला परेको जिल्ला प्रहरी कार्यालय सङ्खुवासभाले जनाएको छ। सडेको अवस्थामा पुरुषको शव भेटिएको जिल्ला प्रहरी कार्यालय सङ्खुवासभाका सूचना अधिकारी प्रहरी निरीक्षक अशोक जवेगुले जानकारी दिए। शवको पहिचान गर्न सकिएको छैन, प्रहरी निरीक्षक जवेगुले भने, गत चैत १६ गते एक व्यक्ति हराएको भनी जिल्ला प्रहरी कार्यालयमा जानकारी आएकाले उनका आफन्तलाई समेत बोलाएका छौं र जिल्ला मातहतका प्रहरी चौकीमा खबर भइसकेको छ। शव घटनास्थलमा नै राखिएको छ। यसबारे अनुसन्धान भइरहेको प्रहरीले जनाएको छ।"
ठूलोखोलाको ८५ प्रतिशत भौतिक प्रगति,"बेनी : म्याग्दीको रघुगंगा गाउँपालिका८ मा २१३ मेगावाट क्षमताको ठूलोखोला जलविद्युत आयोजना निर्माणको अन्तिम चरणमा पुगेको छ। संयुक्त ऊर्जा लिमिटेड प्रवर्द्धक रहेको यस आयोजनाको ८५ प्रतिशत भौतिक प्रगति भएको छ। आगामी ३ महिनाभित्र पूर्वाधार निर्माणको काम सकिने सिभिल ठेकेदार साकुरा पावरत्रिपल एसका आयोजना व्यवस्थापक इञ्जिनियर शिवलाल चालिसेले जानकारी दिए। बाँध, पानी थिग्राउने पोखरी र विद्युतगृह निर्माण अन्तिम चरणमा छ, उनले भने दुई हजार ७०० मिटर लामो सुरुङ जोडिसकेको छ। ४३३६ मिटर लामो सर्ज साफ्टको बुधबार ब्रेक थ्रु भएको छ। सर्च साफ्टले सुरुङमा पानीको सतह व्यवस्थापन र चापलाई नियन्त्रण गर्न मद्दत गर्छ। आकस्मिक रुपमा विद्युत गृह बन्द गर्नुपर्दा सुरुङबाट आएको पानीको चापलाई सर्च साफ्टले नियन्त्रण र सतह व्यवस्थापन गर्छ। जलविद्युत आयोजनाका लागि सर्ज साफ्टको ब्रेक थ्रु हुनुलाई महत्वपूर्ण उपलब्धि मानिन्छ। रघुगंगा नदी स्थित फेदीखोलाको बाँध देखि छरीमा निर्माणाधीन विद्युतगृह नजिकै जोड्ने सुरुङ निर्माण कार्य २० महिनामा सकिएको छ। आउटलेट देखि विद्युतगृह जोड्ने १ हजार ६४० मिटर पेनष्टक पाइप जडान गर्न थालिएको छ। विद्युतगृह देखि आउटलेटको उचाइ ३५५ मिटर छ। विद्युतगृहको छाना छाएपछि जडान गर्ने जेनेरेटर र टर्वाइन लगायत उपकरण राख्ने ठाउँ तयार बनाइएको छ। फेदीमा ६४ मिटर लामो बालुवा थिग्राउने पोखरी निर्माणको अन्तिम चरणमा छ। आयोजनाका प्रमुख रविन्द्र हमालले हिमाली क्षेत्रको प्रतिकुल मौसम, भूगोल र प्राकृतिक विपद्का चुनौतीका बीच निर्माणको कामलाई तीव्रता दिएको बताए। १०४१६ मिटर भर्टिकल साफ्ट निर्माण सकिएको छ। यस आयोजनामा हाल दैनिक २०० जना कामदारले नियमित रुपमा काम गर्दै आएका छन्। गैरआवासीय नेपाली र नेपालीहरूको ३० प्रतिशत लगानी रहेको यस आयोजनामा ७० प्रतिशत बैँक तथा वित्तीय संस्थाहरूको लगानी रहेको छ। यस आयोजनामा नेपाल बैँक लिमिटेडको नेतृत्वमा सनराईज बैँक, राष्ट्रिय वाणिज्य बैँक, सिद्धार्थ बैँकले लगानी गरेको आयोजनाले जनाएको छ। यस आयोजनामा गत असारमा आएको बाढीले बाँधतर्फ निर्माणाधीन पूर्वाधारमा क्षति पुर्याएपछि आयोजनको निर्माण कार्य केही पछि धकेलिएको हो। आयोजना सम्पन्न गर्न करिब ३ अर्ब ६० करोड रुपैयाँ लागत अनुमान गरिएको छ। आयोजनाबाट उत्पादन हुने विद्युतलाई केन्द्रीय प्रशारण लाइनमा जोड्नका लागि ८ किलोमिटर २२० केभी क्षमताको प्रशारण लाइन निर्माणाधीन छ। ३२ वटा मध्य १४ वटा टावरको निर्माण सुरु भइसकेको छ।"
ठमेल र दरवारमार्ग अब २४सै घन्टा खुल्ने,काठमाडौं : वैशाख १ गतेदेखि काठमाडौंको ठमेल र दरवारमार्ग क्षेत्रमा पूर्णकालीन २४सैं घण्टा व्यवसाय सञ्चालन हुने भएको छ। ठमेल पर्यटन विकास परिषद् र दरवारमार्ग विकास बोर्डले बिहीबार काठमाडौंमा पत्रकार सम्मेलन गर्दै नयाँ वर्षदेखि ठमेल र दरवारमार्ग क्षेत्रमा पूर्णकालीन व्यवसाय सञ्चालन गर्ने जानकारी दिएका हुन्। जिल्ला प्रशासन कार्यालयले बनाएको आचारसंहिता बमोजिम कानुनको परिधिभित्र रहेर व्यवसाय सञ्चालन गर्ने उनीहरूले जनाएका छन्। आर्थिक मन्दीको चपेटामा परेको व्यवसायलाई चलायमान बनाउन र शिथिल अवस्थामा रहेको आर्थिक क्रियाकलापलाई अघि बढाउन पूर्णकालीन व्यवसाय सुरु गर्न लागिएको र यसमा सरकारको धेरै साथ र सहयोग प्राप्त भएको उनीहरूको भनाइ छ। ठमेलको भगवान बहाल क्षेत्रभित्रका व्यवसायीहरूले भने पूर्णकालीन व्यवसाय सञ्चालन गर्न पाउनेछैनन्। ठमेल पर्यटन विकास परिषदका अध्यक्ष भविश्वर शर्माले पूर्णकालीन व्यवसायका कारण आर्थिक गतिविधि चलायमान हुने र थप रोजगारी सिर्जना हुने बताए। ठमेलमा ६० हजारले रोजगारी पाएको र धेरै परिवार यसमा आश्रित रहेको भन्दै उनले सरकारले बनाएको आचारसंहिता अनुसार व्यवस्या सञ्चालन गर्ने बताए। त्यस्तै दरबारमार्ग विकास बोर्डका संयोजक सञ्जय अधिकारीले पूर्णकालीन व्यवसाय सञ्चालन हुँदा साना साना व्यापारीहरूलाई व्यवसायको थप वातावरण बनेको बताए। उनले पूर्णकालीन व्यवसायका लागि आवश्यक सुरक्षा लगाएतका विषयमा सरकारले प्रतिवद्धता जनाए।
५३ राउन्ड गोली बरामद,मलंगवा : सर्लाही सदरमुकाम मलंगवा नगरपालिका८ मा जमिन मुनी गाडेर राखेको अवस्थामा ५३ राउन्ड गोली बरामद गरिएको छ। गोरखकाली प्रहरी चौकी नजिकबाट जमिनमुनि गाडेर राखेको अवस्थामा पेस्तोलमा प्रयोग हुने केएफ लेखिएको ५३ राउन्ड गोली बरामद गरिएको जिल्ला प्रहरी कार्यालय सर्लाहीले जनाएको छ। ईश्वरपुर नगरपालिका५ बस्ने विजय महतोले सञ्चालन गरेको भोलेबाबा अटो पार्टस एन्ड विजय रिपेरिङ सेन्टरको अगाडि रहेको खुला कवाडी राखेको सामानहरू ठाउँमा जमिन मुनी गाडेर राखेको अवस्थामा गोली बरामद गरिएको प्रहरीले जनाएको छ। गोप्य सूचनाका आधारमा चेकजाँच गर्न गएका प्रहरीले गरगहना राख्ने सानो ब्याग भित्रमा लुकाएर राखेको अवस्थामा गोली बरामद भएको हो। गोली उक्त स्थानमा कसले ल्याएर राखेको हो त्यो अहिलेसम्म खुल्न सकेको छैन। घटनाबारे थप अनुसन्धान भइरहेको जिल्ला प्रहरी कार्यालय सर्लाहीले जनाएको छ।
उपत्यकामा हावाहुरी र चट्याङसहित वर्षा,"काठमाडौं : काठमाडौं उपत्यकामा हावाहुरी तथा चट्याङसहितको वर्षा भएको छ। हावाहारी, रुखको हाँगा भाँचिन सक्ने, चट्याङका कारण जनको क्षति हुनसक्ने भन्दै सतर्क रहन विज्ञले सुझाव दिएका छन्। विपत व्यवस्थापनविद् डा धर्मराज उप्रतीले बिहीबार दिउँसोबाट उपत्यकामा पानी पर्न सुरु भएसँगै केही दिनयता बढिरहेको प्रदुषण न्यूनीकरणमा सहयोग पुग्ने बताए। 'यतिबेला हावाहुरी, चट्याङसहितको वर्षा भइरहेकाले सतर्कता अपनाउन जरुरी छ,' उनले भने, 'देशका अधिकांश जिल्लामा लागिरहेको वन डढेलोका कारण वायु प्रदुषण बढेको थियो। वर्षाका कारण वायु प्रदुषण न्यूनीकरण हुनेछ।' मंगलबार र बुधबार उपत्यकामा वायु प्रदुषण बढ्दा काठमाडौं विश्वको नै पहिलो प्रदुषित सहरका रुपमा सूचीकृत भएको थियो। एयर क्वालिटी इन्डेक्सका अनुसार बुधबार दिउँसो समग्र वायु गुणस्तर सूचकाङ्क (एक्यूआई) दुई सय ६५ थियो। सोमबार दिउँसो एक सय ६५ एक्यूआई रहेको प्रदुषण, मंगलबार दुई सय पुगेको थियो। आज भने प्रदुषण घटेर एक सय ७७ एक्यूआईमा सीमित भएको छ।"
हावाहुरीका कारण हवाई उडान प्रभावित,काठमाडौं : प्रतिकूल मौसमका कारण मुलुकको हवाई उडान प्रभावित भएको छ। बिहीबार दिउँसो आएको हावाहुरीका कारण त्रिभुवन अन्तर्राष्ट्रिय विमानस्थलबाट हुने आन्तरिक र दुवै उडान प्रभावित भएको विमानस्थलका प्रवक्ता सुवास झाले बताएका छन्। उनका अनुसार आन्तरिक उडानका जहाज डाइभर्ट भएका छन् भने अन्तर्राष्ट्रियतर्फ केही जहाज आकाशमा फन्को लगाउने होल्ड हुनका साथै केही जहाज विभिन्न गन्तव्यमा डाइभर्ट भएका छन्। नेपालगञ्जबाट काठमाडौं आउदै गरेको बुद्ध एयरको जहाज भैरहवा फर्किएको थियो भने सिमराबाट काठमाडौं आइरहेको सोही कम्पनीको जहाज सिमरा नै डाइभर्ट भएको छ। काठमाडौँबाट पोखरा जान लागेको यती एयरलाइन्सको जहाज काठमाडौं नै फर्किएको छ। कतार एयरलायन्सको जहाजले भने ओभरसुट गरेको थियो।
नेपालचीन कोरला नाकामा भौतिक संरचना निर्माण हुने,"जोमसोम : उत्तरी चीनको स्वशासित क्षेत्र तिब्बतसँग सिमाना जोडिएको उपल्लो मुस्ताङको कोरला नाका भौतिक संरचना निर्माण हुने भएको छ। गण्डकी प्रदेशको भौतिक पूर्वाधार मन्त्रालयले बजेट सुनिश्चित गरेसँगै कोरला नाकाको दजगजा क्षेत्रमा भौतिक संरचना तथा उद्धार केन्द्र निर्माण हुने पक्का भएको हो। गण्डकी प्रदेशको अन्तर्राष्ट्रिय सिमानाका कोरला क्षेत्र (मुस्ताङ)मा सुरक्षा निकायका लागि भौतिक संरचना तथा उद्धार केन्द्र निर्माण शीर्षकमा ५० लाख बजेट विनियोजन भइसकेको पूर्वाधार विकास कार्यालय मुस्ताङका कार्यालय प्रमुख अजयकुमार श्रेष्ठले जानकारी दिए। कार्यालय प्रमुख श्रेष्ठ कोरला नाकामा अस्थायी पूर्वाधार निर्माणका लागि बजेट सुनिश्चित भइसकेर ४ दिनअघि बोलपत्र ठेक्का आह्वान भइसकेको बताए। चीनले लगातार ४ वर्षदेखि बन्द रहेको कोरला नाका गत कात्तिक २७ गते उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका नागरिकलाई बाह्रै महिना खुला गरेसँगै गण्डकी प्रदेश सरकारले सीमाक्षेत्रमा कार्यरत सुरक्षाकर्मीका लागि पूर्वाधार निर्माण गर्न बजेट सुनिश्चित गरेको हो। अहिले कोरला नाकाको सीमाक्षेत्र लोमान्थाङ२ छोसेर नेचुङको मुस्ताङ भन्सार कार्यालयको क्वारेन्टाइन भवनमा सशस्त्र प्रहरी बोर्डर आउट पोस्ट (बीओपी) बस्दै आइरहेको छ। सोही स्थानको भन्सार कार्यालयकै अर्को भवनमा छोसेर प्रहरी चौकीका सुरक्षाकर्मी बस्दै आइरहेका छन्। त्यसो त लोमान्थाङ२ छोसेरको नेचुङमा सशस्त्र प्रहरीको बोर्डर आउट पोस्टमा बस्ने सीमा सुरक्षाका लागि खटिएका सुरक्षाकर्मी आवास भवन समेत बनिसकेको छ। चीनले उत्तरी कोरला नाकाको आफ्नो क्षेत्र तिब्बती भूमि लिजीमा भन्सार, सुक्खा बन्दरगाह, अध्यागमन र सुरक्षा पोस्ट २ वर्ष अघिनै निर्माण गरिसकेको छ। चीनले कोरला नाकालाई व्यापारिक हवको रुपमा विकास गर्न दर्जनौ लोभलाग्दा भौतिक संरचना निर्माण गरिसकेको छ। चीनले तिब्बतको सिकात्सेदेखि ढुङ्वासेन बजार हुँदै कोरला नाकाको लिजीसम्म ४ लेनको सडक कालोपत्रे सडक विस्तार गरिसकेको छ। चीनले सिमानाका गस्तीलाई सहज बनाउन सीमाक्षेत्रको एरियामा समेत पक्की सडकमार्ग बनाइसकेको छ। नेपालचीन कोरला नाकामा भन्सार,सुक्खा बन्दरगाह, क्वारेन्टाइन भवन,अध्यागमन र सुरक्षा पोस्ट लगायतका दीर्घकालीन भौतिक पूर्वाधार निर्माण गर्न विस्तृत परियोजना प्रतिवेदन (डीपीआर) को प्रक्रिया अघि बढाइएको भएपनि उक्त डीपीआर फाइनल हुन सकेको छ। सरकारले कोरला पूर्वाधारका लागि डीपीआर निर्माणको अध्ययन गर्न सितार कन्ट्रक्सन प्रालिलाई जिम्मा दिएको थियो। त्यहाँ प्राविधिकहरूले डीपीआरका लागि कोरला क्षेत्रको अध्ययन र त्यस क्षेत्रमा पुगेर डेढ वर्ष अघिनै माटो परीक्षण गर्ने काम समेत सम्पन्न गरिसकेका छन्।"
धनगढी उपमहानगरमा आधारभूत तहको नतिजामा सुधार,"धनगढी : धनगढी उपमहानगरपालिका भित्रका आधारभूत तहका विद्यालय (कक्षा ८) को नतिजा सार्वजनिक भएको छ। सार्वजनिक भएको नतिजा अनुसार गत शैक्षिक सत्रको भन्दा ४ गुणाले राम्रो नतिजा आएको छ। गत वर्ष कक्षा ८ को परीक्षाको नतिजा ९ प्रतिशतबाट बढेर ३१ प्रतिशत पुगेको उपमहानगरको शिक्षा शाखाले जनाएको छ। गत वर्ष १७ वटा सामुदायिक विद्यालयको नतिजा शून्य आएकोमा यो वर्ष कुनै पनि सामुदायिक विद्यालयको नतिजा शून्य आएन। शैक्षिक सत्र २०८१ मा सामुदायिक विद्यालयको नतिजा सन्तोषजनक आएको उपमहानगरपालिकाको शिक्षा, युवा तथा खेलकुद महाशाखा प्रमुख नरेन्द्रबहादुर खातीले बताए। यो वर्ष गत वर्षको तुलनामा कक्षा ८ को परीक्षाको नतिजामा सुधार देखिएको छ, खातीले भने। यो वर्ष धनगढीका ४२ वटा सामुदायिक विद्यालयका ३ हजार ५२४ विद्यार्थीले कक्षा ८ को परीक्षा दिएका थिए। ती मध्ये एक हजार ९० जना विद्यार्थी आधारभूत तहको पहिलो चरणको परीक्षामा सफल भएका छन्। धनगढीका सामुदायिक विद्यालयमा अधिकतम ६५ दशमलव ७८ र न्यूनतम ७ दशमलव ५२ प्रतिशत विद्यार्थी उत्तीर्ण भएका छन्। धनगढी१६ को बेहडाबाबा माध्यमिक विद्यालयका सर्वाधिक ६५ दशमलव ७८ प्रतिशत विद्यार्थी पास भएका छन्। बेहडाबाबा माध्यमिक विद्यालयका ७६ मध्ये ५० जना विद्यार्थी पहिलो चरणमै उत्तीर्ण भएका हुन्। धनगढी३ को त्रिभुवन माध्यमिक विद्यालयको ६० प्रतिशत नतिजा आएको छ भने सिद्धनाथ माध्यमिक विद्यालय जुगेडाका ५८ दशमलव ९७ प्रतिशत विद्यार्थी उत्तीर्ण भएका छन्। यसैगरी, राष्ट्रिय माध्यमिक विद्यालय उर्माबाट ५५ दशमलव ५५ प्रतिशत विद्यार्थी उत्तीर्ण भएका छन्। यो वर्ष शिक्षक, अभिभावक र विद्यार्थीले समेत मेहनत गर्दा नतिजामा सुधार आएको शिक्षा महाशाखा प्रमुख खातीले बताए। गत वर्ष शून्य नतिजा हासिल गरेका विद्यालयहरूको नतिजा निकै राम्रो आएको छ। दिवा छात्रावास तथा अतिरिक्त कक्षा समेत चलाएर वर्षभरी पठनपाठन गरिएकाले गत वर्ष कमजोर देखिएका विद्यालयमा व्यापक सुधार भएको छ, खातीले भने। गत वर्ष शून्य नतिजा हासिल गरेको धनगढी१२ जुगेडाको दुर्गा आधारभूत विद्यालयको यो वर्ष उत्तीर्ण प्रतिशत बढेर ५१ दशमलव ४२ प्रतिशत पुगेको छ। यस्तै, शून्य नतिजा आएको धनगढी१० जुगेडाको जनकल्याण माध्यमिक विद्यालयका ४८ दशमलव ८७ र धनगढी१३ श्रीलंकाको नवज्योति आधारभूत विद्यालयका ४७ दशमलव ४३ प्रतिशत विद्यार्थी उत्तीर्ण भएका छन्। सामुदायिक र संस्थागत विद्यालयको प्रतिशत भने ५२ रहेको छ। गत वर्षदेखि धनगढीमा आधारभूत तहको परीक्षा सञ्चालन, उत्तरपुस्तिका परीक्षण र नतिजा प्रकाशन व्यवस्थित गर्न थालिएको हो। यो वर्ष उपमहानगरपालिकाले नियमित विद्यालयको अनुगमन गरेको, विद्यालय, शिक्षक, अभिभावक र विद्यार्थीले समेत मेहनत गरेकाले नतिजामा सुधार आएको बताइएको छ। धनगढी उपमहानगरपालिकाले सामुदायिक विद्यालयको सिकाइ उपलब्धिमा सुधार ल्याउन नगर प्रमुख शैक्षिक सुधार कार्यक्रम समेत लागु गरेको छ। यो वर्ष सामुदायिक विद्यालयहरूले दिवा छात्रावास र अतिरिक्त कक्षा सञ्चालन गरेर सामुदायिक विद्यालयहरूले पठनपाठन गराएकाले आधारभूत तहको नतिजामा सुधार आएको उपमहानगरपालिकाले जनाएको छ।"
आगलागीमा परेर तीन बालबालिका गम्भीर घाइते,"डोल्पा : डोल्पाको त्रिपुरासुन्दरी नगरपालिका४ रंगमा आगलागीमा परि तीन बालबालिका गम्भीर घाइते भएका छन्। गाउँ नजिकै रहेको सुँ सामुदायिक बनमा लागेको आगलागीमा परि तीन जना घाइते भएका हुन्। घाइते हुनेमा कक्षा ४ मा पढ्ने ९ वर्षीया बिवस बुढा, १० वर्षीय सुलस बुढा र १३ वर्षीय सुमन्त बुढा रहेको प्रहरी चौकी त्रिपुराकोटले जनाएको छ। बिदाको दिनमा बनमा गुच्छी च्याउ टिप्न गएको बेला आगोमा परेको स्थानीयले बताएका छन्। अवस्था गम्भीर भएकाले हेलिकोप्टरबाट नेपालगन्ज लैजाने तयारी गरिए पनि मौसमका कारण आउन सक्ने अवस्था नरहेको प्रमुख जिल्ला अधिकारी तुलसीप्रसाद दाहालले जानकारी दिए। बालबालिकाको जिल्लामा उपचार सम्भव नभएपछि उद्धारका लागि नगरपालिकाको विपद् व्यवस्थापन कोषबाट हेलिकोप्टरका लागि पत्र लेखिएको प्रमुख प्रशासकीय अधिकृत जगदीशचन्द्र नेपालीले जानकारी दिए। घटनामा एकै घरका दुई बालबालिका परेको स्थानीयले बताएका छन्।"
स्कुल बस दुर्घटना हुँदा भारतमा ६ जना विद्यार्थीको मृत्यु,नयाँ दिल्ली : भारतको उत्तरी राज्य हरियाणामा बिहीबार स्कुल बस दुर्घटना हुँदा ६ जना विद्यार्थीको मृत्यु भएको छ। दुर्घटनाबाट १२ जनाभन्दा बढी घाइते भएको स्थानीय प्रहरीले जनाएको छ। जीएल पब्लिक स्कुलका करिब ४० जना विद्यार्थी बोकेको बस कानिना क्षेत्रमा दुर्घटना भएको थियो। ड्राइभरको लापरबाहीले दुर्घटना भएको प्रत्यक्षदर्शीले बताएका छन्। उनीहरूका अनुसार बस तीव्र गतिमा कुदाइएको थियो। हरियाणाका मुख्यमन्त्री नायब सिंह सैनीले मानवीय क्षतिप्रति दुःख व्यक्त गर्दै सन्तान गुमाउने परिवारप्रति सहानुभूतिसहित घाइतेको स्वास्थ्यलाभको कामना गरेका छन्।
दुग्ध किसानको ४८ करोड भुक्तानी बाँकी,"हेटौँडा : मकवानपुर जिल्ला दुग्ध उत्पादक सहकारी संघले दुग्धजन्य उद्योगसँग ४८ करोड रुपैयाँ भुक्तानी लिन बाँकी रहेको जनाएको छ। संघले किसानलाई सो बराबरको रकम समयमै भुक्तानी नभए आफूहरू आन्दोलनमा जाने चेतावनी दिएको छ। गत फागुनमा केन्द्रीय दुग्ध सहकारी संघ र नेपाल सरकार कृषि मन्त्रालयअन्तर्गत दुग्ध विकास संस्थान तथा निजी डेरीबीच भएको सम्झौताअनुसार चैत २१ गतेसम्म पुस मसान्तसम्मको दूधको भुक्तानी गर्ने सहमति भएको थियो। तर सो समयमा सम्झौताअनुसार भुक्तानी नभएको भन्दै संघले आन्दोलन गर्ने चेतावनी दिएको हो। संघका अध्यक्ष हरिप्रसाद कँडेलले सम्झौताअनुसार दूधको भुक्तानी चैत मसान्तभित्र गरिसक्नुपर्ने र बाँकी भुक्तानी निरन्तर दिने व्यवस्था गर्नुपर्ने, किसानबाट उत्पादित दूध निरन्तर बिक्री हुने व्यवस्था मिलाउनुपर्ने बताए। उनले दुग्ध उत्पादक किसानलाई दिँदै आएको लिटर अनुदानलाई निरन्तर दिने व्यवस्था गरिनुपर्ने र पशु बीमालाई सहकारी संस्थामार्फत गर्ने व्यवस्था गरिनुपर्ने माग गरे। अध्यक्ष कँडेलले दुग्ध उत्पादक किसानका समस्याप्रति बेवास्ता गर्ने सरकार र निजी दुग्ध उद्योगीविरुद्ध निर्णायक आन्दोलनमा सहभागी हुनुपर्ने अवस्था आएको बताए। उनले सम्पूर्ण दुग्ध उत्पादक किसानलाई आन्दोलनको तयारी अवस्थामा रहन निर्देशन दिइएको जानकारी बागमती प्रदेश खानेपानी, ऊर्जा तथा सिँचाइमन्त्री एकालाल श्रेठलाई गराइएको बताए। मन्त्री श्रेष्ठ यसै क्षेत्रबाट चुनाव जितेकाले समस्या समाधानमा लागिदिन आग्रह गरिएको उनको भनाइ छ।"
मेयरले एकलौटी गरेको भन्दै बहुमत वडाध्यक्षको आपत्ति,"परासी : नवलपरासीको रामग्राम नगरपालिकाका मेयरको कार्यशैलीप्रति बहुमत वडाध्यक्षसहित कार्यपालिकाका सदस्यहरूले असन्तुष्टि जनाउँदै आपत्ति जनाएका छन्। नगर क्षेत्रमा सञ्चालन भएका विभिन्न कार्यक्रमयोजनालगायतका विषयमा असन्तुष्टि जनाउँदै उनीहरूले मेयर धनपद यादवले एकलौटी रुपमा नगरपालिका चलाउन खोजेको समेत आरोप लगाएका छन्। विभिन्न असन्तुष्ट विषयलाई लिएर गत चैत १९ गते सात दिने अल्टिमेट दिएर वडाध्यक्ष र कार्यपालिका सदस्यहरूले बैठक बोलाउन लिखित निवेदन नगरपालिकामा दर्ता गराएका थिए। नगरमा १८ वटा वडा छन्। जसमा १३ जना वडाअध्यक्षले मेयरको कार्यशैलीप्रति असन्तुष्ट जनाएका छन्। त्यस्तै २८ सदस्यीय कार्यपालिका रहेको नगरका वडाध्यक्ष र ४ जना कार्यपालिका सदस्यसहित १७ जनाले मेयर यादवको कार्यशैलीप्रति असन्तुष्ट जनाउँदै विभिन्न ११ वटा एजेण्डा राखेर बैठक बोलाउन निवेदन दिएका थिए। उक्त अवधिसम्म पनि बैठक बोलाउन वास्ता नगरेको भन्दै उनीहरूले बिहीबार नगरपालिकामै पत्रकार सम्मेलन गरेर मेयरबाट भएका विभिन्न कामको फेहरिस्त प्रस्तुत गरेका थिए। वडाध्यक्षहरूले असन्तुष्ट जनाएका काममा नगर क्षेत्रमा सञ्चालन हुने आकस्मिक योजना ( अकस्मात आइपर्ने काम) का नाममा प्राथमिकतामा नै नपरेका योजनालाई आफू निकट व्यक्ति र कार्यकर्तालाई दिने गरेको, निर्वाचित भएको दुई वर्ष बितिसक्दा पनि योजना अनुगमन समितिमा रहने २ जना कार्यपालिका सदस्यहरूलाई नराखी समितिलाई पूर्णता नदिएको आरोप छन्। त्यस्तै अभिभावकको लिखित असहमतिका बाबजुद नगर शिक्षा समितिको बैठक राखेर विद्यालय व्यवस्थापन समिति गठन गर्ने गरेको, शिक्षा समितिमा रहने कार्यपालिकाका २ जना सदस्यलाई जानकारी नदिई शिक्षासम्बन्धी निर्णय गर्ने गरेको आरोप छ। कार्यपालिका सदस्यहरूलाई जानकारी नदिई बैठक बोलाएर मेयर आफूखुशी निर्णय गर्ने गरेको भन्दै उनीहरूलाई फिर्ता बोलाउन पनि एजेण्डामै उल्लेख छ। त्यस्तै मेयर यादवले शिक्षकहरूको आफूखुशी सरुवा गर्ने गरेको, सरुवा गरेका शिक्षक विद्यालयमा हाजिर नभएको बहानामा विद्यालयकै खाता रोक्का गरिदिंदा विद्यार्थीले पाउनुपर्ने दिवा खाजासमेत पाउन नसकेको एजेण्डामा जनाइएको छ। त्यसैगरी वडामा सञ्चालन हुने नगर योजनाको रकम दिँदा वडाको सिफारिस बिना भुक्तानी गर्दा आर्थिक चलखेलको आशंका उत्पन्न भएको लगायतका विषयमा छलफल गर्न बैठक बोलाइए पनि मेयर यादवले वास्ता नगरेको उनीहरूको भनाइ छ नगरका बेथितिको विषय बाहिर नआए आफूहरू पनि त्यसमा संलग्न भएको प्रमाणित हुने भएकाले पत्रकार सम्मेलन गरेर जानकारी दिनुपरेको वडा नम्बर १५ का वडाध्यक्ष (स्वतन्त्र) धनपत यादवले जानकारी दिए। सकेसम्म नगरको कुरा बैठकमै राखेर समाधान गर्न खोजेका थियौं। तर, मेयर साहेबले वास्ता नगर्दा बाध्य भएर एजेण्डा सार्वजनिक गर्नुपरेको हो, वडाध्यक्ष यादवले भने। वडा नम्बर १७ का वडाध्यक्ष कन्हैया मौर्यले जनप्रतिनिधिको सधैंको झगडाले नगरमा सञ्चालन हुनुपर्ने अधिकांश योजना अझै सम्झौता हुन नसकेको बताए। आरोपका विषयमा जानकारी लिन खोज्दा मेयर यादव पारिवारिक धार्मिक यात्राका क्रममा भारतमा रहेकाले सम्पर्क हुन सकेन। एमालेबाट निर्वाचित मेयर यादवलाई कार्यपालिकाकै बहुमत सदस्यहरूले असन्तुष्टि जनाएपछि काम गर्न समस्या देखिएको छ। नगरमा कांग्रेस र जसपाबाट ६६ जना, एमालेबाट २, राप्रपाबाट ३ र स्वतन्त्रबाट १ जना वडाध्यक्षमा निर्वाचित भएका छन्।"
सिन्धुलीमा रहेको एनसेल टावरमा बम विष्फोट,सिन्धुली : सिन्धुलीको कमलामाई नगरपालिका४ खट्टारमा रहेको एनसेलको टावरमा शक्तिशाली कुकर बम विष्फोट गराइएको छ। बिहीबार बिहान करिब पौने ३ बजेको समयमा टावरमा बम बिष्फोट गराइएको हो। विष्फोटबाट टावरको बाकसमा क्षति पुगेको जिल्ला प्रहरी कार्यालय सिन्धुलीका प्रहरी नायव उपरीक्षक तथा प्रवक्ता अनिल कुमार खड्काले जानकारी दिए। रातको समयमा टावर परिसरको उत्तरतर्फको तारको जाली काटेर भित्र प्रवेश गरेर बम विष्फोट गराइएको पाइएको खड्काले बताए। ठुलो विष्फोटक वस्तु पड्किएको आवाज आएपछि स्थानीयले प्रहरीलाई खबर गरेका थिए। विष्फोट लगतै प्रहरी घटनास्थलमा पुगेको बताइएको छ। उक्त टावर परिसर भित्र र बाहिर जनमुक्ति सेना लेखिएको १५ थान पर्चा पम्प्लेट समेत फेला पारिएको छ। घटनामा संलग्न अपरिचित व्यक्तिको खोजतलास भइरहेको खड्काले जानकारी दिए। घटनाबारे प्रहरीले थप अनुसन्धान थालेको जनाएको छ। यसैबीच गएको २ गते पनि सिन्धुलीको सुनकोशी गाउँपालिका१ दुम्जा स्थित नेपाल टेलिकमको टावरमा कुकर बम विस्फोट गराइएको थियो। विस्फोटबाट दुम्जामा रहेको विपी पार्क नजिकै रहेको टेलिकमको टावर तथा घरमा क्षति पुगेको थियो। उक्त घटनामा समेत जनमुक्ति सेना लेखिएको पर्चा तथा पम्प्लेट फेला पारिएको थियो।
बागमतीमा करिब ७ हजारको स्वास्थ्य बिमा,"हेटौंडा : बागमती प्रदेश सरकारले ६ हजार ८ सय ९५ परिवारको स्वास्थ्य बिमा गरिदिएको छ। प्रदेशको स्वास्थ्य मन्त्रालयले आफ्ना १३ जिल्लामा रहेका सीमान्तकृत,लोपोन्मुख, आश्रममा आश्रित,क र ख वर्गका अपाङ्गता भएकाहरूको स्वास्थ्य बिमा गरेको हो। मन्त्रालयको आर्थिक वर्ष ०८००८१ को वार्षिक कार्यक्रम अन्तर्गत प्रदेशका १३ जिल्लामा कार्यक्रम गरिएको स्वास्थ्य मन्त्री रामेश्वर श्रेष्ठले बताए। मन्त्री श्रेष्ठका अनुसार मन्त्रालयले दुई करोड ३४ लाख १५ हजार ९ सय ५० रुपैयाँ प्रिमियम भुक्तानी समेत गरिसकेको छ। जसमध्ये मन्त्रालयको तथ्यांक अनुसार काठमाडौंमा १ सय ५५ परिवारलाई ३५ लाख ७ हजार ७ सय,भक्तपुरमा ३५ परिवारलाई १ लाख २ हजार ९ सय ५०, ललितपुरमा ५ सय ५० परिवारलाई १८ लाख ७ हजार ७ सय ५० प्रिमियम बापतको रकम भुक्तानी गरिसकेको बताएको छ। यस्तै काभ्रेपलान्चोकमा ७ सय २० परिवारलाई २४ लाख ७२ हजार ५०, नुवाकोटमा ५ सय ७३ परिवारलाई १५ लाख ९९ हजार ३ सय ५०, रसुवामा १ सय ८१ परिवारलाई ५ लाख १५ हजार २ सय र रामेछापमा ३ सय १९ परिवारलाई १० लाख ४३ हजार भुक्तानी गरेको छ। त्यस्तै, धादिङमा ५ सय ९१ परिवारलाई २१ लाख ५२ हजार १ सय ५०, मकवानपुरमा १ सय १ परिवारलाई ४ लाख १० हजार ५ सय ५०, दोलखामा २ सय ७४ परिवारलाई ९ लाख १६ हजार ५०, सिन्धुपाल्चोकमा १ हजार ३ सय १४ परिवारलाई ४६ लाख २२ हजार ८ सय, सिन्धुली ४ सय ७९ परिवारलाई, १५ लाख ७७ हजार ४ सय र चितवनमा १ हजार ६ सय ३ परिवारलाई ५८ लाख ३८ हजार भुक्तानी गरेको छ। तथ्यांक अनुसार १३ वटै जिल्लामध्ये सबैभन्दा बढी चितवन जिल्लामा भुक्तानी भएको पाइएको छ। महिला स्वास्थ्य स्वयंसेविका १ सय ४, अपाङ्गता तर्फ ३ सय ७७ र अति सीमान्तकृत १ हजार १ सय २२ गरी १ हजार ६ सय ३ परिवारलाई ५८ लाख ३८ हजार भुक्तानी गरेको मन्त्रालयले बताएको छ।"
आयुर्वेद स्वास्थ्य केन्द्र सङ्खुवासभामा औषधी अभाव,"सङ्खुवासभा : जिल्ला आयुर्वेद स्वास्थ्य केन्द्र सङ्खुवासभामा अत्यआवश्यक औषधीको अभाव भएको छ। जिल्ला सदरमुकाम खाँदबारीमा रहेको आयुर्वेद स्वास्थ्य केन्द्रमा बाथ रोग, पायलस्स, ग्यास्ट्रिक लगायतका औषधी अभाव रहेको जिल्ला आयुर्वेद स्वास्थ्य केन्द्रका प्रमुख डाक्टर राम प्रबोध चौधरीले बताए। सरकारले निशुल्क रुपमा उपलब्ध गराउने २३ प्रकारका औषधीमध्ये ६ प्रकारका औषधी लामो समयदेखि अभाव रहेको छ। अविपत्तिकर चुर्ण, हिंग्वाष्टक चुर्ण, महायोगराजगुग्गुल, महानारायण तेल, सितोपालदी चुर्ण, अश्वगन्धा चुर्ण औषधी लामो समयदेखि सकिएको प्रमुख चौधरीले जानकारी दिए। बाँकी औषधीहरु समेत थोरै मात्रमा रहेकाले औषधी अभावका कारण बिरामीको उपचारमा समस्या हुने उनको भनाइ छ। सरकारले यस आर्थिक वर्षमा औषधी खरिदका लागि ५ लाख रुपैयाँमात्र पठाएको थियो। प्रमुख चौधरीले भने, 'गत आर्थिक वर्षमा १५ लाख रुपैयाँ औषधी खरिदका उपलब्ध गराउँदा त आर्थिक वर्षको अन्त्यतिर केही औषधी अपुग भएको थियो। ५ लाख रुपैयाँको औषधीले कसरी पुग्छ ? आयुर्वेद उपचारमा विरामीको आर्कषण बढ्दो भए पनि सरकार भने औषधी नै कटौति गर्छ।' जिल्ला आयुवेद स्वास्थ्य केन्द्र सङ्खुवासभामा आर्थिक वर्ष २०७७७८ मा ५ हजार १०३, आर्थिक वर्ष २०७८७९ मा ५ हजार २७६ र गत आर्थिक वर्षमा ६ हजार ३४२ जनाले विरामीले सेवा लिएका छन्। यस आर्थिक वर्षमा ३ हजार १९३ जनाले सेवा लिएको स्वास्थ्य केन्द्रको तथ्याङकमा रहेको छ। स्नेहन स्वेदन(औषधी युक्त बाफ) लिनका लागि स्वास्थ्य केन्द्र गएकी खाँदबारी नगरापलिका९ रत्नकुमारी कुवरले औषधी भने महंगोमा बाहिरबाट किनेर ल्याइन्। बाथ रोगले पीडित कुँवरलाई डक्टरले एक महिनासम्म स्वास्थ्य केन्द्रमा नै आएर औषधीयुक्त बाफ लिनु पर्ने बताए पनि स्वास्थ्य केन्द्रमा भने आवश्यक औषधी छैन। कुँवरले भन्छिन्, '२६ वर्ष भयो बाथ रोग लागेको विभिन्न अस्पताल भए तर रोग निको नभएपछि अहिले आयुर्वेद स्वास्थ्य केन्द्रमा आएर बाफ लिन थालेको एक हप्ता भयो।' औषधी सहितको बाफ लिन थालेपछि दुखाइ त कम भयो तर स्वास्थ्य केन्द्रमा औषधी नै छैन बाहिरबाटै ल्याउनु पर्ने रहेछ। बाथको उपचार गराउन आएका खाँदबारीकै डम्बरबहादुर कार्की महंगोमा बाहिरबाटै औषधी किन्नु परेको बताउँछन्। अन्य आषैधीभन्दा आयुर्वेद औषधी महंगो पर्छ। त्यसैगरी खाँदबारी७ सेरबहादुर वन पनि ७ वर्षदेखि ग्याष्ट्रिकको औषधी नियमित रुपमा नै आयुर्वेद स्वास्थ्य केन्द्रबाटै लगेर खाँदै आएका थिए। तर दुई महिना अघिबाट स्वास्थ्य केन्द्रमा औषधी सकिएपछि बाहिरबाटै औषधी किनेर खानु परेको वनले बताए। सशुल्क फार्मेसी सञ्चालन गरेर भए पनि नियमित औषधी उपलब्ध गराउनु पर्ने आयुर्वेद स्वास्थ्य केन्द्रका प्रमुख चौधरीले बताए। जिल्लाका सञ्चालित फार्मेसीहरुमा सबै प्रकारका औषधीहरु नपाउँदा बिरामीहरुलाई समस्या भएको छ। पंचकर्म विशेषज्ञसमेत रहेका डाक्टर चौधरीले स्वास्थ्य केन्द्रमा पर्याप्त औषधी, स्वास्थ्य केन्द्रको स्तर उन्नती नहुँदा उपचार उपकरण नभएकाले आफ्नो विज्ञता अनुसार सेवा प्रवाह गर्न नसकिएको चौधरीले बताए। स्नेहन(मसाज), वमन, शिरोधारा, शिरोवस्ति, वस्ति, नस्य, रक्तमोक्ष, बिरेचन सेवा दिन सक्ने क्षमता आफु सँग भएको आवश्यव उपकरण अभाव रहेको उनको भनाई छ। स्वास्थ्य केन्द्रमा राखेर विरामीहरुको उपचार गर्नु पर्ने भएपनि पुर्वाधार नहुँदा प्रत्यक्ष स्वास्थ्यकर्मीको निगरानीमा राखेर विरामीको उपचार गर्न नसकिएको प्रमुख चौधरीले बताए। वेड भर्ना गरेर उपचार गर्नु पर्ने विरामीहरुलाई वेड नहुँदा घर पठाउने गरिएको छ। टाढाबाट आएका विरामीहरु होटलमा बसेर उपचार गराउन आउने गरेका छन्। अरुण उपत्याकामा विदुषी योगमाया आयुर्वेद विश्व विद्यायलय स्थापनाको चरणमा रहे पनि यही क्षेत्रमा आयुर्वेद औषधीको अभाव छ। सङ्खुवासभाबाट ठुलो मात्रामा जडिवुटीहरुको कच्चा पदार्थ निकासी हुने गरेको छ। जिल्ला आयुर्वेद स्वास्थ्यकेन्द्रमा सङ्खुवासभा सहित भोजपुर जिल्लाको उत्तरी क्षेत्र षडानन्द नगरपालिका र साल्पासिलिछो गाउँपालिकाका विरामीहरु समेत आउने गरेका छन्। जिल्ला आयुर्वेद स्वास्थ्य केन्द्र सङ्खुवासभाको फार्मेसी। विरामी स्नेहन स्वेदन(औषधी युक्त बाफ) लिंदै जिल्ला आयुर्वेद स्वास्थ्य केन्द्र।"
नयाँ वर्षबाट ठमेल र दरबारमार्गलाई चौबिसै घण्टा खुला गर्ने तयारी,"काठमाडौं : नयाँ वर्षबाट ठमेल र दरबारमार्ग क्षेत्रलाई चौबिसै घण्टा सञ्चालन हुने भएको छ। ठमेल र दरबारमार्ग क्षेत्रलाई चौबिसै घण्टा सञ्चालन गर्न प्रहरीले विशेष सुरक्षा योजना तयार पारेकोजिल्ला प्रहरी परिसर काठमाडौँका प्रमुख, प्रहरी वरिष्ठ उपरीक्षक (एसएसपी) भुपेन्द्रबहादुर खत्रीले जानकारी गराए। सामुदायिक सेवा केन्द्र टुँडालदेवी, प्रहरी वृत्त महाराजगञ्ज तथा मालिगाउँले आज आयोजना गरेको लागूऔषध दुर्व्यसनी तथा साइबर अपराध न्यूनीकरणसम्बन्धी अन्तरक्रियामा उनले ठमेल र दरबारमार्गलाई चलायमान बनाउन विशेष सुरक्षा योजना बनाइएको बताए। ठमेल र दरबारमार्ग क्षेत्र चौबिसै घण्टा खुलाउनका लागि अपराध हुनसक्ने सम्भावित क्षेत्रको प्रहरीले सुक्ष्म अनुसन्धान गरिरहेको छ, नेपाल प्रहरी र पर्यटक प्रहरीको जनशक्ति थप गरी उक्त बजारलाई चलायमान बनाउन नेपाल प्रहरी लाग्नेछ, उनले भने। परिसर प्रमुख खत्रीले पछिल्लो समय राजधानी काठमाडौँसहित देशभर लागूऔषध दुव्यर्सनी र साइबर अपराधको घटना बढेको भन्दै यसलाई नियन्त्रणका लागि काठमाडौँ प्रहरीले काम गरिरहेको उल्लेख गरे । चालू आर्थिक वर्षमा सामाजिक सञ्जालको दुरुपयोग गर्ने तीन हजार सात सय मुद्दा दर्ता काठमाडौँ प्रहरीमा दर्ता भएको उनको भनाइ छ । यस्तै, लागूऔषध दुव्यर्सनीसम्बन्धी देशभर चार हजारभन्दा बढी मुद्दा दर्ता भएको एसएसपी खत्रीले बताए । प्रहरी वृत्त महाराजगञ्जका प्रमुख, प्रहरी नायव उपरीक्षक (डिएसपी) अम्बरबहादुर थापा क्षेत्रीले पछिल्लो समय युवा पुस्ता लागूऔषध दुर्व्यसनी र साइबर अपराधमा फसेको भन्दै यसलाई न्यूनीकरणका लागि प्रहरीले समाजसँगको सहकार्यमा विभिन्न जनचेतनामुलक कार्यक्रम सञ्चालन गर्दै आइरहेको बताए।  रासस"
पाल्पाको पूर्वखोला गाउँपालिकाको ४३ प्रतिशत प्रगति,"तानसेन: पूर्वखोला गाउँपालिकाले ८ महिनामा ४३ प्रतिशत प्रगति हासिल गरेको छ। गत साउनदेखि फागुनसम्म पूर्वखोला गाउँपालिकाले चालु तर्फ ४६ ३१ प्रतिशत र पुँजीगत तर्फ ३५०९ प्रतिशत बजेट खर्च गरी समग्रमा ४३५ प्रतिशत प्रगति भएको जनाएको छ। जसमा आर्थिक विकासमा ३४९२ प्रतिशत, सामाजिक विकासमा ४२३९ प्रतिशत, पूर्वाधार विकासमा ३९९७ प्रतिशत, सुशासन क्षेत्रमा ४०(६७ प्रतिशत, कार्यालय सञ्चालन तथा प्रशासनिक क्षेत्रमा ५३४१ प्रतिशत रकम खर्च भएको छ। गाउँपालिकाले दोस्रो चौमासिक सार्वजनिक सुनुवाइ गरी साउनदेखि फागुनसम्म भएका सम्पूर्ण गतिविधि सार्वजनिक गरेको हो। यसैगरी दोस्रो चौमासिकसम्म विभिन्न उपशीर्षकमा पशु विकासमा ४० प्रतिशत, शिक्षा युवा तथा खेलकुदमा ४९४९ प्रतिशत, स्वास्थ्यमा ३६४७ प्रतिशत, कृषिमा ४३९८ प्रतिशत, गाउँपालिकाको ४२०८ प्रतिशत खर्च भएको पालिकाले सार्वजनिक गरेको छ। पालिकाले ८ महिनाको अवधिमा १ सय १५ वटा गरिव परिचयपत्र वितरण गरेको, ६ वटा वडामा ३० जना मेलमिलापकर्ताबाट सामाजिक रुपमै विमेल भएका स्थानमा मेलमिलाप अभियान चलाउँदै आएको, चालु आर्थिक वर्षमा पूर्वखोलामा ७ वटा न्याययिक मुद्दा परेकोमा २ वटा मिलापत्र भएको, दुई वटा जिल्लामा पठाएको, २ वटा प्रक्रियामा रहेको १ वटा तामेलीमा गएको छ। १८ वटा अपांग परिचयपत्र वितरण गरेको, ३० लाख ७१ हजार रुपैयाँ राजश्व संकलन भएको, पालिका भित्र ४५ वटा व्यवसाय दर्ता र १३२ वटा नवीकरण भएका पालिकाका प्रमुख प्रशासकीय अधिकृत सुन्दर प्रसाद श्रेष्ठले जानकारी गराए। पूर्वखोला गाउँपालिकाले दोस्रो चौमासिक सार्वजनिक सुनुवाइ पालिका केन्द्र नराखी वडा नम्बर १ सिलुवामा राखेको हो। फरक फरक स्थानका जनताका फरक फरक आवाज, सुझाव जिज्ञासा, गुनासाहरू लाई सुनी, सोही अनुसार कार्यान्वयनका लागि घुम्ती सार्वजनिक सुनुवाइ अभियान सुरु गरेको पालिका अध्यक्ष नुनबहादुर थापाले बताए।"
वनमा लागेको आगोले बाख्रा फार्ममा क्षति,"रसुवा : आमाछोदिङमो गाउँपालिका१ लुम्बुडाँडा सामुदायिक वनमा लागेको डढेलोको कारण नजिकै रहेको बाख्रा फार्ममासमेत क्षति पुगेको छ। उत्तरगाया गाउँपालिका१ को दक्षिणकाली सामुदायिक वनबाट लागेको आगोले एनआर एग्रो फर्ममा पुगेर त्यहाँको गोठ दाना, दाना बनाउने मेसिन तथा गोठ भित्रको सबै सामान पूर्ण रुपमा क्षति गरेको छ। 'गोठमा बाख्रा भने अन्यत्र लगेकोले क्षति भएन। घुम्ती गोठ हुने भएकोले अहिले बाख्रा थिएन जंगल र बाख्रा फार्ममा ठूलो क्षति भयो', स्थानीय एनआर एग्रो फर्म प्रालिका पासाङदे तामाङले भने। ३ दिनदेखि उत्तरगया र आमाछोदिङमो गाउँपालिका क्षेत्रका सामुदायिक वनहरुमा डढेलो नियन्त्रण हुन सकेको छैन। अहिले पनि दक्षिणकाली सामुदायिक वनमा लागेको आगो नियन्त्रण गर्न सकेको छैन। आगलागीको खबर पाएपछि हाकु प्रहरी चौकीबाट प्रहरीले अनुगमन गरेको हाकुबेशी प्रहरीले चौकीले जनाएको छ।"
उदयपुरका सार्वजानिक यातायातमा सिसिटिभी र जिपिएस जडान,"उदयपुर : सार्वजानिक यातायातलाई सुरक्षित र भरपर्दो बनाउन उदयपुरमा बुधबारदेखि लामो दुरीका सवारी साधनमा सिसिटिभी र जिपिएस जडान गरिएको छ। जिल्ला प्रहरी कार्यालय र ट्राफिक प्रहरी कार्यालयको संयुक्त पहलमा गाईघाटबाट काठमाडौंसम्म चल्ने लामो दुरीका दिवा तथा रात्रीकालीन सार्वजानिक बस तथा हायस गाडीमा सिसिटिभी र जिपिएस जडान गरिएको हो। यातायातलाई प्रविधिमैत्री बनाउने र यात्रुहरुलाई सुरक्षित बनाउने उद्देश्यले नयाँ कार्यक्रमको थालनी गरिएको प्रहरी प्रमुख एसपी रमेश थापाले बताए। उनले भने, सिसिटिभीले यात्रुको सामान हराउने, घटनाको पहिलो रेकर्डहरुलाई सुरक्षित गर्न सकिने, महिलामाथि हुने हिंसा तथा अन्य घटनाका अनुसन्धानलाई सघाउन पुर्याउन आवश्यक फुटेजहरुको व्यवस्था गर्न सकिन्छ।' त्यसैगरी जिपिएसले सवारी साधनको लोकेसन, सवारीको अवस्था, तीव्र गतिको अवस्थालाई पत्ता लगाउने, गन्तव्यभन्दा पर वा वर भए संकेत गर्ने र सही स्थानमा रोक्न सूचना दिने, सवारी चोरीमा नियन्त्रण, सवारीको सामानको अवस्था पत्ता लगाउन सघाउन पुग्ने उनले बताए। त्यस्तै अस्वभाविक रुपमा सवारीको सामानहरु हल्लिने वा बिग्रिएको सूचना संकेत दिने, सवारी दुर्घटना भएमा धनीलाई सूचना प्रदान गर्ने र मोबाईलबाटै सवारी बन्द गर्न सकिने, यदि चोरले जिपिएस हटाएर चोरी गर्ने कोशिस गरे पनि जिपिएस चोरी भएको र हटाएको जानकारी धनीलाई प्रदान गर्ने र अन्तिम लोकेशन प्रदान गर्ने जस्ता अनेकौं फाइदा पुर्याउन सहयोग पुग्ने उनले बताए। गाईघाटबाट चल्ने ४ ओटा ठूला रात्री बस र ६ ओटा साना दिवा सवारीमा सिसिटिभि र जिपिएस जडान गरिएको एसपी थापाले बताए। सिसिटिभी र जिपिएसको जडानको उद्घाटन गर्दै कोशी प्रदेश प्रमुख प्रहरी नायव माहानिरीक्षक (डिआइजी) चन्द्र कुवेर खापुङले प्रविधि जडानले अपराधिक गतिविधि नियन्त्रण र निस्तेज पार्न सहयोग पुग्ने बताए। उनले गाईघाटबाट चल्ने लामो सवारीको यात्रा सुरक्षित हुनुका साथै जिल्लाको पहिचान पनि झल्कने बताए। कार्यक्रममा त्रियुगा नगरपालिकाका मेयर बसन्तकुमार बस्नेतले प्रहरीलाई अनुसन्धान गर्न, व्यवसायिकलाई आफ्नो सम्पतीको सुरक्षा र यात्रुलाई आफू सुरक्षित रहेको महशुस गर्न प्रविधि जडानले सहयोग पुग्ने बताए। उपमेयर महेश्वरी राईले सिसिटिभी जडानले विशेषगरी महिलालाई यात्रामा हुने जोखिममा न्युनीकरण गर्न र अपराधिक क्रियाकलापबाट बच्न सकिने बताइन्। उनले जिपिएस र सिसिटिभि जडानले दुर्घटना नियन्त्रण गर्न र चालक र सहचालको आचरण सुधार गर्न सहज हुने बताइन्।"
छुटे मेडिकल कलेजका एमडी अन्सारी र ल्याबप्रमुख साह,वीरगन्ज : सोमबार पक्राउ परेका वीरगन्जको नेशनल मेडिकल कलेज तथा शिक्षण अस्पतालका प्रबन्ध निर्देशक (एमडी) शहनवाज अन्सारी र ल्याब प्रमुख डाक्टर सन्जय साहलाई प्रहरीले हाजिरी जमानीमा रिहा गरेको छ । गत सोमबार मेडिकल कलेजको ल्याबमा वीरगन्ज महानगरको अनुगमन समितिले अनुगमन गर्ने क्रममा म्याद सकिएका केमिकल लगायतका औषधी बरामद भएपछि प्रहरीले मेडिकल कलेजका एमडी अन्सारी र ल्याब प्रमुख डाक्टर साहलाई पक्राउ गरेको थियो । बुधबार राती प्रहरीले दुवै जनालाई हाजिरी जमानीमा रिहा गरेको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले जानकारी दिए।सरकारी वकिलको सहमतिमा दुवैलाई हाजिरी जमानीमा बुधबार राती उनीहरुको आफन्तको जिम्मा लगाएर पठाइएको प्रहरी नायब उपरीक्षक थापाले बताए । सोमबार मेडिकल कलेजबाटै नियन्त्रणमा लिएको प्रहरीले अन्सारी र साहविरुद्ध कालोबजारी तथा केही अन्य सामाजिक अपराधविरुद्ध मुद्दा अन्तर्गत अनुसन्धान प्रक्रिया अगाडि बढाएको थियो । उपभोक्ता हित मञ्चका सचिव सुनिल श्रेष्ठले दिएको उजुरीका आधारमा प्रहरीले कालोबजारी तथा केहीअन्यसामाजिक अपराधविरुद्ध मुद्दा अन्तर्गत अनुसन्धान प्रक्रिया अगाडि बढाएको थियो । मंगलबार पर्सा जिल्ला अदालतबाट दुई दिनको म्याद थप लिएको प्रहरीले बुधबार फेरि अदालतमा पेश गरी पुन पाँच दिनको म्याद थप अनुमति लिएको थियो । गत सोमबार दिउँसो प्रहरीले नियन्त्रणमा लिएका एमडी अन्सारीको स्वास्थ्यमा समस्या देखिएपछि सोमबार राती उनलाई सुरुमा प्रहरीले नारायणी अस्पतालमा लगेको थियो ।तर त्यहाँका चिकित्सकले आइसियु बेड खाली नभएको भन्दै अन्सारीलाई अन्यत्रको अस्पतालमा रेफर गरेपछि अन्सारीलाई सोमबार राति नै वीरगन्जको नेपाल मेडिसिटी बयोधा हस्पिटलमा लगेर प्रहरीले भर्ना गराएको थियो । बयोधा अस्पतालमा उपचारका क्रममा अन्सारीको स्वास्थ्य अवस्थामा सुधार नदेखिएपछि सोमबार नै मध्यरातमा उनलाई वीरगन्जकै वीरगन्ज हेल्थ केयर हस्पिटलमा लगेर भर्ना गरेर प्रहरीले उपचार गराई रहेको थियो । बुधबार राति प्रहरीले हाजिरी जमानीमा रिहा गरेपछि अन्सारीलाई उनका आफन्तले अस्पतालबाट घर लिएर गएको प्रहरी श्रोतले बताएको छ। यसअघि मंगलबार नेपाल चिकित्सक संघले एक विज्ञप्ति जारी गर्दै अन्सारी र साहलाई ससम्मान रिहा नगरिए आन्दोलन गर्ने चेतावनी दिएको थियो भने मंगलबार नै मेडिकल कलेजका स्वास्थ्यकर्मी र कर्मचारीले दुवै जनाको रिहाइको माग गर्दै जिल्ला प्रहरी कार्यालय अगाडि प्रदर्शन पनि गरेका थिए।
ईदले भाइचाराको भावनाका र बृहत् राष्ट्रिय एकताको सोच बढाओस् : राष्ट्रपति पौडेल,"काठमाडौं : राष्ट्रपति रामचन्द्र पौडेलले ईद (ईदउलफित्र) पर्वले भाइचाराको भावनाका र बृहत् राष्ट्रिय एकताको सोच अभिवृद्धि गर्न प्रेरणा मिल्ने आशा गरेका छन्। राष्ट्रपति पौडेलको शुभकामना सन्देश जारी गर्दै यस पर्वले सम्पूर्ण नेपालीहरूबीच आपसी समझदारी, दिगो शान्ति एवं भाइचाराको भावनाका साथै बृहत राष्ट्रिय एकताको सोच अभिवृद्धि गर्न प्रेरणा मिलोस् भन्ने कामना गरेका हुन्। 'सामाजिक एवं सांस्कृतिक विविधताबीचको एकताले नै नेपाली राष्ट्रियतालाई सबल र सुदृढ बनाएको छ । यस पर्वको माध्यमबाट भाइचाराको भावनाका साथै बृहत् राष्ट्रिय एकताको सोच अभिवृद्धि गर्न प्रेरणा मिलोस् भनी कामना गर्दछु', राष्ट्रपति पौडेलको शुभकामना सन्देशमा उल्लेख छ । राष्ट्रपति पौडेलले ईद पर्वले मुस्लिम समुदायको आफ्नो मौलिक संस्कृति र परम्पराको संरक्षण, सम्वर्द्धन र विकास गर्न टेवा पुग्ने विश्वास व्यक्त गरेका छन्। उनले भने, 'यस पर्वले मुस्लिम समुदायको आफ्नो मौलिक संस्कृति र परम्पराको संरक्षण, सम्वर्द्धन र विकास गर्न टेवा पुग्ने विश्वास लिएको छु ।'"
ईदको शुभकामना दिंदै प्रधानमन्त्रीले भने : आपसी सद्भावको पर्वले नेपालीमा बन्धुत्वको भावना बढाउँछ,"काठमाडौं : प्रधानमन्त्री पुष्पकमल दाहाल प्रचण्डले इस्लाम धर्मावलम्बीको महान् पर्व ईद (ईदउलफित्र) को शुभकामना दिंदै यसले नेपालीहरुमा बन्धुत्वको भावना बढाउन सघाउने बताए। उनले ईदले नेपालीबीच आपसी एकता, सहिष्णुता र सद्भाव कायम गरी न्यायपूर्ण तथा समृद्ध समाज निर्माण गर्न मद्दत पुग्ने विश्वास पनि व्यक्त गरे। प्रधानमन्त्री दाहालले भने, 'इस्लाम धर्मावलम्बीको महान् पर्व ईद (ईदउलफित्र) को अवसरमा स्वदेश तथा विदेशमा रहनुभएका सम्पूर्ण नेपाली इस्लाम धर्मावलम्बी दिदीबहिनी तथा दाजुभाइमा सुख, शान्ति र समृद्धिको शुभकामना व्यक्त गर्दछु । आपसी सद्भावको चाडको रुपमा मनाइने ईदले सबै नेपालीबीच बन्धुत्वको भावना बढाउन, सामाजिक सद्भाव अभिवृद्धि गर्न योगदान पुग्ने तथा राष्ट्रिय एकता, समुन्नत एवं समृद्ध नेपाल निर्माण गर्ने राष्ट्रिय अभियानका साथ प्रेरणा मिल्ने विश्वास लिएको छु।' बहुजातीय, बहुभाषिक, बहुसांस्कृतिक विशेषतायुक्त नेपाल र नेपाली समाजका निम्ति ईदलगायतका पर्व कुनै समुदाय विशेषका मात्र नभएर राष्ट्रिय पर्वका रुपमा स्थापित भएको उनले बताए। प्रधानमन्त्री दाहालले भने, 'हरेक चाडपर्वको आफ्नो ऐतिहासिक र विशिष्ट महत्व हुने गर्दछ, मानव जातिले जीवन वृत्तिका क्रममा प्राप्त गरेका अनुभव, शिक्षा र ज्ञानको समुच्चय प्रक्रियाबाट नै चाडपर्व विकसित र स्थापित हुँदै आएका छन् ।' नेपालको धार्मिक विविधतालाई समृद्ध तुल्याउन तथा सहिष्णुता एवं सहकार्यको संस्कृतिलाई सवलीकृत तुल्याउन ईद पर्वको महत्वपूर्ण भूमिका रहँदै आएको उनको भनाइ छ। ईदमा आफ्नो आम्दानीको केही अंश दान गर्नुपर्ने धार्मिक मान्यताले नेपाली समाजलाई सहयोगी तथा मानवीय बन्न उत्प्रेरित गरेको प्रधानमन्त्री दाहालको भनाइ छ।"
कपिलवस्तुमा 'ईदउलफित्र'को रौनक,"कपिलवस्तु : ईद'ईदउलफित्र' पर्व कपिलवस्तुका मुस्लिम समुदायले धुमधामका साथ मनाएका छन्। एक महिना लामो रोजा बसेका मुस्लिम समुदायले हिजो साँझको चन्द्रमा उदाएको हेरे पछि रोजा सकिइ ईद पर्व सुरु भएको छ। आज बसहानै स्नान गरी नजिकका ईदगाहा तथा मस्जिदहरुमा जम्मा भइ मुस्लिम समुदायले सामुहिक नमाज पढेर इद मनाएका छन्। सामुहिक नमाजपछि आफ्ना दिवंगत परिवारजनहरुको अन्तिम संस्कार सम्पन्न गरिएका नजिकका करवलाहरुमा गइ उनीहरुले दिवंगत आत्माहरुको चीर शान्तिको लागि प्रार्थना समेत गरेको मुस्लिम अगुवा खुर्सेद अहमद खांले बताए। ईद पर्वको अर्को महत्वपूर्ण पक्ष जकात हो। ईद पर्वको अवसरमा मुस्लिम समुदायले आफ्नो वार्षिक आम्दानी र आफ्नो घर परिवारमा रहेको गरहनाको मूल्यांकनको आधारमा अढाई प्रतिशत रकम जकातको रुपमा छुट्याएर गरिव गुरुवाहरुलाई दान गर्ने धार्मिक परम्परा रहेको मुस्लिम अगुवा मुख्तार अहमद खांले बताए। ईदगाहामा पूर्वमन्त्रीहरु दीपकुमार उपाध्याय, बृजेश कुमार गुप्ता, धरम बहादुर लाल श्रीवास्तव, लुम्विनी प्रदेश सभाका सदस्य वरिष्ठ अधिवक्ता सुधाकर पाण्डेय, कपिलवस्तु नगरपालिकाका नगर प्रमुख सुदीप पौडेल, वडा अध्यक्ष जाहिद खां, राजनैतिक अगुवाहरु डाराजेश गुप्ता, रामभजन कलवार, अनुप कुमार पाण्डेय लगायतल ईद पर्वको शुभकामना दिन तौलिहवा बसपार्क नजिककैको ईदगाहामा पुगेका थिए। हिन्दु धर्मावलम्वीहरुले समेत मुस्लिम समुदायको यो पर्वमा भेटघाट तथा सामाजिक संजाल मार्फत मुस्लिम समुदायलाई शुभकामना व्यक्त गरेका छन्। जिल्लाको चन्द्रौटा, कृष्णनगर, पकडी, वर्रोहिया, यशोधरा लगायतका स्थानमा पनि मुस्लिमहरुले खुशीयालीका साथ ईद पर्व मनाएका छन्।"
आज इस्लाम धर्मावलम्बीहरु ईदउलफित्र मनाउँदै,"विराटनगर : इस्लाम धर्मावलम्बीको महान पर्व ईदउलफित्र आज मनाइँदै छ । ईदउलफित्र मनाउनका लागि आज मुस्मिलम समुदाय ईदगाह वा मस्जिद मा भेला भएर सामूहिकरुपमा नमाज पढ्ने गर्दछन् । मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना व्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । हाल उर्दू क्यालेण्डरअनुसार हिजरी सम्बत् १४४७ हो। रमजान महिना नवौं महिना हो । रमजान महिनामा नै मुस्लमानको सबैभन्दा ठूलो ग्रन्थ कुरान अवतरण भएको हो । दान दिनु गरिब र दीन दुःखीलाई सेवा गर्नु यो महिनाको ठूलो विशेषता मानिन्छ । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाउने गरेका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिंदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । एक महिनासम्म चल्ने रमजानमा मुस्लिम धर्मालम्वीहरुले सूर्य उदाउनुभन्दा लगभग दुई घण्टाअगाडि केही खानेकुरा (सेहरी) खाई सुरु हुने रोजा सूर्यास्तपछि सकिन्छ । रोजाको समयमा दिनभर मुसलमानहरु निराहार बस्नुपर्छ । रोजा लिनेहरुले आफ्ना पाँचै ईन्द्रीयहरुमा नियन्त्रण राखी दिनभरि निराहार बस्नुपर्ने मान्यता रहेको छ। रोजामा विहानको ४:२३ बजेदेखि बेलुका ६:०६सम्म निराहार बसिन्छ। त्यस पछि मात्र रोजा सकिन्छ । रोजा अवधिमा खानपिन, जेमा (यौन सम्पर्क) गर्न वञ्चित गरिएको हुन्छ । जानीजानी निषेध गरेको काम गर्यो वा खानेकुरा खायो भने जरिवानास्वरुप (कफ्फारह )६० जना गरिब असहायलाई भोजन गराउनुपर्ने व्यवस्था रहेको बताइएको छ। तीस दिनको रमजान महिनालाई तीन भागमा बाँडिएको हुन्छ । पहिलो १० दिनको अवधिलाई रहमत (अल्लाहबाट बक्सिस), दोस्रो १० दिनको अवधिलाई मगफेरत (पापबाट छुट्कारा पाउने) र अन्तिम १० दिनको अवधिलाई जहन्नम बाट आजादी ( मृत्युपश्चात स्वर्ग पाउने) भनिन्छ । मुसलमानहरु यही विश्वासका साथ अल्लाहको आदेश पालना गर्दै रोजा बस्ने गरेको अञ्जुमन ईस्लामिया, जामे मस्जिद बुधहाट चोकका खातिव र इमाम अब्दुल मनान कादरीले बताए । एक महिना मुस्लिम समुदायको लागि लगन, विश्वास र भरोसा (कसरथ)को महिना भएको र अल्लाहमा समर्पण गर्न, मुस्लिमको मगफिरत (धर्म गर्ने महिना) र जहन्नम (नर्क)बाट बच्ने महिनाको रुपमा मनाउने गरेको विराटनगरमा मुस्लिम अगुवा जफर अहमद जमालीले बताए । रोजामा प्रत्येक मुसलमानले जनही एक किलो ७ सय ५० ग्राम गहुंको मूल्य बराबर फितरा (कर) निकाल्नुपर्छ । साढे सात तोला सुन र ५२ तोला चाँदीको मूल्यभन्दा बढी आर्थिक हैसियत भएका मुसलमानहरुले आफ्नो आम्दानीबाट अढाई प्रतिशत जकात (कर) दान गर्नुपर्छ । यस्तो फितरा र जकात गरिब, असहाय र दीनदुःखीलाई बाँड्नुपर्छ । फितरा र जकात ईदउलफित्र अर्थात् ईदको नमाज पढ्नुभन्दा अगावै निकालिसक्नु पर्छ । फितरा र जकात तिर्नुको अर्थ गरिव मुसलमानले पनि धनीले जस्तै रमजान मनाउनको लागि आर्थिक सहयोग पुगोस् भनेर करको व्यवस्था गरिएको बताइएको छ ।"
"सबै जिल्लामा पाठ्यपुस्तक पुग्यो, वैशाख २ गतेदेखि भर्ना अभियान","काठमाडौं : नयाँ शैक्षिकसत्र सुरु हुनु तीन दिन अगावै जनक शिक्षा सामग्री केन्द्रले ७७ वटै जिल्लामा पाठ्यपुस्तक पुर्याएको छ। केन्द्रका प्रबन्ध सञ्चालक अनिलकुमार झाले देशका विभिन्न भागमा रहेका नौ वटा बिक्री केन्द्रमा शैक्षिकसत्र२०८१ का लागि सबै विषयका पुस्तक छापेर पुर्याइएको बताए। केन्द्रले प्रकाशन गरेको कार्यतालिकाअनुसार विराटनगर, जनकपुर, सानोठिमीस्थित केन्द्रीय कार्यालय, भरतपुर, पोखरा, बुटवल, नेपालगञ्ज, सुर्खेत र धनगढीबाट यही चैत १३ देखि २८ गतेसम्म पाठ्यपुस्तक बिक्री भएका छन्। केन्द्रले चालु शैक्षिकसत्रमा पनि समयमा नै किताब पुर्याएको थियो। प्रबन्ध सञ्चालक झाका अनुसार आउँदो शैक्षिकसत्रका लागि जिम्मेवारी दिइएको कक्षा ५ देखि १२ सम्मका एक करोड ७५ लाख थान किताब छापेर फागुनदेखि नै बिक्री सुरु गरेको थियो। केन्द्रले २४ सैँ घण्टा पुस्तक छापेको थियो। 'हामीले भरमग्दुर प्रयास गरेर समयमा जिल्ला जिल्लामा पाठ्यपुस्तक पुर्याउने जिम्मेवारी पूरा गरेका छौँ। अब बिक्रेतामार्फत विद्यार्थीका हातहातमा पुस्तक पुग्नेछन्', उत्साहित हुँदै प्रबन्ध सञ्चालक झाले भने, 'राज्यको भर्ना अभियान आरम्भ हुँदा विद्यार्थीको हातमा पाठ्यपुस्तक पुगेनन् भन्ने गुनासो सम्भवतः अब सुन्नुपर्दैन। कुनै कारणवश कहीँ नपुगेको जानकारीमा आए तत्काल सम्बन्धित प्रदेश कार्यालयबाट आवश्यक व्यवस्था गरिनेछ।' कक्षा १ देखि ४ सम्मका पाठ्यपुस्तक छपाइ र वितरणको जिम्मेवारी निजी क्षेत्रले पाएको छ भने यस वर्षदेखि पाठ्यक्रम विकास केन्द्रले पूर्वप्राथमिक तहमा एकीकृत पाठ्यक्रममा आधारित भएर सूचीकृत (अनुमतिप्राप्त) प्रकाशनका पाठ्य सामग्री प्रयोग गर्न निर्देशन दिएको छ। केन्द्रले आगामी शैक्षिकसत्रका लागि कक्षा ३ देखि १२ सम्मका पाठ्यपुस्तकको मूल्यसूची र हरेक प्रदेशका लागि सूचीकृत बिक्रेताको मूल्यसूची पनि सार्वजनिक गरेको छ। शैक्षिकसत्रअगावै बजारमा पुस्तक उपलब्ध गराउन गत वर्षदेखि नै प्रधानमन्त्री पुष्पकमल दाहाल प्रचण्ड ले सम्बन्धित निकायलाई अभिप्रेरित गराउँदै आएका छन् भने यस वर्ष शिक्षामन्त्री सुमना श्रेष्ठले यही चैत १ गते केन्द्रको भक्तपुरस्थित कार्यालय र प्रेस निरीक्षण गरी समयमा पुस्तक उपलब्ध गराउन निर्देशन दिएका थिए। भर्ना अभियान सुरु हुँदै नयाँ शैक्षिकसत्रका लागि आगामी वैशाख २ गतेदेखि देशभर विद्यार्थी भर्ना अभियान सुरु हुँदैछ। शिक्षा, विज्ञान तथा प्रविधि मन्त्रालय, शिक्षा तथा मानव स्रोत विकास केन्द्रले विद्यार्थी भर्ना अभियान सहजीकरण कार्ययोजना तयार गरी कार्यान्वयनका लागि स्थानीय तह र अन्य सम्बन्धित पक्षलाई आग्रह गरेको छ। अभियानको पहिलो दिन वैशाख २ गते सबै स्थानीय तहका शिक्षा प्रमुख, एकाइ प्रमुख, नगरपालिका महासङ्घ, गाउँपालिका महासङ्घ, मन्त्रालय र केन्द्रीय निकायको सहभागितामा शिक्षामन्त्री श्रेष्ठको उपस्थितिमा भर्चुअल माध्यमबाट अन्तक्र्रिया गर्ने कार्यक्रम छ। वैशाख २ देखि २१ गतेसम्म एफएम रेडियोबाट अभियानको सन्देश प्रसारण गरिने शिक्षा तथा मानव स्रोत विकास केन्द्रका निर्देशक गोविन्दराज पोख्रेलले जनाए। सामुदायिक विद्यालयकेन्द्रित हुने यस अभियानअन्तर्गत वैशाख २ गते स्थानीय तहको निर्देशनअनुरुप विद्यालय व्यवस्थापन समिति र शिक्षक अभिभावक सङ्घले विद्यालयमा भर्ना भएका विद्यार्थीलाई पाठ्यपुस्तक वितरण गर्दै भर्ना अभियान थालिनेछ। वैशाख ५ गते अभियानको ब्यानरसहित घरदैलो कार्यक्रम, वैशाख ७ गते अभिभावकविहीन बालबालिकाको अभिभावकत्व लिन समाजका उदारमना सदस्यसँग आह्वान गर्नेलगायत कार्यक्रम निर्धारण भएको छ। अभियानकै क्रममा वैशाख १० गते उक्त दिनसम्म भर्ना भएका विद्यार्थीलाई पोसाक र छात्रवृत्ति प्रदान गरिनेछ। वैशाख १५ देखि २० गतेसम्म शिक्षा विकास तथा समन्वय एकाइबाट प्राप्त विवरणका आधारमा विद्यार्थी विवरण तयार गरी मन्त्रालय पठाइने केन्द्रले जनाएको छ। निजी क्षेत्रका अधिकांश विद्यालयले भने वैशाखको पहिलो सातादेखि कक्षा सञ्चालन हुने गरी भर्ना प्रक्रिया सुरु गरिसकेका छन्। सबै बालबालिकाको विद्यालयमा सहभागिता, गुणस्तरीय शिक्षा प्राप्तिको सुनिश्चितता आदर्श वाक्य रहेको भर्ना अभियानले विद्यालय जाने उमेर समूहका सबै बालबालिकालाई भर्ना गराइ शिक्षासम्बन्धी नेपालको संविधानको मौलिक हक ९धारा ३१० कार्यान्वयनलाई सुनिश्चित गर्ने लक्ष्य लिएको छ। शिक्षा तथा मानव स्रोत विकास केन्द्रको फ्ल्यास रिपोर्ट, २०७९ अनुसार पूर्वप्राथमिक तहको कूल भर्नादर ९४ दशमलव ९ प्रतिशत छ। विगतको तुलनामा विद्यालय भर्नादर बढे पनि बीचमै पढाइ छाड्ने प्रवृत्ति भने अन्त्य भएको छैन। रासस"
