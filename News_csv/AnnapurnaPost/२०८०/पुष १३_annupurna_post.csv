शीर्षक,विवरण
न्यायको बाटो,"विद्युत् प्राधिकरणले बिजुलीको महसुल नतिरेका उद्योगको लाइन काट्यो । उद्योग बन्द भए । अर्थतन्त्र जर्जर भएका बेला उद्योगधन्दा, कलकारखाना बन्द हुनु हुँदैनथ्यो । एकातिर विद्युत् उत्पादन बढेको छ, निर्यातसमेत भइरहेको छ तर देशका उद्योगको लाइन काटिएको छ । त्यो पनि महसुल नतिरेको भन्दै । सर्वसाधारणले बिजुलीको बिल नतिर्ने हो भने दुई महिनापछि प्राधिकरण कैंची लिएर पुग्छ । तर उद्योगधन्दाको भने पाँच वर्षअघिदेखिको महसुल उठाउन सकेन । बेलामा बिल पठाएन । अहिले आएर उद्योगीले लोडसेडिङकै बेलाको महसुलजस्तो चर्काे भयो भन्ने दुःखेसोमात्रै गरेनन्, तिर्नै मानेनन् । सबैभन्दा पहिला त प्राधिकरण बेलामा बिल पठाउन चुक्नु नै ठूलो कमजोरी हो । समय घर्केपछि छुट बिलभन्दा उद्योगी, व्यवसायीलाई शंका लाग्नु स्वाभाविक छ । त्यसैले नै ६१ उद्योगधन्दा जसको लाइन काटियो, तीमात्रै होइन उद्योगी व्यवसायीका संस्था सरकारसँग चिडिएका छन्, जसले लाइन काट्न प्राधिकरणलाई निर्देशन दियो । डेडिकेटेड र ट्रंकलाइनका ग्राहकमध्ये पनि उद्योगहरू ट्रंकलाइनको सुविधामा थिए । लोडसेडिङका बेला पनि उनीहरूलाई बिजुली दिइएको थियो र महसुल भने केही महँगो थियो । लोडसेडिङ हटेको नौ महिनापछिमात्रै छुट बिल प्राधिकरणले उद्योगीलाई पठायो । जबकि नियमले भने प्रत्येक दिन खपत भएको बिजुलीको रेकर्ड लिनेदिने गर्नुपर्छ भन्छ । तर महिनौंसम्म पनि प्राधिकरण चुप लागी बसेर पछि बिल पठायो । यो भनेको पद्धति र थितिको अभाव हो । नियमानुसार जेजे गर्नुपर्ने हो, त्यो समयमै गरेको भए समस्या आउने थिएन । विद्युत् प्राधिकरणले ६१ उद्योगको महसुल २१ अर्ब रुपैयाँ उठाउनुपर्ने भनेपछि स्वयम् प्रधानमन्त्री पुष्पकमल दाहालले लाइन काट्न निर्देशन दिए । तर भइदियो के भने उद्योग धन्दामात्रै अप्ठेरोमा परेनन्, मजदुर र कर्मचारीहरूको रोजीरोटीमै बाधा पर्न गयो । विद्युत् प्राधिकरणले जायज महसुल उठाउन पाउनुपर्छ, उठाउनुपर्छ । उद्योगीले तिर्नुपर्छ । तर उद्योगधन्दा बन्द चाहिँ कुनै हालतमा हुनुहुँदैनथ्यो, हुँदैन । उद्योग पनि बन्द नहुनेमात्रै नभई तिनलाई मर्का नपर्ने र अन्याय नहुने गरी प्राधिकरणले महसुल पाउने न्यायोचित बाटो अवलम्बन गर्नुपर्छ ।"
"विद्युत् खपतको प्रमाण छ, क्रमशः काटिनेछ : घिसिङ","काठमाडौं : डेडिकेटेड तथा ट्रंकलाइनको बक्यौता नतिर्ने उद्योगहरूको लाइन काटिँदै जाने नेपाल विद्युत् प्राधिकरणका कार्यकारी निर्देशक कुलमान घिसिङले बताएका छन्। पटकपटकको ताकेतामा पनि छुट महसुल तिर्न नआएपछि प्राधिकरणले बाध्य भएर लाइन काट्न सुरु गरेको उनको टिप्पणी छ। विद्युत् प्राधिकरण एउटा जिम्मेवार निकाय भएकोले यो विवादलाई कसरी सहज रूपमा समाधान गर्न सकिन्छ भनेर धेरै प्रयास गरेका छौं, उनले भने। घिसिङले अन्तिम चरणमा आएर विद्युत् लाइन काट्नुको विकल्प नभएको स्पष्ट पारे। सात वर्षदेखि प्राधिकरण र उद्योगीबीचको यो विवादलाई अब बक्यौता उठाएर नै सल्टाउने दृढता उनको छ। अघिल्लो साता बिहीबार नै प्रधानमन्त्री पुष्पकमल दाहाल प्रचण्डले डेडिकेटेड तथा ट्रंकलाइनको बक्यौता उठाउन निर्देशन दिएपछि प्राधिकरणले शुक्रबारबाट लाइन काट्न सुरु गरेको हो। यसअघि पनि प्राधिकरणले २०७६ चैत्रमा केही उद्योगको लाइन काटेको थियो। तर, सरकारले कोरोनाको कारण देखाउँदै लाइन जोड्न निर्देशन दिएको थियो भने लाइन काट्नुको स्पष्टीकरण सोधेको अनुभव घिसिङको छ। अघिल्ला वर्षहरूमा जे भए पनि अब भने प्राधिकरण बक्यौता उठाउनेमा नै अघि बढ्ने बताउँदै घिसिङले विभिन्न प्रतिवेदनको सुझावका आधारमा नै लाइन काटिएको स्पष्ट पारे। उद्योगीहरूले प्रमाण मागिरहेको अवस्थामा लोडसेडिङको समयमा विद्युत् खपत गरेको प्रमाण प्राधिकरणसँग भएको घिसिङ बताउँछन्। टाइम अफ डे (टीओडी)को तथ्यांक नभएका उद्योगहरूको प्राधिकरणको बिलिङ सफ्टवेयर एमपावरमा सबै रेकर्ड रहेको बताइएको छ। हाम्रो डाटाले २४ घण्टासम्म बिजुलीको प्रयोग गरेको देखिन्छ। कति इनर्जी कुन उद्योगले खपत गरे भन्ने एमपावरमा सुरक्षित छ, घिसिङले बताए। घिसिङका अनुसार प्राधिकरणको तथ्यांकको स्रोत भनेको सबस्टेसनमा डाटा हुन्छ। त्यो लाइन हरेक घण्टामा कति चल्यो र कति बिजुली कहाँ खपत भयो लक इन्मा इन्ट्री गर्नुपर्छ। डेडिकेटेड तथा ट्रंकलाइनको बक्यौता भएका कुल ६१ वटा उपभोक्ताहरूको २०८० मंसिर मसान्तसम्म कुल बक्यौता रकम २२ अर्ब २४ करोड रुपैयाँ पुगेको छ। यसमध्ये करिब १२ अर्ब ५० करोड रुपैयाँबराबरको बक्यौता हालै लाइन विच्छेद गरिएका ९ वटा ठूला उद्योगहरूको रहेको प्राधिकरणको तथ्यांक छ। बक्यौता रहेका अन्य उद्योगहरूको लाइन क्रमशः विच्छेद गर्दै जाने रणनीतिमा प्राधिकरण रहेको बिहीबार आयोजित पत्रकार सम्मेलनमा घिसिङले बताएका हुन्। आम सर्वसाधारणले विगतमा १७१८ घण्टासम्मको लोडसेडिङ व्यहोरिरहेको बेला २ सय ३९ औद्योगिक, व्यापारिक र गैरव्यापारिक ग्राहकले डेडिकेटेड फिडर तथा ट्रंकलाइनमार्फत २० घण्टाभन्दा बढी विद्युत् उपभोग गरिरहेका थिए। २ सय ३९ ग्राहकमध्ये १ सय ७८ उपभोक्ताले डेडिकेटेड तथा ट्रंकलाइनबापतको प्रिमियमसहितको विद्युत् महसुल समयमै प्राधिकरणलाई भुक्तानी गरिसकेका छन्। प्राधिकरण आर्थिक प्रशासन विनियमावली, २०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, २०७३ को विनियम ५ (१३) मा प्राधिकरणका उपभोक्ताहरूलाई बिलिङ गर्दा जुनसुकै कारणबाट छुट भएमा सोको जानकारी भएपश्चात जुनसुकै समयमा छुट बिल गर्ने कानुनी व्यवस्था रहेको छ। ६१ वटा उपभोक्ताहरूलाई विभिन्न मितिमा अधिकार प्राप्त अधिकारीबाट छुट बिल जारी गर्ने निर्णय भई विद्युत् वितरण विनियमावली, २०६९ बमोजिम जानकारी गराइएको थियो। घिसिङद्वारा जारी विज्ञप्तिमा भनिएको छ। विद्युत् वितरण विनियमावली, ५५ (१) अनुसार छुट बिलको निर्णयमा चित्त नबुझेको उपभोक्ताले प्राधिकरणको पुनरावलोकन समितिमा उजुर गर्न सक्ने वैकल्पिक कानुनी उपचारको व्यवस्था छ। तर, छुट बिल गरिएका ती ग्राहकहरूबाट कसैले पनि पुनरावलोकन समितिमा छुट बिलको निर्णय बदर गरी पाउँ भनी निवेदन नदिएको घिसिङले बताए। बरु सीधै अदालत गएको उनले बताए। विभिन्न अदालतमा गएका ४५ मुद्दा प्राधिकरणको पक्षमा फैसला भएका छन्। जसमा विद्युत् महसुल निर्धारण आयोग तथा विद्युत् नियमन आयोगबाट निर्धारित महसुलभन्दा अन्यथा बिलिङ गरेको भन्न सक्ने आधार नरहेको र टंक लाईन तथा डेडिकेटेड फिडरबाट विद्युत आपूर्ति नलिएको भन्ने अवस्था नदेखिएको र पुनरावलोकन समितिमा नगई रिट दायर गरेको समेतका कारणले रिट निवेदन खारेज भएको अवस्था भएको भनिएको छ। प्राधिकरणका अनुसार ९ उद्योगका मुद्दा अहिले पनि चालू अवस्थामा छन्। उद्योगीहरूलाई हतोत्साहित गर्ने हेतु नरहेको घिसिङको भनाइ छ। उद्योगीहरूले अहिले पनि किस्तामा बक्यौता रकम बुझाउन सक्ने उनले बताए। सबै बक्यौता एकैपटक बुझाउनुपर्छ भन्ने छैन, कसरी र कति किस्तामा बुझाउने हो त्यो विकल्प अझै पनि खुल्ला छ, घिसिङले भने। अझ प्राधिकरणअन्तर्गतको पुनरावलोकन समितिमा निवदेन दिएर पनि यो विवाद सुल्झाउन सकिने बताए। घिसिङका अनुसार संशोधित विनियमावलीमा बक्यौता रकमको २५ प्रतिशत धरौटी राखेर मुद्दाको पुनरावलोकन गर्ने व्यवस्था छ। यसको प्रयोग गरी प्रक्रिया अघि बढ्न सकिने विकल्प प्राधिकरणको छ।"
संक्रमणकालीन न्यायमा सधैं राजनीतिक दाउपेच,"काठमाडौं : माओवादी सशस्त्र द्वन्द्व छाडेर शान्ति प्रक्रियामा आएको १७ वर्ष भयो। त्यही द्वन्द्वको नेतृत्व गरेका पुष्पकमल दाहाल प्रचण्ड नै प्रधानमन्त्री बनेको एक वर्ष नाघेको छ। यस अवधिमा पटकपटक सरकार बने। र ढले पनि। तर, संक्रमणकालीन न्यायको छिनोफानो हुन सकेको छैन। उल्टै सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग पदाधिकारीविहीन छन्। संक्रमणकालीन न्यायसम्बन्धी कानुन संशोधन गर्न करिब एक वर्षअघि विधेयक बनाए पनि राजनीतिक सहमति नजुट्दा टुंगोमा पुग्न सकेको छैन। प्रधानमन्त्री दाहाल भन्छन्, अब आमसहमतिमै शान्तिप्रक्रियाका बाँकी काम सक्न म कृतसंकल्पित छु। बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनलाई संशोधन गर्न बनेको विधेयक सहमतिमै अगाडि बढाउन सकिन्छ भन्ने विश्वास रहेको उनको भनाइ छ। त्यसबेला सशस्त्र द्वन्द्वको नेतृत्व गरेका र अहिले सत्ताको बागडोर सम्हालिरहेका दाहालको प्रतिबद्धताप्रति द्वन्द्वपीडित आशावादी देखिँदैनन्। सत्तामा बसेको बेला सबैले पीडितकेन्द्रित ढंगले संक्रमणकालीन न्याय निष्कर्षमा पुर्याउने भनेको सुनिन्छ। तर, पीडितकेन्द्रित संक्रमणकालीन न्याय प्रक्रियाबारे कोही स्पष्ट छैनन्। न त यसबारे छलफल नै भएको सुनिन्छ, द्वन्द्वपीडित सुमन अधिकारी भन्छन्, राजनीतिक शीर्ष तहमा पीडितलाई कसरी न्याय दिनेभन्दा पीडकलाई कसरी चोख्याउने भन्ने कोणबाट छलफल भएको देखिन्छ। उनका बुवा मुक्तिनाथ अधिकारीको कक्षा कोठामा पढाइरहेका बेला सशस्त्र माओवादी कार्यकर्ताले २०५८ साल माघ ३ गते हत्या गरेका थिए। उक्त घटनापछि सुमन न्यायका निम्ति भौंतारिरहेका छन्। यति गम्भीर मानवीय सबालमा सत्ताको दाउपेच हुनु पीडादायी कुरा हो, अधिकारी भन्छन्। उनीजस्तै दसवर्षे द्वन्द्वकालमा माओवादी र राज्य पक्षबाट हत्या, अपहरण, बेपत्ता, अंगभंग, यातना, हिंसामा परेका झन्डै ६४ हजार द्वन्द्वपीडितको उजुरीको सुनुवाइ भएको छैन। सत्यनिरूपण तथा मेलमिलाप आयोगका पूर्वअध्यक्ष गणेशदत्त भट्ट भन्छन्, ६४ हजार उजुरीको सम्बोधन गर्न सक्ने गरी आयोगको फराकिलो संस्थागत संरचनाको व्यवस्था गर्नुपर्छ। परिपुरणसम्बन्धी आकर्षक व्यवस्था गरी आयोगलाई विश्वसनीय र प्रभावकारी ढंगले काम गर्ने वातावरण बनाउनुपर्छ। संक्रमणकालीन न्यायसम्बन्धी विधेयकमा सहमति भएको अवस्थामा संसद्मा लैजाने सैद्धान्तिक सहमति भएको छ। नमिलेका कुराहरूमा कसरी मिलाएर टुंग्याउने भन्ने मसिना कुराहरूमा छलफल बाँकी छ। राधेश्याम अधिकारी, वरिष्ठ अधिवक्ता दलीय दाउपेचले अल्झन एक दशकको सशस्त्र द्वन्द्वको अन्त्य १७ वर्षअघि बृहत् शान्ति सम्झौतामार्फत भयो। सात राजनीतिक दल र माओवादीबीच त्यस बेला बाह्रबुँदे सहमतिसमेत भएको थियो। त्यसक्रममा मारिएका तथा बेपत्ता पारिएका परिवारका सदस्यहरूलाई उचित राहत, सम्मान तथा पुनस्र्थापना गर्ने विषयमा प्रतिबद्धता व्यक्त गरिएको थियो। तर, १७ वर्ष बितिसक्दा पनि संक्रमणकालीन न्याय दिने कार्यमा दलहरूको बेवास्ता देखिएको छ। सधंै सत्ता र प्रतिपक्षबीच तिक्तता हुने गरेको छ। प्रधानमन्त्री दाहालले पछिल्लो पटक पुस ९ गते बालुवाटारमा तीन दलका शीर्ष नेता सम्मिलित बैठक बोलाएका थिए। उक्त बैठक संक्रमणकालीन न्यायसम्बन्धी संशोधन विधेयकका विषयमा केन्द्रित भएको थियो। अन्तर्राष्ट्रिय प्रतिबद्धताहरू, सर्वोच्च अदालतको फैसला र पीडितको कुरालाई मध्यनजर गर्दै कानुन बनाउनुपर्छ। पीडितमैत्री भए मात्र विधेयक पारित गर्न तयार छौं। महेशकुमार बर्तौला, सचेतक, नेकपा एमाले बेपत्ता पारिएका व्यक्तिको छानबिन आयोगका पूर्वसदस्य सुनीलरञ्जन सिंह एक वर्षको अवधि प्रधानमन्त्री दाहालले खेर फालेको टिप्पणी गर्छन्। संक्रमणकालीन न्यायलाई टुंगोमा पुर्याउने सन्दर्भमा प्रधानमन्त्री दाहालले समय खेर फाल्नुभयो, डा सिंह भन्छन्। प्रधानमन्त्रीले द्वन्द्वरत पक्षहरूबीच सहमत हुँदै गएको उल्लेख गर्दै संसदीय समितिबाट अघि बढाएर हिउँदे अधिवेशनबाट विधेयक पारित गर्नुपर्ने बताएका छलफलमा सहभागी एक नेताले सुनाए। त्यसका लागि उनले एमालेको सहयोग आवश्यक पर्ने प्रस्ट पारेका थिए। कांग्रेस सभापति शेरबहादुर देउवाले पनि सहमतिमै टुंग्याउनुपर्ने राय व्यक्त गरेका थिए। उक्त बैठकमा कांग्रेस सभापति देउवा, एमाले अध्यक्ष केपी शर्मा ओली, उपप्रधानमन्त्री पूर्णबहादुर खड्का, कानुन, न्याय तथा संसदीय मामिलामन्त्री धनराज गुरुङ, कांग्रेस नेता एवं वरिष्ठ अधिवक्ता राधेश्याम अधिकारी, एमाले नेता अग्नि खरेल, एमाले मुख्य सचेतक पदम गिरी, सचेतक महेश बर्तौला र माओवादी नेता वर्षमान पुन, खिमलाल देवकोटा सहभागी थिए। संक्रमणकालीन न्याय नटुंगिनुमा राजनीतिक दाउपेच नै मुख्य कारण हो। सहायक कारणमा राजनीतिक शीर्ष नेताबीच बार्गेनिङ र राष्ट्रिय एवं अन्तर्राष्ट्रिय एजेन्टहरूको पनि भूमिका छ। रामनारायण बिडारी, सांसद, नेकपा माओवादी यो विधेयक हाल प्रतिनिधिसभाको कानुन, न्याय तथा मानवअधिकार समितिमा छलफलको चरणमा छ। सरकारले गत फागुन २५ गते संसद्मा दर्ता गरेको विधेयक त्यसको भोलि सांसदलाई वितरणपछि त्यही वर्ष चैत १२ गते प्रतिनिधिसभामा प्रस्तुत गरिएको थियो। समितिमा गत वैशाख १५ गतेदेखि दफावार छलफल हुन थालेको संघीय संसद् सचिवालयको विवरणमा उल्लेख छ। यस विषयमा उपसमितिले काम गरेको समिति सभापति विमला सुवेदी बताउँछिन्। उपसमितिले विभिन्न सरोकारवाला, विज्ञहरूसँग छलफल गरी प्रतिवेदन बुझाएको छ, सुवेदी भन्छिन्, त्यस प्रतिवेदनमाथिका विभिन्न विषयहरूमा समितिभित्र सकारात्मक ढंगले छलफल चलिरहेको छ। छलफल टुंगिसकेको छैन। वरिष्ठ अधिवक्ता अधिकारीका अनुसार दलहरूबीच सहमति भए संसद्मा पेस गर्ने सैद्धान्तिक सहमति भएको छ। कानुन, न्याय तथा मानव अधिकार समितिमा सहमति भएपछि विधेयक आगामी हिउँदे अधिवेशनमा संसद्मा लैजाने सैद्धान्तिक सहमति भएको छ, वरिष्ठ अधिवक्ता अधिकारी भन्छन्, नमिलेका कुराहरू कसरी टुंग्याउने भन्ने मसिना कुराहरूमा छलफल बाँकी छ। कैयौं पीडित उपचार नपाएर मरेका छन्। सरकार केही गर्दैन। सास कि लास देऊ भन्दै बेपत्ता परिवारजन तड्पिइरहेका छन्। तर, जवाफ कसैले दिँदैन। सुमन अधिकारी, संस्थापक अध्यक्ष, द्वन्द्वपीडित साझा चौतारी प्रतिपक्षी एमालेले उक्त विधेयक अन्तर्राष्ट्रिय प्रतिबद्धताहरू, सर्वोच्च अदालतको फैसला र पीडितको कुरालाई मध्यनजर गर्दै अगाडि बढाउनुपर्ने अडान राख्दै आएको छ। एमाले सचेतक महेशकुमार बर्तौला शीर्ष नेता सम्मिलित बैठकमा संशोधन विधेयकलाई टुंग्याउनुपर्ने विषयमा छलफल भएको सुनाउँछन्। द्वन्द्वपीडितलाई केन्द्रमा राखेर मात्र सहमति हुनुपर्ने उनको भनाइ छ। पीडितले न्याय पाएको अनुभूतिको सुनिश्चितता हुनुपर्छ, बर्तौला भन्छन्, द्वन्द्वका दुवै पक्षबीच हात मिलाउने अवस्थाको निर्माण गर्ने र द्वन्द्वको पुनरावृत्ति हुँदैन भन्ने कुराको सुनिश्चितता गर्नुपर्छ। अन्तर्राष्ट्रिय प्रतिवद्धताहरू, सर्वोच्च अदालतको फैसला र पीडितको कुरालाई मध्यनजर गर्दै कानुन बनाउनुपर्छ। पीडितमैत्री कानुन बन्नुपर्यो। पीडितकेन्द्रित कानुन बनाउन सरकार तयार भए आगामी हिउँदे अधिवेशनमा पास गर्न तयार छौं। नेपालको संविधान, सर्वाेच्च अदालतको फैसला, बृहत् शान्ति सम्झौता, मानव अधिकारसम्बन्धी अन्त्तर्राष्ट्रिय मूल्य मान्यता, पीडितको सरोकारलाई केन्द्रमा राखी विधेयक सहमतिमै टुंग्याउनुपर्ने धारणा सत्तारूढ दल माओवादी र कांग्रेसको छ। अब राजनीतिक दाउपेच छाडेर सहमति हुनुपर्ने बताउँछिन् समिति सभापति सुवेदी। पीडितलाई न्याय दिने कुरामा ढिला हुनु हुँदैनथ्यो। ढिला भएकै हो, सुवेदी भन्छिन्, अब दाउपेचको विषय बनाउनु हुँदैन र बन्दैन पनि। द्वन्द्वपीडित निराश नहुने गरी समयमै विधेयकलाई टुंगो लगाउनुपर्छ भन्नेमा हामी सबै गम्भीर छौं। सायद, टुंगिन्छ पनि। विवादको जड के हो ? सरकारले बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐन, २०७१ लाई संशोधन गर्न विधेयक ल्याए पनि त्यसलाई पारित गर्ने विषयमा विलम्ब भइरहेको छ। सर्वोच्च अदालतले २०७१ चैत १४ गते दिएको परमादेशको आदेशका आधारमा दर्ता गराइएको विधेयकमा अझै राजनीतिक सहमति जुट्न सकेको छैन। संक्रमणकालीन न्यायका सन्दर्भमा प्रधानमन्त्री पुष्पकमल दाहालले पछिल्लो एक वर्षको समय पनि खेर फाल्नुभयो। डा सुनीलरञ्जन सिं, पूर्वसदस्य, बेपत्ता पारिएका व्यक्तिको छानबिन आयोग विधेयकमा सशस्त्र द्वन्द्वको क्रममा भएका मानवअधिकार उल्लंघनका विषयलाई गरिएको वर्गीकरण नै विवादको मुख्य जडका रूपमा देखिएको छ। हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने विषयलाई विधेयकमा मानवअधिकार उल्लंघनका रूपमा उल्लेख गरिएको छ। यस्तै व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै अमानवीय कार्य भनेर परिभाषित गरिएको छ। क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातनालाई मानवअधिकारको गम्भीर उल्लंघनको दर्जा दिइएको छ। मानवअधिकार उल्लंघनको सूचीमा पर्ने अपराधहरू मेलमिलाप तथा क्षमादानयोग्य बनाइएको छ। मानवअधिकारको गम्भीर उल्लंघनको सूचीमा पर्ने अपराधमा भने मेलमिलाप र क्षमादान बर्जित गरिएको छ। विधेयकले उल्लेखित दुवै वर्गका सूचीकृत उल्लंघनहरूलाई सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको हुनुपर्ने सर्तको अधीनमा राखेको छ। द्वन्द्वपीडित अधिकारी शान्ति सम्झौता भएको १७ वर्षसम्म पीडितहरूले आँसु बगाउँदै हिँड्नु परेको बताउँछन्। भन्छन्, कैयौं पीडित नागरिक उपचार नपाएर मरेका छन्। सरकार केही गर्दैन। सास कि लास देऊ भनेर बेपत्ता परिवारजन वर्षांैदेखि तड्पिरहेका छन् तर जवाफ कसैले दिँदैन। नेकपा माओवादीका सांसद एवं वरिष्ठ अधिवक्ता रामनारायण बिडारी संक्रमणकालीन न्याय नटुंगिनुमा राजनीतिक दाउपेचका साथै राजनीतिक शीर्ष नेताबीच बार्गेनिङ र राष्ट्रिय एवम् अन्तर्राष्ट्रिय एजेन्टहरूको पनि भूमिका जिम्मेवार भएको बताउँछन्। बिडारी भन्छन् कतिपयलाई त संक्रमणकालीन न्याय जीविकोपार्जनको माध्यम बनेको छ। शान्ति प्रक्रिया टुंगोमा पुर्याउन गठन गरिएका आयोगहरू जागिर खाने थलो बन्यो। पीडितलाई विश्वासमा लिन सकेनन्। असफलताको जोखिम सत्तापक्ष र प्रतिपक्षबीच तिक्ततापूर्ण सम्बन्धले संक्रमणकालीन न्यायमा ढिलाइ भएको छ। दलहरूबीच एकीकृत समझदारी नहुँदा आन्तरिक र अन्तर्राष्ट्रिय चासो र चिन्ता बढेको छ। द्वन्द्वपीडित अधिकारीका अनुसार सत्तामा रहँदा प्रायः सबै प्रधानमन्त्रीले राष्ट्रिय, अन्तर्राष्ट्रिय मञ्चहरूमा विस्तृत शान्ति सम्झौताको मर्मअनुरूप बाँकी काम सक्ने प्रतिबद्धता दोहोर्याउँछन्। सबैजसो प्रधानमन्त्रीहरूले अन्तर्राष्ट्रिय मञ्चहरूमा देखाउनकै लागि भए पनि बाध्यतावश द्वन्द्वपीडितलाई न्याय दिन प्रतिबद्ध छौं भन्दै आएका छन्, द्वन्द्वपीडित अधिकारी भन्छन्, खासमा अहिलेसम्म संक्रमणकालीन न्यायलाई सफलतापूर्वक निष्कर्षमा पुर्याउने स्पष्ट मार्गचित्र सरकारसँग भएको देखिन्न। संयुक्त राष्ट्रसंघ, युरोपियन युनियन तथा विभिन्न मुलुकका नेपालस्थित दूतावासहरूले संयुक्त विज्ञप्तिमार्फत संक्रमणकालीन न्याय प्रक्रियालाई अगाडि बढाउने योजना प्रष्ट्याउन सरकारलाई आग्रह गरिसकेका छन्। सत्य निरूपण तथा मेलमिलाप आयोगले सरकारलाई बुझाएको पछिल्लो प्रतिवेदनमा राजनीतिक समझदारी र सहयोगात्मक वातावरण निर्माण हुनुपर्नेमा जोड दिइएको छ। गत वर्ष बुझाइएको प्रतिवेदनमा लेखिएको छ, द्वन्द्वकालीन घटनाको स्थायी समाधान गरी समाजमा दिगो शान्ति कायम गर्ने तथा पुनः द्वन्द्व सिर्जना नहुने वातावरण निर्माण आयोगको एक्लो प्रयासले मात्र सम्भव नहुने भएकोले नेपाल सरकार, राष्ट्रिय तथा अन्तर्राष्ट्रिय संघसंस्था, नागरिक समाजबाट आवश्यक सहयोग र समन्वय प्राप्त हुने वातावरण तयार हुनुपर्छ। संक्रमणकालीन न्यायका काम गर्न गठित दुवै आयोगको काम सन्तोषजनक नभएको द्वन्द्वपीडितको गुनासो छ। आम सहमतिमै बाँकी काम सक्न कृतसंकल्पित छु : प्रधानमन्त्री नेपालको शान्ति प्रक्रिया संसारकै लागि अनुपम र उदाहरणीय छ। अन्तर्राष्ट्रिय मञ्चमा त्यो स्वीकारोक्ति देखिन्छ पनि। तर, शान्ति प्रक्रियाका केही काम टुंग्याउन बाँकी छ। अब आमसहमतिमै शान्ति प्रक्रियाका बाँकी काम सक्न म कृतसंकल्पित छु। नेपालको संविधान सर्वोच्च अदालतको फैसला, बृहत् शान्ति सम्झौता, मानवधअधिकारसम्बन्धी अन्तर्राष्ट्रिय मूल्य मान्यता तथा पीडितको सरोकारलाई केन्द्रमा राखी बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐन २०७१ लाई संशोधन गर्न बनेको विधेयक प्रतिनिधिसभमाको कानुन, न्याय तथा मानवअधिकार समितिमा छलफलको क्रममा छ। यसलाई सार्वभौम संसद्बाट आम सहमतिमै अगाडि बढाउन सकिन्छ भन्ने विश्वास छ। यसबीचमा जनयुद्ध, जनआन्दोलन, मधेस आन्दोलन तथा विभिन्न आन्दोलनका घाइते तथा अपांगहरूलाई सम्मानपत्रका साथै निःशुल्क उपचार, रोजगारी र जीविकोपार्जनको व्यवस्थ ागर्न आवश्यक प्रक्रिया अघि बढाइएको छ। साथै, जनआन्दोलन र जनयुद्धका क्रममा जीवन उत्सर्ग गर्ने ८ हजार ४ सय ७१ जना सहिदहरूको नामावली नेपाल राजपत्रमा प्रकाशन गरेर सम्मान प्रदान गरिएको छ। शारीरिक क्षमता भिन्न भएर पनि समाजका हरेक क्षेत्रमा योगदान पुर्याइरहेका अपांग समुदायले भोगिरहेको पीडाप्रति म सचेत छु। उहाँहरूको संवेदनशीलतालाई सरकारले विशेष कार्यक्रममार्फत सम्बोधन गर्नेछ। प्रधानमन्त्री दाहालले सरकारको एक वर्ष पूरा भएको अवसरमा गरेको सम्बोधनबाट।"
गहुँको समर्थन मूल्य प्रतिक्विन्टल ३६५० रुपैयाँ,काठमाडौं : सरकारले आर्थिक वर्ष २०८००८१ का लागि गहुँको समर्थन मूल्य प्रतिक्विन्टल ३ हजार ६ सय ५० रुपैयाँ निर्धारण गर्ने निर्णय गरेको छ। बिहीबार दिउँसो बसेको मन्त्रिपरिषद् बैठकका निर्णय सार्वजनिक गर्दै सूचना तथा सञ्चार प्रविधिमन्त्री रेखा शर्माले गहुँको समर्थन मूल्य प्रतिक्विन्टल ३ हजार ६ सय ५० रुपैयाँ निर्धारण गर्ने निर्णय भएको जानकारी गराएकी हुन् । उद्योग वाणिज्य तथा आपूर्ति मन्त्रालयको प्रस्तावमा उक्त मूल्य निर्धारण गरिएको मन्त्री शर्माले जानकारी दिइन् । गत वर्ष फागुनमा सरकारले गहुँको समर्थन मूल्य प्रतिक्विन्टल ३ हजार ३ सय ५१ रुपैयाँ तोकेको थियो। जुन प्रतिकिलो ३३५१ रुपैयाँ पथ्र्यो । यस वर्ष भने प्रतिकिलो ३६५ रुपैयाँ पर्नेछ।
समयमै ऐन संशोधन भएको भए शान्ति प्रक्रिया टुंगिसक्थ्यो,"विस्तृत शान्ति सम्झौता भएको १७ वर्ष बितिसक्दा पनि संक्रमणकालीन न्याय किन अल्झिरह्यो ? द्वन्द्वपीडितले न्याय पाउने कुरामा विलम्ब भएकै हो। यति लामो समयसम्म संक्रमणकालीन न्याय नटुंगिनुका विभिन्न कारणहरू छन्। मूलतः २०७१ चैत १४ गते सर्वोच्च अदालतबाट भएको परमादेशको आधारमा बेपत्ता पारिएका व्यक्तिको छानबिन, सत्य निरूपण तथा मेलमिलाप ऐन, २०७१ आजसम्म पनि संशोधन हुन सकेको छैन। समयमा ऐन संशोधन हुन सकेको भए आज यो अवस्था रहने थिएन। त्यसैले पनि द्वन्द्वपीडितको न्याय प्राप्तिको प्रक्रिया आशातीत रूपमा अघि बढ्न नसकेको हो। ऐन संशोधन नहुँदा पनि परमादेशलाई कानुनी आधार बनाएर सत्य निरूपण तथा मेलमिलाप आयोगले काम गरिरहेको थियो। प्रतिकूल अवस्थामा आयोगले काम गर्नु परेको अवस्था थियो। यसबाहेक आयोगका पदाधिकारीलाई काम गर्ने अवधि सुनिश्चित रूपमा प्राप्त हुन सकेन। त्यसले गर्दा पनि पीडितले न्याय पाउने अवस्था रहेन। यसबाहेक आयोगलाई साधनस्रोतको अभाव, दक्ष जनशक्ति उपलब्ध नहुनु, आयोगको संरचनालाई व्यापक बनाई परिचालन गर्न नसक्नु, आयोगलाई आर्थिक प्रशासकीय स्वायत्तता नहुनुजस्ता कारणले गर्दा आजसम्म पनि संक्रमणकालीन न्याय टुंगोमा पुग्न नसकेको हो। ९ वर्षअघि अर्थात् २०७१ सालमा गठित सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगको कामप्रति पीडितको गुनासो छ। अहिले दुवै आयोग पदाधिकारीविहीन छन्। सत्य निरूपण आयोगको नेतृत्वमा रहँदा अनुभव कस्तो रह्यो ? निश्चित रूपमा संक्रमणकालीन न्याय टुंगोमा पुयाउन गठन भएका आयोगबाट जुन काम हुनुपर्ने हो, त्यो हुन नसकेकै हो। मैले आयोगको अध्यक्षको रूपमा अढाई वर्ष जति काम गर्ने अवसर पाएँ। यस अवधिमा पनि लामो समय कोभिड१९ भाइरसको संक्रमण फैलियो। कोभिडको कहरमा काम गर्न सक्ने अवस्था पनि थिएन। वास्तवमा हामीले एक वर्ष जति मात्र काम गर्न पायौं। यस अवधिमा करिब तीन हजार उजुरीको अध्ययन गरी करिब २२ सय उजुरीलाई तामेलीमा राख्ने निर्णय आयोगले गरेको थियो। सात सय उजुरीको औपचारिक निर्णय हुनुपूर्व आयोगका पदाधिकारीको अवधि सकियो। प्रारम्भिक छानबिनबाट आएका उजुरीको अध्ययन गरी ६ सय १८ जना द्वन्द्वपीडितलाई परिचयपत्र उपलब्ध गराइएको थियो। तर, अदालतको आदेशका कारण थप परिचयपत्र उपलब्ध गराउने काम रोक्नु परेको हो। प्रारम्भिक र विस्तृत अनुसन्धान गरी ५ सय ३८ जना द्वन्द्वपीडितलाई परिपुरण सिफारिस गरी सरकारलाई पठाइसकिएको थियो। द्वन्द्वपीडितले छिटोभन्दा छिटो न्याय प्राप्त गर्न सकुन् भन्ने मान्यतामा पीडितको बयान, बकपत्र लिने कामलाई हाम्रो कार्यकालमा निरन्तर रूपमा अगाडि बढाइएको अवस्था थियो। आयोगले गर्ने हरेक निर्णय आयोगसँग सम्बन्धित ऐन, नियमावलीले तोकिदिएको विधि र प्रक्रियाअन्तर्गत सम्पन्न हुनुपर्ने भएका कारण स्वभावतः हरेक निर्णयले समय लिन्छ नै। सीमित कर्मचारी भएका कारण आयोगले सातवटा मुकाम सञ्चालन गरी अनुुसन्धानको कामलाई अगाडि बढाउन खोजेको हो। तर, राज्यबाट आवश्यक सहयोग पाउन नसकेपछि कामले गति लिन सक्ने अवस्था रहेन। अढाई वर्षको कार्यकालमा एकातिर कोभिडको कहर अर्कोतिर पदाधिकारीको चार पटक म्याद थपको निर्णय गर्दा आयोगको कामकारबाही र विश्वसनीयतामा कस्तो असर पर्छ ? सबैका अगाडि प्रस्ट नै छ जस्तो लाग्छ। व्यावहारिक भएर सोच्ने हो भने आयोगसँग सम्बन्धित सर्वोच्च अदालतका आदेश एवं निर्णयलाई कानुनी प्रबन्धका रूपमा लिँदै आयोगले निर्णय र सिफारिस गरेको थियो। जति समय आयोगमा बसियो, लागेपुगेसम्म द्वन्द्वपीडितको माइलेज बढाउने काम योगदान दिने काम नै गरियो। संक्रमणकालीन न्यायलाई दलहरूले राजनीतिक दाउपेचको विषय बनाएका हुन् ?९९ वर्षसम्म ऐन संशोधन हुन नसक्नुमा प्रमुख राजनीतिक दल एवं सरकारबाट कमजोरी भएकै हो। विस्तृत शान्ति सम्झौता गर्न सक्ने, संस्थागत संरचना निर्माण पनि गर्ने दलहरूले संक्रमणकालीन न्यायलाई दाउपेचको रूपमा लिए भन्नु ठीक होला जस्तो लाग्दैन। ढिलो भए पनि अहिले ऐन संशोधनको प्रक्रिया सकारात्मक रूपमा अगाडि बढेको जस्तो लाग्छ। काम गर्ने दलहरूले नै हो। दलहरूलाई विश्वास नगरी कसलाई गर्ने ? नेपालको संक्रमणकालीन न्याय प्रक्रियामा जोडिएका अन्तर्राष्ट्रिय समुदायको चासो र स्वार्थ पनि देखिन्छ कि ?नेपालको शान्ति प्रक्रिया र संक्रमणकालीन मुद्दामा सुरुदेखि नै संयुक्त राष्ट्रसंघ र अन्तर्राष्ट्रिय समुदायको संलग्नता र चासो रहँदै आएको छ। न्यायको कुरामा अन्तर्राष्ट्रिय समुदायको चासो र सरोकार हुनुलाई अन्यथा लिनु हुँदैन। यो स्वाभाविक नै हो। केही समयअघि संयुक्त राष्ट्रसंघका महासचिवले हाम्रो संसद्मा सम्बोधन गर्ने क्रममा संक्रमणकालीन न्याय र द्वन्द्वपीडितले न्याय पाउनुपर्ने विषयमा व्यक्त विचारबाट नै अन्तर्राष्ट्रिय समुदायको चासो देखिएको प्रस्ट हुन्छ। मैले जाने बुझेसम्म अन्तर्राष्ट्रिय समुदाय नेपालको उन्नति, प्रगति र स्थायित्वको पक्षमा छन्। पीडितले छिटोभन्दा छिटो न्याय पाउनु पयो भन्ने कुरामा उनीहरूको चासो र जोड छ। संक्रमणकालीन न्यायको सन्दर्भमा सर्वोच्च अदालतले गरेका निर्णय र आदेशको आधारमा कानुन संशोधन हुनुपर्छ र पीडितले न्याय पाउनुपर्छ भन्ने कुरामा अन्तर्राष्ट्रिय समुदायको सरोकार देखिन्छ। पीडितमैत्री किसिमले समयमै संक्रमणकालीन न्याय टुंग्याउन नसक्दा पर्न सक्ने राष्ट्रिय अन्तर्राष्ट्रिय आयाम कस्ता देखिनु पर्छ ?अब पनि न्याय पाउने आधार नबनाउने हो भने अन्तर्राष्ट्रिय जगतमा नेपालको स्थिति कमजोर र प्रतिष्ठामा आँच आउनेछ। न्यायिक प्रक्रियामा अनिश्चित हुने जोखिम कत्तिको छ ? संक्रमणकालीन न्यायलाई टुंगोलाई पुयाउने उद्देश्यले संस्थागत संरचना निर्माण गर्न सफल भएका छौं। टुंगोमा पुयाउने मान्यताका साथ २०७१ सालमा ऐन बनेको छ। २०७२ सालमा नियमावली बनेको छ। दुई वटा आयोग नै बनेको छ। आयोगलाई आवश्यक पर्ने कार्यविधि, आचारसंहिता, नीति, निर्देशिकाहरू प्नि बनेका छन्। सत्य निरूपण तथा मेलमिलाप आयोगमा ६४ हजार जति उजुरी दर्तासमेत भएको छ। द्वन्द्वपीडितलाई न्याय दिने सबालमा आयोगबाट महŒवपूर्ण निर्णय र सिफारिस पनि भएको छ। सर्वोच्च अदालतबाट महŒवपूर्ण आदेश तथा फैसलाहरू भएका छन्। ढिलै भए पनि ऐन संशोधनको परिपक्व र सकारात्मक रूपमा अघि बढेको छ। गणेशदत्त भट्ट, पूर्वअध्यक्ष, सत्य निरूपण तथा मेलमिलाप आयोग"
दाउपेच होइन सहमति हुनुपर्छ,"कानुन, न्याय तथा मानव अधिकार समितिको सभापति हुनु भएको कति भयो ? बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयकमाथिको छलफल कहाँ पुग्यो ? समितिभित्रको छलफल सहमति उन्मुख छ कि फरक मत पनि छ ? उपसमितिले सहमतिमै प्रतिवेदन बुझाएको छ। विशेषगरी चारवटा विषयहरू थप छलफलको लागि समितिमा पठाएको हो। समितिमा त्यसबारे छलफल चलिरहेको छ। हाललाई सहमति उन्मुख नै छ। तर एकमत भइसकेको छैन। प्रतिपक्षी नेकपा एमालेले त पीडितमैत्री भएमा मात्र आगामी हिउँदे अधिवेशनमा पेस गर्न सकिने भनेको छ नि ?हो। पीडितहरूले जुन विषयवस्तु उठाउनु भएको छ त्यसलाई सम्बोधन गर्ने किमिसले नै छलफल भइरहेको छ। दुवै पक्षका द्वन्द्वपीडित सहमत हुने किसिमको कानुन ल्याउनकै लागि हामी मिहिनेत गरिरहेका छौं। सबै पक्षले सकारात्मक ढंगले भूमिका निर्वाह गर्न आग्रह गर्दछु। विगतमा सात राजनीतिक दल र नेकपा माओवादीबीच १२ बुँदे सहमति सहजै भएको थियो। संक्रमणकालीन न्याय किन अड्किरहेको छ ? जसरी दलहरूबीच १२ बुँदे समझदारी भएको थियो। त्यसैगरी सबै दलहरू र द्वन्द्वपीडितको सहमतिमा काम गर्न खोजेका छौं। त्यसैले पनि अलि बढी समय लागेको हो। विस्तृत शान्तिसम्झौता भएको सत्र वर्ष पुगिसक्दा पनि संक्रमणकालीन न्याय टुंगोमा किन नपुगेको रहेछ ?१७ वर्ष लाग्नु नपर्ने त हो । तर, यो अति संवेदनशील विषय पनि हो। बढी संवेदनशील भएकै कारण पनि यति लामो समय लागेको हुन सक्छ। हाम्रो सन्दर्भमा कुरा गर्नु पर्दा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक अन्य विधेयक जस्तो यो होइन। त्यही भएर गम्भीर ढंगले छलफल गरिरहेका छौं। संक्रमणकालीन न्यायलाई राजनीतिक दाउपेचको विषय बनाइएको भन्दै द्वन्द्वपीडित त निराश छन् नि ?पीडितलाई न्याय दिने कुरामा ढिला हुनु हुँदैनथ्यो। ढिला भएकै हो। अब दाउपेचको विषय बनाउनु हुँदैन र बन्दैन पनि । द्वन्द्वपीडित निराश नहुने गरी समयमै विधेयकलाई टुंगो लगाउनुपर्छ भन्नेमा हामी सबै गम्भीर छौं। शायद, टुंगिन्छ पनि। पीडकहरूलाई उन्मुक्ति दिने प्रपञ्च हुने हो कि भन्ने आंशका पीडितहरूको छ नि ?पीडितहरूले पनि छिटो टुंग्याई दिनुपयो भनेर आग्रह गरिरहनु भएको छ। पीडितको विषयवस्तुलाई हामीले एकदमै ध्यान दिएका छौं। अब यो टुंगिन्छ। त्यसो भए संक्रमणकालीन न्याय असफलताको जोखिम छ कि छैन ? राष्ट्रिय अन्तर्राष्ट्रिय सहयोग छ। दलहरूबीच पनि संक्रमणकालीन न्यायलाई टुंग्याउने एक खालको सहमति छ। त्यस कारणले गर्दा पनि असफलताको जोखिम छ जस्तो लाग्दैन। विधेयकमाथिको छलफलका क्रममा सर्वोच्च अदालतका फैसला, नेपालले गरेको अन्तर्राष्ट्रिय प्रतिबद्धताका बारेमा ध्यान दिनु भएको छ ?यी पक्षमा पनि ध्यान दिएका छौं। मानव अधिकार सम्बन्धमा गरिएका अन्तर्राष्ट्रिय प्रतिबद्धता र न्यायिक मूल्य मान्यतालाई पनि ख्याल गरेका छौं। विमला सुवेदी , सभापति, कानुन, न्याय तथा मानव अधिकार समिति"
"मिडिया, अर्थतन्त्र र मिडियाको अर्थतन्त्र","मिडिया र अर्थतन्त्र २०८० वैशाख २ गते मिडिया अलाइन्स, मिडिया सोसाइटीलगायतका मिडिया सञ्चालकहरूले २०८०८१ को बजेटमा समावेश गरिनुपर्ने विभिन्न सुझाव तथा मागहरूसहित प्रधानमन्त्रीसँग भेटघाट गरे। प्रधानमन्त्रीले निकै राम्रो सत्कार गरे। तर, दु:खको कुरा, बजेटमा एउटा पनि सम्बोधन भएन। मिडिया सञ्चालकहरू प्रधानमन्त्री कार्यालयको चिया बिस्कुटको आतिथ्य र चिनीकुराकानीमै चित्त बुझाउन बाध्य भए। यसमा प्रधानमन्त्रीले जोड नगरेको हो कि, अर्थमन्त्रीले नमानेका हुन् भन्ने मिडिया सञ्चालकले पत्तो लगाउन सकेनन्। गत वर्ष अर्थतन्त्रमा करिब १२१५ गोष्ठीकार्यक्रम त मूलधारका मिडिया मात्रले गरेका रहेछन्। प्राय: मिडियाले अर्थतन्त्रलाई विभिन्न डिजाइनमा पेस गरेका नै छन्। न राष्ट्रद्वारा अर्थतन्त्रसम्बन्धी विशेष प्रशिक्षण, न खासै स्रोतसाधन, आर्थिक पत्रकारहरूले जे गरिरहेका छन्, सराह्रनीय छ। केही वर्षयता प्रेस विज्ञप्ति, अर्थ मन्त्रालय, राष्ट्र बैंक, राष्ट्रिय योजना आयोगभन्दा बाहेक पनि आर्थिक समाचार उच्च तहमा पुगेको देखिन्छ। देशका आर्थिक मुद्दाहरूको राम्रो उठान भएको देख्न सकिन्छ। तर मूलधार मिडिया पहिला जति प्रभावकारी नभएको हो वा राजनीतिक नेतृत्वको समाचार प्रतिरक्षा शक्ति बढेको हो ती समाचारहरू जुन वजनप्रभावले कारक बन्न सक्नु पथ्र्यो, त्यो भएको देखिन्न। हुन त अचेल समाचार कमोडाइजेसन भएका छन्। ती कुन मिडियाभन्दा पनि कुन सामाजिक सञ्जालमा पढिएको भन्ने दिमागमा बस्न थालेको छ। यो न्युज क्रेडिबिलिटीको धमिलोमा न्युज कमोडाइजेसनले मूलधार समाचारहरूलाई शक्तिह्रास गराएको हुन सक्छ। मिडियाको अर्थतन्त्र अहिले धेरै सञ्चारगृहमा मिडियाकर्मीहरूको पारिश्रमिक ३ देखि ६ महिना बक्यौता भएर बसेको छ। घरडेरा, दालभात, गाडीभाडा, बत्तीपानी, स्कुल फिमेडिकल आदिका दैनिक समस्या सञ्चालकव्यवस्थापक र अर्थतन्त्रका सरोकारवालाहरूले नबुझेका त कहाँ होलान् ? सबै निरीहपन, अन्योलग्रस्त बसिरहँदा तिनले कुन प्रेरणामा काम गरिरहेका छन् होला ? एक व्यवस्थापक भन्छन्, आजकल आफ्नै सञ्चारकर्मीको नमस्कार स्विकार गर्न नि नैतिक आत्मदबाब महसुस हुन्छ। ५६ महिना तलब नपाएको मान्छेको नमस्कार कति शुभकामना र सहानुभूति थपेर फर्काउनु ? काम लगाउनेले र काम गर्नेले कुन धरातलमा गरिरहेका होलान् ? संकट व्यवस्थापन झन् पेचिलो बन्दैछ। एक मिडिया व्यवस्थापक विगत एक वर्षदेखि आफ्नो काम पैसा माग्न आउने कर्मचारी र भेन्डरहरूलाई सम्झाउनुबाहेक अरू नभएको र आफुले दिमाग नै लगाउन नपाएको गुनासो गर्छन्। अरूको दु:ख सुनेर आफैं करुणामा हुन्छु, अब असहायक हुनु बाहेक अर्को विकल्प छैन आफूलाई आफैं बिरामी मनोवैज्ञानिक लाग्न थालेको छ, आजकल, उनी भन्छन्। हुन पनि चरम अभावमा मान्छे व्यावहारिक हिसाबले पनि उत्कृष्टतम् उत्पादक हुन सक्दैन, तर उसको अर्धउत्पादक समयको पनि संस्थाले पूरा पारिश्रमिक दिनैपर्ने हुन्छ। जसले गर्दा उधारो पारिश्रमिकमा पनि कर्मचारीहरूलाई सित्तै श्रम गरेको जस्तो आत्मधारणा विकास हुन थाल्छ । त्यसले उत्पादकत्वलाई दीर्घकालीन रूपमा शिथिल बनाउँछ। यो गोल चक्कर नेपाली मिडियामा सुनामी बनेर आउँदै गरेको देखिन्छ। नेपालको मूलधार मिडियाको भविष्य कस्तो छ त ? यसको जवाफ भविष्यवाणी भइसकेको अवस्था छैन। आँट, ज्ञान वा पकड, केहीको कमी छ, ठूलो प्रश्न अनुत्तरितै छ। उनै प्रधानमन्त्रीसँगको कार्यक्रममा एक मिडिया सञ्चालकले भनेका थिए प्रधानमन्त्रीज्यू, हामीमध्ये कसले पहिला बन्द गर्ने भन्ने छ, जसले चाँडै गयो, उसले छिटो मुक्ति पायो। मिडिया क्षेत्रमा चाँदीको घेरा पहिल्याइदिने कसले ? सम्भावित सुधारात्मक कदमहरू अरू संस्थाजस्तै मिडियाको पनि नगद प्रवाहको स्रोत भनेको रेभिन्यु, थप इक्विटी, थप ऋण, सम्पत्तिको बिक्री, नयाँ साझेदार लगानीकर्ता, वा रेभिन्युको नयाँ स्रोत हुन सक्छ। अब यिनको सिलसिलेवार छलफल गरौं। १ रेभिन्यु : मिडिया सञ्चालकहरूका अनुसार नेपाली मिडियामा विज्ञापन १० वर्षमा ६० देखि ७० प्रतिशतले खुम्चिएको छ। नेपालमा सब्स्कृप्सन मोडेल आलोकाँचो छ, जसले गर्दा सब्स्कृप्सन रेभिन्यु मिडियाले खासै हात पार्दैन। च्यानलसाझेदारहरूलाई नै बढी जान्छ। ग्राहक प्राय: सबै सामग्री सित्तैमा पढ्छन्हेर्छन्। विभिन्न गोष्ठीप्रतियोगितामेलामहोत्सव आदि गरे पनि, प्रायोजकै नभएपछि स्वत: घाटा हुन्छ। मिडियामा सेल्समा काम गर्नेहरू विज्ञापनदाताकै आर्थिक चापको गुनासो सुनेर फर्किन्छन्। २ थप इक्विटी : मिडिया सञ्चालकहरूले आफ्ना अरू व्यवसायबाट ल्याएर भए पनि मिडिया नचलाएका होइनन्। जग्गा, अन्तको नाफा, सम्पत्ति बिक्री आदि गरी संस्थालाई सिञ्चित गरेकै थिए। विज्ञापन मात्रको भर पर्न प्राय:ले एक दशक अगाडि नै छोडिसकेको हुनुपर्छ। तर जब सबै बन्दव्यापार खस्कियो, मिडिया सञ्चालकहरूसँग पनि उपाय सकिँदै गयो। ३ थप ऋण : धितो, व्यक्तिगत जमानत, थप धितो, ठाडो रोक्का, ब्याजको पुँजीकरण, कर्जा सूचना केन्द्रको रिपोर्ट, ऋणमूल्य अनुपात, आदि धेरै बाधाहरू बीच, बक्यौता बैंक ब्याज थुप्रो भएको अवस्थामा यो विकल्प सहज देखिँदैन। ४ सम्पत्तिको बिक्री : सम्पत्ति कि त रोक्का छ, कि त बाँकी छैन, कि त मोल छैन। मोल मिलाए पनि यो आर्थिक संकटमा बिक्री छैन। अहिले बिक्री गरे पनि बैंक धितो रोक्का फुकुवा गर्न पनि अपुग जस्तै हुन्छ। ५ नयाँ साझेदार, लगानीकर्ता : ओरालो लागेको बेला साझेदार कम भेटिन्छन् तर नभेटिने होइनन्। अहिले पीई साझेदारी, आईपीओ, इन्भेस्टकमम्यानेज आदि उपकरणहरू पनि उपलब्ध छन्। यो विकल्प खुला छ तर मिडिया गृहहरूसँग यस्ता विकल्पहरूको ज्ञान र प्राविधिक अत्तोपत्तो कम छ। त्यसैले होसियारीसाथ गरे केही हुन सक्ने सम्भावना यहाँ छ। ६ रेभिन्युको नयाँ स्रोत : परम्परगत विज्ञापन अब अस्त हुने देखिन्छ। त्यसैले नयाँ रेभिन्युका स्रोतहरू खोज्नु जरुरी छ। सब्स्कृप्सन, क्राउड फन्डेड समाचार, पे पर क्लिक, मिडिया न्युजलेटर, पे विजार्द भ्युवरसिप, उद्योग विशेष रिपोर्ट, आदि नयाँ स्रोतहरूको सम्भाव्यता, व्यापारिक आकर्षण, र त्यसलाई चाहिने प्रविधितथा विज्ञता विश्लेषण गर्नुपर्ने हुन्छ। नयाँ स्रोतका रेभिन्यु खोज्नुपर्छ। पत्रिकामा गोरखापत्रबाहेक प्राय: ८ पेजमा झर्नु, टीभीमा रिपिट कार्यक्रम औधी हुँदै जानु, रेडियोमा धेरैजसो गीतमात्र बजिराख्नु, कन्टेन्टमा फोकस र प्राथमिकता खासै नहुनु सबै खस्कँदो मिडिया बजारका सूचक हुन्। मिडियाको ऊर्जा ह्रास भएको देखिन्छ। त्यो आकर्षण अब खासै बाँकी छैन पनि। झन् अर्को डरलाग्दो पाटो भनेको मिडियाकर्मीहरू गैरमिडिया संस्थाहरूमा सरिरहेका मात्र छैनन्, मिडियामा नयाँ जनशक्ति आइरहेका छैनन्। एक दशकभित्रै मिडियामा जनशक्तिको महासंकट हुने देख्छु म। २००७ सालदेखि आजसम्म छापा, श्रव्य र दृश्यमार्फत प्रजातन्त्र र लोकतन्त्रका आन्दोलन, क्रान्ति र मूल्य मान्यताका संस्थापनमा निर्भय डटिपरेका मिडिया आज अस्तित्वको चौराहामा छन्। उनीहरूलाई थाक्रो हालिदिने कसले ? साहसी, निडर, तटस्थ मिडिया नै उपेक्षित हुँदै जाने हो भने अबका सत्याग्रहहरूलाई शक्ति कसले देला ? अबको रणनीति ? अब मिडिया एक संस्थाको हिसाबले सञ्चालकहरूका लागि एउटा बाघ बनेको छ, कि त्यसले जताबाट ल्याएर भए पनि खुवाइराख्नु पर्यो, कि त यसले आफैंलाई खान्छ। धेरै यो बाघ आफैं थाकेर विलय होस् भन्नेमा छन्। अब न खुवाउन सकिन्छ, न ओर्लेर भाग्ने ऊर्जा नै बाँकी छ। घटाउनुपर्ने खर्चहरू घटाइसकिएको छ। कतै विधान, कानुन, युनियन आदिका चुनौती पनि छन्। घटनाउनुपर्ने खर्च त्यतिकै घट्दैन, खर्च घटाउन पनि एक झमाट खर्च नै चाहिन्छ, जुन जोहो गर्न सबैलाई गाह्रो छ। हुन त मिडिया संसार जेजस्तो ध्वस्त होस्, भैराखोस्, मिडिया सञ्चालकहरूमा व्यापक ध्रुवीकरण छ। एउटाको पापधर्म अर्काले राम्ररी देखेको छ, त्यसैले तृष्णावितृष्णा पनि बढी छ। स्वार्थ, विशेष डिलको साझेदारी वा असाझेदारी, विगतको बाँकी हिसाबकिताब, धोका र बदला, राजनीतिक तथा पार्टी वा नेता विशेष दोस्तीदुस्मनी, कुनै एजेन्डाको पक्ष र विपक्षमा उभिँदाको अमिलोपन यो ध्रुवीकरण र गुटका उत्प्रेरक हुन्। समग्रमा मिडिया क्षेत्रको दिगो र निरन्तर विकासक्रम नहुनु र आजको यो संकटमा यो जोडले बजारिनुमा मिडिया सञ्चालकहरूको अदूरदर्शिता र एकताको अभाव उत्तिकै उत्तरदायी छ। सामाजिक सञ्जालको ग्रहणमा परेर, राज्यको हेलाँ खेपेर, अर्थतन्त्रको चोट सहेर, मानहानिको तारेख खेपेर, आन्दोलनहरूको चक्करमा लागेर पनि नपलाएको एकताको अंकुर कहिले पलाउने हो खोइ ? तर मूलधार मिडियाको एकता र उन्नतिको विकल्प छैन। जनताका बारे धेरै लेख्ने मिडिया एक हुने बेला भएको छ। कुरा सर्भाइभलको छ। त्यसैले, एकता र सहकार्यको विकल्प छैन। मिडिया सञ्चालकहरूले गुट, संस्कार र स्वार्थबाट माथि उठेर साझा अवधारणा बनाई अगाडि बढ्नुपर्ने देखिन्छ। यसमा यो १० बुँदे एउटा खाका वा म्यान्डेट हुन सक्छ १ मूलधार मिडियाहरूको सम्मेलन गर्ने। हठ त्यागेर भूतकालको भूत भगाउने। वर्तमानको यथार्थपरक धरातलमा ओर्लेर मिडिया र स्वयम्को रिफर्म को ढाँचा बनाउने। आफू पनि सुध्रिन र मिडिया क्षेत्रलाई पनि सुधार्न प्रतिबद्ध हुने। ग्लोबल बेस्ट प्राक्टिस को बहस गरी नेपालका लागि आवश्यक कानुन र कार्यान्वयन गर्ने नीतिहरू सरकारलाई प्रस्ट रूपमा सिफारिस गर्ने। २ मिडिया सञ्चालकहरू एक ढिक्का हुने (सके सधैंलाई, नत्र कमसेकम केही समयलाई)। प्रतिस्पर्धी र गैरप्रतिस्पर्धी कित्ताहरू छुट्ट्याउने। गैरप्रतिस्पर्धी क्षेत्रहरूमा व्यापक सहकार्य गर्ने र स्रोत साधनहरूको संयुक्त प्रयोग गर्ने (जस्तै प्रिन्टिङ, डिस्ट्रिब्युसन, ट्रान्समिसन, एन्टेना जोन आदि)। ३ मूलधारका मिडियाले बुँदागत, व्यावहारिक र स्मार्ट माग बनाएर राजनीतिक दलहरू र हरेक क्षेत्रका नेतृत्व पंक्तिलाई आफ्नो पक्षमा ल्याई सरकारसँग बलियो लबिइङ गर्ने। मूलधार मिडियाबिनाको नागरिक शक्ति र लोकतन्त्रको हारको बारे सम्झाउने। ४ बत्तीमुनि अँध्यारो भनेझैं अहिले मिडियाको आफ्नै प्रचार छैन। आफ्नो महत्त्वको बारे छलफल, प्रचार सबै सरोकारवालाहरूसँग गर्ने। नेपाल उद्योग परिसंघ, उद्योग वाणिज्य महासंघजस्ता बलिया संगठन बनाउने। मिडियालाई पनि विशेष क्षेत्रमा सूचीकृत गरी चौथो अंगको जिम्मेवारी पूरा गर्न चाहिने सुविधा (सुलभ कर्जा, कर अनुदान, सरकारी विज्ञापन, पुँजी सब्सिडी आदि) माग गर्ने। ५ सरकारसँग तत्काल राहतका लागि ब्रिजग्याप लोन, नवप्रविधि पुँजी सब्सिडी र लिक्विडेसन प्याकेज कडा रूपमा माग गर्ने। ६ व्यापारीहरूलाई पनि नीतिगत निर्णयमार्फत नै अनुचित भार नपर्ने गरी रेभिन्युको केही प्रतिशत नाफा भए एउटा स्लाब र नभए अर्को स्लाब गरी मिडिया इकोसिस्टममा खर्च गर्न लगाउने। राम्रो मिडियाबिना देश रहँदैन, देशबिना व्यापार रहने भएन नै। ७ नेपाल विज्ञापन बोर्डले लामो समयदेखि गरिरहेको कोखाई कोखाईलाई हाम गर्ने। ड्रिम सेलिङ लाई एडसेलिङ मा रूपान्तरण गर्ने। ८ आफ्नो खुट्टामा आफैं बन्चरो हानेका र नहानेका सबै थरी विज्ञापन एजेन्सी, क्रियटिभ एजेन्सी र च्यानलसाझेदारहरूलाई सेवास्तरसम्झौता गरी अपेक्षा स्पष्ट र पारस्परिक इनामदायी प्रस्तावहरू स्थापना गर्ने। ९ आफ्ना मिडियाकर्मी, कामदार, कर्मचारीहरूसँग औपचारिक तथा अनौपचारिक संवाद कायम राखिरहने, आफ्ना योजना र भिजनहरू स्पष्ट पारिरहने। १० एक विशेष कार्यक्रमकै रूपमा मिडिया क्षेत्रलाई नै पुनर्जागरणनवीकरण गर्ने हिसाबले मिडिया गृहहरूलाई भिजन, योजनाहरू, लक्ष्य, व्यापारमोडल, प्रोसेस, भ्यालु चेन आदि पुनर्मूल्यांकन र पुनर्निर्माण गर्न सिकाउने। हरेक मिडियाले पालना गर्नुपर्ने सरकारले निर्धारण गरेको भन्दा पृथक् र लगानीमा प्रतिफल दिने खालका न्यूनतम गुणस्तर मापकहरू बनाउने र त्यसलाई एक स्कोरकार्ड बनाई नियमित जाँच गर्ने। त्यसकै आधारमा वर्गीकरण पनि आवश्यक छ। कुन मिडिया, कुन गैरमिडिया, कुन मूलधार मिडिया, कुन सहायक मिडिया, स्पष्टता र भिन्नता अब अपरिहर्य छ। अहिलेको अनुष्ठानात्मक र पारम्परिक वर्गीकरणलाई चुनौती दिनु जरुरी छ। अन्त्यमा : सञ्चार क्षेत्र अर्थतन्त्रलाई झन्झन् प्राथमिकतामा राख्दै लोकतान्त्रिक मूल्यमान्यता, सुशासन र सबल राष्ट्रिय अर्थतन्त्र र नागरिकहरूको समृद्धिका लागि अनवरत खट्दै आएको छ। भूकम्प र कोभिड१९ को ठूलो प्रभावपछि विज्ञापन बजारमा आएको कमी र सञ्चार सेवा प्रदायकको कमोडिटाइजेसनका कारण आफ्नै अर्थतन्त्र बिरामी हुँदै गएको चरम पीडामा छ। सामाजिक सञ्जालको आक्रमण र बढ्दो सामाजिक सञ्जालमा आधारित पत्रकारिताले मूलधारको मिडियाको दिगोपनलाई जगैदेखि हल्लाएको अवस्थामा सरकार मौन र मूकदर्शन मात्र छ। राष्ट्रमा बलियो मूलधारको मिडियाबिना, मानिसहरू तथ्यपरक समाचारहरूबाट वञ्चित हुनेछन् र धारणाहरू मिसनमा आधारित वा प्रचारप्रेरित सामग्रीद्वारा सञ्चालित हुनेछन्, जसले राष्ट्रमा विभिन्न नकारात्मक परिवर्तनहरू तुरुन्तै सल्काउने छन्, केही हामीले भोग्नदेख्न थालिसकेका छौं : १ समाजलाई सही समाचारबाट वञ्चित गर्ने र सनसनीपूर्ण र लोकप्रिय समाचारहरूको भीड हुनेछ। २ आलोचनामा आधारित मानसिकता व्यापक हुनेछ र विश्वास र आशाको खडेरी लाग्नेछ जसले अराष्ट्रिय तŒवहरूलाई प्रोत्सहित गर्नेछ। ३ नागरिक अधिकार र राष्ट्रको लोकतान्त्रिक मूल्यमान्यता असुरक्षित बन्दै जानेछ र जो कसैले पनि शक्ति, सत्ता हेरफेर गर्ने माहोल आफ्नो स्वार्थमा पार्न सक्ने खतरा बढ्नेछ। ४ संविधान र संविधानले प्रतिस्थापित गरेका मूल्य मान्यताको प्रचारको कमी हुनेछ जसले नागरिकमा लोकतन्त्रबारे अशिक्षा र त्यसले ल्याउने वितृष्णा बढाउनेछ। ५ राष्ट्र, सरकार र प्रशासनको उपस्थिति र कामकारबाहीको अपादर्शिता र अस्पष्टता बढ्दै जानेछ। यी सबै तर्क र यथार्थहरूलाई पृष्ठभूमिमा राख्दै, बाध्यकारी पूर्ण र आंशिक बन्दबाट मूलधारको राष्ट्रिय मिडियालाई बचाउन तत्काल कदमहरू चालिहाल्न पर्ने देखिन्छ। मिडियाले समाचार पस्किने मात्र होइन, मनोरञ्जन गराउने मात्र होइन, विभिन्न विचार अगाडि सार्ने मात्र होइन, सम्पादकीय तेस्र्याउने मात्र होइन, अर्थतन्त्रको मुख्य पाटो बजारलाई उपभोक्तासँग जोडेको पनि हुन्छ। र, हेक्का राख्नुपर्ने कुरा मिडियाले नागरिकहरूको कुनै पनि घटना वा तथ्यसँगको दृष्टिकोणलाई आकार दिएको हुन्छ। नागरिक दृष्टिकोणले राष्ट्रको नैतिक प्रणालीलाई परिभाषित गरेको हुन्छ। राजनीतिज्ञ र नागरिक समाजले यो बुझ्न अत्यन्त जरुरी छ। मिडिया लोकतन्त्रको एक सशक्त र अभिन्न स्तम्भ हो। धेरै अन्य उद्योगहरूभन्दा फरक, यसलाई कुनै पूरक उत्पादनद्वारा प्रतिस्थापन गर्न सकिँदैन। यसको सक्रिय तथा गुणस्तरीय उपस्थिति राष्ट्रको समग्र विकासका लागि महत्त्वपूर्ण छ। मिडिया देशभर शुभ समाचार र ध्यानाकर्षणहरूको संवाहक हो। तर आफैं अस्वस्थ मिडियाबाट कतिकस्तो आसको ऊर्जा अपेक्षा गर्नु ? भनिन्छ संकट पर्दा मिडियामा जानू, तर मिडिया नै संकटमा पर्यो भने संकटमा पर्दा धेरैको जाने ठाउँ नहुन सक्छ।"
जनयुद्ध दिवसमा सार्वजनिक विदा दिने सरकारी निर्णय सर्वोच्च अदालतद्वारा बदर,"काठमाडौं : जनयुद्ध दिवसको अवसरमा सरकारले फागुन १ गते दिँदै आएको सार्वजनिक बिदाको निर्णय सर्वोच्च अदालतले बदर गरेको छ। न्यायाधीशद्वय आनन्दमोहन भट्टराई र महेश शर्मा पौडेलको संयुक्त इजलासले फागुन १ गते सार्वजनिक बिदा दिने सरकारी निर्णय बदर गर्ने आदेश गरेको हो। गत माघ २९ गते गते बसेको मन्त्रिपरिषद् बैठकले जनयुद्ध दिवसमा फागुन १ गते सार्वजनिक बिदा दिने निर्णय गरेको थियो। सर्वोच्चले शान्तिप्रक्रिया तथा संक्रमणकालीन न्याय टुंगो लागिनसकेको, सोसम्बन्धी विधेयक संसद्मा विचाराधीनसमेत रहेको, द्वन्द्वपीडितको भावनामा चोट पर्नेलगायतका कारणले सरकारको निर्णय बदर गर्नु परेको ठहर गरेको छ। आदेशमा भनिएको छ, नेपालको संविधानको प्रस्तावना र धारा २०, धारा २१ तथा धारा ४२ को उपधारा (५) को शब्द, मर्म र भावनाविपरीत एवम् धारा ३०४ को उपधारा (२) बमोजिम शान्तिप्रक्रियाको सबै कार्यहरू सम्पन्न हुन बाँकी रहेको अवस्थामा सार्वभौम जनताको प्रतिनिधिमूलक संस्था अर्थात् संसद्द्वारा सुविचारित तवरबाट छलफल र निर्णय नगरी निवेदकहरू समेतको भावनामा चोट पर्ने र संक्रमणकालीन न्यायको कार्यमा संलग्न संस्थाका भावी कार्यहरूमा समेत प्रभाव पर्ने गरी कार्य गर्नु वाञ्छनीय देखिँदैन। आदेशको पूर्ण पाठपछि तयार गरिने जनाइएको छ। सरकारको निर्णय खारेजीको माग राखेर द्वन्द्वपीडितहरू ज्ञानेन्द्रराज आरण, गंगामाया अधिकारी, रीता कार्की, कल्याण बुढाथोकी, खगिसरादेवी पौडेललगायतले छुट्टाछुट्टै रिट निवेदन दायर गरेका थिए।"
"बालकुमारी घटनाको छानबिन गर्न कांग्रेसको माग, हिंसारहित उपाय अवलम्बन गर्न आग्रह","काठमाडौं : ललितपुरको बालकुमारीमा भएको घटनाको छानबिन गर्न नेपाली कांग्रेसले सरकारसँग माग गरेको छ। कोरियन भाषा परीक्षाको विषयलाई लिएर विरोधमा उत्रिएका प्रदर्शनकारीमाथि प्रहरीले गोली चलाउँदा दुईजना युवाको ज्यान गएपछि सो घटनाको सत्य तथ्य छानबिन गर्न कांग्रेसले सरकारको ध्यानाकर्षण गराएको हो। २३ वर्षीय दैलेखका सुजन राउत र २२ वर्षीय डोटीका वीरेन्द्र साह छन्। घटनालगत्तै नेपाली कांग्रेसले प्रेस विज्ञप्ति जारी गर्दै घटनाको सत्य तथ्य अध्ययन गरी छानबिन गर्नुका साथै घटनामा घाइते भएकाहरूको उचित उपचार गर्न प्रदर्शनकारीहरूले उठाएको विषयमा गम्भीर बन्न सरकारसँग माग गरेको छ। हरेक नागरिकले आफ्ना अधिकारहरूको विषयमा उठान गर्दा शान्तिपूर्ण मर्यादित र हिंसारहित उपाय अवलम्बन गर्न सुरक्षा निकाय एवं सम्बन्धित सबै पक्षलाई संयमित रहन समेत कांग्रेसले अपिल गरेको छ। शुक्रबार अपरान्ह भौतिक,पूर्वाधार तथा यातायात मन्त्री प्रकाश ज्वालाको गाडीमा कोरियन भाषा परीक्षाको विषयलाई लिएर विरोध प्रदर्शमा उत्रिएका युवाहरूले आगजनी गरेका थिए। आगजनी पछिको परिस्थितिलाई नियन्त्रणमा लिन प्रहरीले प्रदर्शनकारीमाथि अश्रु ग्यास र गोली प्रहार गरेको थियो। सो घटनामा घाइते भएका दुईजनाको ज्यान गएको छ भने दर्जन बढी घाइतेहरूको अस्पतालमा उपचार भइरहेको छ। उनीहरूको पाटन र किष्ट अस्पतालमा उपचार भइरहेको छ। आगजनीपछि सो क्षेत्र तनावग्रस्त बनेको थियो।"
"पोखरा अन्तर्राष्ट्रिय विमानस्थल बनाउन लगाउनेहरू दोषी हुन्, कारबाही हुनुपर्छ : राजकिशोर यादव","काठमाडौं : अन्तर्राष्ट्रिय सम्बन्ध तथा पर्यटन समितिका सभापति राजकिशोर यादवले दीर्घकालीन योजना बिनै पोखरा अन्तर्राष्ट्रिय विमानस्थल निर्माण गरेको बताएका छन्। विमानस्थल बनेक यत्रो समयसम्म पूर्णरूपमा सञ्चालनमा आउन नसकेपछि सभापति यादवले यस विषयमा प्रश्न गरेका हुन्। उनले योजना बिनै पोखरा अन्तर्राष्ट्रिय विमानस्थल बनाउन लगाउने सबै जना दोषी भागिदार भएको र कारबाही पनि हुनुपर्ने माग गरे। विमानस्थल चलेन भन्दै कोही पनि उम्किन नपाउने उनको भनाइ छ। 'पोखरा विमानस्थल निर्माण गर्दैगर्दा त्यसको दीर्घकालीन योजना थियो कि थिएन? आज चलने भनेर उम्किन पाउँछ। ती सबै जना दोषीको भागिदार हुनुपर्छ। उनीहरूलाई काराबाही गर्नुपर्छ,' उनले भने। एउटा व्यापारीले त लक्ष्य र उद्देशर बोकेर लगानी गर्छ भने राज्य हुँदैन भन्दै उनले प्रश्न गरे। उनले यस विषयमा आफू सभापति रहेको समितिले गम्भीरतापूर्वक अध्ययन गरिरहेको प्रस्ट पारे। उनले पोखरा अन्तर्राष्ट्रिय विमानस्थलसम्बन्धी फाइलहरू मगाएर अध्ययन गरिने बताए। 'गत ५ गतेको बैठकबाट पर्यटन मन्त्रालय र प्रधानमन्त्री कार्यालयलाई विधेयक कहाँ छ? यस पछाडिको इन्ट्रेस्ट के हो भनेर सोधेका छौं। त्यो आएन भने समितिले अर्को रूपले लिएर अगाडि बढ्छ,' उनले भने। उनले हचुवाको भरमा त्यत्रो ठूलो परियोजना बनाउने विषयमा छानबिन गरेर दोगीलाई कारबाहीको भागिदार बनाउने बताए। उनले पोखरा र भैरहवा अन्तर्राष्ट्रिय विमानस्थलसँग निजगढ विमानस्थललाई जोडेर निर्माण प्रक्रियामा अवरोध सिर्जना गर्न खोजेको बताए। उनले यस्ता व्यक्तिहरू मधेसविरोधी भएको र काठमाडौंको पाँचतारे होटलमा बसेर बहस गर्ने काम भएको बताए। शुक्रबार नेपाल नागरिक उड्डयन प्राधिकरण को २५ औँ वार्षिकोत्सवका अवसरमा काठमाडौंमा आयोजित कार्यक्रममा बोल्दै उनले नेपालको हवाई उडान क्षेत्रको विकास गर्न सके मुलुकको जीडीपीमा सबैभन्दा बढी योगदान दिनसक्ने प्रस्ट पारेका थिए।"
कांग्रेसमा उठेको आवाज : यसपटक नयाँलाई,"काठमाडौं : कांग्रेसको बैठकमा आसन्न राष्ट्रियसभा निर्वाचनमा पुरानालाई नै अवसर दिने गल्ती नेतृत्वले गर्न नहुने आवाज केन्द्रीय सदस्यहरूले उठाएका छन्। बैठकमा बोल्ने नेताहरूले नयाँ अनुहारलाई अवसर दिन नेतृत्वले कन्जुस्याइँ गर्न नहुने आवाज उठाएका हुन्। संसदीय चुनावमा पराजित भएका नेतालाई राष्ट्रियसभामा लैजाँदा जनतामा नकारात्मक सन्देश जाने बैठकमा बोल्नेको अधिकांशको निचोड थियो। पछिल्ला दिनमा सिफारिसमा देखिएका नाम हेर्दा पुरानालाई नै अवसर दिन खोजिएको भन्दै बैठकमा घनिभूत छलफल भएको थियो। राष्ट्रियसभामा लैजाने नेताहरूको बारेमा देशभरिबाट सिफारिस आउने क्रम जारी छ । कांग्रेसका सूचना विभाग प्रमुख मीन विश्वकर्माले राष्ट्रियसभा निर्वाचन बैठकमा यत्तिकै नउठेको र उक्त विषय सभापतिले एजेन्डा नै भएको बताए। राष्ट्रियसभामा निरन्तर एउटैलाई नहोदोयाउन माग उठेको छ। केही साथीहरूले खोजेर भए पनि नयाँलाई अवसर दिनुपर्ने, उनीहरूलाई न्याय गर्नुपर्ने आवाज उठेको छ। बैठकमा सांगठनिक गतिविधि, महासमिति बैठकको तयारी, मेलमिलाप दिवसको तयारी, समुदायमा कांग्रेस कार्यक्रमलगायतमा छलफल भइरहेको उनले बताए। पटकपटक अवसर पाएका र चुनाव हारेकालाई राष्ट्रियसभा सदस्यको उम्मेदवार नबनाउन भन्दै। आगामी माघ ११ गते हुने निर्वाचनका लागि २०४८ सालदेखि पटकपटक अवसर पाएकाहरूसमेत उम्मेदवार बन्न आकांक्षी देखिएपछि अवसर नपाएका अनुभवी र विज्ञलाई उम्मेदवार बनाउन केन्द्रीय सदस्यहरूले पार्टी सभापतिलाई दबाब दिएका छन्। केन्द्रीय सदस्य रामहरि खतिवडाले बिहीबारको बैठकमा राष्ट्रियसभा सदस्य निर्वाचनमा पटकपटक पराजितलाई उम्मेदवार बनाउन नहुने विषय अधिकांशले नछुट्ट्याएको बताए। अर्का केन्द्रीय सदस्य नैनसिंह महरले राष्ट्रियसभाका उम्मेदवार तय गर्दा मापदण्ड बनाउनुपर्नेमा जोड दिएका थिए। बैठकमा महामन्त्री विश्वप्रकाश शर्माले पार्टीको प्रस्ताव पेस गरेका थिए। प्रस्तावमा शर्माले पार्टीको सांगठनिक गतिविधि, राष्ट्रियसभामा उम्मेदवार मनोनयन, महासमितिको तयारी, मेलमिलाप दिवस, समुदायमा कांग्रेस कार्यक्रम, मन्त्रालयका कार्य सम्पादन भएका विषयहरू राखेका थिए। राष्ट्रियसभाको चर्चा भइरहेका बेला कांग्रेसले यसपटक निर्वाचन हुने १९ मध्ये कति उम्मेदवार दिन भन्ने यकिन भइसकेको छैन । गठबन्धनमा भएकाले स्वाभाविक सबै पदमा उम्मेदवार पठाउन पाउँदैन। नेताहरूकै विश्लेषण अनुसार कांग्रेसले बढीमा पाउने भनेको १० जना मात्र हो। १० जनामध्ये कस्ता मान्छेलाई राष्ट्रियसभामा ल्याउन मिल्छ भन्ने कांग्रेसको विधानमा कतै मापदण्ड छैन। त्यसैले पनि तीन, चार पटक प्रतिनिधिसभामा हारेका देखि लिएर भर्खरै राजनीतिमा प्रवेश गरेकासम्म आकांक्षी देखिन्छन्। त्यसो त उम्मेदवार छान्ने जिम्मेवारी भने कांग्रेसले पार्टी सभापति देउवालाई नै दिएको छ। कांग्रेसले मुस्किलले पाउने १० जनामा करिब ४ सय बढीको आकांक्षी देखिन्छ। त्यसो त राष्ट्रियसभाको सूचीमा गण्डकी प्रदेशले मात्र १ सय ७८ आकांक्षीको सूची पठाएको छ। भ्रष्टाचारका हरेक काण्डमा कांग्रेस संरक्षक भएको जस्तो सन्देश जान थालेको भन्दै त्यसको प्रतिवाद नेतृत्वबाटै हुनुपर्नेमा जोड दिएका थिए। पार्टी सरकारमा भएको अनुभूतिसमेत गर्न नपाएको अधिकांश सदस्यको गुनासो थियो। केन्द्रीय सदस्य डा डिला संग्रौलाले अहिले कांग्रेस केन्द्र, प्रदेश र स्थानीय सरकारमा रहँदा पनि जनताले अपेक्षा गरेअनुसार डेलिभरि दिन नसकेको भन्दै, केन्द्र, प्रदेश र स्थानीय सरकारमा रहँदा पनि जनताले अपेक्षा गरेअनुसार हामीले डेलिभरि दिन सकेका छैनौं। सरकारको यो एक वर्ष साँच्चिकै लाभदायक रह्यो कि, केही साथीहरू मन्त्री हुनुभयो, सेवासुविधा लिनुभयो भन्ने मात्र भयो ? यसमा छलफल गरौं। ठाउँ ओगटेर पार्टीलाई बदनाम नगरौं। संग्रौलाले राष्ट्रियसभा निर्वाचनमा उम्मेदवारीका विषयमा बोल्दै भनिन्, राष्ट्रियसभामा पार्टीले उम्मेदवार छनोट गर्दा न्यायको सिद्धान्तअनुसार हुने गरी मापदण्ड बनाइयोस्। अर्का केन्द्रीय सदस्य दीपक गिरीले बोल्दै राष्ट्रियसभा उम्मेदवार चयन गर्दा सबैलाई समेट्ने गरी मापदण्ड बनाउन नेतृत्वले ध्यान दिओस्। भन्ने धारणा राखेका थिए। बैठकमा अर्का महामन्त्री गगन थापाले समुदायमा कांग्रेस एकमहिने अभियानलाई व्यवस्थित बनाउनुपर्ने बताएका थिए। पुस १६ गतेदेखि माघ १६ सम्म गर्न लागेको समुदायमा कांग्रेस अभियानमा आफ्नो कुरा सुनाउनेभन्दा जनताको कुरा सुन्नुपर्ने उनको जोड थियो। यसैबीच कांग्रेसका नेताहरूले बिहीबारदेखि सुरु केन्द्रीय कार्यसमिति बैठकमा पार्टीले भ्रष्टाचारविरुद्ध दस्तावेज नै पास गर्नुपर्ने बताएका छन्। आगामी फागुनमा हुने महासमिति बैठकमा पार्टीले भ्रष्टाचारविरुद्ध र सुशासनको पक्षमा विशेष दस्तावेज पास गर्नुपर्ने कुरा राखेका हुन्। कांग्रेसले मन्त्री हेरफेर गर्ने कांग्रेसले मन्त्रीहरू हेरफेर गर्ने विषय केन्द्रीय कमिटीको बैठकमा उठेको छ। बैठकमा सरकारमा सहभागी मन्त्रीहरू हेरफेरबारे कुरा उठेको नेता मीनबहादुर विश्वकर्माले बताएका छन्। विश्वकर्माले भने, कांग्रेसबाट सरकारमा रहेका मन्त्रीहरूले शुक्रबार कार्यसम्पादनबारे बैठकमा जानकारी गराउने कार्यक्रम छ। मन्त्रालयको गतिविधिबारेको रिपोर्टिङ भोलि राख्ने कार्यक्रम छ। त्यसपछि मात्रै हेरफेरबारे ठोस निर्णय हुनेछ। विश्वकर्माले मन्त्री हेरफेरमा प्रधानमन्त्रीको बढी हात हुने हुँदा मन्त्रीहरूको कार्यसम्पादन हेरेर निर्णय लिइने भन्दै उनले भने, पहिले मन्त्रीको कुरा सुनेर पार्टीले निर्णय लिनेछ। गठबन्धनको सरकार भएकाले शीर्ष नेताहरूसँगको परामर्शमा प्रधानमन्त्रीले मन्त्री फेर्ने कुरामा रोकछेक गर्दैन। प्रधानमन्त्रीले आफ्नो अनुकूलको मन्त्री लिन सक्नुहुन्छ। प्रधानमन्त्रीलाई सहयोग गर्न सक्ने र चाहने मन्त्री फेर्न कांग्रेसको सहयोग हुनेछ। अर्का एक केन्द्रीय सदस्यले भने कांग्रेसबाट अहिले सरकारमा भएका मन्त्रीमध्ये केहीलाई फरक मन्त्रालयको जिम्मेवारी दिने तयारी भएको छ। दुई, तीन जना भने नयाँलाई लैजाने विषयमा पार्टी सभापतिजी छलफलमा लाग्नु भएको छ। बैठकले आगामी पुस १६ गते मेलमिलाप दिवसका सन्दर्भ पारेर एक महिनाको वडास्तरमा पार्टीको अभियान चलाउने निर्णय लिएको छ। पुस १६ देखि माघ १२ गतेसम्म चल्ने अभियानमा पार्टीका केन्द्रीय सदस्यहरू आफू जन्मेको वडामा पुगेरै अभियानमा संलग्न हुने निर्णय कांग्रेसले गरेको छ। बिहीबारको बैठकमा १५ जनाले आफ्नो धारणा राखेका थिए।"
ईपीएस परीक्षामा सबैलाई सहभागी गराउन उच्च अदालत पाटनको आदेश,"काठमाडौं : उच्च अदालत पाटनले सबै जनालाई ईपीएस परीक्षामा सहभागी गराउन आदेश दिएको छ। न्यायाधीश चन्द्रमणि ज्ञवालीको एकल इजलासले इपीएस परीक्षाको आवेदनमा छुटेका सीप बिल्डिङका सबै जनालाई सहभागी गराउन आदेश जारी गरेको हो। 'मिति २०५०।८।२५ मा वैदेशिक रोजगार विभाग इपिएस कोरिया शाखाले निकालेको प्रेस विज्ञप्तीमा सो विवादका सम्बन्धमा सम्बन्धित निकायहरूसँग छलफल गरिरहेको र निष्कर्ष आउनासाथ सूचना प्रकाशित गरिनेछ भन्ने समेत उल्लेख भई विवाद समाधानका सम्बन्धमा विपक्षीहरूबाट प्रयास भएको समेत नदेखिँदा यी निवेदकहरूले माग गरेको विषयमा प्रस्तुत निवेदनको अन्तिम सुनुवाई हुँदाका बखत सम्बोधन हुने नै हुँदा निवेदकहरूलाई पर्न सक्ने अपुरणीय क्षति तथा सुविधा सन्तुलनको दृष्टिकोणबाट यी निवेदहरूलाई आवेदन फारम भर्नबाट वञ्चित गर्न मनासिब नहुँदा निवेदकहरू लगायत निवेदक सरहका समान प्रकृतिका इच्छुक व्यक्तिहरूलाई उल्लेखित मिति २०६०।८ । १९ को सूचना बमोजिम मिति २०८०।९।२ बाट खुल्ला गरिएको आवेदन फारम भर्न रोक नलगाउनु र परीक्षा आवेदन फाराम भर्न दिनु दिलाउनु भनि विपक्षीहरूको नाउँमा उच्च अदालत नियमावली, २०७३ को नियम ४२ (१) बमोजिम अन्तरिम आदेश जारी गरिदिएको छ,' आदेशमा भनिएको छ। ईपीएस परीक्षाको विषयलाई लिएर सीप बिल्डिङवालाहरू शुक्रबार प्रदर्शनमा उत्रिएका थिए। प्रदर्शनका क्रममा प्रहरीको गोली लागेर दुई जनाको मृत्यु भएको छ भने दर्जन बढी घाइते भएका छन्। उनीहरूको विभिन्न अस्पतालमा उपचार भइरहेको छ।"
मुख्यमन्त्रीहरूले गरे हेटौंडास्थित मानव सेवा आश्रमको अवलोकन,"हेटौंडा : ७ वटै प्रदेशका मुख्यमन्त्रीहरूले एकसाथ हेटौंडामा रहेको मानवसेवा आश्रमको स्थलगत अवलोकन गरेका गरेका छन् । बिहीबारबाट हेटौंडामा सुरु भएको दुई दिने तहगत अधिकारको कार्य विस्तृतिकरण विषयक अन्तरक्रिया कार्यक्रममा सहभागी हुन हेटौंडा आइपुगेका ७ वटै प्रदेशका मुख्यमन्त्रीहरुले आज हेटौंडामा रहेको मानव सेवा आश्रमको स्थलगत अवलोकन गरेका हुन् । स्थलगत अवलोकनका लागि आश्रम पुगेका मुख्यमन्त्रीहरुले आश्रमको खुलेर तारिफ गर्दै प्रदेश सरकारहरूले आश्रमलाई सहयोग गर्ने प्रतिबद्धता गरे। आश्रममा हाल कूल २ सय २० जना रहेका छन । जसमध्ये १ सय जना पुरुष , ८० महिला र २५ बालबालिका रहेका छन् । आश्रमले सडकमा रहेका मानवलाई उद्दार गरी पालनपोषण गर्ने तथा परिवारसँग पुनर्मिलन काम गर्दै आएको छ ।"
बालकुमारीमा दुई जनाको ज्यान जानेगरी भएको घटनाको अनुसन्धान गर्न गृहले बनायो समिति,काठमाडौं : बालकुमारीमा भएको घटनाको अनुसन्धान गर्न गृह मन्त्रालयले समिति बनाएको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय समिति बनाएको हो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य रहेका छन्। भौतिक पूर्वाधार तथा यातायात मन्त्री प्रकाश ज्वाला चढेको गाडी नै आगजनीमा परेपछि अनुसन्धान गर्न समिति बनाएको गृह स्रोतले जानकारी दियो। घटनामा दुई जनाको मृत्यु भएको थियो।
संक्रमणकालीन न्यायमा सधैं राजनीतिक दाउपेच,"काठमाडौं : माओवादी सशस्त्र द्वन्द्व छाडेर शान्ति प्रक्रियामा आएको १७ वर्ष भयो। त्यही द्वन्द्वको नेतृत्व गरेका पुष्पकमल दाहाल प्रचण्ड नै प्रधानमन्त्री बनेको एक वर्ष नाघेको छ। यस अवधिमा पटकपटक सरकार बने। र ढले पनि। तर, संक्रमणकालीन न्यायको छिनोफानो हुन सकेको छैन। उल्टै सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग पदाधिकारीविहीन छन्। संक्रमणकालीन न्यायसम्बन्धी कानुन संशोधन गर्न करिब एक वर्षअघि विधेयक बनाए पनि राजनीतिक सहमति नजुट्दा टुंगोमा पुग्न सकेको छैन। प्रधानमन्त्री दाहाल भन्छन्, अब आमसहमतिमै शान्तिप्रक्रियाका बाँकी काम सक्न म कृतसंकल्पित छु। बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनलाई संशोधन गर्न बनेको विधेयक सहमतिमै अगाडि बढाउन सकिन्छ भन्ने विश्वास रहेको उनको भनाइ छ। त्यसबेला सशस्त्र द्वन्द्वको नेतृत्व गरेका र अहिले सत्ताको बागडोर सम्हालिरहेका दाहालको प्रतिबद्धताप्रति द्वन्द्वपीडित आशावादी देखिँदैनन्। सत्तामा बसेको बेला सबैले पीडितकेन्द्रित ढंगले संक्रमणकालीन न्याय निष्कर्षमा पुर्याउने भनेको सुनिन्छ। तर, पीडितकेन्द्रित संक्रमणकालीन न्याय प्रक्रियाबारे कोही स्पष्ट छैनन्। न त यसबारे छलफल नै भएको सुनिन्छ, द्वन्द्वपीडित सुमन अधिकारी भन्छन्, राजनीतिक शीर्ष तहमा पीडितलाई कसरी न्याय दिनेभन्दा पीडकलाई कसरी चोख्याउने भन्ने कोणबाट छलफल भएको देखिन्छ। उनका बुवा मुक्तिनाथ अधिकारीको कक्षा कोठामा पढाइरहेका बेला सशस्त्र माओवादी कार्यकर्ताले २०५८ साल माघ ३ गते हत्या गरेका थिए। उक्त घटनापछि सुमन न्यायका निम्ति भौंतारिरहेका छन्। यति गम्भीर मानवीय सबालमा सत्ताको दाउपेच हुनु पीडादायी कुरा हो, अधिकारी भन्छन्। उनीजस्तै दसवर्षे द्वन्द्वकालमा माओवादी र राज्य पक्षबाट हत्या, अपहरण, बेपत्ता, अंगभंग, यातना, हिंसामा परेका झन्डै ६४ हजार द्वन्द्वपीडितको उजुरीको सुनुवाइ भएको छैन। सत्यनिरूपण तथा मेलमिलाप आयोगका पूर्वअध्यक्ष गणेशदत्त भट्ट भन्छन्, ६४ हजार उजुरीको सम्बोधन गर्न सक्ने गरी आयोगको फराकिलो संस्थागत संरचनाको व्यवस्था गर्नुपर्छ। परिपुरणसम्बन्धी आकर्षक व्यवस्था गरी आयोगलाई विश्वसनीय र प्रभावकारी ढंगले काम गर्ने वातावरण बनाउनुपर्छ। संक्रमणकालीन न्यायसम्बन्धी विधेयकमा सहमति भएको अवस्थामा संसद्मा लैजाने सैद्धान्तिक सहमति भएको छ। नमिलेका कुराहरूमा कसरी मिलाएर टुंग्याउने भन्ने मसिना कुराहरूमा छलफल बाँकी छ। राधेश्याम अधिकारी, वरिष्ठ अधिवक्ता दलीय दाउपेचले अल्झन एक दशकको सशस्त्र द्वन्द्वको अन्त्य १७ वर्षअघि बृहत् शान्ति सम्झौतामार्फत भयो। सात राजनीतिक दल र माओवादीबीच त्यस बेला बाह्रबुँदे सहमतिसमेत भएको थियो। त्यसक्रममा मारिएका तथा बेपत्ता पारिएका परिवारका सदस्यहरूलाई उचित राहत, सम्मान तथा पुनस्र्थापना गर्ने विषयमा प्रतिबद्धता व्यक्त गरिएको थियो। तर, १७ वर्ष बितिसक्दा पनि संक्रमणकालीन न्याय दिने कार्यमा दलहरूको बेवास्ता देखिएको छ। सधंै सत्ता र प्रतिपक्षबीच तिक्तता हुने गरेको छ। प्रधानमन्त्री दाहालले पछिल्लो पटक पुस ९ गते बालुवाटारमा तीन दलका शीर्ष नेता सम्मिलित बैठक बोलाएका थिए। उक्त बैठक संक्रमणकालीन न्यायसम्बन्धी संशोधन विधेयकका विषयमा केन्द्रित भएको थियो। अन्तर्राष्ट्रिय प्रतिबद्धताहरू, सर्वोच्च अदालतको फैसला र पीडितको कुरालाई मध्यनजर गर्दै कानुन बनाउनुपर्छ। पीडितमैत्री भए मात्र विधेयक पारित गर्न तयार छौं। महेशकुमार बर्तौला, सचेतक, नेकपा एमाले बेपत्ता पारिएका व्यक्तिको छानबिन आयोगका पूर्वसदस्य सुनीलरञ्जन सिंह एक वर्षको अवधि प्रधानमन्त्री दाहालले खेर फालेको टिप्पणी गर्छन्। संक्रमणकालीन न्यायलाई टुंगोमा पुर्याउने सन्दर्भमा प्रधानमन्त्री दाहालले समय खेर फाल्नुभयो, डा सिंह भन्छन्। प्रधानमन्त्रीले द्वन्द्वरत पक्षहरूबीच सहमत हुँदै गएको उल्लेख गर्दै संसदीय समितिबाट अघि बढाएर हिउँदे अधिवेशनबाट विधेयक पारित गर्नुपर्ने बताएका छलफलमा सहभागी एक नेताले सुनाए। त्यसका लागि उनले एमालेको सहयोग आवश्यक पर्ने प्रस्ट पारेका थिए। कांग्रेस सभापति शेरबहादुर देउवाले पनि सहमतिमै टुंग्याउनुपर्ने राय व्यक्त गरेका थिए। उक्त बैठकमा कांग्रेस सभापति देउवा, एमाले अध्यक्ष केपी शर्मा ओली, उपप्रधानमन्त्री पूर्णबहादुर खड्का, कानुन, न्याय तथा संसदीय मामिलामन्त्री धनराज गुरुङ, कांग्रेस नेता एवं वरिष्ठ अधिवक्ता राधेश्याम अधिकारी, एमाले नेता अग्नि खरेल, एमाले मुख्य सचेतक पदम गिरी, सचेतक महेश बर्तौला र माओवादी नेता वर्षमान पुन, खिमलाल देवकोटा सहभागी थिए। संक्रमणकालीन न्याय नटुंगिनुमा राजनीतिक दाउपेच नै मुख्य कारण हो। सहायक कारणमा राजनीतिक शीर्ष नेताबीच बार्गेनिङ र राष्ट्रिय एवं अन्तर्राष्ट्रिय एजेन्टहरूको पनि भूमिका छ। रामनारायण बिडारी, सांसद, नेकपा माओवादी यो विधेयक हाल प्रतिनिधिसभाको कानुन, न्याय तथा मानवअधिकार समितिमा छलफलको चरणमा छ। सरकारले गत फागुन २५ गते संसद्मा दर्ता गरेको विधेयक त्यसको भोलि सांसदलाई वितरणपछि त्यही वर्ष चैत १२ गते प्रतिनिधिसभामा प्रस्तुत गरिएको थियो। समितिमा गत वैशाख १५ गतेदेखि दफावार छलफल हुन थालेको संघीय संसद् सचिवालयको विवरणमा उल्लेख छ। यस विषयमा उपसमितिले काम गरेको समिति सभापति विमला सुवेदी बताउँछिन्। उपसमितिले विभिन्न सरोकारवाला, विज्ञहरूसँग छलफल गरी प्रतिवेदन बुझाएको छ, सुवेदी भन्छिन्, त्यस प्रतिवेदनमाथिका विभिन्न विषयहरूमा समितिभित्र सकारात्मक ढंगले छलफल चलिरहेको छ। छलफल टुंगिसकेको छैन। वरिष्ठ अधिवक्ता अधिकारीका अनुसार दलहरूबीच सहमति भए संसद्मा पेस गर्ने सैद्धान्तिक सहमति भएको छ। कानुन, न्याय तथा मानव अधिकार समितिमा सहमति भएपछि विधेयक आगामी हिउँदे अधिवेशनमा संसद्मा लैजाने सैद्धान्तिक सहमति भएको छ, वरिष्ठ अधिवक्ता अधिकारी भन्छन्, नमिलेका कुराहरू कसरी टुंग्याउने भन्ने मसिना कुराहरूमा छलफल बाँकी छ। कैयौं पीडित उपचार नपाएर मरेका छन्। सरकार केही गर्दैन। सास कि लास देऊ भन्दै बेपत्ता परिवारजन तड्पिइरहेका छन्। तर, जवाफ कसैले दिँदैन। सुमन अधिकारी, संस्थापक अध्यक्ष, द्वन्द्वपीडित साझा चौतारी प्रतिपक्षी एमालेले उक्त विधेयक अन्तर्राष्ट्रिय प्रतिबद्धताहरू, सर्वोच्च अदालतको फैसला र पीडितको कुरालाई मध्यनजर गर्दै अगाडि बढाउनुपर्ने अडान राख्दै आएको छ। एमाले सचेतक महेशकुमार बर्तौला शीर्ष नेता सम्मिलित बैठकमा संशोधन विधेयकलाई टुंग्याउनुपर्ने विषयमा छलफल भएको सुनाउँछन्। द्वन्द्वपीडितलाई केन्द्रमा राखेर मात्र सहमति हुनुपर्ने उनको भनाइ छ। पीडितले न्याय पाएको अनुभूतिको सुनिश्चितता हुनुपर्छ, बर्तौला भन्छन्, द्वन्द्वका दुवै पक्षबीच हात मिलाउने अवस्थाको निर्माण गर्ने र द्वन्द्वको पुनरावृत्ति हुँदैन भन्ने कुराको सुनिश्चितता गर्नुपर्छ। अन्तर्राष्ट्रिय प्रतिवद्धताहरू, सर्वोच्च अदालतको फैसला र पीडितको कुरालाई मध्यनजर गर्दै कानुन बनाउनुपर्छ। पीडितमैत्री कानुन बन्नुपर्यो। पीडितकेन्द्रित कानुन बनाउन सरकार तयार भए आगामी हिउँदे अधिवेशनमा पास गर्न तयार छौं। नेपालको संविधान, सर्वाेच्च अदालतको फैसला, बृहत् शान्ति सम्झौता, मानव अधिकारसम्बन्धी अन्त्तर्राष्ट्रिय मूल्य मान्यता, पीडितको सरोकारलाई केन्द्रमा राखी विधेयक सहमतिमै टुंग्याउनुपर्ने धारणा सत्तारूढ दल माओवादी र कांग्रेसको छ। अब राजनीतिक दाउपेच छाडेर सहमति हुनुपर्ने बताउँछिन् समिति सभापति सुवेदी। पीडितलाई न्याय दिने कुरामा ढिला हुनु हुँदैनथ्यो। ढिला भएकै हो, सुवेदी भन्छिन्, अब दाउपेचको विषय बनाउनु हुँदैन र बन्दैन पनि। द्वन्द्वपीडित निराश नहुने गरी समयमै विधेयकलाई टुंगो लगाउनुपर्छ भन्नेमा हामी सबै गम्भीर छौं। सायद, टुंगिन्छ पनि। विवादको जड के हो ? सरकारले बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐन, २०७१ लाई संशोधन गर्न विधेयक ल्याए पनि त्यसलाई पारित गर्ने विषयमा विलम्ब भइरहेको छ। सर्वोच्च अदालतले २०७१ चैत १४ गते दिएको परमादेशको आदेशका आधारमा दर्ता गराइएको विधेयकमा अझै राजनीतिक सहमति जुट्न सकेको छैन। संक्रमणकालीन न्यायका सन्दर्भमा प्रधानमन्त्री पुष्पकमल दाहालले पछिल्लो एक वर्षको समय पनि खेर फाल्नुभयो। डा सुनीलरञ्जन सिं, पूर्वसदस्य, बेपत्ता पारिएका व्यक्तिको छानबिन आयोग विधेयकमा सशस्त्र द्वन्द्वको क्रममा भएका मानवअधिकार उल्लंघनका विषयलाई गरिएको वर्गीकरण नै विवादको मुख्य जडका रूपमा देखिएको छ। हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने विषयलाई विधेयकमा मानवअधिकार उल्लंघनका रूपमा उल्लेख गरिएको छ। यस्तै व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै अमानवीय कार्य भनेर परिभाषित गरिएको छ। क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातनालाई मानवअधिकारको गम्भीर उल्लंघनको दर्जा दिइएको छ। मानवअधिकार उल्लंघनको सूचीमा पर्ने अपराधहरू मेलमिलाप तथा क्षमादानयोग्य बनाइएको छ। मानवअधिकारको गम्भीर उल्लंघनको सूचीमा पर्ने अपराधमा भने मेलमिलाप र क्षमादान बर्जित गरिएको छ। विधेयकले उल्लेखित दुवै वर्गका सूचीकृत उल्लंघनहरूलाई सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको हुनुपर्ने सर्तको अधीनमा राखेको छ। द्वन्द्वपीडित अधिकारी शान्ति सम्झौता भएको १७ वर्षसम्म पीडितहरूले आँसु बगाउँदै हिँड्नु परेको बताउँछन्। भन्छन्, कैयौं पीडित नागरिक उपचार नपाएर मरेका छन्। सरकार केही गर्दैन। सास कि लास देऊ भनेर बेपत्ता परिवारजन वर्षांैदेखि तड्पिरहेका छन् तर जवाफ कसैले दिँदैन। नेकपा माओवादीका सांसद एवं वरिष्ठ अधिवक्ता रामनारायण बिडारी संक्रमणकालीन न्याय नटुंगिनुमा राजनीतिक दाउपेचका साथै राजनीतिक शीर्ष नेताबीच बार्गेनिङ र राष्ट्रिय एवम् अन्तर्राष्ट्रिय एजेन्टहरूको पनि भूमिका जिम्मेवार भएको बताउँछन्। बिडारी भन्छन् कतिपयलाई त संक्रमणकालीन न्याय जीविकोपार्जनको माध्यम बनेको छ। शान्ति प्रक्रिया टुंगोमा पुर्याउन गठन गरिएका आयोगहरू जागिर खाने थलो बन्यो। पीडितलाई विश्वासमा लिन सकेनन्। असफलताको जोखिम सत्तापक्ष र प्रतिपक्षबीच तिक्ततापूर्ण सम्बन्धले संक्रमणकालीन न्यायमा ढिलाइ भएको छ। दलहरूबीच एकीकृत समझदारी नहुँदा आन्तरिक र अन्तर्राष्ट्रिय चासो र चिन्ता बढेको छ। द्वन्द्वपीडित अधिकारीका अनुसार सत्तामा रहँदा प्रायः सबै प्रधानमन्त्रीले राष्ट्रिय, अन्तर्राष्ट्रिय मञ्चहरूमा विस्तृत शान्ति सम्झौताको मर्मअनुरूप बाँकी काम सक्ने प्रतिबद्धता दोहोर्याउँछन्। सबैजसो प्रधानमन्त्रीहरूले अन्तर्राष्ट्रिय मञ्चहरूमा देखाउनकै लागि भए पनि बाध्यतावश द्वन्द्वपीडितलाई न्याय दिन प्रतिबद्ध छौं भन्दै आएका छन्, द्वन्द्वपीडित अधिकारी भन्छन्, खासमा अहिलेसम्म संक्रमणकालीन न्यायलाई सफलतापूर्वक निष्कर्षमा पुर्याउने स्पष्ट मार्गचित्र सरकारसँग भएको देखिन्न। संयुक्त राष्ट्रसंघ, युरोपियन युनियन तथा विभिन्न मुलुकका नेपालस्थित दूतावासहरूले संयुक्त विज्ञप्तिमार्फत संक्रमणकालीन न्याय प्रक्रियालाई अगाडि बढाउने योजना प्रष्ट्याउन सरकारलाई आग्रह गरिसकेका छन्। सत्य निरूपण तथा मेलमिलाप आयोगले सरकारलाई बुझाएको पछिल्लो प्रतिवेदनमा राजनीतिक समझदारी र सहयोगात्मक वातावरण निर्माण हुनुपर्नेमा जोड दिइएको छ। गत वर्ष बुझाइएको प्रतिवेदनमा लेखिएको छ, द्वन्द्वकालीन घटनाको स्थायी समाधान गरी समाजमा दिगो शान्ति कायम गर्ने तथा पुनः द्वन्द्व सिर्जना नहुने वातावरण निर्माण आयोगको एक्लो प्रयासले मात्र सम्भव नहुने भएकोले नेपाल सरकार, राष्ट्रिय तथा अन्तर्राष्ट्रिय संघसंस्था, नागरिक समाजबाट आवश्यक सहयोग र समन्वय प्राप्त हुने वातावरण तयार हुनुपर्छ। संक्रमणकालीन न्यायका काम गर्न गठित दुवै आयोगको काम सन्तोषजनक नभएको द्वन्द्वपीडितको गुनासो छ। आम सहमतिमै बाँकी काम सक्न कृतसंकल्पित छु : प्रधानमन्त्री नेपालको शान्ति प्रक्रिया संसारकै लागि अनुपम र उदाहरणीय छ। अन्तर्राष्ट्रिय मञ्चमा त्यो स्वीकारोक्ति देखिन्छ पनि। तर, शान्ति प्रक्रियाका केही काम टुंग्याउन बाँकी छ। अब आमसहमतिमै शान्ति प्रक्रियाका बाँकी काम सक्न म कृतसंकल्पित छु। नेपालको संविधान सर्वोच्च अदालतको फैसला, बृहत् शान्ति सम्झौता, मानवधअधिकारसम्बन्धी अन्तर्राष्ट्रिय मूल्य मान्यता तथा पीडितको सरोकारलाई केन्द्रमा राखी बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐन २०७१ लाई संशोधन गर्न बनेको विधेयक प्रतिनिधिसभमाको कानुन, न्याय तथा मानवअधिकार समितिमा छलफलको क्रममा छ। यसलाई सार्वभौम संसद्बाट आम सहमतिमै अगाडि बढाउन सकिन्छ भन्ने विश्वास छ। यसबीचमा जनयुद्ध, जनआन्दोलन, मधेस आन्दोलन तथा विभिन्न आन्दोलनका घाइते तथा अपांगहरूलाई सम्मानपत्रका साथै निःशुल्क उपचार, रोजगारी र जीविकोपार्जनको व्यवस्थ ागर्न आवश्यक प्रक्रिया अघि बढाइएको छ। साथै, जनआन्दोलन र जनयुद्धका क्रममा जीवन उत्सर्ग गर्ने ८ हजार ४ सय ७१ जना सहिदहरूको नामावली नेपाल राजपत्रमा प्रकाशन गरेर सम्मान प्रदान गरिएको छ। शारीरिक क्षमता भिन्न भएर पनि समाजका हरेक क्षेत्रमा योगदान पुर्याइरहेका अपांग समुदायले भोगिरहेको पीडाप्रति म सचेत छु। उहाँहरूको संवेदनशीलतालाई सरकारले विशेष कार्यक्रममार्फत सम्बोधन गर्नेछ। प्रधानमन्त्री दाहालले सरकारको एक वर्ष पूरा भएको अवसरमा गरेको सम्बोधनबाट।"
प्रधानमन्त्री कार्यालयबाट हटाइए ६८ कर्मचारी,"काठमाडौं : थुप्रेर रहेका ६८ कर्मचारी प्रधानमन्त्री कार्यालय तथा मन्त्रिपरिषद्को कार्यालयबाट कटौती गरिएको छ। बिहीबार बसेको मन्त्रिपरिषद् बैठकले प्रधानमन्त्री कार्यालयको पुनर्संरचना गर्ने प्रस्तावलार्ई स्वीकृत गर्दै ती कर्मचारी कटौती गरेको हो। सञ्चार तथा सूचना प्रविधि मन्त्री रेखा शर्माले प्रस्ताव स्वीकृति भएसँगै प्रधानमन्त्री कार्यालयमा रहेका ६८ दरबन्दी कटौती हुने बताएकी छन्। मन्त्रिपरिषद्को निर्णय सुनाउँदै उनले भनिन्, प्रधानमन्त्री कार्यालयमा रहेको दरबन्दी कटौती भएपछि उहाँहरू अन्यत्र सर्नुहुन्छ, उनले भनिन्। हाल प्रधानमन्त्री कार्यालयमा २ सय ३४ कर्मचारीको दरबन्दी छ भने मुख्यसचिवसहित ७ जना सचिव छन्। मुख्यसचिव डा बैकुण्ठ अर्याल, सचिवहरू एकनारायण अर्याल, अर्जुनप्रसाद पोखरेल, लीलादेवी गड्तौला, मणिराम गेलाल, डा गणेशप्रसाद पाण्डेय र खगेन्द्र नेपाल छन्। मुख्यसचिव बाहेक अधिकांश सचिवले पदीय जिम्मेवारीअनुसार काम पाएका छैनन्। यो कार्यालय उच्च पदस्थ कर्मचारी थन्क्याउने थलो बनेको छ। त्यस्तै, १६ सहसचिव प्रधानमन्त्री कार्यालयमा छन्। लोकनाथ पौडेल, नारायणप्रसाद भट्ट, नारायणप्रसाद सापकोटा, खोमराज कोइराला, डा किरण रूपाखेती, ढुण्डीप्रसाद निरौला, दलबहादुर अधिकारी, राजेन्द्र थापा, शिवादेवी दाहाल, बुद्धबहादुर गुरुङ, नमराज घिमिरे, विपिन आचार्य, रेखा दास, हीरामणि शर्मा, संगीता ओझा र अर्जुन भण्डारी छन्। काम नदिनु परे अतिरिक्त समूहमा राखेर यहाँँ थन्क्याइने गरिएको छ। जहाँ तालिम, सेमिनार, गोष्ठीदेखि वैदेशिक भ्रमणको अवसर पनि हुँदैन। सचिव आफैंं फालिएका कारण उनीहरूले सहसचिवलगायत कर्मचारीलाई पनि काम दिँदैनन्। एकातिर देशको कार्यकारी प्रमुख प्रधानमन्त्रीको कार्यालय भएकोले प्रधानमन्त्रीलार्ई सचिवालयको सेवा प्रदान गर्ने जिम्मेवारी छ। अर्कातिर मुलुकको उच्च प्रशासनिक पदाधिकारी मुख्यसचिवको कार्यालय पनि भएकोले मन्त्रिपरिषद््को कार्यसम्पादनमा प्रशासनिक एवम् प्राविधिक सहयोग गर्नुपर्ने हो। राजनीतिक र प्रशासनिक दुवै दृष्टिकोणले उच्च निर्णय लिने, निर्देशन दिने र समन्वय एवम् नियन्त्रण गर्ने कार्यालय हो। सबै मन्त्रालयको कार्यको रेखदेख, नियन्त्रण, निरीक्षण, परीक्षण, समन्वय, अनुगमन तथा मूल्यांकनसम्बन्धी कार्यहरू यस कार्यालयको कार्यक्षेत्र भित्र पर्छ। यसको सक्रियता र प्रभावकारिताले अन्य मन्त्रालयको कार्यसम्पादन स्तरलार्ई प्रभावकारी बनाउन सघाउ पुग्दछ। तर, प्रधानमन्त्री कार्यालय निष्क्रियजस्तै छ। त्यहाँँ कर्मचारीले न आफ्नो जिम्मेवारी पूरा गरेका छन् न जिम्मेवारीबारेमा कसैले प्रश्न नै उठाएको छ। प्रधानमन्त्री पुष्पकमल दाहालले राष्ट्रको नाम गरेको सम्बोधनमा प्रधानमन्त्री कार्यालयको पुनर्संरचना गर्ने बताएका थिए। एकवर्षे कार्यकालका अवसरमा देशवासीका नाममा सम्बोधन गर्दै प्रधानमन्त्री दाहालले प्रधानमन्त्री कार्यालयबाटै नयाँ कुराको सुरुवात गर्ने बताएका थिए। सोही अभिव्यक्तिको कार्यान्वयन गरिएको सरकारका प्रवक्तासमेत रहेकी शर्माले बताएकी छन्। प्रधानमन्त्री कार्यालयका सहसचिव एवं प्रवक्ता नारायणप्रसाद भट्टले मन्त्रिपरिषद्को निर्णय भए पनि आधिकारिक निर्णय नआइसकेकाले कुन पदका कति कटौती हुने विषयमा भन्न नसक्ने बताए। निर्णय भयो तर आधिकारिक निर्णयको प्रमाणीकरण आएको छैन, त्यो नआएसम्म कुन पदमा कति कटौती भयो भन्न सकिन्न, उनले भने। विज्ञहरू भने प्रधानमन्त्री कार्यालयमा मात्र होइन सिंहदरबारमा नै ओभर स्टाफिङ रहेको बताउँछन्। राज्यका तीन तहमध्ये संघमा नै बढी कर्मचारी छन्। तर, स्थानीय तह र प्रदेशमा कर्मचारीको अभाव छ। राष्ट्रिय किताब खानाका अनुसार कर्मचारी दरबन्दी १ लाख ३५ हजार हाराहारी छ। कार्यरत भने ८६ हजार जना मात्रै छन्। संघमा ५३ हजार दरबन्दी रहेकामा ३४ हजार कार्यरत छन्। प्रदेशमा १७ हजार दरबन्दी रहेकामा ११ हजार कार्यरत छन्। स्थानीय तहमा ६५ हजार दरबन्दी रहेकामा ४१ हजार कार्यरत छन्। स्रोतका अनुसार प्रधानमन्त्री कार्यालयमा नयाँ संरचनाअनुसार प्रशासनमा दुई र कानुन न्यायमा एकजना गरी अब ३ जना मात्रै सचिव राखिनेछ। सहसचिवको दरबन्दी पनि १० जना कायम गरिएको छ भने २६ जना उपसचिव प्रधानमन्त्री कार्यालयमा हुनेछन्। त्यस्तै, प्रधानमन्त्रीको सल्लाहकार सचिवालयको दरबन्दी पनि कटौती गरिएको छ। ११ वटा महाशाखा रहेकोमा अब ९ वटा मात्रै कायम गरिने भएको छ।"
"नेपालभारत संयुक्त आयोगको बैठक पुस १९ मा, विदेशमन्त्री एस जयशंकर आउँदै","काठमाडौं : भारतीय विदेशमन्त्री एस जयशंकर पुस १९ गते नेपाल भ्रमणमा आउने भएका छन्। नेपालभारत संयुक्त आयोगको बैठकमा सहभागी हुन उनी नेपाल आउने भएका हुन। भारतीय वायुसेनाको विशेष जहाजबाट विदेशमन्त्री एस जयशंकरको टोली काठमाडौं आउने परराष्ट्र मन्त्रालयले जानकारी दिएको छ। टोलीमा विदेश सचिव विनयमोहन क्वात्रा, नेपाल डेस्क प्रमुख अनुराग श्रीवास्तवलगायत उच्च अधिकारीहरू हुनेछन्। नेपालभारत संयुक्त आयोगको बैठक पुस १९ गते नै बस्नेछ। बैठकमा नेपाल र भारतबीच द्विपक्षीय हितका विषयमा छलफल हुने बताइएको छ। बैठकमा भारतीय दूतावासको साना विकास परियोजना (एसडिपी)बारे सम्झौतासमेत हुने परराष्ट्र मन्त्रालय स्रोतले जानकारी दिएको छ। उक्त परियोजनाअन्तर्गत भारतीय दूतावासले नेपालमा सिधै २० करोडसम्म लगानी गर्न सक्नेछ। मन्त्रिपरिषद् बैठकले हालै उक्त परियोजनाअन्तर्गत भारतीय दूतावासलाई २० करोड लगानी गर्न दिने निर्णय गरेको थियो। त्यस्तै बैठकमा भारतसँग भएको विद्युतीय व्यापार सम्झौताका विषयमा पनि हस्ताक्षर हुनेछ। परराष्ट्रमन्त्री एनपी साउदले यसअघि नै विद्युतीय व्यापार सम्झौतामा हस्ताक्षर हुने बताएका थिए। प्रधानमन्त्री पुष्पकमल दाहाल भारत भ्रमणमा गएका बेला भारतले नेपालसँग १० वर्षमा १० हजार मेगावाट विजुली खरिद गर्ने सम्झौता गरेको थियो। नेपाल भ्रमणमा रहँदा विदेशमन्त्री जयशंकरको टोलीले राष्ट्रपति रामचन्द्र पौडेल, प्रधानमन्त्री दाहाल, नेपाली कांग्रेसका सभापति शेरबहादुर देउवा, नेकपा एमाले अध्यक्ष केपी शर्मा ओलीलगायत राजनीतिक दलका नेताहरूसँग भेटवार्ता गर्नेछ। परराष्ट्र मन्त्रालयले उनीहरूको सम्मानमा सोही दिन रात्रिभोजको आयोजना गर्नेछ। विदेशमन्त्री एस जयशंकरको टोली पुस २० गते भारत फर्किने परराष्ट्र मन्त्रालयले जानकारी दिएको छ।"
समयमै ऐन संशोधन भएको भए शान्ति प्रक्रिया टुंगिसक्थ्यो,"विस्तृत शान्ति सम्झौता भएको १७ वर्ष बितिसक्दा पनि संक्रमणकालीन न्याय किन अल्झिरह्यो ? द्वन्द्वपीडितले न्याय पाउने कुरामा विलम्ब भएकै हो। यति लामो समयसम्म संक्रमणकालीन न्याय नटुंगिनुका विभिन्न कारणहरू छन्। मूलतः २०७१ चैत १४ गते सर्वोच्च अदालतबाट भएको परमादेशको आधारमा बेपत्ता पारिएका व्यक्तिको छानबिन, सत्य निरूपण तथा मेलमिलाप ऐन, २०७१ आजसम्म पनि संशोधन हुन सकेको छैन। समयमा ऐन संशोधन हुन सकेको भए आज यो अवस्था रहने थिएन। त्यसैले पनि द्वन्द्वपीडितको न्याय प्राप्तिको प्रक्रिया आशातीत रूपमा अघि बढ्न नसकेको हो। ऐन संशोधन नहुँदा पनि परमादेशलाई कानुनी आधार बनाएर सत्य निरूपण तथा मेलमिलाप आयोगले काम गरिरहेको थियो। प्रतिकूल अवस्थामा आयोगले काम गर्नु परेको अवस्था थियो। यसबाहेक आयोगका पदाधिकारीलाई काम गर्ने अवधि सुनिश्चित रूपमा प्राप्त हुन सकेन। त्यसले गर्दा पनि पीडितले न्याय पाउने अवस्था रहेन। यसबाहेक आयोगलाई साधनस्रोतको अभाव, दक्ष जनशक्ति उपलब्ध नहुनु, आयोगको संरचनालाई व्यापक बनाई परिचालन गर्न नसक्नु, आयोगलाई आर्थिक प्रशासकीय स्वायत्तता नहुनुजस्ता कारणले गर्दा आजसम्म पनि संक्रमणकालीन न्याय टुंगोमा पुग्न नसकेको हो। ९ वर्षअघि अर्थात् २०७१ सालमा गठित सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगको कामप्रति पीडितको गुनासो छ। अहिले दुवै आयोग पदाधिकारीविहीन छन्। सत्य निरूपण आयोगको नेतृत्वमा रहँदा अनुभव कस्तो रह्यो ? निश्चित रूपमा संक्रमणकालीन न्याय टुंगोमा पुयाउन गठन भएका आयोगबाट जुन काम हुनुपर्ने हो, त्यो हुन नसकेकै हो। मैले आयोगको अध्यक्षको रूपमा अढाई वर्ष जति काम गर्ने अवसर पाएँ। यस अवधिमा पनि लामो समय कोभिड१९ भाइरसको संक्रमण फैलियो। कोभिडको कहरमा काम गर्न सक्ने अवस्था पनि थिएन। वास्तवमा हामीले एक वर्ष जति मात्र काम गर्न पायौं। यस अवधिमा करिब तीन हजार उजुरीको अध्ययन गरी करिब २२ सय उजुरीलाई तामेलीमा राख्ने निर्णय आयोगले गरेको थियो। सात सय उजुरीको औपचारिक निर्णय हुनुपूर्व आयोगका पदाधिकारीको अवधि सकियो। प्रारम्भिक छानबिनबाट आएका उजुरीको अध्ययन गरी ६ सय १८ जना द्वन्द्वपीडितलाई परिचयपत्र उपलब्ध गराइएको थियो। तर, अदालतको आदेशका कारण थप परिचयपत्र उपलब्ध गराउने काम रोक्नु परेको हो। प्रारम्भिक र विस्तृत अनुसन्धान गरी ५ सय ३८ जना द्वन्द्वपीडितलाई परिपुरण सिफारिस गरी सरकारलाई पठाइसकिएको थियो। द्वन्द्वपीडितले छिटोभन्दा छिटो न्याय प्राप्त गर्न सकुन् भन्ने मान्यतामा पीडितको बयान, बकपत्र लिने कामलाई हाम्रो कार्यकालमा निरन्तर रूपमा अगाडि बढाइएको अवस्था थियो। आयोगले गर्ने हरेक निर्णय आयोगसँग सम्बन्धित ऐन, नियमावलीले तोकिदिएको विधि र प्रक्रियाअन्तर्गत सम्पन्न हुनुपर्ने भएका कारण स्वभावतः हरेक निर्णयले समय लिन्छ नै। सीमित कर्मचारी भएका कारण आयोगले सातवटा मुकाम सञ्चालन गरी अनुुसन्धानको कामलाई अगाडि बढाउन खोजेको हो। तर, राज्यबाट आवश्यक सहयोग पाउन नसकेपछि कामले गति लिन सक्ने अवस्था रहेन। अढाई वर्षको कार्यकालमा एकातिर कोभिडको कहर अर्कोतिर पदाधिकारीको चार पटक म्याद थपको निर्णय गर्दा आयोगको कामकारबाही र विश्वसनीयतामा कस्तो असर पर्छ ? सबैका अगाडि प्रस्ट नै छ जस्तो लाग्छ। व्यावहारिक भएर सोच्ने हो भने आयोगसँग सम्बन्धित सर्वोच्च अदालतका आदेश एवं निर्णयलाई कानुनी प्रबन्धका रूपमा लिँदै आयोगले निर्णय र सिफारिस गरेको थियो। जति समय आयोगमा बसियो, लागेपुगेसम्म द्वन्द्वपीडितको माइलेज बढाउने काम योगदान दिने काम नै गरियो। संक्रमणकालीन न्यायलाई दलहरूले राजनीतिक दाउपेचको विषय बनाएका हुन् ?९९ वर्षसम्म ऐन संशोधन हुन नसक्नुमा प्रमुख राजनीतिक दल एवं सरकारबाट कमजोरी भएकै हो। विस्तृत शान्ति सम्झौता गर्न सक्ने, संस्थागत संरचना निर्माण पनि गर्ने दलहरूले संक्रमणकालीन न्यायलाई दाउपेचको रूपमा लिए भन्नु ठीक होला जस्तो लाग्दैन। ढिलो भए पनि अहिले ऐन संशोधनको प्रक्रिया सकारात्मक रूपमा अगाडि बढेको जस्तो लाग्छ। काम गर्ने दलहरूले नै हो। दलहरूलाई विश्वास नगरी कसलाई गर्ने ? नेपालको संक्रमणकालीन न्याय प्रक्रियामा जोडिएका अन्तर्राष्ट्रिय समुदायको चासो र स्वार्थ पनि देखिन्छ कि ?नेपालको शान्ति प्रक्रिया र संक्रमणकालीन मुद्दामा सुरुदेखि नै संयुक्त राष्ट्रसंघ र अन्तर्राष्ट्रिय समुदायको संलग्नता र चासो रहँदै आएको छ। न्यायको कुरामा अन्तर्राष्ट्रिय समुदायको चासो र सरोकार हुनुलाई अन्यथा लिनु हुँदैन। यो स्वाभाविक नै हो। केही समयअघि संयुक्त राष्ट्रसंघका महासचिवले हाम्रो संसद्मा सम्बोधन गर्ने क्रममा संक्रमणकालीन न्याय र द्वन्द्वपीडितले न्याय पाउनुपर्ने विषयमा व्यक्त विचारबाट नै अन्तर्राष्ट्रिय समुदायको चासो देखिएको प्रस्ट हुन्छ। मैले जाने बुझेसम्म अन्तर्राष्ट्रिय समुदाय नेपालको उन्नति, प्रगति र स्थायित्वको पक्षमा छन्। पीडितले छिटोभन्दा छिटो न्याय पाउनु पयो भन्ने कुरामा उनीहरूको चासो र जोड छ। संक्रमणकालीन न्यायको सन्दर्भमा सर्वोच्च अदालतले गरेका निर्णय र आदेशको आधारमा कानुन संशोधन हुनुपर्छ र पीडितले न्याय पाउनुपर्छ भन्ने कुरामा अन्तर्राष्ट्रिय समुदायको सरोकार देखिन्छ। पीडितमैत्री किसिमले समयमै संक्रमणकालीन न्याय टुंग्याउन नसक्दा पर्न सक्ने राष्ट्रिय अन्तर्राष्ट्रिय आयाम कस्ता देखिनु पर्छ ?अब पनि न्याय पाउने आधार नबनाउने हो भने अन्तर्राष्ट्रिय जगतमा नेपालको स्थिति कमजोर र प्रतिष्ठामा आँच आउनेछ। न्यायिक प्रक्रियामा अनिश्चित हुने जोखिम कत्तिको छ ? संक्रमणकालीन न्यायलाई टुंगोलाई पुयाउने उद्देश्यले संस्थागत संरचना निर्माण गर्न सफल भएका छौं। टुंगोमा पुयाउने मान्यताका साथ २०७१ सालमा ऐन बनेको छ। २०७२ सालमा नियमावली बनेको छ। दुई वटा आयोग नै बनेको छ। आयोगलाई आवश्यक पर्ने कार्यविधि, आचारसंहिता, नीति, निर्देशिकाहरू प्नि बनेका छन्। सत्य निरूपण तथा मेलमिलाप आयोगमा ६४ हजार जति उजुरी दर्तासमेत भएको छ। द्वन्द्वपीडितलाई न्याय दिने सबालमा आयोगबाट महŒवपूर्ण निर्णय र सिफारिस पनि भएको छ। सर्वोच्च अदालतबाट महŒवपूर्ण आदेश तथा फैसलाहरू भएका छन्। ढिलै भए पनि ऐन संशोधनको परिपक्व र सकारात्मक रूपमा अघि बढेको छ। गणेशदत्त भट्ट, पूर्वअध्यक्ष, सत्य निरूपण तथा मेलमिलाप आयोग"
दाउपेच होइन सहमति हुनुपर्छ,"कानुन, न्याय तथा मानव अधिकार समितिको सभापति हुनु भएको कति भयो ? बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयकमाथिको छलफल कहाँ पुग्यो ? समितिभित्रको छलफल सहमति उन्मुख छ कि फरक मत पनि छ ? उपसमितिले सहमतिमै प्रतिवेदन बुझाएको छ। विशेषगरी चारवटा विषयहरू थप छलफलको लागि समितिमा पठाएको हो। समितिमा त्यसबारे छलफल चलिरहेको छ। हाललाई सहमति उन्मुख नै छ। तर एकमत भइसकेको छैन। प्रतिपक्षी नेकपा एमालेले त पीडितमैत्री भएमा मात्र आगामी हिउँदे अधिवेशनमा पेस गर्न सकिने भनेको छ नि ?हो। पीडितहरूले जुन विषयवस्तु उठाउनु भएको छ त्यसलाई सम्बोधन गर्ने किमिसले नै छलफल भइरहेको छ। दुवै पक्षका द्वन्द्वपीडित सहमत हुने किसिमको कानुन ल्याउनकै लागि हामी मिहिनेत गरिरहेका छौं। सबै पक्षले सकारात्मक ढंगले भूमिका निर्वाह गर्न आग्रह गर्दछु। विगतमा सात राजनीतिक दल र नेकपा माओवादीबीच १२ बुँदे सहमति सहजै भएको थियो। संक्रमणकालीन न्याय किन अड्किरहेको छ ? जसरी दलहरूबीच १२ बुँदे समझदारी भएको थियो। त्यसैगरी सबै दलहरू र द्वन्द्वपीडितको सहमतिमा काम गर्न खोजेका छौं। त्यसैले पनि अलि बढी समय लागेको हो। विस्तृत शान्तिसम्झौता भएको सत्र वर्ष पुगिसक्दा पनि संक्रमणकालीन न्याय टुंगोमा किन नपुगेको रहेछ ?१७ वर्ष लाग्नु नपर्ने त हो । तर, यो अति संवेदनशील विषय पनि हो। बढी संवेदनशील भएकै कारण पनि यति लामो समय लागेको हुन सक्छ। हाम्रो सन्दर्भमा कुरा गर्नु पर्दा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक अन्य विधेयक जस्तो यो होइन। त्यही भएर गम्भीर ढंगले छलफल गरिरहेका छौं। संक्रमणकालीन न्यायलाई राजनीतिक दाउपेचको विषय बनाइएको भन्दै द्वन्द्वपीडित त निराश छन् नि ?पीडितलाई न्याय दिने कुरामा ढिला हुनु हुँदैनथ्यो। ढिला भएकै हो। अब दाउपेचको विषय बनाउनु हुँदैन र बन्दैन पनि । द्वन्द्वपीडित निराश नहुने गरी समयमै विधेयकलाई टुंगो लगाउनुपर्छ भन्नेमा हामी सबै गम्भीर छौं। शायद, टुंगिन्छ पनि। पीडकहरूलाई उन्मुक्ति दिने प्रपञ्च हुने हो कि भन्ने आंशका पीडितहरूको छ नि ?पीडितहरूले पनि छिटो टुंग्याई दिनुपयो भनेर आग्रह गरिरहनु भएको छ। पीडितको विषयवस्तुलाई हामीले एकदमै ध्यान दिएका छौं। अब यो टुंगिन्छ। त्यसो भए संक्रमणकालीन न्याय असफलताको जोखिम छ कि छैन ? राष्ट्रिय अन्तर्राष्ट्रिय सहयोग छ। दलहरूबीच पनि संक्रमणकालीन न्यायलाई टुंग्याउने एक खालको सहमति छ। त्यस कारणले गर्दा पनि असफलताको जोखिम छ जस्तो लाग्दैन। विधेयकमाथिको छलफलका क्रममा सर्वोच्च अदालतका फैसला, नेपालले गरेको अन्तर्राष्ट्रिय प्रतिबद्धताका बारेमा ध्यान दिनु भएको छ ?यी पक्षमा पनि ध्यान दिएका छौं। मानव अधिकार सम्बन्धमा गरिएका अन्तर्राष्ट्रिय प्रतिबद्धता र न्यायिक मूल्य मान्यतालाई पनि ख्याल गरेका छौं। विमला सुवेदी , सभापति, कानुन, न्याय तथा मानव अधिकार समिति"
"विद्युत् खपतको प्रमाण छ, क्रमशः काटिनेछ : घिसिङ","काठमाडौं : डेडिकेटेड तथा ट्रंकलाइनको बक्यौता नतिर्ने उद्योगहरूको लाइन काटिँदै जाने नेपाल विद्युत् प्राधिकरणका कार्यकारी निर्देशक कुलमान घिसिङले बताएका छन्। पटकपटकको ताकेतामा पनि छुट महसुल तिर्न नआएपछि प्राधिकरणले बाध्य भएर लाइन काट्न सुरु गरेको उनको टिप्पणी छ। विद्युत् प्राधिकरण एउटा जिम्मेवार निकाय भएकोले यो विवादलाई कसरी सहज रूपमा समाधान गर्न सकिन्छ भनेर धेरै प्रयास गरेका छौं, उनले भने। घिसिङले अन्तिम चरणमा आएर विद्युत् लाइन काट्नुको विकल्प नभएको स्पष्ट पारे। सात वर्षदेखि प्राधिकरण र उद्योगीबीचको यो विवादलाई अब बक्यौता उठाएर नै सल्टाउने दृढता उनको छ। अघिल्लो साता बिहीबार नै प्रधानमन्त्री पुष्पकमल दाहाल प्रचण्डले डेडिकेटेड तथा ट्रंकलाइनको बक्यौता उठाउन निर्देशन दिएपछि प्राधिकरणले शुक्रबारबाट लाइन काट्न सुरु गरेको हो। यसअघि पनि प्राधिकरणले २०७६ चैत्रमा केही उद्योगको लाइन काटेको थियो। तर, सरकारले कोरोनाको कारण देखाउँदै लाइन जोड्न निर्देशन दिएको थियो भने लाइन काट्नुको स्पष्टीकरण सोधेको अनुभव घिसिङको छ। अघिल्ला वर्षहरूमा जे भए पनि अब भने प्राधिकरण बक्यौता उठाउनेमा नै अघि बढ्ने बताउँदै घिसिङले विभिन्न प्रतिवेदनको सुझावका आधारमा नै लाइन काटिएको स्पष्ट पारे। उद्योगीहरूले प्रमाण मागिरहेको अवस्थामा लोडसेडिङको समयमा विद्युत् खपत गरेको प्रमाण प्राधिकरणसँग भएको घिसिङ बताउँछन्। टाइम अफ डे (टीओडी)को तथ्यांक नभएका उद्योगहरूको प्राधिकरणको बिलिङ सफ्टवेयर एमपावरमा सबै रेकर्ड रहेको बताइएको छ। हाम्रो डाटाले २४ घण्टासम्म बिजुलीको प्रयोग गरेको देखिन्छ। कति इनर्जी कुन उद्योगले खपत गरे भन्ने एमपावरमा सुरक्षित छ, घिसिङले बताए। घिसिङका अनुसार प्राधिकरणको तथ्यांकको स्रोत भनेको सबस्टेसनमा डाटा हुन्छ। त्यो लाइन हरेक घण्टामा कति चल्यो र कति बिजुली कहाँ खपत भयो लक इन्मा इन्ट्री गर्नुपर्छ। डेडिकेटेड तथा ट्रंकलाइनको बक्यौता भएका कुल ६१ वटा उपभोक्ताहरूको २०८० मंसिर मसान्तसम्म कुल बक्यौता रकम २२ अर्ब २४ करोड रुपैयाँ पुगेको छ। यसमध्ये करिब १२ अर्ब ५० करोड रुपैयाँबराबरको बक्यौता हालै लाइन विच्छेद गरिएका ९ वटा ठूला उद्योगहरूको रहेको प्राधिकरणको तथ्यांक छ। बक्यौता रहेका अन्य उद्योगहरूको लाइन क्रमशः विच्छेद गर्दै जाने रणनीतिमा प्राधिकरण रहेको बिहीबार आयोजित पत्रकार सम्मेलनमा घिसिङले बताएका हुन्। आम सर्वसाधारणले विगतमा १७१८ घण्टासम्मको लोडसेडिङ व्यहोरिरहेको बेला २ सय ३९ औद्योगिक, व्यापारिक र गैरव्यापारिक ग्राहकले डेडिकेटेड फिडर तथा ट्रंकलाइनमार्फत २० घण्टाभन्दा बढी विद्युत् उपभोग गरिरहेका थिए। २ सय ३९ ग्राहकमध्ये १ सय ७८ उपभोक्ताले डेडिकेटेड तथा ट्रंकलाइनबापतको प्रिमियमसहितको विद्युत् महसुल समयमै प्राधिकरणलाई भुक्तानी गरिसकेका छन्। प्राधिकरण आर्थिक प्रशासन विनियमावली, २०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, २०७३ को विनियम ५ (१३) मा प्राधिकरणका उपभोक्ताहरूलाई बिलिङ गर्दा जुनसुकै कारणबाट छुट भएमा सोको जानकारी भएपश्चात जुनसुकै समयमा छुट बिल गर्ने कानुनी व्यवस्था रहेको छ। ६१ वटा उपभोक्ताहरूलाई विभिन्न मितिमा अधिकार प्राप्त अधिकारीबाट छुट बिल जारी गर्ने निर्णय भई विद्युत् वितरण विनियमावली, २०६९ बमोजिम जानकारी गराइएको थियो। घिसिङद्वारा जारी विज्ञप्तिमा भनिएको छ। विद्युत् वितरण विनियमावली, ५५ (१) अनुसार छुट बिलको निर्णयमा चित्त नबुझेको उपभोक्ताले प्राधिकरणको पुनरावलोकन समितिमा उजुर गर्न सक्ने वैकल्पिक कानुनी उपचारको व्यवस्था छ। तर, छुट बिल गरिएका ती ग्राहकहरूबाट कसैले पनि पुनरावलोकन समितिमा छुट बिलको निर्णय बदर गरी पाउँ भनी निवेदन नदिएको घिसिङले बताए। बरु सीधै अदालत गएको उनले बताए। विभिन्न अदालतमा गएका ४५ मुद्दा प्राधिकरणको पक्षमा फैसला भएका छन्। जसमा विद्युत् महसुल निर्धारण आयोग तथा विद्युत् नियमन आयोगबाट निर्धारित महसुलभन्दा अन्यथा बिलिङ गरेको भन्न सक्ने आधार नरहेको र टंक लाईन तथा डेडिकेटेड फिडरबाट विद्युत आपूर्ति नलिएको भन्ने अवस्था नदेखिएको र पुनरावलोकन समितिमा नगई रिट दायर गरेको समेतका कारणले रिट निवेदन खारेज भएको अवस्था भएको भनिएको छ। प्राधिकरणका अनुसार ९ उद्योगका मुद्दा अहिले पनि चालू अवस्थामा छन्। उद्योगीहरूलाई हतोत्साहित गर्ने हेतु नरहेको घिसिङको भनाइ छ। उद्योगीहरूले अहिले पनि किस्तामा बक्यौता रकम बुझाउन सक्ने उनले बताए। सबै बक्यौता एकैपटक बुझाउनुपर्छ भन्ने छैन, कसरी र कति किस्तामा बुझाउने हो त्यो विकल्प अझै पनि खुल्ला छ, घिसिङले भने। अझ प्राधिकरणअन्तर्गतको पुनरावलोकन समितिमा निवदेन दिएर पनि यो विवाद सुल्झाउन सकिने बताए। घिसिङका अनुसार संशोधित विनियमावलीमा बक्यौता रकमको २५ प्रतिशत धरौटी राखेर मुद्दाको पुनरावलोकन गर्ने व्यवस्था छ। यसको प्रयोग गरी प्रक्रिया अघि बढ्न सकिने विकल्प प्राधिकरणको छ।"
माघको पहिलो साताभित्रै मेलम्चीको पानी काठमाडौंमा पुग्छः खानेपानी मन्त्री यादव,"सिन्धुपाल्चोक : खानेपानी मन्त्री महेन्द्रराय यादवले निर्धारित समयमै मेलम्चीको पानी काठमाडौंमा पुग्ने बताएका छन्। शुक्रबार आयोजनाको मुहान स्थल अम्बाथानमा अवलोकनका लागि आएका मन्त्री यादवले माघको पहिलो साता नै पानी काठमाडौं पुग्ने दावी गरे। मन्त्री यादवले द्रुत गतिमा काम भइरहेको र निर्धारित समयमै पानी काठमाडौंमा पुग्ने कुरामा ढुक्क हुन उपत्यकावासीमा आग्रह गरे। आयोजनाका स्थानीय भेण्डरहरु, सप्लायर्स लगायतको समस्या समाधान गर्ने प्रतिबद्धतापछि अहिले तीव्र गतिमा काम भइरहेकाले बताउँदै उनले तोकिएकै मितिमा पानी झार्न सकिने बताए। मैले पटक पटक मेलम्ची खानेपानी आयोजनाको अध्ययन र अनुगमन गरिरहेको छु, मन्त्री यादवले भने, पछिल्लो अवस्था हेर्दा काम द्रुत गतिमा भईरहेको देखिन्छ। हामीले माघको पहिलो साता नै काठमाडौंमा पानी लैजाने गरी काम गर्न चिनिया ठेकेदार कम्पनीलाई भनेका छौं। पानी पठान्तरणका लागि अन्तिम तयारी भइरहेको भन्दै राजधानीबासीलाई पानी उपभोग गर्न पाउनेमा ढुक्क रहन उनले आग्रह गरे। अम्बाथान स्थित ९ नम्बर, २१ नम्बर र १७ नम्बरको गेट सफा गर्ने काम भइरहेको आयोजनाका सिनियर डिभिजनल इन्जिनियर पदमबहादुर कुँवरले बताए। उनले यहि गतिमा काम भइरहने हो भने लक्ष्य अनुसार पानी पठाउन सकिने बताए। दैनिक १६ घण्टा ३० देखि ३५ जना कामदारले काम गरिरहेको बताउँदै कुँवरले सरकारको लक्ष्य अनुसार पानी पठाउने गरि काम भइरहेको बताए। कुनै अवरोध नहुने र ठेकेदारले यही गतिमा काम गर्ने हो भने समयमै पानी काठमाडौं जाने विश्वास व्यक्त गर्न सकिन्छ, कुँवरले भने, त्यसका लागि सबै क्षेत्रले आयोजनालाई सघाउनुपर्ने हुन्छ। माघको पहिलो साताबाटै दैनिक १७ करोड लिटरका दरले काठमाडौं उपत्यकामा मेलम्चीको पानी वितरण गर्ने सरकारको तयारी छ। अवलोकनमा मन्त्री यादवसँगै प्रदेश सभा सदस्य कौशल किशोर राय, खानेपानी विकास समितिका कार्यकारी निर्देशक जक्की अहमद अन्सारी, मेलम्ची खानेपानी विकास समितिका बोर्ड सदस्य विष्णुमणि आचार्य लगायतको समूह अम्बाथान पुगेको हो। आयोजनाले क्षतिग्रस्त संरचना मर्मतपछि वर्षायाम सकिने बित्तिकै पुनः उपत्यकामा पानी वितरण गरिने जनाए पनि पुस लाग्दासमेत वितरण गर्न नसकेपछि काठमाडौंमा विरोध भइरहेको छ। सरकारी निकायको ढिलासुस्तीका कारण ६ महिनामा पनि पानी वितरण नभएपछि उपत्यका वासीले असन्तुष्टि जनाउँदै आएका थिए।"
पाल्पामा बालविवाह अन्त्यका लागि सामूहिक प्रतिवद्धता,"तानसेन : बालविवाह अन्त्यका लागि पाल्पाका स्थानीय सरकार, जिल्ला समन्वय समिति र लुम्बिनी प्रदेश सरकारले सामूहिक प्रतिवद्धता जनाएका छन्। बालविवाह अन्त्यका लागि लुम्बिनी प्रदेश सरकारको १० वर्ष रणनीतिमा भएका व्यवस्था कार्यान्वयनमा रहेका चुनौती, सम्भावना र स्थानीय तहको भूमिका बारेमा पाल्पामा भएको सामूहिक अन्तरक्रिया कार्यक्रममा तीनवटै पक्षबाट बालविवाह अन्त्यका लागि सामूहिक प्रतिवद्धता जनाएका हुन्। लुम्बिनी प्रदेशको सामाजिक विकास मन्त्रालय र सिद्धार्थ सामाजिक विकास केन्द्र कपिलवस्तुले कार्यक्रमको आयोजना गरेको हो। यसमा जिल्ला समन्वय समितिले समन्वय गरेको छ। पाल्पाबाट बालविवाह अन्त्यका लागि जिल्ला समन्वय समितिका प्रमुखको अध्यक्षतामा स्थानीय तहका प्रतिनिधिसहित गरी २१ सदस्यीय जिल्ला स्तरीय समिति निर्माण गरिएको छ। जिल्लाका १० वटै स्थानीय तहमा पालिकास्तरीय समिति बनाउने निर्णय गरिएको छ। पालिकाहरूबाट बालविवाह अन्त्यका लागि भएका सम्पूर्ण जानकारी, काम तथा बजेटका बारेमा पालिकापिच्छे फोकल पर्सन तोकी मासिक रुपमा एकीकृत सूचना उपलब्ध गराउने निर्णय भएको छ। राष्ट्रिय जनगणना २०७८ अनुसार पाल्पामा १० वर्षदेखि १४ वर्षसम्म विवाह गर्ने पुरुष २३ प्रतिशत, महिला ९३ प्रतिशत, १४ देखि १७ वर्षसम्म विवाह गर्नेमा पुरुष ११८ प्रतिशत, महिला ३२२ प्रतिशत, १८ देखि २० वर्षमा विवाह गर्नेमा पुरुष २९७ प्रतिशत तथा महिला ३५९ प्रतिशत रहेका छन्। बालविवाह अन्त्यका लागि समुदायस्तरमा व्यापक सचेतना जगाउनुपर्ने, सामाजिक जागरण र आर्थिक रुपमा समुदाय केन्द्रित गरेर रोजगारीका अवसर दिने, शिक्षा र स्वास्थ्य सम्बन्धी सचेतना वृद्धि जस्ता कार्यक्रम स्थानीय तहले नीतिगत रुपमै व्यवस्था गरी नियमित कार्यक्रम सञ्चालन गर्नुपर्ने कार्यक्रममा सहभागीहरूले सुझाव दिएका छन्। स्थानीय सरकार चुस्तदुरुस्त र सक्रिय भएमा पाल्पाका सबै पालिकाबाट बालविवाह अन्त्य गर्न सकिने लुम्बिनी प्रदेश सरकार सामाजिक विकास मन्त्रालयले ठहर गरेको छ। लुम्बिनी प्रदेश सामाजिक विकास मन्त्रालय, सामाजिक विकास महाशाखा प्रमुख शारदा बस्यालले लुम्बिनी प्रदेशमा बालविवाह अन्त्यका लागि भएका कानुनी तथा नीतिगत व्यवस्था र सरोकारवालाको भूमिकाका बारेमा जानकारी गराइन्।"
गाँजासहित एक जना पक्राउ,काभ्रे : काभ्रेमा ९ किलो गाँजासहित एक जना पक्राउ परेका छन्। पक्राउ पर्नेमा जिल्लाको नमोबुद्ध नगरपालिका९ का १९ वर्षीय विश्वास मोक्तान रहेका छन्। जिल्ला प्रहरी कार्यालय काभ्रे र लागूऔषध नियन्त्रण ब्यूरो काठमाडौंबाट खटिएको प्रहरीको टोलीले मयुर बसपार्क चोकबाट पक्राउ गरेको डीएसपी राजकुमार श्रेष्ठले बताए। यसबारे थप अनुसन्धान गरिरहेको उनले बताए।
बहुमुल्य मुगा मालाहरू चोरी गर्ने ५ जना पक्राउ,"काठमाडौं : काठमाडौंमा बहुमुल्य मुगा मालाहरू चोरी गर्ने ५ जना पक्राउ परेका छन्। पक्राउ पर्नेमा सर्लाहीको हरिवन नगरपालिका१ का १९ वर्षीय आकाश थोकर तामाङ, झापाको अर्जुनधारा गाउँपालिका२ का ५१ वर्षीय खेमप्रसाद न्यौपाने, सिन्धुपाल्चोक सुनकोशी गाउँपालिका५का ३७ वर्षीय लवन थापा, नुवाकोट पञ्चकन्या गाउँपालिका३ का ४३ वर्षीय रामबहादुर तामाङ र उदयपुर डुम्रे गाउँपालिका१ का ४० वर्षीय कपिल तामाङ रहेका छन्। उनीहरू उपत्यकाको विभिन्न स्थानमा बस्दै आएका थिए। काठमाडौं महानगरपालिका३२ कोटेश्वर बालकुमारीमा बस्ने देवी कृष्ण चौलागाईंको कोठामा कोही नभएको समयमा बहुमुल्य मुगाका मालाहरू र सुनको सिक्री २ तोला चोरी गरेको काठमाडौं उपत्यका अपराध अनुसन्धान कार्यालयको टोलीले पक्राउ गरेको हो। प्रहरीका अनुसार २४ लाख ८४ रुपैयाँ मूल्य बराबरको सामग्री चोरीको भएको घटनामा संलग्न भएको आरोपमा उनीहरूलाई काठमाडौंको गौरीघाटबाट पक्राउ गरिएको हो। कार्यालयले थप अनुसन्धानका लागि जिल्ला प्रहरी परिसर काठमाडौं पठाएको जनाएको छ।"
विराटनगरमा प्रशासनकै संरक्षणमा गैरकानुनी मेला,"विराटनगर : विराटनगरमा जारी मोरङ व्यापार संघ ट्रेड एक्स्पो २०२३ विवादमा परेको छ। प्रशासनकै संरक्षणमा गैरकानुनी मेला चलिरहेको पाइएको हो। व्यापारी एवं उद्योगीहरूको प्रतिष्ठित संस्था मोरङ व्यापार संघले मेला लगाइरहेको छ। तर, एक्स्पो आयोजक संस्थाको नवीकरण नभएको तथ्य बाहिर आएको छ। नवीकरण नै नभएको संस्थालाई स्थानीय प्रशासनले मेला सञ्चालनको अनुमति दिएको हो। नवीकरण नभएका कुनै पनि संघ संस्थाले मेला महोत्वसको आयोजना गर्न पाउँदैनन्। तर, प्रशासनले भने पुस ६ देखि १६ गतेसम्मलाई अनुमति दिएको छ। संघले विराटनगर महानगरपालिका२ शंकरपुर मार्गमा पुस ६ गतेदेखि एक्स्पो लगाइरहेको छ। व्यापारीहरूले मेला सञ्चालन गर्न प्रशासन कार्यालयलाई पटकपटक दबाब दिएका थिए। दबाबका कारण जिल्ला प्रशासन कार्यालय मोरङमा संस्थाको नवीकरण नै नगरे पनि मोरङ व्यापार संघले मेला सञ्चालनको अनुमति पाएको हो। संघले २०७८ असार मसान्तसम्म मात्रै नवीकरण गरेको छ। अध्यक्ष नवीन रिजालले २०७८ माघ १३ गतेदेखि कार्यभार सम्हालेका थिए। त्यसयता व्यापार संघ नवीकरण भएको छैन। मोरङका सहायक प्रमुख जिल्ला अधिकारी प्रदीप साहका अनुसार २०७८ सालयता संघले नवीकरण गरेको छैन। मेला आयोजना गर्नुभन्दा केही दिनअघि कागजपत्र लिएर नवीकरणका लागि आएको उनको भनाइ छ। मेला सुरु हुनुअघि नवीकरणका लागि आउनुभएको थियो। तर, आवश्यक कागजात पूरा नभएका कारण प्रक्रिया रोकिएको छ, उनले भने, तयारी अन्तिम चरणमा पुगिसकेका कारण मेला रोक्न ठीक ठानेनौं। अब नवीकरण गर्न आउँदा कानुनअनुसार जरिवाना लिन्छौं तिराउँछौं। मोरङ व्यापार संघ मुलुककै जेठो तथा पुरानो पुरानो व्यापारिक संस्थाका रूपमा परिचित छ। संघको आयोजनामा पुस १६ गतेसम्म सञ्चालन हुने मेलाको प्रधानमन्त्री पुष्पकमल दाहाल प्रचण्ड ले उद्घाटन गरेका थिए। मेलामा हालसम्म १० करोड बढीको कारोबार गरेको आयोजकको दाबी छ। तर, आयोजक मोरङ व्यापार संघले एक्स्पो सञ्चालन गरेबापतको राजस्व, कर महानगरपालिकालाई तिरेको छैन। मोरङ व्यापार संघले मात्रै हैन, कोशी प्रदेशको राजधानी विराटनगरमा विभिन्न व्यापारिक संघसंस्थाहरूले पालैपिलो मेला, महोत्सव, एक्स्पो लगाउँदै आएका छन्। कहिले राष्ट्रपति तथा कहिले प्रधानमन्त्रीबाट उद्घाटन गराउँदै प्रतिष्ठित व्यापारीहरूले बर्सेनि मेलामहोत्सव लगाउने गरेका हुन्। विराटनगरमा मुख्यतः व्यापार संघसहित उद्योग संगठन मोरङ र नेपाल उद्योग परिसंघलगायतका व्यापारिक संघसंस्थाले निरन्तरजसो महोत्सव तथा ट्रेड एक्स्पो आयोजना गर्दै आएका हुन्। यस्ता मेलामहोत्सवबाट छोटो अवधिमा ठूलो आर्थिक कारोबार हुने गरेको छ। तर, सरकारी राजस्व छली हुने गरेको पाइएको छ। हरेक आर्थिक क्रियाकलाप करको दायराभित्र पर्ने भए पनि आयोजकले व्यापारिक मेला तथा एक्स्पो सञ्चालन गरेबापतको कुनै राजस्व सरकारलाई तिरेका छैनन्। कर छली गर्दै विराटनगरमा विगत लामो समयदेखि यी यस्ता व्यापारिक मेलाहरू सञ्चालन भइरहेका छन्। आर्थिक गतिविधि बढाउने र व्यापार प्रवर्द्धनमा सहयोग पुग्ने भन्दै आयोजना हुने महोत्वसजन्य क्रियाकलापबाट भएको आम्दानीबाट सम्बन्धित संघसंस्थाहरूले आयकरसमेत बुझाउँदैनन्। बरु, उल्टै सरकारी निकायले त्यस्ता मेलामहोत्सव आदिलाई प्रवद्र्धन गर्न लाखौं रुपैयाँ सहयोग गर्ने गरेका छन्। विगतमा एक्स्पो सञ्चालनका लागि भन्दै विराटनगर महानगरपालिकाले १५ देखि २० लाख रुपैयाँ सहयोग गर्दै आएको थियो। यसपालि भने महानगरले त्यस्तो कुनै सहयोग नगरेको दाबी गरिरहेको छ। यद्यपि, एक्स्पो आयोजकले विराटनगर महानगरपालिका एक्स्पोको सहप्रायोजक रहेको भन्दै महानगरको लोगोको प्रचार गरिरहेको छ। आयोजकले कर छली गर्दै व्यापार मेला सञ्चालन गरिरहेको महानगरको ठहर छ। यी र यस्ता महानगरले प्राप्त गर्नुपर्ने कर नउठेकै कारण विराटनगर विकासमा पछाडि धकेलिँदै गएको मेयर नागेश कोइरालाको गुनासो छ। कर नउठ्ने समस्याका कारण पनि विराटनगर महानगरपालिका विकासमा पछाडि धकेलिँदै गएको हो, कोइरालाले भने, करका विषयमा हामी सचेत छौं। तर, यस्ता मेलामहोत्सवबाट शुल्क, कर केही पनि हामीले पाएका छैनौं। पटकपटक ताकेता गरिरहँदा पनि सकारात्मक नतिजा हात परेको छैन। स्वयम् नगरप्रमुख कोइराला पनि एक्स्पोको उद्घाटन समारोहमा विशिष्ठ अतिथिका रूपमा सहभागी भएका थिए। उद्घाटनमा सहभागी भएपछि उनको आलोचना पनि भएको छ। स्थानीय सरकार सञ्चालन ऐन्, २०७४ को परिच्छेद९ मा स्थानीय तहको वित्तीय अधिकार क्षेत्र स्पष्ट छ। उक्त परिच्छेदको दफा ५७ र ६२ मा बहाल कर तथा सेवा शुल्कसम्बन्धी व्यवस्था गरिएको छ। उक्त व्यवस्थामा व्यापार मेला वा एक्स्पो आयोजना गर्दा आयोजकले स्टल भाडामा लगाएको भए १० प्रतिशत कर सम्बन्धित पालिकालाई तिर्नुपर्ने उल्लेख छ। ऐनमा आयोजकले टिकट काटेर प्रवेश शुल्क लिएको तथा मनोरञ्जनात्मक खेल एवं कार्यक्रम सञ्चालन गरेको खण्डमा स्थानीय तहलाई ५५ प्रतिशतका दरले सेवा शुल्क र मनोरञ्जन कर बुझाउनुपर्ने व्यवस्था छ। जग्गा भाडामा लिएर महोत्सव तथा मेला सञ्चालन गरेमा समेत स्थानीय पालिकालाई १० प्रतिशत बहाल कर तिर्नुपर्ने कानुनी प्रावधान छ। यद्यपि, वर्षौदेखि व्यापारिक महोत्सव तथा मेला आयोजना गर्दै आएका संघसंस्थाले हालसम्म एक रुपैयाँ करपनि महानगरलाई तिरेका छैनन्। सडकमा तुल, ब्यानर, प्याम्प्लेट तथा फ्लेक्स लगायतको माध्यमबाट विज्ञापन गरेबापत पनि प्रतिस्क्वायर फिटका हिसाबले कर तिर्नुपर्ने व्यवस्था कानुनमा छ। तर, हरेक वर्ष व्यापार मेला तथा महोत्सव आयोजना गरेर आयव्यय विवरण पनि सार्वजनिक नगर्ने यी संघसंस्थाले अहिलेसम्म कुनै कर भुक्तानी गरेका छैनन्। यता, यसपटकको व्यापार मेलाको हकमा भने नियमबमोजिम तिर्नुपर्ने सबै कर भुक्तानी गरिसकिएको आयोजकले जनाएको छ। एक्स्पो स्थलमा शुक्रबार पत्रकार सम्मेलन गरेर आयोजकले कर तिरेको दाबी गरेको छ। आफूहरूले कर तिरेको भन्दै कागजसमेत देखाइयो। तर, महानगरले भने कर नतिरेको बताउँदै आएको छ। ढिलोचाँडो हुन सक्छ, हामी कर तिर्छौं, मोरङ व्यापार संघका अध्यक्ष नवीन रिजालले भने, अहिले पनि हामी त्यतैतिर खटिएर लागेका छौं। जुन समयसम्म तिरिसक्नुपर्ने हो, त्यस बेलासम्म तिरिसक्छौं। अध्यक्ष रिजालले पुस मसान्तसम्म कर तिरिसक्ने पनि पत्रकार सम्मेलनमा जानकारी दिए। अघिल्ला वर्षहरूमा व्यापार मेलाएक्स्पो आयोजना गर्न विराटनगर महानगरपालिकाको सिफारिसमा जिल्ला प्रशासन कार्यालय मोरङले सञ्चालन अनुमति दिने गरेको थियो। यसपालि महानगरले सिफारिस दिन अस्वीकार गरे पनि राजनीतिक नेतृत्वको दबाबमा सिफारिस भएपछि मोरङ प्रशासन निरीह बन्यो। महानगरका राजस्व महाशाखा प्रमुख सरोज गौतम पटकपटक तागेता गर्दा पनि संघले कर तिर्नेतर्फ ध्यान नदिएको बताउँछन्। मेला आयोजना गरेबापत अहिलेसम्म मोरङ व्यापार संघले कुनै पनि कर बुझाएको छैन। पटकपटक ध्यानाकर्षणसमेत गराएका छौं, उनले भने। प्रदेश सरकारसँग गैरकानुनी सम्झौता कोशी प्रदेशको उद्योग, कृषि तथा सहकारी मन्त्रालयले २०८० मंसिर १९ गते १० वटा छुट्टाछुट्टै मेलालाई पाँच लाख रुपैयाँका दरले सहयोग गर्ने सार्वजनिक सूचना प्रकाशित गरेको थियो। जसमा सहयोग लिने संस्थाको नवीकरण प्रमाणपत्र अनिवार्य पेस गर्नुपर्ने थियो। तर, पुस २ गते संघ र मन्त्रालयको मिलेमतोमा नवीकरण नै नभएको संस्थालाई पाँच लाख रुपैयाँ दिनेगरी सम्झौता भएको छ। घरेलु तथा साना उद्योग महासंघमार्फत महिला, पिछडिएका क्षेत्र, अपांग, जनजातिलगायतका उद्यमीहरूलाई ११ वटा स्टल निःशुल्क रुपमा उपलब्ध गराउनुपर्ने सम्झौतामा उल्लेख गरिएको भए पनि संघले ११ वटा स्टल निःशुल्क रूपमा कसलाई दिएको बताउन चाहेको छैन। शुक्रबारको पत्रकार सम्मेलनमा अध्यक्ष रिजालले यसबारे खुलाउन चाहेनन्। यसपालिको एक्स्पो एउटा होइन, थुप्रै उल्झनमा अल्झिएको छ। व्यापारिक मेला सांगीतिक कन्सर्ट जस्तो भएको, स्थानीय उत्पादनसहित कला र संस्कृतिलाई बेवास्ता गरेको, स्टलको शुल्क महँगो राखेको, मदिरा बिक्रीवितरण तथा विज्ञापन गरिएकोलगायत थुप्रै आरोप एक्स्पोले खेपेको छ। अस्पताल नजिकै ध्वनी प्रदूषणसहितको मेला एक्स्पो आयोजनास्थलबाट पश्चिमतर्फ लगभग सय मिटरजतिको दूरीमा विराट नर्सिङ होम एवं विराटनगर अस्पताल छ। अस्पतालमा दैनिक सयौं बिरामी उपचारका लागि पुग्छन्। अस्पतालका प्रशासन प्रमुख पदम बिनाडीका अनुसार दैनिक सयभन्दा बढी बिरामी बेडमा भर्ना भएर उपचाररत रहन्छन्। अस्पतालनजिकै ठूलो ध्वनी प्रदूषणसहितको मेला आयोजना गर्दा बिरामी मर्कामा परेको उनले बताए। केही समयदेखि गानाबजानासहित मेला आयोजना भइरहेको छ। यसबाट हुने ध्वनी प्रदूषणले बिरामीलाई ठूलो असर परिरहेको छ, उनले भने, आयोजकले बेलैमा ध्यान दिनुपर्ने थियो। मेलाको अनुमति दिने निकाय पनि सचेत नभएको पाइयो। एक्स्पोबाट लगातार ठूलो आवाज आइरहँदा बिरामी मर्कामा परेको बिनाडीले बताए। बिरामीका लागि अस्पताल वरपर स्वच्छ वातावरण हुनुपर्छ। तर, साउण्ड सिस्टमलाई ठूलो आवाजमा बजाउँदा बिरामीले झर्को मानिरहेका हुन्छन्। छेउबाटै लगातार ध्वनी आइरहँदा बस्नै नसक्ने अवस्था हुन्छ, उनले भने, उपचार नै प्रभावित हुने अवस्था छ। यस्तो ध्वनी प्रदूषणले स्वस्थ मानिसलाई नै असर गर्छ। बिरामीलाई त झन् असर गर्ने नै भयो। अस्पताल सार्वजनिक सरोकारको विषय भएकाले मेला आयोजना गर्नेदेखि लिएर मेलाको अनुमति दिने निकायसम्मले ध्यान पुर्याउनुपर्ने उनको भनाइ छ। बढ्दो भीडभाड र ध्वनी प्रदूषण बिरामीका लागि प्रतिकूल बनेको बिनाडीले बताए। भीडभाडका कारण आकस्मिक बिरामी लिएर आएका एम्बुलेन्सले समेत बाटो नपाउने अवस्था रहेको उनको भनाइ छ।"
सडकबाट खसेर युवकको मृत्यु,दार्चुला : दार्चुलामा सडकबाट खसेर एक युवकको मृत्यु भएको छ। अपि हिमाल गाउँपालिका६ का १८ वर्षीय अशोकसिंह धामीको आज सडकबाट खसेर ज्यान गएको हो। जिल्ला प्रहरी कार्यालयका प्रहरी निरीक्षक एवं सूचना अधिकारी गोविन्द भण्डारीका अनुसार सिप्टीतपोवन सडकखण्डमा ग्वाल्लेक निर्माण सेवा कम्पनीको बा३क ४१९८ नम्बरको स्काभेटरमा सहयोगीका रुपमा काम गदैँ आएका धामी सोही सडकखण्डको सिप्टीमा सडकबाट खसेका हुन्। सडकमा हिँडिरहेका बेला अचानक खस्दा धामीको घटनास्थलमै मृत्यु भएको प्रहरी निरीक्षक भण्डारीले जानकारी दिए। उनी सडकबाट पाँच सय मिटर तल खसेका थिए।
साढे ५ सय किसानले गरे निःशुल्क माटो परीक्षण,बुटवल : बुटवलमा जारी लुम्बिनी एक्स्पोमा सञ्चालन गरिएको निःशुल्क माटो परीक्षणमा ५ सय ३० जना किसानले सेवा लिएका छन्। प्रदेशका विभिन्न जिल्लाबाट आएका किसानहरूले निःशुल्क माटो परीक्षण गराएका हुन्। कृषि विकास निर्देशनालय बुटवलको सहआयोजना र माटो तथा मल परीक्षण प्रयोगशाला बाँकेको प्राविधिक सहयोगमा माटो परीक्षणको व्यवस्था गरिएको कृषि उपसमिति सदस्य बाबुराम खनालले जानकारी दिए। माटो परीक्षणका क्रममा रूपन्देही र पाल्पाका व्यावसायिक किसानहरूले ल्याएका माटोमा प्रांगारिक पदार्थको मात्रा न्यून भएको पाइएको छ। कृषिमै भविष्य देखेका तिनाउ गाउँपालिका पाल्पाका पिताम्बर गाहाले बिनापैसा माटो परीक्षण गराउन पाएकोमा खुसी व्यक्त गरे। हालसम्म गर्दै आएको खेतीको माटोमा प्रांगारिक पदार्थको मात्रा न्यून र अम्लीयपन बढी देखिएपछि माटोलाई सुधार गरेर खेतीपाती गर्ने योजना बनाएको उनले बताए। माटो तथा मल परीक्षण प्रयोगशाला बाँकेको प्राविधिक टोलीले माटोको नमुना परीक्षण गर्दा प्रांगारिक पदार्थको मात्रा अत्यन्तै न्यून भएको पाइएको बताएका छन्। प्रांगारिक पदार्थ बढाउनुपर्ने प्राविधिक टोलीले बताएको छ। प्राविधिक टोलीका अनुसार फष्फोरसको मात्रा पनि कम पाइएको छ भने पोटासको मात्रा मध्यम छ। माटोमा प्रांगारिक पदार्थको मात्रा वृद्धि गर्नका लागि एकीकृत कृषि पद्धति अपनाउन प्राविधिक टोलीले किसानहरूलाई सुझाव दिएका छन्। रुपन्देही व्यापार संघको आयोजनामा बुटवलको प्रदर्शनी केन्द्रमा पुस ५ गतेदेखि लुम्बिनी एक्स्पो जारी छ।
मन्त्रीको गाडीमा आगजनीबारे अनुसन्धान गर्न प्रहरीले छानबिन समिति गठन गर्ने,"काठमाडौं : भौतिक,पूर्वाधार तथा यातायात मन्त्री प्रकाश ज्वालाको गाडीमा आगजनीबारे अनुसन्धान गर्न प्रहरीले छानबिन समिति गठन गर्ने तयारी गरेको छ। शुक्रबार अपरान्ह ललितपुरको बालकुमारीमा मन्त्री ज्वाला चढेको गाडीमा आगजनी भएपछि प्रहरीले छानबिन समिति गठनको तयारी गरेको हो। कोरियन भाषा परीक्षाको विषयलाई लिएर विरोध प्रदर्शमा उत्रिएका युवाहरूले मन्त्री सवार गाडीमा आगजनी गरेका थिए। प्रदर्शनकारीहरूले मन्त्री ज्वाला चढेको गाडी रोकेर सुरुमा हावा फुस्काइ दिएका थिए। त्यसपछि आगो लगाएका थिए। आगजनीबाट बा २ झ ५८६१ नम्बरको गाडी ध्वस्त भएको छ। आगजनी पछिको परिस्थितिलाई नियन्त्रणमा लिन प्रहरीले प्रदर्शनकारीमाथि अश्रु ग्यास र गोली प्रहार गरेको थियो। घाइते भएका एकजनाको मृत्यु भएको छ भने अर्का एकजना गम्भीर छन्। मृत्यु हुनेमा २१ वर्षीय दैलेखका सुदन राउत रहेको प्रहरीले पुष्टि गरेको छ। करिब एक दर्जन बढी प्रदर्शनकारी घाइते भएका छन्। उनीहरूको पाटन र किष्ट अस्पतालमा उपचार भइरहेको छ। आगजनीपछि सो क्षेत्र तनावग्रस्त बनेको थियो।"
झापामा सामुदायिक खाद्य बैंक सञ्चालन,"झापा : झापाको बाह्रदशी गाउँपालिकामा सामुदायिक खाद्य बैंक हस्तान्तरण गरिएको छ। विश्व खाद्य कार्यक्रमको आमा तथा बाल स्वास्थ्य र पोषण कार्यक्रमअन्तर्गत जापान सरकारको आर्थिक सहयोगमा बाह्रदशीमा निर्माण गरिएको सामुदायिक खाद्य बैंकको उद्घाटन गरेसँगै हस्तान्तरण गरिएको हो। स्थानीय स्तरमा खाद्य सञ्चितको अवस्थालाई सुनिश्चित गरी प्राकृतिक विपदमा परेका समुदायलाई खाद्य उपलब्धतामार्फत खाद्य तथा पोषण सुरक्षाको प्रत्याभूति गराउने उद्देश्यले स्थानीय तहसँगको साझेदारीमा सामुदायिक खाद्य बैंकको स्थापना गरिएको हो। विगतका वर्षको तुलनामा नेपालमा कुपोषणको दर क्रमशः घट्दै गएको छ। तर अझै पनि पोषणका कतिपय सूचकमा कोशी प्रदेशको अवस्था सुधार हुन बाँकी छ। बाढी, खडेरी जस्ता प्राकृतिक प्रकोपको बढी जोखिममा रहेकाले यस क्षेत्रमा बहुआयामिक गरिबी कमजोर पूर्वाधारको अवस्थाले खाद्य तथा पोषण सुरक्षाको स्थितिमा प्रतिकुल असर पारेको देखिएको छ। खाद्य भण्डारण सुविधासहित सञ्चालन हुने सामुदायिक खाद्य बैंकले कुपोषित र यसको जोखिममा रहेका गर्भवती, सुत्केरी ,बालबालिका र विपद्को समयमा लक्षित वा आवश्यक परेका परिवारहरूलाई स्थानीय किसानहरूबाट खाद्यान्न खरिद गरी निःशुल्क वा सहुलियत मूल्यमा खाद्यान्न उपलब्ध गराइने गाउँपालिका अध्यक्ष देविन्द्र चम्लागाईले बताए। यस बैंकले सामुदायिक विद्यालयहरूमा सञ्चालन भइरहेको विद्यालय दिवा खाजा कार्यक्रमको लागि आवश्यक खाद्य वस्तुहरू आपूर्ति र बिक्री गर्न समेत महत्त्वपूर्ण भूमिका खेल्ने अध्यक्ष चम्लागाईंले बताए। यस कार्यक्रमलाई स्थानीय तहमा कार्यान्वयन गर्न कोशी प्रदेशमा नेपाल जनस्वास्थ्य तथा शिक्षा समूह (नेफेग)ले प्राविधिक सहयोग प्रदान गरिरहेको छ।"
मन्त्रीको गाडीमा आगजनीपछि प्रहरीले चलायो गोली,"काठमाडौं : भौतिक,पूर्वाधार तथा यातायात मन्त्री प्रकाश ज्वालाको गाडीमा आगजनी गरेपछि उत्पन्न परिस्थितिलाई नियन्त्रणमा लिन प्रहरीले ललितपुरको बालकुमारीमा गोली चलाएको छ। प्रहरीले स्थिति सामान्य बनाउन केही सेल अश्रुग्यास र गोली प्रहार गरेको थियो। गोली प्रहारबाट घाइतेहरुको पाटन र किष्ट अस्पतालमा उपचार भइरहेको छ। गोली प्रहारबाट केही घाइते भएका छन्। शु्क्रबार अपरान्ह मन्त्री ज्वाला सवार गाडीमा कोरियन भाषा परीक्षाको विषयलाई लिएर विरोध प्रदर्शमा उत्रिएका युवाहरूले आगजनी गरेका थिए। आगजनीपछि सो क्षेत्र तनावग्रस्त बनेको थियो। विभिन्न माग राख्दै केहिदिन यता इपिएस कार्यालयमा युवाहरुले निरन्तर प्रदर्शन गर्दै आएका छन् । प्रदर्शनका क्रममा केहिबेर प्रहरी र प्रदर्शनकारीबीच झडप समेत भएको थियो।"
बलात्कार मुद्दामा सन्दीप लामिछाने दोषी ठहर,काठमाडौं : बलात्कार मुद्दामा क्रिकेटर सन्दीप लामिछाने दोषी ठहर भएका छन्। काठमाडौं जिल्ला अदालतका न्यायाधीश शिशिरराज ढकालको एकल इजलासले लामिछानेलाई बलात्कार मुद्दामा दोषी ठहर गरेको हो। गौशाला२६ ले क्रिकेटर लामिछानेविरुद्ध गत भदौ २१ गते गौशाला प्रहरी कार्यालयमा उजुरी दिएकी थिइन्। काठमाडौंको गौशालास्थित एक होटलमा लगेर बलात्कार गरेको भन्दै उनीविरुद्ध उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी मुद्दा अगाडि बढाएको थियो। मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। सर्वोच्च अदालतले गत १५ फागुनमा मुद्दाको चाँडो फैसला गर्न आदेशसमेत दिएको थियो।
बालकुमारीमा प्रहरीको गोली लागेर घाइते भएका अर्का युवाको पनि मृत्यु,"काठमाडौं : ललितपुरको बालकुमारीमा प्रहरीले चलाएको गोली लागेर घाइते भएका अर्का एकजना युवाको पनि मृत्यु भएको छ। मृत्यु हुनेमा अछामका वीरेन्द्र शाह रहेको नेपाल प्रहरीका प्रवक्ता कुवेर कडायतले जानकारी दिए। उनको पाटन अस्पतालमा उपचारका क्रममा मृत्यु भएको हो। सोही घटनामा अर्का घाइते दैलेखका सुजन राउतको मृत्यु भइसकेको छ। अर्का एकजना युवा पनि गम्भीर घाइते अवस्थामा रहेको प्रहरीले बताएको छ। प्रहरीले २३ जना प्रदर्शनकारीहरूलाई नियन्त्रणमा लिएको छ। शुक्रबार अपरान्ह भौतिक,पूर्वाधार तथा यातायात मन्त्री प्रकाश ज्वालाको गाडीमा आगजनी गरेपछि उत्पन्न परिस्थितिलाई नियन्त्रणमा लिन प्रहरीले अश्रुग्यास र गोली चलाएको थियो। सोही क्रममा करिब एक दर्जन बढी प्रदर्शनकारी घाइते भएका छन्। उनीहरूको पाटन र किष्ट अस्पतालमा उपचार भइरहेको छ। कोरियन भाषा परीक्षाको विषयलाई लिएर विरोध प्रदर्शमा उत्रिएका युवाहरूले मन्त्री सवार गाडीमा आगजनी गरेका थिए। प्रदर्शनकारीहरूले मन्त्री ज्वाला चढेको गाडी रोकेर सुरुमा हावा फुस्काइ दिएका थिए। त्यसपछि आगो लगाएका थिए। आगजनीबाट बा २ झ ५८६१ नम्बरको गाडी ध्वस्त भएको छ। आगजनीपछि बालकुमारी क्षेत्र तनावग्रस्त बनेको थियो। उपत्यकाको ट्राफिक व्यवस्थापन अस्तव्यस्त बनेको थियो।"
गोठाटारस्थित एक सोफा कारखानामा आगलागी,काठमाडौं : काठमाडौंको गोठाटारस्थित एक सोफा कारखानामा आगलागी भएको छ। केहीबेर अघि आगलागी सुरू भएको हो। आगलागीको कारण खुल्न सकेको छैन। स्थानीय र प्रहरीले आगलागी नियन्त्रण गर्ने प्रयासमा रहेको प्रहरीले बताएको छ। विस्तृत विवरण आउन बाँकी छ।
शनिबार देशका यी स्थानमा हुने छ हिमपात,"काठमाडौं : शनिबार देशका पहाडी भूभागमा आंशिकदेखि सामान्य बदली, सुदूरपश्चिम, लुम्बिनी र गण्डकी प्रदेशको तराईका भूभागमा आंशिक बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ। शनिबार राति सुदूरपश्चिम, कर्णाली, लुम्बिनी, गण्डकी प्रदेश लगायत कोशी र बागमती प्रदेशका पहाडी भूभागमा आंशिक बदली रही बाँकी भूभागमा मौसम आंशिक बदलीदेखि सामान्यतया सफा रहनेछ। कोशी, गण्डकी र कर्णाली प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ।"
म्याग्दीमा सुन्तला बिक्रीबाट राम्रो आम्दानी,"म्याग्दी : सुन्तला बिक्रीबाट यहाँका महिला किसानले राम्रो आम्दानी गर्दै आएका छन्। सुन्तला बिक्रीबाट राम्रो आम्दानी हुन लागेपछि रहरले सुन्तलाखेती गरेका महिला पनि व्यावसायिक रूपमा सुन्तलाखेतीतर्फ आकर्षित भएका हुन्। विगतमा यहाँको स्थानीय बजारमा मात्र बिक्री हुने सुन्तला सडकका कारण अहिले धेरैजसो बाहिरका जिल्लामा पुग्न थालेपछि किसानले राम्रो मूल्य पाएका छन्। सुन्तलाको राम्रो बगान भएका र व्यावसायिकरुपमा लागेका किसानले वार्षिक तीनदेखि आठ लाख रुपैयाँसम्म आम्दानी गर्दै आएका छन्। यहाँका सबै स्थानीय तहमा सुन्तला उत्पादन हुने भए पनि विशेष गरेर बेनी नगरपालिकाको राखु, मरेक, सुर्केमेला, घतान, मंगला गाउँपालिकाको बरङ्जा, भेडाबारी, अर्मन, मालिका गाउँपालिकाको रुन्मा, बिम, ओखरबोट, धवलागिरि गाउँपालिकाको ताकम, रघुगंगा गाउँपालिकाको पिप्ले, भगवती, बेग, दोवा र अन्नपूर्ण गाउँपालिकाको दोसल्ले, घार, भुरुङ तातोपानी, दाना र नारच्याङमा सुन्तला बढी उत्पादन हुने गरेको छ। म्याग्दीमा दुई सयभन्दा बढी सुन्तला बगैँचा छन्। म्याग्दीमा विशेषगरी सुन्तलाखेतीको रेखदेख र बिक्रीवितरणको जिम्मेवारी महिलाले लिएका छन्। यहाँका युवा अधिकांश विदेश भएकाले अरू खेतीपाती झैँ सुन्तलाखेती पनि महिलाकै कारण फस्टाएको र यसबाट भएको आम्दानीले महिला स्वावलम्बी बन्दै गएको अन्नपूर्ण गाउँपालिका७ दोसल्लेकी मायादेवी पुनले बताइन्। पुनले सुन्तला बिक्री गरेर राम्रो आम्दानी गरिरहेको बताइन्। आफ्नो बगानमा रहेका सुन्तला र बिरुवा बिक्रीबाट वार्षिक ५० हजारदेखि डेढ लाख रुपैयाँसम्म आम्दानी लिने गरेको उनको भनाइ छ। 'मैले सुन्तला खेतीबाट राम्रो आम्दानी लिँदै आएकी छु', कृषक पुनले भनिन्, 'व्यावसायिक रुपमा सुन्तला खेतीबाट राम्रो आम्दानी लिन सकिन्छ।' सुन्तला खेतीलाई यहाँका महिला किसानको पेन्सनका रुपमा लिन सकिने म्याग्दीका अगुवा कृषक चन्द्रबहादुर कार्कीले बताए। बिरुवा हुर्काएपछि सय वर्षसम्म लाभ लिन सकिने भएकाले यो व्यवसाय वृद्धवृद्धाका लागि बाँच्ने आधार रहेको उनको भनाइ छ। 'सुन्तलाखेती बुढेसकालको सहारा बनेको छ', उनले भने, 'एकपटक बिरुवा हुर्काएपछि लामो समयसम्म निरन्तर आम्दानी हुन्छ, सामान्य रुपमा बगानको हेरचाहमात्र गरे धेरै दुःख गर्न पर्दैन।' व्यावसायिक सुन्तला खेतीमा लागेका यहाँका महिला घरको अरु काम धन्दालाई भन्दा सुन्तलाको स्याहार सुसारलाई बढी ध्यान दिने गरेको बेनी नगरपालिका३ राखु भकिम्लीकी कृषक धना पुनले बताइन्। ठेकेदारले बगानबाटै सुन्तला किन्ने गरेकाले बिक्रीका लागि कुनै समस्या नभएको उनको भनाइ छ। यस वर्ष सुन्तला बिक्री गरेर एक लाख ३० हजार रुपैयाँ आम्दानी गरेको उनले बताइन्। यहाँ उत्पादित सुन्तला बेनी, पोखरा हुँदै काठमाडौं र नारायणघाटसम्म पुग्ने गरेको स्थानीय किसानले बताएका छन्। सुन्तला बिक्रीबाट आम्दानी लिन थालेपछि महिलाको आम्दानीबाट नै घरखर्च धानिने, छोराछोरीको पढाइ खर्च पुग्ने र बचेको रकम बैंक तथा वित्तीय संस्थामा जम्मा गर्ने गरिएको रुन्माकी टीका विकले बताइन्। 'सुन्तलाबाट हुने आम्दानीले नै घरखर्च, केटाकेटीको पढाइ लेखाइ पुग्ने भएपछि लोग्नेले विदेशमा कमाएको रकम बचत हुने गरेको छ। बिरामी हुँदा र भैपरी आउँदा कसैसँग हात थाप्नुपरेको छैन', उनले भनिन्। पश्चिमी र उत्तरी म्याग्दीमा फलेका सुन्तलाको बजारमा राम्रो माग रहेको कृषि ज्ञानकेन्द्र म्याग्दीले जनाएको छ। बोक्रा पातलो तथा अन्य ठाउँको सुन्तलाको तुलनामा गुलियो हुने भएकाले यहाँका सुन्तलाको बजारमा छुट्टै स्थान रहेको कृषि ज्ञानकेन्द्र म्याग्दीका प्राविधिक श्यामशरण कुर्मीले बताए। सिँचाइ तथा आधुनिक प्रविधिको विकासमा जोड दिनसके अझ राम्रो आम्दानी गर्न सकिने उनको भनाइ छ। पछिल्लो समय यो क्षेत्रका धेरै महिला व्यावसायिक सुन्तलाखेती विस्तारमा जुटेको उनले बताए। यहाँका सुन्तला किसानलाई लक्षित गरेर प्रोत्साहनमूलक काम गरिरहेको स्थानीय जनप्रतिनिधिको भनाइ छ। आगामी दिनमा यसको थप विस्तारका लागि काम गर्ने रघुगंगा गाउँपालिकाका अध्यक्ष भवबहादुर भण्डारीले बताए। म्याग्दीमा यतिबेला बगैँचाबाट सुन्तला टिपेर बजार पठाउन यहाँका महिला व्यस्त छन्। बेनी, पोखरा, काठमाडौँ, चितवनलगायत ठाउँका व्यापारी सुन्तला खरिद गर्न किसानको बगैँचामै पुगेका छन्। म्याग्दीमा सात सय छ हेक्टर क्षेत्रमा सुन्तला जातका फलफूलको खेती भएको जिल्लास्थित ज्ञान केन्द्रले जनाएको छ। तीन सय ५५ हेक्टरभन्दा बढी जमिनको बोटले उत्पादन दिने गरेको छ। यहाँ गत वर्ष तीन हजार नौ सय पाँच मेट्रिकटन सुन्तला उत्पादन भएको कृषि ज्ञानकेन्द्र म्याग्दीको तथ्यांक छ।"
लागूऔषध र खुकुरीसहित एक पक्राउ,"विराटनगर : लागूऔषध र घरेलु हतियार खुकुरीसहित प्रहरीले मोरङको सुन्दरहरैँचाबाट शुक्रबार बिहान एक जनालाई पक्राउ गरेको छ। पक्राउ पर्नेमा सुनसरीको इटहरी उपमहानगरपालिका९ का २६ वर्षीय विवेक चौधरी रहेका छन्। अस्थायी प्रहरी पोस्ट बलियाबाट खटिएको टोलीले सुन्दरहरैँचा नगरपालिका५ खोक्सीस्थित बूढी खोलानजिकबाट उनलाई पक्राउ गरेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। दाहालका अनुसार चौधरीको साथबाट लागूऔषध फेनारगन ८ एम्पुल, एभिल र लुपिजेसिक ४४ एम्पुल, नाइट्राभेट ५२ पिस र भरेको सिरिन्ज एउटा बरामद भएको छ। उनको साथमा खुकुरीसमेत भेटिएको थियो। शंका लागेर चेकजाँच गर्दा चौधरीको साथबाट लागूऔषध र खुकुरी बरामद भएको दाहालले बताए। चौधरीलाई इलाका प्रहरी कार्यालय बेलबारीको हिरासतमा राखिएको छ। उनीविरुद्ध लागूऔषध ऐनअन्तर्गतको मुद्दा चलाउन अनुसन्धान अघि बढाइने प्रहरीको भनाइ छ।"
"कोशीमा हात्तीको आक्रमणबाट हालसम्म ७ जनाको मृत्यु, लाखौंको क्षति","विराटनगर : कोशी प्रदेशमा चालु आर्थिक वर्षको हालसम्म जंगली हात्तीको आक्रमणबाट ७ जनाको मृत्यु भइसकेको छ। साउनयता झापा, मोरङ र सुनसरीमा हात्तीले आक्रमण गर्दा ७ जनाले ज्यान गुमाएका हुन्। साउनदेखि हालसम्म झापामा ५ तथा मोरङ र सुनसरीमा ११ जनाको मृत्यु भएको हो। हात्तीको आक्रमणबाट १० जना घाइते भएका छन्। आक्रमण गरेर मोरङमा ४, झापामा ३, सुनसरीमा २ र उदयपुरमा १ जनालाई घाइते बनाएको प्रहरीको भनाइ छ। झापामा शुक्रबार मात्रै एकजनाको मृत्यु भएको छ। झापा प्रहरी प्रमुख एसपी दुर्गाराज रेग्मीले शिवसताक्षी नगरपालिका११ सृष्टि टोलका ४५ वर्षीय मेघराज राईको मृत्यु भएको बताए। उनका अनुसार हात्तीले राईको घर पनि भत्काइदिएको छ। पछिल्लो समय मंसिरको पहिलो साताबाट हात्तीको बिज्याइँ बढेको हो। हात्तीको हुलले साउनयता मात्रै झापामा ४९, मोरङमा २६, सुनसरीमा ५ र उदयपुरमा १ गरेर ८१ वटा घटना गराइसकेको छ। कोशी प्रदेश प्रहरी कार्यालय विराटनगरका प्रवक्ता एसपी ऋषिराम कँडेलले झापामा ५४, मोरङमा १६ र सुनसरीमा ३ गरेर ७३ वटा घरमा क्षति पुर्याएको जानकारी दिए। उनका अनुसार मोरङमा ८१ र झापामा २ वटा गोठमा क्षति गरेको छ। कृषकले ७ बिघा १५ धुर क्षेत्रफलमा लगाएको बालीनाली नष्ट गरिसकेको एसपी कँडेलको भनाइ छ। हात्तीले हालसम्म ३ वटा जिल्लामा ४८ लाख ७४ हजार रूपैयाँभन्दा बढीको क्षति गरेको उनले बताए। उनका अनुसार सबैभन्दा धेरै झापामा ३७ लाख ६८ हजार बढीको क्षति पुर्याएको छ। कोशी प्रदेशमा पछिल्लो समय जंगली हात्तीले हैरानी दिइरहेको छ। दैनिकजसो देखा पर्ने हुलका हुल हात्तीले सर्वसाधारणको ज्यान लिइरहेको हो। आतंक मच्चाउँदै निरन्तर भौतिक तथा मानवीय क्षति गर्न थालेपछि सर्वसाधारण त्रसित बनेका छन्। एसपी कँडेलका अनुसार हात्तीका कारण झापा, मोरङ र सुनसरी बढी प्रभावित बनेका छन्। उपद्रो मच्चाएर सबैभन्दा धेरै क्षति झापा र मोरङमा गरिरहेको प्रहरीले जनाएको छ। भारतबाट झापा हुँदै नेपाल प्रवेश गरेका हात्ती पूर्वी मोरङ र झापाका जंगललाई वासस्थान बनाएर बसिरहेका छन्। डिभिजन वन कार्यालय झापाका प्रमुख मेघराज राईले हात्तीले उत्पात मच्चाउँदा सर्वसाधारणमा त्रास बढेको बताए। भारतबाट झापा हुँदै छिरेको २७ वटा जतिको हुल मोरङतिर लागेको थियो। साथमा बच्चा (छावा) पनि छन्। बच्चा हुर्काउनतिर लागेकाले होला, त्यो हुल फर्किएको छैन, उनले भने, झापाका जंगलमा पनि झुण्डझुण्ड भएर बसेका छन्। एउटा झुण्डमा १० वटासम्म छन्। झापामा मात्रै ३७ देखि ४० वटा हात्ती रहेको अनुमान छ। झापामा हात्तीका दुईवटा छावा पनि रहेको राईले बताए। उनका अनुसार केही समययता झापाका जंगलमा हात्ती नियमित बसिरहेका छन्। भारतबाट छिरेका हात्ती फर्किएका छैनन्। पुस अन्तिमसम्ममा हात्ती फर्किने अनुमान गरिएको छ। झापा छिरेपछि छावा जन्माएको र हात्तीले फर्किन नचाहेको राईको भनाइ छ। छावाप्रति निक्कै संवेदनशील हुने हात्तीले झापाको जंगललाई आफ्नो वासस्थान नै बनाएको उनले बताए। छावा साथमा भएकाले पनि हात्ती धेरै आक्रमक बनेको हुनसक्ने राई बताउँछन्। उनका अनुसार विगतमा हात्ती सानो संख्यामा नेपाल छिर्ने गरेका थिए। अहिले यतै (झापा, मोरङतिर)का जंगलमा हात्तीलाई आहारा (खानेकुरा) पर्याप्त पाइन्छ जस्तो छ। जंगलबाट निस्किएर कृषकले लगाएका केरा, मकै, उखुलगायतका बाली खाइरहेका छन्, राईले भने, खान पाइरहेको र बच्चा पनि हुर्काउनतिर लागेकाले फर्कने मुडमा छैनन्। रेकी गर्दै भारततिर फर्काउने प्रयास भइरहेको छ। अरु बेला पनि हात्ती झापाका जंगलमा भेटिने उनले सुनाए। खेतमा लगाएको धान कृषकले उठाइसकेका कारण गाउँबस्ती छिरेर भण्डारण गरेको ठाउँमा क्षति गर्दै धानसमेत खाइदिने गरेको राईको भनाइ छ। अहिले खेतबारीमा छिरेर केरा, मकै, उखुलगायतका बाली खाइदिने र नष्ट गर्ने गरिरहेको उनले बताए। उनका अनुसार विशेष गरेर पूर्वी नेपालका जंगलमा मंसिर र पुसमा हात्तीको चहलपहल धेरै हुन्छ। वैशाख लागेपछि नेपाल छिरेका केही हात्ती भारत फर्किएनन्। यतै बसिरहेका छन्, उनले भने, पछिल्लो समय भारतबाट थप संख्यामा छिरेर उधुम मच्चाइरहेको छ। साउनयता मात्रै झापामा दुईवटा जंगली हात्ती मृत भेटिइसकेका छन्। हात्तीको आक्रमणबाट ज्यान गुमाउनेको संख्या बढ्दै गएको डिभिजन वन प्रमुख राईले बताए। हात्तीका कारण सर्वसाधारण त्रसित मात्रै भएका छैनन्। ज्यान पनि गुमाइरहेका छन्, उनले भने, वस्तीनजिक छिरेर आतंक मच्चाइरहेको छ। बालीनाली खाइदिएर कृषकलाई हैरान पारेको छ। नियमितजस्तै देखापर्ने जंगली हात्तीले वितण्डा मच्चाइरहँदा सर्वसाधारण त्रसित एवं भयभीत भइरहेको जानकारी राईले दिए। हात्तीले पूर्वपश्चिम राजमार्ग नियमित वारपार गरिरहँदा सवारी आवागमन प्रभावित हुने गरेको छ। सडकमा लामो समयसम्म सवारी जाम हुने गरेको हो। लस्करै हिँड्ने हात्तीको बथानले सर्वसाधारणको घर भत्काइदिनेदेखि बालीनाली खाने र मान्छे मार्नेसम्मको वितण्डा मच्चाइरहेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। जंगल क्षेत्रमा हात्तीको आवतजावत बाक्लो भएकाले एक्लै हिँडडुल नगर्न, सचेत हुन र हात्तीबाट सुरक्षित रहन सबैमा अनुरोध गरिएको उनको भनाइ छ। डीएसपी दाहालका अनुसार बच्चा साथमा भएका कारण निक्कै आक्रामक बनेको हात्तीले धेरै क्षति गरिरहेको छ। रातदिन नै देखापर्ने हात्तीको बथानलाई स्थानीयको सहयोगमा जंगलतिर धपाउने गरिएको उनले बताए। हात्तीले घर भत्काइदिने, बाली खाइदिने र आक्रमण गर्ने डरले सर्वसाधारण रातभर जागा बस्ने गरेको जानकारी दाहालले दिए। उनका अनुसार हात्तीबाट स्थानीयलाई सुरक्षित बनाउन सक्रियता बढाउनुपर्ने भएका कारण प्रहरीको नियमित काममा समेत असर परिरहेको छ। मोरङको कानेपोखरीका जगत ठकुरी यसअघि हात्तीको बथान आएर यति लामो समयसम्म बसेको आफूलाई थाहा नभएको बताउँछन्। उनका अनुसार जंगलनजिक मकै पोलेर बेच्नेदेखि ससाना पसल राखेर व्यापार गर्नेहरु सबै त्रासमा छन्। हात्तीको त्रासले स्थानीय रातभर सुत्न नपाउने र जागा बस्नुपर्ने अवस्था रहेको ठकुरी बताउँछन्। हात्तीले मोरङको बेलबारीमा सबैभन्दा बढी क्षति गरिरहेको छ। बेलबारीको १, २, ३, ४, १० र ११ मा हात्तीले धेरै सताइरहेको हो। सुन्दरहरैँचा, कानेपोखरीलगायतका स्थानमा बालीनाली सखाप पारिदिने गरेको स्थानीय बताउँछन्। त्योबाहेक झापाका विभिन्न स्थानमा पनि हात्तीले उपद्रो मच्चाइरहेका छन्। कानेपोखरी गाउँपालिका७ का वडाध्यक्ष मोहन अधिकारी भारतबाट नेपाल छिर्दै यति लामो समयसम्म बसेर हात्तीले आतंक मच्चाएको यसअघि थाहा नभएको बताउँछन्। हात्तीले बारम्बार दुःख दिइरहेको गुनासो सर्वसाधारणले गर्ने गरेको उनको भनाइ छ। हात्तीको यस्तो त्रासको अवस्था अहिलेसम्म थाहा थिएन। जनप्रतिनिधि, प्रहरीदेखि स्थानीयसम्म हैरान भइसकियो, अधिकारीले भने, दिउँसोको समयमा हात्ती प्रायः राजमार्गबाट उत्तरतर्फको जंगलमा बस्छन्। साँझ परेपछि खेतबारी छिरेर कृषकले लगाएका बालीनाली खाइदिन्छन्। जंगलमा खानेकुरा सकिएकाले हात्ती खेतबारीमा छिरेर बालीनाली सखाप पारिदिने उनको भनाइ छ। अधिकारीका अनुसार राजमार्गमा हुने हात्तीको दोहोरीलत्ताले सवारी दुर्घटनाको जोखिम पनि बढाएको छ। हात्ती आवतजावत गर्दा लामो समयसम्म सवारी आवागमन प्रभावित हुने गरेको छ, उनले भने, दुर्घटनाको जोखिम पनि उत्तिकै बढ्यो। हात्ती र मानवबीचको द्वन्द्व कम गर्न सबैले आआफ्नो ठाउँबाट सहयोग गर्नुपर्ने अधिकारीले बताए। उनका अनुसार पछिल्लो समय हात्ती अटेरी बन्दै गएका छन्। साइरन बजाएर, भाँडाकुँडा ठटाएर, पुल्ठो बालेर र जेसीबी तथा दमकलको प्रयोग गरेर हात्ती भगाउने गरिएको थियो। तर, अहिले हात्तीले टेर्न छाडेको स्थानीय बताउँछन्। बेलबारी१० मा बस्तीमा छिरेका हात्ती खेदाउन पछिल्लो समय ड्रोनको प्रयोग गर्न थालिएको छ। मौरीको आवाजसहितको ड्रोन उडाउँदा हात्ती भाग्ने गरेका छन्। बेलबारी नगरपालिकासँगको सहकार्यमा अनिल प्रधान नेतृत्वको टोलीले ड्रोन उडाएर हात्तीलाई धपाइरहेको छ। तत्काललाई ड्रोनको प्रभावकारिता देखिएपनि त्यो दिगो नहुने विज्ञहरु बताउँछन्। केही समयदेखि हात्तीले ड्रोनलाई पनि टेर्न छाड्ने उनीहरुको भनाइ छ। हात्ती धपाउन सुरक्षा निकाय, वन कार्यालय, वन उपभोक्ता समूह र स्थानीय तहले संयुक्त रुपमा काम गरिरहेको बेलबारी नगरपालिकाका मेयर दिलप्रसाद राई (डीपी)ले बताए। उनका अनुसार रातको समयमा बाल्न मिल्ने गरी वन र आवादी क्षेत्रमा बत्ती जडान गरिएको छ। हात्ती लखेट्न दमकल र जेसीबीसँगै ड्रोनको प्रयोग गर्न थालिएको राईले बताए। वन्यजन्तु विज्ञहरु मानवीय स्वभाव र व्यवहारकै कारण हात्तीको आक्रमण बढेको बताउँछन्। हात्ती वस्ती नजिक आएपछि धपाउन ठूलो संख्या स्थानीय भेला भएर होहल्ला गर्ने, आगो बाल्ने तथा विभिन्न भाँडाकुँडा बजाएर हात्तीलाई त्रसित बनाउने काम गर्छन्। त्यसले हात्ती आक्रोसित भएर मानिसलाई आक्रमण गर्ने गरेको कोशी टप्पु वन्यजन्तु आरक्षका निमित्त प्रमुख संरक्षण अधिकृत रमेशकुमार यादवले बताए। उनका अनुसार विशेष गरेर वर्षमा २ पटक जंगली हात्ती वस्तीमा देखा पर्ने गरेका छन्। असारसाउन तथा कात्तिकमंसिरमा हात्तीको असर बढी देखिने यादवको भनाइ छ। उनका अनुसार यसवर्ष भने पुसको दोस्रो सातासम्म हात्तीले दुःख दिएको छ। असारदेखि पुससम्म लगाइने अन्नबाली हात्तीलाई धेरै मन पर्छ। अहिले त्यो नेपालको पूर्वी भेगमा प्रशस्तै पाइन्छ, यादवले भने, हात्तीले धान, मकै, गहुँ, केरा र उखु मन पराउँछ। हात्ती आइहाले जिस्क्याउने, सेल्फी खिच्ने र तर्साउने गर्न हुँदैन। जंगलमा आहार नपाइँदा खानेकुराको खोजीमा हात्ती वस्ती नजिक र बालीनाली लगाएको स्थानतर्फ आउने उनले बताए बताए। चिसो बढ्दै गएर जंगलमा आहारा पाउन छाडिएपछि अहिले जंगली हात्ती वस्ती छिरेर क्षति गरिरहेका छन्। कृषकले लगाएको बालीनाली खाइदिन्छन्, उनले भने, अर्कोतर्फ हात्ती हिँड्ने परम्परागत बाटो अतिक्रमणको चपेटामा परेको छ। जताततै घर, सडक र नहरहरू बनेका छन्। हात्तीले हिँड्न परम्परागत बाटो प्रयोग गर्ने गरेको यादवको भनाइ छ। उनका अनुसार मानवीय क्षति कम गर्नका लागि होहल्ला र हात्तीलाई अवरोध पुग्ने काम गर्न हुँदैन। आफू हिँडेको बाटोमा कसैले अवरोध गरेमा हात्तीले आक्रमण गर्ने उनले बताए। वस्ती नजिक आएपनि अवरोध नगर्दा हात्तीले मान्छेलाई आक्रमण गर्दैन। बालीनाली खाएर आफ्नो बाटो जान्छ, यादव भन्छन्, सबै सचेत हुँदा मात्रै मानवीय क्षति कम गर्न सकिन्छ। हात्तीसँगको द्वन्द्व कम गर्न हामीले आफ्नै व्यवहार सुधार्न जरुरी छ। जनावरलाई जंगलमा बस्ने अधिकार रहेको भन्दै उनले घाँस र पानी भएका ठाउँमा हात्ती आउनु स्वाभाविक रहेको उल्लेख गरे। हात्तीका विषयमा समुदाय सचेत हुनुपर्छ। हात्ती आउँछ र जान्छ। तर, त्यसलाई अवरोध गर्न भएन। हामी संयमित हुनुपर्छ। जंगल उसका लागि हो भन्ने बुझिदिन पर्यो, उनले भने, प्राकृतिक हिसाबले र शान्तिपूर्ण ढंगले जंगलमा डुलघुम गर्न दिनुपर्छ। हात्तीलाई तनाव दिने काम गर्दा मानिसप्रति आक्रामक बन्छ। तर, त्यो कुरा भुलेर हामी ढोल, झ्याम्टा र भाँडाकुँडा बजाएर हात्ती तर्साउँछौँ। भाला, खुकुरी र ढुंगाले प्रहार गर्छौं। साइरन बजाउँदा र ठुल्ठूला आवाजले तर्साउँदा हात्तीले पनि असुरक्षित महसुस गरी आक्रमण गर्ने यादवको भनाइ छ। साथमा बच्चा पनि भएकाले हात्ती लामो समयसम्म पूर्वी नेपालकै वनमा बसेको हुनसक्ने उनले बताए। हात्तीका छावा लामो समयसम्म हिँडडुल गर्न सक्दैनन्। त्यही भएकाले छावा हुर्काउनका लागि पूर्वी मोरङका वनलाई हात्तीले सुरक्षितस्थल मानेको हुनुपर्छ, उनले भने, यति लामो समयसम्म जंगली हात्ती एक ठाउँमा टिकेको थाहा छैन। छावा हुर्काउन नै पूर्वी वनहरु छाड्न नचाहेको हो। यादवका अनुसार हात्तीबाट भएको क्षतिको अध्ययन गरेर क्षतिपूर्ति दिने गरिन्छ। हात्तीको आक्रमणबाट कसैको मृत्यु भएमा परिवारलाई १० लाख, गम्भीर घाइतेलाई २ लाख र सामान्य घाइतेलाई २० हजार रूपैयाँ क्षतिपूर्ति दिने गरिएको उनले बताए। बालीनाली क्षति गरेमा १० हजारसम्म क्षतिपूर्ति दिइने उनको भनाइ छ। हात्तीले पुर्याइएको क्षतिको क्षतिपूर्तिका लागि ठूलो रकमसमेत खर्च भइरहेको जानकारी यादवले दिए। झापाको बाहुनडाँगीदेखि कोसी टप्पु वन्यजन्तु आरक्षसम्मको उपयुक्त स्थानलाई हात्ती करिडोर क्षेत्र बनाउन सम्भाव्यता अध्ययनका लागि कोशी प्रदेश सरकारले ५० लाख बजेटसमेत छुट्याएको छ। हात्ती प्रभावित क्षेत्रमा पुगेका बेला मुख्यमन्त्री केदार कार्कीले पर्यटन प्रवर्द्धनका लागि प्रदेशमा हात्ती करिडोर बनाउने बताएका थिए। हात्ती र मानिस सँगै मिलेर बस्नुपर्ने भएकाले जंगली जनवारको वासस्थान क्षेत्रमा हस्तक्षेप हुन नहुने उनी बताउँछन्। हात्तीलाई भुलाउन जंगल क्षेत्रमा खानाको व्यवस्थापन र उपयुक्त वातावरण बनाउन प्रयास गरिने कार्कीले बताउँदै आएका छन्।"
बालकुमारीमा प्रहरीले चलाएको गोलीबाट एकजनाको मृत्यु,"काठमाडौं : भौतिक,पूर्वाधार तथा यातायात मन्त्री प्रकाश ज्वालाको गाडीमा आगजनी पछि उत्पन्न परिस्थितिलाई नियन्त्रणमा लिन बालकुमारीमा प्रहरीले चलाएको गोली लागेर एकजना प्रदर्शनकारीको मृत्यु भएको छ। गोली लागेर घाइते भएका दैलेखका सुजन राउतको उपचारका क्रममा किष्ट अस्पतालमा मृत्यु भएको अस्पताल स्रोतले जनाएको छ। राउत दैलेख महावु ६ का स्थानीय हुन्। यद्देपि प्रहरीले युवाको मृत्युबारे केही जानकारी गराएको छैन। अर्का एकजना गम्भीर घाइते भएका छन्। घाइते हुनेमा डोटीका वीरेन्द्र शाह रहेका छन्। अन्य आधा दर्जन बढी पनि घाइते भएको प्रहरी प्रवक्ता कुवेर सिंह कडायतले अन्नपूर्णलाई जानकारी दिएका छन्। उनीहरूको पाटन र किष्ट अस्पतालमा उपचार भइरहेको छ। प्रहरीले स्थिति सामान्य बनाउन केही सेल अश्रुग्यास र गोली प्रहार गरेको थियो। शु्क्रबार अपरान्ह मन्त्री ज्वाला सवार गाडीमा कोरियन भाषा परीक्षाको विषयलाई लिएर विरोध प्रदर्शमा उत्रिएका युवाहरूले आगजनी गरेका थिए। आगजनीका कारण मन्त्री ज्वाला सवार बा २ झ ५८६१ नम्बरको गाडी पूर्णरुपमा नष्ट भएको छ । प्रदर्शनकारीहरूले केहि सार्वजनिक सवारी साधनमा समेत तोडफोड गरेका छन् । गाडीमा आगजनी गर्ने केहि प्रदर्शनकारीलाई पक्राउ गरिएको प्रहरीले जनाएको छ । प्रदर्शनका क्रममा केहिबेर प्रहरी र प्रदर्शनकारीबीच झडप समेत भएको थियो। प्रदर्शनलाई नियन्त्रणमा लिन प्रहरीले केहिबेर अश्रुग्यास र हवाई फायर गरेको थियो । विभिन्न माग राख्दै केहिदिन यता इपिएस कार्यालयमा युवाहरुले निरन्तर प्रदर्शन गर्दै आएका छन् ।"
बुटवलमा पाँचौ खाना महोत्सवको तयारी पूरा,"बुटवल : होटल तथा रेष्टुरेण्ट व्यवसायी संघ रुपन्देहीले पाँचौ खाना महोत्सव गर्ने भएको छ। बुटवलको पर्यटन प्रवर्द्धन र सुस्ताएको बजारलाई चलायमान बनाउनका लागि महोत्सव गर्न लागिएको हो। बुटवलको तिनकुनेदेखि बसपार्कसम्म शनिबारदेखि तीन दिनसम्म चल्ने महोत्सवको सम्पूर्ण तयारी पूरा भएको आयोजकले जनाएको छ। खाना महोत्सवमा डेढ लाख दर्शकले अवलोकन गर्ने र दुई करोड रुपैयाँ आर्थिक कारोबार हुने लक्ष्य राखिएको संघका महासचिव अर्जुन थापाले बताए। मगर, गुरुङ, नेवारी, थकाली लगायत जातिका खानाका परिकारसहित एक सय वटा विभिन्न प्रकृतिका स्टल रहने छन्। साँझ ६ बजेदेखि राति १२ बजेसम्म महोत्सव चल्ने छ।"
