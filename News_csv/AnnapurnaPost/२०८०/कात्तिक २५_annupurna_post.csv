शीर्षक,विवरण
चरा र मान्छे,"चरा फेरि हाँस्न थाले चराहरू कुरा मिल्यो ठुँडो जुधाउँदै प्रेम र सद्भाव साटासाट गरे मधुर मिलनमा केको सरम ?चाहना हुनेले सर्वसाक्षी प्रणय लीला रचे सरेआम मादक बन्यो बिहानी सबैले समवेत सुमधुर गाए वातावरण गुञ्जायमान भयो अनि चराहरूआफ्नो चारो खोज्न आफैं निस्के चारोमा मालपोत लागेन चारोमा आयकर लागेन चोरले चारो खोसेन कोही बलात्कार गर्न आएन कोही पोइल गएन कोही जार बन्नु परेन कोही भ्रष्टाचारी बनेन सिमाना थिएन देश थिएनवसुधैव कुटुम्वकम् न अस्पताल न डाक्टर न चोर न त प्रहरी शोषण थिएन मालिक थिएन नोकर थिएन न सामन्तवाद न पुँजीवाद न समाजवाद न त साम्यवाद न स्वर्ग न नरक न वैकुण्ठ नै न ईश्वर न देवता न त प्रार्थना न मोह न आसक्तिन भाँडो न त सञ्चय हुर्केका छोराछोरी उडेर गएबाबुआमा सहर्ष हेरिरहे न लोकाचार न पापाचार न आँसु न त प्रहसन डराउनुको दरकार थिएन केवल थियो त सर्वत्र स्वायत्तता। मान्छे बिहान सबेरै उठेंआस्था अनुरूप भगवान्को भजनकराग्रे वसते लक्ष्मी करमध्य सरस्वतीपण्डित पादरी मुल्ला औ बोधिसत्वका सत्संग करुणा दया र क्षमा नै सर्वोत्तम रे परोपकार पुण्याय पापाय परपीडनम्इमानकी जय सदाचारकी जय वसुधैव कुटुम्बकम् अहिंसा परमोधर्म असतोमा सद्गमय तमसोमा ज्योतिर्गमय सत्यमेव जयेते अहम ब्रह्मास्मी तŒवमसी बुद्धम् शरणम् गच्छामी धम्मम् शरणम् गच्छामी भीरु मानवले ईश्वरको पाउमा आँसु झारे झैं गर्यो प्रभु मलाई सद्बुद्धि देऊ ! दिन छिप्पिँदै थियो अनि, ढुंगा हृदयहरू घनघोर घनत्वका घण्टाउकेहरू चरणागत शरणागत दासानुदासहरू र सफेद लबेदामा लपेटिएका लिच्चडहरू जम्मा भए डबलीमा अदालतमा, कचहरीमा र मन्त्रिपरिषद्मा अनि, सर्वत्र अनाचार भयो दिउँसै बलात्कार भयो अबलाको चीत्कार भयो आर्तनादलाई पर्खालले छेक्यो न्याय आँखा नदेख्ने भयो देवता कान नसुन्ने भयो अनि, अनेकौं पाखण्डहरूले गच्छे अनुसार दूधले नुहाए साराका सारा महानुभावहरू स्वच्छ, शुभ्र र सुमुख देखिए माथि माथि उड्ने चरालेनियालिरह्यो मनुष्यको संसार मसिना मोटा सबै पत्थरहरू मनका मैला तनका सुकिला कठोर कर्कश कलुषहरू सेतो बर्को ओडेर मन्द मुस्कुराउँदै बाहिरिँदै थिए आशीर्वाचनको अभिमानमा फेरि दासहरू निस्के एक हुल परतन्त्र परवश परजीवी भेडाहरू प्रभुपाद स्पर्शका आकांक्षी भृत्यवृन्द अनि, चिरबिर गर्दै चरा बोल्यो चाप्लुस चम्चा चाकर मान्छे चोर चाण्डाल चाटुकार मान्छे।"
गाउँ छैनन् गाउँ जस्ता,"हामी गाउँ नै गाउँ भएको मुलुकका बासिन्दा हौं। गाउँले हामी हाम्रा सुन्दर गाउँको गौरवलाई नामेट पार्दै छौं। अचेलभरि सहरहरू गाउँतिर छिरेका हुन् कि गाउँहरू सहरतिर छिरेका हुन् ? पत्तो पाउनै सक्दिनँ म। गाउँ र सहरहरू एकाकार हुँदैछन् ! अन्तरघुलन हुँदैछन् ! मेरो गाउँका एकजना भाइ मोटरसाइकलको पछाडि डोरी बाँध्दै थिए। जिज्ञासावश सोधें बाइकको पछाडि डोरी बाँधेर कता हो भाइजान ? उनले दाउरा लिन जान लागेको भनेर जवाफ दिए। मोटरसाइकलमा दाउरा कति ल्याउने होला ? कसरी ल्याउने होला ? पहिलापहिला गहकिलो बिटो कसेर वा खाँङ्ग्रे डोकामा बोकेर दाउरा ल्याइन्थ्यो। मेरो डेढ अक्कली दिमाग एकछिन फनफनी घुम्यो। आखिर उनी दाउरा होइन, ग्याँस लिन हिँडेका रहेछन्। भुस, खोया, गुइँठा, सिटा, कोइला, चिर्पट आदि छिर्ने भान्सामा सिलिन्डर छिर्न थालेको पनि धेरै भइसकेको छ। ग्याँसलाई दाउरा भन्ने उनको सांकेतिक लवजले म झुक्किएको मात्र रहेछु। अब गाउँहरू पनि विकासका इन्दे्रणीले रंगीन हुन थालेका छन्। गाउँघरमा पक्की बाटोघाटो, पुलपुलेसा, पाठशाला, धारापँधेरा, चौतारा, विश्रामस्थल स्तरीकृत हुँदैछन्। विकास हुनु राम्रो कुरा हो। गाउँहरूले आफ्नो रूप बदल्दैछन्। चिन्ताको विषय चाहिँ के हो भने गाउँहरूले आफ्नो मौलिक स्वरूप पनि गुमाउँदै छन्। गाउँमा पनि अचेल माटो ढुंगा, काठ र बाँसले बनेका कच्ची घर विस्थापित हुँदैछन्। खासमा कच्चीघर भूकम्पीय दृष्टिले उच्च जोखिमयुक्त हुन्छन्। दुःखको कुरा के हो भने पक्कीघर बनाउने चक्करमा गाउँहरूले आफ्नो रैथाने सादापन गुमाउँदै छन्। गाउँको भौतिक संरचना मात्रै होइन, परम्परा र संस्कारमा पनि केही ऐंजेरु पलाउन थालेका छन्। दसैंतिहारमा पाहुना आउँदा दही र महीले स्वागत गर्ने गाउँहरू अचेल चिसो पेयमा सीमित भएका छन्। हेर्दाहेर्दै पाहुनालाई दही, महीले स्वागत गर्दा लाज मान्नुपर्ने अवस्थाको सिर्जना भइसकेको छ। चिसो पेय खुवाउने व्यक्ति आधुनिक, सहरिया र सभ्य कहलिन्छ भने दहीमही खुवाउने गाउँले, पाखे। सबैलाई सभ्य देखिनु जो छ। मंसिरमा धान काट्ने खेतालालाई चिसो चिसो पेय खान दिएन भने अर्कोचोटि खेताला नआउने जोखिम बढ्न थालेको छ। मेरो गाउँ सुडाल हो जुन सहरबाट त्यति टाढा छैन। भक्तपुर सहरको पाँच किलोमिटर उत्तरपूर्वी कुनामा अवस्थित छ। काभ्रेको नाला टुकुचा यसको पूर्वी सिमाना हो। सहर हेरी हेरी हुर्कियो मेरो गाउँ। यो आधुनिक बन्ने धुनमा छ तर आफ्नो निश्छल, निष्कपट र सुन्दर छवि गुमाउँदै छ। गाउँमा बुटिक र केक सप खुल्ने क्रममा छन्। रेस्टुुराँ र रिसोर्ट थपिँदा छन्। केटाकेटीको मात्रै होइन, हजुरबा, हजुरआमा र बाआमाको पनि केक काटेर बर्थ डे मनाउने फेसन फस्टाउँदो छ। घरको शुद्ध दूध बेचेर चिसो पेय किनेको देख्दा मेरा आँखा बिझाउने गर्छन्। गाउँले पनि भात खान छोडेर लन्च र डिनर खान थालेको छ। काँठका अधिकांश गाउँको स्वभाव र नियति यही छ अचेल। गाउँभित्र चोक, गल्ली र सहर बढ्दै छन्। सहरमा पनि धेरै गाउँहरू छन्। काठमाडौंभित्र हाँडीगाउँ, मालीगाउँ, थापागाउँजस्ता प्रसिद्ध ठाउँ छन् जसले गाउँको गुण र स्वभाव गुमाइसकेका छन्। हुनलाई यी गाउँ हुन् तर गाउँ हुने योग्यता यिनमा बाँकी रहेन। गाउँभित्र गोरेटा, चौतारी, मन्दिर, तोरीबारी र वन हुन्छ। सानोतिनो खोला हुन्छ। अनि हुन्छ, ढुंगेधारा वा अञ्जुलीले उघाएर पानी पिउन मिल्ने पँधेरी। मकै फल्ने बारी तथा आलु, मुला र काउली फल्ने टारी हुन्छ। मेलापात र घाँसदाउरा हुन्छन्। मानिसको निस्वार्थ मन हुन्छ। निस्वार्थ मनलाई निर्वाह गर्ने आफ्नैपन हुन्छ। स्वच्छ हावा, स्वच्छ पानी र सुन्दर जवानी हुन्छ। तर अब गाउँहरूले पनि यस्ता कुरामा गर्व गर्न छोडिसकेका छन्। गाउँको गोरेटोमा पाइला चाल्दै गर्दा कसैको गोठबाट गाई कराएको आवाज सुनियोस्। कसैको बारीमा फलफूल र तरकारीका बोट लहलहाइरहेका भेटियून्। केटाकेटीहरू डन्डीबियो, कबड्डी र लुकामारी खेल्दै गरेका भेटियून्। कोही भने झुम्राको बल खेल्दै सुन्दर भविष्यको गोल गर्ने सपना बुन्दै गरेका भेटियून्। रुखमाथि बसेर चराहरू मुलायम मौसमी गीत गाइरहेका भेटियून्। तडकभडक केही नहोस्। कसैको घरको भान्छामा के पाक्दै छ भनेर बतासले बताओस्। कसको घरमा गाई ब्याएर कति माना दूध दिन्छ भन्ने कुरा साझा चासो र समाचार बनोस्। तब न गाउँ। तब न सुन्दरता। तब न स्वच्छता अनि तब न मौलिकताको महक। सुनको कचौरीमा गाईको बिगौतीमायाले दिएको खाऊँ कि नखाऊँ म। राजनराज शिवाकोटीको शब्द र संगीत अनि मदनकृष्ण श्रेष्ठको स्वरमा सुवासित यस गीतले गाईको बिगौतीको सन्दर्भ उठाएको छ। अचेल सहरका मात्रै होइन, गाउँका युवायुवती पनि बिगौती चिन्दैनन् र त्यसलाई खान मान्दैनन् पनि। सागसब्जी नखाने, मकैभटमासलाई हेलाँ गर्ने तर पत्रु खानालाई अधिक रुचाउने जंकी नेपाली उत्पादन गर्न सहर मात्रै होइन, अचेल गाउँहरू पनि अग्रसर देखिन्छन्। विकासे प्रतिवेदन र विद्यालय विश्वविद्यालयका दस्ताबेजहरूमा समेत नेपाललाई गाउँ नै गाउँले भरिएको सुन्दर मुलुक भनेर प्रतिविम्बित गर्ने गरिएको पाइन्छ। साँच्चै हामी गाउँ नै गाउँ भएको मुलुकका बासिन्दा हौं। हामी गाउँले हौं। तर हामी हाम्रा सुन्दर गाउँको गौरवलाई नामेट पार्दै छौं। अझ अवशादको कुरो के हो भने गाउँका खेतीयोग्य ठाउँमा समेत जग्गा प्लटिङ भएका छन्। मानिसका हातमा पैसाको मुठो त परेको छ तर काम गर्ने जाँगर मरेको छ। गर्नेलाई पनि गर्ने वातावरण र हौसलाको अभाव छ। बिहान माथ्लाघरे काकाले भनेको सुन्छु, यसपालि आलुको भाउ धार्नीको ७५ भन्दा आएन। अनि पाँच किलोमिटर तल पुगेर बजारमा सोध्छु, किनेर खाने उपभोक्ताले त्यही आलुलाई धार्नीको १ सय ८० तिर्नु पर्ने रहेछ। तल्लाघरे बुहारीले भनेका सुन्छु काउली किलोको २५ मा लान्छु भन्छ। यसपालि धेरै घाटा पर्ने भयो। नजिकैको दूरीमा पुगेर सोध्छु काउली १ सय २५ रुपैयाँ किलोमा बिक्री भइरहेको छ। उत्पादन गर्नेले सस्तोमा बेचिरहेको छ, किनेर खानेले महँगोमा किनेर खाइरहेको छ। बीचको हिसाब गोलमाल भइरहेको छ। यस्तोे गोलमाल कस्ले गरिरहेको छ ? अनि गाई पाल्नेले पनि गाई पाल्दैन, आलु रोप्नेले पनि आलु रोप्दैन। गाउँमा जन्मेको बच्चाले बिगौती चिन्दैन। गाउँमा पनि बहुराष्ट्रिय कम्पनीका ठेकेदार छिर्छन्। तिनको मनोमानी र एकाधिकार चल्छ। गाउँहरू पिजा, बर्गर र केकमय हुन्छन्। यसो हुँदा कसैलाई नराम्रो हुने होइन तर तर मलाई के लाग्छ भने गाउँबाट गाउँ हराउँछन्, सहरबाट सहर हराउँछन्। अनि मलाई भन्न कर लाग्छ गाउँ छैन गाउँ जस्तो सहर छैन सहर जस्तोके मिसाइस् समय तैंले अमृतमा जहर जस्तो ?"
छक्क पार्ने हिमाल,"सजिलो गरी हिँडेका धेरै ठाउँमा हिमनदी भासिएर अब त एंकरको डोरीमा झुन्डिएर पार गर्नुपर्ने भइसकेछ। गोक्यो निस्कने बेलामा त मै छक्क परें। बाहिरी आँखाले हेर्दा हिमालका चुलीहरू सधैं उस्तै देखिन्छन्। तर हिमालको फेदी सधैं चलायमान हुन्छ। हिमाल धान्ने भूगोल नै सधैं चलायमान हुने हुँदा यसका चुलीहरूको आरोहण पनि कहिल्यै खतरामुक्त हुँदैन। जमिनमा उभिएको कुनै पनि हिमाललाई धान्न जमिनभित्र झनै ठूलो हिमाल लुकेको हुन्छ। सगरमाथाको आरोहण गर्ने क्रममा पनि खुम्बु आइसफलको बाटोमा हिँड्दा सूर्योदयभन्दा पहिले नै पार गरिसक्नु पर्ने, धेरै गरुंगो भारी बोकेर हिँड्नु पनि नहुने, धेरै जना एकै ठाउँमा उभिनु पनि नहुने र साँच्चै भन्ने हो भने सास पनि थोरै मात्र फेरेर सटाकसुटुक त्यहाँबाट निस्किहाल्नु पर्ने कुराले पनि हिमधरातलको यस्तै छ्यान्द्रोपनालाई नै संकेत गर्दछ। हिमाली क्षेत्रमा जमिनमुनि नै हिमनदीहरू चलायमान रहिरहने हुँदा राति पालभित्र सुतेका बेला पनि भूकम्प गएजस्तो, सुतेको ओछ्यान पनि आफैं बग्दै कतै गएजस्तो, जमिनमुनिबाट पनि कुनै कर्कश आवाज आएजस्तो भइरहन्छ। हिमालका चुचुराहरूबाट हिमपहिरो खसेर भयंकर ठूलो बम विस्फोट भएजस्तो आवाज आउनु र दिउँसोको समय भए पूरै धुवाँ उडेकोजस्तो देखिनु पनि सामान्य घटना नै हुन पुग्छन् यस क्षेत्रमा। हिमनदी भनेको आधा हिउँ र आधा बगेको पानी होइन, यो त जमिनमुनि नै दबेको र नदेखिने पनि हुन सक्छ। जब बाटोमै क्रसर उद्योगले थुपारेका जस्ता गिटी, ढुंगा र बालुवाका ठूलाठूला थुप्राहरू देखिन थाल्छन्, तब थाहा पाइहाल्नु पर्छ कि हामी हिमनदीमाथि हिँडिरहेका छौं। पंक्तिकार कुनै भूगर्भविद् वा भूगोलको विद्यार्थी पनि होइन। त्यसैले आधिकारिक रूपमा यस्तै हो भन्न त सक्तिनँ। तर आजभन्दा दुई वर्षअघि जब पाँचौं पटक सगरमाथाको आधारशिविर पुगें तब हिँड्ने बाटो, सतह र हिमनदीको स्वरूप सबै सबै नै बदलिएको देखें। योभन्दा पहिले नाम्चेबाट तेङ्बोचे, दिबुचे, पाङ्बोचे, दिङ्बोचे, फेरिचे, थुक्ला, लोबुचे र गोरक्सेप हुँदै कालापत्थर वा सगरमाथाको आधारशिविरसम्म पुगिन्थ्यो। तर यसपटक बाटोमा फेरिचे आउँदै आएन। दिङ्बोचे जाने पुरानो बाटो पनि आएन। अर्कै बाटो गइयो र फेरिचेसँग भेट नै नभई सीधै अर्कै डाँडो उक्लेर लोबुचे पुगियो। लोबुचे जाँदा बाटोमै पर्ने थुक्लाको हालत पनि धेरै नै पातलो भएको देखें। हिजो देखेका हिमनदीहरूले बगर फैलाएर बस्तीलाई खतराको घण्टी बजाइरहेको देखेको थिएँ। यसपटक तिनै हिमनदीहरू पूरै इनारा झैं भासिएको देखें। गाउँभित्र चोक, गल्ली र सहर बढ्दै छन्। सहरमा पनि धेरै गाउँहरू छन्। काठमाडौंभित्र हाँडीगाउँ, मालीगाउँ, थापागाउँजस्ता प्रसिद्घ ठाउँ छन्, जसले गाउँको गुण र स्वभाव गुमाइसकेका छन्। चोयु हिमालको फेदीमा रहेको गोक्यो गाउँ जाने क्रममा एक ठाउँमा त यस्तो पनि देखियो कि हिँडिरहेको बाटो पूरै धाँजा फाटेको थियो। यात्राका सहयोगी भाइले भने चाँडो चाँडो हिँडेर पार भइहालौं। यस्तो फाटेको जमिनको कुनै भर हुन्न। छेउमै बगर भासिएर त्यति गहिरो पोखरी बनेको छ। वरिपरि पूरै खतरा छ सर। भागौं, भागौं। नभन्दै हामीले पनि दौडेरै त्यो ठाउँ पार गर्यौं। अलि पर पुग्दा हाम्रो पछाडिबाट कुनै खतरनाक आवाज आएको सुन्यौं। पछाडि फर्केर हेरेको त अघि हामी हिँडेर आएको बाटो त पूरै पातालमा भासिइसकेको रहेछ। ज्यान थरर्र काम्यो। कसो बालबालले बाँचिएछ। पहिले सजिलो गरी हिँडेका धेरै ठाउँहरूमा हिमनदी भासिएर अब त एङ्करको डोरीमा झुन्डिएर पार गर्नुपर्ने भइसकेको रहेछ। गोक्यो निस्कने बेलामा त मै छक्क परें। हिमाल भनेको सामान्य भूगोल होइन। त्यही भएर त सारा संसारले नै मान्छ नि !"
भूकम्पबाट २ अर्ब बढीको आर्थिक क्षति,"सुर्खेत : भूकम्पका कारण कर्णालीमा दुई अर्बभन्दा बढीको आर्थिक क्षति भएको छ। यही कात्तिक १७ गते राति जाजरकोट केन्द्रबिन्दु भएर गएको भूकम्पका कारण कर्णालीमा २ अर्ब २४ करोडबराबरको आर्थिक क्षति भएको प्रदेश सरकारले जनाएको छ। आन्तरिक मामिला तथा कानुन मन्त्रालयले शुक्रबार सार्वजनिक गरेको तथ्यांकमा जाजरकोट र रुकुमपश्चिममा यो क्षति भएको उल्लेख छ। भूकम्पका कारण भएको क्षतिको विवरण संकलन हुने क्रम जारी नै रहेको भन्दै मन्त्रालयले शुक्रबारसम्मको तथ्यांकअनुसार प्रभावित जिल्लामा २ अर्ब २४ करोड रूपैयाँबराबरको आर्थिक नोक्सान भएको अनुमान गरेको हो। जाजरकोट र रुकुमपश्चिममा १५४ जनाको ज्यान गएको भूकम्पमा ठूलो भौतिक क्षति भएको छ। भौतिक क्षतिको अन्तिम विवरण आउन बाँकी रहे पनि मन्त्रालयले आर्थिक क्षतिको मात्रा बढ्न सक्ने अनुमान गरेको छ। मन्त्रालयका अधिकृत कृष्णबहादुर रोकायाका अनुसार भूकम्पका कारण सबैभन्दा क्षति जाजरकोट र रुकुमपश्चिममा भएको छ। भूकम्पका कारण जाजरकोट, रुकुमपश्चिम, सल्यान, जुम्ला र दैलेखमा गरी १३ हजार १ सय २४ वटा घर पूर्णरूपमा क्षति भएका छन्। ११ हजार १ सय ९३ वटा घरमा आंशिक क्षति पुगेको छ। मन्त्रालयले शुक्रबार सार्वजनिक गरेको तथ्यांकअनुसार जाजरकोटमा ९ हजार ७ सय ९४ वटा घरहरू पूर्णरूपमा ध्वस्त भएका छन्। यस्तै, त्यहाँ २४ हजार ७ सय ७ वटा घरहरूमा आंशिक क्षति पुगेको छ। त्यसैगरी रुकुमपश्चिममा ३ हजार १ सय ७४ वटा घरहरू पूर्णरूपमा क्षति भएका छन्। त्यहाँ ८ हजार ३ सय ५८ घरमा आंशिक क्षति पुगेको मन्त्रालयको तथ्यांकमा उल्लेख छ। मन्त्रालयका अनुसार भूकम्पमा परी ३ सय ७२ जना घाइते भएको मन्त्रालयको भनाइ छ। यस्तै, भूकम्पका कारण १ सय ६ वटा विद्यालयमा क्षति पुगेको छ। मन्त्रालयका अधिकृत रोकायाले भने, भूकम्प प्रभावित जिल्लामा निजी घरहरूसँगै विद्यालयका भवनहरू पनि भत्किएका छन्। १७ वटा विद्यालयहरू पूर्णरूपमा भत्किएका छन्। ८९ वटा विद्यालयहरूमा आंशिक क्षति पुगेको छ भने केही सरकारी कार्यालयका भवनहरू पनि भत्किएका छन्। उनका अनुसार ३१ वटा सरकारी कार्यालयका भवनहरूमा क्षति पुगेको छ। ६ वटा सरकारी कार्यालयहरू पूर्णरूपमा भत्किएका छन् भने २५ वटा कार्यालयका भवनहरूमा आंशिक क्षति पुगेको छ। सरकारी कार्यालयहरू भत्किएका कारण सेवा प्रवाह प्रभावित बनेको मन्त्रालयले जनाएको छ। भूकम्पका कारण प्रभावित भएका जिल्लाहरूमा १३ हजार नागरिक विस्थापित भएका छन्। आन्तरिक मामिला तथा कानुन मन्त्रालयका अनुसार घरबारविहीन बनेपछि १३ हजार १ सय २४ जना नागरिक विस्थापित भएका हुन्। उनीहरू हाल त्रिपालको सहारामा रहेको मन्त्रालयको भनाइ छ। यस्तै भूकम्पका कारण हालसम्म ११ हजार १ सय ९३ जना नागरिक भने प्रभावित भएका छन्।"
घर नं एक र एक एघार!,"पश्चिमतर्फ नवदुलहीको टीका झैं आकाशको निधारमा झुन्डिएको छ, सिम्रिक घाम। फत्ताबहादुरलाई त्यो घाम टिपेर गोमाको निधारमा लगाइदिन मन लाग्छ। सहरका घरहरू कस्ता नमिल्दा ढंगले बसोबास गर्छन्। सहर घरहरूको जंगल हो। जंगलमा कुनै रुख अग्ला छन्, कुनै पुड्का, कुनै मोटा र कुनै सुकेनास लागेजस्ता। कतै वनमाराले बाटै छेकेर बस्छन्। कतै चोकमै सिस्नो झैं उम्रेका हुन्छन्। कुनै रुख बूढो भएर कुप्रो परेर बसेको हुन्छ। कुनै घर माटो र ढुंगाले बान्ता ओकल्ने पोजिसनमा बसिरहेका हुन्छन््। फेरि कुनै कुनै त सुकेको हाँगा जस्तै हावाको वेगको ठक्करबाट भाँचिने दिन कुर्दै बसेका हुन्छन्। सहरमा झांगिएको जंगलभन्दा ठ्याक्कै फरक छ, पुस्ता कोलोनी। जुन सहरको कोलाहलमय वातावरणबाट चोखो छ। सहरको धुवाँ र धूलो खासै भ्रमणमा आउँदैनन्, यस कोलोनीमा। सहरको दुईतीन माइलमा अवस्थित छ यो। कोलोनी पनि घरहरूको जंगल नै हो तर कोलोनीका रुखमय घर एकनासका छन्। सिक्काजस्ता बराबर, चुरोटका खिल्ली जस्ता एकै किसिमका, एफोर साइजका पेपरजस्ता एकतमासका। ड्रोनको आँखाबाट पुस्ता कोलोनीका घरहरू स्कुलको एसेम्बली एरियामा प्रार्थना गर्न सतर्क पोजिसनमा उभिएका विद्यार्थीको समूह जस्तो देखिन्छ। पुस्ता कोलोनीलाई चारैतिरबाट पर्खालले घेरिएको छ। जसमा मुख्यद्वारबाट मात्र प्रवेश गर्न सकिन्छ। मुख्यद्वारको गेटको माथि ठूला अक्षरमा पुस्ता कोलोनी आकर्षण ढंगले लेखिएको छ। पुस्ता कोलोनी लेखेको तलपट्टी सानो इटालिक शैलीमा यहाँ अटाउँछन् हरेक पुस्ता भनेर लेखिएको छ। यसलाई पुस्ता कोलोनीको ट्याग लाइनको रूपमा राखिएको हुनुपर्छ। यसले यो पारिवारिक कोलोनी हो भनेर बुझाउँछ। पुस्ता कोलोनीमा जम्माजम्मी हजारवटा घरहरू छन्। जसको शैली एकै छ। एउटा लाइनमा दसवटा घर छन्। प्रत्येक घर दुई तलाका छन्। एउटा कौसी छ, फूलवाटिका छ। एक लाइनमा दसवटा घर त्यसपछि एउटा कलात्मक ढुंगाको गलैंचा बिछ्याइएको जस्तो बाटो, अनि फेरि अर्को लाइन सुरु हुन्छ, दसवटा घरको। यसरी यस्तो लाइन सयवटा छ। उस्तै दुरुस्तै शैलीमा। प्रत्येक घरलाई नम्बरको नामले न्वारान गरिएको छ, घर नं १, २, ३ गरेर। जब दसवटा घरको लाइन सकिन्छ, सुरु हुन्छ अर्को लाइन घर नं ११, १२, १३ गरेर। यहाँका हजारवटा घरमा कतै एक पुस्ता, कतै दुई पुस्ता र कतै तीन पुस्ता बसोबास गर्छन्। यहाँका हजारवटा घरको कथा भन्न उपन्यास नै लेख्नुपर्ने हुन्छ। त्यसैले आज दुईवटा घरको मात्र कथा भन्छु। एउटा घर नं एक र अर्को सामुन्नेको घर नं एघारको कथा। घर नं एक जसमा चारजनाको सानो परिवार बस्छ। परिवारको ज्येष्ठ सदस्य फत्तबहादुर परियार उमेरले पैसठ्ठी नाघे। उनका छोराबुहारी र एकजना नाति बाँकी सदस्य हुन्। फत्तबहादुर विदुर हुन्, दस वर्षपहिले सहयात्रीलाई गुमाइसके। छोराबुहारी फत्तबहादुरलाई भन्दा उनको नाममा रहेको सम्पत्तिलाई बेस्सरी माया गर्छन्। फत्तबहादुर गुलियोको खानी हुन्। चिनी कारखाना हुन्। महको चाको हुन्। गुलियो भएरै होला, उनलाई चिनी रोगले पनि माया गर्छ। चिनी मिसिएको उनको रगत बाक्लिएर बिपिले पनि सहयात्रा गर्छ। उनका छोराबुहारी चिनी र प्रेसरले बुवालाई माया गरेर मायावी दुनियाँको संसारबाट अलग्गिने दिन कुरेर बसेका छन्। बुहारी फत्तबहादुरलाई देख्नेबित्तिकै हत्तपत्त मुख बंग्याएर प्यारालाइसिस भएको बिरामीको जस्तो अवतार लिन्छिन्। छोरा बुवाले योगअभ्यास गरेको देख्यो कि बूढोको आयु बढ्ने चिन्ताले तनावग्रस्त हुन्छन्। नाति हजुरबुबासँग भन्दा ल्यापटपसँग बढी समय व्यतित गर्छन्। तीन पुस्ताको बसोबास रहेको यो पुस्ता कलोनीमा अग्रज पुस्ताको मूल्य शून्य अंकको जस्तै छ। जिन्दगीभर ईश्वरलाई वास्ता नगरेका फत्तबहादुर आजको दिनमा हार्मोनियममा भजन गाएर आफ्नो समयलाई भक्तिमार्गमा व्यतित गर्छन्। पत्रपत्रिकामा छोराबुहारीले आफ्नै आमालाई वृद्धाश्रममा पुर्याएको समाचार पढेर उनी झस्किन्छन्। श्रीमतीलाई सम्झिन्छन्, आँसुका थोपाले पत्रिकाको पानालाई मुख धोइदिन्छन्। घर नं एघारमा बस्छिन्, साठी वर्षीया गोमा अर्याल। उनको छोराबुहारी र नातिनातिना गरेर परिवार संख्या पाँच छ। उनी पनि परिवारबाट घृणित व्यवहार गरिने पात्र हुन्। उनी विधवा हुन्। एक वर्षमात्र भयो उनको बाहुनले छोडेर गएको। एक वर्षपहिला उनका बाहुनले सबै सम्पत्ति छोराको नाममा पास गरेर गए। त्यसपछि गोमा प्रत्येक दिन अपहेलित हुनु परेको छ। छोराबुहारी आमाको उपस्थिति पटक्कै मन पराउँदैनन्। उनी बिहानै सूर्यभन्दा पहिले उदाउँछिन्। एक घण्टा पूजाकोठामा आराधना र ध्यानमा व्यतित गर्छिन्। भजन गाउँदा उनको स्वरमा तारादेवी बसेजस्तो लाग्छ। उनी छोराबुहारीको खस्याकखुसुक कुराकानीबाट आफूलाई वृद्धाश्रममा पठाइने कुरासँग अवगत छिन्। पुस्ता कोलोनीको बार्दलीमा सन्ध्याको मधुरो किरण आएर फुल्छ। गोमाले कातेको कपासको बाती चुँडेर दुईटा टुक्रा हुन्छ। उनी मनमनै सोच्छिन्, जति नै लामो तन्काएर काते पनि बाती आखिर जल्नु न छ तर जल्नु नै परेपछि सही समयमा हो भने कति आनन्द हुन्छ। कपासको बाती जले पनि कति सुन्दर देखिन्छ। प्रकाशको निशब्दतामा कति धेरै गुञ्जन हुन्छ। जल्नु त आखिर दियो जस्तै भएर जल्नु राम्रो। हुन त दियोले आफ्नो वरिपरि उज्यालो छरे पनि आफूमुनि निष्पट अँध्यारो नै हुन्छ। छोराबुहारीलाई सम्झिन्छिन्। अनि एक्लै बरबराउन थाल्छिन्, मैले र मेरो बाहुनले मिलेर छोरालाई संसारभरिको दियो किनेर उज्यालोको लेप लगाइदियौं तर आज ऊ उज्यालो छ र म ठ्याक्कै त्यहीँ दियो मुनिको अँध्यारो भएको छु। पुस्ता कोलोनीको ठ्याक्कै त्यस्तै सन्ध्याको घामको मधुरो किरण फत्तबहादुरको झ्यालबाट बिनाअनुमति पस्छ, हरेक उज्यालो दिनमा। फत्तबहादुर मधुरो घाम र आफ्नो जीवनलाई तुलना गर्छन्, घाम मधुरो भएपछि त नाथे मान्छेका दृष्टिले पनि हेप्छ। जुन घामलाई मध्याह्नमा आँखा जुधाउन सकिन्न, त्यहीँ घामसँग आँखा लडाउन तयार हुन्छन् मानिसका आँखा। मधुरो हुँदै गएपछि घामलाई अँध्यारोले पनि हस्तक्षेप गर्न थाल्छ। दिउँसभरि लुकेर बसेको चन्द्रमा पनि मधुरो घामलाई जितेरै प्रकट हुन्छ। घाम मधुरो भएपछि न हो विलीन हुँदै जाने क्षितिजको रेखामुनिबाट। घाम मधुरो भएपछि घरमा परिवारको उदय हुँदै जान्छ तर मेरो जीवनमा न घाम उदाउँदा छोराबुहारी उदाउँछन् न त घाम अस्ताउँदा नाति उदाउँछ। हरेकको जीवनमा दुईवटा घाम हुने रहेछ ! एउटा घाम जो आकाशमा फुल्छ अर्को घरमा तर मेरो घरको घामको फ्युज उडिसकेको छ। मलाई किन लाग्छ कि घाम डुब्नु भनेको अँध्यारो हुनु होइन बरु सितारालाई स्वागत गर्नु हो। जूनको किरण पिउनु हो। थकानले गलेका ब्याट्रीजस्तै देहलाई रिचार्ज गर्नु हो। निराशा उम्रेका मस्तिष्कलाई सपनाको जूनकीरी बाल्नु हो। मलाई मधुरो घामले दिएको यो जीवनपाठ, मैले अनुसरण गर्नै पर्छ। साउने सोमबारको बिहानी छ। फत्तबहादुरका छोराबुहारी बोलबम यात्रामा छन्। नाति, बाउआमा नभएकाले प्रायः घर आउँदैन। साथीको घरतिरै बस्छ। फत्तबहादुरले कौसीमा हार्मोनियम लिएर बजाउँदै भजन गाउन थाल्छ, कति सुहायो, कति सुहायो, पार्वतीलाई शिवजी कति सुहायो। भजन गोमाको कानमा गएर ठोकिन्छ। गोमाको परिवार पनि घरमा छैनन्। एक महिने विदेश भ्रमणमा छन्। एक्ली गोमाले फत्तबहादुरको भजन खुब चाख दिएर सुन्छिन्। मनमनै फत्तबदादुरको भजनसँगै गुनगुनाउँछिन्। फत्तबहादुरको भजनले उनलाई चुम्बकले झैं तान्छ। अचानक गोमाको मनमनैको भजन ठूलो स्वरमा गुञ्जिन्छ, कति सुहायो, कति सुहायो, पार्वतीलाई शिवजी कति सुहायो। सुरिलो अवाज श्रवण भएपछि फत्तबहादुर घर नं १ बाट घर नं ११ को कौसीतिर नजर फाल्छन्। गोमाको भजनको सुर समात्न औंलालाई आदेश दिन्छन्। यसरी उनीहरूको एक्लोपनलाई मेटाउन सत्संगको माहोल सिर्जना हुन्छ। यो क्रम एक घण्टासम्म चलिरहन्छ। एक घण्टाको भजन दोहोरीले उनीहरूमा खुसीको हिमपात गराउँछ। गोमा आफ्नो कोठामा प्रवेश गर्छिन्। आज उनको मन आनन्दित छ। फूलको मालाभित्र भित्ताको सोफामा आँखा उघारेर उनको श्रीमान् एउटै भावमा मुस्कुराइरहेको दृश्य हेर्छिन्। उनी सोच्छिन्, पक्कै पनि उहाँ मेरो खुसी देखेर मुस्कुराउनु भएको हुनुपर्छ। गोमा बाहिर बगैंचामा गएर फूललाई पानी पिलाउँछिन्। आज बगैंचामा फुलेका फूलमा बेग्लै सुगन्धको परागपान गर्छिन्। फूलको रसपान गर्न आएका भवरालाई हेरेर उनी मक्ख पर्छिन्। अरू दिन भएको भए उनले फूलको चास्नीमा डुबेका भवरालाई धपाउने गर्थिन्। आज उनलाई धपाउन मन लागेन। आज उनले फूल र भमरामा राधाकृष्ण देखिनन्। फत्तबहादुरको हार्मिनियमको नाद उनको कानमा मात्र होइन, मनमै गुञ्जियो। यो खुसी, यो उमंग, यो तरङ अचानक कहाँबाट आयो ? फत्तबहादुर जो मेरो छिमेकी हो। आजसम्म उसमा मैले त्यो प्रेमिल भाव देखिनँ। उसको बारेमा जानकारी पनि थिएन। म लज्जावती झार झैं लजाएर मुर्झाउनुमा फत्तबहादुरको अमूर्त स्पर्श छ। मनमनै आफैंसँग गफ लगाइन। घर नं ११ मा फत्तबहादुर स्नानगृहमा छन्। आज उनलाई रुझाइरहेको पानीले अर्कै काउकुती लगाउँदै छ। यति मीठो काउकुती उनले श्रीमतीसँगको पहिलो चोटिको स्पर्शमा अनुभव गरेका थिए। उनले साबुनको गाँजलाई शरीरको उनानब्बे प्रतिशत भागमा लगाए। उनी कल्पिन थाले, यो साबुनको गाँजले मेरो जीवनका दुःखका मैलोलाई सफाचट गर्दै छ। म दुःखको फोहोरबाट निक्लिएर स्वप्नील स्वर्गीय आनन्दबस्तीमा पुग्दैछु। यो कस्तो चमत्कारी साबुन, यो साबुन गोमा हुन्। आज मंगलबारको बिहानी। फत्तबहादुर हिजोजस्तै कौसीमा बसेर हार्मिनियमको कान निमोठ्दै छन्। घर नं एघारको कौसीमा गोमाअघि नै आँखा ओछ्याएर बसेकी छन्। फत्तबहादुरले सुर लगाउँदै अहँ अहँ गर्छन्। हार्मोनियमको सुरमा फत्तको आवाज गुञ्जिन्छ, राधे राधे। उताबाट गोमाले युगल भजनमा साथ दिन्छिन्, कृष्ण कृष्ण। यो क्रम निरन्तर करिब एक घण्टासम्म चल्छ। एक घण्टामा गोमा राधा बन्छिन्, फत्तबहादुर कृष्ण। प्रेमको रङले निश्चित उमेरको भित्तामा मात्र रङ पोत्दैन। प्रेमको रङको बुरुस गोमा र फत्तबहादुरको मनमुटुमा पनि गएर पोतिन्छ। गोमाको चाउरी परेको गालामा प्रेमको लाली चढ्छ। फत्तबहादुरको जीर्ण परेको शरीरमा प्रेमले मृग बनाउँछ। मध्याह्नको समय छ। गोमा घर नं एघारबाट घर नं एकमा नजरको पुल बनाएर फत्तको मनको बार्दलीमा पुग्छिन्। पार्कतर्फ जाने सांकेतिक चिठी प्रेषित गर्छिन्। फत्तबहादुर तुरुन्तै इसारापत्रको जवाफ फर्काउँछन्, जुँगा मुसार्दै हुन्छ भन्ने भावमा।गोमा र फत्तबहादुर पुस्ता कोलोनीको पार्कमा भेट्छन्। पार्कमा रंगीबिरंगी फूल छन्। युनिक वनस्पति छन्। मझौला पीपलको चौतारी छ र त्यो चौतारीको हाँगा पोखरीको पानीमा छाया बनेर पौडिरहेको छ। चौतारीको डिलमा दुवैजना एकर्कालाई बस्न आग्रह गर्छन्। दुवैजनाको बैठक सुरु हुन्छ। गोमा कति शीतल यो पीपल बोटको छहारी। फत्तबहादुर सन्तानले पनि शीतल छहारी दिने भए कस्तो मीठो हुन्थ्यो है। गोमाले भिज्न लागेका आँखा पुछ्दै छहारी बन्ने जिम्मा त अभिभावकको मात्र रहेछ। सन्तानले त छहारी हुँदासम्म शीतल ताप्छन्। जुन दिन छहारीको पात सुक्न थाल्छ, त्यस दिनदेखि बोटै काट्ने योजना बनाउँछन्। फत्तबहादुर गोमा ! हेर्नाेस् न यो पोखरीका माछाहरू कति आनन्दित छन्, पोखरीमा। जुन दिन पोखरीबाट पानी विलय हुन्छ, त्यो दिन माछाको जीवन नष्ट हुन्छ। हामीहरूको जिन्दगी पनि यो पानीको पोखरी जस्तै हो। जहिलेसम्म हाम्रो जीवनमा पानी छ, तबसम्म हामी सुरक्षित छौं। हाम्रो जिन्दगीबाट पानी सुकाइँदै छ। हामी यो पानी सुक्नुपूर्व पोखरीबाट नदीको बाटो लाग्नुपर्छ। नदीलाई सुकाउन जो कसैको हिम्मत हुन्न। हामी एकअर्काको छहारी बन्नपर्छ। गोमा आशाको दीपक बोले झैं मुहार बताउँछिन्, बगैंचामा फुलेका फूल फुल्छन् अनि झर्छन्। फूल झरेपछि त्यसका बीज माटोमै मिल्छन्। त्यही माटोमा अंकुरित हुन्छ नयाँ फूल। फत्त ! हजुरको हृदयको माटोमा म अंकुरण हुन चाहन्छु। यो पाकेर झर्न लागेको फूलका बीजलाई हजुरको बगैंचामा अटाइदिनुहोस्। फत्तबहादुर म सानो जातको मान्छे। तपाईं ब्राह्मणी मसँग फुल्न सक्नुहुन्छ ? गोमा मेरै जातका छोराबुहारीले त मलाई संरक्षण दिएनन्। मानिसको जात मानवता, करुणा र प्रेमको आधारमा मापन हुनुपर्छ फत्तजी। मेरा लागि यो समय हजुरको ममतामयी प्रेमभन्दा अर्को कुनै ठूलो जात छैन। जातलाई यसका आधारमा नाप्ने हो भने हजुरभन्दा ठूलो जात अर्को कोही छैन। दुवैजना यसरी गफिएछन् कि घाम डुब्न लागेको समेत पत्तै भएन। पश्चिमतर्फ नवदुलहीको टीका झैं आकाशको निधारमा झुन्डिएको छ, सिम्रिक घाम। फत्तबहादुरलाई त्यो घाम टिपेर गोमाको खाली निधारमा लगाइदिन मन लाग्छ। निकै अनुशासित भएर उभिएका पुस्ता कोलोनीलाई एकएक नजरपान गर्छन् दुवैले। गोमा यो पुस्ता कोलिनीका घर कति सुन्दर छन्, है ! कुनै परेड खेल्न उभिएका सिपाहीको झुन्डजस्तै तर बाहिरबाट जति सुन्दर छ, पुस्ता कोलोनी, भित्रबाटै त्यति नै कुरूप छ। नाम चाहिँ पुस्ता कोलोनी रे ! कहाँ अटाउन सकेका छन् र हामीजस्ता पुराना पुस्ता ? फत्तबहादुर बरु सहरका झोपडबस्ती सुन्दर छन्। गोमा ! जहाँ घर सानो होला, फोहोर होला तर मन कति ठूलो र सफा छ। सबै पुस्ता कति मायाले बस्छन्। यो ठूलो सहरमा ठूलो कोलोनीमा, ठूलाठूला मान्छे बस्छन् तर यी ठूला छवि भएका मानिसको मन कति सानो है ! सन्ध्या आरतीको समय भयो भनेर एकर्कालाई फेरि भेटौंला हात हल्लाउँदै घर नं एक र एघारतर्फ मोडिन्छन् उनीहरूका पाइताला। एक वर्षपछि। गोमा र फत्तबहादुर हिमालको काखमा नदीको किनारमा अवस्थित एउटा आलयमा छन्। उनीहरूसँगै अरू थुप्रै वृद्धावस्थाका मान्छे पनि छन्। सबैजना खुसी देखिन्छन् कोही समूह बनाएर चुट्किला सुनाउँदै बेस्सरी हाँस्दैछन् त कोही फुटबल खेल्दैछन्। कोही कुर्सीमा बसेर दृश्य पिउँदै छन्। एक वर्ष पहिले। पार्कबाट फर्किएर घर पुग्पछि गोमाको मनमा कुरा खेल्न थाल्यो, जुन घरमा उनको उपस्थितिलाई मन पराइन्न। त्यो घरमा बस्नुको के अर्थ ? यो घरमा म बसें भने एकदिन मलाई वृद्धाश्रम पुर्याउने पक्का छ। उनको दिवंगत बाहुनको तस्बिर अगाडि उभिएर उनले भनिन्, हजुरले अन्तिम श्वास लिनुअगाडि मलाई खुसी भएर बाँच्न कसम खुवाउनु भएको थियो। त्यहीँ कसमको लाज राख्न गइरहेकी छु। म अब खुसी भएर बाँकी जीवन हजुरको नाममा समर्पण गर्न चाहन्छु। उता घर नं एकमा फत्तबहादुरको मनमा पनि हलचल चलिरह्यो। फत्तबहादुरले गोमालाई फोन गरे, गोमा हामी अब यस्तो ठाउँमा जानुपर्छ। त्यहाँ गएर एउटा वृद्धाश्रम खोल्नुपर्छ। हामी जस्तै सन्तानबाट अपहेलित आमाबुवालाई जम्मा गरेर राख्नुपर्छ। अब हामी हाम्रो मात्र होइन, हामीजस्तै धेरैको खुसी बन्न सक्नुपर्छ। पैसाको चिन्ता नगर्नू। मेरो नाममा अथाह सम्पत्ति छ। त्यो सम्पत्तिको एक टुक्रा पनि म छोराबुहारीलाई दिन्नँ। सबै सम्पत्ति बेचेर हामीले आश्रममा लगानी गर्नुपर्छ। एउटा सुनौलो संसारको निर्माण गर्न हामी भागेर कतै टाढा जानुपर्छ। गोमाले खुसी हुँदै भनिन् हुन्छ। यसरी गोमा र फत्तबहादुर भागेर हिमालको काखमा आएर एक र एक एघार नामक वृद्धाश्रम खोले। आजभोलि उनीहरू सन्तानको मायाबाट वञ्चित आमाबुवालाई खोजेर आश्रममा ल्याउँछन् अनि स्याहारसुसार गर्छन्। खुसीको ताल्चा लागेका ओठलाई प्रेमको चाबीले खोलेर मुस्कुराउन सिकाउँछन्। ०००गोमा मनमनै सोच्छिन्, जति नै लामो तन्काएर काते पनि बाती आखिर जल्नु न छ तर जल्नु नै परेपछि सही समयमा हो भने कति आनन्द हुन्छ। कपासको बाती जले पनि कति सुन्दर देखिन्छ। प्रकाशको निःशब्दतामा कति धेरै गुञ्जन हुन्छ। जल्नु त आखिर दियो जस्तै भएर जल्नु राम्रो। हुन त दियोले आफ्नो वरिपरि उज्यालो छरे पनि आफूमुनि निष्पट अँध्यारो नै हुन्छ।०फत्तबहादुर गोमा ! हेर्नाेस् न यो पोखरीका माछाहरू कति आनन्दित छन्, पोखरीमा। जुन दिन पोखरीबाट पानी विलय हुन्छ, त्यो दिन माछाको जीवन नष्ट हुन्छ। हामीहरूको जिन्दगी पनि यो पानीको पोखरी जस्तै हो। पानी सुक्नुपूर्व पोखरीबाट नदीको बाटो लाग्नु पर्छ। नदीलाई सुकाउन जो कसैको हिम्मत हुन्न। हामी एक अर्काको छहारी बन्नपर्छ।०००"
सुनका असर्फी र चाँदीका सिक्काको माग अत्याधिक बढ्यो,"काठमाडौं : तीहारमा सुनका असर्फी तथा चाँदीका सिक्का किन्ने प्रचलन बढेसँगै नेपाल राष्ट्र बैंकको टक्सार महाशाखा बबरमहलमा हजारौंको भिड लाग्यो। बिहान ११ बजेदेखि बिक्री खुला गरेर ३ बजे बन्द हुनुपर्नेमा अत्याधिक ग्राहक भएकाले सेवा दिन सकस हुँदा बेलुकी ७ बजेसम्म सयौंको लाइन थियो। कर्मचारीलाई भ्याइनभ्याइ भयो। तीहार लक्षित गरेर गत १९ देखि २४ गतेसम्म आम सर्वसाधारणका लागि सुन चाँदीका सिक्का बिक्री खुला गरिएको थियो। यसअवधिमा सुनका असर्फी तथा चाँदीका सिक्का करीब ४५ हजार थान (सेट) हाराहारीमा बिक्री भएको टक्सार महाशाखाले जानकारी दिएको छ। आम सर्वसाधारणलाई प्रतिव्यक्ति बढीमा सुनका असर्फी १ सेट (१० ग्राम ५ ग्राम २५ ग्राम) र चाँदीका सिक्का (मेडालियन) १ सेट (गाईअङ्गित २५ ग्राम गाईअंकित १० ग्राम लक्ष्मी अङ्कित १० ग्राम गणेश अङ्कित १० ग्राम गजलक्ष्मी अङ्कित १० ग्राम) खरीद गर्न सक्ने वयवस्था गरिएको थियो। सुनको असर्फी अधिकतम पुरै एक सेट पनि किन्न सकिन्थ्यो वा यसबाहेक तोकिएको आवश्यक अनुसारको न्यूनतम २५ ग्राम पनि खरिद गर्न सकिन्थ्यो। राष्ट्र बैंकले सूचना जारी गरेर बिक्री खुलाएको ६ दिन अवधिभर करिब ४४४५ हजार थान हाराहारीमा बिक्री भएको नेपाल राष्ट्र बैंकका सहप्रवक्ता डा डिल्लीराम पोखरेलले जानकारी दिए। अझ एकिन तथ्यांक भने राती मात्रै आउने तर विदा भएकाले अहिले ठ्याक्कै भन्न नसकिने उनले बताए। बहुमुल्य धातुको कारोबार भएकाले यसको हिसावकितामा समय लाग्छ, उनले अन्नपूर्णसँग भने, पछिल्लो समय आकर्षण बढ्दो छ। सुनलाई लगानीको रुपमा पनि लिन थालेकाले माग बढेको देखिन्छ। २४ वर्ष यता सुन जोडेर सम्पत्ति बढाउने प्रवृत्ति बढेको छ। यो विश्वव्यापी रुपमा पनि बढ्दो छ। यता टक्सार महाशाखाका निर्देशक थानेश्वर सुनका असर्फी र चाँदीका सिक्काको माग गत वर्षभन्दा दोब्बर भएकोले बिक्री अत्याधिक बढेको बताउँछन्। उनका अनुसार विगतका वर्षमा सामान्यतया यसको आधा कम मात्रै बिक्री हुन्थ्यो। गत वर्षको तिहारमा मात्रै सुनको असर्फी १० र ५ ग्रामको २५ सय २५ सय पिस र २५ ग्रामको अधिकतम ४ हजार पिस बिक्री भएको थियो। अहिले भने १० र ५ ग्रामको सुनका असर्फी ४ ५ हजार थानभन्दा बढी बिक्री गएको छ। साथै २५ ग्रामका सुनको असर्फी ५ हजार थान बराबर बिक्री भएको छ। यसबाहेक चाँदीको सिक्का गत वर्ष तिहारमा प्रति मेडालियन ३ हजार पिस हाराहारीमा बिक्री भएकोमा अहिले माग ह्वात्तै बढेर ७ हजार पिससम्म बिक्री भएको छ। चाँदीको सिक्का विभिन्न ४ मेडालियनमा छन्। यसअनुसार १० ग्रामको विभिन्न चाँदीको सिक्का गाई, लक्ष्मी, गज लक्ष्मी र गणेश अंकित करिब २८ हजार पीस र २५ ग्रामको गाई अंकित चाँदीको सिक्का ३ हजार सेट बिक्री भएको छ। ग्राहकहरुले भने लक्ष्मी अंकित चाँदीको सिक्का टक्सारमा नभएर किन्न नपाएको गुनासो गरेका छन्। ४ वटा लक्ष्मी अंकित सिक्का मागेको दिनभर घण्टौं लाइन बस्दा मुस्किलले २ ओटा पाइयो। आफूसँगै आफन्तले पनि ल्याउन भनेका थिए। सबैलाई पुगेन। तिहारको बेला विशेष लक्ष्मी अंकित सिक्का पो पूजा गर्ने होत, टक्सार पुगेका एक ग्राहकले भने, तर यहाँ लक्ष्मीको सकियो सत्यमोहन जोशी अंकित चाँदीको सिक्का लाने भए छ भनेर प्रतिउत्तर दिए। यही गुनासोलाई लिएर टक्सार महाशाखाका निर्देशकलाई मागअनुसार पर्याप्त व्यवस्था किन भएन भन्ने अन्नपूर्णको प्रश्नमा निर्देशक आचार्यले भने, ग्राहकहरुलाई पर्याप्त होस् भनेरै शुक्रबार बिहानसम्म पनि लक्ष्मी अंकित चाँदीको सिक्का प्रिन्टिङ गरेको हो। अरु भेराइटिको सिक्का जत्ति पनि छ तर लक्ष्मी, गणेश अंकित चाँदीका सिक्का भने थोरै कम भएकै हो। मागअनुसारको सिक्काको अभाव भएको स्विकार गर्दै उनले अब तिहारपछि लगत्तै छाप्ने भएकाले सर्टेज नहुने बताए। यसपाली अधिक माग भएको तर यत्तिको अनुमान नभएकाले पनि ग्राहकले चाहेअनुसार अन्तिममा नपुगेको उनको तर्क छ। हिन्दु धर्माबलम्बीहरुमा धनतेरसको दिन केही न केही बहुमुल्य धातु किन्नुपर्छ प्रचलन भएकाले टक्सारमा ग्राहकहरको भिड अन्य दिनको भन्दा शुक्रबार दोब्बर देखिएको हो। यसलाई पनि ध्यानमा राखेर नेपाली संस्कृतिलाई प्रमोट गर्ने उद्देश्यले राष्ट्र बैंकले जोड दिएको हो। बिक्री खुला गरेको ५ दिनसम्म दैनिक करिब ५ सय ग्राहकले खरिद गरेका थिए भने शुक्रबार १ हजार भन्दा बढीको खरदिका लागि सहभागी भएको टक्सार महाशाखाका निर्देशक आचार्यले जानकारी दिए। ग्राहकको अधिक भीड भएकाले एउटै व्यक्तिलाई २३ घण्टासम्म लाइन लाग्नु पर्यो। तर नगद ल्याउन भने धेरै समय लागेको र क्यूआर कोडबाट भुक्तानी गर्नेहरुलाई अलि छिटो भएको टक्सार महाशाखाले बताएको छ। यद्यपी अरुबेला पनि यस्ता असर्फी र सिक्का टक्सारमा उपलब्ध हुने भएकाले कार्यालय समयमा खरिद गर्न पाइन्छ। अन्य समयमा भने यस्तो भीड हुँदैन। सुनको असर्फी पुरै १ सेट खरिद गर्दा करिब २ लाख रुपैयाँ हाराहारीमा पर्न जान्छ। यससँगै चाँदीको सिक्का खरीद गर्दा भने निश्चित मुल्य तोकिएको छ। चाँदीको पुरै एक सेट खरिद गर्न चाहनेलाई करिब १० हजार ४ सय रुपैयाँ हाराहारी पर्न जान्छ। यसपटक खरिद गर्दा नगद वा क्यूआर (क्विक रेस्पोन्स)कोड मार्फत पनि भुक्तानी गर्न सकिने व्यवस्था मिलाइएको थियो।"
भूकम्पको सातापछि बल्ल त्रिपालभित्र,"जाजरकोट (कल्पत) : जाजरकोट नलगाड नगरपालिका १ कल्पतका पूर्णबहादुर पुन शुक्रबार दिउँसो त्रिपाल टाँग्न काठ ठोक्दै थिए। श्रीमती र छोराछोरी उनीहरूलाई सहयोग गरिरहेका थिए। उनीजस्तै जाजरकोट कल्पतका करिब सयभन्दा बढी परिवार बास व्यवस्थापनका लागि लागेका थिए। कोही त्रिपाल हाल्दै थिए। कोही भने लत्ताकपडा भाडावर्तनलगायतका मालसमान ओसार्दै थिए। तर, यो दृश्य भूकम्प गएको एक सातापछि मात्रै देखियो। किनकि यतिका समय उनीहरूले त्रिपाल पाएनन्, खुल्ला आकाशमुनि बस्नु पर्यो। जाजरकोटमा मात्रै १ सय १ जनाको ज्यान जाने गरी गएको भूकम्पले घरवारविहीन भए पनि एक सातासम्म त्रिपाल र अन्य राहत सामग्री केही पनि पाएका थिएनन्। नेपाल रेडक्रस सोसाइटी, यूनएफपीए, एडब्लूओ इन्टरनेसनललगायतका केही संघसंस्थाहरूले त्रिपाल र अन्य राहत सामग्री उपलब्ध गराएपछि भूकम्पपीडित स्थानीयले केही हदसम्म भए पनि राहत महसुस गरेका छन्। भूकम्पले सबै घर चिराचिरा परेका छन्। एक हप्तासम्म घरबाहिर आँगनमा खुला आकाशमा बस्यौं। त्रिपाल पाएपछि गहुँबारीमै त्रिपाल हालेर बसेका छांै, ६५ वर्षीय स्थानीय मैमी बुढाले भनिन् म एकल महिला हुँ मलाई ओत दिने घर भत्कियो। खुला आकाशमुनि चिसोमा कठ्याङ्रिएर बस्नु परेको थियो। आज भने त्रिपाल दिएका छन्। गाउँलेले मलाई पनि त्रिपालमा बस्ने व्यवस्था मिलाई दिएका छन्। शुक्रबार नै त्रिपाल आएकाले सबैले बस्ने स्थान बनाइसकेका छैनन्। गाउँदेखि अलि तल भर्खरै गहँु रोपेको बारीमा त्रिपाल राख्ने कार्य जारी छ। तर, शौचालय कहाँ गर्ने कसैले सोचेका छैनन्। एक सयभन्दा बढी परिवारका पाँच सय बढीले खुला शौच गर्नुपर्ने बाध्यता छ। खुला आकाशमुनि बस्नुपर्दा धेरै सुत्केरी, वृद्धवृद्धा र बालबालिका बिरामी पर्न थालेका छन्। स्थानीय बेलमती पुनले भनिन्, घर भत्किएर बस्ने सक्ने अवस्था छैन। ढुंगा, माटो र काठले बनेका कुनै पनि घर बाँकी छैनन्। सबै घर चर्किएका छन्। भूकम्पका कारण कल्पत गाउँमा पाँच जनाको ज्यान गएको थियो भने १७ जना घाइते भएका थिए। दुई दर्जन घर भत्किएका र अन्य सबै घर पूरै चर्किएका छन्। एकै ठाउँमा गुचुमुचु भएर बसेको सुन्दर गाउँ अहिले कुरूप बनेको छ। मानिसहरू अहिले पनि त्रसित छन्। कतिबेला के हुने हो। भोकभोकै मरिने पो हो कि भन्ने चिन्ता पनि छ। पुरिएका घरका अन्तपात र कपडा निकाल्न पाएका छैनन्। मौरीपालनको पकेट क्षेत्रको रूपमा रहेको कल्पतमा भूकम्पले धेरै मौरी घारमा समेत क्षति पुर्याएको छ। त्यही गाउँबाट मात्र करिब एक करोडको मह उत्पादन हुन्थ्यो भूकम्पले कतिपय घार नै गुडेर मौरी मरेका छन् भने बाँचेका मौरीले पनि मह उत्पादन गर्न छोडेको स्थानीय हरिबहादुर पुनले बताए। उनले भने यस गाउँको मुख्य आयस्रोत भनेकै मह हो यो सिजन पनि हो तर सबै खत्तम भयो।"
अस्पतालको शैय्याबाट भूकम्प सम्झँदा,"सुर्खेत : गोरखाको बारपाक केन्द्रबिन्दु भएर २०७२ वैशाख १२ गते गएको विनाशकारी भूकम्पमा हजारौंले ज्यान गुमाए। उत्तिकै संख्यामा घाइते भए। अर्बौंको धनजनको क्षति भयो। त्यसयता नेपालका विभिन्न भूभागमा केन्द्रबिन्दु भई सानाठूला भूकम्पका शृंखला रोकिएका थिएनन्। यसै समयमा जाजरकोटलाई केन्द्र बनाएर भूकम्प गयो। १ सय ५४ ले ज्यान गुमाए, घाइते अस्पतालको शै्ययामा छन्। पराकम्प नरोकिएकाले क्षति थपिँदो छ। कर्णालीका स्थानीयले यति विनाशकारी भूकम्प आउला भनेर कल्पनासमेत गरेका थिएनन्। १७ कात्तिकको राति जाजरकोट केन्द्रबिन्दु भएर ६४ म्याग्निच्युडको भूकम्पले कर्णालीमा ठूलो क्षति भयो। छिमेकी जिल्लाहरू दैलेख, सल्यान, सुर्खेतलगायतका जिल्लाका नागरिक पनि भूकम्पको त्रासमै छन्। ठूलो मानवीय क्षति हुने गरी गएको भूकम्पमा परी शुक्रबारसम्म जाजरकोटका १ सय १ र रुकुमपश्चिममा ५३ गरी १ सय ५४ जनाले ज्यान गुमाइसकेका छन्। दुई सयभन्दा बढी नागरिक घाइते भए। सामान्य घाइते भएकाहरू जाजरकोट र रुकुम पश्चिमका स्थानीय अस्पतालहरूमा उपचारपछि डिस्चार्ज भइसकेका छन्। गम्भीर घाइते भएकाहरूको अहिले सुर्खेतस्थित कर्णाली प्रदेश अस्पताल, नेपालगन्जस्थित भेरी अस्पताल र काठमाडौंमा उपचार चलिरहेको छ। कर्णाली प्रदेश अस्पताल स्रोतका अनुसार अस्पतालमा हाल २१ जना घाइतेको उपचार भइरहेको छ। मध्यरातमा गएको भूकम्पमा परी गम्भीर घाइते भएकाहरू अस्पतालमा उपचाररत त छन्, तर उनीहरू भूकम्पले दिएको पीडामा छट्पटाइरहेका छन्। परिवारका सदस्य, आफन्त, छरछिमेकी र ओत लाग्ने घर गुमाउनु पर्दाको पीडाले उनीहरू भक्कानिरहन्छन्। भूकम्पको त्राससँगै उपचार सकेर फर्किएपछि कहाँ ओत लाग्ने भन्ने पीडा उस्तै छ। भूकम्पले घर भत्काउँदा पुरिएकाहरू छरछिमेकी र सरकारी संयन्त्रले उद्धार गरेर अस्पतालसम्म आइपुगे। औषधि उपचारले उनीहरूको शरीरमा लागेको चोट निको हुने क्रममा छ। तर, भूकम्प गएको त्यो रात विपत्तिको पीडाले उनीहरूलाई झस्काइरहेको छ। उनीहरू अस्पतालको श्ययामा छट्पटाइरहेका छन्। त्यो दिन सम्झँदा मुटु थररकाँप्छ रुकुमपश्चिम सानीभेरी गाउँपालिका४ का कमान चन्द उमेरले ७० नाघे। यो उमेरसम्म ठूलो रोगले च्याप्न नसकेको उनको शरीरलाई कात्तिक १७ को विनाशकारी भूकम्पले अस्पतालको शै्ययामा पुर्यायो। गहिरो निद्रामा रहेका उनी भूकम्पले घर भत्काउँदा पुरिन पुगे। भूकम्प आउँदा चन्द दम्पतीसँगै थिए। जहान र म सुतिरहेको थिएँ, एक्कासि घर हल्लिन थाल्यो, बुढेसकालको शरीर भाग्न पनि सकेनौं, घर भत्किन पुग्यो। हामी त्यही पुरियौं। त्यसपछि केके भयो सम्झना नै छैन, उनले भने। छरछिमेकीले उद्धार गरेको उनको भनाइ छ। यो उमेरसम्म ठूलो विपत्ति भोग्नु नपरेको बताउँदै उनी भन्छन्, त्यो दिन सम्झियो भने मुटु थररकाप्छ। पत्नी अम्बाकुमारी चन्दको गाउँमै उपचार भएको चन्द बताउँछन्। घरभित्रै पुरिएकी जहान पनि थला परेकी छन्, आफूसँगै उपचारका लागि लिएर आउन पनि सकिएन, उता केकसरी उपचार भयो, कहाँ बसेकी होलिन् भन्ने चिन्ताले पिरोलेको छ, चन्द भन्छन्। भूकम्पले घरै भत्काएर घरभित्रै पुरिँदा पनि आफूहरूलाई भगवान्ले बचाएको उनी बताउँछन्। चन्द बसोबास रहेको नेगाहा गाउँमा २०२९ सालमा उनीहरूले घर निर्माण गरेका हुन्। ओत लाग्ने घर निर्माण गरेको ५१ वर्षपछि अहिलेको भूकम्पले त्यो तहसनहस हुन पुग्यो। २०२९ सालमा बनाएको घर भूकम्पले लग्यो, बुढेसकालको जीउ आधा भयो, अस्पतालमा सुतिरहेको बेड हल्लिँदा पनि भूकम्प नै आइहाल्यो कि भन्ने डर लाग्छ, उनी झस्कन्छन्। उनी आफू र जहान बाँचेकोमा खुसी त छन्। तर, बुढेसकालको सहारा ओत लाग्ने घर, अन्नपात, लत्ताकपडा घरभित्रै पुरिँदा उनी अस्पतालको बेडमा निदाउन पनि सकेका छैनन्। हामीलाई त भाग्यले बचायो, यो उमेरमा आइपुगेर यस्तो विपत्ति खेपौंला भन्ने कल्पना पनि थिएन, सबै तहसनहस भयो। बाँचेर पनि मरेँ झैं लाग्न थाल्यो। त्यो रातको विपत्ति सम्झेर आफैं बर्बराउँछु, भक्कानिन्छु, अब सरकारकै आस छ, उनले सुनाए। भाग्यले बाँचेछु चौरजहारी७ की वेदकुमारी मल्लको परिवारले गत असारमा लगाएको धान भित्र्याउने तयारीमा थिए। उनीहरूले कात्तिक १६ गते खेतमा लगाएको धान काटेर घरको आँगनमा पुर्याए। धान र पराल छुट्ट्याएर भकारीमा भित्र्याउने अवस्थामा रहेको त्यसदिन धान आँगनमै राखेका थिए। भोलिपल्ट सपरिवारले आँगनमा राखेको धान घरको माथिल्लो तलामा रहेको भकारीमा भण्डारण गरे। भर्खर भित्र्याएको धान हेर्दाहेर्दै माटोमै विलिन भयो। कारण बन्यो विनाशकारी भूकम्प। कर्णाली प्रदेश अस्पतालमा उपचाररत वेदकुमारी मल्ल भन्छिन्, आफू त बाँचे, घर र धनसम्पत्ति सबै तहसनहस भयो। भूकम्पले हाम्रो खुुसी लुट्यो। भूकम्पले दिएको चोट सम्झँदै ४७ वर्षीया वेदकुमारी अस्पतालको श्ययामै भक्कानिन्छिन्। यस्तो विपत्ति आउँला भनेर सोचेकै थिएनौं, भूकम्पले घर लग्यो। म भने भाग्यले बाँचेछु, उनी भन्छिन्। भूकम्पले उनको घर तहसनहस बनाएको छ। घरको नामनिसान नै छैन, अन्नपात, लत्ताकपडा, भाँडाहरू सबै पुरिएका छन्, उनी भन्छिन्। त्यसदिन उनको घरमा पाँच जना थिए। भूकम्पले घर भत्काउँदा पाँचै जना घरभित्रै पुरिए। सामान्य घाइते भएकाहरूको चौरजहारीमै उपचार भयो। वेदकुमारीलाई सुर्खेत ल्याइएको छ। मस्त निद्रामा थियौं, एक्कासि घर हल्लिएको जस्तो महसुुस भयो, घरको ढुंगामाटो र काठ आफ्नै शरीरमा बजारिएको याद छ। त्यसपछि केके भयो केही थाहा छैन, उनले भनिन्। छरछिमेकी आएर आफ्नो उद्धार गरेको उनी बताउँछिन्। भूकम्पबारे समाचारमा सुन्दै आएकी मल्लले यसपालि आफैंले भोग्नु परेको छ। छोराछोरी पढाइको सिलसिलामा काठमाडौं बस्थे। २०७२ सालको भूकम्पपछि काठमाडौंतिर भूकम्प आइरहन्छ भनेर समाचारमा उनले सुनेकी थिइन्। छोराछोरीलाई केही भइहाल्ने पो हो कि भन्ने चिन्ताले पिरोलिरहन्थ्यो। तर भूकम्पको विपत्ति आफैंले भोग्नु पर्यो। घरमा पकाएर खाने भाँडा पनि छैनन्। गाउँका रहेकाहरू कहाँ बसेका होलान्, के खाएका होलान् भन्ने पिरलोले छट्पटाउँछु, उनी भन्छिन्। मुटुका टुक्रा छोरीहरू गुमाए आठबिसकोट१४ ज्यामिरेकोटका ३८ वर्षीय गणेश मल्ल हिजोआज अस्पतालको बेडमै छट्पटाइरहेका छन्। शरीरमा लागेको चोटसँगै भूकम्पले दिएको चोट उनको मनमा गहिरो खिल झैं बिझेको छ। शरीरमा लागेको चोट बिर्सेर उनी निदाउन त खोज्छन् तर भूकम्पले दिएको पीडाले उनलाई निदाउन दिएको छैन। कात्तिक १७ गते साँझको खाना खाई दुःखसुखको कुराकानी गरेर सुत्न जहान र म कोठातर्फ गयौं। छोराको साथी पनि घरमा आएका थिए। उनीहरू पनि आफ्नो कोठातर्फ गए। छोरीहरू पनि सुत्न गए। मध्यरातको मस्त निद्रामा थियांै। एक्कासि घर हल्लियो। बीचको तलामा सुतेका हामी निद्राबाट ब्युँझिएर ढोका खोलेर भाग्न समेत पाएनौं। सबै घरभित्रै पुरियौं। छरछिमेकीले हामीलाई पुरिएको घरबाट निकालेछन्, मल्ल भन्छन्। उनलाई बेहोस अवस्थामै हेलिकप्टरमार्फत सुर्खेत ल्याइएको हो। होस खुल्दा अस्पतालको श्ययामा थिएँ। मेरा मुटुका टुक्राहरू दुई छोरीहरू बितेको होस खुलेपछि थाहा पाएँ। घर तहसनहस छ। भूकम्पले घर ढलाउँदा दुई छोरीहरू १३ वर्षीय चन्द्रकला र १५ वर्षीय प्रेमासँगै छोराको साथी पनि बिते। छोरा र जहान पनि घाइते छन्। उनीहरूको गाउँमै उपचार भयो, उनी भन्छन्। भूकम्पले मुटुका टुक्राहरू दुई छोरीलाई गुमाएको उनले भक्कानिँदै सुनाए। हामीलाई कहिल्यै नसोचेको बज्रपात आइलाग्यो। त्यस दिनलाई सम्झिन सक्दिनँ। छरछिमेकीले उद्धार गरेर भाग्यले बाँचेछु। छोरीहरू गुमाउनुको पीडाले मन थाम्न सकिरहेको छैन। घर तहसनहस छ। ढाडमा समस्या देखिएको छ। अब त कसरी बाँच्ने कुनै आधार पनि देख्दिनँ, उनले भने, त्यस रातलाई सम्झन पनि सक्दिनँ। अहिले अस्पतालको श्ययामा छु। भूकम्पको त्रास छ। उनी भूकम्पले दिएको पीडाले बेलाबेला तर्सिने गरेका छन्। छोरीहरू गुमाएको पिर एकातिर छ, उता गाउँमा जहान र छोरा कसरी बसेका होलान् भन्ने चिन्ता उस्तै छ। अन्नपात, लत्ताकपडा, भाँडाकुडा सबै पुरिएको छ। जहान र छोराले के खाएका होलान् ? गाउँमा खोइ कसले हो एउटा पाल दिएको छ भन्ने सुनेको छु। राहतको सही सदुपयोग भएको छैन, उनले भने। सरकारले दिने आर्थिक सहायता बढाएर घर बनाइदिनेमा उनी आशावादी छन्। यस्तो विपत्ति कसैलाई नपरोस् आठबिसकोट१२ ठूलीबारकोटकी कमला परियारलाई ठूलो कालबाट बाँचेछु भन्ने लागेको छ। तर, भूकम्पले दिएको चोटले उनलाई निदाउन दिएको छैन। घरमा ६ जना थियौं, सुतिरहेको बेला एक्कासि घर हल्लिएको जस्तो भयो। एकैछिनमा घर आफ्नै शरीरमा बजारियो। छरछिमेकीले उद्धार गरेछन्। अहिले अस्पतालमा उपचार चलिरहेको छ, उनी भन्छिन्। भूकम्पले घर भत्किँदा ४१ वर्षीया उनको शरीरमुनिको भाग पुरिएको थियो। हामीलाई भाग्यले बचायो, तर ओत लाग्ने घरको नामनिसान छैन। उपचारपछि मलाई त निको होला तर, त्यसदिनको पीडा कहिल्यै निको हुँदैन, कमला भन्छिन्, यस्तो विपत्ति कसैलाई पनि नपरोस्। भूकम्प गएको दिन कमलासहित घरमा तीन छोरा, एक बुहारी र श्रीमान् सुतिरहेका थिए। हामी बूढाबूढी पहिलो तल्लामा थियौँ, अरु सबै माथिल्लो तलामा थिए। एक्कासि हल्लाएको जस्तो महसुस भएपछि भाग्न खोज्यौं तर माथिल्लो तला आफ्नै शरीरमा खस्यो, उनले भनिन्। उनी आफूहरू भाग्यले बाँचेको बताउँछिन्। उनका एक छोरा, बुहारी र नाति भारतमै बस्छन्। भारतमा रहेका छोराबुहारी अहिलेसम्म नफर्किएको कमला बताउँछिन्। भूकम्पले घर भत्काउँदा उनको कम्मरमुनि पुरिएको थियो। शरीरमा लागेको चोट त बिस्तारै निको हुँदै जान्छ होला तर, त्यस दिन भूकम्पले दिएको पीडा कहिल्यै नमेटिने भयो, उनले भनिन्, निराश छु, निद्रा पर्दैन। निद्रामा पनि डर लाग्छ। भूकम्पले छोडेर गएको घाउमा सरकारले मल्हम लगाउनेमा उनी आशावादी छिन्। उहिले उहिले समाचारमा भूकम्पमा परेर मान्छे मरे, घर भत्कियो भन्ने रेडियोमा सुन्थ्यौं। हाम्रो ठाउँमा यस्तो होला भनेर कहिल्यै पनि सोचेनौं। नसोचेको विपत्ति आइलाग्यो, उनी भन्छिन्, यस्तो आपत्विपत कोही कसैलाई नपरोस्। उपचारमा २४ सै घण्टा खटिएका छौं कर्णाली प्रदेश अस्पतालले भूकम्पमा परी घाइते भएकाहरूको उपचारका लागि चौबिसै घण्टा चिकित्सक र स्वास्थ्यकर्मी खटिएका जनाएको छ। अस्पतालका निर्देशक डा डम्बर खड्काले भूकम्पमा परी घाइते भएकाहरूको अवस्था सुधारोन्मुख रहेको बताए। प्रदेश अस्पतालमा भूकम्पबाट घाइते भएका ४५ जनाको उपचार भएको छ। अस्पतालले घाइतेहरूलाई वर्गीकरण गरी उपचार गरेको छ। उपचारपछि २४ जनालाई डिस्चार्ज गरिएको डा खड्काले बताए। कर्णाली प्रदेश अस्पतालमा उपचाररत भूकम्पपीडित। तस्बिर : हिक्मतबहादुर नेपाली एकजना न्युरो आईसीयू भेन्टिलेटरमा, एक जना आईसीयूमा र १९ जनाको वार्डमा उपचार भइरहेको अस्पतालले जनाएको छ। अस्पतालमा जाजरकोटका भेरी, बारेकोट र नलगाड, कुशे, जुनीजाँदे, छेडागाड र रुकुम पश्चिमका चौरजहारी, सानीभेरी, आठबिसकोट र दैलेखको गुराँस गाउँपालिकाका घाइतेहरू उपचार गरिएको छ। तीमध्ये १७ जना पुरुष र १८ जना महिला छन्। अस्पतालमा पाँच वर्षमुनिका ६ जना बालबालिकाको उपचार भइरहेको छ भने पाँच जनाको शल्यक्रिया गरिएको छ। अस्पतालका निर्देशक खड्काले घाइतेहरूको उपचार तथा व्यवस्थापन गर्न अस्पतालका विपद् व्यवस्थापन समिति सक्रिय भई उपचारमा टोली २४सै घण्टा खटिएको बताए।"
उपप्रधानमन्त्री श्रेष्ठ र चिनियाँ प्रतिनिधिमण्डलबीच भेटवार्ता,"काठमाडौं : उपप्रधानमन्त्री एवं गृहमन्त्री नारायणकाजी श्रेष्ठ र नेपाल भ्रमणमा रहेका चिनियाँ कम्युनिष्ट पार्टी (सीपीसी), तिब्बत स्वायत्त क्षेत्रका सेक्रेटरी वाङ च्युनचङ नेतृत्वको प्रतिनिधिमण्डलबीच भेटवार्ता भएको छ। भेटमा उनले नेपालका प्रधानमन्त्री पुष्पकमल दाहालको चीन भ्रमणका बेला भएको सहमतिसम्झौताको कार्यान्वयन पक्ष नै आफ्नो भ्रमणको उद्देश्य भएको बताए। प्रधानमन्त्री दाहाल, गण्डकी प्रदेशका मुख्यमन्त्री सुरेन्द्र पाण्डे र राजनीतिक दलका नेता र पदाधिकारीसँगको आफ्नो भेट उपलब्धिमूलक रहेको उनले बताए। नेपालको सार्वभौम स्वतन्त्र नीतिको चीनले सधैं प्रशंसा गरेको तथा नेपालले एक चीन नीति र तिब्बत पक्षमा देखाएको दृढता अविचलित रहेकोमा उनले खुसी व्यक्त गरे। चीनले नेपालको हरेक समस्यामा साथ दिने, अहिलेको भूकम्पमा पनि पहिलो चरणको सहयोग गरिएको र थप सहयोग गरिने छुङछेङले बताए। कोभिडको कारणले केही समय सीमामा समस्या भए पनि हालः पुराना सबै नाका खुलिसकेको, नेपाल र चीनबीचको व्यापार तथा पारवहन सुचारु भइसकेको तथा केही नयाँ नाकाहरू पनि खुलिसकेकोमा उनले खुसी व्यक्त गरे। प्रशासन सुधारका लागि नेपालको संघीय मामिला तथा सामान्य प्रशासन मन्त्रालयलाई २० मिलियन चिनियाँ रुपैयाँ (आरएमबी) सहयोग गर्ने तयारी अन्तिम चरणमा पुगिसकेको जानकारी समेत उनले दिए। उपप्रधानमन्त्री श्रेष्ठले नेपाल र चीनबीच सरकार, पार्टी र जनस्तर, तीनैतहमा उत्तिकै ऐतिहासिक एवम् हार्दिक सम्बन्ध रहेको बताए। नेपालको विपद् तथा विकासमा चीनको सहयोग अमूल्य रहेको समेत उनले बताए। भूकम्पमा, कोभिडमा र हाल पनि चीनले गरेको सहयोग अविस्मरणीय रहेको भन्दै धन्यवाद दिएका थिए। चिनियाँ राष्ट्रपति सी जिङपिङको नेतृत्वमा अगाडि बढेको बीआरआई परियोजनालाई नेपालले आत्मसात गरिसकेको र यसमार्फत् कमजोर अर्थतन्त्र भएका मुलुकको आर्थिक विकासमा टेवा पुर्याउने चीनको नीतिको उनले सराहना गरे। यसका लागि पूर्वाधारको कामलाई प्रभावकारी र व्यापकरूपमा अगाडि बढाउने गृहकार्य पनि सफल भइछाड्ने विश्वास उपप्रधानमन्त्री श्रेष्ठले गरे।"
समानान्तर पार्टी गठन गर्नेलाई कारबाही गर्ने जसपाको चेतावनी,"राजविराज : जनता समाजवादी पार्टी नेपाल सप्तरीका अध्यक्ष केदार प्रसाद यादवले पार्टी विरोधी क्रियाकलापमा संलग्नहरूमाथि कारबाही गर्ने बताएका छन्। जसपा सप्तरीद्वारा राजविराजस्थित जिल्ला पार्टी कार्यालयमा शनिबार आयोजित पत्रकार सम्मेलनमा उनले यस्तो चेतावनी दिएका हुन्। पत्रकार सम्मेलनमा बोल्दै अध्यक्ष यादवले पार्टीमा बसेर अन्तर्घात गर्ने नेता, कार्यकर्ताहरूमाथि कारबाही हुने बताए। 'केही व्यक्तिहरूले कार्यकर्तालाई झुक्याएर गुटको भेला गरी अवैधानिक समिति घोषणा गरेको कुरा सार्वजनिक भएको छ। उक्त कार्य जसपाको विधान विपरीत र पार्टीविरोधी हो। शुक्रबार बसेको जिल्ला कार्यसमितिको बैठकले उनीहरूमाथि छानबिन गरी कारबाही गर्ने सर्वसम्मत निर्णय भएकाले आजैदेखि कारबाही प्रक्रिया अगाडि बढनेछ,' उनले भने। कतिपय कार्यकर्ता अन्यौलमा परेर गएको हुनसक्ने बताउँदै अध्यक्ष यादवले उनीहरूलाई सफाईको मौका दिइने तथा पार्टीलाई कमजोर पार्ने योजना बमोजिम जानीजानी गुटभेला आयोजना गर्नेको पहिचान गरी कारबाही स्वरुप पहिलो चरणमा स्पष्टीकरण सोधिने बताए। उनले चित्तबुझ्दो जवाफसहित आत्मलोचना नगर्ने कार्यकर्तामाथि पार्टी विधान अनुसार कारबाही हुने स्पष्ट पारे। अध्यक्ष यादवले जिल्ला स्तरीय सम्मका नेता, कार्यकर्तालाई जिल्लाबाटै कारबाही हुने र माथिल्लो तहका नेताको नाम कारवाहीका लागि प्रदेश र केन्द्रमा सिफारिस गर्ने जिल्ला समितिको निर्णय बमोजिम कारबाही प्रक्रिया अगाडि बढाउने जानकारी दिए। उनले जिल्ला कार्यसमिति निष्क्रिय भनी लगाएको आरोप निराधार रहेको टिप्पणीसमेत गरे। 'पार्टीको तीन महिने संगठन विस्तार अभियानको तत्कालीन पार्टीका कार्यबाहक अध्यक्ष राजेन्द्रप्रसाद श्रेष्ठले असोज २२ गते उद्घाटन गरेपछि जिल्लाभर पार्टीको साँगठनिक गतिविधिले तीव्रता लिएको छ। निष्क्रिय भनी आरोप लगाउने व्यक्तिहरु नै गाउँपालिका स्तरीय संगठन विस्तार अभियानमा मसँगै पूर्णरूपले सहभागी भएका छन्। यो सरासर पार्टीलाई कमजोर पार्ने रणनीतिमात्रै हो,' उनले भने।"
"सरकारबाटै नयाँ आन्दोलन सुरु गरिरहेका छौं, अझै अगाडि बढाउँछौं : प्रचण्ड","काठमाडौं : प्रधानमन्त्री पुष्पकमल दाहाल प्रचण्डले सरकारबाट पनि नयाँ आन्दोलनको सुरू गरिसकेको बताएका छन्। पार्टीको विशेष रूपान्तरण अभियानअन्तर्गत शनिबार कीर्तिपुरको कार्यक्रममा बोल्दै आन्दोलनको सुरू गरिसकेकाले अझै अगाडि बढाउने धारणा राखेका हुन्। उनले कति दिन प्रधानमन्त्री रहन्छु भन्नेमा आफू चिन्तित नभएको स्पष्ट पारे। उनले भने,२०८४ मा हामी ६४ जस्तै जनताको पक्षमा उभिन सक्छौं कि सक्दैनौ ? हामीले सरकारबाट पनि नयाँ आन्दोलनको सुरू गरिसकेका छौं। यसलाई अझै अगाडि बढाउँछौं। माओवादी केन्द्रका अध्यक्ष प्रचण्डले सरकारलाई ढाल्न विभिन्न प्रतिक्रियावादीहरु सक्रिय भएको आरोप लगाए। उनले जनताको भरोसा र विश्वास जित्न सकिन्छ कि सकिँदैन त्यसतर्फ सोच्न कार्यकर्तालाई आग्रह गरे। उनले पदमा बस्नेभन्दा नागरिकलाई सुशासन र समृद्धि दिने विषय आफ्नो लागि ठूलो कुरा भएको धारणा राखे। उनले भने,कति दिन सरकार रहन्छ, प्रधानमन्त्री रहन्छु। जनताको पक्षमा सुशासन, सामाजिक न्याय र समृद्धि मुख्य विषय हो । अर्थतन्त्रमा केही सुधार भएको छ, राजश्व पनि वृद्धि हुन थालेको छ। उनले अर्थतन्त्रको समस्या समाधानका लागि तिहारपछि नै भेला गर्ने जानकारी गराए।"
साढे ८ करोड मात्र जुट्यो राहत रकम,"काठमाडौं : जाजरकोटको रामीडाँडालाई केन्द्र बिन्दु बनाएर गएको भूकम्पमा ठूलो जनधनको क्षति भयो। तत्कालै राहत सामग्री र रकम दिने घोषणा धेरैले गरे। तर, एक साता बितिसक्दा पनि प्रधानमन्त्री दैवी प्रकोप सहायता कोषमा साढे ८ करोड मात्र संकलन भएको छ। प्रधानमन्त्री तथा मन्त्रिपरिषद्ले बिहीबारसम्म संकलन भएको रकम शुक्रबार सार्वजनिक गर्दै यस्तो जानकारी गराएको हो। कार्यालयको पछिल्लो तथ्यांक अनुसार ८ करोड ४० लाख २६ हजार ६९७ रुपैयाँ संकलन भएको छ। कोषमा झण्डै तीन दर्जन संघसंस्था तथा व्यक्तिले सहायता दिएका छन्। एक करोडभन्दा माथि सहायता गर्नेहरूमा मिनबहादुर गुरुङ (१ करोड ११ लाख ११ हजार), बुद्ध एयर (१ करोड), राष्ट्रिय वाणिज्य बैंक (१ करोड), ग्लोबल आईएमई बैंक (१ करोड) र सूर्य नेपाल प्रालि (१ करोड) छन्। नेपाली कांग्रेसले भने ५० लाख रुपैयाँ जम्मा गरेको छ।"
नेपाल प्रहरीका ५ एसपीलाई एसएसपीमा बढुवा सिफारिस,"काठमाडौं : नेपाल प्रहरीका ५ प्रहरी उपरीक्षक (एसपी) लाई प्रहरी वरिष्ठ उपरीक्षक (एसएसपी) मा बढुवाका गर्नका लागि सिफारिस गरिएको छ। शुक्रबार बसेको बढुवा समितिको बैठकले जनपथ प्रहरी समूहका ५ जना एसपीलाई एसएसपीमा बढुवाका लागि सिफारिस गरेको हो। प्रहरी नियमावली २०७१ (संशोधनसहित) को नियम २७ को उपनियम (४) को प्रावधानअनुसार सिफारिस गरिएको प्रहरी प्रधान कार्यालयले जनाएको छ। बढुवा सिफारिस भएको सूचीको पहिलो नम्बरमा बसन्त रजौरे रहेका छन्। त्यसैगरी रविकुमार पौडेल, ननिनराज राई, बीरबहादुर ओली र चन्द्रदेब राई पनि बढुवा सिफारिस गरिएको प्रहरी अतिरिक्त महानिरीक्षक एवम् बढुवा समितिका सदस्य सचिव टेकप्रसाद राईले जानकारी दिए।"
तिहारले एकतालाई अझ मजबूत बनाएको छ : देउवा,"नेपाल सम्वत् त्यही जागरण कालको इतिहास र संस्कृतिको एक जीवन्त धरोहर हो। काठमाडौं : नेपाली कांग्रेसका सभापति शेरबहादुर देउवाले तिहारले एकतालाई अझ मजबूत बनाएको बताएका छन्। शनिबार तिहार तथा नेपाल सम्वत् ११४४ को शुभकामना दिँदै देउवाले हामीमा निहित बन्धुत्व भावले विविधता बीचमा पनि अनुपम एकता कायम गरेको उल्लेख गरेका छन्। नेपाल विभिन्न जातजाति, भाषाभाषी, धर्म, विभिन्न चाडपर्व एवं विभिन्न संस्कृति भएको देश हो। हामीमा निहित बन्धुत्व भावले विविधता बीचमा पनि अनुपम एकता कायम गरेको छ। तिहारले हामी बीचको एकतालाई अझ मजबूत बनाएको छ। शुभकामनामार्फत उनले भनेका छन्, तिहार अर्थात यमपञ्चकका हरेक दिनले समस्त नेपालीहरुमा नयाँ उमंग सिर्जना गर्न, दिदीबहिनी र दाजुभाइहरु बीच तथा आफन्तहरु बीचमा सुमधुर र सौहार्द सम्बन्ध विकसित गर्न सघाएको छ। पूर्वप्रधानमन्त्री देउवाले शंखधर साख्वाः को उदारताको कदर गरेर राष्ट्रिय विभूतिको रुपमा सम्मान गरेको बताए। बागमती सभ्यतालाई नेपालको भाषा, साहित्य, कला र संस्कृतिको उत्थान काल मानिन्छ। नेपाल सम्वत् त्यही जागरण कालको इतिहास र संस्कृतिको एक जीवन्त धरोहर हो। नेपाल सम्वत्को नयाँ दिनले हरेक वर्ष हामी सबैलाई यसका प्रणेता शंखधर साख्वा, को योगदानलाई सम्झाउँछ। यसको प्रचलन तिनै समाजसेवी साख्वाः ले सबैको ऋण मोचन गरिदिएको अति परोपकारी कार्यको सम्झनामा भएको हो। शंखधर साख्वाः लाई उहाँको उदारताको कदर गरेर, हामीले राष्ट्रिय विभूतिको रुपमा सम्मान गरेका छौं। अन्धकार विनास गर्ने उज्यालोको पर्व तिहार र हाम्रो आफ्नै धरतीबाट उठेको नेपाल सम्वत्को नयाँ दिनले हाम्रो पारस्परिक एकता र सद्भावलाई अगाडि बढाउन सकोस् भन्दै उनले तिहार तथा नेपाल सम्वत्को नयाँ वर्षको उपलक्ष्यमा सुख, शान्ति र समृद्धिको पुनः शुभकामना व्यक्त गरे।"
भूकम्प पीडितलाई राहत वितरणमा सरकार गम्भीर हुनपर्यो : झलनाथ खनाल,काठमाडौं : नेकपा एकीकृत समाजवादीका सम्मानित नेता झलनाथ खनालले भूकम्प प्रभावितलाई राहतमा ढिलाई भएको गुनासो सम्बोधन गर्न सरकार गम्भीर हुनुपर्ने बताएका छन्। समाजवादी प्रेस संगठनले शनिबार काठमाडौंमा आयोजना गरेको शुभकामना आदान प्रदान कार्यक्रममा खनालले भूकम्पीडितलाई समयमा नै राहत उपलब्ध हुन नसकेको गुनासो आएको भन्दै राहत र पुनःस्थापनाका लागि सरकार गम्भीर हुनुपर्ने बताए। उनले भविष्यमा हुने विपद्बाट हुनसक्ने क्षतिको न्युनीकरण गर्न सरकारले समयमा नै आवश्यक पूर्वतयारी गर्नुपर्ने धारणा राखे। त्यस्तै खनालले राजतन्त्रको मुद्दा थोत्रो भइसकेको भन्दै यसको कुनै अर्थ नहुने जिकिर गरे। जनताले फ्याकेका एजेण्डाहरू ताजा बन्न नसक्ने भन्दै उनले तीनै एजेण्डाका आधारमा आन्दोलन गर्न खोज्नुले भने गम्भीर प्रश्न उठाएको बताए। उनले अहिले देशलाई हाक्नले शक्तिहरूले मुलुकको ज्वलन्त समस्याहरू समाधानका लागि गम्भीर हुनुपर्ने बताए।
तल्लो स्तरमा उत्रेर पुराना पार्टीका नेता र गणतन्त्रमाथि प्रश्न उठाउने दुष्साहस भइरहेको छ : प्रचण्ड,"काठमाडौं : प्रधानमन्त्री पुष्पकमल दाहाल (प्रचण्ड)ले राष्ट्रिय सम्वतलाई व्यवहारमा लागू गर्ने बताएका छन्। शनिबार पद्मरत्न तुलाधर राष्ट्रिय स्मृति प्रतिष्ठान र पद्मरत्न लुमन्ति गुथिद्वारा आयोजित पद्मरत्न तुलाधरको पाँचौं स्मृति दिवसको कार्यक्रमलाई सम्बोधन गर्दै उनले नेपाल सम्वतलाई नेपाल सरकारका दस्तावेजमा लेख्न बताएका छन्। उनले भने, पहिलो पटक प्रधानमन्त्री हुँदा मैले नेपाल सम्वतलाई राष्ट्रिय सम्वत् घोषणा गरेँ। अब भनेर मात्र भएन व्यवहारमा कार्यन्वयन पनि गर्नुपर्यो। अब राष्ट्रिय सम्बत् नेपाल सरकारका दस्तावेजमा लेख्ने गरी, माइन्युटमा लैजाने प्रतिबद्धता व्यक्त गर्दछु। उनले पद्मरत्न तुलाधर राजनीतिक र सांस्कृतिक आन्दोलनको अग्रज भएको बताए। उनी राष्ट्रिय व्यक्तित्वसमेत रहेको बताए। मानव अधिकार र साँस्कृतिक आन्दोलन संवर्द्धनमा तुलाधारले ऐतिहासिक भूमिका निर्वाह गरेको उनको भनाई छ। प्रचण्डले पुराना पार्टी, गणतन्त्रमाथि प्रश्न उठाउने दुष्साहस भइरहेको बताए। उनले लामो संघर्ष र बलिदानबाट स्थापित गणतन्त्रमाथि तल्लो स्तरमा उत्रेर प्रश्न उठाउने दुस्साहस भइराखेको टिप्पणी गरे । अहिले विभिन्न कोणबाट लामो संघर्ष र बलिदानबाट प्राप्त भएका उपलब्धि माथि, गणतन्त्र र लोकतन्त्रमाथि पनि एकथरी मान्छेहरुले बडो तल्लोस्तरमा उत्रिएर प्रश्न उठाउने दुष्साहस गरेका छन्। उनले थपे यति ठूलो र लामो संघर्ष र बलिदान, पार्टी पुराना र नेताहरुको विचारको योगदानबाट स्थापित संघीय गणतन्त्रमाथि प्रश्न उठाउने दुष्साहस भइरहेको छ। उनले नयाँ पुस्तालाई गएको ७० वर्षको नेपाली जनताको विरासत र इतिहास जानकारी गराउनुपर्ने आवश्यकता समेत बताए। उनले प्राप्त उपलब्धिको बारेमा जनतालाई बुझाउनुपर्ने आवश्यकता झन् बढेको बताए। लोकतन्त्रवादी, मानवअधिकारका अभियन्ता तथा आदिवासी जनजातिका अगुवा तुलाधरको गतवर्ष ७८ वर्षको उमेरमा निधन भएको थियो।"
भूकम्प प्रभावित क्षेत्रमा अस्थायी आवास निर्माण गर्न कांग्रेस महामन्त्रीद्वयको प्रधानमन्त्रीलाई ध्यानाकर्षण,"काठमाडौं : नेपाली कांग्रेसका महामन्त्रीद्वयले अस्थायी आवास निर्माणमा ध्यान दिनुपर्ने लगायतका ११ बुँदे सुझावसहितको ध्यानाकर्षण पत्र प्रधानमन्त्रीलाई बुझाएका छन्। जाजरकोटबाट फर्के लगतै शनिबार प्रधानमन्त्री निवास बालुवाटार पुगेर कांग्रेसका महामन्त्रीद्वय गगन थापा र विश्वप्रकाश शर्माले चिसो बढ्दै गएको अवस्थामा त्यहाको जनजीवन थप कष्टकर हुन सक्ने भन्दै तिहारको बीचमा मंसिर मसान्तभित्र अस्थायी आवास निर्माणको काम सक्न आग्रहसहितको ध्यानाकर्षण बुझाएका हुन्। अस्थायी आवास युद्धस्तरमा निर्माण गर्न सरकारले तुरुन्त प्रत्येक प्रभावित परिवारलाई न्यूनतम् ४० हजारका दरले रकम उपलब्ध गराउने निर्णय गर्न र तिहार लगत्तै सम्बन्धित परिवारको हातमा पुग्ने बन्दोबस्त मिलाउन आग्रह गरिएको महामन्त्री थापाले जानकारी दिए। त्यस्तै सरकारको अभियानमा पीडित र सरकारको साथमा रहेको र पहिलो चरणमा १ हजार अस्थायी आवास स्वयंसेवी दक्ष जनशक्तिका साथ निर्माणका लागि श्रमदान गर्ने जानकारी गराएको उनले बताए। भूकम्प प्रभावित क्षेत्रमा आफ्नो रुचिको आकारमा निर्माण गर्न चाहनेका लागि बैंकिङ प्रक्रिया मार्फत सफ्ट लोनको सहजीकरण गर्ने निर्णय सरकारले गर्नुपर्ने समेत आग्रह गरिएको थापाले बताए। उनले सांसद विकास कोष कार्यक्रमका लागि गत बजेटमा सरकारले छुट्याएको ८ अर्ब बढीको रकम तुरुन्त परिचालन गर्ने निर्णय गर्न आग्रह गरिएको जानकारी दिए। त्यस्तै कांग्रेस महामन्त्री विश्वप्रकाश शर्माले भूकम्पपछिको उद्धारको काममा सरकारले निकै राम्रो काम गरेपनि राहतको काममा भएको कमी कमजोरीलाई सुधार गर्दै अघि बढ्नुपर्नेमा जोड दिए। उनले आफूहरू भूकम्प प्रभावित क्षेत्रमा पुगेर राहत र पुनस्थापनाका कामका बारेमा जानकारीका साथै सहकार्य गर्न जाजरकोट पुगेको बताए। कांग्रेसका महामन्त्रीद्वयले भूकम्पबाट दर्जनौं स्वास्थ्य संस्थामा क्षति पुगेको अवस्थामाबिरामीले सहज उपचार पाउने वातावरण निर्माण गर्न खोप, पोषण, प्रसूति सेवा लगायतका नियमित स्वास्थ्य सेवा प्रवाहका लागि विज्ञसँगको समन्वयमा छुट्टै र विशेष संयन्त्र निर्माण गर्नुपर्ने सुझाव दिएको छ। ध्यानाकर्षणपत्र:सम्माननीय प्रधानमन्त्रीज्यू,प्रधानमन्त्रीको कार्यालय, सिंहदरबार विषय : भूकम्प प्रभावित क्षेत्रबाट फर्किएपछि जरुरी सुझावसहित ध्यानाकर्षण सम्बन्धमा । भूकम्पबाट ठुलो जनधनको क्षति भएको क्षेत्र जाजरकोट र रुकुम पश्चिमबाट फर्किए पश्चात् राज्यसँग नागरिकको अपेक्षा र हाम्रो सुझावहरूसहित निम्नानुसार ध्यानाकर्षण गराउँदछौं । १) राहत वितरणको जारि क्रमलाई थप व्यवस्थित गर्न जरुरी देखिएको छ । नेतृत्व स्थानीय सरकारको, सहकार्य सर्वदलीय संयन्त्रकोनितिलाई हरेक वडा तहसम्म कार्यान्वयन गर्न गराउन सक्दा राहत र पुनर्स्थापनाको अभियानलाई अझ प्रभावकारी बनाउन सार्थक बल पुग्ने देखिन्छ । २) क्रमशः चिसो बढ्दै गएको छ । सुत्केरी, बालबालिका, वृद्धवृद्दा र अपांगता भएका नागरिकलाई चिसोले थप कष्टकर अवस्थामा पुर्याउने देखिन्छ । अत मंसिर मसान्तसम्ममा सबैका लागि अस्थायी आवास निर्माण गरिसक्न युद्धस्तरमा काम अघि बढाउन जरुरी रहेको गम्भीरतापुर्वक ध्यानाकर्षण गराउँदछौं । ३) समग्र पुनर्निर्माण कार्य सक्न बर्षदिन या सो भन्दा बढी समय लाग्नसक्ने व्यवहारिक स्थिति दृस्टिगत गरेर व्यक्तिको अस्थायी आवास युद्धस्तरमा निर्माण गर्न सरकारले आजभोलिनै प्रत्येक प्रभावित परिवारलाई न्युनतम ४० हजारका दरले रकम उपलब्ध गराउने निर्णय गर्न र तिहार लगत्तै सम्बन्धित परिवारको हातमा पुग्ने बन्दोबस्त मिलाउन आग्रह गर्दछौं । ४) अस्थायी आवास निर्माण गर्न स्वयं सक्षम परिवार बाहेकको हकमा पनि हजारौं स्वयंसेवि परिचालन गर्नुपर्ने देखिन्छ । यसका लागि सरकारले आफ्नो सुरक्षा संयन्त्र परिचालन गर्नुसँगै राजनैतिक दलहरू, तिनका भातृ संगठनहरू एवं विभिन्न संघसंस्थाहरूलाई आह्वान गर्न जरुरी छ । नेपाली काँग्रेस यो अभियानमा पीडित र सरकारको साथमा रहेको र पहिलो चरणमा १ हजार अस्थायी आवास स्वयंसेवि दक्ष जनशक्तिका साथ निर्माणका लागि श्रमदान गर्ने जानकारी गराउँदछौं । ५) अस्थायी आवास कम्तिमा एउटा जाडो र एउटा बर्खा झेल्नसक्ने गरि निश्चित मापदण्डको आधारमा बलियोनै बनाउन जरुरी छ । यसका लागि हरेक वडामा शुरुमा एउटा नमुना घर बनाउन र अन्य घर बनाउँदा त्यसलाई अनुकरण गर्न जरुरी छ । प्रभावित क्षेत्रबाट काठमाडौ फर्किनु अघि भिन्न दुई पालिकामा हामीले दुइवटा नमुना घर बनाएर पीडितलाई हस्तान्तरण समेत गरेका छौं । अन्य मोडल को निर्माणसँगै ११ जनाको समुहले ६ घण्टामा ४० हजार भन्दा कम रकममा बनाउन सकिने ती दुवै घर पनि नमुनाका लागि उपयुक्त हुनसक्छन् भन्ने हाम्रो ठम्याइ छ । ६) भूकम्प प्रभावित क्षेत्रमा आंशिक क्षतिग्रस्त भनिएका देखिएका घरहरू मध्ये केही बाहेक प्राय बस्न मिल्ने अवस्थामा छैनन् । यसरी हेर्दा भूकम्प प्रभावित क्षेत्रमा ठूलो संख्यामा सुरक्षित र सम्मानजनक ढंगले बस्न मिल्ने आवास बनाउनु पर्ने देखिन्छ । यसका लागि ०७२ माझैं निश्चित रकम सबैलाई सरकारले उपलब्ध गराउनु पर्दछ भने आफ्नो रुचिको आकारमा निर्माण गर्न चाहनेका लागि बैंकिङ प्रक्रिया मार्फत सफ्ट लोनको सहजीकरण गर्ने निर्णय सरकारले गर्नुपर्ने आग्रह र माग गर्दछौं । ७) राहतदेखि अस्थायी आवासहुँदै पुनर्निर्माणसम्म पुग्दा अर्बौं रुपैयाँ खर्च हुने देखिन्छ । दाताहरूको सहयोग प्रतीक्षा र परिचालनसँगै सांसद विकास कोष का रूपमा परिचीत कार्यक्रमका लागि गत बजेटमा सरकारले छुट्याएको ८ अर्ब बढिको रकम सम्मानित सर्वोच्च अदालतले कार्यान्वयनमा रोक लगाएका कारण जो फ्रीज जस्तै अवस्थामा छ, सो रकमको सर्वोत्तम उपयोग सरकारले भूकम्प प्रभावित क्षेत्रको पुनर्निर्माणमा लगाउन जोडदार माग गर्दछौं । ८) अस्थायी आवास निर्माणको कामसंगै विपतपछीको पुनर्निर्माण र पुनःस्थापनाको आवश्यकता पहिचान () को काम पनि अविलम्ब शुरु गर्नुपर्छ। यसकालागि प्रादेशिक योजना आयोगलाई जिम्मेवारी दिनु उपयुक्त हुन्छ। प्रादेशिक योजना आयोगलाई राष्ट्रिय योजना आयोग र विपत प्राधिकरण ले मार्गदर्शन र आवश्यक सहयोग पुर्याउनु पर्छ। मंसिर महिनाभित्र  को काम सकेर, कार्यान्वयन पुर्व थप जोडका लागि कर्णालीमानै पुनर्निर्माण बृहत सम्मेलन आयोजना गर्नु उपयुक्त हुन्छ । ९) भूकम्पबाट दर्जनौं स्वास्थ्य संस्थामा क्षति पुगेको छ । यसले नियमित स्वास्थ्य सेवा प्रवाहमा समेत कठिनाई पुगेको देखियो । भूकम्पमा घाइते भएकाको सम्पुर्ण उपचारमा पर्याप्त ध्यान केन्द्रित गर्नुपर्ने त छँदैछ, सँगसँगै अन्य बिरामीले सहज उपचार पाउने वातावरण निर्माण गर्न खोप, पोषण, प्रसुती सेवा लगायतका नियमित, अत्यावश्यक तथा आकस्मिक सेवाहरू प्रभावित हुन नदिन र मनोसामाजिक परामर्श समेतका लागि विज्ञसंगको समन्वयमा छुट्टै र बिशेष संयन्त्र निर्माण गर्नुपर्ने देखिन्छ । गर्भवती महिला, जेष्ठ नागरिक, बालबालिका , नियमित औषधि खानुपर्ने विरामी तथा जोखिममा रहेका नागरिकलाई त्यसले सहज बनाउन सक्नेछ । प्रभावित बस्तीमा घुम्ती स्वास्थ्य शिविर सञ्चालन गर्नुपर्ने देखिन्छ। कुनैपनि बेला   को संभावना दृस्टिगत गरेर सरकारले पूर्व सतर्कता र पुर्ण सतर्कता । १०) जाजरकोट र रुकुम पश्चिममा सयौं विद्यालय पूर्णरुपमा क्षति भएको र विद्यालयहरू बन्द छन् । २०७२ सालको भूकम्पले हामीलाई सिकाएको छ यस्तोबेलामा विद्यालय पुनर्निर्माण नहुँदासम्म विद्यार्थीको सिकाई प्रभावित हुन नदिन    निर्माण र संचालन गर्नुपर्दछ र बैकल्पिक सिकाई प्रारम्भ गर्नुपर्छ । यसका लागि कर्णाली प्रदेश सरकार र स्थानीय तहलाई आवश्यक स्रोत साधन उपलव्ध गराई विद्यार्थीको सिकाई प्रभावित नहुनेगरी पठनपाठन सुचारु भएको सुनिश्चितता गर्नुपर्दछ । ११) भूकम्पका कारण साना तथा मध्यम व्यापार, व्यवसाय गर्ने व्यवसायी गम्भीर आर्थिक मारमा परेका छन् । औपचारिक र अनौपचारिक क्षेत्रमा कार्यरत श्रमिक आर्थिक कठिनाईबाट गुज्रीनुपर्ने अबस्था सिर्जना भएको छ । व्यवसायी र व्यवसायको संरक्षण एवं श्रमिकहरूलाई सहयोग पुग्ने गरि उच्च प्राथमिकता साथ आर्थिक उत्प्रेरणाको कार्यक्रम ल्याउन आवश्यक छ । व्यवसाय क्षती भएका व्यक्तिलाई पुनर्स्थापनामा सघाउन सरकारले रास्ट्र बैंकसँगको समन्वयमा सहज बैंकिङ ऋणको व्यवस्था र ऋणको सावाँ र ब्याज चुक्ता गर्न निश्चित समयावधि थप गर्नुपर्दछ । अपेक्षा राखेका छौं सरकारले यी सुझावहरूलाई गहिरोसँग आत्मसात गरेर गम्भीरतापुर्वक कार्यान्वयन गर्नेछ । यसका लागि नेपाली काँग्रेस सरकारको साथमा सम्पुर्ण सक्रियता साथ रहनेछ । जय नेपाल ! गगन थापामहामन्त्री, नेपाली कांग्रेस विश्वप्रकाश शर्मामहामन्त्री, नेपाली कांग्रेस"
"भ्रष्टाचार, महंगी र राज्यको अराजकताविरुद्ध मंसिर ७ गते काठमाडौंमा युवा संघले जनप्रदर्शन गर्ने","काठमाडौं : प्रमुख प्रतिपक्ष दल नेकपा एमालेको भातृ संगठन राष्ट्रिय युवा संघ, नेपालले मंसिर ७ गते काठमाडौंमा जनप्रदर्शन गर्ने भएको छ। भ्रष्टाचार, महंगी, अनियमितता र राज्यको अराजकताविरुद्ध काठमाडौंमा जनप्रदर्शन गर्ने भएको हो। मुलुकमा सरकार भएको अनुभूति नभएको र दण्डहिनताले सीमा नाघेको भन्दै युवासंघले मंसिर ७ गते काठमाडौंमा प्रदर्शन गर्न लागेको युवा संघका प्रवक्ता निरोज पौड्यालले जानकारी दिए। उनले भने,माफियागिरी, समाजिक सद्भाव भड्काउने एवं धार्मिक सहिष्णुता भत्काउने आपराधिक गतिविधि विरुद्ध प्रदर्शन गर्न लागिएको हो। सरकारकै कारण मुलुकमा प्राप्त परिवर्तन धरासयी बनेको, समृद्ध नेपाल निर्माण गर्ने नेपालीको आकांक्षा अघि बढाउन नसकेको र सरकार बनेपछि एउटा पनि राम्रो काम पनि गर्न नसकेको संगठनको आरोप छ। गणतन्त्रको रक्षा गर्न सरकारले नसके आफूहरु तयार रहेको युवा संघले जनाएको छ। प्रधानमन्त्री पुष्पकमल दाहाल विभिन्न सार्वजनिक कार्यक्रममा गणतन्त्रविरुद्ध प्रहार हुन थालेको भन्दै गणतन्त्र पक्षधर शक्ति एकजुट हुन आग्रह गर्दै आएका छन्। आज पनि पद्मरत्न तुलाधरको पाँचौं स्मृति दिवसको कार्यक्रमलाई सम्बोधन गर्दै प्रचण्डले पुराना पार्टी, गणतन्त्रमाथि प्रश्न उठाउने दुष्साहस भइरहेको पुन : दोहोर्याए। अहिले विभिन्न कोणबाट लामो संघर्ष र बलिदानबाट प्राप्त भएका उपलब्धि माथि, गणतन्त्र र लोकतन्त्रमाथि पनि एकथरी मान्छेहरुले बडो तल्लोस्तरमा उत्रिएर प्रश्न उठाउने दुष्साहस गरेका छन्। उनले थपे यति ठूलो र लामो संघर्ष र बलिदान, पार्टी पुराना र नेताहरुको विचारको योगदानबाट स्थापित संघीय गणतन्त्रमाथि प्रश्न उठाउने दुष्साहस भइरहेको छ। प्रधानमन्त्री लगायतका नेताहरुबाट यस्तो भनाई आएपछि युवा संघले गणतन्त्रको रक्षा गर्न आफूहरु सक्षम रहेको दाबी गरेको छ। उनले भने, प्रधानमन्त्री गणतन्त्र धरापमा पर्यो भन्दै हिँड्नु भएको छ, अहिले गणतन्त्रमाथि कसैबाट पनि खतरा छैन, यदि छ भने त्यो सरकारबाटै छ। त्यसैले जनप्रदर्शन गर्न लागिएको हो। प्रधानमन्त्रीले मुलुकमा सरकार भएको अनुभूति दिलाउने हो भने विरोधका स्वर आफैँ बिलाएर जाने युवा संघको दाबी छ।"
सरकारले स्टक एक्सचेन्जको नयाँ धन्दा सुरु गरेको छ : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानेले सरकारले झुक्काएर स्टक एक्सचेन्जको नयाँ धन्दा सुरु गरेको बताएका छन्। शनिबार काठमाडौंमा आयोजित शुभकामना आदानप्रदान कार्यक्रममा लामिछानेले नयाँ स्टक एक्सचेन्ज आवश्यक पर्ने भए पनि भएकालाई बेवास्ता गरेर गलत बाटोबाट स्टक एक्सचेन्जको नयाँ धन्दा सुरु गरेको आरोप लगाए। उनले जनतालाई झुक्याउने काममा सरकार निरन्तर लागेकोसमेत बताए। लामिछानेले देशको मुहार उज्यालो पार्न आफूहरू आएको भन्दै कुनै पनि गलत काम गर्नेहरूप्रति कुनै सम्झौता नगर्ने स्पष्ट पारे। यसअघि बारुदबाट परिवर्तनको प्रयास भएको र अब रास्वपाले फूलको सुगन्धबाट मुलुकको परिवर्तन गर्ने उनको भनाइ छ। उनले नेपाल सम्वतलाई पार्टीको आन्तरिक माइन्युटमा लेख्ने प्रस्ताव आउने बैठकमा लिएर जाने घोषणा गरे।
आवास निर्माणलाई तीव्र बनाउन राज्यव्यवस्था समितिको सुझाव,"काठमाडौं : जाजरकोट र रूकुम पश्चिममा गएको भूकम्पपछि सरकारले उद्धार र उपचारमा लिएको अग्रसरताप्रति प्रतिनिधिसभाको राज्यव्यवस्था तथा सुशासन समितिले प्रधानमन्त्री पुष्पकमल दाहाललाई धन्यवाद दिएको छ। समितिका सभापति रामहरि खतिवडा नेतृत्वको प्रतिनिधिमण्डलले शनिबार प्रधानमन्त्री दहालसँग भेट गरी भूकम्प प्रभावित क्षेत्रमा राहत र पुनर्निर्माणलाई प्रभावकारी बनाउन सुझाव दिएको हो। भेटमा समितिका सभापति खतिवडाले भने, 'हामीले प्रभावित क्षेत्रमा पुगेर स्थलगत अवलोकन र अन्तर्क्रियागर्यौं, उद्धार र उपचारमा प्रधानमन्त्री दाहाल स्वयं फिल्डमा पुगेर जसरी नेतृत्व गर्नुभयो, त्यसको सबैले प्रशंसा गरेका छन्। १३ घण्टाभित्र उद्धारको काम सकिनुमा प्रधानमन्त्रीको सक्रियताले नै काम गरेको हामीले पायौं। यसका लागि समितिका तर्फबाट सरकारलाई विशेष धन्यवाद छ। अब सरकारले राहत र पुनर्निर्माणमा ध्यान केन्द्रित गर्नुपर्छ।' समिति सदस्य एवं नेकपा (एमाले) का सांसद कृष्णगोपाल श्रेष्ठले सरकारको भूमिका र प्रधानमन्त्री दाहालको सक्रियताप्रति आभार प्रकट गरे। उनले भने, 'प्रधानमन्त्रीले एकाबिहानै प्रभावित क्षेत्र पुगेर जसरी उद्धारको काम गर्नुभयो, यो निकै प्रेरणादायी छ। देशमा सरकार छ भन्ने कुराको गहिरो गरी अनुभूति गराउनुभयो। म यसको उच्च प्रशंसा गर्दछु।' भेटमा समितिका सदस्यहरुले अस्थायी आवासको काम हिउँदअघि नै सक्न, मृतक परिवारलाई आर्थिक राहत उपलब्ध गराउन, प्रभावित क्षेत्रमा नियमित स्वास्थ्य सेवाको व्यवस्था गर्न विभिन्न सुझाव प्रस्तुत गरेका थिए। समितिको प्रतिवेदन बुझ्दै प्रधानमन्त्री दाहालले सांसदबाट प्राप्त सुझाव राम्रोसँग अध्ययन गरेर कार्यान्वयन गरिने बताए।"
"भूकम्पपीडीतलाई बढ्दो चिसोले स्वास्थ्यमा समस्यामा, २ जनाको मृत्यु","कर्णाली : भूकम्पबाट प्रभावित नागरिकमा स्वास्थ्य समस्या देखिन थालेको छ । खुला चौरमा त्रिपाल र कम्बलको भरमा रात कटाउनु पर्दा अत्यधिक जाडोका कारण स्वास्थ्यमा समस्या देखिन थालेको हो । अत्यधिकरुपमा बढेको जाडोका कारण बिहीबार र शुक्रबार दुईजनाले ज्यान गुमाएका छन् । ज्यान गुमाउनेमा नलगाड नगरपालिका४ लहँका ४८ वर्षीया महिला पम्फा रावल र सोही वडाकै ८४ वर्षीय गोपालबहादुर रावल छन् । वडाध्यक्ष बद्री पन्तका अनुसार गोपालको दम रोगका कारण र पम्फाको निमोनियाका कारण मृत्यु भएको हो । चिसोले निमोनिया भएपछि उपचारका क्रममा दल्लीस्थित नगर अस्पतालमा पम्फाको मृत्यु भएको उनले बताए। वडाध्यक्ष पन्तका अनुसार लहँमा तुसारो परेको र सिरेठो जाडो पनि बढ्दै गएपछि एकसरो लुगा र त्रिपालका भरमा रात काट्नुपर्ने बाध्यताका कारण ज्येष्ठ नागरिक, बालबालिका र दीर्घरोगीमा स्वास्थ्य समस्या देखिन थालेको छ । उनका अनुसार तीन सय ७५ घरधुरी रहेको वडामा नं ४ मा दम, बाथ र मुटु रोगी ३० ज्येष्ठ नागरिक र ३० जना सुत्केरीको व्यवस्थापन गर्न समस्या भएको छ । बालबालिका बिरामी हुन थालेको भन्दै वडाध्यक्ष पन्तले चिसोले स्वास्थ्य अवस्था बिग्रँदै जाँदा बिरामीको सङ्ख्या बढ्न थालेको बताए। दल्ली नगर अस्पतालका डा विशाल उप्रेतीले चिसोका कारण ज्वरो, रुघाखोकी, झाडापखाला, मुटुरोग र दमका बिरामी बढिरहेको जानकारी दिए। उनले अस्पतालमा ज्येष्ठ, नागरिक, बालिका, महिला गरी दैनिक एकसय ५० जनासम्म बिरामी उपचारका लागि आउने गरेको उनको भनाइ छ । भूकम्पले बाग्मारेकल्लेरी, तिपतिपेऔल र चतुलाइनाकोठीगाउँ खानेपानीलगायत करिब ५० योजनामा क्षति पुग्दा खानेपानी सङ्कट बढेको नगरप्रमुख रावतले बताए। 'स्थानीयहरु नदीको दुषित पानी खान बाध्य छन्', उनले भने, 'अधिकांश स्थानीयका शौचालय भत्किएपछि खुलास्थानमा शौच गर्न बाध्य भएकाले रोग फैलने खतरा बढेको छ ।' नेपालगञ्ज मेडिकल कलेजका वरिष्ठ फिजिसियन डा श्याम विकले भेरी नगरपालिकाको रावतगाउँ, नलगाडको चिउरी, कालेगाउँलगायत ठाउँमा चार दिनसम्म बसेर करिब चार सय बिरामीको उपचार गरेर फर्किएको बताए। उनका अनुसार भूकम्प गएको एकदुई दिनदेखि नै बालबालिका र ज्येष्ठ नागरिकमा निमोनिया र दमको लक्षण देखिन थालिसकेको थियो। नियमित औषधि सेवनकर्ताको भूकम्पले घर भत्काउँदा औषधि पुरिएपछि उनीहरुले औषधि खानबाट वञ्चित भए जसले गर्दा उनीहरुमा चिसोले असर पार्दै गएको छ । नलगाड नगरपालिकाका प्रमुख डम्बरबहादुर रावतले पीडितका आधारभूत आवश्यकता परिपूर्ति गर्न निरन्तर लागि परेको बताए। 'एकैपटक सबै कुरा गर्न गाह्रो छ तथापि प्रतिपरिवार एउटा त्रिपाल र कम्बल दिएका छौँ', उनले भने। एकएक थान त्रिपाल र कम्बलकै साहारामा रात कटाउनुपर्दा सिरेठो जाडोले ज्येष्ठ नागकि, बालबालिका र सुत्केरीमा दम, रुघाखोकी, निमोनिया, ज्वरो, झाडापखालालगायत स्वास्थ्य समस्या देखिन थालेको उनको भनाइ छ । रासस"
काठमाडौंमा वर्षा,"काठमाडौं : काठमाडौं उपत्यकामा आज दिउँसो हल्का वर्षा भएको छ। जल तथा मौसम विज्ञान विभाग, मौसम पूर्वानुमान महाशाखाका अनुसार उपत्यकाका विभिन्न स्थानमा हल्का वर्षा भएको हो। महाशाखाका मौसमविद् गोविन्दकुमार झाले पछिल्लो एक घण्टामा उपत्यकामा हल्का वर्षा भएको जानकारी दिए। 'उपत्यका र आसपासका क्षेत्रमा हल्का वर्षा भएको छ। सबै ठाउँमा एकै किसिमको वर्षा भने भएको छैन। अबको दुईतीन घण्टामा वर्षा रोकिएर काठमाडौंको आकास खुल्नेछ।' पछिल्लो एक घण्टामा काठमाडौं बाहिर मकवानपुर, म्याग्दी, जुम्ला र कालिकोटमा हल्का वर्षा भएको झाले बताए। मौसमी प्रणाली क्रमिकरूपमा सुधार आइ आइतबारदेखि मौसम सफा हुँदै जाने उनले जानकारी दिए। आज बिहान लुम्बिनी प्रदेशको एकदुई स्थानमा हल्का वर्षा भएको थियो भने दिउँसो सुदूरपश्चिम र कर्णाली प्रदेशका पहाडी भूभागका थोरै र बाँकी पहाडी भेगका एकदुई स्थानमा हल्का वर्षा भएको महाशाखाले जनाएको छ। हालः देशको पश्चिमी भूभागमा पश्चिमी वायुको आंशिक प्रभाव रहेकाले उक्त प्रणालीको प्रभावले बदली र वर्षा गराएको महाशााले उल्लेख गरेको छ।"
रौतहटमा पटका बरामद,"रौतहट : अवैध रुपमा नेपाल भित्र्याइएको पटाका बरामद गरी प्रहरीले नष्ट गरेको छ । प्रहरीको चेकजाँच टोलीले गस्ती गर्ने क्रममा विभिन्न मिति र स्थानबाट भारतबाट अवैध रुपमा नेपाल तर्फ ल्याउँदै गरेको विभिन्न किसिमको १० बोरा पटका गरेको जनाएको छ । बरामद अवैध पटाका स्थानीय सामाजिक अगुवा, सञ्चारकर्मी तथा प्रहरीको रोहवरमा नष्ट गरिएको रौतहटका प्रहरी नायव उपरीक्षक दामोदर केसीले जानकारी दिए।"
धनुषामा पेस्तोल देखाएर लुटपाट,"ढल्केवर : धनुषामा एक घरमा डकैती भएको छ। गएराति धनुषाको मिथिला नगरपालिका२ नक्टाझिजस्थित रामकेवल महतोको घरमा डाकाहरुको समूहले पेस्तोल देखाएर धनमालहरु लुटपाट गरेको हो। मध्यराति घर पछाडिको बाटोबाट प्रवेश गरी घरमा डकैती गरेको प्रहरीले जनाएको छ। पीडितको भनाइलाई उदृत गर्दै इलाका प्रहरी कार्यालय महेन्द्रनगरका प्रहरी निरीक्षक दिपक कार्कीले भने पाँचजनाको समूहमा हातहतियारसहित घरमा प्रवेश गरेको डाँका समूहले नगद, सुनचाँदीको गरगहना, मोबाइलसहितका धनमाल लुटपाट गरेको हो। कार्कीले भने,पुरुषलाई कोठामा थुनेर महिलाको कोठाबाट नगद र गरगहनाहरु लुटेको छ। बन्दुक देखाएर धनमाल लुटपाट गरेको भन्ने छ। बन्दुकै होला भनेर भन्न सकिँदैन। डाकाहरुलाई प्रतिकार गर्न खोज्दा ज्यान लिने भन्दै पेस्तोल ताकेर मोबाइल फोन, श्रीमतिको मंगलसुत्र लुटपाट गर्दै घरमा रहेको दराज, पेटी फुटाएर नगद, गरगहना डकैती गरेको पीडित महतोको भनाई छ। डाँका समूहले घरबाट नगद ५० हजार, डेढ तोला सुन, ३० तोला चाँदी र ३ सेट मोबाइल फोन लुटेर लगेको उनले बताए। पीडित महतो धन्तेरसका दिन(शुक्रबार) मात्रै महेन्द्रनगरको एक बैंकको एटिएमबाट नगद ३० हजार झिकेर ल्याएको बताए। घटनामा प्रहरीले खासै चासो नलिएको स्थानीयको आरोप छ। राति १२ बजेको घटनालगतै ईलाका प्रहरी कार्यालय महेन्द्रनगरमा जानकारी गराउँदा पनि राति १ बजे मात्रै आएको भन्दै उनीहरुको आक्रोश छ। यता ईलाका प्रहरी कार्यालय भने घटनाबारे जानकारी पाएपछि डाँका समूहको खोजतलासमा जुटेको जनाएको छ। घटनाको विभिन्न कोणबाट अनुसन्धान भइरहेको प्रहरी निरीक्षक कार्कीले बताए।"
धोती गहना थियो कसरी बन्यो गाली ?,"काठमाडौं : धोती । मिथिला र मधेसको विशिष्ट आभूषण हो। तर, पछिल्लो समय यसलाई गाली गर्न एक शब्दको रूपमा प्रयोग गरेको पाइन्छ। साहित्यकार डा राजेन्द्र विमल भन्छन्, मिथिलाका कर्नाटवंशी राजाले शास्त्रार्थ गर्थे। परीक्षामा उत्तीर्ण हुने विद्वानलाई एक जोर धोती उपहार दिन्थे। तर, कलान्तरमा विश्वमा कहीँ नभएको कुरो नेपालमा देखिएयो, त्यही पहिरन धोतीलाई गाली गर्न शब्दको रूपमा प्रयोग गर्न थालियो। भारतबाट भागेर सन् १०९७ मा मिथिला आएका कर्नाटवंशी राजा नान्यदेवले सिम्रौनगढ (बारा)मा राजधानी कायम गरेका थिए। उनले मिथिलाका विद्वानहरूलाई दरबारमा भेला पारेर शास्त्रार्थ गराउँथे। अहिलेजस्तो उहिले मेडल र रूपैयाँ पुरस्कार दिने चलन थिएन। डा विमल थप्छन्, मिथिलाका राजामहराजले धोतीलाई उच्च पुरस्कारको रूपमा प्रयोग गर्थे। त्यो बेला धोतीको एक प्रकारले महिमा गान हुन्थ्यो। तर, अहिले त्यही धोती लगाएर काठमाडौंको गल्ली हिँड्दा दुर्व्यवहार सहनुपरेको घटना सुनिनु र देखिनु दुःखको कुरा रहेको उनी बताउँछन्। उनका अनुसार सिंहदरबारभित्र गम्छाको मुरेठ्ठा बाँधेर पस्दा धोती भनेर होच्याइछ। यसले गर्दा मधेसमा सर्ट, पेन्ट लगाउने युवा पुस्ता बढे। सांस्कृतिक तथा धार्मिक पोसाक धोती, कुर्ता र गम्छा लगाउनेमा हिन्ताबोध गराइरहेको छ। यसलाई चिर्नका लागि पछिल्लो समय आफ्नो पहिरन प्रति गौरव गर्दै मधेसका युवाहरूले सांस्कृतिक, धार्मिक तथा परम्परागत पोसाक जोगाउन अभियान चलाइरहेका छन्। पुरुषले लगाउने धोती, कुर्ता, गम्छा, पाग र महिलाले लगाउने सारी, चोलो, पेटीकोटको संरक्षण र सम्बर्द्धनका लागि अभियान चलाएको हो। हालै मधेसका नर, नारीहरूले जानकी मन्दिर परिषरमा धोती, कुर्ता, गम्छा, पाग, सारी लगाएर जमघट गरेर रैथाने बस्त्रको प्रदर्शन गरेका हुन्। तिहारपछि हुन लागेको छठमा विशेषरूपमा सांस्कृतिक बस्त्र लगाएर सहभागी हुन उनीहरूले सबैमा अपिल गरेका छन्। अइबेर के छठीघाट, अपन सांस्कृतिक वस्त्रके साथ भन्ने नारा सार्वजनिक गरिएको बिजलपुराका रोशन महतोले सुनाए। शासक वर्गले राज्यको पहुँच नभएका वर्गको जातजाती, भाषाभाषीको पहिचानलाई ओझेलमा पारेको साहित्यकार डा विमल बताउँछन्। सासक वर्गको आभूषण, खानपान, भाषा, साहित्यको धेरै चर्चा गरिन्छ। यसको धारण गर्नेहरूलाई गौरवान्वित गर्ने वातावरण बनाइन्छ, उनी थप्छन्, त्यसले तल्लो वर्गले धारण गर्ने संस्कृति, संस्कार, भाषा, साहित्यप्रति हिन्ताबोध गर्ने बीउ रोपियो। तल्लो वर्गमा आफ्नो परम्परा, खानपान, , बाजागाजा, संस्कारसंस्कृति, रहनसहनको संरक्षण र सम्वर्द्धन गर्ने नेतृत्वको अभावले यस्तो बीउ उम्रिने मौका पाएको उनी सुनाउँछन्। उनका अनुसार काठमाडौंमा मधेसीहरू धोती, कुर्ता, गम्छा लगाएर हिँड्न हिन्ताबोध गरिरहेको अवस्था छ। यस्ता बस्त्रधारण गर्नेहरु आफूलाई जोकर बुझ्न बाध्य छन्। तर नयाँ युवा पुस्ताले आफ्नो पहिचान संरक्षण, प्रचारप्रसारमा जुट्न अब ढिला गर्न नहुने डा विमल बताउँछन्। मगही भाषा, साहित्य र संस्कृतिमा विद्यावारिधि गरेका डा वीर बहादुर महतोका अनुसार विदेशी पहिरनले मधेशका संस्कृतिक आभूषणहरु लोप हुँदै गइरहेको छ। युवा पुस्ताले रैथाने पहिरन लगाउन लाज मानिरहेका छन्। यसले सांस्कृतिक वस्त्रको बजार घट्दै गएको छ। कुर्ता, चोलो, पेटीकोट सीलाएर जीवन चलाउने सूचीकारहरूको पेसा नै संकटमा पर्न थालेको छ। सांस्कृतिक वस्त्र संरक्षण एवं सम्वर्द्धनका लागि महोत्तरीको गौशालाका कवि मोहन महतो कोईरीले चार वर्ष अघि अभियानको सुरुवात गरेका थिए। धोती, कुर्ता र गम्छा लगाएर उनले एउटा भिडियो समाजिक सञ्जालमा राखेर सांस्कृतिक तथा धार्मिक बस्त्रको संरक्षणमा युवा पुस्तालाइै अगाडि आउन आह्वान गरेका थिए। अहिले जुन सन्देश फैलिएर मधेशमा चर्चा बटुलेको छ। विभिन्न पर्व, उत्सव र महोत्सवमा सांस्कृतिक वस्त्रधारण गरेर युवा पुस्ता सहभागी हुँदा खुसी लागेको कवि कोइरीले सुनाउँछन्। हाम्रो सांस्कृतिक वस्त्र लोप नहोस् र नयाँ पुस्ताले पनि आफ्नो पहिचानको लागि यसको धारण गरोस् भन्ने मुल उद्देश्यका साथ काम सुरु गरे,' उनी भन्छन्, 'अहिले मधेशका युवाहरू धोती,कुर्ता,गम्छा र युवतीहरु सिधा सारीका साथ पर्व र उत्सवमा सहभागी हुन थालेका छन्। विदेशी पहिरनले मधेशका सांस्कृतिक आभूषणहरु लोप हुँदै गइरहेको छ। संस्कृति विद् डा महतो भन्छन्, सांस्कृतिक वस्त्र, पर्वतोहारले कुनै पनि जात, धर्म, देशको पहिचान दिन्छ। यो आउँदा पुस्ताका लागि हामी नासोका रूपामा दिएर जानुपर्छ। धोतीकुर्ता मधेसको मुख्य पहिचान रहेको उनी बताउँछन्। देवी देवतालाई पूजा गरिन्छ। तर, भगवानले लगाएको बस्त्र मधेशीले लगाउँदा धोती भनेर अपमान र गाली गरिन्छ,' डा विमल भन्छन्, ' भगवान् धेरै राम्रो तर, उनले लगाएको बस्त्र धोती र मुरेठ्ठा चाहीँ बेठिक? त्यसैले हाम्रो बुझाई नै गलत भएको उनी तर्क गर्छन्। अहिले मिथिला र मधेस क्षेत्रमा पूजापाठ, उत्सव, महोत्सव, परपाहुनालाई स्वागत र सम्मान गर्दा धोती, कुर्था र गम्छा, सारीजस्ता आभूषणहरू दिने चलन छ। साहित्यकार डा विमल भन्छन, जतिठूलो विदुवान भएपनि काठमाडौं र पहाडी क्षेत्रमा धोती, कुर्ता र गम्छा लगाएर गयो भने उसलाई कमजोर ठान्छिन्। तर, केही अबुझहरूले यस्तो प्रवृति देखाउने गरेकाले यसबाट दुःखी नहुन उनी सन्देश बाँड्छन्, 'बिस्तारै युवा पुस्तामा आफ्नो संस्कार, संस्कृति, खानपान, आभूषण संरक्षणमा गर्न नव जागरण आएको छ।' यसलाई उनले पुनरउत्थानवादी युग भनेका छन्।"
खुला ब्याडमिन्टनको उपाधि नरेन र राजकुमारको जोडीलाई,"धरान : तिहारको उपलक्ष्यमा शनिबार आयोजना गरिएको धरान नगरस्तरीय खुला पुरुष ब्याडमिन्टन प्रतियोगिताको उपाधि नरेन गुरुङ र राजकुमार आङबुहाङको जोडीले जितेको छ। नरेनको जोडीले सङगेन राई र धनबहादुर चेम्जोङको जोडीलाई १८२१,२११८ र २११९ नम्बरले जितेका छन्। प्रतियोगिताको प्रथम हुने नरेन र राजकुमारको जोडीले नगद १० हजार पुरस्कार प्राप्त गरे। दोस्रो हुने साङगेन र धनबहादुरको जोडीले नगद ५ हजार ५ सय पुरस्कार पाए। भक्त राई र धनेन्द्रसेर राई तथा मणि चाम्लिङ र राज राईको जोडी संयुक्त तेस्रो भए। उनीहरूले नगद ३ हजार पुरस्कार प्राप्त गरे। भेट्रान डबल तर्फ नेपाल ब्याडमिन्टन संघका केन्द्रीय उपाध्यक्ष चन्द्रशेख लामा र श्याम लिम्बुको जोडी प्रथम भएको छ। लामको जोडीले दोर्ण राई र धनमोल राईको जोडीलाई १८२१, २११८, २११९ नम्बरले हराउँदै उपाधि जितेका हुन्। उपाधि विजेता लामाको जोडीले नगद ५ हजार नगद र एउटा भाले पुरस्कार प्राप्त गरे। दोस्रो भएका दोर्ण राई र धनमोल राईले नगद ३ हजार र भाले पुरस्कार प्राप्त गरेका छन्। विजयी खेलाडीलाई प्रतियोगिताको आयोजक संस्था अमर सेवा समाजका अध्यक्ष भुमीराज लिम्बु र प्रतियोगिता संयोजक याङ्ला शेर्पा लिम्बुले पुरस्कार वितरण गरेका थिए।"
भूकम्प गएको आठ दिनसम्म पनि दुर्गममा पुगेन राहत,"जाजरकोट : भूकम्प गएको आठ दिन बितिसक्दा पनि जाजरकोटका दुर्गम गाउँमा अझै राहत पुग्न सकेको छैन। प्रभावितले त्रिपाल समेत नपाउँदा खुला आकाशमा रात बिताउन बाध्य छन्। दिनप्रति दिन चिसो बढिरहेको भए पनि त्रिपाल तथा लत्ताकपडा नहुँदा स्थानीय समस्यामा परेका हुन्। एकद्वार प्रणालीबाट राहत वितरण गर्ने सरकारी नीति अनुसार दैवी प्रकोप जिल्ला समन्वय समितिले राहत सामग्री बुझेर स्थानीय तहलाई बुझाउने र स्थानीय तहले वडामार्फत पीडितलाई वितरण गर्ने भनिए पनि सम्बन्धित निकायले काम नगर्दा राहत वितरण अस्तव्यस्त र भद्रगोल भएको छ। राहत सामग्री सदरमुकामस्थित विपद व्यवस्थापन समितिको खुला गोदाम, पालिकाका केन्द्र तथा वडा कार्यालयमा थन्किएको छ। यातायातको पहुँच पुगेका बस्तीमा आवश्यक राहत पुगिसकेको भए पनि पर्याप्त नभएको र दुर्गममा भने अझै राहत सामग्री पुग्न नसकेको पीडितको भनाइ छ। वितरण प्रणाली व्यवस्थित नहँदा केही ठाउँमा दोहरिएर राहत पुग्ने गरेको र विकटमा अझैसम्म पनि राहत नपुगेको जुनीचाँदे गाउँपालिका२ का सर्पराज रावतले बताए। जुनीचाँदेको ११ वडा, कुशेका ९ वडा, भेरी र नलगाडका केही वडाहरूमा अहिले पनि राहत पुग्न नसकेको गैरसरकारी संस्था महासंघ जाजरकोटका कार्यवाहाक अध्यक्ष सहदेव बस्नेतले बताए। नलगाड नगरपालिकाकै वडा नम्बर ११ मा अहिलेसम्म त्रिपाल समेत पुग्न सकेको छैन। वडा नम्बर ८,९, १०, १२ र १३ मा केही थान मात्र त्रिपाल पुगेको र धेरैजसो पीडितले अहिलेसम्म राहत पाउन नसकेको पीडितहरूले गुनासो गरेका छन्। त्रिपाल मात्र होइन कुनै पनि राहत सामग्री अहिले सम्म वडा नम्बर ११ मा जान नसकेको स्थानीय दानबहादुर परियारले बताए। त्यस वडाका ३ सय बढी परिवार अहिले पनि खुला आकाशमा बस्न बाध्य भएको उनको भनाइ छ। ती वडाहरूमा मानवीय क्षति नभए पनि प्रायः सबै घर चर्किएर बस्न नमिल्ने अवस्थामा छन्। मानवीय क्षति नभएकै कारण स्थानीय सरकार र दाताको ध्यान पुग्न नसक्दा त्रासका कारण घर बाहिर बस्न बाध्य ६ सय बढी परिवारले अहिले पनि त्रिपाल लगायतका राहत सामग्री पाउन नसकेको वडा नम्बर १३ का स्थानीय लोकजंग शाहीले बताए। दाताहरूले दिएको राहत सामग्री भने नगरपालिकामै थन्किएको छ। नगरप्रमुख डम्बर बहादुर रावतले भने, पहिला मानवीय क्षति भएको ठाउँतिर राहत केन्द्रित गर्यौं अब सबै ठाउँ पुर्याउँछौं। सहयोग आइरहेको छ तर अझै पर्याप्त हुन सकेको छैन। त्यस्तै भेरीका वडा नम्बर २, ७, ८ , ९, १०, ११ , १२ र १३ लगायतका वडामा पर्याप्त राहत नपुग्दा समस्या भएको छ। राहत पाएकाले पनि सानो त्रिपाल पाउँदा समस्या भएको छ। उनीहरूको सामान राख्न र सुत्न समस्या भएको भेरी नगरपालिका ११ का ज्ञानीप्रसाद शर्माले बताए।"
एउटै त्रिपालमुनि ११ परिवारको बास!,"जाजरकोट : एउटा त्रिपालमुनि कति परिवार बस्न मिल्छ होला? एक, दुई बढीमा तीन परिवार। होइन जाजरकोटका भूकम्पपीडितले त्रिपाल र स्थान अभावमा एउटै त्रिपाल मुनि ११ परिवार बस्ने गरेका छन्। जिल्ला सदरमुकाम खलंगास्थित कस्तुरी बोडिङ्ग स्कुलमा एउटै त्रिपालमुनि ११ परिवार सँगै सुत्ने गरेका छन्। भूकम्पले घर चिराचिरा पारेपछि त्रासले भेरी नगरपालिका ४ का ११ परिवार एउटै त्रिपालमुनि सुत्न बाध्य भएका हुन्। भेरी नगरपालिका४ का शिला पुन घर्ती, लक्ष्मी गिरी, धनसरा राना, कल्पना राना, सरस्वती पुन, कल्पना खत्री, शिला पुन, अनिता खड्का, सन्देश घर्ती, राजेश खत्री र महेश सिंहको परिवार एउटै त्रिपालमुनि सुत्ने गरेको उनीहरूले बताएका छन्। एउटै परिवारका दुईदेखि ५ जनासम्मको परिवार छ। 'सबै गरी ३३ जना एउटै पालमुनि सुत्ने गरेका छौं। स्थानीय शिला पुन घर्तीले भनिन घरमा बस्न सकिने अवस्था छैन। त्रिपाल दिएका छैनन्। प्रत्येकले अलग अलग त्रिपाल हाल्ने ठाउँ पनि छैन। त्यही भएर सामूहिक रूपमा त्रिपालमा सुत्ने गरेका छौं। खाना खान आआफ्नो घरमा जाने र सुत्न मात्र त्यहाँ आउने गरेका छन्,' उनले भनिन्। सँगै सुत्दा कतिपयका केटाकेटी रुने कराउने, कतिपयले घुर्ने लगायतका समस्याले निन्द्रा नै नलाग्ने उनको बताइन्। त्यहाँ बस्ने धेरैजसो भाडामा बस्नेहरू पनि छन्। भाडामा बस्नेलाई स्थानीय तहले राहत नदिएपछि उनीहरू कोच्चिएर एउटै त्रिपालमा बस्न बाध्य भएका हुन्। बोडिङ्गको आगनमा करीब १५ ओटा त्रिपाल र टेन्ट राखिएको छ। त्यहाँ करीव ५० बढी परिवारका दुई सय बढी बस्ने गरेका छन्। उक्त स्थानमा बसेका मध्य केही बालबालिकाहरू बिरामी परेका छन्। उनीहरूमा ज्वरो आउने, खोकी लाग्ने, निमोनिया लगायतका समस्या देखिएका छन्। सदरमुकाम भित्रकै यस ठाउँमा औषधोपचार र अन्य खानेकुरा लगायतका राहत सामग्री अभाव भएको कल्पना खत्रीले बताइन्।"
विराटनगरबाट ब्राउन सुगरसहित दुई जना पक्राउ,विराटनगर : विराटनगरबाट लागूऔषध ब्राउन सुगरसहित शनिबार दिउँसो दुई जना पक्राउ परेका छन्। पक्राउ पर्नेमा एक जना भारतीय बालक पनि छन्। प्रहरीका अनुसार विराटनगर महानगरपालिका४ का २८ वर्षीय आशिषकुमार भगत र भारत अररिया जोगवनीका १२ वर्षीय बालकलाई पक्राउ गरिएको हो। उनीहरूलाई विराटनगर१६ दरैयाबाट दिउँसो सवा ४ बजेतिर पक्राउ गरिएको प्रहरीले जनाएको छ। पैदलयात्रामा रहेका उनीहरूलाई लागूऔषध ब्युरोको टोलीले नियन्त्रणमा लिएर खानतलासी गर्दा साथबाट ४६० ग्राम ब्राउन सुगर फेला परेको थियो। साथै लागूऔषध डाइलेक्स डीसी र नाइट्रोसन तथा १२ हजार रुपैयाँ नगदसमेत बरामद भएको प्रहरीले जनाएको छ। पक्राउ परेका दुवै जनालाई इलाका प्रहरी कार्यालय रानीमा राखेर थप अनुसन्धान सुरु गरिएको जानकारी प्रहरीले दिएको छ।
पोखरामुग्लिन सडक विस्तार कार्य तिहारमा नरोकिने,"तनहुँ : तिहार बिदाको समयमा पनि पृथ्वी राजमार्गको पोखरा मुग्लिन सडक विस्तार कार्य नरोकिने भएको छ। निर्धारित समयमा नै आयोजनाको निर्माण कार्य सक्ने उद्देश्यले तिहार बिदाको समयमा पनि सडक विस्तार धमाधम गर्न थालिएको छ। मुग्लिन पोखरा पश्चिम खण्डका प्रमुख राजेश पौडेलका अनुसार दुई चरणमा गरी सडक विस्तार भइरहेको छ। लक्ष्यअनुसार प्रगति नभएकाले तिहारमा समेत सडक विस्तार गरिने उनले बताए। पश्चिम खण्डअन्तर्गत जामुनेबाट पोखरासम्मको करिब ३९ किलोमिटर विस्तारको प्रगति हालसम्म करिब १२ प्रतिशत मात्र भएकाले बिदामा समेत काम तीव्र्रपमा गर्नु परेको आयोजना प्रमुख पौडेलले बताए। पश्चिम खण्ड विस्तारका लागि २०७८ जेठमा सम्झौता भएको हो। यो खण्डको काम २०८१ भदौसम्म सम्पन्न गर्नुपर्ने छ। यस खण्ड निर्माणको ठेक्का चिनियाँ कम्पनी यनहुइकाइयुयान हाइवे एन्ड ब्रिज कन्स्ट्रक्सनले पाएको छ। एसियाली विकास बैंकको ऋण सहयोगमा सडक चार लेनको बनाउने काम भइरहेको छ। पश्चिम खण्डको लागत रु सात अर्ब ४० करोड ४६ लाख रहेको प्रमुख पौडेलले बताए। त्यसैगरी ४१ दशमलव ४५ किलोमिटर दूरी रहेको पूर्वी खण्ड विस्तार कार्य तीव्र पारिएको पोखरामुग्लिन सडक योजनापूर्वी खण्डका प्रमुख श्याम यादवले जानकारी दिए। यस खण्डमा तिहार बिदाको समयमा पनि सडक विस्तार कार्यलाई तीव्र पारिने छ। सडक फराकिलो बनाउने, भित्ता खार्ने, खाडल पुर्ने, पक्की पुल र कल्भर्ट निर्माण गर्नेलगायत काम भइरहेका छन्। यस खण्डमा ३६ प्रतिशत निर्माण कार्य सम्पन्न भएको प्रमुख यादवले जानकारी दिए। पूर्वी खण्ड विस्तारका लागि २०७७ माघमा विसं २०७८ वैशाखदेखि काम सुरु भएको हो। यस खण्डमा तीन ठूला र चार साना पुल निर्माण गरिनेछन्। पूर्वीखण्डको ठेक्का चाइना कम्युनिकेसन कन्स्ट्रक्सनले पाएको छ। यस खण्डको काम २०८१ वैशाखसम्म सम्पन्न गर्नुपर्ने प्रमुख यादवले बताए। पूर्वी खण्डको लागत रु ६ अर्ब २१ करोड ३१ लाख रहेको छ।"
शान्ति बाटिकामा काग सम्मेलन,"काठमाडौं : प्रत्येक वर्ष कात्तिक कृष्ण त्रयोदशीदेखि सुरु हुने यमपञ्चक अर्थात् तिहारको पहिलो दिन काग तिहारका अवसरमा काग सम्मेलन गरिएको छ। एकसय ७३ जीव जनावर तथा चराचुरुंगीको आवाज निकाल्ने कलाकार रमेश दुलाल कागेले आज काठमाडौं शान्ति बाटिकामा आयोजित पत्रकार सम्मेलनमा कागको आवाज निकालेर काग बोलाउँदै बीसौं काग सम्मेलन सम्पन्न गरे। उनले १९ वर्षदेखि यसरी नै काग सम्मेलन गरिरहेको जानकारी दिए। 'विशेषगरी तिहारको परम्परालाई जोगाइराखौं र सकारात्मक सन्देश दिउँ भन्ने उद्देश्यले हरेक वर्ष काग सम्मेलन गरिरहेको छु', दुलाले भने, 'यसलाई आउँदा वर्षमा पनि निरन्तरता दिनेछु।' बिहान गरिएको सम्मेलनमा करिब ४० मिनेटसम्म उनले बोलाएको काग एकै ठाउँमा झुम्मिएका थिए। यद्यपि अघिल्ला वर्षमा जस्तो कागको संख्या नरहेको कलाकार दुलालले बताए। उनले सम्मेलनको सुरुआत पश्चिम धनगढीबाट सुरु गरेका थिए। दाङ र इलाममा केही वर्ष काग सम्मेलन गरेपछि काठमाडौंमा गर्न थालिएको उनले जानकारी दिए। 'सपनामा काग कराएको देखेपछि मैले आवाज निकाल्न सुरू गरेको हुँ। त्यसपछि काग तिहारमा सम्मेलन गर्ने गरेको छु', कलाकार दुलालले भने। उनले मादल, सनाइ, सारङ्गी, पियानो, ड्रम सेट, मुर्चुङ्गा, गितारको धुनसमेत निकाल्ने गरेको छ। गाई, भैँसी र अन्य चराचुरुंगीको आवाज पनि दुरुस्तै निकाल्ने भएता पनि कलाकार दुलाललाई काग को आवाज निकाल्ने व्यक्तिका रुपमा परिचित छन्। राष्ट्रिय संगीतकर्मी संघको आयोजना तथा ह्याम्स हस्पिटल काठमाडौं र सन्दकपुर गाउँपालिका इलामको सहआयोजना सम्मेलन गरिएको थियो।"
पहिरोमा पुरिएर एकको मृत्यु,"करिडोरअन्तर्गत जिरो प्वाइन्ट, कालिकोटको शुभकालिका गाउँपालिका१ स्थित कालेखोलामा खसेको सुख्खा पहिरोमा पुरिएर डोजर चालकको चालकको मृत्यु भएको हो। कालिकोट : कर्णाली करिडोर सडक मर्मतका क्रममा पहिरोमा पुरिएर डोजर चालक मृत्यु भएको छ। करिडोरअन्तर्गत जिरो प्वाइन्ट, कालिकोटको शुभकालिका गाउँपालिका१ स्थित कालेखोलामा खसेको सुख्खा पहिरोमा पुरिएर डोजर चालकको चालकको मृत्यु भएको हो। कर्णाली करिडोर जोड्ने जिरो प्वाइन्टको सडक मर्मत गरिरहेकाबेला माथिबाट चट्टानसहित खसेको पहिरोमा पुरिएर कालिकोट पचालभरना गाउँपालिका८ खडितोलीका ३० वर्षीय धीर सज्यालको मृत्यु भएको जिल्ला प्रहरी कार्यालयका सूचना अधिकारी पोषण थापाले जानकारी दिए। सडक फराकिलो गरिरहेकाबेला माथिबाट खसेको पहिरोले पुरिएर डोजर चालकको मृत्यु भएको उनको भनाइ थियो। 'माथिबाट चट्टान खसेको चालकलाई केही जानकारीसङ्केत नै भएन। एक्कासी चट्टान खसेपछि भाग्नसक्ने अवस्था भएन', थापाले भने, 'चालकको घटनास्थलमा मृत्यु भएको छ।' पहिरोले डोजर पुरै पुरिएकाले घटना शुक्रबार बेलुकाको भए पनि १८ घण्टापछि आज बिहान मृतकको शव निकालिएको उनले जानकारी दिए। 'हिजो रात परेकाले अरु पहिरो खस्ने खतरा हुनसक्ने देखिएपछि शव निकाल्न सकिएको थिएन', थापाले भने, 'बिहान उज्यालो भएपछि शव निकालेर परीक्षणका लागि जिल्ला अस्पताल लगिएको छ।' पहिरोले अहिले कर्णाली राजमार्ग अवरुद्ध रहेको र खुलाउने प्रयास भइरहेको जिल्ला प्रहरी कार्यालय कालिकोटले जनाएको छ। रासस"
टेलिकमको आम्दानी घट्यो,"काठमाडौं : नेपाल टेलिकमको आर्थिक वर्ष २०८०८१ को पहिलो तीन महिनामा ३९ करोड बढी आम्दानी घटेको छ। टेलिकमले आज सार्वजनिक गरेको प्रथम त्रैमासिकको वित्तीय विवरणअनुसार चालु आवको प्रथम त्रैमासिक अवधि (२०८० आश्विन मसान्त)सम्मको कूल आय १० अर्ब ६४ करोड ८७ लाख ९३ हजार रहेको जनाइएको छ। उक्त रकम गत आवको सोही अवधिको कूल आयको तुलनामा तीन दशमलव ५४ प्रतिशतले कमी भएको हो। गत आवमा ११ अर्ब चार करोड ९० हजार आम्दानी भएको थियो। उक्त आम्दानीको तुलनामा चालू आवमा रु ३९ करोड १२ लाख ९७ हजार कमी भएको टेलिकमले जनाएको छ। कम्पनीको कूल सञ्चालन आय पनि ४९ करोड २५ लाख २१ हजार घटेको छ। चालु आवको प्रथम त्रैमासिक अवधिसम्मको कूल सञ्चालन आय आठ अर्ब ५८ करोड ५० लाख ६३ हजार रहेको छ। उक्त रकम गत आवको सोही अवधिको कूल सञ्चालन आय नौ अर्ब सात करोड ७५ लाख ८४ हजारको तुलनामा ४९ करोड २५ लाख २१ हजार (अर्थात्, ५४३ प्रतिशत) ले कमी भएको टेलिकमले जारी गरेको विज्ञप्तिमा उल्लेख छ। चालु आवको प्रथम त्रैमासिक अवधिसम्मको खुद मुनाफामा पनि कमी आएको जनाएको छ। कम्पनीको खुद मुनाफा प्रथम तीन महिनामा दुई अर्ब दुई करोड ७४ लाख ३२ हजार रहेको छ। उक्त रकम गत आवको सोही अवधिमा दुई अर्ब २२ करोड ५५ लाख छ हजार रहेको थियो। गत आवको तुलनामा चालू आवमा १९ करोड ८० लाख ७४ हजार (अर्थात, ८९० प्रतिशत) ले कमी भएको छ। कम्पनीको प्रतिशेयर आम्दानी यस त्रैमासिक अवधिमा ४५०५ रहेको छ। चालु आवमा राजश्व तथा खुद मुनाफामा परिवर्तन हुनुका प्रमुख कारणमा ओटिटी सेवाको बढ्दो प्रयोगक रहेको जनाइएको छ। राष्ट्रको सञ्चार भएकोले बढी लागत तथा कम प्रतिफल प्राप्त हुने विकट तथा दुर्गम स्थानमा समेत सेवा विस्तार र गुणस्तर सुधारको कार्यमा निरन्तर लागिरहेको र लागतसमेत बढिरहेको जनाइएको छ। सेवाको दररेट निर्धारणसम्बन्धी नीति तथा नियमहरु परिवर्तन भएका कारणले सेवाको दररेटमा कटौती भई राजश्वमा प्रतिकुल असर पर्नुका साथै बैंक व्याजदरमा भएको परिवर्तनका कारण वित्तीय आम्दानी करिब कमी भएको विज्ञप्तिमा उल्लेख गरिएको छ।"
नक्कली नोटसहित तीनजना पक्राउ,काठमाडौं : नक्कलीजस्तो देखिने नोटसहित काठमाडौंबाट एक र पर्साबाट दुई गरी तीन जना आज पक्राउ परेका छन्। उनीहरूमध्ये काठमाडौं महानगरपालिका९ पिङगलास्थानबाट एक हजार दरका चार थान नक्कलीजस्तो देखिने नोटसहित काठमाडौं महानगरपालिका जडीबुटी बस्ने धनुषा घर भएका १८ वर्षीय किशोरलाई आज साँझ प्रहरीले पक्राउ गरेको छ। ती किशोरले नक्कली नोट बोकी हिँडेको भन्ने खबर प्राप्त हुनासाथ प्रहरी वृत्त गौशालाबाट खटिएको प्रहरीले उनलाई उक्त नोटसहित फेला पारी पक्राउ गरेको हो। यसैगरी पर्सा वीरगञ्ज महानगरपालिका८ घण्टाघरबाट एक हजार दरका ३८ थान नक्कलीजस्तो देखिने नोटसहित दुई जनालाई शुक्रबार राति प्रहरीले पक्राउ गरेको छ। पक्राउ पर्नेमा बारा कलैया उपमहानगरपालिका३ बस्ने २५ वर्षीय उमेशकुमार पटेल र वीरगञ्ज महानगरपालिका३१ कोनिया बस्ने २३ वर्षीय ऋषि पटेल रहेका छन्। घण्टाघरस्थित सिटी मार्केटको कपडा पसलमा कपडा किन्दा उमेशले नक्कली रुपैयाँ दिएको भन्ने खबर प्राप्त हुनासाथ अस्थायी प्रहरी पोष्ट घण्टाघरबाट खटिएको प्रहरीले दुवै जनालाई पक्राउ गरेको हो। उनीहरूले प्रयोग गरेको प्र२०३००१प ८९० नम्बरको मोटरसाइकल समेत प्रहरीले नियन्त्रणमा लिएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
मोबाइल ल्याइदिनू भन्ने अब कोही रहेनन् दीपकसँग,"मुगु : छाँयानाथ रारा नगरपालिका६ मुन्दुका दीपक बोहोरा ७ वर्षदेखि वैदेशिक रोजगारीको सिलसिलामा कतार काम गर्दैआएका थिए। उनी काम गर्ने कम्पनीबाट राम्रै कमाई हुन्थ्यो। दीपकको कमाइले घरपरिवार राम्रैसँग चल्दैथियो। बचेको पैसाले उनले मुगु सदरमुकाम गमगढीमा एक वर्षअघि नै घडेरी जोडिसकेका थिए। आउँदो जेठदेखि त्यही घडेरीमा घर बनाएर कुनै व्यवसाय गर्ने सल्लाह उनले श्रीमती श्रीदेवीसँग गरेकी थिइन्। व्यापार व्यवसाय गरेर श्रीमती र तीन छोराछोरीको लालपालन राम्रोसँग गर्ने सपना देखेका थिए दीपकले। तर कात्तिक ८ गतेको रात उनको सारा सपना तुहियो। उनले श्रीमती श्रीदेवीलाई मात्रै होइन, ११ वर्षीय छोरा मनोज, ७ वर्षिया छोरी अप्सार र भर्खरै ५ महिनाका छोरा रहरलाई सधैंका लागि गुमाए। आफन्तले नै उनीहरूको विभत्स हत्या गरेका थिए। कतारमा हुँदा उनले दिनहुँ श्रीदेवीसँग भिडियो कल गर्थे। हरेक कुराकानीमा छिट्टै घर फर्किएर ऋण सापट गरेर घर बनाउने सल्लाह हुन्थ्यो उनीहरूको। श्रीमतीसँगको भिडियो कुराकानी सम्झिँदा उनी भावविह्ल बन्छन्। 'छोराछोरीलाई बजारको बोर्डिङ स्कुलमा पढाउनुपर्छ भन्थिन्। छोरीले झुम्का र छोरोले मोबाइल ल्याइदिनु भन्थे,' आँशु चुहाउँदै दीपक सम्झिन्छन्। छोराछोरीको कुरा टार्न नसकेरै कतारबाट सधैंका लागि जेठअसारमा घर फर्किने योजना बनाएका थिए दीपकले। दीपकलाई कात्तिक १० गते बिहानै दाईकी छोरीले भिडियो कल गरेकी थिइन्। भिडियो कलमा उनी रोइनमात्र, केही बोल्नै सकिनन्। दाई छोरीहरू रुँदै भिडियो कल गरेपछि दीपकको मन अतालियो। बल्लतल्ल हिमत गरेरे छोरीहरूले घटना सुनाएकी रहिछन्। घटना सुनेर छानोबाट खसेजस्तै भएको थियो दीपकलाई। ८ गते अबेर रातसम्म भिडियोकलमा श्रीमती र छोराछोरीसँग कुरा भएको उनी सम्झिन्छन्। 'पापीले मेरा सबै योजना र सपना चकनाचुर बनाइदिए। घर न घाटको भएँ। के गर्ने? कहाँ जाने? कसका लागि के गर्ने?,' उनी मनमनै प्रश्न गर्छन्। हत्यामा संलग्न रहेको भन्दै शुक्रबार प्रहरीले दुई जनालाई पक्राउ गरी सार्वजनिक गर्यो। पक्राउ पर्नेमा गोपाल बोहोरा र र गोर्खबहादुर शाही छन्। गोपल श्रीदेवीका मामाको छोरा हुन् भने गोर्खबहादुर नातामा दीपकका अकंल पर्छन्। 'दुबै जनासँग मेरो कुनै रिसइबी, लेनदेन थिएन। भीसा पठाउन सहयोग नगरेको भन्दै हत्या गर्न पहिलादेखि नै हत्याको योजना बनाएका रहेछन्। सालोले आफ्नै भान्जा, भतिजाहरूलाई त भीसा पठाउन सकेका छैनन्। अरुलाई कसरी पठाओस्,' दीपकका भिनाजु जंग भामले भने। उनले घटनामा गोपालकी आमा रेशा बोहोराको पनि संलग्नता रहेको दाबी गरे। 'प्रहरीले रेशालाई अझै कानुनी प्रक्रियामा ल्याउन सकेको छैन। हाम्रो माग नै रेशासहित योजनाकारलाई कानुनी कारबाही गर्नु रहेको छ,' उनले भने।"
महोत्तरीमा ट्रकबाट २९० किलो गाँजा बरामद,महोत्तरी : प्रहरीले सम्सी गाउँपालिकाबाट २ सय ९० किलो गाँजासहित २ जनालाई नियन्त्रणमा लिएको छ। जिल्ला प्रहरी कार्यालय महोत्तरीका अनुसार पक्राउ पर्नेमा ट्रकका चालक जिल्ला मकवानपुर बकैया गाउँपालिका७ का २५ वर्षीय लिलाबहादुर थिङ र सहचालक जिल्ला मकवानपुर हेटौंडा उपमहानगरपालिका१३ का राजेश घलान रहेका छन्। सम्सीबाट जलेश्वरतर्फ गइरहेको ना ५ ख ९७११ नम्बरको ट्रकलाई प्रहरीले गोप्य सूचनाका आधारमा छापामारी गर्दा सो परिमाणको गाँजासहित उनीहरूलाई नियन्त्रणमा लिएको हो। जिल्ला प्रहरी कार्यालयले दिएको जानकारी अनुसार सम्सी गाउँपालिका५ देवीस्थानमा उनीहरू सवार ट्रकलाई चेकजाँच गर्दा ट्रकको चालक बस्ने सिटको पछाडि रहेको फल्स बटनमा लुकाईछिपाई राखेको गाँजा फेला परेको हो। उनीहरूमाथि थप अनुसन्धान भइरहेको जिल्ला प्रहरी कार्यालय महोत्तरीका प्रवक्ता डीएसपी दिलिपकुमार गिरीले बताए।
आगलागीमा वृद्धाको मृत्यु,राति ८ बजेतिर आगलागी हुँदा वृद्धा दम्पती घरभित्रै थिए। आगलागीमा परी वृद्धा राईको घटनास्थलमै मृत्यु भयो भने उनका पति ७५ वर्षीय शिवकुमार राई गम्भीर घाइते हुनुभएको रिजालले जानकारी दिए। झापा : अर्जुनधारा नगरपालिका१० मा आफ्नै घरमा राति भएको आगलागीमा परेर ७३ वर्षीया दिलकुमारी राईको घटनास्थलमै मृत्यु भएको छ। जिल्ला प्रहरी कार्यालय झापाका सूचना अधिकारी खगेन्द्रप्रसाद रिजालका अनुसार राई दम्पती बसोबास गर्दै आएको कच्ची टाटी बेरा र टिनको छानो भएको घरमा शुक्रबार राति अचानक आगलागी भएको थियो। राति ८ बजेतिर आगलागी हुँदा वृद्धा दम्पती घरभित्रै थिए। आगलागीमा परी वृद्धा राईको घटनास्थलमै मृत्यु भयो भने उनका पति ७५ वर्षीय शिवकुमार राई गम्भीर घाइते हुनुभएको रिजालले जानकारी दिए। उनका अनुसार आगलागीको खबर पाएलगत्तै सालबारी अस्थायी प्रहरी चौकीबाट प्रहरीको टोली घटनास्थलमा पुग्दा वृद्धाको मृत्यु भइसकेको थियो। घाइतेलाई उपचारका लागि शनिश्चरेस्थित अर्जुनधारा नगर अस्पतालमा भर्ना गरिएको छ। आगलागीका कारण थाहा हुन सकेको छैन। आगलागी घटनाका सम्बन्धमा अनुसन्धान भइरहेको प्रहरीले जनाउको छ।
अस्पतालको शैय्याबाट भूकम्प सम्झँदा,"सुर्खेत : गोरखाको बारपाक केन्द्रबिन्दु भएर २०७२ वैशाख १२ गते गएको विनाशकारी भूकम्पमा हजारौंले ज्यान गुमाए। उत्तिकै संख्यामा घाइते भए। अर्बौंको धनजनको क्षति भयो। त्यसयता नेपालका विभिन्न भूभागमा केन्द्रबिन्दु भई सानाठूला भूकम्पका शृंखला रोकिएका थिएनन्। यसै समयमा जाजरकोटलाई केन्द्र बनाएर भूकम्प गयो। १ सय ५४ ले ज्यान गुमाए, घाइते अस्पतालको शै्ययामा छन्। पराकम्प नरोकिएकाले क्षति थपिँदो छ। कर्णालीका स्थानीयले यति विनाशकारी भूकम्प आउला भनेर कल्पनासमेत गरेका थिएनन्। १७ कात्तिकको राति जाजरकोट केन्द्रबिन्दु भएर ६४ म्याग्निच्युडको भूकम्पले कर्णालीमा ठूलो क्षति भयो। छिमेकी जिल्लाहरू दैलेख, सल्यान, सुर्खेतलगायतका जिल्लाका नागरिक पनि भूकम्पको त्रासमै छन्। ठूलो मानवीय क्षति हुने गरी गएको भूकम्पमा परी शुक्रबारसम्म जाजरकोटका १ सय १ र रुकुमपश्चिममा ५३ गरी १ सय ५४ जनाले ज्यान गुमाइसकेका छन्। दुई सयभन्दा बढी नागरिक घाइते भए। सामान्य घाइते भएकाहरू जाजरकोट र रुकुम पश्चिमका स्थानीय अस्पतालहरूमा उपचारपछि डिस्चार्ज भइसकेका छन्। गम्भीर घाइते भएकाहरूको अहिले सुर्खेतस्थित कर्णाली प्रदेश अस्पताल, नेपालगन्जस्थित भेरी अस्पताल र काठमाडौंमा उपचार चलिरहेको छ। कर्णाली प्रदेश अस्पताल स्रोतका अनुसार अस्पतालमा हाल २१ जना घाइतेको उपचार भइरहेको छ। मध्यरातमा गएको भूकम्पमा परी गम्भीर घाइते भएकाहरू अस्पतालमा उपचाररत त छन्, तर उनीहरू भूकम्पले दिएको पीडामा छट्पटाइरहेका छन्। परिवारका सदस्य, आफन्त, छरछिमेकी र ओत लाग्ने घर गुमाउनु पर्दाको पीडाले उनीहरू भक्कानिरहन्छन्। भूकम्पको त्राससँगै उपचार सकेर फर्किएपछि कहाँ ओत लाग्ने भन्ने पीडा उस्तै छ। भूकम्पले घर भत्काउँदा पुरिएकाहरू छरछिमेकी र सरकारी संयन्त्रले उद्धार गरेर अस्पतालसम्म आइपुगे। औषधि उपचारले उनीहरूको शरीरमा लागेको चोट निको हुने क्रममा छ। तर, भूकम्प गएको त्यो रात विपत्तिको पीडाले उनीहरूलाई झस्काइरहेको छ। उनीहरू अस्पतालको श्ययामा छट्पटाइरहेका छन्। त्यो दिन सम्झँदा मुटु थररकाँप्छ रुकुमपश्चिम सानीभेरी गाउँपालिका४ का कमान चन्द उमेरले ७० नाघे। यो उमेरसम्म ठूलो रोगले च्याप्न नसकेको उनको शरीरलाई कात्तिक १७ को विनाशकारी भूकम्पले अस्पतालको शै्ययामा पुर्यायो। गहिरो निद्रामा रहेका उनी भूकम्पले घर भत्काउँदा पुरिन पुगे। भूकम्प आउँदा चन्द दम्पतीसँगै थिए। जहान र म सुतिरहेको थिएँ, एक्कासि घर हल्लिन थाल्यो, बुढेसकालको शरीर भाग्न पनि सकेनौं, घर भत्किन पुग्यो। हामी त्यही पुरियौं। त्यसपछि केके भयो सम्झना नै छैन, उनले भने। छरछिमेकीले उद्धार गरेको उनको भनाइ छ। यो उमेरसम्म ठूलो विपत्ति भोग्नु नपरेको बताउँदै उनी भन्छन्, त्यो दिन सम्झियो भने मुटु थररकाप्छ। पत्नी अम्बाकुमारी चन्दको गाउँमै उपचार भएको चन्द बताउँछन्। घरभित्रै पुरिएकी जहान पनि थला परेकी छन्, आफूसँगै उपचारका लागि लिएर आउन पनि सकिएन, उता केकसरी उपचार भयो, कहाँ बसेकी होलिन् भन्ने चिन्ताले पिरोलेको छ, चन्द भन्छन्। भूकम्पले घरै भत्काएर घरभित्रै पुरिँदा पनि आफूहरूलाई भगवान्ले बचाएको उनी बताउँछन्। चन्द बसोबास रहेको नेगाहा गाउँमा २०२९ सालमा उनीहरूले घर निर्माण गरेका हुन्। ओत लाग्ने घर निर्माण गरेको ५१ वर्षपछि अहिलेको भूकम्पले त्यो तहसनहस हुन पुग्यो। २०२९ सालमा बनाएको घर भूकम्पले लग्यो, बुढेसकालको जीउ आधा भयो, अस्पतालमा सुतिरहेको बेड हल्लिँदा पनि भूकम्प नै आइहाल्यो कि भन्ने डर लाग्छ, उनी झस्कन्छन्। उनी आफू र जहान बाँचेकोमा खुसी त छन्। तर, बुढेसकालको सहारा ओत लाग्ने घर, अन्नपात, लत्ताकपडा घरभित्रै पुरिँदा उनी अस्पतालको बेडमा निदाउन पनि सकेका छैनन्। हामीलाई त भाग्यले बचायो, यो उमेरमा आइपुगेर यस्तो विपत्ति खेपौंला भन्ने कल्पना पनि थिएन, सबै तहसनहस भयो। बाँचेर पनि मरेँ झैं लाग्न थाल्यो। त्यो रातको विपत्ति सम्झेर आफैं बर्बराउँछु, भक्कानिन्छु, अब सरकारकै आस छ, उनले सुनाए। भाग्यले बाँचेछु चौरजहारी७ की वेदकुमारी मल्लको परिवारले गत असारमा लगाएको धान भित्र्याउने तयारीमा थिए। उनीहरूले कात्तिक १६ गते खेतमा लगाएको धान काटेर घरको आँगनमा पुर्याए। धान र पराल छुट्ट्याएर भकारीमा भित्र्याउने अवस्थामा रहेको त्यसदिन धान आँगनमै राखेका थिए। भोलिपल्ट सपरिवारले आँगनमा राखेको धान घरको माथिल्लो तलामा रहेको भकारीमा भण्डारण गरे। भर्खर भित्र्याएको धान हेर्दाहेर्दै माटोमै विलिन भयो। कारण बन्यो विनाशकारी भूकम्प। कर्णाली प्रदेश अस्पतालमा उपचाररत वेदकुमारी मल्ल भन्छिन्, आफू त बाँचे, घर र धनसम्पत्ति सबै तहसनहस भयो। भूकम्पले हाम्रो खुुसी लुट्यो। भूकम्पले दिएको चोट सम्झँदै ४७ वर्षीया वेदकुमारी अस्पतालको श्ययामै भक्कानिन्छिन्। यस्तो विपत्ति आउँला भनेर सोचेकै थिएनौं, भूकम्पले घर लग्यो। म भने भाग्यले बाँचेछु, उनी भन्छिन्। भूकम्पले उनको घर तहसनहस बनाएको छ। घरको नामनिसान नै छैन, अन्नपात, लत्ताकपडा, भाँडाहरू सबै पुरिएका छन्, उनी भन्छिन्। त्यसदिन उनको घरमा पाँच जना थिए। भूकम्पले घर भत्काउँदा पाँचै जना घरभित्रै पुरिए। सामान्य घाइते भएकाहरूको चौरजहारीमै उपचार भयो। वेदकुमारीलाई सुर्खेत ल्याइएको छ। मस्त निद्रामा थियौं, एक्कासि घर हल्लिएको जस्तो महसुुस भयो, घरको ढुंगामाटो र काठ आफ्नै शरीरमा बजारिएको याद छ। त्यसपछि केके भयो केही थाहा छैन, उनले भनिन्। छरछिमेकी आएर आफ्नो उद्धार गरेको उनी बताउँछिन्। भूकम्पबारे समाचारमा सुन्दै आएकी मल्लले यसपालि आफैंले भोग्नु परेको छ। छोराछोरी पढाइको सिलसिलामा काठमाडौं बस्थे। २०७२ सालको भूकम्पपछि काठमाडौंतिर भूकम्प आइरहन्छ भनेर समाचारमा उनले सुनेकी थिइन्। छोराछोरीलाई केही भइहाल्ने पो हो कि भन्ने चिन्ताले पिरोलिरहन्थ्यो। तर भूकम्पको विपत्ति आफैंले भोग्नु पर्यो। घरमा पकाएर खाने भाँडा पनि छैनन्। गाउँका रहेकाहरू कहाँ बसेका होलान्, के खाएका होलान् भन्ने पिरलोले छट्पटाउँछु, उनी भन्छिन्। मुटुका टुक्रा छोरीहरू गुमाए आठबिसकोट१४ ज्यामिरेकोटका ३८ वर्षीय गणेश मल्ल हिजोआज अस्पतालको बेडमै छट्पटाइरहेका छन्। शरीरमा लागेको चोटसँगै भूकम्पले दिएको चोट उनको मनमा गहिरो खिल झैं बिझेको छ। शरीरमा लागेको चोट बिर्सेर उनी निदाउन त खोज्छन् तर भूकम्पले दिएको पीडाले उनलाई निदाउन दिएको छैन। कात्तिक १७ गते साँझको खाना खाई दुःखसुखको कुराकानी गरेर सुत्न जहान र म कोठातर्फ गयौं। छोराको साथी पनि घरमा आएका थिए। उनीहरू पनि आफ्नो कोठातर्फ गए। छोरीहरू पनि सुत्न गए। मध्यरातको मस्त निद्रामा थियांै। एक्कासि घर हल्लियो। बीचको तलामा सुतेका हामी निद्राबाट ब्युँझिएर ढोका खोलेर भाग्न समेत पाएनौं। सबै घरभित्रै पुरियौं। छरछिमेकीले हामीलाई पुरिएको घरबाट निकालेछन्, मल्ल भन्छन्। उनलाई बेहोस अवस्थामै हेलिकप्टरमार्फत सुर्खेत ल्याइएको हो। होस खुल्दा अस्पतालको श्ययामा थिएँ। मेरा मुटुका टुक्राहरू दुई छोरीहरू बितेको होस खुलेपछि थाहा पाएँ। घर तहसनहस छ। भूकम्पले घर ढलाउँदा दुई छोरीहरू १३ वर्षीय चन्द्रकला र १५ वर्षीय प्रेमासँगै छोराको साथी पनि बिते। छोरा र जहान पनि घाइते छन्। उनीहरूको गाउँमै उपचार भयो, उनी भन्छन्। भूकम्पले मुटुका टुक्राहरू दुई छोरीलाई गुमाएको उनले भक्कानिँदै सुनाए। हामीलाई कहिल्यै नसोचेको बज्रपात आइलाग्यो। त्यस दिनलाई सम्झिन सक्दिनँ। छरछिमेकीले उद्धार गरेर भाग्यले बाँचेछु। छोरीहरू गुमाउनुको पीडाले मन थाम्न सकिरहेको छैन। घर तहसनहस छ। ढाडमा समस्या देखिएको छ। अब त कसरी बाँच्ने कुनै आधार पनि देख्दिनँ, उनले भने, त्यस रातलाई सम्झन पनि सक्दिनँ। अहिले अस्पतालको श्ययामा छु। भूकम्पको त्रास छ। उनी भूकम्पले दिएको पीडाले बेलाबेला तर्सिने गरेका छन्। छोरीहरू गुमाएको पिर एकातिर छ, उता गाउँमा जहान र छोरा कसरी बसेका होलान् भन्ने चिन्ता उस्तै छ। अन्नपात, लत्ताकपडा, भाँडाकुडा सबै पुरिएको छ। जहान र छोराले के खाएका होलान् ? गाउँमा खोइ कसले हो एउटा पाल दिएको छ भन्ने सुनेको छु। राहतको सही सदुपयोग भएको छैन, उनले भने। सरकारले दिने आर्थिक सहायता बढाएर घर बनाइदिनेमा उनी आशावादी छन्। यस्तो विपत्ति कसैलाई नपरोस् आठबिसकोट१२ ठूलीबारकोटकी कमला परियारलाई ठूलो कालबाट बाँचेछु भन्ने लागेको छ। तर, भूकम्पले दिएको चोटले उनलाई निदाउन दिएको छैन। घरमा ६ जना थियौं, सुतिरहेको बेला एक्कासि घर हल्लिएको जस्तो भयो। एकैछिनमा घर आफ्नै शरीरमा बजारियो। छरछिमेकीले उद्धार गरेछन्। अहिले अस्पतालमा उपचार चलिरहेको छ, उनी भन्छिन्। भूकम्पले घर भत्किँदा ४१ वर्षीया उनको शरीरमुनिको भाग पुरिएको थियो। हामीलाई भाग्यले बचायो, तर ओत लाग्ने घरको नामनिसान छैन। उपचारपछि मलाई त निको होला तर, त्यसदिनको पीडा कहिल्यै निको हुँदैन, कमला भन्छिन्, यस्तो विपत्ति कसैलाई पनि नपरोस्। भूकम्प गएको दिन कमलासहित घरमा तीन छोरा, एक बुहारी र श्रीमान् सुतिरहेका थिए। हामी बूढाबूढी पहिलो तल्लामा थियौँ, अरु सबै माथिल्लो तलामा थिए। एक्कासि हल्लाएको जस्तो महसुस भएपछि भाग्न खोज्यौं तर माथिल्लो तला आफ्नै शरीरमा खस्यो, उनले भनिन्। उनी आफूहरू भाग्यले बाँचेको बताउँछिन्। उनका एक छोरा, बुहारी र नाति भारतमै बस्छन्। भारतमा रहेका छोराबुहारी अहिलेसम्म नफर्किएको कमला बताउँछिन्। भूकम्पले घर भत्काउँदा उनको कम्मरमुनि पुरिएको थियो। शरीरमा लागेको चोट त बिस्तारै निको हुँदै जान्छ होला तर, त्यस दिन भूकम्पले दिएको पीडा कहिल्यै नमेटिने भयो, उनले भनिन्, निराश छु, निद्रा पर्दैन। निद्रामा पनि डर लाग्छ। भूकम्पले छोडेर गएको घाउमा सरकारले मल्हम लगाउनेमा उनी आशावादी छिन्। उहिले उहिले समाचारमा भूकम्पमा परेर मान्छे मरे, घर भत्कियो भन्ने रेडियोमा सुन्थ्यौं। हाम्रो ठाउँमा यस्तो होला भनेर कहिल्यै पनि सोचेनौं। नसोचेको विपत्ति आइलाग्यो, उनी भन्छिन्, यस्तो आपत्विपत कोही कसैलाई नपरोस्। उपचारमा २४ सै घण्टा खटिएका छौं कर्णाली प्रदेश अस्पतालले भूकम्पमा परी घाइते भएकाहरूको उपचारका लागि चौबिसै घण्टा चिकित्सक र स्वास्थ्यकर्मी खटिएका जनाएको छ। अस्पतालका निर्देशक डा डम्बर खड्काले भूकम्पमा परी घाइते भएकाहरूको अवस्था सुधारोन्मुख रहेको बताए। प्रदेश अस्पतालमा भूकम्पबाट घाइते भएका ४५ जनाको उपचार भएको छ। अस्पतालले घाइतेहरूलाई वर्गीकरण गरी उपचार गरेको छ। उपचारपछि २४ जनालाई डिस्चार्ज गरिएको डा खड्काले बताए। कर्णाली प्रदेश अस्पतालमा उपचाररत भूकम्पपीडित। तस्बिर : हिक्मतबहादुर नेपाली एकजना न्युरो आईसीयू भेन्टिलेटरमा, एक जना आईसीयूमा र १९ जनाको वार्डमा उपचार भइरहेको अस्पतालले जनाएको छ। अस्पतालमा जाजरकोटका भेरी, बारेकोट र नलगाड, कुशे, जुनीजाँदे, छेडागाड र रुकुम पश्चिमका चौरजहारी, सानीभेरी, आठबिसकोट र दैलेखको गुराँस गाउँपालिकाका घाइतेहरू उपचार गरिएको छ। तीमध्ये १७ जना पुरुष र १८ जना महिला छन्। अस्पतालमा पाँच वर्षमुनिका ६ जना बालबालिकाको उपचार भइरहेको छ भने पाँच जनाको शल्यक्रिया गरिएको छ। अस्पतालका निर्देशक खड्काले घाइतेहरूको उपचार तथा व्यवस्थापन गर्न अस्पतालका विपद् व्यवस्थापन समिति सक्रिय भई उपचारमा टोली २४सै घण्टा खटिएको बताए।"
आज धन्वन्तरी जयन्ती,"काठमाडौं : प्रत्येक वर्ष कार्तिक कृष्ण त्रयोदशीका दिन मनाइने धन्वन्तरी जयन्ती एवं आरोग्यता दिवस आज विविध कार्यक्रम आयोजना गरी देशभर मनाइँदैछ । वन जङ्गलमा पाइने जडिबुटीमा आधारित प्राचीनतम् वैदिक चिकित्सापद्धति आयुर्वेदका प्रवर्तक भगवान् धन्वन्तरीको उत्पत्ति भएको सम्झनामा देशभर विविध कार्यक्रम गरी आज धन्वन्तरी जयन्ती एवं आरोग्यता दिवस मनाउन लागिएको हो । बिहान त्रयोदशी तिथि परेका दिन धनवन्तरी जयन्ती मनाउनुपर्ने भएकाले आज मनाउन लागिएको नेपाल पञ्चाङ्ग निर्णायक समितिले जनाएको छ । देव र असुर मिली नागको नेती र मन्दराचल पर्वतको मदानी बनाई समुन्द्र मन्थन गर्दा रोगग्रस्त व्यक्तिको रोग निवारणका लागि कार्तिक कृष्ण त्रयोदशीका दिन अमृत कलश लिएर भगवान् धन्वन्तरीको उत्पत्ति भएको चर्चा वैदिक सनातन हिन्दू ग्रन्थमा गरिएको छ । आजको दिनलाई आयुर्वेदका चिकित्सकहरुले सत्सङ्कल्प गरी शुभकार्य प्रारम्भ गर्ने अवसरका रुपमा लिने गर्छन् । काठमाडौँको नरदेवीमा आयुर्वेद क्याम्पसको स्थापना भएपछि नेपालमा विधिवत् धन्वन्तरी जयन्ती मनाउन थालिएको थियो । त्यसबेला राजकीय आयुर्वेद महाविद्यालयका नाममा स्थापना भएको आयुर्वेद क्याम्पस आयुर्वेद अस्पतालको शिक्षण अस्पतालका रुपमा सञ्चालनमा थियो । विसं २०२९ देखि भने त्रिभुवन विश्वविद्यालय चिकित्सा शास्त्र अध्ययन संस्थान अन्तर्गत आङ्गिक क्याम्पसका रुपमा सञ्चालनमा रहेको छ । आयुर्वेद क्याम्पस हाल कीर्तिपुरमा सरेको छ । धन्वन्तरी जयन्ती एवं आरोग्यता दिवसका अवसरमा भगवान् धन्वन्तरीको पूजा आराधना हुने गर्छ । आयुर्वेद क्षेत्रका व्यक्तिहरुको पहलमा वि सं २०५६ देखि धन्वन्तरी जयन्तीको दिनलाई आरोग्यता दिवसका रुपमा पनि मनाउन थालिएको हो । हातमा वैदिक हिन्दू दर्शनका चार उपवेद मध्येको आयुर्वेदको पुस्तक र प्रकृतिले दिएको औषधीको प्रतीकका रुपमा जडिबुटी लिएका भगवान् धन्वन्तरीलाई आयुर्वेद चिकित्सा क्षेत्रका संस्थापक मानिन्छ । धन्वन्तरी जयन्तीका अवसरमा आज सिंहदरबार वैद्यखाना विकास समिति, आयुर्वेद अस्पताल नरदेवी, आयुर्वेद क्याम्पस कीर्तिपुर, नेपाल संस्कृत विश्वविद्यालयको आयुर्वेद क्याम्पस दाड, जडिबुटी उत्पादन तथा प्रशोधन कम्पनी लिमिटेड कोटेश्वर र निजी क्षेत्रबाट खुलेका आयुर्वेद अस्पतालहरुमा समेत विविध कार्यक्रम गरी मनाइँदै छ । कोरोना भाइरस एवं डेङ्गु रोगबाट बच्न मानव शरीरमा रोग प्रतिरोधी क्षमता बढाउन समेत आयुर्वेद चिकित्सा पद्धति प्रभावकारी प्रमाणित भएको छ । नेपाल स्वास्थ्य अनुसन्धान परिषद्ले कोरोना भाइरसको उपचारमा आयुर्वेद औषधिको प्रभावकारिताका विषयमा अनुसन्धान गरिरहेको जनाइएको छ । विगतको तुलनामा आयुर्वेदिक औषधिको माग चार गुणासम्म बढेको सिंहदरबार वैद्यखाना विकास समितिले जनाएको छ ।  रासस"
महागुरु फाल्गुनन्दको उपदेश सबैले अनुशरण गर्नुपर्छ : प्रधानमन्त्री दहाल,"काठमाडौं : प्रधानमन्त्री पुष्पकमल दाहाल प्रचण्डले किरात धर्मावलम्बीका महागुरु फाल्गुनन्दको उपदेश सबैले अनुशरण गर्नुपर्ने बताएका छन्। फाल्गुनन्दको एक सय ३९ औँ जयन्तीका अवसरमा शुभकामना व्यक्त गर्दै उनले समाज सुधारक फाल्गुनन्दले किरात धर्म र संस्कृतिको मौलिक पहिचान र संरक्षणमा महत्वपूर्ण योगदान पुर्याएको बताए। फाल्गुनन्दले अगाडि सारेका समाज सुधारका महत्वपूर्ण सामाजिक एवम् सांस्कृतिक पक्ष किरात धर्मावलम्बीका लागि मात्र नभई सबै धर्म, सम्प्रदाय, जाति, समुदाय र समाजका लागि उत्तिकै अनुकरणीय रहेको उनले बताएका छन्। किरात धर्म र संस्कृतिको मौलिक पहिचान र संरक्षणमा महत्वपूर्ण योगदान पुर्याउनु हुने राष्ट्रिय विभूति फाल्गुनन्द लिङदेनले समाज सुधारका लागि निर्वाह गरेको अहम् भूमिकाको कदर गर्दै पाँचथर, ताप्लेजुङ, तेह्रथुम, इलाम र झापालगायत नेपालका पूर्वी जिल्लामा विभिन्न कार्यक्रमको आयोजना गरी उनको जन्मजयन्ती मनाउने गरिन्छ ।"
आज १३९ औँ फाल्गुनन्द जयन्ती,"काठमाडौं : किराँत धर्मावलम्बीका महागुरु फाल्गुनन्दको १३९ औँ जन्मजयन्ती आज विविध कार्यक्रम आयोजना गरी मनाइँदैछ । विसं १९४२ कात्तिक २५ गते इलाममा सामान्य परिवारमा फाल्गुनन्दको जन्म भएको थियो । किराँत, भाषा, लिपि, संस्कार, संस्कृति एवं समाज सुधारमा उनको महत्वपूर्ण योगदान रहेको छ । समाज सुधारका लागि फाल्गुनन्दले नीति निर्माण समेत गर्नुभएको थियो । जसलाई सत्य धर्म मुचुल्का भनिन्छ । यो १९८८ साल वैशाख २४ गते जारी गरिएको थियो । किराँत समाज सुधारका लागि नीति समेत निर्माण गरी योगदान गरेका फाल्गुनन्दको निधन विसं २००५ मा भएको हो । किराँत समाज सुधारमा उनले पुर्एको योगदानको कदर गर्दै उनलाई २०६६ मङ्सिर १६ गते सरकारले राष्ट्रिय विभूति घोषणा गरेको थियो । उनको योगदानको कदर गर्दै किराँती समुदायको बसोवास रहेको पूर्वी पहाडी जिल्लाहरु ताप्लेजुङ, तेह्रथुम, पाँचथर, इलाम, झापा लगायतमा फाल्गुनन्द जयन्ती मनाउने गरिन्छ । राजधानीमा पनि विभिन्न कार्यक्रम गरी किराँत समुदायले महागुरु फाल्गुनन्द जयन्ती मनाउने गरेको किराँत ज्योतिष सङ्घका संस्थापक अध्यक्ष चन्द्रकुमार शेर्माले जानकारी दिए।"
"तिहार सुरु, यमपञ्चकको पहिलो दिन आज काग तिहार","काठमाडौं : प्रत्येक वर्ष कार्तिक कृष्ण त्रयोदशीदेखि सुरु हुने नेपालीको दोस्रो ठूलो चाड यमपञ्चक अर्थात् तिहार आजदेखि सुरु हुँदैछ। कार्तिक कृष्ण त्रयोदशी तिथि परेकाले आज शनिबार बेलुकी यमदीपदान सुरु गर्नुपर्ने नेपाल पञ्चाङ्ग निर्णायक विकास समितिले जनाएको छ। यमपञ्चकको पहिलो दिन आज काग तिहार परेको समितिका अध्यक्ष प्रा श्रीकृष्ण अधिकारीले जानकारी दिए। बेलुकी त्रयोदशी तिथि परेका दिन यमदीपदान सुरु हुन्छ। कार्तिक कृष्ण त्रयोदशीमा सूर्योदय भएका दिन काग तिहार मनाइन्छ। यसैले शनिबारदेखि नै यमपञ्चक सुरु हुने समितिले जनाएको हो। सायंकालमा त्रयोदशी भएका दिन यमदीपदान शुरु गर्नुपर्ने र प्रातः कालमा त्रयोदशी भएका दिन काग तिहार मनाउनुपर्ने शास्त्रीय व्यवस्था अनुसार यस्तो निर्णय गरिएको होउनले भने। यमपञ्चकका अवसरमा यमदीप दान गरे यमयातनाबाट मुक्ति पाइने शास्त्रीय मान्यता छ। धनत्रयोदशी (धनतेरस) पर्व भने शनिबार नै मनाउनुपर्ने समितिले जनाएको छ। यसैगरी आज धनवन्तरी जयन्ती पनि मनाइन्छ। तिथिको घटबढका कारण आइतबार कुकुर तिहार र लक्ष्मीपूजा एकै दिन परेको समितिले जनाएको छ। यमदीपदान परिवारका सदस्य सङ्ख्याका आधारमा गरिन्छ। यमदीपदान गर्दा दक्षिण फर्काएर गर्नुपर्ने धर्मशास्त्रविद् प्रा डा रामचन्द्र गौतमले बताए। कार्तिक कृष्ण त्रयोदशीदेखि कार्तिक शुक्ल द्वितीया अर्थात् भाइटीकाका दिनसम्म यमदीपदान गर्ने शास्त्रीय विधि छ। कात्तिक २६ गते आइतबार अरुणोदयकालमा नरक स्नान गरेर बिहान कुकुर तिहार पर्व मनाइन्छ। बेलुकी लक्ष्मीपूजा गर्नुपर्ने समितिका अध्यक्ष अधिकारीले बताए। आइतबार बिहान अरुणोदयकालअघि अपामार्गसहित स्नान गरिन्छ। यसलाई नरक स्नान भनिन्छ। यस दिन बिहान विधिपूर्वक स्नान गरेर बत्ती बालेर नदीमा बगाउनाले नरकको यातना सहनु नपर्ने शास्त्रीय मान्यता छ। गाईपूजा कात्तिक २७ गते सोमबार परेको छ। गोरुपूजा, हलितिहार, गोवद्र्धनपूजा, बलीपूजा र आत्म (म्ह) पूजा कात्तिक २८ गते मङ्गलबार परेको छ। कार्तिक शुक्ल प्रतिपदाका दिन गाई, गोरु, गोवद्र्धन र आत्म (म्ह) पूजा गर्नुपर्ने शास्त्रीय वचन रहेको छ। प्रतिपदाका दिन सूर्योदय भएकै दिन नयाँ वर्ष मनाउनुपर्ने शास्त्रीय वचन अनुसार नेपाल संवत् ११४४ पनि यसै दिनदेखि सुरु हुन्छ। भाइटीका कात्तिक २९ गते १०: ५१ बजे उत्तम कात्तिक २९ गते बुधबार भाइटीका लगाउनुपर्ने समितिले जनाएको छ। यस दिन बिहान १०:५१ बजे भाइटीकाको उत्तम साइत रहेको समितिका अध्यक्ष अधिकारीले सुनाए। सर्वसाधारणका लागि मध्याह्नकालमा टीका लगाउनु पनि शास्त्रसम्मत् नै हुने समितिले जनाएको छ। राज्य सञ्चालकले भने साइतमा टीका लगाउनुपर्छ। भाइपूजा र नेवारी भाषामा किजापूजा कात्तिक २९ गते नै गरिन्छ। बेलुकी सूर्यास्त नभएसम्म भाइटीका लगाउन कुनै समस्या नरहेको समितिले जनाएको छ। परम्परा अनुसार नेवार समुदायका केही मानिसले भने कात्तिक २८ र ३० गतेसमेत किजापूजाका नाममा यो पर्व मनाउने घोषणा गरेका छन्। झिलीमिलीको चाड पनि भनिने तिहारका अवसरमा एक हप्ता अघिदेखि नै राजधानी लगायत प्रमुख शहरमा थरी थरीका बत्ती बाल्न सुरु भइसकेको छ। बत्तीको उज्यालोले शहरमा घुम्दा समेत मन आनन्दित हुन्छ। केहीले आश्विन शुक्ल पूर्णिमा अर्थात् कोजाग्रत पूर्णिमाकै दिनदेखि दीपावलीलाई निरन्तरता दिन्छन्।  रासस"
फाल्गुनन्दको प्रेरणादायी उपदेश र मार्गदर्शनले समाजलाई सही बाटो देखाउँछ : राष्ट्रपति,"काठमाडौं : राष्ट्रपति रामचन्द्र पौडेलले किरात धर्मावलम्बीका महागुरु फाल्गुनन्दको १३९ औँ जयन्तीका अवसरमा हार्दिक शुभकामना व्यक्त गरेका छन्। फाल्गुनन्दको जयन्तीका अवसरमा शुभकामना सन्देश जारी गर्दै उनले सामाजिक रूढीवादीको अन्त्य गर्दै समाजलाई सही बाटो देखाउन र आर्थिक अनुशासन कायम गर्न महागुरु फाल्गुनन्दले दिएका मार्गनिर्देश अनुशरणीय रहेका बताएका छन्। सन्देशमा राष्ट्रपति पौडेलले सामाजिक चेतना फैलाउने महागुरु फाल्गुनन्द धार्मिक गुरु मात्र नभई सामाजिक अभियान्ताको रुपमा समाज सुधारक भई कार्यसमेत गरेका उल्लेख गरेका छन्। उनले फाल्गुनन्द जयन्तीले सबैमा सहिष्णुता, सद्भाव, अहिंसा एवं समाज सुधारको महान् अभियानमा लाग्ने प्रेरणा मिलोस् भन्ने कामना गरेका छन्। 'फाल्गुनन्दले अपनाउनुभएको दर्शन प्रेम र अहिंसामा आधारित रहेको छ, उहाँको प्रेरणादायी उपदेश र मार्गदर्शनले समाजलाई सही बाटो दिनेछ', सन्देशमा उनले भनेका छन्।"
राती १० बजेपछि देउसीभैलो खेल्न नपाइने,"स्याङ्जा : जिल्ला प्रशासन कार्यालय स्याङ्जाले तिहारका बेला खेलिने देउसी भैलो रातको १० बजेसम्म मात्र संचालन गर्न सूचित गरेको छ। सांस्कृतिक कार्यक्रम गर्दा सार्वजनिक यातायात, सामाजिक जीवन र कसैका इच्छा र चाहना विपरितका कार्य नगरी शान्तिपूर्ण वातावरणमा मनाउन समेत अनुरोध गरेको छ। भाइचारा र आत्मियताको सम्बन्ध बढाउँदै आआफ्ना चाडपर्व, संस्कृति र परम्परा बमोजिम मनाउन र अरुका धर्मसंस्कृतिलाई ठेस पुग्ने कार्य नगर्न नगराउन सुझाव दिंदै स्याङ्जा प्रशासनले अत्यन्त जरुरी सूचना भन्दै ८ बुँदे निर्देशन निकालेको छ। निमित्त प्रमुख जिल्ला अधिकारी दिपक पौडेलद्वारा जारी सूचनामा पटका, भूईंचम्पा, अतिसवाजी, विस्फोटक पदार्थ जस्ताको बस्तुको प्रयोग र जुवा, तास र कौडा जस्ता खेलमा निषेध गरिएको छ। सार्वजनिक स्थलमा मादकपदार्थ सेवन गरी होहल्ला गर्ने, झैझगडा गर्ने तथा अशान्ति कायम हुने खालका गतिविधि नगर्न, दिपावलीको अवसरमा विजुली तथा मैनबत्ति जस्ता सामग्रीको सावधानी पूर्वक प्रयोग गर्न आग्रह गरेको छ। यस्तै सवारी साधनमा झुण्डिएर यात्रा नगर्ननगराउन, यात्रुसँग बढी पैसा नअसुल्न, बजारमा कृतिम अभाव सिर्जना नगर्न, कालोबजारी नगर्न अनुरोध गर्दै सूचनाको अवज्ञा गरेमा प्रचलित कानून बमोजिम कारवाही गरिने सूचनामा उल्लेख छ।"
प्रहरी उपरीक्षकले चलाएको गाडीको ठक्करबाट युवकको मृत्यु,झापा : सुनसरी धरानमा कार्यरत प्रहरी उपरीक्षकले चलाएको गाडीको ठक्करबाट एक युवकको मृत्यु भएको छ। मृत्यु हुनेमा कमल गाउँपालिका६ निवासी १८ वर्षीय अनिल मर्डी रहेका जिल्ला प्रहरी कार्यालय झापाले जनाएको छ। पूर्व पश्चिम राजमार्ग अन्तरगत कनकाई नगरपालिका८ बिरिङ पुल नजिकै शुक्रबार राती ७ बजे पूर्वबाट पश्चिमतर्फ गइरहेको मे १ च ७८३९ नम्बरको स्कारपियो र बिपरित दिशाबाट आउँदै गरेको मे १० प १६६९ नम्बरको मोटरसाइकल ठोक्किंदा दुर्घटना भएको थियो। दुर्घटनामा घाइते भएका मर्डीलाई उपचारका लागि विर्तामोडस्थित विएण्डसी अस्पताल पुर्याउन साथ मृत्यु भएको थियो। मोटरसाइकलमा ३ जना सवार थिए। दुर्घटनामा मोटरसाइकल चालक कमल गाउँपालिका६ निवासी १९ वर्षीय खगेन्द्र ताजपुरीया र सोही ठाउँका १८ वर्षीय पुजन राजवंशी घाइते भएका छन्। स्कारपियोका चालक संघीय प्रदेश प्रहरी कार्यालय धरानमा कार्यरत प्रहरी उपरीक्षक ५१ वर्षीय भीमबहादुर दाहाल रहेका छन्। उनी प्रहरी नियन्त्रणमा रहेका जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए।
भूकम्पको सातापछि बल्ल त्रिपालभित्र,"जाजरकोट (कल्पत) : जाजरकोट नलगाड नगरपालिका १ कल्पतका पूर्णबहादुर पुन शुक्रबार दिउँसो त्रिपाल टाँग्न काठ ठोक्दै थिए। श्रीमती र छोराछोरी उनीहरूलाई सहयोग गरिरहेका थिए। उनीजस्तै जाजरकोट कल्पतका करिब सयभन्दा बढी परिवार बास व्यवस्थापनका लागि लागेका थिए। कोही त्रिपाल हाल्दै थिए। कोही भने लत्ताकपडा भाडावर्तनलगायतका मालसमान ओसार्दै थिए। तर, यो दृश्य भूकम्प गएको एक सातापछि मात्रै देखियो। किनकि यतिका समय उनीहरूले त्रिपाल पाएनन्, खुल्ला आकाशमुनि बस्नु पर्यो। जाजरकोटमा मात्रै १ सय १ जनाको ज्यान जाने गरी गएको भूकम्पले घरवारविहीन भए पनि एक सातासम्म त्रिपाल र अन्य राहत सामग्री केही पनि पाएका थिएनन्। नेपाल रेडक्रस सोसाइटी, यूनएफपीए, एडब्लूओ इन्टरनेसनललगायतका केही संघसंस्थाहरूले त्रिपाल र अन्य राहत सामग्री उपलब्ध गराएपछि भूकम्पपीडित स्थानीयले केही हदसम्म भए पनि राहत महसुस गरेका छन्। भूकम्पले सबै घर चिराचिरा परेका छन्। एक हप्तासम्म घरबाहिर आँगनमा खुला आकाशमा बस्यौं। त्रिपाल पाएपछि गहुँबारीमै त्रिपाल हालेर बसेका छांै, ६५ वर्षीय स्थानीय मैमी बुढाले भनिन् म एकल महिला हुँ मलाई ओत दिने घर भत्कियो। खुला आकाशमुनि चिसोमा कठ्याङ्रिएर बस्नु परेको थियो। आज भने त्रिपाल दिएका छन्। गाउँलेले मलाई पनि त्रिपालमा बस्ने व्यवस्था मिलाई दिएका छन्। शुक्रबार नै त्रिपाल आएकाले सबैले बस्ने स्थान बनाइसकेका छैनन्। गाउँदेखि अलि तल भर्खरै गहँु रोपेको बारीमा त्रिपाल राख्ने कार्य जारी छ। तर, शौचालय कहाँ गर्ने कसैले सोचेका छैनन्। एक सयभन्दा बढी परिवारका पाँच सय बढीले खुला शौच गर्नुपर्ने बाध्यता छ। खुला आकाशमुनि बस्नुपर्दा धेरै सुत्केरी, वृद्धवृद्धा र बालबालिका बिरामी पर्न थालेका छन्। स्थानीय बेलमती पुनले भनिन्, घर भत्किएर बस्ने सक्ने अवस्था छैन। ढुंगा, माटो र काठले बनेका कुनै पनि घर बाँकी छैनन्। सबै घर चर्किएका छन्। भूकम्पका कारण कल्पत गाउँमा पाँच जनाको ज्यान गएको थियो भने १७ जना घाइते भएका थिए। दुई दर्जन घर भत्किएका र अन्य सबै घर पूरै चर्किएका छन्। एकै ठाउँमा गुचुमुचु भएर बसेको सुन्दर गाउँ अहिले कुरूप बनेको छ। मानिसहरू अहिले पनि त्रसित छन्। कतिबेला के हुने हो। भोकभोकै मरिने पो हो कि भन्ने चिन्ता पनि छ। पुरिएका घरका अन्तपात र कपडा निकाल्न पाएका छैनन्। मौरीपालनको पकेट क्षेत्रको रूपमा रहेको कल्पतमा भूकम्पले धेरै मौरी घारमा समेत क्षति पुर्याएको छ। त्यही गाउँबाट मात्र करिब एक करोडको मह उत्पादन हुन्थ्यो भूकम्पले कतिपय घार नै गुडेर मौरी मरेका छन् भने बाँचेका मौरीले पनि मह उत्पादन गर्न छोडेको स्थानीय हरिबहादुर पुनले बताए। उनले भने यस गाउँको मुख्य आयस्रोत भनेकै मह हो यो सिजन पनि हो तर सबै खत्तम भयो।"
आज देशका यी स्थानमा वर्षा र हिमपात,"सुदूरपश्चिम प्रदेश र कर्णाली प्रदेशको पहाडी भूभागका थोरै र बाँकी पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना छ । देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । काठमाडौं : पश्चिमी वायुको प्रभावले नेपालका पश्चिमी भागमा बदली र वर्षा भएको जल तथा मौसम विज्ञान विभाग, मौसम पूर्वानुमान महाशाखाले जनाएको छ । महाशाखाका अनुसार अहिले सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा आंशिकदेखि सामान्य बदली भइरहेको छ । साथै लुम्बिनी प्रदेशका एकदुई स्थानमा हल्का वर्षा भइरहेको छ । आज दिउँसो सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशलगायत देशको पहाडी भूभागमा आंशिकदेखि सामान्य बदली रही बाँकी भूभागको मौसम आंशिक बदलीदेखि सामान्यतया सफा रहनेछ । सुदूरपश्चिम प्रदेश र कर्णाली प्रदेशको पहाडी भूभागका थोरै र बाँकी पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना छ । देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । रातिको समयमा पनि कोशी, बागमती र गण्डकी प्रदेशको पहाडी भूभागमा आंशिकदेखि सामान्य बदली रही बाँकी भूभागको मौसम आंशिक बदलीदेखि सामान्यतया सफा रहनेछ । देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । भोलि कात्तिक २६ गते आइतबार कोशी प्रदेशको पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । कात्तिक २७ गते सोमबार देशको पहाडी भूभागमा आंशिक बदली रही बाँकी भूभागको मौसम सामान्यतया सफा रहनेछ । देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ ।"
