शीर्षक,विवरण
सनातनी बजेट,"वित्तीय संघीयता बलियो बनाउने उद्देश्य राखेको बजेटमा संघीयताका प्रतीक संस्थाहरू प्रदेश र स्थानीय सरकारहरूलाई बजेट घटाइएको छ। परम्पराभन्दा माथि उठ्न चुक्दै अर्थमन्त्री प्रकाशशरण महतले प्रस्तुत गरेको आउँदो आर्थिक वर्षको बजेटले मन्दी छाएको अर्थतन्त्रलाई त्राण दिने आशा गर्ने ठाउँ कमै देखिन्छ। अर्थतन्त्र चलायमान बनाउन सरकारी खर्चसमेत वृद्धि गर्नुपर्ने सामान्य सिद्धान्त बिर्सेर पुँजीगत खर्च कटौती गरी बजेट ल्याएर अर्थमन्त्रीले सही बाटो लिन चुकेका छन्। नीति तथा कार्यक्रममा उद्घोष गरेविपरीत पुँजीगत खर्च कम गर्नुले नीति तथा कार्यक्रम भनेको बिरालो बाँध्नु मात्रै भएको सन्देश दिएका छन्। महतका पूर्ववर्तीले सुरुमा ल्याएजति बजेट यथार्थपरक हुन सकेन र पछि संशोधन गर्नुपरेको थियो। त्यस मामलामा पनि महतले उनैलाई पछ्याएका छन्। १७ खर्ब ५१ अर्ब रुपैयाँको बजेट ल्याउनु आकारलाई मात्रै महत्व दिनु र देखावटी हुनु हो। उनले अघिल्लोपटक संशोधित बजेटभन्दा अढाइ खर्ब वृद्धि गर्ने आधार र स्रोत भोलिका दिनमा पुष्टि हुन चुनौतीपूर्ण छ। राजस्व आम्दानी कम हुँदै गएको मुलुकमा वितरणतिर जोड दिएर सत्ता टिकाउने सिमेन्टका रूपमा सांसदलाई विकास बजेट दिने कार्यक्रम ल्याउन हदैसम्मको लाचारी र बेइमानी पनि अर्थमन्त्रीबाट भएको छ। नीति निर्मातालाई विकासे बनाउने जुक्ति सैद्धान्तिक रूपमा नै गलत र गैरराजनीतिक हो। शिक्षा र स्वास्थ्य क्षेत्रमा बढाइएको अंक नाम मात्रैको छ। जसले ठूलो परिवर्तन ल्याउने आशा दिँदैन। वित्तीय संघीयता बलियो बनाउने उद्देश्य राखेको बजेटमा संघीयताका प्रतीक संस्थाहरू प्रदेश र स्थानीय सरकारहरूलाई बजेट घटाइएको छ। कृषिमा जोड भनिए पनि कृषि अनुदानहरू काटिएका छन्। त्यस हिसाबमा यो विरोधभासपूर्ण पनि छ। प्रशासनिक खर्च कटौतीका लागि सरकारी केही समितिहरूको खारेजी, कर्मचारीको प्रोत्साहनलगायत भत्ता कटौतीलाई सकारात्मक रूपमा लिन सकिए पनि पर्याप्त मान्न सकिन्न। सेकेन्ड जेनेरेसन रिफर्मको नाममा बजेटलाई ब्रान्डिङ गरेर अर्थमन्त्री महतले ठूलो सुधारको दैलो उघार्ने भान पार्न खोजे पनि निजी क्षेत्र र उद्यमशीलतालाई प्रोत्साहन गर्ने कटिबद्ध वातावरण बन्न नसके त्यो नारामै सीमित हुनेछ। नयाँ कम्पनी दर्तामा शुल्क नलाग्ने, सय रुपैयाँ पुँजीमा कम्पनी खोल्न सकिने व्यवस्था सकारात्मक तर, उदार नीतिका खुद्रे कार्यक्रम मात्रै हुन्। मुलुकमा उत्पादन र उत्पादकत्व वृद्धिकै लागि आमूल सुधारमा बजेटले टेवा दिन सक्नेमा आशा कम र शंका धेरै छ। केही लिपपोत र नाराहरूमा मात्रै आकर्षक र नयाँपन दिन खोजेको बजेट खासमा सनातनी पारामै सीमित छ। मुर्झाएको अर्थतन्त्रका धमनीहरूमा बजेटले नयाँ रक्तसञ्चार गर्न नसक्ने सन्देश भोलिपल्टै गिरेको सेयर बजारले गर्नु मर्मस्पर्शी छ।"
के छन् भारत भ्रमणका एजेन्डा ?,"राजनीतिक प्रणालीको विषयको कुरा गर्दा बहुलवाद, प्रजातन्त्र, बहुदलीय शासन व्यवस्था जस्ता आधारभुत कुरा हामीले मान्दै आएका छौं। हाम्रो बीचको सम्बन्ध जुन स्तरमा छ, प्रधानमन्त्रीको भ्रमणपछि थप बलियो हुन्छ भन्नेमा हामी विश्वस्त छौं। प्रधानमन्त्री पुष्पकमल दाहाल प्रचण्डको भारत भ्रमणलाई दुई देशबीचको सम्बन्ध अझ बलियो बनाउने र व्यापार विस्तारका लागि कोसेढुंगा बनाउने कोसिस भइरहेको छ। हाम्रो विद्युत् उत्पादनमा भारतीय लगानी आकर्षित गर्ने र ट्रान्समिसन लाइन बनाएर विद्युत् व्यापारको वातावरण बनाउने मुख्य उद्देश्य हो। बंगलादेशमा पनि हाम्रो विद्युत् व्यापारका आधार तयार गर्ने कोसिस हुनेछ। हाम्रो विद्युत्मा लगानी अभिवृद्धि गर्ने मात्र होइन, उत्पादित विद्युत् बिक्री हुने बजार पनि आवश्यक छ। हामी लगानीको वातावरण बनाउन तयार रहेकोमा भारतलाई आश्वस्त गराउनेछौं। भारतले ऋण दिन गरेको प्रतिबद्धता (लाइन अफ क्रेडिट)का आधारमा ट्रान्समिसन लाइन विस्तार गर्ने र विद्युत् व्यापार बढाउने विषयमा छलफल केन्द्रित हुनेछ। भारतसँग पारवहन सन्धि हाम्रा लागि महत्वपूर्ण छ। नेपालभारत व्यापार सम्झौता अध्यावधिक गर्ने विषयमा पनि छलफल हुनेछ। नेपालमा उत्पादित कृषि उत्पादनको भारतीय बजारसम्म पहुँच स्थापना हुन सकोस् भन्ने हाम्रो उद्देश्य हो। नेपालको दुईतिहाइ व्यापार भारतसँग हुन्छ। त्यसलाई सरलीकृत हुने किसिमले संवाद होस् भनेर प्रधानमन्त्रीको भ्रमण टोलीमा उद्योग वाणिज्य क्षेत्रलाई पनि समावेश गरेका छांै। निजी क्षेत्रका उद्योगीव्यवसायी र भारतका उद्योगी व्यवसायी व्यापारलाई सहज र सरल बनाउने विषयमा छलफल हुनेछ। हवाई कनेक्टीभिटीको कुरा गर्दा सिमरा नाका व्यस्त छ। वैकल्पिक रुटका लागि सम्भाव्यता अध्ययन गर्नेबारे छलफल भइरहेको छ। त्यसका लागि हाम्रो आवश्यकता के हो भनेर पनि हामीले भारतलाई भनिसकेका छौं। महेन्द्रनगर, नेपालगन्ज, भैरहवा र विराटनगर रुटको अनुमति दिन कुरा राखेका छौं। त्यसबारे प्रधानमन्त्रीको यो भ्रमणमा सकारात्मक प्रतिफल आउने विश्वास छ। यसैगरी सुदूरपश्चिम र भारतको उत्तराखण्डलाई जोड्न पिथौरागढ, पर्शुरामधाम र झुलाघाटमा पुल बनाउने कुरा लामो समयदेखि उठ्दै आएको छ। त्यसलाई कार्यान्वयनमा लैजानेबारे पनि हाम्रो प्रस्ताव हुनेछ। दार्चुला र धार्चुला जोड्ने पुलको ठेक्का लागिसकेको छ। त्यो पुल निर्माणाधीन छ। समयमै उक्त पुल निर्माण गर्ने विषयमा छलफल हुनेछ। नेपालभारत सीमामा एकीकृत जाँच चौकी (आईसीपी) उद्घाटन गर्ने र सुक्खा बन्दरगाह शिलान्यास गर्ने कार्यक्रम छ। ट्रान्समिसन लाइन बनाउने र विद्युत् व्यापार गर्नका लागि नेपालले जोड दिनेछ। यसबाहेक कतिपय अरू मुद्दा पनि छन्। नेपाल सरकारले सिमाको विषयलाई पनि प्राथमिकता दिएर आफ्नो दृष्टिकोण राख्नेछ। प्रधानमन्त्रीको भ्रमणलाई फलदायी र एजेन्डा बनाउन विभिन्न तहका कमिटी बनेका छन। मन्त्रीस्तर, सचिवस्तर, सहसचिवस्तरमा विभिन्न समूह बनेका छन्। ती कमिटीले काम गरिराखेका छन्। त्यसकारण यो भ्रमणका लागि पर्याप्त तयारी भइरहेको छ। भारतस्थित दिल्ली राजदूतावासमा रात्रीभोजको कार्यक्रम छ। प्रधानमन्त्री पुष्पकमल दाहाल प्रचण्ड र भारतका प्रधानमन्त्री नरेन्द्र मोदीसँग भेटघाट तय भएको छ। भारतका राष्ट्रपति र उपराष्ट्रपतिसँग छुट्टाछुट्टै भेट तय भएका छन्। प्रधानमन्त्री प्रचण्डले इन्दोर र उज्जैनको भ्रमण गर्ने कार्यक्रम छ। दिल्ली हुँदै स्वदेश फर्कने तय भएको छ। नेपाल र भारतबीच परम्परागत सम्बन्ध छ। दुई देश नै प्राचीन सभ्यताका हिस्सेदार हुन्। राजनीतिक प्रणालीको विषयको कुरा गर्दा बहुलवाद, प्रजातन्त्र, बहुदलीय शासन व्यवस्था जस्ता आधारभुत कुरा हामीले मान्दै आएका छौं। हाम्रो बीचको सम्बन्ध जुन स्तरमा छ, प्रधानमन्त्रीको भ्रमणपछि थप बलियो हुन्छ भन्नेमा हामी विश्वस्त छौं। आमनिर्वाचनपछि पहिलोपटक प्रधानमन्त्रीको विदेश भ्रमण हुँदै छ। यो भ्रमणपछि दुवै देशको सम्बन्ध अभै सुदृढ, र मजबुत हुने विश्वास छ। (साउद परराष्ट्रमन्त्री हुन्।)"
प्रधानमन्त्री आज भारत भ्रमणमा जाँदै,"प्रधानमन्त्री दाहालको औपचारिक भेटघाट र कार्यक्रम जेठ १८ गते बिहान सुरु हुने भनिएको छ। उक्त दिन भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। काठमाडौं : प्रधानमन्त्री पुष्पकमल दाहाल प्रचण्ड बुधबार भारत भ्रमणमा जाँदै छन्। उनको टोलीमा ८८ जनाको सहभागिता रहने भएको छ। जसमा प्रधानमन्त्रीको सचिवालयबाट प्रमुख सचिव गंगा दाहाल, प्रमुख राजनीतिक सल्लाहकार हरिबोल गजुरेल, प्रेस सल्लाहकार गोविन्द आचार्य, स्वकीय सचिव रमेशकुमार मल्ल, निजी चिकित्सक युवराज शर्मासँगै चार सुरक्षा अधिकारी छन्। यस्तै, परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जामन्त्री शक्तिबहादुर बस्नेत, भौतिक पूर्वाधार तथा यातायातमन्त्री प्रकाश ज्वाला र उद्योग तथा वाणिज्य र आपूर्तिमन्त्री रमेश रिजाल टोलीमा रहने भएका छन्। मुख्यसचिव शंकरदास बैरागी, परराष्ट्रसचिव भरतराज पौड्याल, ऊर्जा तथा जलस्रोत सचिव दिनेशकुमार घिमिरे, गृहसचिव दिनेश भट्टराई, कानुन सचिव धनराज ज्ञवाली, उद्योग, वाणिज्य तथा आपूर्ति सचिव मधुकुमार मरासिनी, कृषि सचिव गोविन्दप्रसाद शर्मा, भौतिक पूर्वाधार तथा यातायात सचिव केशवकुमार शर्मा र वन सचिव रेवतीरमण पौडेल पनि भ्रमण टोली रहने भएका छन्। सहसचिव र उपसचिवहरू दिल्ली जाने जनाइएको छ। नेपाल विद्युत् प्राधिकरणका प्रबन्ध निर्देशक कुलमान घिसिङ, लगानी बोर्डका प्रमुख कार्यकारी अधिकृत सुशील भट्ट, नेपाल आयल निगमका प्रबन्ध निर्देशक उमेशप्रसाद थानी, विद्युत् उत्पादन कम्पनी लिमिटेडका महाप्रबन्धक सूर्यप्रसाद रिजाललगायत छन्। निजी क्षेत्रबाट नेपाल उद्योग वाणिज्य महासंघ, नेपाल चेम्बर अफ कमर्स, नेपाल इन्डिया चेम्बर अफ कमर्स एन्ड इन्डस्ट्रीलगायतका प्रतिनिधि संलग्न रहने भएका छन्। प्रधानमन्त्रीसहितको टोलीलाई दिल्लीको चाणक्यपुरीस्थित आईटीसी मौर्य होटलमा राख्ने तय भएको छ। प्रधानमन्त्री दाहालको औपचारिक भेटघाट र कार्यक्रम जेठ १८ गते बिहान सुरु हुने भनिएको छ। उक्त दिन भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। त्यसपछि राष्ट्रपति द्रौपदी मुर्मू र उपराष्ट्रपति जयदीप धनखडसँग शिष्टाचार भेटवार्ता गर्ने कार्यक्रम छ। भ्रमणको तेस्रो दिन प्रधानमन्त्री दाहाल भारतको मध्यप्रदेशको उज्जैन र इन्दोर जाने कार्यक्रम छ। त्यहाँ उनले फोहोर व्यवस्थापनसम्बन्धी प्रोजेक्ट हेर्नेछन्। त्यहाँबाट २० गते दिल्ली फर्केपछि उनी नेपाल फर्कनेछन्।"
प्राथमिकतामा नेपालभारत डिजिटल भुक्तानी,"नेपालभारतबीच पनि यस्तो डिजिटल भुक्तानी प्रणाली भएमा कारोबारमा धेरै सहज हुन्छ। काठमाडौं : नेपालभारतबीच डिजिटल भुक्तानी प्रणालीलाई अगाडि बढाउन विशेष प्राथमिकता दिइएको छ। प्रधानमन्त्री पुष्पकमल दाहाल प्रचण्ड जेठ १७ गते ४ दिने भारत भ्रमणमा जाँदा यो एजेन्डाले पनि प्राथमिकता पाउने भएको हो। भारतीय प्रधानमन्त्री नरेन्द्र मोदीको निमन्त्रणामा प्रधानमन्त्री दाहालको भ्रमणको क्रममा नेपाल र भारतको भुक्तानी प्रणालीलाई नेटवर्क टु नेटवर्क तहमा रणनीतिक आबद्धता गर्न खोजिएको नेपाल राष्ट्र बैंकले जानकारी दिएको छ। दुई देशबीचको डिजिटल भूक्तानी अहिलेको आवश्यकता भएकाले पनि यसमा नेपालभारत नै इच्छुक रहेको राष्ट्र बैंकका सहप्रवक्ता नारायणप्रसाद पोखरेलले बताए। तर, दुईदेशीय डिजिटल भुक्तानी प्रणालीमा गेटवेका लागि निजी क्षेत्रलाई नराखी सरकारी स्वामित्वका संस्था हुनुपर्नेमा पोखरेल जोड दिन्छन्। यसअनुसार प्राविधिक काम नेपालको एनसीएचएल (नेपाल क्लियरीङ हाउस लि) र भारतको एनपीसीआई (नेसनल पेमेन्ट कर्पोरेसन अफ इन्डिया)ले गर्ने गरी भए सुरक्षित हुने उनले बताए। यसबीचमा केही निजी कम्पनीले गरेको पनि सुनिन्छ। यदि त्यस्तो हो भने निजी एजेन्सीको कामलाई सरकारले स्वामित्व (वनरसिप) लिनका लागि सही के हुन्छ भनेर सरकारले गरोस् भन्ने राष्ट्र बैंकको धारणा छ, सहप्रवक्ता पोखरेलले अन्नपूर्णसँग भने, किनभने यसमा धेरै तथ्यांक हुन्छ, हरेक व्यक्तिको सूचना निजी क्षेत्रले कब्जा गर्नु त्यति राम्रो हुँदैन। यसर्थ राष्ट्र बैंकको चिन्ता (कन्सर्न) भनेको क्रस बोर्डर डिजिटल कारोबार हुनुपर्छ। तर, यसो हुँदा विचमा हुने पार्टीहरू रोज्दा सुरक्षित हुने रोज्नुपर्छ। जसमा नेपालको एनसएीचएल र भारतको एनपीसिआई उपयुक्त हुने उनको तर्क छ। दुईदेशीय डिजिटल भुक्तानीको प्राविधिक पक्ष, सीमा लगायतबारे के कसरी गर्ने सम्झौता भएपछि मात्रै टुंगो लाग्ने सहप्रवक्ता पोखरेलले जानकारी दिए। सामान्यतया नेपाल र भारतको भुक्तानी प्रणालीलाई नेटवर्क टू नेटवर्क तहमा रणनीतिक आबद्धता गर्न खोजिएको राष्ट्र बैंकका भुक्तानी प्रणाली विभागका कार्यकारी निर्देशक गुरुप्रसाद पौडेल बताउँछन्। दुई मुलुकबीच छिटो भुक्तानी हुने प्रणाली समयको मागसँगै एकदमै आवश्यक रहेको उनको भनाइ छ। उनकाअनुसार भारतसँग यस्तो रणनीतिक आबद्धता धेरै देशले गरिसकेका छन्। भारतसँग सिंगापुर, भुटान, श्रीलंकाले भुक्तानी प्रणालीलाई नेटवर्क टु नेटवर्क तहमा रणनीतिक आबद्धता गरिसकेका छन्। साथै, सिंगापुर र यूएई (दुबई)ले पनि गर्ने क्रममा रहेको छ। यस्तै भारतले जापानसँग पनि गर्न खोजेको सुनिन्छ। दुईदेशीय डिजिटल भुक्तानीको प्राविधिक पक्ष, सीमा लगायतबारे के कसरी गर्ने सम्झौता भएपछि मात्रै टुंगो लाग्ने सहप्रवक्ता पोखरेलले जानकारी दिए। यसर्थ यो कारोबार सञ्चालन गर्नका लागि प्राविधिक पक्ष कसरी गर्ने, कति रकमसम्म गर्ने भनेर सीमा तोक्ने, शुल्क कति लाग्ने भन्ने कुरा अप्रेसन तहमा राष्ट्र बैंक र रिजर्भ बैंक अफ इन्डियाहरू बसेर आवश्यकअनुसार गर्नेछन्। हाललाई भने वृहत रुपमा यसलाई अघि बढाउन प्रधानमन्त्रीको तहबाट गर्न खोजिएको छ। नेपाललाई कमजोर पार्नेगरी सम्झौता गर्ने पक्षमा राष्ट्र बैंक छैन। यसर्थ दुवै देशलाई फाइदा हुने गरी विन विन सिच्युएसनमा हुने गरी सम्झौता भए मात्र अगाडि बढ्ने राष्ट्र बैंक भुक्तानी प्रणाली विभागको भनाइ छ। यो प्रणालीमा आबद्ध हुन दुवै मुलुक इच्छुक भएको राष्ट्र बैंकको दाबी छ। केन्द्रीय बैंककाअनुसार नेपाल र भारत दुवैले यसमा प्रस्ताव राखिएकाले यो एजेन्डा अघि सारेको हो। राष्ट्र बैंकले भारतसँग मात्रै होइन अन्य देशहरूसँग यस्तै डिजिटल भुक्तानी सहज बनाउन पहल गरिने बताइएको छ। हामीले संसारभरिका भिजा कार्ड, मास्टर कार्डहरू एक्वायर गरिरहेका छौं। भारतकै पनि यस्तो कार्ड स्विकार गरेका छौं। अब रुपे कार्ड, क्यूआरलगायतका आवश्यकअनुसार स्विकार गर्ने हो। यसर्थ आश्यकताअनुसार नियन्त्रणका उपाय अपनायर दुई देशबीच विद्युतीय भुक्तानी गर्न सकिन्छ। किनभने अहिले मोबाइलबाटै सबै कारोबार हुने भएकाले पनि कार्ड बोक्नु नपर्ने अवस्था आइसकेको छ। साथै नगदको निश्चित सीमामा रहेर देश ओहोरदोहोर गर्ने समस्या समाधान गर्ने पनि यसको उद्देश्य हो। यसले सबै क्षेत्रलाई सहज बनाउँछ। नेपालभारतबीच पनि यस्तो डिजिटल भुक्तानी प्रणाली भएमा कारोबारमा धेरै सहज हुन्छ।"
भ्रष्टाचार मुद्दापछि फाइल छुँदैनन् कर्मचारी,"जनकपुरधाम : मुख्यमन्त्री तथा मन्त्रिपरिषद्को कार्यालयले २०७६७७ मा पहिलो चरणको १७ हजार थान साइकल खरिद गर्दा ११ करोड रुपैयाँ अनियमितता भएको ठहरसहित अख्तियारले १७ साउन २०७८ मा कर्मचारीसहित १० जनाविरुद्ध विशेष अदालतमा मुद्दा चलायो। त्यसयता कर्मचारीले साइकलको फाइल छुनै मानेका छैनन्। जनप्रतिनिधिको निर्देशनमा सबै काम हुने तर फाइलमा कर्मचारी नै फस्ने हुनाले साइकल वितरणसम्बन्धी कुनै काममा हात हाल्न नमानेको मुख्यमन्त्री कार्यालयकै कर्मचारी बताउँछन्। खानेले घुस खाएका होलान्। तर, अधिकांश कर्मचारी निर्दोश छन्, एक कर्मचारीले नाम नखुलाउने सर्तमा भने, जो कर्मचारी बिना कारण यसमा मुछिएका छन् उहाँहरूको त करियर नै धरापमा परेको छ। यस्तोमा प्रदेश सरकारका यस्ता विवादास्पद कार्यक्रम किन कर्मचारीले हेर्छन्। मुद्दा दायर गरिएकाहरूमा मुख्यमन्त्री तथा मन्त्रिपरिषद् कार्यालयका तत्कालीन प्रदेश सचिव यामप्रसाद भुसाल, जलस्रोत तथा सिँचाइ विकास डिभिजन कार्यालय जनकपुरका तत्कालीन प्रमुख भगवान झा, सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दास र आपूर्तिकर्ता रेनु अग्रवाल छन्। बोलपत्र मूल्यांकन समितिका पदाधिकारी तथा सदस्यहरू उपसचिव दिलीपकुमार प्रधान, अधिकृत सुरेन्द्रकुमार कर्ण, सहलेखापाल राजाराम मण्डलमाथि पनि मुद्दा दायर गरिएको छ। खरिदमा अनियमितता भएको, साइकलको कम्पनी नै नखुलाई खरिद गरी तीन महिनादेखि गोदाममा थन्काएर राखेको भन्ने उजुरी परेपछि अख्तियारले अनुसन्धान गरेको थियो। तत्कालीन प्रदेश सचिव भुसालको हकमा १० करोड ३३ लाख ७ सय ५८ रुपैयाँ बिगोसहित कैद सजाय माग गरिएको थियो। भुसालले प्रमाणित गरेको भण्डार दोखिला प्रतिवेदन गलत तवरबाट तयार गरिएको देखिएको भन्दै उनले भ्रष्टाचार निवारण ऐन, २०५९ को दफा ९ अनुसारको थप कसुरसमेत गरेको देखिएको अख्तियारले जनाएको थियो। उनीमाथि कैद सजाय र जरिवाना गर्ने माग दाबी लिइएको छ। जलस्रोत तथा सिँचाइ विकास डिभिजन कार्यालयका तत्कालीन प्रमुख झाले तत्कालीन मूल्यांकन समितिको सदस्यसमेत रहेर फरक गुणस्तरको साइकल ल्याउनमा भूमिका खेलेको ठहर अख्तियारले गरेको थियो। उनीमाथि पनि १० करोड ३३ लाख ७५८ रुपैयाँ बिगो मागदाबी गरिएको छ। सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दासमाथि पनि कैद सजाय र जरिवाना दाबी गरिएको छ। त्यसैगरी आपूर्तिकर्ता ओम सत्य साई कम्पनीकी प्रमुख रेनु अग्रवालमाथि पनि सम्झौताअनुसारको सर्त पालना नगरी प्रदेश सरकारलाई हानी नोक्सानी पार्ने काममा भूमिका खेलेको पाइएको भन्दै १० करोड ३३ लाख ७५८ रुपैयाँ मागदाबी अख्तियारले गरेको छ। प्रदेश सरकारले त्यस बेला कार्यक्रमका लागि कम्पनी नखुलाई ११ करोड १७ हजार रुपैयाँबराबरको साइकल खरिद गरेको थियो। प्रतिगोटा भ्याटसहित ६ हजार ४३२ रुपैयाँका दरले वीरन्जको ओम सत्य साई प्रालिले उत्पादक कम्पनीको नाम, मोडल र ब्रान्डनै उल्लेख नभएका साइकल उपलब्ध गराएको थियो।"
"बेटीका साइकल लुकाइए, पन्छिँदै प्रदेश सरकार","साबिकको जनकपुर चुरोट कारखाना लिमिटेडको पछाडिपट्टिको गोदाम तिनै साइकलले भरिभराउ छ। घाँस र झारपातले बाहिरबाट छेकिएको गोदाम ताल्चा लगाएर राखिएको छ। त्यहाँ भित्रको अवस्थाबारे बुझ्न जाँदा सुरक्षागार्डले आफूसँग साँचो नरहेको भनी कुरा टार्ने गरेका छन्। जनकपुरधाम : मधेस प्रदेश सरकारले बेटी पढाऊ, बेटी बचाऊ अभियानअन्तर्गत छात्रालाई बाँड्न भनेर खरिद गरेका करोडौं मूल्यका साइकल लुकाएका अवस्थामा भेटिएका छन्। अभियानको तेस्रो चरणमा किनिएका ५ हजारभन्दा बढी साइकल वितरण नगरी गोदाममा रहस्यमय ढंगले राखिएका पाइएको हो। प्रदेश सरकारको प्रशासनिक भवनहरू अवस्थित साबिकको जनकपुर चुरोट कारखाना लिमिटेडको पछाडिपट्टिको गोदाम तिनै साइकलले भरिभराउ छ। घाँस र झारपातले बाहिरबाट छेकिएको गोदाम ताल्चा लगाएर राखिएको छ। त्यहाँ भित्रको अवस्थाबारे बुझ्न जाँदा सुरक्षागार्डले आफूसँग साँचो नरहेको भनी कुरा टार्ने गरेका छन्। अन्नपूर्णकर्मी मंगलबार गोदामको चारैतिर नियाल्दै जाँदा एउटा सटरमा ताल्चा नलागेको भेटिएपछि बल्लतल्ल भित्र जाँदा कबाड बन्दै गएका करोडौंका साइकलको दुर्दशा देखिएको हो। आपूर्तिकर्ताबाट सोझै खरिद गरेर ल्याइएका साइकलमा माकुरोले घर बनाएका छन्। धुलो र फोहोरले अधिकांश साइकलका पार्टमा खिया लाग्न थालेको छ। तर, यसको जिम्मेवारी लिन प्रदेश सरकारका कुनै पनि निकाय तयार देखिएका छैनन्। बरु पन्छिरहेका छन्। छात्राहरूका लागि ल्याइएका साइकल कबाड बन्न छाडिएको थोरबहुत जानकारी भए पनि सम्पूर्ण वस्तुस्थिति सरकारले सदनबाट हालसम्म लुकाएको छ, प्रदेशसभा सदस्य रानी शर्मा तिवारी भन्छिन्, हामीले सदनमा धेरै पटक साइकलका बारेमा सोधखोज गरिसक्यौं। तर, सरकार जवाफ नदिई बसेको छ। यसभन्दा पहिलाको सरकारले बेटी पढाऊ, बेटी बचाऊ अभियानमा ठूलो भ्रष्टाचार गरेको दाबी तिवारी गर्छिन्। अहिलेको सरकार पनि त्यसै बाटोमा छ। तर, हामी छाड्नेवाला छैनौं। जवाफ नआएसम्म सदनमा यस विषयमा आवाज उठाउनेछौं, उनी भन्छिन्। मुख्यमन्त्री तथा मन्त्रिपरिषद् कार्यालयले आर्थिक वर्ष २०७७७८ मा मधेसका आठै जिल्लाका सामुदायिक विद्यालयमा कक्षा ८ अध्ययनरत छात्रालाई भनी साइकल खरिद गर्न टेन्डर खुलाएको थियो। तत्कालीन मुख्यमन्त्री लालबाबु राउत नेतृत्वको सरकारले काठमाडौं पुतलीसडकस्थित स्यान्यो इन्टरनेसनल प्रालिमार्फत ८ करोड ४४ लाख १० हजार रुपैयाँमा १० हजार थान खरिद गरेको थियो। तीमध्ये आधाजति विभिन्न विद्यालयमा वितरण गरिए पनि करिब ५ हजार थानभन्दा बढी दुई वर्षदेखि गोदाममै थन्किएका हुन्। प्रदेश सरकारले यी साइकल वितरणमा चासो देखाएको छैन। यो कार्यक्रमअभियान मुख्यमन्त्री कार्यालयबाट शिक्षा तथा समाज कल्याण मन्त्रालयमा सारिएको छ। यसको कार्यान्वयनको जिम्मेवारी निर्देशनालयलाई तोकिएको मन्त्रालयका सचिव लक्ष्मीप्रसाद भट्टराई बताउँछन्। हामीलाई यो साइकलको विषयमा केही थाहा छैन। आर्थिक वर्ष २०७८ भन्दा अघि के भयो र केसले साइकल खरिद गर्यो भन्ने विषयमा हाम्रो कुनै सरोकार छैन, उनी भन्छन्, अहिले शिक्षा निर्देशनालयमार्फत यो कार्यक्रम सञ्चालन भइरहेको छ र यसमा मन्त्रालयको खासै भूमिका छैन। निर्देशनालयलाई पनि यसको वास्ता देखिएको छैन। आफूहरूलाई कार्यक्रम दिँदा साइकल वितरणको सम्बन्धमा केही नभनिएको र यससँग सम्बन्धित कुनै फाइल वा छुट्टै बजेट पनि प्राप्त नभएको निर्देशनालयका लेखा अधिकृत फणिन्द्र ढुंगेल बताउँछन्। यहाँबाट मात्रै छोरी शिक्षा बिमाका काम अगाडि बढाइएका छन्। अब यो साइकल वितरणको विषयमा हामीलाई केही थाहा छैन, उनी भन्छन्, गोदाममा थन्काइएका साइकलहरूका बारेमा पनि म केही जान्दिनँ। तर, साइकलको भुक्तानी बाँकी रहेका आपूर्तिकर्ता भने कहिलेकाहीँ निर्देशनालय आउने गर्छन्। हामीलाई भुक्तानीका लागि कुनै बजेट पनि नदिइएको हुनाले साइकलको भुक्तानी दिने कुरा यहाँबाट हुन नसक्ने भन्दै फर्काउँछौं। साइकल आपूर्तिकर्ता कम्पनीका प्रतिनिधि कुन्दनकुमार सिंह मुख्यमन्त्री कार्यालयले २०७८ असारमा ३ हजार २ सय थानको २ करोड ९३ लाख रुपैयाँ भुक्तानी गरे पनि ५ करोड ६८ लाख बक्यौता अझै राखेको सुनाउँछन्। हामीले गुणस्तरीय सामान आपूर्ति गरेका छौं। तर, सामान लिएर पनि मधेस प्रदेश सरकारले भुक्तानी नदिएर आपत पारेको छ, आपूर्तिकर्ता सिंहले अन्नपूर्ण पोस्ट्सँग भने, बैंकबाट कर्जा लिएर साइकल खरिद गरी कारोबार गरेका थियौं। प्रदेश सरकारले भुक्तानी नदिँदा कम्पनीको बैंक खाता कालोसूचीमा राखिएको छ। सम्पत्ति लिलाम हुने अवस्थामा पुगेको छ। हामीलाई यो सरकारले सडकमा ल्याइछाडेको छ। पन्छिँदै मुख्यमन्त्री कार्यालय मधेसमा तत्कालीन मुख्यमन्त्री लालबाबु राउतको नेतृत्वमा प्रदेश सरकार गठनपछि भारतको चर्चित बेटी बचाऊ, बेटी पढाऊ अभियानको नक्कल गर्दै बेटी पढाऊ, बेटी बचाऊ घोषणा गरियो। प्रदेश नीति तथा योजना आयोगबाट स्वीकृत आयोजना बैंकमा पनि समावेश यो कार्यक्रम २०७६७७ देखि २०८०८१ सम्म मुख्यमन्त्री तथा मन्त्रिपरिषद्को कार्यालयबाट सञ्चालन हुने उल्लेख छ। मधेस प्रदेश सरकारले बेटी पढाऊ, बेटी बचाऊ कार्यक्रमअन्तर्गत छात्रालाई बाँड्न भनेर खरिद गरे पनि नबाँडी गोदाममा थन्क्याइएका साइकल। तस्बिर : मनिका झा यसमा छात्रा शिक्षा बिमा र मुद्दती बचत कार्यक्रम, लैंगिक हिंसाविरुद्ध कार्यक्रम, छात्राहरूलाई साइकल वितरण कार्यक्रमलगायत समावेश छन्। यस्तै, दिवा खाजा कार्यक्रम, सचेतना कार्यक्रम, क्षमता अभिवृद्धि कार्यक्रम, लोकसेवा आयोगको कक्षा सञ्चालन कार्यक्रमलगायत पनि छन्। मुख्यमन्त्री कार्यालय अनुगमनकारी निकाय भएको र यसले आफैं कार्यक्रम सञ्चालन गर्न नहुने भनी विभिन्न तर्क चौतर्फी रूपमा आएका थिए। तत्कालीन मुख्यमन्त्री राउतले त्यसको बेवास्ता गर्दै सबै योजना आफूमातहत नै राखे। तर, त्यसको केही वर्ष नबित्दै विभिन्न शीर्षकमा भ्रष्टाचार भएको कुरा बाहिर आउन थाल्यो। पहिलो र दोस्रो चरणको साइकल खरिद प्रक्रियामा मुख्यमन्त्री कार्यालयबाट करोडौं भ्रष्टाचार भएको ठहर अख्तियार दुरुपयोग अनुसन्धान आयोगले गर्यो। उसले भ्रष्टाचार मुद्दा विशेष अदालतमा चलायो। साइकल खरिद मात्र होइन, छोरी शिक्षा बिमालगायत कार्यक्रममा अनियमितता भएपछि बदनामीबाट बच्न मुख्यमन्त्री कार्यालयले २०७८ चैत १७ गते तत्कालीन सामाजिक विकास मन्त्रालयअन्तर्गत शिक्षा विकास निर्देशनालयबाट कार्यान्वयन हुने गरी कार्यक्रम समायोजन गरेको थियो। कार्यक्रम समायोजन गर्दा ५० करोड ४१ लाखको कार्यक्रम निर्देशनालयलाई हस्तान्तरण गरिएको थियो। हस्तान्तरित कार्यक्रममध्ये निर्देशनालयले छात्रा शिक्षा विमा र मुद्दती कार्यक्रम मात्र कार्यान्वयन गर्दा अन्य कार्यक्रम अलपत्र परेको हो। मुख्यमन्त्री कार्यालयले भने कार्यक्रम हस्तान्तरण भइसकेको हुँदा यसको सम्पूर्ण जवाफदेहिता सम्बन्धित मन्त्रालय र निर्देशनालयको रहेको भन्दै झारा टार्दै आएको छ। मुख्यमन्त्री कार्यालयको नाममा रहेको साइकल, तिनको सुरक्षा, उपयोग र भुक्तानीका लागि जिम्मेवार नरहेको निर्णय गत चैत ३० गते गरिएको मुख्यमन्त्री कार्यालयका सचिव नुरहरि खतिवडा बताउँछन्। मुख्यमन्त्री कार्यालयका प्रवक्ता तथा सूचना अधिकारी विपिनकुमार ठाकुर साइकलका विषयमा यस कार्यालयमा अब सरोकारको कुरा नै नरहेको बताउँछन्। भन्छन्, यो साइकल वितरणलगायत सम्पूर्ण काम अब शिक्षा विकास निर्देशनालय मातहत गइसकेको छ। त्यसैले यसमा के भइरहेको छ भन्ने हामीलाई थाहा भएन। शिक्षा तथा समाज कल्याणमन्त्री महेशप्रसाद यादव बेटी पढाऊ, बेटी बचाऊ कार्यक्रम मुख्यमन्त्री कार्यालयले हस्तान्तरण गरे पनि साइकल वितरणसम्बन्धी कार्यादेश वा यसका सम्बन्धमा खरिदलगायत अन्य जानकारी आफूहरूलाई नदिइएको दाबी गर्छन्। हामीलाई त साइकल कहाँ छ ? कुन गोदाममा राखिएको छ ? कति मात्रामा छ र यो कसरी खरिद भयो ? यसबारे समेत औपचारिक रूपमा मुख्यमन्त्री कार्यालयबाट कुनै जानकारी दिइएको छैन, मन्त्री यादव भन्छन्, साइकल वितरणका लागि छट्टै बजेट होस् वा अन्य फाइल केही पनि हामीसँग छैन। अब भारा टार्नकै लागि हाम्रो मन्त्रालयको नाम लिने गरिएको छ भने भन्नु केही छैन। तर, साइकलका सन्दर्भमा हामीलाई औपचारिक केही थाहा छैन। साइकल खरिद प्रकरणमा पूर्वमा पनि भ्रष्टाचार भएको अख्तियारले ठहर गरिसकेको र यसका फाइलहरू अहिले पनि छानबिनमै रहेको आफ्नो मातहतको मन्त्रालयबाट यसमा कुनै काम अघि नबढाइने मन्त्री यादवको भनाइ छ। भुक्तानी पाउन अदालतको शरणमा मुख्यमन्त्री तथा मन्त्रिपरिषद्को कार्यालयले आर्थिक वर्ष २०७७७८ मा काठमाडौंको पुतलीसडकस्थित स्यान्यो इन्टरनेसनल प्रालिमार्फत ८ करोड ४४ लाख १० हजार रुपैयाँमा १० हजार साइकल खरिदको सम्झौता गरेको थियो। पहिलो चरणमा आपूर्तिकर्ताले ३ हजार २ सय साइकल खरिद गरी मुख्यमन्त्री कार्यालयलाई बुझायो। जसबापत २ करोड ९३ लाख भुक्तानी पनि भयो। तर, त्यसपछि दोस्रो चरणमा खरिद गरी बुझाइएको ६ हजार ८ सय साइकलको ५ करोड ६८ लाख रुपैयाँ भुक्तानी मन्त्रालयले अल्झायो। साइकल मधेस भवनको गोदाममा राखेपछि तत्कालीन सचिव यमप्रसाद भुसालसँग भुक्तानी माग्दा उनले कमिसनकै लागि आलटाल गरेको आपूर्तिकर्ताको आरोप छ। पछि अख्तियार दुरुपयोग अनुसन्धान आयोगमा मुख्यमन्त्री कार्यालयबाट पहिलो र दोस्रो चरणमा खरिद भएका साइकलहरूमा भ्रष्टाचार भएको भनी उजुरी परेपछि तेस्रो चरणको साइकलको फाइलसमेत मन्त्रालयबाट अख्तियारलाई बुझाइएको र भुक्तानी अल्झाइएको आपूर्तिकर्ता बताउँछन्। हामीले सबै नियम र प्रक्रियामा रही गुणस्तरीय साइकल खरिद गरेर मन्त्रालयलाई दिएका छौं तर, अनावश्यक रूपमा हाम्रो फाइल अख्तियारमा पठाइयो। पछि हामी अख्तियारमा पनि पुग्यौं ? त्यहाँबाट २०७९०४९ गते हाम्रो पक्षमा निर्णय भयो। सो निर्णयमा उल्लेख भएअनुसार हाम्रो कम्पनीमाथि छानबिन र अनुसन्धान हुँदा संकलित कागजातहरूको आधारमा खरिदसम्बन्धी कार्यमा भ्रष्टाचारजन्य कसुरमा संलग्नता नदेखिएको हुँदा निजहरूको हकमा केही गरिरहनु नपर्ने निर्णय गरिएको छ, आपूर्तिकर्ता कुन्दनकुमार सिंहले भने, अख्तियारले भुक्तानी रोकेको छैन। तर, कर्मचारीहरू दिनै मान्दैनन्। भुक्तानी पाउनैका लागि हामी उच्च अदालत जनकपुरको शरणमा पुग्यौ। अदालतले २०७९ कात्तिक २२ गते हाम्रो पक्षमा फैसला दिएको छ। तर, पनि मन्त्रालयले रकम दिन मानेको छैन्। उच्च अदालतल जनकपुरले मुख्यमन्त्री कार्यालय र आपूर्तिकर्ता बीचमा भएको सम्झौता निरुपण गर्ने निर्देशन दिएको छ। हामीसँग साइकल वितरणका लागि छुट्टै बजेट होस् वा अन्य फाइल केही पनि छैन। अब झारा टार्नकै लागी हाम्रो मन्त्रालयको नाम लिने गरिएको छ भने भन्नु केही छैन। महेशप्रसाद यादव, मन्त्री, शिक्षा तथा समाजकल्याण छात्राहरूका लागि ल्याइएका साइकल कबाड बन्न छाडिएको थोरबहुत जानकारी भएपनि सम्पूर्ण वस्तुस्थिति सरकारले सदनबाट हालसम्म लुकाएको छ। हामी छाड्नेवाला छैनौं। रानी शर्मा तिवारी, प्रदेशसभा सदस्य हामीलाई यो विषयमा केही थाहा छैन। अहिले शिक्षा निर्देशनालयमार्फत यो कार्यक्रम सञ्चालन भइरहेको छ र यसमा मन्त्रालयको खासै भूमिका छैन। लक्ष्मीप्रसाद भट्टराई, सचिव, शिक्षा तथा समाजकल्याण यो साइकल वितरणलगायत सम्पूर्ण काम शिक्षा विकास निर्देशनालयमातहत गइसकेको छ। त्यसैले यसमा के भइरहेको छ भन्ने कुरा हामीलाई थाहा भएन। विपिनकुमार ठाकुर, प्रवक्ता तथा सूचना अधिकारी, मुख्यमन्त्री कार्यालय"
मेरो भारत भ्रमणले दुई देशबीचको सम्बन्धलाई थप उचाईमा पुर्याउँछ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले समय समयमा हुने भारत भ्रमणले दुई देशबीचको सम्बन्धलाई थप उचाईमा पुर्याएको दाबी गरेका छन्। चार दिने भारत भ्रमणमा रहेका प्रधानमन्त्री प्रचण्डले बारखम्बास्थित नेपाली दूतावासले आयोजना गरेको कार्यक्रममा बोल्दै उनले यसपटकको भ्रमणले पनि दुई देशबीचको सम्बन्धलाई नयाँ उचाईमा पुर्याउनु रहेको बताए। 'प्रधानमन्त्रीका रूपमा यो मेरो चौथो भ्रमण हो। हाम्रा दुई देशबीच रहिआएको सुमधुर सम्बन्धलाई नयाँ उचाई दिई अझ मजबुत र जनस्तरसम्म लैजान यस भ्रमणको मूल उद्देश्य हो,' उनले भने, 'भोलि माननीय प्रधानमन्त्री नरेन्द्र मोदीसँग द्विपक्षीय वार्ता हुने तय भएको छ। भोलि नै केही सम्झौताहरूमा हस्ताक्षर हुनेछन्।' उनले विदेश बस्ने नेपालीहरूलाई मतदान गर्ने अधिकार दिनसमेत सरकार प्रतिबद्ध रहेको बताए। उनले भ्रमणको तालिकाबारे पनि जानकारी गराएका थिए। यो पनि पढ्नुस्: भारतीय सुरक्षा सल्लाहकार डोभाल र विदेश सचिव क्वात्राले भेटे प्रधानमन्त्री प्रचण्ड नेपालभारतको सीमा समस्याबारे सोधिएको प्रश्नमा राजदूत शर्माले दिए यस्तो जवाफ प्रधानमन्त्री प्रचण्डलाई विदेश राज्यमन्त्री लेखीले गरिन् स्वागत प्रधानमन्त्री प्रचण्ड दिल्लीमा, यस्तो छ भ्रमण तालिका"
एमाले नेता लेखीले वृद्धाश्रमका लागि दान गरे ५० लाख मूल्य पर्ने जग्गा,"सप्तरी : नेकपा एमालेका केन्द्रीय सदस्य एवं मधेस प्रदेशका सांसद राजकुमार लेखीले ५० लाख मूल्य बराबरको जग्गा वृद्ध आश्रमलाई दान गरेका छन्। उनले आफू जन्मिएको सप्तरीको सप्तकोशी नगरपालिका५ स्थित गंगाजलीमा रहेको दुई कठ्ठा जग्गा दान गरेका हुन्। स्थानीयका अनुसार चलनचल्तीअनुसार त्यहाँ प्रति कठ्ठाको मूल्य कम्तिमा २५ लाख रहेको छ। लेखीले आफ्नो पैतृक सम्पत्तिबाट जग्गा दान गरेको बताए। उक्त जग्गामा वृद्धाश्रम निर्माण गरिने उनले बताए। 'मेरो पैतृक सम्पत्तिबाट २ कठ्ठा घडेरी जग्गा आश्रमको नाममा दान गरेको छु। आश्रम निर्माणकार्य सुरु भएको छ। दुई वर्षभित्र आश्रम सञ्चालनमा आउँछ,' उनले भने। उनले आश्रममा हरेक दिन विहान योग अभ्यास हुने बताए। 'त्यसबाहेक साना विद्यार्थीहरूलाई हरेक दिन ट्युसन क्लास, नैतिक शिक्षा र अनुशासनबारे सिकाइन्छ। प्रतेक महिना नैतिक शिक्षाबारे प्रवचन दिइन्छ। वृद्धवृद्धालाई आवश्यक सुविधाको व्यवस्था हुन्छ। पुस्तकालय, खेलकुद सामग्री र सिपमूलक तालिम पनि गराउने योजना छ,' उनले भने। उनले आफ्नो जीवन सामाजिक काममा व्यतित गरेको भन्दै जग्गा दान गरेको बताए। 'बाँकी श्रीसम्पत्ति र जीवन देश र जनताको हितमा अर्पण गर्ने सोचले वृद्ववृद्वाको सेवामा जग्गा सहयोग गरेको छु। उक्त स्थानमा छिट्टै निर्माण कार्यले पूर्णता पाउँछ,' उनले भने। यसअघि उनको पहलमा गंगाजलीमा जनहित राष्ट्रिय प्राथमिक विद्यालय स्थापना, सहिद दिलीप स्मृति प्रतिष्ठान, मित्र युवा क्लबलगायतका सामाजिक संस्थाहरू सञ्चालनमा छन् । यी संस्थाहरूले सामाजिक विकासको कार्यमा निरन्तर टेवा पुर्याउँदै आएको छ।"
लेखा समिति : आन्तरिक कार्यविधि मस्यौदा तयार पार्न उपसमिति गठन,"काठमाडौं : संघीय संसद् प्रतिनिधिसभाअन्तर्गतको सार्वजनिक लेखा समितिको आजको बैठकले समितिको बैठक सञ्चालनसम्बन्धी आन्तरिक कार्यविधिको मस्यौदा तयार पार्न एक उपसमिति गठन गर्ने निर्णय गरेको छ। सांसद राजेन्द्रकुमार केसी संयोजक तथा ऋषिकेष पोखरेल, रामकृष्ण यादव, डा अमरेशकुमार सिंह र हरि ढकाल सदस्य रहनेगरी कार्यविधि मस्यौदा निर्माण उपसमिति गठन गरिएको समितिका सचिव एकराम गिरीले जानकारी दिए। कार्यविधिको मस्यौदा तयार पारेर समितिको अर्को बैठकमा पेस गर्न भनिएको छ। समितिको आजको बैठकमा २०७६ साल वैशाख ३ गतेयता दर्ता भएका एक सय २१ उजुरीमाथिको छलफल तथा छानबिन टुंग्याउने विषयमा पनि छलफल भएको छ। समिति सचिव गिरीका अनुसार हालसम्म एक सय २१ उजुरी समितिमा दर्ता भएर विचाराधीन अवस्थामा रहेका छन्। त्यस्तै नयाँ संसद् आएपछि गठन भएको लेखासमितिमा साल्ट ट्रेडिङ कर्पोरेसन लिमिटेडको शेयर स्वामित्व विवादसम्बन्धी उजुरी परेको छ। समितिका सदस्यहरू राजन केसी, अमरेशकुमार सिंह, रामकृष्ण यादव, गोकुलप्रसाद बाँस्कोटा, रामकृष्ण यादव, योगेश भट्टराई, विक्रम पाण्डे, जनार्दन शर्मालगायतले समितिमा परेका सबै उजुरीलाई छलफल र छानबिन गर्नुभन्दा महत्त्वपूर्ण विषयमाथिका उजुरीलाई पहिले समितिमा ल्याइनुपर्ने धारणा राखे।"
कोशीमा जसपाकी मन्त्री लिम्बुले दिइन् राजीनामा,"विराटनगर : जनता समाजवादी पार्टी (जसपा)ले कोसी प्रदेश सरकारबाट बाहिरिने निर्णय गरेसँगै स्वास्थ्यमन्त्री निर्मला लिम्बुले पदबाट राजीनामा दिएकी छन्। जसपाबाट सरकारमा प्रतिनिधित्व गरेकी उनले बुधबार मुख्यमन्त्री हिक्मतकुमार कार्कीलाई राजीनामा बुझाएकी हुन्। जसपा प्रदेश समितिको बैठकले सरकारबाट बाहिरिने र आफ्ना मन्त्रीलाई फिर्ता बोलाउने निर्णय गरेको थियो। ९३ सदस्यीय प्रदेशसभामा लिम्बु जसपाकी एक्ली सांसद (प्रदेशसभा सदस्य) हुन्। उनी गत पुस २५ गते प्रदेशको स्वास्थ्यमन्त्री नियुक्त भएकी थिइन्। मुख्यमन्त्रीलाई राजीनामा बुझाएपछि लिम्बुले प्रदेश राजधानी विराटनगरमा पत्रकार सम्मेलन गर्दै पार्टीको निर्देशन मानेर पदबाट राजीनामा दिएको बताइन्। कोसी प्रदेशको नाम खारेजीको माग राख्दै पहिचान पक्षधरले गरिरहेको आन्दोलनलाई सम्बोधन गर्न पटकपटक आग्रह गर्दा सरकारले नमानेका कारण पदमा बसिरहन नैतिकताले नदिएको उनको भनाइ छ। पहिचानवादीले पनि आफ्नो चरित्रहत्या गरेको गुनासो उनको छ। सरकारमा बसेर पहिचानको मुद्दा उठाउँदा आफूमाथि पहिचान पक्षधरले आक्रमणको प्रयास गरेको लिम्बुले बताइन्। विराटनगरमा प्रदर्शनका क्रममा पहिचान पक्षधरले गत आइतबार स्वास्थ्य मन्त्रालयमा तोडफोड गरेका थिए। आन्दोलनकारीको ढुंगामुडाबाट मन्त्रालयमा ३० लाखभन्दा बढीको क्षति भएको बताइएको छ। पहिचानको मुद्दा सम्बोधन नभएका कारण सरकारलाई दिएको समर्थन फिर्ता लिन बाध्य हुनुपरेको जसपाका प्रदेश अध्यक्ष दीपक याक्खाले बताए। सरकारमा बसेर पार्टी तर्फबाट मन्त्रीले पहिचानको एजेण्डा राख्दा सम्बोधन हुन सकेन, उनले भने, उल्टै सरकारले आन्दोलनकारीलाई दमन गर्यो। पहिचानको माग सम्बोधन नगरिकन आन्दोलनकारीमाथि दमनको नीति लिएका कारण सरकारबाट पार्टी बाहिरिएको याक्खाको भनाइ छ।"
नेपालभारतको सीमा समस्याबारे सोधिएको प्रश्नमा राजदूत शर्माले दिए यस्तो जवाफ,"काठमाडौं : भारतका लागि नेपाली राजदूत शंकरप्रसाद शर्माले प्रधानमन्त्री पुष्पकमल दाहाल प्रचण्डको भारत भ्रमणलाई 'सद्भावना भ्रमण'को रूपमा ब्याख्या गरेका छन्। एएनआईसँग कुरा गर्दै उनले प्रधानमन्त्री प्रचण्डको भारत भ्रमणले दुई देशबीचको सम्बन्धलाई थप उचाइमा पुर्याउने दाबी गरे। भारत भ्रमणका क्रममा मुख्यतः अर्थतन्त्र, ऊर्जा र कनेक्टिभिटीमा केन्द्रित हुने उनको भनाइ छ। दुई देशबीचको सीमा समस्याबारे पनि छलफल हुन्छ? भन्ने प्रश्नमा राजदूत शर्माले प्रधानमन्त्रीसँग बुझ्न आग्रह गरेका थिए। प्रधानमन्त्री प्रचण्ड चार दिने भ्रमणका लागि बुधबार नयाँ दिल्ली पुगेका छन्। उनले आजै भारतका राष्ट्रिय सुरक्षा सल्लाहकार अजित डोभाल र विदेश सचिव विनय मोहन क्वात्रासँग भेटवार्ता गरेका थिए। प्रधानमन्त्री प्रचण्ड र समकक्षी नरेन्द्र मोदीसँग भोलि औपचारिक वार्ता हुने कार्यक्रम छ। त्यसलगत्तै दुई देशबीच विभिन्न विषयमा सम्झौता हुने कार्यक्रम छ।"
कार्यबाहक प्रधानमन्त्रीको जिम्मेवारी रक्षामन्त्री पूर्णबहादुर खड्कालाई,"काठमाडौं : कार्यबाहक प्रधानमन्त्रीको जिम्मेवारी रक्षा तथा उपप्रधानमन्त्री पूर्णबहादुर खड्काले पाएका छन् । प्रधानमन्त्री पुष्पकमल दाहाल 'प्रचण्ड' भारत भ्रमणमा गएपछि राष्ट्रपति रामचन्द्र पौडेलले खड्कालाई कार्यबाहक प्रधानमन्त्रीको जिम्मेवारी तोकेका हुन् । राष्ट्रपति कार्यालयले जारी गरेको विज्ञप्तिमा भनिएको छ, प्रधानमन्त्री पुष्पकमल दाहाल प्रचण्ड गणतन्त्र भारतको औपचारिक भ्रमणको सिलसिलामा सम्वत् २०८० साल जेठ १७ गते बुधबार त्यसतर्फ प्रस्थान गर्नु हुने भएकाले प्रधानमन्त्रीको अनुपस्थितिमा प्रधानमन्त्रीले गर्ने दैनिक प्रशासनिक कार्य नेपालको संविधान बमोजिम प्रधानमन्त्रीको सिफारिसमा माननीय उपप्रधानमन्त्री एवं रक्षा मन्त्री श्री पूर्णबहादुर खड्काज्यूले सम्हाल्ने गरी तोक्नुभएको छ । भारतीय प्रधानमन्त्री नरेन्द्र मोदीको निमन्त्रणामा प्रधानमन्त्री प्रचण्ड चार दिने भ्रमणका लागि आज भरत प्रस्थान गरेका छन्।"
रेशम चौधरीविरुद्धको मुद्दा 'हेर्न नभ्याइने'मा,"काठमाडौं : नागरिक उन्मुक्ति पार्टीका संरक्षक रेशम चौधरीलाई आममाफी दिने सरकारको निर्णयविरुद्ध सर्वोच्च अदालतमा परेको रिटमाथि आज सुनुवाइ हुन सकेन । मुद्दाको पेशी न्यायाधीश आनन्दमोहन भट्टराईको एकल इजलासमा तोकिए पनि हेर्न नभ्याएकाले सुनुवाइ नभएको सर्वोच्च अदालत प्रशासनले जनाएको छ। टिकापुर घटनामा मारिएका प्रहरी निरीक्षक केशव बोहराकी पत्नी शारदा कडायतले आइतबार सर्वोच्चमा निवेदन दिएकी थिइन्। सो दिन समय अभावका कारण दर्ता नभएको रिट मंगलबार सर्वोच्चमा दर्ता भएको थियो। राष्ट्रपति कार्यालय शीतल निवासलाई विपक्षी बनाइएको रिटमा उत्प्रेषण परमादेश बदरको माग गरिएको छ। आइतबार बसेको मन्त्रिपरिषद बैठकले गणतन्त्र दिवस २०८० को अवसर पारेर जेलमा रहेका चौधरीको बाँकी कैद सजाय माफी मिनाहका लागि राष्ट्रपति रामचन्द्र पौडेलसमक्ष सिफारिस गरेपछि चौधरी थुनामुक्त भएका हुन्। यसअघि अदालतबाट दोषी ठहर भइ कैद सजाय भुक्तान गरिरहेका चौधरीलाई सरकारले आममाफी दिएर थुनामुक्त गर्न खोजेपछि प्रहरी निरीक्षक केशवकी पत्नी शारदाले राष्ट्रपति कार्यालयमा निवेदन दिएर चौधरीलाई थुनामुक्त नगर्न माग गरेकी थिइन्। त्यसपछि राष्ट्रपति पौडेलले उक्त फाइल गृहमन्त्रालयमा फिर्ता पठाएका थिए। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएका छन्।"
झलनाथ खनालमाथि दुर्व्यवहार भएको भन्दै समाजवादीको आपत्ती,"काठमाडौं : पूर्वप्रधानमन्त्री एवम् नेकपा एकीकृत समाजवादी पार्टीका सम्मानित नेता झलनाथ खनालमाथि दुर्व्यवहार भएको भन्दै समाजवादीले भत्र्सना गरेको छ । पार्टी उपमहासचिव डागंगालाल तुलाधरले विज्ञप्ति जारी गर्दै खनालमाथि एक समूहबाट अभद्र ढंगले दुर्व्यवहार र अपमानित भएको भन्दै ध्यानाकर्षण भएको जनाए । वक्तव्यमा भनिएको छ, जेठ १६ गते आयोजित एक कार्यक्रममा हाम्रो पार्टीका सम्मानित नेता कमरेड झलनाथ खनाल माथि केहि पुनरुत्थानवादीहरूका मतियार अराजक तत्वहरुले कार्यक्रमलाई विथोल्ने नियतले हो हल्ला गर्ने,नाराबाजी गर्ने, तोडफोड गर्ने र अभद्र ढंगले दुर्व्यवहार र अपमानित गरेको घटनाप्रति हाम्र पार्टी घोर भत्सना गर्दछ । समाजवादीले घटनामा संलग्नलाई कारबाही गर्न सरकारसँग माग गरेको छ । मंगलबार खनालमाथि एक समूहले सार्वजनिक स्थलमै दुर्व्यवहार गरेको थियो।"
औषधि व्यवस्था विभागको महानिर्देशकमा नारायण ढकाल,काठमाडौं : औषधि व्यवस्था विभागको महानिर्देशकमा नारायण ढकाललाई ल्याइएको छ। स्वास्थ्य तथा जनसंख्या मन्त्री मोहनबहादुर बस्नेतले ढकाललाई महानिर्देशकको जिम्मेवारी दिएका हुन्। यसअघि भरत भट्टराई महानिर्देशक थिए। ढकाल योभन्दा अगाडि स्वास्थ्य मन्त्रालयमा कार्यरत थिए।
समर्थनसहित कोसी प्रदेश सरकारबाट बाहिरियो जसपा,"विराटनगर :कोसी प्रदेश सरकारबाट जनता समाजवादी पार्टी (जसपा) बाहिरिएको छ । सरकारलाई दिएको समर्थन फिर्ता लिँदै जसपा बाहिरिएको हो । नेकपा (एमाले) नेतृत्वको सरकारमा जसपाकी निर्मला लिम्बू स्वास्थ्य मन्त्री थिइन् । जसपाबाट प्रदेशसभामा प्रतिनिधित्व गर्ने उनी एक्लो प्रदेश सांसद (प्रदेशसभा सदस्य) हुन् । गत पुस २५ गते एमाले नेता हिक्मतकुमार कार्की नेतृत्वको सरकारमा लिम्बू सहभागी भएकी थिइन् । तर, जसपाको प्रदेश समिति बैठकको निर्णयसँगै उनको मन्त्री पद गुमेको छ । जसपा नेता रकम चेम्जोङले बुधबारको बैठकबाट आफ्ना मन्त्रीलाई फिर्ता बोलाउने र सरकारलाई दिएको समर्थन पनि फिर्ता लिने निर्णय गरिएको जानकारी दिए । सरकारले समस्या मात्रै बल्झाउने काम गरेको र कुनै पनि निकास दिन नसकेपछि प्रदेश सरकारमा बसिरहनुको औचित्य नदेखिएको उनको भनाइ छ । प्रदेशको नामकरणको विषयले पनि समस्या मात्रै ल्याएको चेम्जोङ बताउँछन् । प्रदेशसभाको दुईतिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो । कोसी नाम खारेज गरी ऐतिहासिक पहिचानका आधारमा प्रदेशको पुनः नामकरण गर्नुपर्ने मागसहित पहिचान पक्षधर आन्दोलित छन् । प्रदेश नामकरणको विरोधमा जारी आन्दोलनलाई जसपाको पनि समर्थन छ । नामकरणविरुद्धको आन्दोलन र प्रदर्शनमा जसपाका नेता कार्यकर्ताको पनि उपस्थिति रहने गरेको छ । सरकारमा पनि रहने र सडकमा भएको आन्दोलनलाई पनि साथ दिने दोहोरो चरित्र देखाएको भन्दै जसपाको आलोचना भइरहेको थियो । चौतर्फी आलोचना खेप्दै सरकारमा बसिरहेको जसपा अन्ततः प्रदेश सरकारलाई दिएको समर्थन फिर्ता लिने र आफ्ना मन्त्रीलाई पनि फिर्ता बोलाउने निर्णयमा पुगेको हो । सरकारमा सहभागी कुनैपनि राजनीतिक दलले समर्थन फिर्ता लिएमा मुख्यमन्त्रीले ३० दिनभित्रमा संसद (प्रदेशसभा)बाट विश्वासको मत लिनुपर्ने संवैधानिक व्यवस्था छ । विश्वासको मत प्राप्त गर्न नसके सरकार ढल्छ । केन्द्रमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जसपालगायतका दलको सत्ता गठबन्धन छ । कोसी प्रदेशको सत्ता पक्षीय गठबन्धन भने केन्द्रको गठबन्धनविपरीत छ । जसपा बाहिरिए पनि माओवादीले भने प्रदेश सरकारलाई दिएको समर्थन हालसम्म यथावत राखेको छ । प्रदेश सरकारको नीति तथा कार्यक्रम र बजेट ल्याउने तयारी भइरहेका बेला जसपाले भने सरकार छाडेको हो । कांग्रेसको प्रदेश संसदीय दलले माओवादी र जसपालाई सरकार छाड्न दबाब दिइरहेको थियो । एक साताअघि औपचारिक पत्र पठाएरै सरकार छाड्न उसले आग्रह गरेको हो । कोसी प्रदेशको ९३ सदस्यीय प्रदेशसभामा एमालेका ४०, कांग्रेसका २९, माओवादीका १३ (सभामुखसहित), राप्रपाका ६, एकीकृत समाजवादीका ४ र जसपाका १ सांसद छन् । प्रदेशमा सरकार गठनका लागि बहुमत पुर्याउन ४७ सांसद आवश्यक पर्छ । तर, प्रदेशमा एमाले र राप्रपाका ४६ सांसद छन् । केन्द्रीय गठबन्धनमा रहेका कांग्रेस,माओवादी, एकीकृत समाजवादी, जसपासँग पनि सभामुखबाहेक ४६ सांसद छन् । माओवादीका बाबुराम गौतम सभामुख छन् । दुवैतर्फ बहुमत नपुग्ने भएपछि प्रदेशमा नयाँ सरकार निर्माण असहज हुने देखिन्छ । नयाँ सरकार गठनको खेल सुरु हुँदा प्रदेश मध्यावधि निर्वाचनतिर धकेलिने सम्भावना रहेको पनि नेताहरूले बताउँदै आएका छन् ।"
गौशालाका उपमेयरले भनिन् मेरो ज्यान जोखिममा छ,"जनकपुरधाम : गौशाला नगरपालिकाकी उपमेयर रेणु कुमारी महतोले आफ्नो ज्यान असुरक्षित भएको बताएकी छन्। उनले नगरपालिकाको काममा अनैतिक तथा कानुन विपरीत काममा सहमति नजनाउँदा आफूलाई ज्यान मार्ने धम्की आएको बताइन्। पत्रकार सम्मेलनको आयोजना गरी उनले भनिन, संविधानले उपमेयरलाई दिएको अधिकारको वेवास्ता गरी मेयर डा दिपेन्द्र महतोले आफूखुसी गर्न खोज्ने र आफू अनुकुल मिलोमतोमा मनोमानी ढंगबाट बजेट सिध्याउने दाउमा धमाधम नियम विपरीत काम गर्न दबाब दिने गरेका छन्। उपमेयरको सम्पूर्ण अधिकारलाई बाइपास गरेर मेयरले अनैतिक कार्यमा आफू पनि संलग्न हुने र मलाई पनि संलग्न गराएर बदनाम गर्ने प्रपञ्च फेल भएपछि संघातिक आक्रमणमा उत्रिएका हुन्। गौशाला नगरपालिकाको वडा नं २ निगौलमा निजी व्यक्तिको हकभोगको जग्गामा नगरपालिकाबाट विनियोजित ३० लाख बजेट कार्यान्वयन गर्ने क्रममा जिल्ला प्रशासन कार्यालय महोत्तरीको न्याय निरुपणका लागि लेखी पठाएकोमा न्याययिक समितिमा छलफल गराउँदा ज्यान नै जोखिममा परेको उनलेब ताइन्। उनले भनिन, वडाध्यक्षले मलाई धम्काउँदै तेरो के अधिकार छ? निगौला किन गइस् छानविन गर्न, अबदेखि गइस् भने हातखुट्टा भाँचिदिन्छु भन्दै हातपातमा उत्रिँदै नगरपालिका प्राङ्गणमा टोले गुण्डाहरू बोलाएर अपराधिक परिस्थितिको सिर्जना गरे। उनले आफैं न्याययिक समितिको संयोजक भए पनि दुर्व्यवहार भएको बताइन्। 'अब म आफैँ न्याय खोज्न कहाँ जाउँ? मलाई मेरो ज्यान असुरक्षित महसुस हुँदैछ। मेरो ज्यानमाथि केही भयो भने त्यसको जिम्मेवार मेयर र मलाई धम्की तथा कुटपिट गर्न खोज्ने वडाध्यक्ष श्यामसुन्दर मण्डल र निलम्बित प्रतिनिधिसभा सदस्य लक्ष्मी महतो तथा मेयर डा दिपेन्द्र महतोको भाइ सुरेन्द्र महतो जिम्मेवार हुनेछन्।"
"प्रधानमन्त्री प्रचण्ड दिल्लीमा, यस्तो छ भ्रमण तालिका",काठमाडौं : प्रधानमन्त्री पुष्पकमल दाहाल प्रचण्ड दिल्ली पुगेका छन्। भारतीय प्रधानमन्त्री नरेन्द्र मोदीको निमन्त्रणामा उनी चार दिने भ्रमणका लागि दिल्ली पुगेका हुन्। उनी नेपाल एयरलायन्सको विमानबाट नयाँ दिल्लीस्थित इन्दिरागान्धी अन्तर्राष्ट्रिय विमानस्थलमा अवतरण गरे। यस्तो छ प्रधानमन्त्रीको भ्रमण तालिका बिहीबार बिहान १०:३० बजेदेखि प्रधानमन्त्रीको भेटवार्ता सुरु हुने छ। सो समयमा उनी राजघाटमा आयोजित कार्यक्रममा सहभागी हुनेछन्। त्यसलगत्तै उनको भारतीय समकक्षी नरेन्द्र मोदीसँग भेटवार्ता गर्ने तालिका रहेको छ। बिहान ११ बजे हैदरावाद हाउसमा प्रधानमन्त्री प्रचण्ड र समकक्षी मोदीबीच द्विपक्षीय हितका विषयमा छलफल हुनेछ। त्यसलगत्तै १२ बजे दुई देशबीच विभिन्न विषयमा सम्झौता हुने तालिका रहेको छ। त्यसपछि ४ बजे प्रधानमन्त्री प्रचण्ड भारतीय उपराष्ट्रपतिलाई भेट्नेछन्। त्यसको भोलिपल्ट शुक्रबार उनी ४:३५ मा राष्ट्रपति भवन पुग्नेछन्। त्यहाँ उनले राष्ट्रपति द्रौपदी मुर्मूसँग शिष्टाचार भेट गर्नेछन्। त्यसपछि उनी ८:३० बजे मध्यप्रदेशको इन्दोर प्रस्थान गर्नेछन्। शनिबार त्यहाँको काममा सरिक हुनेछन्। त्यसपछि उनी दिल्ली हुँदै ४:२० मा स्वदेश फर्किने कार्यक्रम रहेको भारतीय विदेश मन्त्रालयले जनाएको छ।
"सेयर लगानीकर्तालाई अर्थमन्त्रीको ढाडस : आयकरको दायरामा पर्नुहुन्न,आत्तिनु पर्ने कारण छैन",काठमाडौं :अर्थमन्त्री डा प्रकाशशरण महतले मुलुकको आर्थिक अवस्था सुधारका लागि बजेट केन्द्रीत रहेको दावी गरेका छन्। आर्थिक पत्रकार समाज सेजनले बुधबार काठमाडौंमा आयोजना गरेको छलफल कार्यक्रममा अर्थमन्त्री महतले बजेटमा समावेश नीतिहरुले मुलुकको आर्थिक अवस्था सुधारका लागि भूमिका खेल्ने बताएका हुन् । उनले प्रशासनिक खर्च न्युनिकरणका लागि बजेटमार्फत् इमान्दार प्रयास भएको जिकिर गरे। पुँजीगत खर्चको प्रभावकारीता बढाउन थाले बैदेशिक सहयोग परिचालन हुने र थप सहयोग आउने ढोकाहरु खोलिने उनले बताए । अर्थमन्त्री महतले संसदीय क्षेत्र पूर्वाधार विकास कार्यक्रममा सांसदले खर्च गर्न नपाउने तर सांसदले सिफारिस गरेको आधारमा संघले बजेट दिने जानकारी दिए । उनले पेट्रोलियम पदार्थबाट चल्ने सवारी साधानलाई प्रोत्साहन गर्ने नीति सरकारको नभएको भन्दै विधुतीय सवारी साधानलाई प्रोत्साहन गर्ने नीति रहेको स्पष्ट पारे। त्यस्तै उनले सेयरमा लगानी गरेकाहरू आयकरको दायरामा नपर्ने भन्दै कोहि पनि लगानीकर्ता आत्तिनु पर्ने कारण नरहेको बताए।
राष्ट्रपतिले निष्क्रिय नागरिक विधेयक प्रमाणिकरण गर्नु राष्ट्रप्रतिको बेइमानी हो : कमल थापा,"काठमाडौं : राष्ट्रिय प्रजातन्त्र पार्टी (राप्रपा), नेपालका अध्यक्ष कमल थापाले विवादित नागरिक विधेयक प्रमाणिकरण गर्नु संविधान र जनादेशको समेत अपमान भएको टिप्पणी गरेका छन्। राष्ट्रपति रामचन्द्र पौडेलले बुधबार नेपाल नागरिकता ऐन, २०६३ लाई संशोधन गर्न बनेको नागरिकता विधेयक प्रमाणीकरण गरेपछि पूर्व उपप्रधानमन्त्री थापाले आपत्ति जनाउँदै राष्ट्रप्रति बेईमानी भएको टिप्पणी गरेका हुन्। प्रधानमन्त्रीको भारत भ्रमणको दिन नागरिकता विधेयक प्रमाणित गर्नुले प्रष्ट हुन्छ, यो विधेयक कसलाई खुसी पार्न बनेको हो। थापाले भने,राष्ट्रहित विपरित ठहरगरी तत्कालीन राष्ट्रपति विद्या भण्डारीले रोकेको नागरिकता विधेयक राष्ट्रपति पौडेलले प्रमाणीकरण गर्नु राष्ट्रपति संस्थाकै अपमान हो। राष्ट्रप्रति बेईमानी हो। तत्कालीन राष्ट्रपति भण्डारीले वैवाहिक अंगिकृत नागरिकता लगायत राष्ट्रहितका विभिन्न प्रश्नहरु उठाएर विधेयक रोकेकी बताउँदै उनले अहिले नयाँ चुनावबाट नयाँ जनादेश प्राप्त संसद आएको अवस्थामा राष्ट्रपति पौडेलले ९ महिना अघि निष्क्रिय भइसकेको विधेयक प्रमाणिकरण गर्नु संविधान र जनादेशको समेत अपमान भएको धारणा राखे। ट्वीटरमा उनले भनेका छन्, भारतीय नागरिकले नेपाली चेली विवाह गरेर लैजाँदा उनले भारतको नागरिकता पाउन ७ वर्ष कुर्नुपर्छ। राष्ट्रपति पौडेलले आज प्रमाणिकरण गरेको विधेयक लागु भएपछि नेपाली नागरिकले विवाह गरेको भारतीय महिलाले विवाहकै दिन नागरिकता पाउने छिन्, सांसद मन्त्रि हुन पाउँछिन्। नागरिकता कागजको खोस्टो होइन।"
भारतीय सुरक्षा सल्लाहकार डोभाल र विदेश सचिव क्वात्राले भेटे प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता भएको छ। चार दिने भ्रमणका लागि बुधबार नयाँ दिल्ली पुगेका प्रधानमन्त्री प्रचण्ड र डोभालबीच होटल आइसीटी मौर्यामा भेटवार्ता भएको हो। सोही क्रममा भारतीय विदेश सचिव विनय मोहन क्वात्राले समेत प्रधानमन्त्री प्रचण्डसँग भेटवार्ता गरेका छन्। उनीहरूबीच नेपालभारतको द्विपक्षीय हितका विषयमा छलफल भएको प्रधानमन्त्रीको सचिवालयले जनाएको छ। त्यसपछि प्रचण्ड नयाँ दिल्लीको बारखम्बास्थित नेपाली दूतवासमा आयोजित रात्रिभोजमा सहभागी हुने कार्यक्रम छ। प्रधानमन्त्री प्रचण्डले भोलि (बिहीबार) समकक्षी नरेन्द्र मोदीसँग भेटवार्ता गर्ने कार्यक्रम छ। हैदरवाद हाउसमा हुने भेटमा उनीहरूबीच 'वान टु वान' छलफल हुने छ। त्यसलगत्तै दुई देशबीच सम्झौतापत्रमा हस्ताक्षर हुने कार्यक्रम छ। भारत भ्रमणका दौरान प्रधानमन्त्री प्रचण्डले राष्ट्रपति द्रोपति मूर्मु, उपराष्ट्रपतिलगायतसँग शिष्टाचार भेटवार्ता गर्नेछन्। मध्यप्रदेशको इन्दोर पुगेर प्रधानमन्त्री प्रचण्ड शनिबार स्वदेश फर्किने कार्यक्रम छ।"
दिल्लीमा प्रधानमन्त्री (फोटो फिचर),काठमाडौं : चार दिने भ्रमणका लागि प्रधानमन्त्री पुष्पकमल दाहाल प्रचण्ड दिल्ली पुगेका छन्। प्रधानमन्त्री प्रचण्डलाई भारतका विदेश राज्यमन्त्री मिनाक्षी लेखीले स्वागत गरेकी थिइन्। भारतीय प्रधानमन्त्री नरेन्द्र मोदीको निमन्त्रणामा प्रधानमन्त्री प्रचण्ड भारत गएका हुन्। मोदीसँग भोलि हैदरावाद हाउसमा द्विपक्षीय वार्ता हुनेछ। नेपाल र भारतबीच विभिन्न विषयमा सम्झौता हुने कार्यक्रसमेत रहेको छ।
पाँच देशका लागि गैरआवासीय नेपाली राजदूत नियुक्त,"काठमाडौं : राष्ट्रपति रामचन्द्र पौडेलले पाँच देशका लागि गैरआवासीय नेपाली राजदूत नियुक्त गरेका छन्। राष्ट्रपति पौडेलले बुधबार नेपालको संविधानको धारा २८२ को उपधारा (१) बमोजिम पाँच देशमा आवासीय नेपाली राजदूत नियुक्त गरेका हुन्। पौडेलले कैलाशराज पोखरेललाई फिजी, निर्मलराज काफ्लेलाई अर्जेन्टीना, प्राडाराम स्वार्थ रायलाई नर्वे, मिलनराज तुलाधरलाई बेलारुस र तापस अधिकारीलाई टर्किको गैर आवासिय राजदुतमा नियुक्त गरेका हुन्। पोखरेल अष्ट्रेलिया, काफ्ले ब्राजील, राय डेनमार्क, तुलाधर रुसी महासंघ र अधिकारी पाकिस्तानका आवासिय राजदूतका रूपमा रहेका छन्।"
प्रधानमन्त्री प्रचण्डलाई विदेश राज्यमन्त्री लेखीले गरिन् स्वागत,काठमाडौं : प्रधानमन्त्री पुष्पकमल दाहाल प्रचण्ड दिल्ली पुगेका छन्। चार दिने भ्रमणका लागि दिल्ली गएका प्रधानमन्त्री प्रचण्डलाई विदेश राज्यमन्त्री मिनाक्षी लेखीले स्वागत गरेकी थिइन्। भारतीय प्रधानमन्त्री नरेन्द्र मोदीको निमन्त्रणामा प्रधानमन्त्री प्रचण्ड भारत गएका हुन्। मोदीसँग भोलि हैदरावाद हाउसमा द्विपक्षीय वार्ता हुनेछ। नेपाल र भारतबीच विभिन्न विषयमा सम्झौता हुने कार्यक्रसमेत रहेको छ। प्रधानमन्त्री भोलि नै भारतका उपराष्ट्रपति र पर्सी राष्ट्रपतिसँग शिष्टाचार भेटवार्ता गर्नेछन्। उनी मध्यप्रदेशको इन्दोर जाने कार्यक्रमसमेत रहेको छ। यसअघि तत्कालीन प्रधानमन्त्री शेरबहादुर देउवालाई पर्यटन राज्यमन्त्री र त्यसअघि केपी शर्मा ओलीलाई विदेश सचिवले स्वागत गरेका थिए।
प्रचण्डले भ्रमणमा नेपालको भूमी भारतीय नक्सामा राखेको विषय उठाउनुपर्छ : रास्वपा,"काठमाडौं : राष्ट्रिय स्वतन्त्र पार्टीले प्रधानमन्त्री पुष्पकमल दाहाल प्रचण्डले भारत भ्रमणको क्रममा अखण्ड भारतको विषय उठाउन माग गरेको छ। बुधबार बिहान रास्वपाका महामन्त्री डा मुकुल ढकालले विज्ञप्ति जारी गर्दै भारतको नक्सामा नेपालको भूमि राखेकोप्रति आपत्ति जनाएको हो। नेपालको सार्वभौमसत्ता, भौगोलिक अखण्डता र स्वाधीनतासँग प्रतिकुल हुने कुनै पनि कदम राष्ट्रिय स्वतन्त्र पार्टीलाई स्वीकार्य नहुने रास्वपाको भनाई छ। भारतको नयाँ संसद भवनमा काठमा कुँदिएको ""अखण्ड भारत"" नामक नक्सामा नेपालको लुम्बिनी र कपिलवस्तु पनि रहेको भन्ने विभिन्न सञ्चारमाध्यबाट सार्वजनिक भएको समाचारप्रति राष्ट्रिय स्वतन्त्र पार्टीको गम्भीर ध्यानार्कषण भएको छ। विज्ञप्तिमा भनिएको छ, नेपालको सार्वभौमसत्ता, भौगोलिक अखण्डता र स्वाधीनतासँग प्रतिकुल हुने कुनै पनि कदम राष्ट्रिय स्वतन्त्र पार्टीलाई स्वीकार्य छैन। प्रधानमन्त्रीको आसन्न भारत भ्रमणको क्रममा यो विषय उठान गरी जनता समक्ष यसको सत्यतथ्य सार्वजनिक गर्न हामी जोडदार माग गर्दछौं।"
"जिन्दगीमा सुन लगाएको छैन, हाकाहाकी झुट बोल्ने काम भयो : ओली","काठमाडौं : नेकपा एमालेका अध्यक्ष केपी शर्मा ओलीले आफू सुन प्रकरणमा मुछिएकोप्रति आपत्ती जनाएका छन् । बुधबार राजधानीमा आयोजित कार्यक्रममा अध्यक्ष ओलीले आफूलाई सुन नपर्ने तर बिनाकारण झुटको खेति गर्दै भ्रम छर्ने काम भइरहेको भन्दै आपत्ती जनाए। असत्य कुरा हो भन्ने जान्दा जान्दै हाकाहाकी झुट बोल्ने काम भइरहेको छ । केपी ओलीको फोटोमा सुनै सुनका फोटो हालेको छ । जबकी मैले जिन्दगीमा औंठी समेत लगाको छैन । एकपटक आमाले औंठी लगाऔं भनेको बेला दुई चार दिन मात्रै औंठी लगाए । जसले औंठीपनि लगाउँदैन । मेरो रुची औंठीमा छैन । म सानो छँदा कान छेडेर मुद्रा लगाइदिएको थिए । त्यसपछि त्यो खोलियो ,'उनले भने,' तर,अहिले मलाई बोक्न नसक्ने गरि सुन लगाइदिएको छ । सत्यको उजागर गर्नुपर्ने हो । तर, झुट, भ्रम फैलाइँदैछ । ओलीले देश विचित्रको स्थितिमा पुगेको बताए । उनले भने,हाम्रो देशजस्तो छाडापन कहिँ देखिदैन । युटुव हेर्न एकान्तकुनामा जानुपर्ने अवस्था छ । हामी एउटा सभ्य समाजमा छौं कि विकृतितिर भाँसिदै गएको समाजमा छौं ? ओली प्रधानमन्त्री हुँदा मुलुकमा भ्रष्टाचार मौलाएको सत्तापक्षका सांसदले आरोप लगाएका छन्। केही दिनअघि संसद बैठकमा नेकपा माओवादी केन्द्रका एकजना सांसदले एमाले नेतृत्व सरकारका पालामा पशुपतिनाथको जलहरीमा सुन भनेर पित्तल लगाएको र यसबारे छानबिन हुनुपर्ने भन्दै सरकारको ध्यानाकर्षण गराएका थिए। पछि सभामुख देवराज घिमिरेले सो विषयमाथि छानबिन भइरहेकाले अहिले छलफल आवश्यक नभएको बताएका थिए। पछि ती सांसदको अभिव्यक्ति संसदको रेकर्डबाट हटाइएको थियो।"
राष्ट्रपति पौडेलले नागरिकता विधेयक प्रमाणीकरण गर्दा उल्लेख गरेको धारामा के छ ?,"राष्ट्रपति पौडेलले नेपालको संविधानको धारा ६१ को उपधारा (२) (३) (४) र धारा ६६ एवम् सर्वोच्च अदालतबाट प्रतिपादित सिद्धान्तसमेत बमोजिम विधेयक प्रमाणीकरण गरेको उल्लेख गरेका छन्। काठमाडौं : राष्ट्रपति रामचन्द्र पौडेलले विवादितनागरिकता विधेयक प्रमाणीकरण गरेका छन्। राष्ट्रपति पौडैलले बुधबार २०७९ साउन १५ मा प्रस्तुत नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) विधेयक, २०७९ विधेयक प्रमाणीकरण गरेका हुन्। यस अगाडि संघीय संसद्ले पुनर्विचार गर्न आवश्यक भएको भन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित फिर्ता पठाएकी थिइन्। तर संसदले पुनर्विचार नगरी जस्ताको तस्तै पारित गरेको थियो।विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। राष्ट्रपति पौडेलले नेपालको संविधानको धारा ६१ को उपधारा (२) (३) (४) र धारा ६६ एवम् सर्वोच्च अदालतबाट प्रतिपादित सिद्धान्तसमेत बमोजिम विधेयक प्रमाणीकरण गरेको उल्लेख गरेका छन्। राष्ट्रपति कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा भनिएको छ, मिति २०७९।०४।१५ मा प्रस्तुत नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) विधेयक, २०७९ संघीय संसदको दुवै सदनबाट पारित भई प्रतिनिधि सभाका तत्कालीन सभामुखज्यूबाट मिति २०७९।०४।१५ मा प्रमाणित गरी तत्कालीन राष्ट्रपतिज्यूसमक्ष प्रमाणीकरणका लागि पेश भएकोमा केही विषयहरूमा ध्यानाकर्षण सहित पुर्नविचारका लागि संघीय संसदमा फिर्ता पठाइएकोमा ध्यानाकर्षण गराइएका विषयहरूमा संघीय संसदका दुवै सदनमा छलफल गरी प्रमाणीकरणका लागि पुनः २०७९०५२० गते राष्ट्रपतिज्यूसमक्ष पठाइएकोमा हालसम्म उक्त विधेयक ऐन बन्नको लागि प्रमाणीकरण नभएकोले विभिन्न अवस्था र स्थिति समेत उल्लेख गरी सोही विधेयक प्रमाणीकरणका लागि भनी नेपाल सरकार, मन्त्रिपरिषद् बैठकको मिति २०८०।०२।१२ को निर्णयले उक्त विधेयक प्रमाणीकरण गर्न मिति २०८०।०२।१२ मा प्रधानमन्त्री तथा मन्त्रिपरिषद्को कार्यालयको मबै ३२१६९७४ को पत्रबाट लेखी आएकोमा नेपालको संविधानको धारा ६१ को उपधारा (२) (३) (४) र धारा ६६ एवम् सर्वोच्च अदालतबाट प्रतिपादित सिद्धान्त समेत बमोजिम विधेयक प्रमाणीकरण गरेको छु। भन्ने व्यहोरा उल्लेख गर्नु भएको छ। राष्ट्रपतिले उल्लेख गरेको नेपालको संविधानको धारा ६१ र ६६ मा यस्तो छ व्यवस्था ६१ राष्ट्रपति : (२) राष्ट्रपति नेपालको राष्ट्राध्यक्ष हुनेछ। निजले यस संविधान र संघीय कानून बमोजिम आफ्नो कार्य सम्पादन गर्नेछ।(३) राष्ट्रपतिलेनेपालको राष्ट्रिय एकताको प्रवर्धन गर्नेछ।(४) संविधानको पालन र संरक्षण गर्नु राष्ट्रपतिको प्रमुख कर्तव्य हुनेछ। ६६ राष्ट्रपतिको काम, कर्तव्य र अधिकार :(१) राष्ट्रपतिले यो संविधान वा संघीय कानून बमोजिम निजलाई प्राप्त अधिकारको प्रयोग र कर्तव्यको पालन गर्नेछ।(२) उपधारा (१) बमोजिम अधिकारको प्रयोग वा कर्तव्यको पालन गर्दा यो संविधान वा संघीय कानून बमोजिम कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्य बाहेक राष्ट्रपतिबाट सम्पादन गरिने अन्य जुनसुकै कार्य मन्त्रिपरिषदको सिफारिस र सम्मतिबाट हुनेछ। त्यस्तो सिफारिस र सम्मति प्रधानमन्त्री मार्फत पेश हुनेछ।(३) उपधारा (२) बमोजिम राष्ट्रपतिको नाममा हुने निर्णय वा आदेश र तत्सम्बन्धी अधिकारपत्रको प्रमाणीकरण संघीय कानून बमोजिम हुनेछ।"
एमाले महासचिवको प्रश्न : भारत भ्रमणको पूर्वसन्ध्यामा विधेयक प्रमाणिकरण गर्न के आइलाग्यो ?,"प्रधानमन्त्री पुष्पकमल दाहाल 'प्रचण्ड' भारत भ्रमण निस्कनु अगाडि निष्क्रिय बनेको नागिकता विधेयकलाई प्रमाणिकरण गर्नुपर्ने सरकारको बाध्यता के आइलाग्यो भन्दै प्रश्न गरेका हुन्। काठमाडौं : एमाले महासचिव शंकर पोखरेलले राष्ट्रपति रामचन्द्र पौडेलले निष्क्रिय बनेको नागरिकता विधेयक प्रमाणीकरण गरेकोप्रति आपत्ति जनाएका छन्। प्रधानमन्त्री पुष्पकमल दाहाल 'प्रचण्ड' भारत भ्रमण निस्कनु अगाडि निष्क्रिय बनेको नागिकता विधेयकलाई प्रमाणिकरण गर्नुपर्ने सरकारको बाध्यता के आइलाग्यो भन्दै प्रश्न गरेका हुन्। पोखरेलले पूर्व राष्ट्रपति विद्यादेवी भण्डारीले अघि सारेको गम्भीर प्रश्नहरुको उत्तर दिने कर्तव्यबाट सरकार र संसद भाग्न मिल्छ भन्दै प्रश्न गरेका छन्। उनले प्रादेशिक पहिचानसहितको नागरिकताको संवैधानिक प्रबन्धको ठाडो उलंघन, जनादेशको उपेक्षा गरेर निष्कृय विधेयकलाई प्रमाणिकरण गर्न मिल्छ भन्दै आक्रोश व्यक्त गरेका छन्। राष्ट्रपति रामचन्द्र पौडेलले बुधबार नेपाल नागरिकता ऐन, २०६३ लाई संशोधन गर्न बनेको नागरिकता विधेयक प्रमाणीकरण गरेका हुन्। यस अगाडि संघीय संसद्ले पुनर्विचार गर्न आवश्यक भएको भन्दै राष्ट्रपति भण्डारीले नागरिकता विधेयक १५ बुँदे सुझावसहित फिर्ता पठाएकी थिइन्। तर संसदले पुनर्विचार नगरी जस्ताको तस्तै पारित गरेको थियो। विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। राष्ट्रपति पौडेलले नेपालको संविधानको धारा ६१ को उपधारा (२) (३) (४) र धारा ६६ एवम् सर्वोच्च अदालतबाट प्रतिपादित सिद्धान्तसमेत बमोजिम विधेयक प्रमाणीकरण गरेको उल्लेख गरेका छन्। एमाले महासचिवका पाँच प्रश्न :"
चुरे संरक्षण सरकारका लागि चुनौतिको विषय : वनमन्त्री महतो,"जनकपुरधाम : वन तथा वातावरण मन्त्री वीरेन्द्रप्रसाद महतो चुरे संरक्षण सरकारका लागि सबैभन्दा ठूलो चुनौतिको विषय बनेको बताएका छन् । जनकपुर विमानस्थलमा पत्रकारसँग कुराकानी गर्दै वनमन्त्री महतोले चुरे संरक्षणमा बजेट कटौती भएको बताउँदै उनले सबै पक्ष मिलेर चुरे संरक्षण गर्नु पर्नेमा जोड दिए । चुरेको वन र नदी संरक्षण प्रदेशको क्षेत्रअधिकार भित्र पर्दछ । संघले चुरे दोहन रोक्न जति काम गरे पनि प्रदेशले यदि साथ दिएन भने चुरे संरक्षण कहिले पनि गर्न सकिदैन,उनले भने,चुरे संरक्षणका बारेमा मधेश प्रदेश सरकारसँग पनि छलफल गर्छौं । चुरे दोहन रोक्नका लागि हामी सशक्तरुपमा अघि बढ्छौं । नीति तथा कार्यक्रममार्फत् सरकारले चुरे उत्खन्न गरेर भारतलाई बिक्री गर्ने भनि चलाइएको हल्लामा सत्यता नरहेको उनको भनाइ छ। उनका अनुहार चुरेबाट बगेर आएको बालुवा, गिटीले नदीको सहतमाथि आएको छ । बाढी र पहिरोले नदी ओभरफलो भएर खेतियोग्य जमिन कटान र बाली डुवानमा पर्छ। हामीले चुरेशिरदेखि तटिय क्षेत्रसम्मका नदी क्षेत्रलाई सफा गर्छौं । त्यहाँबाट संकलन भएको नदीजन्य पदार्थलाई हामी प्रयोगमा ल्याउँछौं,'वनमन्त्री महतोले भने,हामीले खपत गर्न नसकेकोको बालुवा गिटी इण्डियालाई बिक्री गर्छौं । तर, जनताको बुझाइमा चुरे नै उत्खनन् इण्डियालाई सरकारले बेच्न लागेको बुझाइ छ । जुन त्यो सहि कुरो होइन् । चुरेको क्षेत्रमान सञ्चालित अवैध क्रसर नियन्त्रणका लागि सरकारले कठोर कदम चाल्ने उनले बताए। अवैध दोहन नियन्त्रणका लागि हामीले पहल गरिहेका छौं ,उनले भने,नदी संरक्षण त्यसको ठेक्का लगाउने अधिकार स्थानीय सरकारमा छ । यसको मुख्य संरक्षण स्थानीय सरकारको दायित्यभित्र पनि पर्छ । स्थानीय सरकार नै मनमौजी गरेर उत्खन्न गर्न दियो भने त्यसविरुद्ध केन्द्रबाट आफूहरू सशक्तरुपमा लाग्ने उनले बताए । चुरे संरक्षण गर्नु जति दायित्व सरकारको छ । उतिकै दायित्व जनताको पनि छ , उनले भने ।"
प्रमाणीकरणसँगै नागरिकताको समस्या सधैंका लागि अन्त्य होस् : उपेन्द्र यादव,"राजविराज : जनता समाजवादी पार्टी (जसपा) नेपालका अध्यक्ष उपेन्द्र यादवले आफ्नै मुलुकका नागरिकलाई नागरिकता दिनका लागि लड्नुपर्ने अवस्था सधैंका लागि समाधान हुने विश्वास व्यक्त गरेका छन्। सप्तरीको राजविराजमा नवनिर्मित नर्सिङ कलेज भवनको उद्घाटन कार्यक्रमलाई सम्बोधन गर्दै उनले नागरिकता विधेयक प्रमाणीकरण गरेकोप्रति राष्ट्रपति रामचन्द्र पौडेललाई विशेष धन्यवाद दिँदै मुलुकबाट नागरिकतासम्बन्धी समस्या हल हुने बताए। विगतमा पनि लामो संघर्षपछि मात्रै यहाँका नागरिकले नागरिकता पाएको उल्लेख गर्दै उनले नागरिकता विधेयकमा पनि ठूलै संघर्ष गर्नुपरेको उनले बताए। 'मधेसमा देखिएका नागरिकतासम्बन्धी समस्या समाधानका निम्ति हामीले सडकदेखि सदनसम्म लामो समय संघर्ष गर्दा पहिलो चरणमा २२ लाख र दोस्रो चरणमा नौ लाख नागरिकलाई नागरिकता दिलायौं। तैपनि थुप्रै नागरिकका सन्तान गैरनागरिक नै छन्, त्यसका लागि पनि ठूलै संघर्ष गर्नुपर्यो,' उनले भने।"
प्रधानमन्त्री प्रचण्ड भारत प्रस्थान,"समकक्षी नरेन्द्र मोदीको निमन्त्रणामा आज प्रचण्ड चार दिने औपचारिक भारत भ्रमणमा निस्किएका हुन्। काठमाडौं : प्रधानमन्त्री पुष्पकमल दाहाल प्रचण्डभारत प्रस्थान गरेका छन्। त्रिभुवन अन्तर्राष्ट्रिय विमानस्थलबाट प्रधानमन्त्री प्रचण्ड नेतृत्वको प्रतिनिधि मण्डल आज दिउँसो भारत प्रस्थान गरेको हो। समकक्षी नरेन्द्र मोदीको निमन्त्रणामा आज प्रचण्ड चार दिने औपचारिक भारत भ्रमणमा निस्किएका हुन्। उनीहरु नयाँदिल्लीस्थित इन्दिरा गान्धी अन्तर्राष्ट्रिय विमानस्थलमा अवतरण गर्नेछन्। प्रधानमन्त्री प्रचण्डलाई बिदाई गर्न विमानस्थलमा प्रतिनिधि सभाका सभामुख, राष्ट्रिय सभाका अध्यक्ष, उपप्रधानमन्त्री, मन्त्री लगायत उच्च अधिकारीहरु पुगेका थिए। प्रचण्ड नेतृत्वको भ्रमणमा परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जामन्त्री शक्तिबहादुर बस्नेत, भौतिक पूर्वाधार तथा यातायातमन्त्री प्रकाश ज्वाला र उद्योग तथा वाणिज्य र आपूर्तिमन्त्री रमेश रिजाल टोलीमा रहेका छन्। यसैगरी प्रधानमन्त्रीको सचिवालयबाट प्रमुख सचिव गंगा दाहाल, प्रमुख राजनीतिक सल्लाहकार हरिबोल गजुरेल, प्रेस सल्लाहकार गोविन्द आचार्य, स्वकीय सचिव रमेशकुमार मल्ल, निजी चिकित्सक युवराज शर्मासँगै चार सुरक्षा अधिकारी छन्। मुख्यसचिव शंकरदास बैरागी, परराष्ट्रसचिव भरतराज पौड्याल, ऊर्जा तथा जलस्रोत सचिव दिनेशकुमार घिमिरे, गृहसचिव दिनेश भट्टराई, कानुन सचिव धनराज ज्ञवाली, उद्योग, वाणिज्य तथा आपूर्ति सचिव मधुकुमार मरासिनी, कृषि सचिव गोविन्दप्रसाद शर्मा, भौतिक पूर्वाधार तथा यातायात सचिव केशवकुमार शर्मा र वन सचिव रेवतीरमण पौडेल पनि भ्रमण टोलीमा छन्। सहसचिव र उपसचिवहरू सहभागी छन्। नेपाल विद्युत् प्राधिकरणका प्रबन्ध निर्देशक कुलमान घिसिङ, लगानी बोर्डका प्रमुख कार्यकारी अधिकृत सुशील भट्ट, नेपाल आयल निगमका प्रबन्ध निर्देशक उमेशप्रसाद थानी, विद्युत् उत्पादन कम्पनी लिमिटेडका महाप्रबन्धक सूर्यप्रसाद रिजाललगायत छन्। निजी क्षेत्रबाट नेपाल उद्योग वाणिज्य महासंघ, नेपाल चेम्बर अफ कमर्स, नेपाल इन्डिया चेम्बर अफ कमर्स एन्ड इन्डस्ट्रीलगायतका प्रतिनिधि संलग्न रहने भएका छन्। प्रधानमन्त्रीसहितको टोलीलाई दिल्लीको चाणक्यपुरीस्थित आईटीसी मौर्य होटलमा राख्ने तय भएको छ। प्रधानमन्त्री दाहालले बिहीबार भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। त्यसपछि राष्ट्रपति द्रौपदी मुर्मू र उपराष्ट्रपति जयदीप धनखडसँग शिष्टाचार भेटवार्ता गर्ने कार्यक्रम छ। भ्रमणको तेस्रो दिन प्रधानमन्त्री दाहाल भारतको मध्यप्रदेशको उज्जैन र इन्दोर जाने कार्यक्रम छ। त्यहाँ उनले फोहोर व्यवस्थापनसम्बन्धी प्रोजेक्ट हेर्नेछन्। त्यहाँबाट २० गते दिल्ली फर्केपछि उनी नेपाल फर्कनेछन्।"
बागमती प्रदेशसभा बैठक आज बस्दै,"उक्त बैठकमा गत जेठ १४ गते प्रस्तुत भएको प्रदेश सरकारको आगामी आर्थिक वर्ष २०८०८१ को नीति तथा कार्यक्रममाथि छलफल हुनेछ । जेठ १४ गते बसेको बैठकमा प्रदेश सरकारका तर्फबाट मुख्यमन्त्री शालिकराम जम्कट्टेलले आगामी आवको नीति तथा कार्यक्रम पेस गरेका थिए। मकवानपुर : बागमती प्रदेशसभा बैठक आज बस्दैछ । बैठक आज अपराह्न १ बजे बस्ने गरी आह्वान गरिएको प्रदेशसभा सचिवालयका प्रमुख सचिव कृष्णहरि खड्काले जानकारी दिए। उक्त बैठकमा गत जेठ १४ गते प्रस्तुत भएको प्रदेश सरकारको आगामी आर्थिक वर्ष २०८०८१ को नीति तथा कार्यक्रममाथि छलफल हुनेछ । जेठ १४ गते बसेको बैठकमा प्रदेश सरकारका तर्फबाट मुख्यमन्त्री शालिकराम जम्कट्टेलले आगामी आवको नीति तथा कार्यक्रम पेस गरेका थिए। सो बैठकमा पेस भएको आगामी आवको नीति तथा कार्यक्रम प्रदेश प्रमुख यादवचन्द्र शर्माले प्रस्तुत गरेका थिए। प्रदेश प्रमुख शर्माले प्रस्तुत गरेको नीति तथा कार्यक्रम मुख्यमन्त्री जम्कट्टेलले संसद्मा टेबुल गरेका थिए। प्रदेशसभा बैठक बस्नुअघि बिहान ११ बजे कार्यव्यवस्था परामर्श समितिको बैठक बस्ने प्रमुख सचिव खड्काले बताए। उहाँका अनुसार सो कार्यव्यवस्था बैठकले सदनको कार्यसूची निर्माण गर्नेछ । बागमती प्रदेशसभामा नेपाली कांग्रेसका ३७, नेकपा (एमाले) का २७, नेकपा (माओवादी केन्द्र) का २१, राप्रपाका १३, नेकपा (एकीकृत समाजवादी) का सात, नेमकिपाका तीन र हाम्रो नेपाली पार्टीका दुई गरी एक सय १० प्रदेशसभा सदस्य छन्। रासस"
"रेशम चौधरीविरुद्ध रिटमा सुनुवाइ हुँदै, न्यायाधीश आनन्दमोहन भट्टराईको इजलासमा तोकियो पेशी","काठमाडौं : नागरिक उन्मुक्ति पार्टीका संरक्षक रेशम चौधरीलाई आममाफी दिने सरकारको निर्णयविरुद्ध सर्वोच्च अदालतमा परेको रिटमाथि आज सुनुवाइ हुने भएको छ। न्यायाधीश आनन्दमोहन भट्टराईको एकल इजलासमा मुद्दाको पेशी तोकिएको छ। टिकापुर घटनामा मारिएका प्रहरी निरीक्षक केशव बोहराकी पत्नी शारदा कडायतले आइतबार सर्वोच्चमा निवेदन दिएकी हुन्। सो दिन समय अभावका कारण दर्ता नभएको रिट मंगलबार सर्वोच्चमा दर्ता भएको हो। रिटमा उत्प्रेषण परमादेश बदरको माग गरिएको छ। आइतबार बसेको मन्त्रिपरिषद बैठकले गणतन्त्र दिवस २०८० को अवसर पारेर जेलमा रहेका चौधरीको बाँकी कैद सजाय माफी मिनाहका लागि राष्ट्रपति रामचन्द्र पौडेलसमक्ष सिफारिस गरेपछि चौधरी थुनामुक्त भएका हुन्। यसअघि अदालतबाट दोषी ठहर भइ कैद सजाय भुक्तान गरिरहेका चौधरीलाई सरकारले आममाफी दिएर थुनामुक्त गर्न खोजेपछि प्रहरी निरीक्षक केशवकी पत्नी शारदाले राष्ट्रपति कार्यालयमा निवेदन दिएर चौधरीलाई थुनामुक्त नगर्न माग गरेकी थिइन्। त्यसपछि राष्ट्रपति पौडेलले उक्त फाइल गृहमन्त्रालयमा फिर्ता पठाएका थिए। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएका छन्।"
स्वास्थ्यमन्त्रीलाई बालेनको चेतावनी : ७ दिनभित्र कारबाही नगरे ६८ स्वास्थ्य संस्थाको प्रशासन बन्द गर्छौं,"काठमाडौं : काठमाडौं महानगरका मेयर बालेन्द्र शाह (बालेन)ले ६८ स्वास्थ्य संस्थालाई ७ दिनभित्र कानुनी दायराभित्र नल्याए कारबाही गर्ने चेतावनी दिएका छन्। स्वास्थ्य तथा जनसंख्या मन्त्री मोहनबहादुर बस्नेतको ध्यानाकर्षण गराउँदै उनले मन्त्रालयले कारबाही सुरु नगरे आफूले स्वास्थ्य संस्थाको प्रशासन कक्ष बन्द गराइदिने चेतावनी दिएका हुन्। उनले विपन्न एवं लक्षित वर्गहरूलाई दिनुपर्ने कुल शैय्याको १० प्रतिशत छुट्टाई निःशुल्क उपचार उपलब्ध गराउनेबारे स्वास्थ्य मन्त्रीलाई भेटेर समेत ध्यानाकर्षण गराएका थिए। काठमाडौं महानगरले काठमाडौँ महानगरपालिका क्षेत्रभित्र रहेका अस्पताललगायत विभिन्न स्वास्थ्य संस्थाहरुले स्वास्थ्य संस्था सञ्चालन मापदण्ड, २०७७ एवं प्रचलित स्वास्थ्य सम्बन्धी कानुन अनुसार विपन्न एवं लक्षित वर्गहरुलाई दिनुपर्ने कूल शैयाको १० प्रतिशत छुट्याई निशुल्क उपचार गर्नुपर्ने लगायतका स्वास्थ्य सुविधाहरु उपलब्ध गराउनेबारे गत जेठ ६ गते सार्वजनिक सूचना जारी गरेको थियो। उक्त सूचनापश्चात तोकिएको महानगरलाई अस्पतालहरूले छुट सुविधासम्बन्धी विवरण नबुझाएपछि मेयर शाह एक्सनमा उत्रिन लागेका हुन्। मेयर शाहले नेपालको संविधान र प्रचलित कानुनले आधारभूत स्वास्थ्य सम्बन्धी मौलिक हक राज्यले प्रत्याभूति गर्नुपर्ने र सो अधिकारको कार्यान्वयन गर्ने दायित्व तीनै तहको सरकारको रहेको उल्लेख गरेका छन्। नेपालको संविधान र प्रचलित कानुनले आधारभूत स्वास्थ्य सम्बन्धी मौलिक हक राज्यले प्रत्याभूति गर्नुपर्ने र सो अधिकारको कार्यान्वयन गर्ने दायित्व तीनै तहको सरकारको रहेको छ। स्वास्थ्यमा सर्वसाधारणको पहुँच अभिवृद्धि गर्दै सबैका लागि सर्वसुलभ स्वास्थ्य उपलब्ध गराउने र विद्यमान कानुनअनुसार नागरिकले पाउने स्वास्थ्य सम्बन्धी छुट सुविधाहरु उपलब्ध गराउनेतर्फ माननीय मन्त्रीज्यूको ध्यानाकर्षण गराउँदै काठमाडौँ महानगरपालिकाले छुट सुविधा सम्बन्धी विवरण माग गर्दा उपलब्ध नगराउने ६८ स्वास्थ्य संस्थाहरुको संलग्न विवरणअनुसार नियमन र कारबाही गर्न अनुरोध गरेको छौं।उनले भनेका छन्,यदि मन्त्री ज्यूले ७ दिनभित्र उहाँहरुलाई कानुनी दायरामा ल्याउनु भएन भने हामी अस्पताल प्रशासन बन्द गर्न बाध्य हुनेछौं।"
प्रधानमन्त्री आज भारत भ्रमणमा जाँदै,"प्रधानमन्त्री दाहालको औपचारिक भेटघाट र कार्यक्रम जेठ १८ गते बिहान सुरु हुने भनिएको छ। उक्त दिन भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। काठमाडौं : प्रधानमन्त्री पुष्पकमल दाहाल प्रचण्ड बुधबार भारत भ्रमणमा जाँदै छन्। उनको टोलीमा ८८ जनाको सहभागिता रहने भएको छ। जसमा प्रधानमन्त्रीको सचिवालयबाट प्रमुख सचिव गंगा दाहाल, प्रमुख राजनीतिक सल्लाहकार हरिबोल गजुरेल, प्रेस सल्लाहकार गोविन्द आचार्य, स्वकीय सचिव रमेशकुमार मल्ल, निजी चिकित्सक युवराज शर्मासँगै चार सुरक्षा अधिकारी छन्। यस्तै, परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जामन्त्री शक्तिबहादुर बस्नेत, भौतिक पूर्वाधार तथा यातायातमन्त्री प्रकाश ज्वाला र उद्योग तथा वाणिज्य र आपूर्तिमन्त्री रमेश रिजाल टोलीमा रहने भएका छन्। मुख्यसचिव शंकरदास बैरागी, परराष्ट्रसचिव भरतराज पौड्याल, ऊर्जा तथा जलस्रोत सचिव दिनेशकुमार घिमिरे, गृहसचिव दिनेश भट्टराई, कानुन सचिव धनराज ज्ञवाली, उद्योग, वाणिज्य तथा आपूर्ति सचिव मधुकुमार मरासिनी, कृषि सचिव गोविन्दप्रसाद शर्मा, भौतिक पूर्वाधार तथा यातायात सचिव केशवकुमार शर्मा र वन सचिव रेवतीरमण पौडेल पनि भ्रमण टोली रहने भएका छन्। सहसचिव र उपसचिवहरू दिल्ली जाने जनाइएको छ। नेपाल विद्युत् प्राधिकरणका प्रबन्ध निर्देशक कुलमान घिसिङ, लगानी बोर्डका प्रमुख कार्यकारी अधिकृत सुशील भट्ट, नेपाल आयल निगमका प्रबन्ध निर्देशक उमेशप्रसाद थानी, विद्युत् उत्पादन कम्पनी लिमिटेडका महाप्रबन्धक सूर्यप्रसाद रिजाललगायत छन्। निजी क्षेत्रबाट नेपाल उद्योग वाणिज्य महासंघ, नेपाल चेम्बर अफ कमर्स, नेपाल इन्डिया चेम्बर अफ कमर्स एन्ड इन्डस्ट्रीलगायतका प्रतिनिधि संलग्न रहने भएका छन्। प्रधानमन्त्रीसहितको टोलीलाई दिल्लीको चाणक्यपुरीस्थित आईटीसी मौर्य होटलमा राख्ने तय भएको छ। प्रधानमन्त्री दाहालको औपचारिक भेटघाट र कार्यक्रम जेठ १८ गते बिहान सुरु हुने भनिएको छ। उक्त दिन भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। त्यसपछि राष्ट्रपति द्रौपदी मुर्मू र उपराष्ट्रपति जयदीप धनखडसँग शिष्टाचार भेटवार्ता गर्ने कार्यक्रम छ। भ्रमणको तेस्रो दिन प्रधानमन्त्री दाहाल भारतको मध्यप्रदेशको उज्जैन र इन्दोर जाने कार्यक्रम छ। त्यहाँ उनले फोहोर व्यवस्थापनसम्बन्धी प्रोजेक्ट हेर्नेछन्। त्यहाँबाट २० गते दिल्ली फर्केपछि उनी नेपाल फर्कनेछन्।"
भ्रष्टाचार मुद्दापछि फाइल छुँदैनन् कर्मचारी,"जनकपुरधाम : मुख्यमन्त्री तथा मन्त्रिपरिषद्को कार्यालयले २०७६७७ मा पहिलो चरणको १७ हजार थान साइकल खरिद गर्दा ११ करोड रुपैयाँ अनियमितता भएको ठहरसहित अख्तियारले १७ साउन २०७८ मा कर्मचारीसहित १० जनाविरुद्ध विशेष अदालतमा मुद्दा चलायो। त्यसयता कर्मचारीले साइकलको फाइल छुनै मानेका छैनन्। जनप्रतिनिधिको निर्देशनमा सबै काम हुने तर फाइलमा कर्मचारी नै फस्ने हुनाले साइकल वितरणसम्बन्धी कुनै काममा हात हाल्न नमानेको मुख्यमन्त्री कार्यालयकै कर्मचारी बताउँछन्। खानेले घुस खाएका होलान्। तर, अधिकांश कर्मचारी निर्दोश छन्, एक कर्मचारीले नाम नखुलाउने सर्तमा भने, जो कर्मचारी बिना कारण यसमा मुछिएका छन् उहाँहरूको त करियर नै धरापमा परेको छ। यस्तोमा प्रदेश सरकारका यस्ता विवादास्पद कार्यक्रम किन कर्मचारीले हेर्छन्। मुद्दा दायर गरिएकाहरूमा मुख्यमन्त्री तथा मन्त्रिपरिषद् कार्यालयका तत्कालीन प्रदेश सचिव यामप्रसाद भुसाल, जलस्रोत तथा सिँचाइ विकास डिभिजन कार्यालय जनकपुरका तत्कालीन प्रमुख भगवान झा, सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दास र आपूर्तिकर्ता रेनु अग्रवाल छन्। बोलपत्र मूल्यांकन समितिका पदाधिकारी तथा सदस्यहरू उपसचिव दिलीपकुमार प्रधान, अधिकृत सुरेन्द्रकुमार कर्ण, सहलेखापाल राजाराम मण्डलमाथि पनि मुद्दा दायर गरिएको छ। खरिदमा अनियमितता भएको, साइकलको कम्पनी नै नखुलाई खरिद गरी तीन महिनादेखि गोदाममा थन्काएर राखेको भन्ने उजुरी परेपछि अख्तियारले अनुसन्धान गरेको थियो। तत्कालीन प्रदेश सचिव भुसालको हकमा १० करोड ३३ लाख ७ सय ५८ रुपैयाँ बिगोसहित कैद सजाय माग गरिएको थियो। भुसालले प्रमाणित गरेको भण्डार दोखिला प्रतिवेदन गलत तवरबाट तयार गरिएको देखिएको भन्दै उनले भ्रष्टाचार निवारण ऐन, २०५९ को दफा ९ अनुसारको थप कसुरसमेत गरेको देखिएको अख्तियारले जनाएको थियो। उनीमाथि कैद सजाय र जरिवाना गर्ने माग दाबी लिइएको छ। जलस्रोत तथा सिँचाइ विकास डिभिजन कार्यालयका तत्कालीन प्रमुख झाले तत्कालीन मूल्यांकन समितिको सदस्यसमेत रहेर फरक गुणस्तरको साइकल ल्याउनमा भूमिका खेलेको ठहर अख्तियारले गरेको थियो। उनीमाथि पनि १० करोड ३३ लाख ७५८ रुपैयाँ बिगो मागदाबी गरिएको छ। सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दासमाथि पनि कैद सजाय र जरिवाना दाबी गरिएको छ। त्यसैगरी आपूर्तिकर्ता ओम सत्य साई कम्पनीकी प्रमुख रेनु अग्रवालमाथि पनि सम्झौताअनुसारको सर्त पालना नगरी प्रदेश सरकारलाई हानी नोक्सानी पार्ने काममा भूमिका खेलेको पाइएको भन्दै १० करोड ३३ लाख ७५८ रुपैयाँ मागदाबी अख्तियारले गरेको छ। प्रदेश सरकारले त्यस बेला कार्यक्रमका लागि कम्पनी नखुलाई ११ करोड १७ हजार रुपैयाँबराबरको साइकल खरिद गरेको थियो। प्रतिगोटा भ्याटसहित ६ हजार ४३२ रुपैयाँका दरले वीरन्जको ओम सत्य साई प्रालिले उत्पादक कम्पनीको नाम, मोडल र ब्रान्डनै उल्लेख नभएका साइकल उपलब्ध गराएको थियो।"
प्रधानमन्त्री र चिनियाँ उच्च अधिकारीबीच भेटवार्ता : प्रचण्डलाई चीन भ्रमणको निम्तो,काठमाडौं : प्रधानमन्त्री पुष्पकमल दाहाल प्रचण्डर ले चिनियाँ उच्चअधिकारीसँग भेटवार्ता सकिएको छ। बुधबार बिहान बालुवाटारमा चिनियाँ कम्युनिष्ट पार्टीको सिचुआन प्रान्तीय कमिटीका सचिव वाङ स्यावहोइको नेतृत्वमा रहेको प्रतिनिधिमण्डल र प्रधानमन्त्री प्रचण्डबीचको भेटवार्ता भएको हो। स्रोतका अनुसार सिचुआन प्रान्तीय कमिटीका सचिव वाङको प्रतिनिधिमण्डल र नेकपा माओवादी केन्द्रका अध्यक्षसमेत रहेका प्रधानमन्त्रीबीच सामुहिक भेटवार्ता भएको हो। उनीहरुबीच वान टु वान वार्ता भने नभएको स्रोतले जनाएको छ। भेटमा नेपालचीनबीचको पारस्परिक सम्मान र आपसी हितका आधारमा द्विपक्षीय सहयोग र दुई पार्टीबीचको सम्बन्धको विषयमा कुराकानी भएको छ। स्रोतका अनुसार भेटमा चिनियाँ कम्युनिष्ट पार्टीका सचिव वाङले प्रधानमन्त्री प्रचण्डलाई चीन भ्रमणको निम्तो दिएका छन्। १४ जनाको चिनियाँ टोली मंगलबार राती सिंगापुर एयरलाइन्सबाट काठमाडौं आइपुगेका थिए। उनीहरुले प्रधानमन्त्रीसहित सरकारी अधिकारी र व्यापारिक निकायसँग पनि छलफल गर्ने बताइएको छ। भारत भ्रमण अगाडि चिनियाँ कम्युनिष्ट पार्टीका उच्च अधिकारीसँगको भेटलाई अर्थपूर्ण रुपमा लिइएको छ। पुस १० गते एमालेको नेतृत्वमा बनेको गठबन्धनबाट प्रधानमन्त्री बनेका दाहाल चैतको १४ देखि १७ सम्म चीनको बेइजिङबाट बोआओ फोरम फर एसियाका लागि निम्तो आएपछि जाने तयारी गरेपनि कांग्रेसमाओवादीको नयाँ गठबन्धन बनेपछि अन्तिममा चीन नजाने सन्देश पठाएका थिए। सरकारको नीति तथा कार्यक्रमका विषयमा सांसदले उठाएको प्रश्नको जवाफ दिँदै प्रधानमन्त्री प्रचण्डले राष्ट्रिसभा बैठकमा चिनियाँ राजदूतकै कारण बोआओ फोरममा सहभागी नभएको बताएपछि लगत्तै चिनियाँ राजदूत छन् सोङले भेटेर सदनमा दिएको अभिव्यक्तिप्रति प्रधानमन्त्रीसँग आपत्ति जनाएका थिए । प्रधानमन्त्री प्रचण्ड आज भारत भ्रमणमा जाँदैछन्।
राष्ट्रपति पौडेलले गरे नागरिकता विधेयक प्रमाणीकरण,"काठमाडौं : राष्ट्रपति रामचन्द्र पौडेलले नागरिकता विधेयक प्रमाणीकरण गरेका छन्। राष्ट्रपति पौडैलले बुधबार नेपाल नागरिकता ऐन, २०६३ लाई संशोधन गर्न बनेको विधेयक प्रमाणीकरण गरेका हुन्। राष्ट्रपतिका कानुनी सल्लाहकार बाबुराम कुँवरले राष्ट्रपतिले नागरिकता विधेयक प्रमाणीकरण गरेको जानकारी दिए। उनले अन्नपूर्णसँग भने'राष्ट्रपतिज्यूले आज नागरिक विधेयक प्रमाणीकरण गर्नु भएको हो।' यसअघि संघीय संसदको दुवै सदनबाट पारित भइ प्रमाणीकरणका लागि राष्ट्रपति विद्यादेवी भण्डारीकहाँ पुगेको नागरिकता विधेयक प्रमाणीकरण नभइ फिर्ता भएको थियो। अहिलेको सरकारले नागरिकता विधेयक प्रमाणीकरणका लागि राष्ट्रपति पौडेलसमक्ष आग्रह गर्ने निर्णय गरेको थियो। जेठ १२ गते बसेको मन्त्रिपरिषद् बैठकले संसदको दुबै सदनबाट पास भइसकेको नागरिकता विधेयक प्रमाणीकरणका लागि राष्ट्रपति पौडेलसमक्ष आग्रह गर्ने निर्णय गरेको हो। नागरिकता विधेयकलाई लिएर सत्तापक्ष र प्रतिपक्षबीच विवाद हुँदै आएको थियो। यो पनि पढ्नुहोस"
भारत जानु अगाडि चिनियाँ उच्च अधिकारीसँग छलफलमा प्रधानमन्त्री प्रचण्ड,"भारत भ्रमण अगाडि चिनियाँ कम्युनिष्ट पार्टीका उच्च अधिकारीसँगको भेटलाई अर्थपूर्ण रुपमा लिइएको छ। काठमाडौं : भारत भ्रमणमा जानु अगाडि प्रधानमन्त्री पुष्पकमल दाहाल प्रचण्डले चिनियाँ उच्चअधिकारीसँग भेटवार्ता गरेका छन्। बुधबार बिहान बालुवाटारमा पुगेका चिनियाँ कम्युनिष्ट पार्टीका उच्च अधिकारीसँग प्रधानमन्त्री प्रचण्डको भेटवार्ता जारी रहेको स्रोतले जनाएको छ। चिनियाँ कम्युनिष्ट पार्टीको सिचुआन प्रान्तीय कमिटीका सचिव वाङ स्यावहोइको नेतृत्वमा आएको १४ जनाको टोली नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डसँग छलफल गर्न बालुवाटार पुगेका हुन्। भैटमा नेपालचीनबीचको पारस्परिक सम्मान, समानता र आपसी हितका आधारमा द्विपक्षीय सहयोग, मुलुकको आर्थिक विकास र समुन्नतिका लागि आर्थिक सहयोग र बीआरआईको विषयमा पनि छलफल हुने स्रोतको भनाई छ। उनीहरु मंगलबार राती सिंगापुर एयरलाइन्सबाट काठमाडौं आइपुगेका हुन्। भारत भ्रमण अगाडि चिनियाँ कम्युनिष्ट पार्टीका उच्च अधिकारीसँगको भेटलाई अर्थपूर्ण रुपमा लिइएको छ। पुस १० गते एमालेको नेतृत्वमा बनेको गठबन्धनबाट प्रधानमन्त्री बनेका दाहाल चैतको १४ देखि १७ सम्म चीनको बेइजिङबाट बोआओ फोरम फर एसियाका लागि निम्तो आएपछि जाने तयारी गरेपनि कांग्रेसमाओवादीको नयाँ गठबन्धन बनेपछि अन्तिममा चीन नजाने सन्देश पठाएका थिए। सरकारको नीति तथा कार्यक्रमका विषयमा सांसदले उठाएको प्रश्नको जवाफ दिँदै प्रधानमन्त्री प्रचण्डले राष्ट्रिसभा बैठकमा चिनियाँ राजदूतकै कारण बोआओ फोरममा सहभागी नभएको बताएपछि लगत्तै चिनियाँ राजदूत छन् सोङले भेटेर सदनमा दिएको अभिव्यक्तिप्रति प्रधानमन्त्रीसँग आपत्ति जनाएका थिए । प्रधानमन्त्री प्रचण्ड आज भारत भ्रमणमा जाँदैछन्। प्रचण्डको औपचारिक भेटघाट र कार्यक्रम बिहीबार बिहान सुरु हुने कार्यतालिका छ। बिहीबार भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। त्यसपछि राष्ट्रपति द्रौपदी मुर्मू र उपराष्ट्रपति जयदीप धनखडसँग शिष्टाचार भेटवार्ता गर्ने कार्यक्रम छ। भ्रमणको तेस्रो दिन प्रधानमन्त्री प्रचण्ड भारतको मध्यप्रदेशको उज्जैन र इन्दोर जाने कार्यक्रम छ। त्यहाँ उनले फोहोर व्यवस्थापनसम्बन्धी प्रोजेक्ट हेर्नेछन्। त्यहाँबाट २० गते दिल्ली फर्केपछि उनी नेपाल फर्कनेछन्।"
रेशम चौधरीलाई आममाफीमा कानुनको अपव्याख्या,"काठमाडौं : उच्च अदालत दिपायलले टीकापुर घटनालाई अकल्पनीय, दुःखदायी एवम क्रुर आपराधिक घटना भनेको छ। उच्चको फैसलामा लेखिएको छ आठ जना सुरक्षाकर्मी र एक जना नाबालकको ज्यान जाने गरी भएको टीकापुर घटना नेपाली समाजमा घटेको एउटा अकल्पनीय र दुःखदायी एवं क्रुर अपराधिक घटना हो। यस घटनालाई स्मरण गर्दा प्रत्येक नेपालीको शिर लाजले निहुरिन पुग्दछ। यस घटनाको दृश्यलाई पढ्दा प्रत्येकको आँखाबाट नुनिलो वर्षा हुन्छ। राष्ट्रपति रामचन्द्र पौडेलले सोही घटनाका मुख्य दोषी रेशम चौधरीलाई गणतन्त्र दिवस (जेठ १५ गते)मा मन्त्रिपरिषद्को सिफारिसमा कैद सजाय माफी दिए। जबकि मुलुकी फौजदारी कार्यविधि संहिता २०७४ ले क्रुर तथा अमानवीय तरिकाले वा नियन्त्रणमा लिई ज्यान मारेकोलाई राष्ट्रपतिबाट आममाफी दिन नमिल्ने व्यवस्था गरेको छ। उक्त संहिताको दफा १५९ मा भ्रष्टाचार, यातना, जबरजस्ती करणी, क्रुर तथा अमानवीय तरिकाले वा नियन्त्रणमा लिई ज्यान मारेको, जाति हत्या, विस्फोटक पदार्थलगायत कसुरका कसुरदारलाई भएको सजाय माफी दिन नमिल्ने व्यवस्था छ। जिल्ला र उच्च अदालतको फैसलामा क्रुर र अमानवीय ढंगले नियन्त्रणमा लिएर हत्या गरिएको भन्दै रेशमलाई जन्मकैद गरिएको छ। जसलाई सर्वोच्च अदालतले पनि सदर गरेको छ, वरिष्ठ अधिवक्ता टीकाराम भट्टराईले भने, फौजदारी कार्यविधि संहिताले क्रुर र यातानापूर्वक गरिएको हत्या मुद्दामा सजाय माफी हुन नसक्ने भनेर स्पष्ट तोकेको छ। त्यसैले रेशम चौधरीलाई दिइएको सजाय माफी कानुनविपरीत छ। संविधानको धारा २७६ ले राष्ट्रपतिलाई कुनै अदालत, न्यायिक निकाय वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानुनबमोजिम माफी, मुल्तवी, परिवर्तन वा कम गर्ने सक्ने अधिकार दिएको छ। तर, त्यससम्बन्धी कानुन अर्थात् मुलुकी फौजदारी कार्यविधि संहिता २०७४ ले १० प्रकारका सजाय पाएका व्यक्तिलाई माफी दिन नमिल्ने व्यवस्था गरेको छ। अदालतहरूले रेशमलाई २०७२ भदौ ७ मा आठ सुरक्षाकर्मी र एक नाबालकको ज्यान जाने गएको टीकापुर घटनाका मुख्य दोषी ठहर गरेका छन्। जिल्ला अदालत कैलाली, उच्च अदालत दीपायल र सर्वोच्चले मुख्य दोषी ठहर गर्दै जन्मकैदको सजाय तोकेका हुन्। जबकी सर्वोच्चले जेठ २ गते गरेको फैसलाको पूर्ण पाठसमेत नआउंदै उनलाई माफी दिइएको हो। टीकापुर घटनामा मारिएका इन्स्पेक्टर केशव बोहराकी श्रीमती शारदा कडायत बोहराले त्यसविरुद्ध सर्वोच्चमा रिट दर्ता गरेकी छन्। उक्त रिटमा बिहीबार सुनुवाइ हुँंदै छ। जिल्ला अदालतले २०७५ फागुन २२ मा चौधरीलाई जन्मकैद फैसला सुनाएको थियो। उच्चले जन्मकैद र ज्यान मार्ने उद्योगमा समेत सजाय तोक्यो। सर्वोच्चले यही जेठ २ गते पनि उच्चकै फैसलालाई सदर गरेको थियो। तीनवटै तहका अदालतले दोषी ठहर गरेका चौधरीलाई संविधान र कानुनको बर्खिलापमा माफी दिइएको कानुनविद्ले बताएका छन्। संविधानविद् र कानुनविद् फैसलाको पूर्णपाठ नआउँदै आममाफी दिने कार्यले अदालतको अपमान भएको र राष्ट्रपतिजस्तो संस्थालाई विवादमा पारेको बताउँछन्। नेपालको संविधान २७६ माफी : राष्ट्रपतिले कुनै अदालत, न्यायिक निकाय वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानुनबमोजिम माफी, मुल्तवी, परिवर्तन वा कम गर्ने सक्नेछ। वरिष्ठ अधिवक्ता भट्टराईले चौधरीलाई आममाफी दिँदा स्वतन्त्र न्यायपालिकामाथि नै अतिक्रमण भएको टिप्पणी गरे। न्यायालयले दोषी ठहर गर्ने र कार्यपालिकाले माफी मिनाहा गर्दै जाने हो भने न्यायपालिकाको स्वतन्त्रतामा असर पछ्र्र, उनले भने, रेशमलाई माफी दिने प्रक्रियागत रूपमा मात्रै त्रुटिपूर्ण छैन, संवैधानिककानुनी रूपमा पनि त्रुटिपूर्ण देखिन्छ। राष्ट्रपतिको पहिलो गाँसमा नै ढुंगा लागेको उनको भनाइ छ। उनले राष्ट्रपतिलाई यस्तै गैरसंवैधानिकमा गराउने सरकार पनि दोषी रहेको बताए। संविधानविद् डा चन्द्रकान्त ज्ञवालीले सर्वोच्चको पूर्णपाठ नआउँदै आममाफी दिने कार्य ठीक नभएको बताए। गणतन्त्रको प्रतीक राष्ट्रपतिलाई विवादमा पारिएको उनको भनाइ छ। सर्वोच्च अदालतको पूर्णपाठ आएको छैन। पूर्णपाठमा के छ थाहा छैन, जन्मकैदका आधार के के हुन् ? उनले भने। सर्वोच्चको फैसलाको पूर्णपाठ र प्रचलित कानुनअनुसार माफी दिँदा राजनीतिक थियो कि आपराधिक थियो ? उनको प्रश्न छ यो विषयलाई सर्वोच्चको फैसलाले अपराधिक नै देखायो। तर, पूर्णपाठ आएको छैन। अदालतले फैसला गर्ने, अनि सरकारले माफी दिने भएपछि माफी पाउन सक्छु भनेर जतिसुकै ठूला अपराध हुने उनको तर्क छ। यसले पीडितले न्याय पाउने अवस्था हराउँछ। राज्यले स्वतन्त्र न्यायपालिकाको ग्यारेन्टी गर्ने हो। उनले राष्ट्रपति संस्थालाई संविधान भन्दा बाहिर गएर प्रेसर गर्नु नहुने बताए। कानुनविद् डासुरेन्द्र भण्डारीले रेशम चौधरीलाई आममाफी दिने कार्यप्रति गम्भीर आपत्ति प्रकट गरे। यो अधिकार स्वच्छाचारी रूपमा आफूलाई मन लाग्यो माफी दिने, मन नलागे नदिने भन्ने हुन्न्, भण्डारीले भने,राजनीतिक स्वार्थका लागि माफी दिने र स्वेच्छाचारी रूपमा आममाफी दिन पाइँदैन। स्वेच्छाचारी भनेको कुनै मापदण्डबिना आफूलाई मनलाग्दा दिने नलाग्दा नलिने भन्ने हुँदैन। न्यायलाई पराजित गर्ने गरी आममाफी दिन पाइँदैन। तीन तहको अदालतले दोषी ठहर गरेको छ। मुलुकी फौजदारी कार्यविधि संहिता, २०७४"
भारत भ्रमणबारे प्रधानमन्त्री प्रचण्डले दिए राष्ट्रपतिलाई जानकारी,"परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जामन्त्री शक्तिबहादुर बस्नेत, भौतिक पूर्वाधार तथा यातायातमन्त्री प्रकाश ज्वाला र उद्योग तथा वाणिज्य र आपूर्तिमन्त्री रमेश रिजाल टोलीमा रहने भएका छन्। काठमाडौं : प्रधानमन्त्री पुष्पकमल दाहाल प्रचण्डले राष्ट्रपति रामचन्द्र पौडेललाई भारत भ्रमणबारे जानकारी गराएका छन्। आजदेखि हुने भारत भ्रमणबारे राष्ट्रपतिलाई प्रधानमन्त्रीले जानकारी गराएको राष्ट्रपतिका प्रेस सल्लाहकार किरण पोख्रेलले जानकारी दिए। प्रधानमन्त्री दाहालले बिहीबार भारतीय प्रधानमन्त्री नरेन्द्र मोदीसँग दिल्लीस्थित हैदराबाद हाउसमा भेटघाट हुने कार्यतालिका छ। त्यसपछि राष्ट्रपति द्रौपदी मुर्मू र उपराष्ट्रपति जयदीप धनखडसँग शिष्टाचार भेटवार्ता गर्ने कार्यक्रम छ। भ्रमणमा प्रधानमन्त्रीको सचिवालयबाट प्रमुख सचिव गंगा दाहाल, प्रमुख राजनीतिक सल्लाहकार हरिबोल गजुरेल, प्रेस सल्लाहकार गोविन्द आचार्य, स्वकीय सचिव रमेशकुमार मल्ल, निजी चिकित्सक युवराज शर्मासँगै चार सुरक्षा अधिकारी छन्। यस्तै, परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जामन्त्री शक्तिबहादुर बस्नेत, भौतिक पूर्वाधार तथा यातायातमन्त्री प्रकाश ज्वाला र उद्योग तथा वाणिज्य र आपूर्तिमन्त्री रमेश रिजाल टोलीमा रहने भएका छन्। मुख्यसचिव शंकरदास बैरागी, परराष्ट्रसचिव भरतराज पौड्याल, ऊर्जा तथा जलस्रोत सचिव दिनेशकुमार घिमिरे, गृहसचिव दिनेश भट्टराई, कानुन सचिव धनराज ज्ञवाली, उद्योग, वाणिज्य तथा आपूर्ति सचिव मधुकुमार मरासिनी, कृषि सचिव गोविन्दप्रसाद शर्मा, भौतिक पूर्वाधार तथा यातायात सचिव केशवकुमार शर्मा र वन सचिव रेवतीरमण पौडेल पनि भ्रमण टोली रहने भएका छन्। सहसचिव र उपसचिवहरू दिल्ली जाने जनाइएको छ। नेपाल विद्युत् प्राधिकरणका प्रबन्ध निर्देशक कुलमान घिसिङ, लगानी बोर्डका प्रमुख कार्यकारी अधिकृत सुशील भट्ट, नेपाल आयल निगमका प्रबन्ध निर्देशक उमेशप्रसाद थानी, विद्युत् उत्पादन कम्पनी लिमिटेडका महाप्रबन्धक सूर्यप्रसाद रिजाललगायत छन्। निजी क्षेत्रबाट नेपाल उद्योग वाणिज्य महासंघ, नेपाल चेम्बर अफ कमर्स, नेपाल इन्डिया चेम्बर अफ कमर्स एन्ड इन्डस्ट्रीलगायतका प्रतिनिधि संलग्न रहने भएका छन्। प्रधानमन्त्रीसहितको टोलीलाई दिल्लीको चाणक्यपुरीस्थित आईटीसी मौर्य होटलमा राख्ने तय भएको छ। भ्रमणको तेस्रो दिन प्रधानमन्त्री दाहाल भारतको मध्यप्रदेशको उज्जैन र इन्दोर जाने कार्यक्रम छ। त्यहाँ उनले फोहोर व्यवस्थापनसम्बन्धी प्रोजेक्ट हेर्नेछन्। त्यहाँबाट २० गते दिल्ली फर्केपछि उनी नेपाल फर्कनेछन्।"
भारतीय भूमिमा दाहसंस्कार गर्ने परिपाटीको अन्त्य,"झापा : नेपाली नागरिकको मृत्युपश्चात् भारतीय भूमि लगेर दाहसंस्कार गर्ने परिपाटीको अन्त्य भएको छ। झापाको भद्रपुर नगरपालिका५ शान्तिटोल (मेची नदी किनार)मा निर्माण गरिएको मलामी विश्राम गृहको बुधबार एक कार्यक्रमकाबीच उद्घाटन तथा हस्तान्तरण गरिएसँगै नगरबासीले भोग्दै आएको सो परिपाटीको आजदेखि अन्त्य भएको हो। भद्रपुर नगरपालिका र सामुदायिक प्रहरी सेवा केन्द्र, भद्रपुरले संयुक्तरूपमा निर्माण गरेको मलामी विश्राम गृहको नगर प्रमुख गणेश पोखरेल र उपप्रमुख राधा कार्कीले संयुक्त रुपमा उद्घाटन गरेका हुन्। २०७६ सालमा मेची नदी किनारको भारतीय भूमिमा मलामी गएका सीताराम कामतीको अत्यधिक गर्मीका कारण मृत्यु भएपछि स्थानीयले नेपाली भूमिमै शव दाह स्थल र मलामी विश्राम गृहका निर्माणका लागि स्थानीय सरकारसँग जोडदार माग गरेका थिए। स्थानीयको उठाएको माग बमोजिम गरी भद्रपुर ५ नम्बर वडाध्यक्ष बन्धु कार्कीको पहलमा नगरपालिकाले २०७७०७८ मा मलामी विश्राम घर निर्माणको लागि नगर सभाबाट बजेट विनियोजन गरेको थियो। २०७७ असोज ५ गते सरोकारवालाहरूको भेलाले सामुदायिक प्रहरी सेवा केन्द्र भद्रपुरलाई मलामी विश्राम गृहको जिम्मेवारी दिएपछि २०७७ माघ २८ गते भद्रपुर नगरपालिका र सामुदायिक प्रहरी सेवा केन्द्र भद्रपुरबीच योजना सञ्चालनको सम्झौता भई निर्माण कार्य सुचारु भएको थियो। तोकिएको समयावधि भन्दा ढिलै मलामी विश्राम गृह निर्माण कार्य सम्पन्न भए पनि मलामी जाँदा भोग्दै आएको पीडाको अन्त्यले नगरबासी बल्ल खुसी महसुस गरेका छन्। नगरपालिकाले पहिलो चरणमा दुई वटा शव दाह स्थल निर्माण गरेको थियो भने दोस्रो चरणमा मलामी विश्राम गृह निर्माण गरेको हो। सामुदायिक प्रहरी सेवा केन्द्र भद्रपुरका अध्यक्ष शिला खड्का श्रेष्ठको अध्यक्षता तथा नगर प्रमुख पोखरेलको प्रमुख आतिथ्यता भएको उद्घाटन कार्यक्रममा उपप्रमुख राधा कार्की, निवर्तमान नगर उपप्रमुख चन्द्रमाया श्रेष्ठ, नेकपा (माओवादी केन्द्र) भद्रपुर नगर अध्यक्ष शिवकुमार राजभण्डारी, वडाध्यक्ष बन्धु कार्की, देवकोटा स्मृति भवनका अध्यक्ष राजेन्द्र चापागाईँ, प्रेस क्लब भद्रपुरका अध्यक्ष राजबाबु शङ्कर लगायतले शुभकामना मन्तव्य राखेका थिए। सामुदायिक प्रहरी सेवा केन्द्र भद्रपुरका महासचिव दीपक अधिकारीको सञ्चालन तथा उपाध्यक्ष देवकुमार घिमिरेको स्वागत मन्तव्य रहेको सो कार्यक्रममा सामुदायिक प्रहरी केन्द्र, भद्रपुरका अध्यक्ष खड्काले नगर प्रमुख पोखरेललाई मलामी विश्राम गृहको साँचो हस्तान्तरण गरेका थिए। सोही कार्यक्रममा मलामी घर नजिक भद्रपुर८ कि शोभा श्रेष्ठको सहयोगमा निर्माण गरिएको भूतनाथ महादेवको मूर्तिको पनि अनावरण गरिएको थियो।"
बागमती सुधारका लागि बीस वर्षे गुरुयोजना बनाइँदै,"उनले भने, 'अबको २० वर्षमा बागमतीमा बाँकी रहेका सबै काम सम्पन्न हुने अपेक्षा गरिएको छ ।' गुरुयोजना अनुसार बागमतीको पानी सफा गर्ने, दुवैतर्फ ढल, करिडोर निर्माण गर्ने, यसका सहायक र उपसहायक नदी सफा गरिनेलगायत विषय समेटिएका समितिले जनाएको छ । काठमाडौं : बागमती नदी र त्यसका सहायक नदीमा करिडोर निर्माण तथा नदी सफा बनाउने उद्देश्यले बीस वर्षीय गुरुयोजना बनाइने भएको छ । सन् २०४३ सम्म बागमतीलाई सफा बनाएर त्यसको दुवैतर्फ करिडोर सडक निर्माणको योजना बनाइएको अधिकार सम्पन्न बागमती सभ्यता एकीकृत विकास समितिले जनाएको छ । गुरुयोजनाका लागि खाका (ड्राफ्ट) बनेको र त्यसलाई अन्तिम रुप दिनका लागि विभिन्न सारेकारवाला निकायसँग छलफल भइरहेको समितिका इन्जिनियर कमल अर्यालले बताए। यस वर्ष अन्तिम रुप दिइने गरी तयारी अघि बढाइएको उनको भनाइ छ । उनले भने, 'अबको २० वर्षमा बागमतीमा बाँकी रहेका सबै काम सम्पन्न हुने अपेक्षा गरिएको छ ।' गुरुयोजना अनुसार बागमतीको पानी सफा गर्ने, दुवैतर्फ ढल, करिडोर निर्माण गर्ने, यसका सहायक र उपसहायक नदी सफा गरिनेलगायत विषय समेटिएका समितिले जनाएको छ । ठोस फोहरमात्र नभइ तरल फोहर पनि व्यवस्थापन गर्न जरुरी रहेकाले तरल फोहर व्यवस्थापनका क्षेत्रमा पनि काम गरिने समितिका इन्जिनियर अर्यालले बताए। उनका अनुसार तरल फोहर व्यवस्थापनका लागि ढल निर्माण गर्ने भएकाले नदी किनारामा ढलको लाइन बिच्छाइने छ । 'ढलको लाइनलाई प्रशोधन केन्द्रमा लगेर प्रशोधन गरेपछि सफा भएको पानी मात्रै खसाल्ने योजना छ', अर्यालले भने। उनले यो काम कतिपय नदीमा भइरहेकाले बाँकी नदीमा पनि अघि बढाइने बताए। समितिले अहिले उपत्यकाका ११ खोलामा तरल फोहर व्यवस्थापनको काम गरिरहेको छ । बागमतीसँग जोडिने सहायक खोला तथा सहायक खोलासँग जोडिएका उपसहायक खोलामा काम भइरहेको इन्जिनियर अर्यालले बताए। उनका अनुसार ती सबै खोला बागमतीमा मिसिने हुँदा सबैमा काम गरिएको हो । उपत्यकामा विष्णुमती, मनोहरा, धोबीखोला, टुकुचा, बल्खु, मच्छे खोला, महादेव खोला र मनोमती खोला, नख्खु, कर्मनाशा, हनुमन्ते खोला छन् । ती सबै खोला तथा सहायक खोला सफा बनाउन दुबैतर्फ ढलको लाइन बिच्छाउने इन्जिनियर अर्यालले बताए। करिडोर बनाउने, तटबन्ध निर्माण गर्ने, बाँध बनाउने, नदी किनारामा रहेका मठमन्दिरको पुनर्निर्माण पनि गरिने उनको भनाइ थियो । बागमतीमा मिसिने खोलाहरुमा फोहर पानी प्रशोधनको काम हुन बाँकी रहेको इन्जिनियर अर्यालले बताए। 'विष्णुमतीमा ढलको लाइन बिच्छाइएको भए पनि विष्णुमती र बागमती मिसिएको ठाउँमा पाँच सय मिटरमाथि जाँदा दाहिनेतर्फ मनोमती खोलाबाट ढल आइरहेको छ', उनले भने। १३ किमी लम्बाइको उक्त खोलामा दुवैतर्फ १३१३ गरी २६ किमी ढलको लाइन नजोड्दासम्म खोला सफा नहुने इन्जिनियर अर्यालले बताए उनले भने, 'मनोमतीसँग जोडिने ससाना खोल्साहरु जुनमा तल ढल बग्छ र माथि गाडी गुड्छन् । त्यसलाई पनि व्यवस्थित नगर्दासम्म बागमती सफा हुँदैन ।' सरकारले विसं २०६६ मा पाँच वर्षको बागमती कार्ययोजना बनाइएको थियो । अहिले सोही कार्ययोजनालाई परिमार्जित गरेर २० वर्षे गुरुयोजना बनाउन लागिएको समितिले जनाएको छ । रासस"
बर्सेनि काठेपुल तर्ने झन्झटबाट छुलेबासीले पाए छुटकारा,"गोरखा : असार लागेपछि बर्सेनि काठेपुल बगाउने,असोज लागेपछि सधैं काठेपुल थापिरहने झञ्झटबाट छेकम्पार,छुले,निलेका बासिन्दाले छुट्कारा पाएका छन् । कादुरी एग्रिकल्चरल एशोसिएशन ब्रिटिश गोर्खाले छुलस्थित पोस्योप खोलामा झोलुंगे पुल निर्माण गरेपछि गोरखा र तिब्बती सीमानाको अन्तिम गाउँ छुले र निलेका बासिन्दामा खुशी छाएको हो। छुले, निलेका मान्छे मात्र होइन, यो पुल त मूलबाटोमा पर्छ । साविक छेकम्पार गाविसका नौवटै गाउँका बासिन्दा खुशी भएका छन्,' स्थानीय लोप्साङ लामाले भने,पहिले काठेपुल थियो । बर्खामा सालैपिच्छे खोलाले काठेपुल लगेर हैरान बनाउँथ्यो । अब बल्ल ढुक्क भइयो । अब यो दुखबाट मुक्ति पाइयो । छुले गाउँका ३० भन्दा धेरै घरधुरी र निले गाउँका करिब ३० घरधुरीका बासिन्दा प्रत्यक्ष लाभान्तिव भएका छन् । यो पुल तिब्बत जाने मुल बाटोमा पर्छ । तिब्बतमा सामान किन्न जानआउन यही पुल तर्नुपर्छ, लोप्साङ भन्छन्,म्हु गुम्बा जान पनि यो तर्नुपर्छ । आन्तरिक र बाह्य पर्यटक आवतजावत गर्ने बाटो पनि यही पुल भएर हिँड्छन् । सिंगै वडा नं ७ का बासिन्दाले याक, चौरी लेकमा लैजाने बाटो पनि यही पुल तरेर हिँड्नु पर्छ । यार्सागुम्बा टिप्न लेकतिर जान पनि यही पुल तरेर जानुपर्ने भएकाले छेकम्पारका बासिन्दा सो पुल बनेपछि धेरै खुशी भएको उनले बताए । कादुरीले छुले गाउँको बीच भाग भएर बग्ने पोस्योप खोलामा ५४ मिटर लामो पुल निर्माण गरेको हो । संस्थाको करिब एक करोड पाँचलाख रुपैयाँ र स्थानीयबासीको श्रमदानमा सो पुल बनेको स्थानीयबासीको भनाइ छ । ठाडो खोलो पोस्योपले बर्सेनि जग खोतलेर यहाँको घर समेत बगाउने गरेको थियो । त्यसैले पुल बनाउँदा धेरै गहिरो गरी जग निर्माण गरेको लोप्साङ लामाले बताए ।"
भारतको बथनाहादेखि विराटनगरको बुधनगरसम्म भोलिदेखि कार्गो रेल सञ्चालन हुँदै,"विराटनगर : भारतको बथनाहादेखि विराटनगरको बुधनगरस्थित एकीकृत भन्सार जाँच चौकी (आईसीपी) सम्म बिहीबारदेखि कार्गो रेल सञ्चालनमा आउने भएको छ । प्रधानमन्त्री पुष्पकमल दाहाल प्रचण्डको भारत भ्रमणको अवसर पारेर मालवहाक रेल सञ्चालनमा ल्याउन लागिएको हो । प्रचण्ड भारत पुगेपछि दुवै देशका प्रधानमन्त्रीले रेल सञ्चालन सुरु गर्ने कार्यक्रम तय भएको बताइएको छ । तर, मुआब्जा विवादका कारण नेपालतर्फ रेलको अन्तिम गन्तव्य मोरङको कटहरी क्षेत्रमा रेलमार्ग निर्माण अवरुद्ध छ । बथनाहाकटहरी १८६ किलोमिटरमध्ये निर्माण र परीक्षण सम्पन्न भइसकेको बुधनगरसम्मको ८ किलोमिटरमा मात्रै रेल सञ्चालन हुनेछ । रेलमार्ग निर्माण सम्पन्न नभए पनि सीमित दूरीमा कार्गो रेल सञ्चालनसँगै व्यापारिक मालवस्तु ढुवानीमा सहजता आउने अपेक्षा गरिएको छ । औद्योगिक कच्चा पदार्थ र सामान ढुवानीमा आर्थिक भार कम पर्ने उद्योगी व्यवसायी बताउँछन् । रेल सञ्चालनका लागि बुधनगर स्टेशनमा गोदाम र लिक मर्मतलगायत व्यवस्थापनसँग सम्बन्धित कामहरु सकिएको छ । २०६८ सालदेखि सुरू भएको बथनाहाकटहरी रेलमार्गको निमार्ण २०७३ सालमा सम्पन्न भइसक्नुपर्ने थियो । तर,कटहरी खण्डको मुआब्जा विवादका कारण भारतीय पक्षलाई जग्गा हस्तान्तरण हुन नसक्दा रेलमार्ग निर्माण सम्पन्न हुन सकेको छैन । रेलवे निर्माणमा भारतले सहयोग गरिरहेको छ । २०७५ कात्तिक ८ गते बथनाहाबुधनगर रेलवेको लिक परीक्षण गरिएको थियो । परीक्षणले रेल संचालन योग्य रहेको देखाए पनि हालसम्म रेल सञ्चालन हुन सकिरहेको थिएन । औद्योगिक कच्चा पदार्थ बोकेको रेल बथनाहादेखि बुधनगरसम्मको निर्धारित दूरीमा १५ मिनेटमा आइपुग्ने जनाइएको छ । उद्योग संगठन मोरङका पूर्वअध्यक्ष सुयश प्याकुरेलका अनुसार कार्गो रेल सञ्चालनसँगै सामानको आयातनिर्यात ३५ प्रतिशतसम्म सस्तो पर्नेछ । ढुवानी छिटो हुने,मालवस्तु टुटफुट नहुने र मालसामान बीच बाटोबाटै हराउने सम्भावना पनि नहुने प्याकुरेलले बताए । भने,लागत सस्तो पर्नेवित्तिकै औद्योगिक उत्पादन निक्कै सहज हुने छ । विराटनगर भन्सारमा दैनिक लगभग ४ हजार ५ सय टन मालवस्तु आयात हुने गरेको छ । भारतबाट ८० प्रतिशत र तेस्रो मुलुकबाट २० प्रतिशत मालवस्तु आउने गरेको छ । कार्गो रेल सञ्चालनसँगै भारतबाट आउने ६० प्रतिशतभन्दा बढी र तेस्रो मुलुकबाट आउने सबै रेलमार्फत ल्याउन सकिने उद्योगी व्यवसायी बताउँछन् । उनीहरुका अनुसार ट्रकको प्रयोग गरेर मालवस्तु ढुवानी गर्दा १५ टनको ४० हजार भारतीय रूपैयाँ पर्छ । रेलमार्फत ल्याउँदा १५ हजार भारतीय रूपैयाँसम्म बचत हुने उनीहरुको दाबी छ । के हो मुआब्जा विवाद ? मोरङको कटहरीस्थित रेल स्टेशन क्षेत्रको ११९ बिगाहा जग्गा अधिग्रहणमा विवाद कायमै छ । मुआब्जा निर्धारण समितिले जग्गाधनीलाई प्रतिकट्ठा २ लाख रूपैयाँका दरले मुआब्जा दिने निर्णय गरेको थियो । उक्त निर्णयप्रति असन्तुष्ट बनेका जग्गाधनीले रेलवे विस्तार र स्टेशन निर्माणका लागि जग्गा दिएका छैनन् । अदालतले ८ लाखका दरले मुआब्जा दिनुपर्ने फैसला गरिदिए पनि सरकारले मुआब्जा वितरणमा ढिलाइ गरेपछि स्थानीय ५ सय ६५ जग्गाधनीमध्ये २२ जनाले सर्वोच्च अदालतमा मुद्दा दर्ता गरेका छन् । मुद्दाको टुंगो नलाग्दा जग्गा अधिग्रहण सम्बन्धी किचलो कायमै छ । जग्गाधनी भने रेलवे जग्गा अधिग्रहण पीडित संघर्ष समिति गठन गरेर आन्दोलित छन् । आवश्यक जग्गा नेपालले उपलब्ध गराउने र रेलमार्ग निर्माण भारतले गर्ने द्विपक्षीय सहमति थियो । मुआब्जा विवादका कारण भारतलाई समयमै जग्गा उपलब्ध गराउन नसक्दा निर्माण कार्यले पूर्णता पाएको छैन ।"
अत्यधिक गर्मी बढेपछि शैक्षिक संस्था ८ दिन बन्द गर्ने वीरगञ्च महानगरको निर्णय,"वीरगन्ज : अत्यधिक गर्मीका कारण जनजीवन कष्टकर बनेपछि वीरगन्ज महानगरपालिकामा रहेका शिक्षण संस्थाहरू शुक्रबारदेखि ८ दिनका लागि बन्द हुने भएका छन्। बढ्दो गर्मीका कारण बालबालिकाहरूको स्वास्थ्यमा प्रभाव परिरहेको भन्दै वीरगन्ज महानगरपालिकाको कार्यालयले बुधबार सूचना जारी गर्दै जेठ १९ देखि २६ सम्म महानगरमा रहेका बालविकास देखि कक्षा १२ सम्मको पठनपाठन हुने सबै सामुदायिक र संस्थागत विद्यालयहरू बन्द गर्ने निर्णय गरिएको जनाएको छ। महानगरका प्रमुख प्रशासकीय अधिकृत लक्ष्मी पैडेलले जारी गरेको सूचनामा बढ्दो गर्मीका कारण विद्यार्थीहरूको स्वास्थ्यमा पर्नसक्ने प्रतिकूल प्रभावलाई मध्यनजर गरी वर्षे विदामा कट्टा हुनेगरी ८ दिनका लागि सबै विद्यालयहरू बन्द गर्ने निर्णय गरिएको उल्लेख छ। अत्यधिक गर्मीका कारण पर्साका विद्यालयमा विद्यार्थीहरू कक्षा कोठामै बेहोस हुन थालेका छन्। पर्सा, बारालगायतका जिल्लामा पछिल्लो एक सातायता अत्यधिक गर्मी छ। यस क्षेत्रमा तापक्रम बढेर अधिकतम ४० देखि ४३ डिग्री सेल्सियससम्म पुग्ने गरेको छ।"
बाख्रा चराउन जंगल गएकी बालिका मृत भेटिइन्,डडेल्धुरा : डडेल्धुरामा बाख्रा चराउन गएकी एक बालिका मृत फेला परेकी छन् । मंगलबार जिल्लाको नवदुर्गा गाउँपालिका५ लम्पाटीका लक्ष्मण विककी १० वर्षीया छोरी शानु विक मृत फेला परेकी हुन् । बाख्रा चराउन जंगल गएकी उनी राति अबेरसम्म घर नआएपछि प्रहरीलाई खबर गरिएको थियो । अस्थायी प्रहरी पोष्ट ठाँटाबजारबाट खटिएको प्रहरी टोलीले सानुलाई बुधबार बिहान घरबाट नजिकैको जंगलमा मृत अवस्थामा फेला पारेको जनाएको छ ।
जोमसोमबाट ७३ हजार नगदसहित ६ जुवाडे पक्राउ,"जोमसोम : मुस्ताङमा नगद ७३ हजार नगदसहित ६ जुवाडे पक्राउ परेका छन् । मुस्ताङको घरपझोङ गाउँपालिका४ जोमसोम स्थित काठेपुल नजिक कुलमान सिंह थापाले सञ्चालन गरेको हाम्रो होटलमा मंगलबार साँझ करिब ७ :३० बजेतिर जुवातास खेल्दै गरेका ६ जना जुवाडेलाई प्रहरीले पक्राउ गरेको जिल्ला प्रहरी कार्यालय मुस्ताङले जनाएको छ । जुवातास खेलिरहेको अवस्थामा तनहु शुक्लागण्डकी नपा२ बस्ने ३४ वर्षीय कृष्ण गुरुङ, तनहु म्यादे गापा५ बस्ने ३१ वर्षीय राजेन्द्र थापा, स्याङ्जा विरुवा गापा १ बस्ने ४७ वर्षीय टापबहादुर थापा, स्याङ्जा पुतली बजार नपा ११ बस्ने ४४ वर्षीय धनबहादुर गुरुङ र स्याङ्जा विरुवा गापा४ घर भई घरपझोङ४ जोमसोम काठेपुल नजिक होटल संञ्चालन गरी बस्ने ४६ वर्षीय होटल संञ्चालक कुलमान सिंह थापालाई प्रहरीले पक्राउ गरेको हो । जोमसोमस्थित काठेपुल नजिक हाम्रो होटलमा जुवा खेलिरहेको भन्ने सूचना प्रहरीलाई जानकारी गराइपछि जिल्ला प्रहरी कार्यालय मुस्ताङबाट प्रहरी निरीक्षकको कमाण्डमा खटिएको प्रहरी टोलीले खानतलासी गरेको थियो । प्रहरीले होटलमा जुवातास (म्यारिज) खेलिरहेको अवस्थामा फेला पारी जुवा खालबाट नगद ७३ हजारसहित ३ बुक तास बरामत गरेको जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले जानकारी दिए । प्रहरीले जुवा खेलाउने घरधनीसहित जुवातास खेल्ने ६ जनालाई जिल्ला प्रशासन कार्यालय मुस्ताङबाट हिरासतमा राख्ने अनुमती लिई थप अनुसन्धान भइरहेको जनाएको छ ।"
अधिवक्ता तामाङलाई एक वर्ष कैद,उदयपुर : सात वर्षीय बालक कुटपिट गरेको कसुरमा जिल्ला अदालत उदयपुरले अधिवक्ता इन्द्रकुमार तामाङलाई एक वर्ष कैद सजाय सुनाइएको छ। न्यायाधीश कृष्णप्रसाद सुवेदीको एकल इजालसले बुधबार त्रियुगा नगरपालिका १२ का ५४ वर्षीय अधिवक्ता तामाङलाई एक वर्ष कैद १० हजार जरिवाना र पीडितलाई तीन लाख क्षतिपूर्ति भराउन आदेश दिएको हो। सजाय निर्धारणसँगै तामाङलाई पुनरावेदन गर्ने समय दिइएको छ। पुनरावेदन कारागार भित्र वा बाहिर बसेर गर्ने अधिकार उच्च अदालतको क्षेत्राधिकार भएकाले आदेशको पखाईमा रहेको श्रेष्तेदार धनबहादुर कार्कीले बताए। तीन वर्ष मुनीको कैद सजायका लागि कानुनले दैनिक तीन सयका दरले रकम बुझाएपछि बाहिर बसेरै पुनरावेदन गर्न पाइने व्यवस्था गरेको छ। त्यसका लागि पुर्पक्षका लागि थुनामा नगई धरौटीमा रिहा भएको हुनुपर्ने व्यवस्था रहेको कार्कीले बताए। कसुरदारलाई तीन वर्षमुनीको सजाय र पुर्पक्षका लागि थुनामा नगएकाले बाहिर बसेरै पुनरावेदन गर्न पाउने व्यवस्था भए पनि उक्त निर्णय घटनाको प्रकृति र अवस्था हेरी न्यायाधीशले विवेक प्रयोग गर्न सक्नेछन्। बाहिर बसेर पुनरावेदन गर्न पाउने अवश्था भए अधिवक्ता तामाङले दैनिक तीन सयका दरले एक वर्षको एकमुष्ट १ लाख ९ हजार ५ सय रुपैयाँ र जरिवानाबापतको दश हजार अग्रिम बुझाउनुपर्ने छ। क्षतिपूर्तिको सन्दर्भमा भने सम्पत्ति रोक्का राखेर पुनरावेदन गर्न पाउने व्यवस्था रहेको छ। तामाङलाई गत वैशाख २७ गते सुबेदीको इजालासले कसुर ठहर गर्दै सजाय निर्धारणका लागि जेठ १७ गते अदालतमा पेस गराउन आदेश दिएको थियो। बालुवा छरेको निहुँमा छिमेकी बालकलाई २०७७ असार २२ गते मरनासन्न हुनेगरी कुटपिट गरेको आरोपमा बालकका आमा सम्झना तामाङले असार २३ तामाङविरुद्ध जिल्ला प्रहरी कार्यालयमा ज्यान मार्ने उद्योगमा मुद्दा दर्ता गरेको थियो। घटनालगत्तै पक्राउ परेका तामाङलाई न्यायाधीश दीपक खनालको इजलासले साउन १२ गते तीन लाख धरौटीमा रिहा गर्ने आदेश दिएको थियो। अदालतको फैसलासँगै पीडितका आफन्तले न्यायको महसुस भएको बताएका छन्। बालकका आमा सम्झनाले अदालतबाट न्याय मिलेको बताइन्।
सशस्त्र जनविद्रोहका लागि जनसेना तयार गर्न भन्दै गोरखा बजारमा चन्दा अभियान,"गोरखा : सशस्त्र जनविद्रोहका लागि जनसेना तयार गर्न भन्दै एक भूमिगत पार्टीले गोरखा बजारका व्यापारीसित चन्दा संकलन अभियान सुरु गरेको छ। नेकपा (माओवादी)नामको लेटर हेडमा पत्र लेख्दै सो पार्टीले गोरखा बजारका व्यापारीसित चन्दा माग गरेको हो । महासचिव गौरवले हस्ताक्षर गरेको सो पत्रमा सशस्त्र जनविद्रोहको तयारी गरिरहेकाले आर्थिक,नैतिक,भौतिक सहयोग गर्न आग्रह गरिएको छ । नयाँ जनवादी क्रान्ति सम्पन्न गर्दै वैज्ञानिक समाजवादी व्यवस्था प्राप्त गर्न सशस्त्र जनविद्रोहको माध्यमबाट अघि बढिरहेका छौँ,जेठ १६ गतेको मितिमा जारी सो चिठीमा लेखिएको छ,इतिहासले माग गरेको परिवर्तनकारी आन्दोलनका लागि हामीले सञ्चालन गरेको विशेष आर्थिक अभियानलाई आर्थिक, भौतिक र नैतिक सहयोग उपलब्ध गराइदिनुहुन अनुरोध गर्दछौं । एमसीसी,एसपीपीजस्तो राष्ट्रघाती सम्झौताले देशलाई टाट पल्टाउने,दलाल,कमिशनखोर, भ्रष्ट, तस्कार, राष्ट्रघातीका विरुद्ध आफ्नो पार्टीले अनेकौं चेतावनीसहित कारबाही गरिरहेको चिठीमा उल्लेख गरिएको छ । 'हामीले सञ्चालन गरिरहेको जनकारबाही हाम्रो पार्टीको स्वार्थमा केन्द्रित नभएर देश र जनताको स्वार्थ,हित र मागसँग सम्बन्ध जोडिएको छ,सो चिठीमा लेखिएको छ,राज्यले अपराधीलाई कारबाही गर्नुको साटो संरक्षण गर्न थालेपछि जनताको माग अनुरुप हाम्रो पार्टीले जनकारबाही गर्न सत्ता र सेना परिचालन गर्न तपाईंको आर्थिक सहयोगको अपेक्षा गरेका छौँ । व्यापारीहरूले भने सो पार्टीलाई आर्थिक सहयोग गर्न नसक्ने बताएका छन् । चिठी बाँड्दै आएका थिए,तर हामीले पैसाचाहिँ दिन सकिएन,स्थानीय व्यापारी मनोज बस्नेतले भने,व्यापारमा यस्तो मन्दी भएका बेला हामीसित के पैसा हुन्छ र सहयोग गर्ने ? बैंकको ऋण तिर्न नसकेको,घरभाडा पनि तिर्न नसकिरहेको अवस्थामा चन्दा दिन नसकिने अर्का व्यवसायी राजकुमार थापाले बताए । बैंकको किस्ता तिर्न नसकेको कति महिना भयो, साहुजीको घरभाडा तिर्न नसकेको कति समय भयो सोध्नु । अनि मैले कसरी चन्दा दिन सक्छु तपाईं आफै भन्नु भनेर फर्काइदिएँ,उनले भने अर्का व्यवसायी विष्णुप्रसाद तिमिल्सिनाले पनि आफूलाई चन्दा माग गरिएको चिठी आएको तर के गर्ने भनेर अलमलमा परेको बताए। भूमिगत पार्टीले चन्दा अभियान सञ्चालन गरेको बारे कुनै सूचना प्राप्त नभएको जिल्ला प्रहरी कार्यालयले जनाएको छ । यसबारे यथासीघ्र अनुसन्धान गर्ने एसपी अनुपम श्रेष्ठले जानकारी दिए । चन्दा माग गर्दै गोरखा बजारका व्यापारीलाई दिइएको चिठी ।"
भारतीय संसदमा नेपालको भूमिसहितको नक्सा राखेको विरोधमा मशाल जुलुस प्रदर्शन,"गोरखा : भारतले नेपालको भूमिसहितको नक्सा जारी गर्दा पनि सरकार मुकदर्शक भएर बसेको भन्दै नेकपा एमाले निकट युवा संघ र अनेरास्ववियुले मशाल जुलुस प्रदर्शन गरेका छन्। अखण्ड भारतको नक्सा भारतीय संसदमा राखेको विरोधमा बुधबार साँझ गोरखाको शक्तिचोकदेखि हरमटारीगेटसम्म मशाल जुलुस निकालेर विरोध प्रदर्शन गरेका हुन्। उनीहरूले सरी मोदी ब्रोहरु, प्रचण्ड र रामचन्द्रलाई लैजाऊ, लुम्बीनी र कपिलवस्तु कदापि दिन सकिन्न, जा जा प्रचण्ड जा, देश बेचेर खा भन्दै प्रदर्शन गरेका थिए। त्यस्तै, सरकारले भारतीयलाई नागरिकता दिलाउन नागरिकता विधेयक प्रमाणित गरेको समेत आरोप लगाएका थिए। जुलुशपछि आयोजित कोणसभा कार्यक्रममा राष्ट्रिय युवा संघका केन्द्रिय सदस्य प्रविन श्रेष्ठ, अमिरजंग थापा र अनेरास्ववियू गोरखाका अध्यक्ष प्रताप ढकाल लगायतले मन्तव्य राखेका थिए।"
झापामा १०२ मिटरब्याज पीडितद्वारा उजुरी,"तीन जना विपक्षीले समेत जिल्ला प्रशासन कार्यालयमा निवेदन दर्ता गराएको सहायक प्रमुख जिल्ला अधिकारी रुद्रप्रसाद न्यौपानेले जानकारी दिए। निवेदन दर्ता गराउनेहरु वार्षिक ३६ प्रतिशत ब्याज तिर्ने शर्तमा जग्गा धितो पास गराउने अत्यधिक रहेका छन् । झापा : अनुचित लेनदेन (मिटरब्याज) बाट पीडित एक सय दुई जनाले जिल्ला प्रशासन कार्यालय झापामा उजुरी दिएका छन् । गत वैशाख १७ देखि जेठ १४ गतेसम्म दुई पटक म्याद थपेर सरकारले उजुरी दर्ताका लागि सूचना जारी गरेपछि पीडितले धमाधम निवेदन दिन थालेका हुन् । तीन जना विपक्षीले समेत जिल्ला प्रशासन कार्यालयमा निवेदन दर्ता गराएको सहायक प्रमुख जिल्ला अधिकारी रुद्रप्रसाद न्यौपानेले जानकारी दिए। निवेदन दर्ता गराउनेहरु वार्षिक ३६ प्रतिशत ब्याज तिर्ने शर्तमा जग्गा धितो पास गराउने अत्यधिक रहेका छन् । मिटरब्याजी साहुले लिएको ऋणभन्दा बढीको कागज बनाएको, ऋण तिरेपछि पनि अझै धेरै ऋण बाँकी रहेको भन्दै कागज देखाएर घर जग्गा आफ्नो नाममा पास गरेका, सापटी पैसा लगेर पैसा नभएका बैंकको चेक दिएकालगायत उजुरी छन् । जिल्लाका १५ पालिकामध्ये शिवसताक्षी र दमक नगरपालिकाबाट उजुरी बढी परेको न्यौपाने बताउँछन्। उनले मिटरब्याजपीडितले पाँच लाखदेखि एक करोडसम्मको कारोबारको दाबी गरिएको उजुरी परेको जानकारी दिए। कार्यालयमै मिटरब्याजपीडित सहायता कक्षमा निवेदन दर्ता गराउने गरिएको छ । सहायक प्रजिअ न्यौपानेले हालसम्म परेका पाँचभन्दा बढी उजुरीउपर छलफल गरी लेनदेन गर्ने व्यक्तिबीच आपसी सहमति भएको बताए। प्रशासनले मिटरब्याजपीडितलाई अन्तिमपटक यही जेठ १४ गतेभित्र निवेदन दिइसक्न सूचना जारी गरेको थियो । निवेदन दिन म्याद सकिएको दुई दिनपछि मङ्गलबार पनि थप दुई जनाको उजुरी परेको छ । रासस"
वैदेशिक रोजगारीमा जानेको बढ्दो ग्राफ : धनुषाबाट एक महिनामा ४ हजार बढि युवा विदेशिए,"जनकपुरधाम : ४३ डिग्रि तापक्रममा गर्मी र पसिनाले लथपथ हुँदै राष्ट्रिय परिचय पत्र बनाउन जिल्ला प्रशासन कार्यालय धनुषाको प्रांगण युवाहरूले भरिभराउ हुने गर्छ। राहदानी बनाउनका लागि राष्ट्रिय परिचय पत्र बनाउनु अनिवार्य रहेको हुँदा युवाहरू चर्को घाममा लाम लागेर काम गराइराखेका हुन्छन् । जिल्ला प्रशासन कार्यालय धनुषामा प्रतिदिन सबैभन्दा बढि भीड राहदानी र परिचय पत्र बनाउनकै लागि लाग्ने गर्दछ । स्वदेशमा बढ्दो बेरोजगारी र आर्थिक दुरावस्थाले पीडित भएका मधेशका युवाहरूको लागि घरपरिवार चलाउने भरपर्दो माध्यम विदेशमा श्रम गर्न जानु नै हो । विदेशबाट कमाएको पैसाले स्वदेशमा घर बनाउने, विहेबारी गर्ने र आर्थिक रुपमा सशक्त हुने र फेरि जीवन धान्नका लागि दोहराएर विदेश जानेहरूको संख्या मधेश प्रदेशमा अत्याधिक छ । देशैभरीमा सबैभन्दा बढि वैदेशिक रोजगारमा जाने युवाहरू मधेशका पाँचवटा जिल्लाबाट रहेको श्रम,रोजगार तथा सामाजिक कल्याण मन्त्रालयको तथ्यांकले प्रष्ट्याएको छ । जसमध्ये पहिलो स्थानमा धनुषा जिल्ला रहेको छ । धनुषाबाट आर्थिक वर्ष २०६६ देखि २०७९ सम्म २ लाख १६ हजार १२२ जना विदेशिएका छन् । दोस्रो स्थानमा रहेको महोत्तरी जिल्लाबाट यसअवधिमा १ लाख ९६ हजार ८९५ युवा विदेशिएका छन् । तेस्रो स्थानमा सिरहा रहेको छ यस जिल्लाबाट विदेशिने युवाहरूको संख्या १ लाख ७८ हजार २३५ छ भने चौथो स्थानमा रहेको सप्तरीबाट १ लाख २७ हजार १४८ युवाहरु विदेशिएका छन् । सर्लाही र रौतहट क्रमशः पाँचौ र छैठो स्थानमा रहेको छ । तथ्यांक अनुसार चालु आर्थिक वर्षमा मात्रै धनुषाबाट भदौ महिनामा सबैभन्दा बढि ४३ सय २२ जना विदेशमा श्रम बेच्नका लागि गएका छन् । घरपरिवार छाडेर अर्थउपार्जनकै लागि विदेशिन बाध्य भएका अधिकांश आप्रवासनमा जानेहरूको घर परिवारमा मनोसामाजिक समस्या, बालबालिकाहरू विद्यालय नजाने समस्या, घरमा झैंझगडा, ऋणको कारण घरबारविहीन हुनुपर्नेलगायतका सामाजिक र मानसिक कठिनाइहरु भोग्न परेको सुरक्षित आप्रवासनको क्षेत्रमा काम गर्दै आएको संस्था सुरक्षित आप्रवासन केन्द्र धनुषाका कार्यक्रम प्रमुख सौरभ कर्ण बताउँछन् । मधेशमा अधिकांश युवाहरू मजदुरको काम गर्न खाडी मुलुक जान्छन् । प्रायः अशिक्षित युवा हुन्छन् । उनीहरूले न त राम्रो सिप सिकेका हुन्छन् नत उनीहरूलाई कामका बारेमा जानकारी हुन्छ । यस्तोमा दलालबाट ठगिको सिकार हुने र पछि ऋणको भारले घरपरिवारनै बर्बाद हुने गर्दछ,कर्ण भन्छन्,हामीले यो परियोजना अन्तर्गत विदेश जाने युवाहरुलाई सूचनामा पहुँच गराउने,न्यायमा पहुँच, वित्तीय साक्षरता, सीपमा पहुँच र मनोसामाजिक परामर्श प्रदान गर्ने काम गर्छौ । चालु आर्थिक वर्षमा ३२८ जना न्यायमा पहुँच नभएका युवाहरुको समस्या आप्रवासन केन्द्रलाई प्राप्त भएको र त्यसमध्ये ११८ जनाको समाधान भइसकेको कर्णले जानकारी गराए । अन्यकोमा प्रयास जारी रहेको छ । त्यसैगरी जिल्ला प्रशासन कार्यालयमार्फत प्राप्त भएका ५३ जनाको समस्यामा १३ जनाको समाधान भईसकेको र अन्यको हकमा प्रयास जारी रहेको जनाईएको छ । केन्द्रले धनुषामा गन्तव्य मुलुकबाट उद्दार र सम्पर्कविहीन भएको ६९ वटा समस्या प्राप्त गरेकोमा ४२ जनालाई मुलुक फर्काउन सफल भएको छ भने शव व्यवस्थापनमा १५ जनालाई सहजीकरण गरेको छ ।"
मेलम्चीको पानी काठमाडौं पठाइयो,"हेलम्बु गाउँपालिका१ स्थित मेलम्ची खानेपानी आयोजनाको सुरुङ, २०७८ असारको बाढीले क्षति पुर्याएको हेडवर्क्सलगायत संरचनाको मर्मतका लागि बन्द गरिएको पानी सोमबार साँझदेखि काठमाडौँ पठाइएको आयोजनाका सिनियर डिभिजनल इन्जिनियर पदमबहादुर कुँवरले जानकारी दिए। सिन्धुपाल्चोक : मेलम्चीको खानेपानी आयोजनाको मर्मतपछि पानी काठमाडौं पठाइएको छ । यही जेठ ६ गतेदेखि मर्मतका लागि आयोजना बन्द गरिएको थियो । हेलम्बु गाउँपालिका१ स्थित मेलम्ची खानेपानी आयोजनाको सुरुङ, २०७८ असारको बाढीले क्षति पुर्याएको हेडवर्क्सलगायत संरचनाको मर्मतका लागि बन्द गरिएको पानी सोमबार साँझदेखि काठमाडौँ पठाइएको आयोजनाका सिनियर डिभिजनल इन्जिनियर पदमबहादुर कुँवरले जानकारी दिए।"
राष्ट्रपतिले नागरिकता विधेयक प्रमाणीकरण गरेर संविधानको उल्लघंन गर्नुभयो : योगेश भट्टराई,"काठमाडौं : नेकपा एमालेका सचिव योगेश भट्टराईले राष्ट्रपति रामचन्द्र पौडेलले नागरिकता विधेयक प्रमाणीकरण गरेर संविधानको उल्लघंन गरेको बताएका छन् । एमाले सांसद समेत रहेका भट्टराईले अघिल्लो संसदको कार्यकालमा उत्पत्ति भएको र नयाँ संसद आएसँगै निष्क्रिय रहेको नागरिकता विधेयकलाई प्रमाणीकरण गरेर राष्ट्रपतिले संविधानको उलंघन गरेको बताएका हुन् । भट्टराईले सामाजिक सञ्जालमार्फत् भनेका छन्, यो काम सार्वभौम संसदमाथिको नांगो अतिक्रमण हो । संविधानको पालना र संरक्षणको दायित्व रहेको संस्थाले नै संविधानमाथि आक्रमण गर्नु चिन्ताको विषय हो । प्रमाणीकरणसम्बन्धी विज्ञप्तिमा धारा ६१ र ६६ उल्लेख गरिएको छ जबकी विधेयक प्रमाणीकरणको विषय संविधानको धारा १११ र ११३ अनुसार मात्र हुनसक्छ । नेपालको नागरिकता ऐनलाई लिएर विभिन्न आशंका भइरहेको सन्दर्भमा प्रधानमन्त्री पुष्पकमल दाहाल प्रचण्डको भारत भ्रमणकै दिन यो काम हुनु चितुवा पनि कराउनु सिंदाली पनि हराउनु जस्तै भएन र ? भन्दै प्रश्न गरेका छन् । मन्त्रिपरिषद्को सिफारिसमा राष्ट्रपति पौडेलले आज नागरिकता विधेयक प्रमाणीकरण गरेका हुन्। यसअघि नागरिकता विधेयक संघीय संसदको दुवै सदनबाट पारित भइ प्रमाणीकरणका लागि राष्ट्रपति विद्यादेवी भण्डारीकहाँ पुगेको थियो। तर, राष्ट्रपति भण्डारीले प्रमाणीकरण नगरी फिर्ता गरिदिएकी थिइन्। त्यसपछि सो विधेयक राष्ट्रपति कार्यालयमा थन्किएको थियो।"
विशेषले फैसला गरेका मुद्दामा अख्तियारले दियो सर्वोच्चमा पुनरावेदन,"काठमाडौं : अख्तियार दुरूपयोग अनुसन्धान आयोगले विशेष अदालतबाट फैसला भएका मुद्दामा चित्त नबुझेको भन्दै सर्वोच्च अदालतमा पुनरावेदन गरेको छ। आयोगले विशेष अदालतमा दायर गरेका मुद्दामा विभिन्न मितिमा फैसला भएकामध्ये कागजात सच्चाइ गलत लिखत तयार गरी भ्रष्टाचार गरेको सम्बन्धी मुद्दामा पुनरावेदन गरिएको आयोगका प्रवक्ता भोला दाहालले जानकारी दिए। कागजात सच्चाइ गलत लिखत तयार गरी भ्रष्टाचार गरेको आरोपमा शेष अव्वास,चन्द्रदेव ठाकुर,सवरुन खातुन, आरिफ हुसेन,सदनकुरमा कर्ण र दुर्गादत्त पौडेलसमेत प्रतिवादी रहेको मुद्दामा विशेष अदालतले २०७९ फागुन १५ गते सफाइ दिएको थियो। प्रतिवादीहरूले बदनियतपूर्वक गलत लिखत तयार गरेको एवं सरकारी कागजात सच्याएको भन्ने आरोपदावी वादी पक्षले वस्तुनिष्ठ प्रमाणबाट पुष्टि र प्रमाणित गर्न नसकेकाले शंका र अनुमानको भरमा कसूरदार कायम गर्न मिल्ने नदेखिएको भन्दै विशेष अदालतले सफाइ दिएको थियो। सबै प्रतिवादीहरूको भ्रष्टाचारजन्य कसूरमा पूर्ण संलग्नता रहेको पुष्टि भएकाले मिसिल संलग्न स्वतन्त्र प्रमाणलाई प्रमाण ऐन २०३१ को दफा १८ बमोजिम प्रमाणको रुपमा गह्रण गरी फैसला गर्नुपर्नेमा सो विपरित प्रतिकूल हुनेगरी प्रतिवादीहरूलाई सफाइ दिने मनसायले मिसिल संलग्न प्रमाणको उचित मुल्यांकनबिना फैसला भएकाले पुनरावेदन गरिएको अख्तियारले जनाएको छ।"
ट्रकको ठक्करबाट साइकलयात्रीको मृत्यु,लोथरबाट नारायणगढतर्फ आउँदै गरेको बाप्र०३००१ख १८६३ नंको ट्रकले साइकलयात्री पाण्डेलाई ठक्कर दिएको जिल्ला प्रहरी कार्यालयले जनाएको छ । चितवन : पूर्वपश्चिम राजमार्गअन्तर्गत राप्ती नगरपालिका४ मार्तल पुल नजिक गए राति ट्रकले ठक्कर दिंदा साइकलयात्रीको मृत्यु भएको छ । ट्रकको ठक्करबाट राप्ती४ का ६५ वर्षीय हरि पाण्डेको ज्यान गएको हो । लोथरबाट नारायणगढतर्फ आउँदै गरेको बाप्र०३००१ख १८६३ नंको ट्रकले साइकलयात्री पाण्डेलाई ठक्कर दिएको जिल्ला प्रहरी कार्यालयले जनाएको छ । उनको उपचारका क्रममा पुरानो मेडिकल कलेजमा गए राति नै मृत्यु भएको हो । ट्रक चालकलाई प्रहरीले नियन्त्रणमा लिएको छ । निवेदन दिइसक्न सूचना जारी गरेको थियो । निवेदन दिन म्याद सकिएको दुई दिनपछि मङ्गलबार पनि थप दुई जनाको उजुरी परेको छ । रासस
सोह्रखुट्टेको इलिप्स स्कुलको छात्रावासमा विद्यार्थी मृत भेटिए,"काठमाडौं : काठमाडौंको नयाँबजारस्थित इटरनल लाइट पब्लिक स्कुल (इलिप्स)को छात्रावासभित्र एकजना विद्यार्थी मृत फेला परेका छन्। धादिङ घर भएका पाँच कक्षामा पढ्दै गरेका १४ वर्षीय अभिशेक तामाङ मंगलबार राति मृत फेला परेको जिल्ला प्रहरी परिसर काठमाडौंका प्रवक्ता सिताराम रिजालले जानकारी दिए। उनले भने,'सोह्रखुट्टेको इलिप्स स्कुलको होस्टेलमा कोठाभित्र कराँतेको बेल्टको पासो लगाएर झुन्डिएको अवस्थामा फेला परेका हुन्।' उनी आफ्नो सुत्ने कोठाभित्र झुण्डिएको अवस्थामा मृत फेला परेका हुन्। घटनाबारे अनुसन्धान भइरहेको प्रहरीले जनाएको छ।"
भ्रष्टाचार मुद्दापछि फाइल छुँदैनन् कर्मचारी,"जनकपुरधाम : मुख्यमन्त्री तथा मन्त्रिपरिषद्को कार्यालयले २०७६७७ मा पहिलो चरणको १७ हजार थान साइकल खरिद गर्दा ११ करोड रुपैयाँ अनियमितता भएको ठहरसहित अख्तियारले १७ साउन २०७८ मा कर्मचारीसहित १० जनाविरुद्ध विशेष अदालतमा मुद्दा चलायो। त्यसयता कर्मचारीले साइकलको फाइल छुनै मानेका छैनन्। जनप्रतिनिधिको निर्देशनमा सबै काम हुने तर फाइलमा कर्मचारी नै फस्ने हुनाले साइकल वितरणसम्बन्धी कुनै काममा हात हाल्न नमानेको मुख्यमन्त्री कार्यालयकै कर्मचारी बताउँछन्। खानेले घुस खाएका होलान्। तर, अधिकांश कर्मचारी निर्दोश छन्, एक कर्मचारीले नाम नखुलाउने सर्तमा भने, जो कर्मचारी बिना कारण यसमा मुछिएका छन् उहाँहरूको त करियर नै धरापमा परेको छ। यस्तोमा प्रदेश सरकारका यस्ता विवादास्पद कार्यक्रम किन कर्मचारीले हेर्छन्। मुद्दा दायर गरिएकाहरूमा मुख्यमन्त्री तथा मन्त्रिपरिषद् कार्यालयका तत्कालीन प्रदेश सचिव यामप्रसाद भुसाल, जलस्रोत तथा सिँचाइ विकास डिभिजन कार्यालय जनकपुरका तत्कालीन प्रमुख भगवान झा, सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दास र आपूर्तिकर्ता रेनु अग्रवाल छन्। बोलपत्र मूल्यांकन समितिका पदाधिकारी तथा सदस्यहरू उपसचिव दिलीपकुमार प्रधान, अधिकृत सुरेन्द्रकुमार कर्ण, सहलेखापाल राजाराम मण्डलमाथि पनि मुद्दा दायर गरिएको छ। खरिदमा अनियमितता भएको, साइकलको कम्पनी नै नखुलाई खरिद गरी तीन महिनादेखि गोदाममा थन्काएर राखेको भन्ने उजुरी परेपछि अख्तियारले अनुसन्धान गरेको थियो। तत्कालीन प्रदेश सचिव भुसालको हकमा १० करोड ३३ लाख ७ सय ५८ रुपैयाँ बिगोसहित कैद सजाय माग गरिएको थियो। भुसालले प्रमाणित गरेको भण्डार दोखिला प्रतिवेदन गलत तवरबाट तयार गरिएको देखिएको भन्दै उनले भ्रष्टाचार निवारण ऐन, २०५९ को दफा ९ अनुसारको थप कसुरसमेत गरेको देखिएको अख्तियारले जनाएको थियो। उनीमाथि कैद सजाय र जरिवाना गर्ने माग दाबी लिइएको छ। जलस्रोत तथा सिँचाइ विकास डिभिजन कार्यालयका तत्कालीन प्रमुख झाले तत्कालीन मूल्यांकन समितिको सदस्यसमेत रहेर फरक गुणस्तरको साइकल ल्याउनमा भूमिका खेलेको ठहर अख्तियारले गरेको थियो। उनीमाथि पनि १० करोड ३३ लाख ७५८ रुपैयाँ बिगो मागदाबी गरिएको छ। सहलेखापाल राजाराम मण्डल, भण्डार तथा जिन्सी शाखा प्रमुख रामस्वार्थ महतो, भण्डार शाखाका खरिदार जितमोहनकुमार दासमाथि पनि कैद सजाय र जरिवाना दाबी गरिएको छ। त्यसैगरी आपूर्तिकर्ता ओम सत्य साई कम्पनीकी प्रमुख रेनु अग्रवालमाथि पनि सम्झौताअनुसारको सर्त पालना नगरी प्रदेश सरकारलाई हानी नोक्सानी पार्ने काममा भूमिका खेलेको पाइएको भन्दै १० करोड ३३ लाख ७५८ रुपैयाँ मागदाबी अख्तियारले गरेको छ। प्रदेश सरकारले त्यस बेला कार्यक्रमका लागि कम्पनी नखुलाई ११ करोड १७ हजार रुपैयाँबराबरको साइकल खरिद गरेको थियो। प्रतिगोटा भ्याटसहित ६ हजार ४३२ रुपैयाँका दरले वीरन्जको ओम सत्य साई प्रालिले उत्पादक कम्पनीको नाम, मोडल र ब्रान्डनै उल्लेख नभएका साइकल उपलब्ध गराएको थियो।"
"मोरङमा पिकअप दुर्घटना, चालकको मृत्यु",विराटनगर : मोरङको केराबारी गाउँपालिका२ सिंहदेवीमा मंगलबार राति पिकअप गाडी दुर्घटना हुँदा चालकको घटनास्थलमै मृत्यु भएको छ। केराबारीराजारानी सडकखण्ड हुँदै उत्तरबाट दक्षिणतर्फ आउँदै गरेको को १ ज १७३६ नम्बरको खाली पिकअप राति ११:५५ बजेतिर दुर्घटनामा परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दुर्घटनामा चालक केराबारी२ का २८ वर्षीय मणि राईको मृत्यु भएको छ। राईको शव सडकबाट लगभग ७० फिटजति तल फेला परेको दाहालले बताए। स्थानीयले बुधबार बिहान घटनाको जानकारी दिएपछि प्रहरी टोली प्रहरीलाई पुगेको थियो। आफैँ अनियन्त्रित भएर पिकअप दुर्घटनामा परेको हुनसक्ने प्रहरीको अनुमान छ। पिकअप दुर्घटनाग्रस्त अवस्थामा सडकबाट लगभग ३ सय फिटजति तल भेटिएको थियो। शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लगिएको छ। घटनाको अनुसन्धान सुरु गरिएको डीएसपी दाहालले बताए।
आज देशका यी स्थानमा पानी पर्ने,"महाशाखाका अनुसार आज राती कोशी, गण्डकी र कर्णाली प्रदेशहरुका एक वा दूई स्थानमा मेघ गर्जन चटयाङ सहित हल्का वर्षा हुने सम्भावना रहेको छ । अन्यत्रको मौसम सफा नै रहने छ। काठमाडौं : हाल देशमा पश्चिमी वायुका साथै स्थानीय वायुको सामान्य प्रभाव रहेको छ। आज सुदूरपश्चिम र कर्णाली प्रदेशका पहाडी भूभागका थोरै स्थानहरूमा तथा गण्डकी, बागमती र कोशी प्रदेशका पहाडी भूभागका एकदुई स्थानमा मेघगर्जनचट्याङ्ग सहित हल्का वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार आज राती कोशी, गण्डकी र कर्णाली प्रदेशहरुका एक वा दूई स्थानमा मेघ गर्जन चटयाङ सहित हल्का वर्षा हुने सम्भावना रहेको छ । अन्यत्रको मौसम सफा नै रहने छ। भोलि सुदूरपश्चिम र कर्णाली प्रदेशका पहाडी भूभागका थोरै स्थानहरूमा तथा गण्डकी, बागमती र कोशी प्रदेशका पहाडी भूभागका एकदुई स्थानमा मेघगर्जनचट्याङ्ग सहित हल्का वर्षाको सम्भावना रहेको छ । शुक्रबार सुदूरपश्चिम र कर्णाली प्रदेशका पहाडी भूभागका थोरै स्थानहरूमा तथा गण्डकी, बागमती र कोशी प्रदेशका पहाडी भूभागका एकदुई स्थानमा मेघगर्जनचट्याङ्ग सहित हल्का वर्षाको सम्भावना छ ।"
आगो पुज्न २२ गाउँका दरै एकै ठाउँ,"'आगोको पूजा कसरी गरिन्छ भन्ने देखाउन पनि हामीले बृहत् भेला गरेका हौँ', व्यास५ चिन्तुटारका दरै अगुवा ६२ वर्षीय मीनबहादुरले भने, 'यसरी भेला गरी पूजा गरेपछि भावी पुस्ताले पनि जातीय संस्कृति बुझ्छन् भन्ने हाम्रो सोचाइ हो ।' तनहुँ : ठूलो जमघटका साथ आगोको पूजा गरिन्छ भन्दा जो कोहीलाई पत्यार नलाग्न सक्छ, तर तनहुँका दरै समुदायमा भने आगोको पूजा गर्ने अचम्मको संस्कृति कायम छ । व्यास नगरपालिका५ चिन्तुटारका दरै समुदायले मङ्गलबार २२ गाउँका दरै समुदायलाई भेला गरेर आगोको धुमधाम पूजा गरेका छन् । 'आगोको पूजा कसरी गरिन्छ भन्ने देखाउन पनि हामीले बृहत् भेला गरेका हौँ', व्यास५ चिन्तुटारका दरै अगुवा ६२ वर्षीय मीनबहादुरले भने, 'यसरी भेला गरी पूजा गरेपछि भावी पुस्ताले पनि जातीय संस्कृति बुझ्छन् भन्ने हाम्रो सोचाइ हो ।' प्रत्येक वर्ष वैशाख पूर्णिमापछि पर्ने गङ्गा दशहराको दिन दरै समुदायले विशेष पर्वका रूपमा मनाउने प्रचलन रहेको व्यास५ चिन्तुटारका दरै पुजारी ६८ वर्षीय पदमबहादुरले जानकारी दिए। उनका अनुसार यस दिन गिदरी प्रजातिको काठलाई मन्थन गरी आगो सल्काएर त्यो आगोलाई अक्षता, फूलपातीले पूजा गर्ने र दरै समुदायका सबैले आगोलाई घरमा लैजाने प्रचलन रहेको छ । आगो पूजा गरेपछि प्रसादको रुपमाचामलको पिठोबाट बनाइएको विशेष परिकार डेगुवा खाने र नाचगान गरी मनोरञ्जन गर्ने चलन छ । 'पूजा गरिएको आगोलाई जाँड र डेगुवा चढाउनै पर्ने मान्यता छ', पुजारी दरैले भने, 'आगोको विधिपूर्वक पूजा नगरे घरमा चट्याङ र आगलागी हुन्छ भन्ने किंवदन्ती छ ।' आगोको पूजा गरी घरमा लैजाने चलन देख्दा अचम्म लागेको चिन्तुटार घर भई हाल व्यास१ दमौलीस्थित आदिकवि भानुभक्त क्याम्पसमा स्नातक अध्ययनरत २३ वर्षीया सुनिता दरैले बताए। यसअघि आगोको बृहत् पूजा गरिएको जानकारी नपाएको उनले बताए । 'यसरी बृहत् भेला गरेर आगोको पूजा गरेको यसअघि थाहा पाएको थिइनँ', सुनिताले भनिन्, 'यसरी पूजा गर्दा हाम्रो संस्कृति पनि रोचक रहेछ भन्ने अनुभव भएको छ ।' निम्तो पाएपछि छसात जना भएर आफूहरू आगोको पूजा गर्न आएको व्यास१० अत्रौली दरै समाजका अध्यक्ष हिराबहादुर दरैले बताए। यस्तो कार्यक्रमले आफूहरूलाई संस्कृति संरक्षण गर्नेबारे सचेत बनाउने उनको भनाइ थियो । आगोको पूजा सम्पन्न गर्न आफूहरूले तनहुँको शेरा, दुम्सी, साँगे, पतेनी, बैरेनी, फराकचौर, सिमलटार, निर्वु, सिसाघाट, अत्रौली, साँखर, भादगाउँलगायत २२ स्थानका दरै समुदायलाई निम्तो दिएको दरै समाज सुधार समितिका अध्यक्ष शर्मिला दरैले बताए। 'युवा पुस्ताले संस्कृति बिर्सिंदै गएकाले पनि यसपटक सबै दरै बस्तीलाई निम्ता गरेका हौँ', समिति अध्यक्ष दरैले भने, 'यस्तो पूजाले संस्कृतिलाई संरक्षण गर्न सहयोग पुर्याउने ठानेका छौँ ।' आगोको पूजा कार्यक्रममा व्यास नगरपालिकाका उपप्रमुख इन्दिरा दरै, दरै सुधार समाज तनहुँका अध्यक्ष ठाकुर दरैलगायतका सहभागी हुँदा संस्कृति संरक्षणमा टेवा पुगेको आफूले ठानेको अध्यक्ष दरैको भनाइ छ । आगोको पूजा गरेपछि प्रसाद ग्रहण गर्दै नगर उपप्रमुख दरैले आगोको विधिवत् पूजा गर्ने दरै प्रकृतिप्रेमी रहेको तथ्य प्रमाणित भएको बताए। 'नदीखोलाको किनारामा माछा मारेर जीविका चलाउँदै आएका दरैहरूको संस्कृति संरक्षण गर्न आवश्यक छ', उपप्रमुख दरैले भने, 'त्यसको लागि व्यास नगरपालिकाको कार्यालयबाट आवश्यक सहयोग गर्न प्रतिबद्ध छु ।' नदीमा माछा मारेर जीविका चलाउँदै आएका दरैको तनहुँ, गोरखा, चितवन, धादिङ र नवलपरासीमा बाहुल्य छ । विसं २०६८ अनुसार मुलुकमा दरैको जनसङ्ख्या १७ हजार आठ सय ७९ छ । रासस"
"सिन्धुलीमा ट्रयाक्टर दुर्घटना, बालकको मृत्यु",जिल्ला प्रहरी कार्यालयका प्रहरी उपरीक्षक राजकुमार सिलवालका अनुसार कमलामाई नगरपालिका२ का १४ वर्षीय लक्ष्मण विकको दुर्घटनामा मृत्यु भएको हो। उनी ट्रयाक्टरका सहचालक थिए। सिन्धुली : सिन्धुलीको घ्याङलेख गाउँपालिका१ अमलेमा आज ट्रयाक्टर दुर्घटना हुँदा एक बालकको मृत्य भएको छ। बोहोरेबाट गढीतर्फ जाँदै गरेको ज१त ९९४१ नंको ट्रयाक्टर दुर्घटना हुँदा बालकको मृत्यु भएको हो। जिल्ला प्रहरी कार्यालयका प्रहरी उपरीक्षक राजकुमार सिलवालका अनुसार कमलामाई नगरपालिका२ का १४ वर्षीय लक्ष्मण विकको दुर्घटनामा मृत्यु भएको हो। उनी ट्रयाक्टरका सहचालक थिए। मृतकको शव परीक्षणका लागि सिन्धुली अस्पताल लगिएको छ। दुघृट्नाबारे कारणबारे खुल्न नसकेको प्रहरीले जनाएको छ। रासस
बाराको पचरौता नगरपालिकाले एमबीबीएस अध्ययनरत दुई विद्यार्थीलाई १० लाख दियो,"सिमरा : पचरौता नगरपालिकाका नगर प्रमुख जलान्धर सिंहले एमबीबीएस अध्ययनरत दुईजना विद्यार्थीलाई जनही १० लाख रुपैयाँ प्रदान गरेका छन्। जनप्रतिनिधिको रुपमा निर्वाचित भएको एक वर्ष पूरा गरेको अवसरमा आयोजित कार्यक्रममा नगर प्रमुखले सिंहले छात्रवृत्तिस्वरुप रकम प्रदान गरेका हुन् । नगरपालिकाको कार्यलयमा आयोजित कार्यक्रममा नगर प्रमुख सिंहले पचरौता ५ कि निशा चौरसिया र वडा नं १ का अंशु राजलाई जनही १० लाखको चेक हस्तान्तरण गरेका हुन् । निशा र अंशु दुबै एमबीबीएस अध्ययनरत विद्यार्थी हुन् । नगर प्रमुख सिंहले यसअघि रेडियोग्राफर पढ्दै गरेकी प्रसंशाकुमारी यादवलाई अध्ययन छात्रवृत्तिबापत पाँच लाख प्रदान गरेका थिए । अध्ययनका लागि नगरपालिकाबाट सहयोग प्राप्त गरेकी यादव समेत कार्यक्रममा सहभागी भएकी थिइन् । छात्रवृत्ति पाएका छात्रछात्राले निर्वाचनको समयमा नगर प्रमुख सिंहले गरेका प्रतिबद्धता पूरा गरेको भन्दै खुसी व्यक्त गरेका थिए । नगर प्रमुखले शिक्षा क्षेत्रलाई प्राथमिकता दिएको छात्रछात्राको भनाइ थियो । कार्यक्रममा नगर प्रमुख सिंहले राष्ट्रिय स्तरका प्रतियोगिता खेल्ने क्रिकेट खेलाडीलाई समेत सहयोग हस्तान्तरण गरेका छन् । क्रिकेट प्रशिक्षणका लागि सिंहले भुलन सहनीलाई २ लाख २५ हजार, सुशान्त सिंहलाई एक लाख ५० हजार, सहजाद हुसेन अंसारीलाई १ लाख,अभयकुमार सिंहलाई ६५ हजार र समीर अंसारीलाई ६० हजारको चेक हस्तान्तरण गरेका हुन् । यसैगरी नगर प्रमुख सिंहले नगर क्षेत्रभित्र रहेका विभिन्न विधालयलाई १ सय २६ थान पंखा हस्तान्तरण गरेका छन् । छात्रवृत्ती र पंखा हस्तान्तरणपछि कार्यक्रमलाई सम्बोधन गर्दै नगर प्रमुख सिंहले पचरौताको विकासले गति लिँदै गरेको बताए । आफू निर्वाचित भएर आएपछि शिक्षा र स्वास्थ्य क्षेत्रलाई विषेश प्राथमिकता दिएर अघि बढेको बताउँदै सिंहले नगरबासीले आगामी दिनमा नगरबासीले अनुभूति हुनेगरी काम हुने बताएका छन् । पचरौतामा एक सय शैयाको अस्पताल निर्माणको प्रक्रिया अघि बढिरहेको बताउँदै सिंहले हालै सञ्चालनमा आएको प्रयोगशालामा आगामी वर्षदेखि ल्याब परिक्षणलाई निशुल्क बनाइने बताए । निर्वाचित भएर आएको लामो समय मुद्दा मामिलामा अल्झाइएको बताउँदै सिंहले पचरौता र नगरबासीको पक्षमा काम गर्न आफू प्रतिबद्ध भएर लागिरहेको बताए । कार्यक्रममा सिंहले एक वर्षमा नगरले गरेका प्रगति विवरण प्रस्तुत गरेका थिए । कार्यक्रममा उपप्रमुख नसिमा खातुन,प्रमुख प्रशासकीय अधिकृत महेशकुमार मिश्र,वडाध्यक्ष लक्ष्मी यादव, शिक्षा शाखा सहसंयोजक मुकेशकुमार सिंह, अन्य वडाका वडाध्यक्ष, कार्यपालिका सदस्यलगायतको उपस्थिति रहेको थियो ।"
"आज निर्जला एकादशी, तुलसीको बिउ राखिंदै","जेष्ठ शुक्ल दशमीका दिनसम्म विभिन्न तीर्थस्थलमा स्नान गरी दशमीकै दिन वर्षभरिको पूजाअर्चना प्रयोजनको फूलको दल राख्ने र भोलिपल्ट तुलसीको दल राख्दै निर्जला व्रत (अन्नजल नखाइ गरिने व्रत) बस्ने मैथिल चलन छ । महोत्तरी : वैदिक सनातन धर्मावलम्बीले आज आआफ्नो घरको मठमा तुलसीको दल राख्दै छन् । प्रत्येक वर्ष ज्येष्ठ शुक्ल एकादशीका दिन घरघरमा तुलसीको दल राख्ने गरिन्छ । यस दिनलाई निर्जला एकादशी पनि भनिन्छ । यस दिन रोपेको बीउ एक महिनापछि आषाढ शुक्ल एकादशी अर्थात हरिशयनी एकादशीका दिन रोपिन्छ । आषाढ शुक्ल एकादशीदेखि कार्तिक शुक्ल एकादशीका दिनसम्म तुलसीको विशेष पूजा गरिन्छ । यसलाई तुलसी हुर्काई बढाई दामोदरसँग विवाह गरिने भन्ने पनि बुझिन्छ । यो चार महिनालाई चतुर्मास पनि भनिन्छ । चतुर्मासमा स्नान, पूजन र दान गर्नाले मनोकाङ्क्षा पूरा हुने धार्मिक विश्वास छ । निर्जला एकादशीसमेत भनिने भएकाले यस दिन पानी समेत नपिई व्रत गर्नाले अभीष्ट फल पाइने शास्त्रीय वचन रहेको धर्मशास्त्रविद् एवं नेपाल पञ्चाङ्ग निर्णायक समितिका सदस्य प्रा डा देवमणि भट्टराईले जानकारी दिए। सक्नेले पानी नखाई व्रत गरे पनि नसक्नेका लागि फलफूल खाएर बस्न सकिने पनि उनले जानकारी दिए। आयुर्वेदिकरूपमा पनि लाभकारी औषधि मानिने तुलसी विभिन्न रोगको उपचारमा प्रयोग गरिन्छ । तुलसीमा धेरै अक्सिजन पाइने आधुनिक विज्ञानले प्रमाणित गरेको छ । त्यस्तै मिथिला क्षेत्रका महोत्तरीसहितका जिल्लामा पनि आज धार्मिक र औषधीय गुणयुक्त वनस्पति तुलसीको बीज छर्दै निर्जला एकादशी पर्व मनाइँदैछ । जेष्ठ शुक्ल एकादशीमा तुलसीको बीउ छरेर पानीसमेत नखाई व्रत गर्ने परम्पराअनुसार आज मैथिल (मिथिलाका बासिन्दा) यो पर्व मनाइरहेका छन् । पूर्वीय दर्शन परम्पराको मैथिल चलनमा जेष्ठ शुक्लपक्ष लाग्नासाथ दशहारास्नान मेला प्रारम्भ हुन्छ । जेष्ठ शुक्ल दशमीका दिनसम्म विभिन्न तीर्थस्थलमा स्नान गरी दशमीकै दिन वर्षभरिको पूजाअर्चना प्रयोजनको फूलको दल राख्ने र भोलिपल्ट तुलसीको दल राख्दै निर्जला व्रत (अन्नजल नखाइ गरिने व्रत) बस्ने मैथिल चलन छ । मिथिलामा सामान्यतया सबै एकादशीलाई धार्मिक विश्वासमा खास दिन मानिने परम्परा भए पनि निर्जला, हरिशयनी र हरिवोधनीचाहिँ विशेष नै मानिन्छन् । हिन्दू मैथिल परम्परामा एकादशी र तुलसीबीच गहिरो सम्बन्ध रहेको मैथिल कर्मकाण्डका ज्ञाता बर्दिबास२ का पण्डित महेशकुमार झा बताउँछन्। 'मैथिल परम्परामा वर्षभरिका सबै एकादशी र तुलसीको महत्व छ, यद्यपि निर्जला, हरिशयनी र हरिवोधनीचाहिँ विशेष मानिन्छन्', उनी भन्छन्, 'निर्जलामा तुलसी विजारोपण गर्ने, हरिशयनीमा बिरुवा मठमा रोप्ने र हरिवोधनीमा तुलसीको विवाह गर्ने चलन छ ।' हिन्दू मैथिल परम्परामा लक्ष्मीसहित भगवान् विष्णु समुद्रमा जाने, हरिशयनीका दिन विष्णु शयन गर्ने र हरिवोधनीका दिन जागा हुने विश्वास गरिँदै आएको छ । सत्ययुगमा सति नारी वृन्दाका दुष्ट पतिको संहार गर्न विष्णुले छलेर उनको सतित्व डगाउँदा वृन्दाले भगवान् विष्णुलाई श्राप दिएको बताइन्छ । त्यसै श्रापअनुसार वनस्पतिरूपमा भगवान् विष्णु तुलसी हुँदा उनको पूजाआराधनासँग तुलसीको प्रचलन जोडिएको जनविश्वास छ । तुलसी वातावरण र औषधीय गुणयुक्त वनस्पति हो । रासस"
अस्पतालको शौचालयभित्र हाडनाता करणीका आरोपित मृत फेला,"विराटनगर : विराटनगरस्थित नोबेल शिक्षण अस्पतालको शौचालयभित्र झुन्डिएको अवस्थामा बुधबार बिहान हाडनाता करणीका एकजना आरोपित मृत फेला परेका छन् । हाडनाता करणी मुद्दा चलाउन प्रहरीले नियन्त्रणमा लिएका मोरङका ३३ वर्षीय पुरुष शौचालयभित्र मृत्यु भएको अवस्थामा भेटिएका मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार शौचालयको भित्रबाट ढोका बन्द गरी चुकुलको हेन्डिलमा आफैंले लगाएको हरियो कपडा (गाउन)ले घाँटीमा पासो लगाएर झुन्डिएको अवस्थामा उनलाई मृत फेला पारिएको हो । प्रहरीका अनुसार बिहान ५:२० बजेतिर उनी शौचालय छिरेका थिए । उनले यसअघि पनि घाँटी रेटेर आत्महत्याको प्रयास गरेको खुलेको छ । हाडनाता करणीको आरोप लागेपछि अनुसन्धानका लागि जेठ १२ गते प्रहरीले उनलाई नियन्त्रणमा लिएको थियो । हाडनाता जबरजस्ती करणी मुद्दा चलाउन म्याद थप गर्नलाई जेठ १४ गते आइतबार विराटनगरस्थित जिल्ला सरकारी वकिल कार्यालय मोरङ ल्याइएका बेला उनले आत्महत्याको प्रयास गरेका हुन् । प्रहरीका अनुसार पिसाब गर्न भनेर वकिल कार्यालयको थुनुवा कक्षको शौचालयमा गएका नेपाली निक्कै बेरसम्म बाहिर नआएपछि हेर्दा त्यहाँभित्रै अचेत अवस्थामा लडिरहेको भेटिएका थिए । घाँटीको अगाडिको भाग रेटेर घाइते भएको अवस्थामा शौचालयभित्र भेटिएका उनलाई तत्काल उद्धार गरेर उपचारका लागि कोसी अस्पताल लगिएको थियो । रगताम्य अवस्थामा भेटिएपछि उपचारका लागि लगिएको र उनीविरुद्ध म्याद थप नभएको डीएसपी दाहालले बताए । वकिल कार्यालयको शौचालयभित्र रहेका फलामको टुक्राले आँफैले घाँटी रेटेको हुनसक्ने अनुमान गरिएको छ । बोल्न नसक्ने अवस्थाका उनलाई थप उपचारका लागि कोसीबाट नोबेल अस्पताल लगियो । आकस्मिक कक्षमा उपचाररत थिए । जिम्मा जमानीमा लिएर आफन्तले उपचार गराइरहेका उनी अस्पतालको शौचालयभित्र पासो लगाएर झुन्डिएको अवस्थामा मृत फेला परेका हुन् । उपचार पश्चात निको हुँदै गएका उनले आफूलाई मर्न मन लागेकाले नबचाउन पटकपटक आग्रह गर्ने गरेको आफन्तले बताएका छन् । खोजेका बखत उपस्थित गराउने गरी प्रहरीबाट जिम्मा जमानीमा लिएर हामीले उपचारका लागि लगेका थियौं । तर, उहाँले बाँच्न मन छैन भन्दै आफूलाई मर्न दिन पटकपटक भनिरहनु भएको थियो, एक आफन्तले भने, उपचार ठीक हुँदै थियो । हामीले सम्झाईबुझाई गर्ने काम गरिरहेका थियौँ । तर, शौचालयभित्र गाउनको पासो लगाई झुन्डिएको अवस्थामा मृत फेला पारिएको उनले बताए । डीएसपी दाहालका अनुसार आफूले गरेको घटना बाहिरिएपछि हिनतावोध भएर उनले आत्महत्या गरेको हुनसक्ने बताए । शौचालयको ढोका भित्रबाट लगाएर झुन्डिएको अवस्थामा मृत फेला पारिएको छ । प्रारम्भिक अनुसन्धानबाट घटना शंकास्पद देखिँदैन, उनले भने, शवलाई पोस्टमार्टमका लागि विराटनगरको कोसी अस्पताल पठाउने तयारी भइरहेको छ । थप अनुसन्धानपछि घटनाको वास्तविकता पत्ता लाग्छ ।"
"बेटीका साइकल लुकाइए, पन्छिँदै प्रदेश सरकार","साबिकको जनकपुर चुरोट कारखाना लिमिटेडको पछाडिपट्टिको गोदाम तिनै साइकलले भरिभराउ छ। घाँस र झारपातले बाहिरबाट छेकिएको गोदाम ताल्चा लगाएर राखिएको छ। त्यहाँ भित्रको अवस्थाबारे बुझ्न जाँदा सुरक्षागार्डले आफूसँग साँचो नरहेको भनी कुरा टार्ने गरेका छन्। जनकपुरधाम : मधेस प्रदेश सरकारले बेटी पढाऊ, बेटी बचाऊ अभियानअन्तर्गत छात्रालाई बाँड्न भनेर खरिद गरेका करोडौं मूल्यका साइकल लुकाएका अवस्थामा भेटिएका छन्। अभियानको तेस्रो चरणमा किनिएका ५ हजारभन्दा बढी साइकल वितरण नगरी गोदाममा रहस्यमय ढंगले राखिएका पाइएको हो। प्रदेश सरकारको प्रशासनिक भवनहरू अवस्थित साबिकको जनकपुर चुरोट कारखाना लिमिटेडको पछाडिपट्टिको गोदाम तिनै साइकलले भरिभराउ छ। घाँस र झारपातले बाहिरबाट छेकिएको गोदाम ताल्चा लगाएर राखिएको छ। त्यहाँ भित्रको अवस्थाबारे बुझ्न जाँदा सुरक्षागार्डले आफूसँग साँचो नरहेको भनी कुरा टार्ने गरेका छन्। अन्नपूर्णकर्मी मंगलबार गोदामको चारैतिर नियाल्दै जाँदा एउटा सटरमा ताल्चा नलागेको भेटिएपछि बल्लतल्ल भित्र जाँदा कबाड बन्दै गएका करोडौंका साइकलको दुर्दशा देखिएको हो। आपूर्तिकर्ताबाट सोझै खरिद गरेर ल्याइएका साइकलमा माकुरोले घर बनाएका छन्। धुलो र फोहोरले अधिकांश साइकलका पार्टमा खिया लाग्न थालेको छ। तर, यसको जिम्मेवारी लिन प्रदेश सरकारका कुनै पनि निकाय तयार देखिएका छैनन्। बरु पन्छिरहेका छन्। छात्राहरूका लागि ल्याइएका साइकल कबाड बन्न छाडिएको थोरबहुत जानकारी भए पनि सम्पूर्ण वस्तुस्थिति सरकारले सदनबाट हालसम्म लुकाएको छ, प्रदेशसभा सदस्य रानी शर्मा तिवारी भन्छिन्, हामीले सदनमा धेरै पटक साइकलका बारेमा सोधखोज गरिसक्यौं। तर, सरकार जवाफ नदिई बसेको छ। यसभन्दा पहिलाको सरकारले बेटी पढाऊ, बेटी बचाऊ अभियानमा ठूलो भ्रष्टाचार गरेको दाबी तिवारी गर्छिन्। अहिलेको सरकार पनि त्यसै बाटोमा छ। तर, हामी छाड्नेवाला छैनौं। जवाफ नआएसम्म सदनमा यस विषयमा आवाज उठाउनेछौं, उनी भन्छिन्। मुख्यमन्त्री तथा मन्त्रिपरिषद् कार्यालयले आर्थिक वर्ष २०७७७८ मा मधेसका आठै जिल्लाका सामुदायिक विद्यालयमा कक्षा ८ अध्ययनरत छात्रालाई भनी साइकल खरिद गर्न टेन्डर खुलाएको थियो। तत्कालीन मुख्यमन्त्री लालबाबु राउत नेतृत्वको सरकारले काठमाडौं पुतलीसडकस्थित स्यान्यो इन्टरनेसनल प्रालिमार्फत ८ करोड ४४ लाख १० हजार रुपैयाँमा १० हजार थान खरिद गरेको थियो। तीमध्ये आधाजति विभिन्न विद्यालयमा वितरण गरिए पनि करिब ५ हजार थानभन्दा बढी दुई वर्षदेखि गोदाममै थन्किएका हुन्। प्रदेश सरकारले यी साइकल वितरणमा चासो देखाएको छैन। यो कार्यक्रमअभियान मुख्यमन्त्री कार्यालयबाट शिक्षा तथा समाज कल्याण मन्त्रालयमा सारिएको छ। यसको कार्यान्वयनको जिम्मेवारी निर्देशनालयलाई तोकिएको मन्त्रालयका सचिव लक्ष्मीप्रसाद भट्टराई बताउँछन्। हामीलाई यो साइकलको विषयमा केही थाहा छैन। आर्थिक वर्ष २०७८ भन्दा अघि के भयो र केसले साइकल खरिद गर्यो भन्ने विषयमा हाम्रो कुनै सरोकार छैन, उनी भन्छन्, अहिले शिक्षा निर्देशनालयमार्फत यो कार्यक्रम सञ्चालन भइरहेको छ र यसमा मन्त्रालयको खासै भूमिका छैन। निर्देशनालयलाई पनि यसको वास्ता देखिएको छैन। आफूहरूलाई कार्यक्रम दिँदा साइकल वितरणको सम्बन्धमा केही नभनिएको र यससँग सम्बन्धित कुनै फाइल वा छुट्टै बजेट पनि प्राप्त नभएको निर्देशनालयका लेखा अधिकृत फणिन्द्र ढुंगेल बताउँछन्। यहाँबाट मात्रै छोरी शिक्षा बिमाका काम अगाडि बढाइएका छन्। अब यो साइकल वितरणको विषयमा हामीलाई केही थाहा छैन, उनी भन्छन्, गोदाममा थन्काइएका साइकलहरूका बारेमा पनि म केही जान्दिनँ। तर, साइकलको भुक्तानी बाँकी रहेका आपूर्तिकर्ता भने कहिलेकाहीँ निर्देशनालय आउने गर्छन्। हामीलाई भुक्तानीका लागि कुनै बजेट पनि नदिइएको हुनाले साइकलको भुक्तानी दिने कुरा यहाँबाट हुन नसक्ने भन्दै फर्काउँछौं। साइकल आपूर्तिकर्ता कम्पनीका प्रतिनिधि कुन्दनकुमार सिंह मुख्यमन्त्री कार्यालयले २०७८ असारमा ३ हजार २ सय थानको २ करोड ९३ लाख रुपैयाँ भुक्तानी गरे पनि ५ करोड ६८ लाख बक्यौता अझै राखेको सुनाउँछन्। हामीले गुणस्तरीय सामान आपूर्ति गरेका छौं। तर, सामान लिएर पनि मधेस प्रदेश सरकारले भुक्तानी नदिएर आपत पारेको छ, आपूर्तिकर्ता सिंहले अन्नपूर्ण पोस्ट्सँग भने, बैंकबाट कर्जा लिएर साइकल खरिद गरी कारोबार गरेका थियौं। प्रदेश सरकारले भुक्तानी नदिँदा कम्पनीको बैंक खाता कालोसूचीमा राखिएको छ। सम्पत्ति लिलाम हुने अवस्थामा पुगेको छ। हामीलाई यो सरकारले सडकमा ल्याइछाडेको छ। पन्छिँदै मुख्यमन्त्री कार्यालय मधेसमा तत्कालीन मुख्यमन्त्री लालबाबु राउतको नेतृत्वमा प्रदेश सरकार गठनपछि भारतको चर्चित बेटी बचाऊ, बेटी पढाऊ अभियानको नक्कल गर्दै बेटी पढाऊ, बेटी बचाऊ घोषणा गरियो। प्रदेश नीति तथा योजना आयोगबाट स्वीकृत आयोजना बैंकमा पनि समावेश यो कार्यक्रम २०७६७७ देखि २०८०८१ सम्म मुख्यमन्त्री तथा मन्त्रिपरिषद्को कार्यालयबाट सञ्चालन हुने उल्लेख छ। मधेस प्रदेश सरकारले बेटी पढाऊ, बेटी बचाऊ कार्यक्रमअन्तर्गत छात्रालाई बाँड्न भनेर खरिद गरे पनि नबाँडी गोदाममा थन्क्याइएका साइकल। तस्बिर : मनिका झा यसमा छात्रा शिक्षा बिमा र मुद्दती बचत कार्यक्रम, लैंगिक हिंसाविरुद्ध कार्यक्रम, छात्राहरूलाई साइकल वितरण कार्यक्रमलगायत समावेश छन्। यस्तै, दिवा खाजा कार्यक्रम, सचेतना कार्यक्रम, क्षमता अभिवृद्धि कार्यक्रम, लोकसेवा आयोगको कक्षा सञ्चालन कार्यक्रमलगायत पनि छन्। मुख्यमन्त्री कार्यालय अनुगमनकारी निकाय भएको र यसले आफैं कार्यक्रम सञ्चालन गर्न नहुने भनी विभिन्न तर्क चौतर्फी रूपमा आएका थिए। तत्कालीन मुख्यमन्त्री राउतले त्यसको बेवास्ता गर्दै सबै योजना आफूमातहत नै राखे। तर, त्यसको केही वर्ष नबित्दै विभिन्न शीर्षकमा भ्रष्टाचार भएको कुरा बाहिर आउन थाल्यो। पहिलो र दोस्रो चरणको साइकल खरिद प्रक्रियामा मुख्यमन्त्री कार्यालयबाट करोडौं भ्रष्टाचार भएको ठहर अख्तियार दुरुपयोग अनुसन्धान आयोगले गर्यो। उसले भ्रष्टाचार मुद्दा विशेष अदालतमा चलायो। साइकल खरिद मात्र होइन, छोरी शिक्षा बिमालगायत कार्यक्रममा अनियमितता भएपछि बदनामीबाट बच्न मुख्यमन्त्री कार्यालयले २०७८ चैत १७ गते तत्कालीन सामाजिक विकास मन्त्रालयअन्तर्गत शिक्षा विकास निर्देशनालयबाट कार्यान्वयन हुने गरी कार्यक्रम समायोजन गरेको थियो। कार्यक्रम समायोजन गर्दा ५० करोड ४१ लाखको कार्यक्रम निर्देशनालयलाई हस्तान्तरण गरिएको थियो। हस्तान्तरित कार्यक्रममध्ये निर्देशनालयले छात्रा शिक्षा विमा र मुद्दती कार्यक्रम मात्र कार्यान्वयन गर्दा अन्य कार्यक्रम अलपत्र परेको हो। मुख्यमन्त्री कार्यालयले भने कार्यक्रम हस्तान्तरण भइसकेको हुँदा यसको सम्पूर्ण जवाफदेहिता सम्बन्धित मन्त्रालय र निर्देशनालयको रहेको भन्दै झारा टार्दै आएको छ। मुख्यमन्त्री कार्यालयको नाममा रहेको साइकल, तिनको सुरक्षा, उपयोग र भुक्तानीका लागि जिम्मेवार नरहेको निर्णय गत चैत ३० गते गरिएको मुख्यमन्त्री कार्यालयका सचिव नुरहरि खतिवडा बताउँछन्। मुख्यमन्त्री कार्यालयका प्रवक्ता तथा सूचना अधिकारी विपिनकुमार ठाकुर साइकलका विषयमा यस कार्यालयमा अब सरोकारको कुरा नै नरहेको बताउँछन्। भन्छन्, यो साइकल वितरणलगायत सम्पूर्ण काम अब शिक्षा विकास निर्देशनालय मातहत गइसकेको छ। त्यसैले यसमा के भइरहेको छ भन्ने हामीलाई थाहा भएन। शिक्षा तथा समाज कल्याणमन्त्री महेशप्रसाद यादव बेटी पढाऊ, बेटी बचाऊ कार्यक्रम मुख्यमन्त्री कार्यालयले हस्तान्तरण गरे पनि साइकल वितरणसम्बन्धी कार्यादेश वा यसका सम्बन्धमा खरिदलगायत अन्य जानकारी आफूहरूलाई नदिइएको दाबी गर्छन्। हामीलाई त साइकल कहाँ छ ? कुन गोदाममा राखिएको छ ? कति मात्रामा छ र यो कसरी खरिद भयो ? यसबारे समेत औपचारिक रूपमा मुख्यमन्त्री कार्यालयबाट कुनै जानकारी दिइएको छैन, मन्त्री यादव भन्छन्, साइकल वितरणका लागि छट्टै बजेट होस् वा अन्य फाइल केही पनि हामीसँग छैन। अब भारा टार्नकै लागि हाम्रो मन्त्रालयको नाम लिने गरिएको छ भने भन्नु केही छैन। तर, साइकलका सन्दर्भमा हामीलाई औपचारिक केही थाहा छैन। साइकल खरिद प्रकरणमा पूर्वमा पनि भ्रष्टाचार भएको अख्तियारले ठहर गरिसकेको र यसका फाइलहरू अहिले पनि छानबिनमै रहेको आफ्नो मातहतको मन्त्रालयबाट यसमा कुनै काम अघि नबढाइने मन्त्री यादवको भनाइ छ। भुक्तानी पाउन अदालतको शरणमा मुख्यमन्त्री तथा मन्त्रिपरिषद्को कार्यालयले आर्थिक वर्ष २०७७७८ मा काठमाडौंको पुतलीसडकस्थित स्यान्यो इन्टरनेसनल प्रालिमार्फत ८ करोड ४४ लाख १० हजार रुपैयाँमा १० हजार साइकल खरिदको सम्झौता गरेको थियो। पहिलो चरणमा आपूर्तिकर्ताले ३ हजार २ सय साइकल खरिद गरी मुख्यमन्त्री कार्यालयलाई बुझायो। जसबापत २ करोड ९३ लाख भुक्तानी पनि भयो। तर, त्यसपछि दोस्रो चरणमा खरिद गरी बुझाइएको ६ हजार ८ सय साइकलको ५ करोड ६८ लाख रुपैयाँ भुक्तानी मन्त्रालयले अल्झायो। साइकल मधेस भवनको गोदाममा राखेपछि तत्कालीन सचिव यमप्रसाद भुसालसँग भुक्तानी माग्दा उनले कमिसनकै लागि आलटाल गरेको आपूर्तिकर्ताको आरोप छ। पछि अख्तियार दुरुपयोग अनुसन्धान आयोगमा मुख्यमन्त्री कार्यालयबाट पहिलो र दोस्रो चरणमा खरिद भएका साइकलहरूमा भ्रष्टाचार भएको भनी उजुरी परेपछि तेस्रो चरणको साइकलको फाइलसमेत मन्त्रालयबाट अख्तियारलाई बुझाइएको र भुक्तानी अल्झाइएको आपूर्तिकर्ता बताउँछन्। हामीले सबै नियम र प्रक्रियामा रही गुणस्तरीय साइकल खरिद गरेर मन्त्रालयलाई दिएका छौं तर, अनावश्यक रूपमा हाम्रो फाइल अख्तियारमा पठाइयो। पछि हामी अख्तियारमा पनि पुग्यौं ? त्यहाँबाट २०७९०४९ गते हाम्रो पक्षमा निर्णय भयो। सो निर्णयमा उल्लेख भएअनुसार हाम्रो कम्पनीमाथि छानबिन र अनुसन्धान हुँदा संकलित कागजातहरूको आधारमा खरिदसम्बन्धी कार्यमा भ्रष्टाचारजन्य कसुरमा संलग्नता नदेखिएको हुँदा निजहरूको हकमा केही गरिरहनु नपर्ने निर्णय गरिएको छ, आपूर्तिकर्ता कुन्दनकुमार सिंहले भने, अख्तियारले भुक्तानी रोकेको छैन। तर, कर्मचारीहरू दिनै मान्दैनन्। भुक्तानी पाउनैका लागि हामी उच्च अदालत जनकपुरको शरणमा पुग्यौ। अदालतले २०७९ कात्तिक २२ गते हाम्रो पक्षमा फैसला दिएको छ। तर, पनि मन्त्रालयले रकम दिन मानेको छैन्। उच्च अदालतल जनकपुरले मुख्यमन्त्री कार्यालय र आपूर्तिकर्ता बीचमा भएको सम्झौता निरुपण गर्ने निर्देशन दिएको छ। हामीसँग साइकल वितरणका लागि छुट्टै बजेट होस् वा अन्य फाइल केही पनि छैन। अब झारा टार्नकै लागी हाम्रो मन्त्रालयको नाम लिने गरिएको छ भने भन्नु केही छैन। महेशप्रसाद यादव, मन्त्री, शिक्षा तथा समाजकल्याण छात्राहरूका लागि ल्याइएका साइकल कबाड बन्न छाडिएको थोरबहुत जानकारी भएपनि सम्पूर्ण वस्तुस्थिति सरकारले सदनबाट हालसम्म लुकाएको छ। हामी छाड्नेवाला छैनौं। रानी शर्मा तिवारी, प्रदेशसभा सदस्य हामीलाई यो विषयमा केही थाहा छैन। अहिले शिक्षा निर्देशनालयमार्फत यो कार्यक्रम सञ्चालन भइरहेको छ र यसमा मन्त्रालयको खासै भूमिका छैन। लक्ष्मीप्रसाद भट्टराई, सचिव, शिक्षा तथा समाजकल्याण यो साइकल वितरणलगायत सम्पूर्ण काम शिक्षा विकास निर्देशनालयमातहत गइसकेको छ। त्यसैले यसमा के भइरहेको छ भन्ने कुरा हामीलाई थाहा भएन। विपिनकुमार ठाकुर, प्रवक्ता तथा सूचना अधिकारी, मुख्यमन्त्री कार्यालय यो पनि पढ्नुहोस बेटी पढाऊ, बेटी बचाऊअभियानको साइकल खरिदमा अनियमितता 'बेटी पढाऊ, बेटी बचाऊ' कार्यक्रममा १० करोड बढी भ्रष्टाचार बेटी पढाऊ, बेटी बचाऊमा रकम हिनामिना भ्रष्टाचार मुद्दापछि फाइल छुँदैनन् कर्मचारी"
