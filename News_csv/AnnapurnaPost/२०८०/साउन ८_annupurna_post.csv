शीर्षक,विवरण
मौद्रिक नीतिले जगाएको आशा,"मुलुकको अर्थतन्त्र सुस्ताएको छ। व्यावसायिक गतिविधि निस्ताएका छन्। बैंकमा लगानी गर्न पर्याप्त पैसा छ। तर ऋण लिन व्यवसायी तयार छैनन्। राष्ट्र बैंकले विगतका नीतिगत व्यवस्थाको कारण देशको अर्थतन्त्र मोटाएको भन्न सकिन्छ। १० महिनादेखि शोधनान्तर स्थिति बचतमा छ। बाह्य क्षेत्रमा आएको सुधार आन्तरिक क्षेत्र सबल बन्दै गएको पनि हो। आर्थिक गतिविधि चलायमान हुँदै जान उपभोक्ताको माग बढ्नुपर्छ र निजी क्षेत्र उत्पादनमूलक क्षेत्रमा लगानी बढाउन लालायित हुनुपर्छ। तर, परिस्थितिले सर्वसाधारणलाई निचोरिएको महसुस गराउँछ। किनकि कोभिड संक्रमण र रूसयुक्रेन युद्धका कारण बिथोलिएको बजार आपूर्ति शृंखला अझै लयमा फर्किसकेको छैन। यी परिवेशमा आर्थिक वर्ष सुरु भएको ७ दिनपछि आइतबार नेपाल राष्ट्र बैंकले मौद्रिक नीति सार्वजनिक गर्यो। मौद्रिक नीतिले आर्थिक क्रियाकलाप विस्तारमा सहयोग पुर्याउने र आर्थिक स्थायित्व कायम राख्ने अपेक्षा गरिएको छ। आर्थिक वृद्धि तथा रोजगारी सिर्जनामा पनि सहयोग पुर्याउने विश्वास गरिएको छ। गभर्नर महाप्रसाद अधिकारीका अनुसार विश्वका नीतिगत कार्यदिशालाई समेत ध्यानमा राखी मौद्रिक नीति तर्जुमा गरिएको छ। तर, बुझ्नुपर्ने के हो भने मौद्रिक नीति सरकारको वित्त नीतिको पूरक हुनुपर्छ। जेठ १५ गते अर्थमन्त्री डा प्रकाशशरण महतले बजेट ल्याएपछि सर्वसाधारणका बाँकी आकांक्षा मौद्रिक नीतिले समेट्ने बताएका थिए। सोहीअनुसार केन्द्रीय बैंकलाई मार्गदर्शन गरेका थिए। गभर्नर अधिकारी मौद्रिक नीतिले विगतमा गरेको कडाइमा लचिलो बनेका छन्। यो आवको नीति सजगतापूर्वक लचिलो छ। जनअपेक्षा रहँदै आएको सेयर, घरजग्गा र सवारीकर्जा सामान्य रूपमा खुकुलो बनाइयो। बैंकका कर्मचारीमाथि अमानवीय गतिविधि गर्नेलाई कारबाहीको दायरामा ल्याउन बैंकिङ कसुर ऐन संशोधन हुने घोषणा भयो। नीतिगत दर र निक्षेप संकलन दर घटाएर बैंकहरूलाई ब्याजदर सामान्य दरले घटाउन दबाब दिइयो। विद्युतीय मुद्रा जारी गर्ने कामलाई गति दिइएको छ। विदेश जानेलाई दिने सटही सुविधाको दर बढाइयो। यस्तै दर्जन बढी हेरफेरमार्फत ६५ प्रतिशत मुद्रास्फीति र ६ प्रतिशत आर्थिक वृद्धि हासिल गर्ने बजेटको लक्ष्य प्राप्त गर्न नीतिगत व्यवस्था गरिएका छन्। यी व्यवस्थाले लगानीकर्ता र व्यवसायी आधा खुसी भए, बैंकरहरू अलमल बने। यसको प्रभाव आइतवार नै सेयर बजार पर्यो, ६३ अंकले बढ्यो। समग्रमा मौद्रिक नीति जारी गरेर गभर्नर अधिकारीले आफ्नो दृढतालाई कायम राखेका छन्। अर्थमन्त्रीसँगको सम्बन्धलाई यथावत् राखेका छन्। विगतमा गरेको कडाइलाई सामान्य रूपमा खुला गरेर भए पनि उदारता देखाएका छन्। तर, मौद्रिक नीति व्यवसायी, बैंकर र देशको समष्टिगत अर्थतन्त्रको अनुहार हेरेर आएको छ।"
सुनको व्यवसाय २५ वर्षअघि नै छोडिसकें,"सय किलो सुन तस्करी प्रकरणमा तपाईंको नाम जोडियो नि ? सुन तस्करीको घटनामा मेरो नाम किन र कसरी जोडियो भनेर मैले नै बुझ्न सकेको छैन। जसले मलाई आरोप लगायो, उनलाई पनि सोधें। आरोप लगाउनेले सो सूचना राजस्व अनुसन्धान विभागबाट आएको जानकारी गरायो। राजस्व अनुसन्धानले मेरो नाम किन लियो भन्ने प्रश्न छ। अघिल्लो दिन सुन समातेको छ, भोलिपल्टै मेरो नाम जोडियो। अनुसन्धान सुरु भएको २४ घन्टा नबित्दै कसैप्रति यति निश्चित भएर आरोप लगाउन मिल्छ ? यो काममा मेरो संलग्नता छैन भन्नेमा म सतप्रतिशत पक्का छु। मेरो नाम राजस्व अनुसन्धान विभागले किन लियो ? संलग्नता भएको भए नाम आउनु ठीकै होला। तर, म संलग्न छैन। यो विषयमा म चित्त बुझाउन सक्दिनँ। आरोप लगाउनेले पनि थप कुरा पुष्टि गर्न सकेको छैन। यसर्थ, म माथिका सबै आरोप हचुवाको भरमा लगाइएका हुन्। हावा नचलि पात हल्लियो होला र ? त्यस्तो होइन। नेपालमा मात्र नभएर अन्य देशमा पनि कुनै घटना भएपछि कोही कसैको नाम जोड्दिने गरिन्छ। यसको कारण हो, आम सर्वसाधारणप्रतिको जवाफदेहीता। घटना बाहिरिएपछि कसलेकसरी गर्यो भन्ने जवाफ दिनुपर्ने हुन्छ। कसैको नाम लिइदिएर सर्वसाधारणलाई भुलाउन अथवा ध्यान अन्तै मोड्न यस्तो गरिन्छ। त्यसैकारण पनि सुन प्रकरणमा मेरो नाम लिइएको हुन सक्छ। त्यसो भए सुन तस्करीमा कसको संलग्नता होला ? पक्कै पनि ठूलै समूहको संलग्नता हुनुपर्छ। आफू बच्नका लागि सो समूहले मेरो नाम लिएको पनि हुन सक्छ। अरू कारण मैले देखेको छैन। जुन मिडियामा मेरो नाम आयो, ऊसँग मेरो व्यक्तिगत सम्बन्ध राम्रै छ। उहाँहरूसँग मेरो संवाद पनि भएको छैन। एक्कासि मेरो नाम आउँदा म अचम्मित छु। म के विषयमा स्पष्ट छु भने नखाएको विष लाग्दैन। त्यसैले कानुनी रूपमा समस्या छैन। तर, सर्वसाधारण र मेरा ग्राहकसामु मेरो छवि, प्रतिष्ठा धमिलिएकामा मेरो आपत्ति छ। जबजब सुनको प्रकरण आउँछ, तपाईंकै नाम किन जोडिन्छ ? यसमा कसको नाम राख्दा सर्वसाधारणले पत्याउँछन् भनेर सोचविचार गरिएको होला। मेरो नाम लिइदियो भने सर्वसाधारणले पनि पत्याउँछन् भनेर मेरो नाम लिइएको होला। २५ वर्ष अघि म सुनको व्यापार गर्थें। त्यतिबेला नेपालीहरू विदेश जाँदा सुन ल्याउन पाउँथे। भन्सार तिरेर ल्याउन पाउने दिनमा मैले बैध रूपमा सुन व्यापार गर्थें। त्यसपछि यो व्यवसाय पूर्णरूपमा त्यागिसकेको छु। अहिले म अरू नै व्यवसाय गर्छु। त्यतिबेला सुनको कारोबार गर्ने करिब सय जना व्यवसायी थिए। उहाँहरूमध्ये सबैभन्दा चिनिएको नाम मेरै हो। त्यसैले पनि मेरो नाम मुछ्न असजिलो भएन। तस्करी गरेर नेपालमा यति ठूलो परिणामको सुन भित्र्याउनुको कारण के होला जस्तो लाग्छ ? नेपालमा यति धेरै सुन आवश्यक छँदै छैन। यो सुन सीधा तस्करी भएरै बाहिरिन्छ। जसरी आउँछ, त्यसरी छिमेकी मुलुक भारतमा पुग्छ। नेपाल राष्ट्र बैंकले दैनिक १० किलो सुन आयात गर्ने कोटा तोकेको छ, मैले सुनेको छु कि त्यो १० किलो पनि बिक्री भइरहेको छैन। अवैध सुनको सीधा कनेक्सन विदेशीसँग छ। मैले सुनेअनुसार चिनियाँले लगानी गरेर सुन ल्याउँछन्। नेपालबाट भारतसम्म पुर्याउने अर्को नेक्सस छ अरे। अनुसन्धानको क्रममा अझै धेरै विषय खुल्नेछ भन्ने मेरो अनुमान छ। अहिले तपाईंका केके व्यवसाय छन् ? म मोबाइल फोन आयातकर्ता, घरजग्गा व्यवसायी र जलविद्युत् क्षेत्रको लगानीकर्ता हुँ। मेरो आईएमएस ग्रुपले नेपालमा सामसङ ब्रान्डको मोबाइल फोन आयात गर्छ। सन् २००१ देखि यो व्यवसाय गर्दै आएको छु। जग्गा खरिद, प्लटिङ, हाउजिङ विकास गर्छु। यसबाहेक जलविद्युत्मा मेरो लगानी छ। ३६ मेगावाटको मिदिम खोला जलविद्युत् आयोजना निर्माण गरिरहेको छु। बूढीगण्डकी र ठूली भेरी गरी २ वटा ठूला जलविद्युत् परियोजनाको सर्वेक्षण भइरहेको छ। तिनमा पनि लगानी छ। सेलपे नामक भुक्तानी सेवा प्रदायक (वालेट)मा मेरै लगानी छ। यसबाहेक कृषिमा पनि लगानी छ। सुनसरीमा मेरो कागती खेती छ। एयरपोर्टको ठेक्कापट्टामा पनि तपाईंको संलग्नता छ, भनिन्छ नि ! एयरपोर्टको पार्किङ व्यवस्थापन गर्न ३० वर्षको ठेक्का पाएका हौं। त्यसमा अत्यधिक बढी लगानी छ। हालसम्म रिटर्न आउन थालेको छैन। तपाईंका व्यावसायिक साझेदार कोको हुन् ? विभिन्न व्यवसायमा अलगअलग पार्टनर छन्। हाइड्रोपावर, मोबाइल, कृषि, घरजग्गामा छुट्टाछुट्टै पार्टनर हुनुहुन्छ। व्यवसाय विस्तारका लागि तपाईंले उच्च राजनीतिक नेतृत्वसँग राम्रै हिमचिम गर्नुहुन्छ भन्ने आरोप पनि तपाईंलाई लगाउँछन् नि ! यो बारम्बार आइरहेको विषय हो। धेरै जनासँग राम्रो सम्बन्ध छ। तर, मेरो कुनै पनि व्यवसायका लागि पोलिटिकल प्रोटेक्सन चाहिँदैन। नेताहरूको साथ आवश्यक पर्दैन। मेरा व्यवसाय म आफैंले सम्हाल्न सक्छु। किनकी अधिकांश बिजनेसमा दीगोपन हासिल भइसकेको छ। नेताहरूसँग मेरा आवतजावत हुनुको प्रमुख कारण हो, म पनि व्यावसायिक क्षेत्रका केही संस्थामा नेतृत्वदायी भूमिका निर्वाह गरिरहेको छु। म नेपाल चेम्बर अफ कमर्सको उपाध्यक्ष हुँ। मोबाइल आयातकर्ता संघको अध्यक्ष हुँ। नेपाल भियतनाम चेम्बर अफ कमर्सको अध्यक्ष हुँ। नेपाल घरजग्गा व्यवसायी महासंघको वरिष्ठ उपाध्यक्ष हुँ। नेसनल बिजनेस इनिसिएटिभको कोषाध्यक्ष हुँ। यसर्थ आफ्नो संस्थाका सदस्य व्यवसायीको आवाज पुर्याउन भूमिका खेल्नुपर्ने हुन्छ। छलफल तथा अन्तरक्रिया गर्नुपर्ने हुन्छ। डेलिगेसन जानुपर्ने हुन्छ। यसकारण राम्रो सम्बन्ध बनाउनुपर्ने हुन्छ। तर, मेरो आफ्नो लाभका लागि भेट गर्दिनँ।  प्रस्तुति : रोविन पौडेल"
अर्थतन्त्रलाई सुहाउँदो मौद्रिक नीति,"काठमाडौं : नेपाल राष्ट्र बैंकले ६ प्रतिशतको आर्थिक वृद्धिदरको सरकारी लक्ष्यलाई भेटाउन सहयोग पुग्ने गरी मौद्रिक नीति ल्याएको जनाएको छ। उसले अर्थतन्त्रको परिस्थितिअनुसार लचिलो नीति ल्याइएको दाबी गरेको छ। आर्थिक स्थायित्व प्रवद्र्धन गर्न, वित्तीय स्रोतको उत्पादनशील उपयोग अभिवृद्धि गर्न, वित्तीय पहुँच विस्तार हुने र उच्च तथा दिगो आर्थिक वृद्धिको लक्ष्य हासिल गर्ने उद्देश्यले लचिलो नीति ल्याएको राष्ट्र बैंकले जनाएको छ। राष्ट्र बैंकका गभर्नर महाप्रसाद अधिकारीले आइतबार आर्थिक वर्ष ०८०८१ मौद्रिक नीति सार्वजनिक गरे। उनले अर्थतन्त्रलाई सुहाउँदो नीति लिइएको दाबी गरे। मौद्रिक नीतिमा घरजग्गा र सेयरमा लचिलो नीति लिइएको छ। मुद्रास्फीतिलाई ६ प्रतिशतमा कायम राख्ने लक्ष्य राखिएको छ। मौद्रिक नीति सार्वजनिक गर्दै गभर्नर अधिकारीले मूल्य र बाह्य क्षेत्रको स्थायित्व कायम राख्दै अर्थतन्त्रलाई चलायमान बनाउन सजगतापूर्वक लचिलो मौद्रिक नीतिको कार्यदिशा अवलम्बन गरिएको बताए। वित्तीय स्रोतलाई उत्पादनशील क्षेत्रमा प्रवाह गराई आन्तरिक उत्पादन क्षमता अभिवृद्धि गर्नेतर्फ मौद्रिक नीतिको प्राथमिकता छ, गभर्नर अधिकारीले भने, ठूला कर्जाहरूको अनुगमन, नियमन तथा सुपरिवेक्षणलाई प्रभावकारी बनाउने, कर्जाको अधिकेन्द्रीकरण कम गर्दै लैजाने, साना तथा मझौला उत्पादनशील कर्जालाई प्राथमिकता दिने र कर्जाको गुणस्तर तथा पहुँच अभिवृद्धि गरी वित्तीय स्थायित्व प्रवद्र्धन गर्नेतर्फ मौद्रिक नीतिलाई सहयोग पुग्ने गरी नियामकीय नीतिहरू तर्जुमा गरिएको छ। मौद्रिक नीतिले लचिलो दिशा समातेको राष्ट्र बैंक आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले बताए। उनले नीतिगत दरहरू घटाइएको उल्लेख गरे। उनकाअनुसार आन्तरिक तथा बाह्य आर्थिक परिदृश्यलाई दृष्टिगत गरी नीतिगत दरलाई ५० आधार बिन्दुले घटाई ६५ प्रतिशत कायम गरिएको छ। बैंकदरलाई ७५ प्रतिशतमा यथावत राखी निक्षेप संकलन बोलकबोल दरलाई ५५ प्रतिशतबाट घटाएर ४५ प्रतिशत कायम गरिएको छ। यसले बैंकको ब्याजदर घटाउन बैंकहरूलाई दबाब पर्न सक्ने उनको भनाइ छ। यस्ता नीतिगत दर घट्दा अब बैंकका दरहरू घट्न सहयोग पुग्न सक्छ, उनले भने, हिजो बाह्य क्षेत्र दबाबमा पर्दा नीतिगत दर बढाएका थियौं। अब यसलाई घटाउने दिशातर्फ बढिरहेका छौं। सो दर घटेसँगै ब्याजदर कत्ति घट्ला भन्ने एकिन हँुदैन। तर, अब राष्ट्र बैंकबाट लिने छोटा अवधिका कर्जाको ब्याजदर घटेपछि बैंकहरूलाई पनि नैतिक दबाब पर्छ। बजारको कर्जानिक्षेपको ब्याजदर निक्षेपमा भर पर्ने श्रेष्ठले बताए। लगानीयोग्य पुँजी (तरलता) साधनको माग र आपूर्तिमा ब्याजदर निर्धारण गर्छ, उनले भने, तर यसमा राष्ट्र बैंकले पनि भूमिका खेल्छ। यसैले पनि ब्याजदर तल जानुपर्छ भनेरै दर घटाएर संकेत गरेको उनले बताए। पछिल्लो समय सबैको ध्यान राष्ट्र बैंकले ल्याउने मौद्रिक नीतिमै केन्द्रित थियो। बजारमा कर्जाको माग घट्ने बैंक दर नघटाई नीतिगत दर मात्रै घटाएकाले यसले ब्याजदर नघट्ने व्यवसायीहरूको तर्क छ। नेपाल बैंकर्स संघका अध्यक्ष सुनील केसी चालु आवको मौद्रिक नीति सन्तुलित भएको बताउँछन्। उनका अनुसार बैंक दर यथावत राखेर नीतिगत दरलाई साढे ६ प्रतिशत पुर्याइएकाले बैंकहरूले केहीमा लगानी गर्ने र लागत घटाउन सक्छन्। यसले स्थिति सामान्यतर्फ जान सहायता गर्ने उनको भनाइ छ। हाल समग्र मुलुकको अर्थतन्त्र अप्ठ्यारो अवस्थामा रहेकाले चुनौतीपूर्ण भने रहेको उनले बताए। विश्व अर्थतन्त्रमा अझै थुप्रै अनिश्चितता छन्, उनले भने, नेपालको वित्त नीति पनि अप्ठ्यारो भएको बेलामा मौद्रिक नीति आएको छ। यद्यपि बाह्य क्षेत्र सुध्रिँदै गएको बेला छ। सामान्य वर्षभन्दा अहिले फरक परिस्थिति भएकाले यत्तिको मौद्रिक नीतिलाई सन्तुलित रूपमा हेरेका छौं। यसमा गर्न खोजिएका निश्चित व्यवस्थाहरू चालु पुँजी कर्जा, हाउजिङ लोनलाई परिमार्जन गर्ने वा जोखिम भारको रूपमा हेर्दै जाने भनेकाले केही हदसम्म अहिलेको कर्जाको मागलाई तलमाथि गर्न सक्ने उनको अनुमान छ। नबिल बैंकका नायब प्रमुख कार्यकारी अधिकृत मनोजकुमार ज्ञवाली मौद्रिक नीतिले उत्पादनशील क्षेत्रतर्फ कर्जा प्रवाहलाई प्रोत्साहित गर्ने लक्ष्य लिएको बताउँछन्। उनकाअनुसार आर्थिक वृद्धिदर बढाउन जरुरी पनि छ तर वर्तमान अवस्थाले गर्दा लक्ष्य पूरा हुने गरी उत्पादनशील क्षेत्रतर्फ कर्जा माग हुने अवस्था देखिँदैन। उनी भन्छन्, मौद्रिक नीति जिम्मेवारी बोधसहित काम गरेर बनाइएको, तर पर्ख र हेर भन्ने आशयसहित आएको देखिन्छ। निजी व्यवसायीहरू भने मौद्रिक नीतिप्रति पूर्णरूपमा सन्तुष्ट छैनन्। मौद्रिक नीति स्पष्ट रूपमा नआएको र यसमा गरिनेछ भन्ने कुराले अल्झन भएको उनीहरूको भनाइ छ। निजी व्यवसायीहरूको छाता संगठन नेपाल उद्योग परिसंघ (सीएनआई) अध्यक्ष राजेशकुमार अग्रवाल निजी क्षेत्रले अर्थतन्त्र चलायमान बनाउनुपर्छ भन्ने उद्देश्यले खुकुलो मौद्रिक नीति खोजेको तर त्यसो नभएको बताउँछन्। यस्तै नेपाल उद्योग वाणिज्य महासंघ (एफएनसीसीआई)का अध्यक्ष चन्द्र ढकाल मौद्रिक नीतिले अधिकांश व्यवस्थामा पुनरावलोकन गरिनेछ भनेकाले यसलाई अहिले नै समीक्षा गर्न नसकिने बताउँछन्। यद्यपि यसबारे विस्तृत संस्थागत धारणा राखिने उनले जनाए। यद्यपि चालु आवको मौद्रिक नीतिले केही नयाँपन ल्याएको छ। जसअन्तर्गत स्थायी निक्षेप सुविधा ल्याएको छ। नीतिगत दरहरू घटेर खुकुलो दिशा समातेको र यसबाहेकका नियामकीय नीतिहरू बेलाबेलामा संशोधन भइरहने डा श्रेष्ठ बताउँछन्। विदेशी विनिमय सञ्चिति ७ महिनाका लागि मौद्रिक नीतिले कम्तीमा ७ महिनाको वस्तु तथा सेवा आयात धान्न पुग्ने गरी विदेशी मुद्रा सञ्चित गर्ने लक्ष्य लिएको छ। यस्तै महँगी बढ्दै गएकाले मुद्रास्फीतिलाई ६५ प्रतिशतमा सीमित गर्ने उद्देश्य लिइएको छ। मौद्रिक विस्तारबाट मूल्यमा चाप पर्न नदिने गरी मौद्रिक व्यवस्थापन गरिने राष्ट्र बैंकको नीति छ। बजेटले ६ प्रतिशतको आर्थिक वृद्धिको लक्ष्य राखेको थियो। त्यसलाई सहयोग गर्न वित्तीय स्रोतलाई उत्पादनशील क्षेत्रतर्फ प्रवाहित गर्ने मौद्रिक नीतिको प्राथमिकता रहेको केन्द्रीय बैंकले बताएको छ। चालु आवमा विस्तृत मुद्राप्रदाय १२५ प्रतिशत र बैंक तथा वित्तीय संस्थाबाट निजी क्षेत्रतर्फ जाने कर्जा ११५ प्रतिशतसम्मले वृद्धि हुने प्रक्षेपण गरिएको छ। मुलुकमा पछिल्लो २५ वर्षको औसत मुद्रास्फीति ६७ प्रतिशत छ। यसलाई आधार मान्दा मुलुकको प्राकृतिक ब्याजदर ६५ प्रतिशतको हाराहारीमा छ। प्राकृतिक ब्याजदरको तुलनामा नीतिगत दर न्यून हुँदा बाह्य क्षेत्र दबाबमा पर्ने र उच्च हुँदा आन्तरिक आर्थिक गतिविधि प्रभावित हुने सम्भावना रहन्छ। यसर्थ, मुद्रास्फीति र बाह्य क्षेत्रसम्बन्धी परिदृश्यका अतिरिक्त प्राकृतिक ब्याजदरलाई पनि नीतिगत दर तय गर्दा सन्दर्भको रूपमा लिइएको गभर्नर अधिकारीको भनाइ छ। चालु पुँजी कर्जामा आवश्यक पुनरावलोकन मौद्रिक नीतिले बैंक तथा वित्तीय संस्थाको सुझाव समेतको आधारमा चालु पुँजी कर्जासम्बन्धी मार्गदर्शनमा पुनरावलोकन गर्ने भनेको छ। चालु पुँजी कर्जा मार्गदर्शन लागू भएको ९ महिना बितिसकेको छ। व्यवसायीहरूले संशोधनको माग राख्दै आएका थिए। मौद्रिक नीतिले भने व्यवसायीका माग तत्काल समेटेको छैन। तर, अब एक वर्षको अनुभवलाई लिएर व्यावहारिक अप्ठ्यारालाई फुकाउन आफू तयारै रहेको गभर्नर अधिकारीले जानकारी दिए। व्यवसायीको व्यवसायलाई अफ्ठ्यारोमा पार्ने हाम्रो उद्देश्य होइन, गभर्नर अधिकारीले भने, एक वर्षको अनुभवलाई लिएर आवश्यकताअनुसार संशोधन गर्नेछौं। क्षेत्रगत कर्जाभन्दा पनि समस्यामा परेका क्षेत्रलाई ऋण दिइने हालसम्म कृषि, जलविद्युत्, होटललगायतका क्षेत्रगत कर्जामा केन्द्रित हँुदै आएको थियो। अब यी क्षेत्रभित्र पनि वास्तवमै समस्यामा पर्दा वा अफ्ठ्यारो परेको अवस्थामा कसरी उद्धार गर्ने भनेर फ्रेमवर्क बनाउने भएको छ। यसबारे अहिले नै स्पट भएको छैन। आर्थिक वर्ष २०८०८१ का लागि मौद्रिक नीति सार्वजनिक गरेपछि पत्रकार सम्मेलनमा राष्ट्र बैंकका गभर्नर महाप्रसाद अधिकारी । तस्बिर : अशोक दुलाल चालु पुँँजी कर्जा मार्गदर्शन, क्यापिटल एडिक्विसी फ्रेमवर्क भनेजस्तै समस्यामा परेका ऋणीलाई के, कति सहयोग गर्ने भनेर राष्ट्र बैंकले मार्गदर्शन जारी गर्ने जनाएको छ। ठूला ऋणीहरूलाई कडाइ गर्न छुट्टै मार्गदर्शन ठूला ऋणीहरूको सुपरिवेक्षणलाई प्रभावकारी बनाउन छुट्टै मार्गदर्शन जारी हुने क्रममा रहेको राष्ट्र बैंकले जनाएको छ। एकल ग्राहक कर्जा सुविधासम्बन्धी व्यवस्थामा परिमार्जन गरी कर्जा अधिकेन्द्रीकरण घटाउने र साना तथा मझौला उत्पादनशील व्यवसायलाई प्रवद्र्धन गर्ने कार्यलाई प्राथमिकतामा राखिएको छ। सेयर, घरजग्गा र अटो कर्जा नीति खुकुलो बनाइने राष्ट्र बैंकले सेयर, घरजग्गा र कर्जा खुकुलो बनाउने भएको छ। मौद्रिक नीतिले सेयर धितो कर्जा, रियल स्टेट कर्जा तथा हायर पर्चेज कर्जाका विद्यमान जोखिम भारसम्बन्धी व्यवस्था पुनरावलोकन गर्ने भएको छ। घरजग्गाको व्यवसाय गरिरहेका कम्पनीहरूमा प्रवाह हुने कर्जाको जोखिम भार १०० प्रतिशत कायम भएको छ। गभर्नर अधिकारीले सरकारी अनुमति पाएका कम्पनीमार्फत आवासीय घर निर्माण गरिरहेकालाई प्रवाह हुने कर्जाको जोखिम भार १५० प्रतिशतबाट घटाएर १०० प्रतिशतमा झारिएको प्रेस सम्मेलनमा जानकारी दिए। उनकाअनुसार सबै घरजग्गालाई घट्ने नभई कम्पनीमार्फत आवासीय घर निर्माण गरेर बेच्ने कम्पनीहरूलाई मात्रै यो प्रावधान ल्याइएको हो। यसैगरी, २५ लाखसम्मको अटो कर्जामा कायम हुने जोखिम भार घटाएको छ। केन्द्रीय बैंकले हायर पर्चेज कर्जाका विद्यमान जोखिम भारसम्बन्धी व्यवस्था पुनरावलोकन गर्दै सो व्यवस्था गर्ने भएको हो। यसअघि अटो कर्जामा लाग्दै आएको १५० प्रतिशत जोखिम भार घटाइएको हो। यसर्थ २५ लाखसम्मको अटो कर्जामा अबदेखि १०० प्रतिशत मात्र जोखिभार लाग्ने भएको हो। सोभन्दा माथिको अटो कर्जामा भने १५० प्रतिशत नै जोखिमभार कायम हुनेछ। यसअनुसार अब हायर पर्चेज कर्जाको जोखिम भार घटेपछि बैंकको लगानीयोग्य रकम बढ्ने अनुमान छ। अब ५० लाखसम्मका गाडी फाइनान्सिङ गर्न केही सहज हुन सक्छ। यस्तै, ५० लाखसम्मको सेयर धितो कर्जाको जोखिम भार घट्ने भएको छ। राष्ट्र बैंकले ५० लाखसम्मको सेयर धितो कर्जामा कायम गर्नुपर्ने जोखिम भार अनुपात पनि घटाउन पुनरावलोकन गर्ने भएको छ। यसो भएमा बैंकहरूको लागत सस्तिने र ऋणीलाई प्रोत्साहन मिल्ने सरोकारवालाहरू बताउँछन्। तर, यसबारे नझुक्किन भन्दै गभर्नर अधिकारीले पत्रकार सम्मेलनमा भने, यो सीमाअन्तर्गतको सेयर धितो कर्जामा १०० प्रतिशत जोखिम भार कायम गरे पुग्नेछ। बाँकी थ्रेसहोल्डमा होइन। ५० लाख माथिको कर्जामा होइन। अब आउने सर्कुलरले यसबारे स्पष्ट पार्नेछ। यसबारे कोही पनि नझुक्किनुस्। यसअघि २५ लाखभन्दा कम सेयर धितो कर्जा लिँदा जोखिम भारको अनुपात १०० प्रतिशतमा झारिसकेको थियो। तर, यसमाथिको सीमाको हकमा भने सेयर धितो कर्जाबापत १५० प्रतिशत जोखिम भार कायमको व्यवस्था छ। तर, मौद्रिक नीतिले बैंक तथा वित्तीय प्रणालीबाट अधिकतम १२ करोडसम्मको सेयर धितो कर्जा पाउने व्यवस्थालाई कायम राखेको छ। पहिलो आवासीय घर कर्जाको सीमा २ करोड पुर्याइने पहिलो आवासीय घर कर्जाको सीमा बढाइनेछ। हाल १ करोड ५० लाखसम्म पाउने यस्तो कर्जा सीमा अब २ करोड रुपैयाँसम्म पुर्याइएको छ। वाणिज्य बैंकहरूको सम्पत्तिको गुणस्तर पुनःमूल्यांकन गर्नुको साथै बैंक तथा वित्तीय संस्थाको आन्तरिक कर्जा जोखिम वर्गीकरण गर्नेसम्बन्धी मार्गदर्शन तर्जुमा गरी कार्यान्वयनमा ल्याइने भएको छ। मौद्रिक नीतिका मुख्य विशेषता"
चिनियाँ कम्युनिस्ट पार्टीको उच्चस्तरीय टोली र सभामुखबीच भेटवार्ता : १४ करोड रुपैयाँ सहयोगको घोषणा,"सभामुख घिमिरेले तत्कालिन केपी शर्मा ओली सरकारले गरेको पारवहन सन्धी र रसुवागढीकेरुङ रेल मार्गको विकासका लागि जोड दिए। काठमाडौं : चिनियाँ कम्युनिष्ट पार्टीका नेताहरुले सभामुख देवराज घिमिरेसँग भेटवार्ता गरेका छन्। नेपाल भ्रमणमा रहेका चीनको सीपीसीका पोलिटव्युरो सदस्य एवं चोङ्गिङ नगरका पार्टी सचिवसमेत रहेका युयान च्याच्युन नेतृत्वको टोली र घिमिरेबीच काठमाडौंमा सोमबार भेटवार्ता भएको हो। भेटमा द्विपक्षीय सम्बन्ध, आर्थिक, व्यापारिक, राजनीतिक, सामाजिक, धार्मिक आदानप्रदान लगायतका विषयमा छलफल भएको सभामुख घिमिरेको सचिवालयले जनाएको छ। भेटमा सभामुख घिमिरेले चीनले नेपाललाई उच्च महत्व दिँदै उपल्लोस्तरको भ्रमण गर्दै आएकोमा आभार व्यक्त गरे। सन् २०१९ मा राष्ट्रपति सि चिनफिङको भ्रमणपछि उपल्लो स्तरको भ्रमण हुँदै आएको छ, उनले भने, द्विपक्षीय राजनीतिक भ्रमणले नेपालको विकास र समृद्धिमा सहयोग पुग्ने विश्वास लिएको छु। सभामुख घिमिरेले नेपाल सुन्दर र विश्वकै आकर्षक मुलुक रहेको बताउँदै चीनको सानो सहयोगले पनि समृद्धिका लागि सहयोग पुग्ने उल्लेख गरे। उनले संविधान निर्माणसँगै नेपालले स्थायित्व र विकासमा प्रगति हासिल गरिरहेको बताउँदै तत्कालिन केपी शर्मा ओली सरकारले गरेको पारवहन सन्धी र रसुवागढीकेरुङ रेल मार्गको विकासका लागि जोड दिए। हिमाल र नदी तथा धर्म र संस्कृतिले जोडिएका चीन र नेपालबीच प्रागैतिहासिक कालदेखि नै सुमधुर सम्बन्ध रहँदै सभामुखको भनाइ छ। उनले नेपाल आउने पर्यटकको मुख्य हिस्सा चीनको रहेको बताउँदै जसले नेपालको पर्यटन उद्योगमा टेवा पुर्याएको उल्लेख गरे। जनगणतन्त्र चीनको राष्ट्रिय जन काँग्रेसका स्थायी समितिका अध्यक्ष ली चानशुको गएको वर्ष भएको भ्रमण र नेपालको राष्ट्रिय सभाका अध्यक्ष गणेशप्रसाद तिमिल्सिनाको एक महिना अघि भएको भ्रमणले संसदीय आदान प्रदान विस्तारित हुँदै गएको सभामुखको भनाइ छ। चीन संसारको आर्थिक शक्ति रहेको उल्लेख गर्दै सभामुख घिमिरेले नेपाललाई अन्नको भण्डार बनाउन नमूना कार्यक्रम सुरु गरेकोमा खुसी व्यक्त गरे। सीपीसीका नेता च्याच्युनले आफू चिनियाँ राष्ट्रपति चिनफिङको निर्देशनमा नेपाल भ्रमणमा आएको बताउँदै नेपाललाई अन्नमा आत्मनिर्भर बनाउन चीनले सहयोग गर्ने जानकारी गराए। उनले आफ्नो नेपाल भ्रमणमा ८० लाख युआन अर्थात् १४ करोड रुपैयाँ सहयोगको घोषणा गरे। नेता च्याचिनले सभामुख घिमिरेलाई चीन भ्रमणको निम्तोसमेत दिए। सोमबार नै एलआरआई स्कूल कलंकीमा भएको कार्यक्रममा सभामुख घिमिरे र नेता च्याचिनले भाषा ल्याबको सुरुवात गरेका थिए।"
कर्णालीका तीन मन्त्रीको सम्पत्ति विवरण सार्वजनिक,"वीरेन्द्रनगर: कर्णाली प्रदेश सरकारका तीन जना मन्त्रीले आफ्नो सम्पत्ति विवरण सार्वजनिक गरेका छन्। नेपाली कांग्रेसबाट मन्त्री बनेका आर्थिक मामिला तथा योजनामन्त्री वेदराज सिंह, सामाजिक विकासमन्त्री खड्गबहादुर पोखरेल र उद्योग, पर्यटन, वन तथा वातावरण मन्त्री कृष्णकुमार बिसीले सम्पत्ति विवरण सार्वजनिक गरेका हुन्। उनीहरू तीनै जना गत वैशाख ७ गते मन्त्री पदमा नियुक्त भएका थिए। मुख्यमन्त्री तथा मन्त्रिपरिषद् कार्यालयको वेबसाइटमा सार्वजनिक सम्पत्ति विवरणअनुसार कांग्रेसका तीन मन्त्रीमध्ये सबैभन्दा धनी आर्थिक मामिला तथा योजनामन्त्री सिंह देखिएका छन्। उनीसँग विभिन्न कम्पनीका दुई लाख मूल्य बराबरका १० वटा मोबाइल छन्। जाजरकोटको बारेकोट गाउँपालिका घर भएका अर्थमन्त्री सिंहसँग सोही गाउँपालिकाको वडा नम्बर ८ मा पुर्ख्यौली २ वटा घर, जाजरकोटकै भेरी नगरपालिका३ मा साढे तीन तलाको पक्की घर छन्। मन्त्री सिंहले बारेकोट८ मा अंश भागबाट ३ रोपनी जग्गा र बाँकेको कोहलपुर६ मा १५ कठ्ठा जग्गा ऋण सापटबाट प्राप्त गरको उल्लेख गरेका छन्। उनको चल सम्पत्तिमा २० तोला सुन र १५ तोला चाँदी छ भने सुन विभिन्न स्रोतबाट ५ लाखमा र चाँदी ५० हजारमा खरिद गरिएको उल्लेख छ। उनले ऋण सापट र अन्य स्रोतबाट जाजरकोटमा रहेको लक्ष्मी बैंकमा २ लाख रकम मौज्दात रहेको र एनएमबी बैंक सुर्खेतमा सेवा सुविधा वापतको १ लाख रकम मौज्दात रहेको उल्लेख गरेका छन्। उनले धितोपत्र, सेयर वा ऋणपत्र विवरण शीर्षकमा सेयर लगानी उल्लेख गरे पनि कुन कम्पनी भन्ने खुलाएका छैनन्। उनीसँग ६० लाख मूल्य पर्ने इसुजु हाइलेन्डर गाडी छ भने ३२ लाख पर्ने बोलेरो जिप र २ लाख ५० हजार बराबरको स्कुटर व्यवसायबाट जोडेको देखाएका छन्। यस्तै दैलेख गुराँस गाउँपालिका६ घर भएका उद्योग पर्यटन, वन तथा वातावरण मन्त्री कृष्णकुमार बीसीले गुराँस गाउँपालिका६ मा ३ हजार ७ सय ८० वर्ग मिटर क्षेत्रफलमा घर र वीरेन्द्रनगर१० सुर्खेतमा दुईवटा घर रहेको र ती सबै पुर्ख्यौली सम्पत्तिबाट प्राप्त भएको उल्लेख गरेका छन्। उनीसँग गुराँस गाउँपालिका६ दैलेखका तीन ठाउँमा, वीरेन्द्रनगर१० सुर्खेतका दुई स्थानमा जग्गा रहेको र त्यसको स्रोत पनि उनले पैत्रिक सम्पत्ति नै उल्लेख गरेका छन्। उनीसँग १५ तोला सुन, ३० तोला चाँदी र १५ केजी तामा छ। त्यो पनि पैत्रिक सम्पत्ति भएको उनले जनाएका छन्। तीन वटा बैंकमा गरी ४ लाख २ हजार बराबर रकम मौज्दात रहेको उल्लेख गरेका छन्। उनीसँग त्योभन्दा बढी ऋण रहेको दाबी गरेका छन्। सम्पत्ति विवरणमा उल्लेख भए अनुसार राष्ट्रिय वाणिज्य बैंकबाट २० लाख ऋण लिएको र त्यसमध्ये अहिलेसम्म ११ लाख रुपैयाँ मात्र तिरिएको छ। एनएमबी बैंकबाट पनि उनले २० लाख नै ऋण लिएको उल्लेख गरेका छन्। त्यसमध्ये अहिलेसम्म १ लाख मात्र ऋण तिरेका छन्। सुर्खेतको सिम्ता गाउँपालिका६ घर भएका सामाजिक विकास मन्त्री पोखरेलसँग नौ स्थानमा जग्गा छ। पोखरेलसँग सिम्ता६ मा पैत्रिक सम्पत्तिबाट प्राप्त एउटा घर र सिम्ता गाउँपालिकाका ९ ठाउँमा जग्गा रहेको सम्पत्ति विवरणमा उल्लेख गरेका छन्। मन्त्री पोखरेलसँग २५ तोला सुन र ६० तोला चाँदी छ। सुनमा १० तोला ९ लाख ५० हजारमा खरिद गरिएको र बाँकी पैत्रिक सम्पत्ति भएको उनले उल्लेख गरेका छन्। यस्तै चाँदी ३५ तोला ४० हजारमा खरिद गरिएको र बाँकी पैत्रिक सम्पत्ति रहेको उनले जनाएका छन्। सुर्खेतस्थित लक्ष्मी बैंकमा १ लाख ७० हजार रकम मौज्दात रहेको जानकारी दिँदै मन्त्री पोखरेलले सो रकम तलब र कृषि पेसाबाट आर्जन गरेको उल्लेख गरेका छन्। यस्तै मन्त्री पोखरेलले १ भैँसी र ३० वटा कुखुरापालन गरिरहेको बताएका छन्। उनीसँग २५ हजारको मोबाइल, ४० हजारको टिभी, २८ हजारको फ्रिज र २५ हजारको घडी रहेको उल्लेख गरेका छन्। उक्त सामग्री विभिन्न ठाउँबाट खरिद र उपहार आएको उनले उल्लेख गरेका छन्।"
विद्यालय खाजा कार्यक्रममार्फत विद्यार्थीको स्वास्थ्य र शैक्षिक अवस्था सुधार भएको छ : प्रधानमन्त्री,काठमाडौं : प्रधानमन्त्री पुष्पकमल दाहालले विद्यालयमा दिवा खाजा कार्यक्रम प्रभावकारी देखिएकाले पछिल्लो पाँच वर्षमा चार गुणा बजेट बढाएको बताएका छन्। खाद्य तथा कृषि संगठनको मुख्यालय इटालीको रोममा आयोजित युनाइटेड नेसन्स फुड सिस्टम २०२३ स्टकिङ मोमेन्ट लाई सम्बोधन गर्दै प्रधानमन्त्री दाहालले विद्यालय खाजा कार्यक्रममार्फत विद्यार्थीको स्वास्थ्य र समग्र शैक्षिक सुधारमा निकै प्रभावकारी देखिएकाले बजेट बढाउदै लगिएको बताएका हुन्। उनले यसबाट नेपालमा हरेक दिन ३३ लाख विद्यार्थी लाभान्वित भइरहेको उल्लेख गरे । प्रधानमन्त्री प्रचण्डले स्थानीय सरकारको क्षमतालाई पनि सुदृढ गर्दै निरन्तर रुपमा उक्त कार्यक्रम कार्यान्वयन र अनुगमन गर्ने धारणा राखे। प्रधानमन्त्री दाहालले खाद्य प्रणाली रूपान्तरणका लागि रणनीतिक योजना बनाएको जानकारी दिए। सम्मेलनमा सहभागी हुन प्रधानमन्त्री दाहाल शनिबार इटाली गएका हुन्।
कांग्रेस रूपान्तरणको लागि महामन्त्री शर्माको प्रस्ताव काँधमा जिम्मेवारीदेखि भातृसंस्थालाई कारबाही गर्नेसम्म,"काठमाडौं : नेपाली कांग्रेसका महामन्त्री विश्वप्रकाश शर्माले पार्टी रुपान्तरणको लागि सातवटा प्रस्ताव पेस गरेका छन्। पार्टी कार्यालय सानेपामा जारी केन्द्रीय कमिटी बैठकमा उनले सात प्रस्ताव पेस गरेका हुन्। उनले केन्द्रीय सदस्य सबैले जिम्मेवारी पाउनेगरी 'हरेक काँधमा जिम्मेवारी, हरेक हातमा काम' अभियान सुरू गर्नुपर्ने बताए। 'यसलाई जगेडामुखी अभियान भन्दा फरक पर्दैन। सबै राजनीतिक दलको परम्परागत शैली छ। केन्द्रीय सदस्यको जिम्मेवारी लिएको छ। पद ओगटेको छ। तर काम सोध्दा केही छैन,' उनले भने, 'सहमहामन्त्रीबाटै यो अभियानको थालनी गरौं। कोही सहमहामन्त्रीज्युको हात खाली नराखौं।' उनले बृहत् युवा उद्यमशिलताको सन्दर्भमा पार्टीभित्र अभियान चलाउन जरुरी रहेको बताए। कांग्रेसमा लागेका युवाहरूको मात्र नभई समाजका सम्पूर्ण युवालाई यो अभियानमा समेट्न उनको आग्रह छ। 'तीन दिन पार्टीका लागि, चार दिन रोटीका लागि भनेर मैले भन्ने गरेको छु। यो अभियानलाई सार्थक बनाउन जरुरी छ,' उनले भने। महामन्त्री शर्माले प्रदेश कमिटीमार्फत् प्रदेशका भातृ संस्थाहरू विस्तार गर्नुपर्ने बताए। 'जसरी केन्द्रमा केन्द्रीय कमिटीमार्फत् निर्णय भएका छन्। त्यसरी नै प्रदेशको हकमा प्रदेश कमिटीलाई त्यो जिम्मेवारी सुम्पौं,' उनले भने। उनले पार्टीको भातृ वा सुवेच्छु संस्थाहरूलाई कडाइ गर्नुपर्ने बताए। भातृसंस्थाका कतिपय कामले सिंगो कांग्रेस बदनाम भइरहेको भन्दै उनले नीति अधिवेशनमार्फत् पार्टीको कुनै पनि तहका भातृ वा सुवेच्छुक संस्थाले सभ्य र मर्यादित भएर कुनै पनि माग राख्नुपर्ने बताए। 'एक ठाउँमा आक्रमण हुँदा देशभरिको कांग्रेस आलोचित हुनुपर्ने अवस्था छ। एउटा कुनै भातृसंस्थाले कालोमोसो दल्छ, देशभरिको कांग्रेस आलोचित हुनुपरेको छ। यो ढंगको व्यवहारले पार्टीलाई नोक्सानी गरेको छ। त्यस्ताहरूको तत्काल सदस्यता खारेज गरी कारबाही प्रक्रिया अगाडि बढाउनुपर्छ,' उनले भने। उनले सर्वोच्च अदालतले विदेशमा रहेका नेपालीहरूलाई भोट हाल्ने व्यवस्था गरेको र निर्वाचन आयोगले पनि त्यसको प्रक्रिया सुरु गरेको भन्दै अन्तर्राष्ट्रिय स्तरमा जनसम्पर्क विस्तार गर्नुपर्ने बताए। 'पार्टीले अन्तर्राष्ट्रिय स्तरमै जनसम्पर्क कमिटी विस्तारको परिकल्पना गर्नुपर्छ। विदेशबाट कम्तिमा ६ वटा केन्द्रीय सदस्य ल्याउन सक्यौं भने त्यहाँका साथीहरूको काम गर्ने जाँगर पनि बढ्छ,' उनले भने। उनले नागरिकताका सबालमा सबैभन्दा बढी आवाज उठाउने नेपाली कांग्रेस नै रहेको बताए। त्यस्तै उनले पार्टीको अधिवेशनको कुनै एक तहमा पराजित नेतालाई माथिको कुनै तहमा मनोनीत गर्ने प्रस्ताव पनि पेस गरे।"
एमाले अध्यक्ष ओलीसँग श्रीलंका र नाइजेरियाका पूर्वराष्ट्रपतिबीच भेट,काठमाडौं : नेकपा (एमाले) का अध्यक्ष केपी शर्मा ओलीले श्रीलंकाका पूर्वराष्ट्रपति मैत्रीपाला सिरिसेना र नाइजेरियाका पूर्वराष्ट्रपति गुडलक जोनाथनसँग शिष्टाचार भेटवार्ता गरेका छन्। कम्बोडियाको सातौं राष्ट्रिय व्यवस्थापिकाको आम निर्वाचनमा पर्यवेक्षणका लागि गएका अध्यक्ष ओलीले आइतबार उनीहरूसँग छुट्टाछुट्टै द्विपक्षीय भेटवार्ता गरेको ओली सचिवालयले जनाएको छ। श्रीलंका पूर्वराष्ट्रपति सिरिसेना र नाइजेरियाका पूर्वराष्ट्रपति जोनाथन पनि निर्वाचनमा पर्यवेक्षणका लागि कम्बोडिया गएका छन्। यसअघि निर्वाचन पर्यवेक्षकका रुपमा कम्बोडिया पुगेका पाकिस्तानका पूर्वप्रधानमन्त्री युसुस राजा गिलानीसँग पनि ओलीले भेटवार्ता गरेका थिए। अध्यक्ष ओलीले कम्बोडियामा भएको निर्वाचनमा तीनवटा मतदान केन्द्रमा पुगि पर्यवेक्षण गरेका थिए। यहि साउन २ गते निर्वाचनको पर्यवेक्षकका लागि कम्बोडिया गएका ओली आज स्वदेश फर्कने कार्यक्रम छ ।
जनताप्रति पार्टीको धारणा सार्वजनिक गर्न कृष्ण सिटौलाको माग,"काठमाडौं : नेपाली कांग्रेसका नेता कृष्णप्रसाद सिटौलाले जनताप्रति पार्टीको धारणा सार्वजनिक गर्नुपर्ने माग गरेका छन्। सानेपास्थित पार्टी कार्यालयमा जारी केन्द्रीय समिति बैठकमा बोल्दै उनले संविधानमा व्यवस्था भएका कुरा जनताले प्रत्याभूति नगरिरहेका बेला कांग्रेसको धारणा आउन जरुरी रहेको बताए। 'जनताप्रति पार्टीको धारणा के हो? त्यो आउनुपर्छ। जस्तै अहिले बाढी पहिरोका कारण जनताहरू पीडामा छन्। किसानलाई खेतमा मल उपलब्ध छैन। श्रमिकहरूको ज्याला बढ्न सकेको छैन। बैंक र सहकारी संस्थाहरूका बारेमा धेरै कुरा आइरहेका छन्। त्यो ठीक हो वा होइन? यी सबै विषयमा कांग्रेसको धारणा सार्वजनिक गर्नुपर्छ,' उनले भने। उनले संविधानले व्यवस्था गरेको शिक्षा, स्वास्थ्यजस्ता मौलिक हकका विषयमा पार्टीले गम्भीररूपमा समीक्षा गर्नुपर्ने र धारणा सार्वजनिक गर्नुपर्ने बताए। उनले किसान साह्रै नै समस्यामा रहेको भन्दै पुरक बजेट ल्याएर भए पनि उनीहरूको ऋण मिनाहा गर्नुपर्ने बताए। उनले पार्टीको प्रदेश कमिटीलाई भूमिका दिन मागसमेत गरे। 'प्रदेश कमिटीहरूलाई उनीहरूको मूल्यांकनको आधारमार जिम्मेवारी दिइयोस्। त्यसले केन्द्रीय कमिटीलाई फाइदा नै हुन्छ,' उनले भने।"
घनश्याम भुसालले गृहमन्त्रीलाई भनेनक्कली शरणार्थी र ललिता निवास प्रकरणमा संलग्नलाई निर्मम कारवाही गर्नुहोस्,"काठमाडौं : नेपाल कम्युनिष्ट पार्टी एकीकृत समाजवादीका महासचिव घनश्याम भुसालले नक्कली भुटानी शरणार्थी र ललिता निवास प्रकरणमा मुछिएकाहरुलाई निर्मम कारवाही हुनुपर्ने बताएका छन् । नेपाल कम्युनिष्ट पार्टीका संस्थापक महासचिव पुष्पलालको ४५ औं स्मृति दिवसका अवसरमा आयोजित कार्यक्रममा बोल्दै महासचिव भुसालले भ्रष्टाचारमा अहिले मुछिएकाहरूलाई निर्मम तरिकाले कारवाही गर्न जोड दिएका हुन् । उपप्रधान एवं गृहमन्त्री नारायणकाजी श्रेष्ठको सामुन्ने नै भुसालले भने,'दोषीमाथि निर्मम तरिकाले कारवाही गर्नुहोस् कामरेड । ' महासचिव भुसालले भने प्रत्येक पार्टीले भ्रष्टाचार विरुद्धको अभियान सञ्चालन गर्नुपर्नेमा जोड दिए। भ्रष्टाचार नियन्त्रण गर्न एकजना व्यक्तिको पहलले मात्र संभव नहुने भुसालको भनाइ छ।"
सप्तरीको डाक्नेश्वरीकी उपप्रमुख यादव धरौटीमा रिहा,"राजविराज : सप्तरीको डाक्नेश्वरी नगरपालिकाकी उपप्रमुख मीराकुमारी यादव सोमबार धरौटीमा छुटेकी छिन्। जिल्ला न्यायाधीश हरिश्चन्द्र इङ्गनामको इजलाशबाट यादव पुर्पक्षका लागि एक लाख रुपैयाँ धरौटीमा रिहा भएकी हुन्। डाक्नेश्वरी नगरपालिका४ का ३५ वर्षीय कृष्णकुमार यादवको उजुरीका आधारमा चलेको नागरिकतासम्बन्धी आरोपमा सरकारी वकिल र उजुरीकर्ताका कानुन व्यवसायीहरूले थुनामा राखी मुद्दाको पुर्पक्ष गर्न माग गरेका थिए। तर अदालतले १ लाख रुपैयाँ धरौटी लिई मुद्दाको पुर्पक्ष गर्न आदेश गरेको छ। मीरा यादवको पक्षबाट बहस गरिरहेका अधिवक्ता रामकुमार यादवले उजुरीकर्ताको कानूनी जिकिर नै मेल नखाने भएकाले आरोप कमजोर रहेको बताए। मीरा सप्तरीको मधवापुरमा जन्मेकी र अविवाहिता अवस्थामा नै नागरिकता लिएर नोकरी समेत गरेको अधिवक्ता यादवले बताए। अधिवक्ता यादवले नेपाली नागरिक मीराले नेपाल सरकारकै नोकरीमा रहेका सहदेव यादवका छोरा नेपाली नागरिकता समेत लिइसकेका महेन्द्रसँग २०५३ सालमा नै विवाह गरेकाले उजुरीकर्ताको आरोप कृत्रिम र वनावटी रहेको दावी गरे। अदालतबाट छुट्दै गर्दा यादवले नेपाली नागरिक भएको नाताले नेपालको कानूनप्रति आफूले गरेको विश्वास अनुसार नै अदालतले पनि विश्वास गरेर तारेखमा छाडेको बताइन्। गत असार २० गते उपप्रमुख यादव स्वयम् निवेदनका साथ जिल्ला प्रहरी कार्यालय हाजिर भएकी थिइन्। नागरिकतासम्बन्धी आरोपमा अदालतबाट पक्राउ पुर्जी जारी भएको समाचार सार्वजनिक भएलगत्तै यादव हाजिर भएकी हुन्। आधार, प्रमाण नपुगेर जिल्ला प्रशासन कार्यालयले उजुरी दर्ता नगरेपछि उच्च अदालत जनकपुर, राजविराज इजलासको परमादेशबाट उजुरी दर्ता भएको हो। डाक्नेश्वरी नगरपालिका४ का ३५ वर्षीय कृष्णकुमार यादवले जिल्ला प्रशासन कार्यालयमा उजुरी गरेको ८ महिना पछि उच्च अदालतमा परमादेशका लागि निवेदन दिएका थिए। कृष्णाले साउनको दोस्रो साता जिल्ला प्रशासन कार्यालय सप्तरीमा उपप्रमुख यादव र उनका श्रीमान महेन्द्र विरुद्ध उजुरी दिएका थिए। उजुरीमा उपप्रमुखका पति महेन्द्र भारतको बिहार राज्य अन्तर्गत मझारी ग्राम, थाना निर्मली, पञ्चायत मझारी, अञ्चल निर्मली, जिल्ला सुपौल निवासी रहेको उल्लेख छ। उपप्रमुख, उनका श्रीमान महेन्द्र र छोरा इन्द्रजीतले डाक्नेश्वरी नगरपालिका ६ अन्तर्गत साविकको औरही गाविस३ बाट झुठो विवरणको आधारमा नागरिकता प्रमाण पत्र लिई उपप्रमुखको पद धारण गरी संवेदनशील न्यायिक समितिको संयोजक पदमा बसी पदीय दायित्व दुरुपयोग गरिरहेको सो उजुरीमा उल्लेख छ। उच्च अदालतका न्यायाधीशद्वय हरिप्रसाद भण्डारी र तेजनारायण सिंह राइको संयुक्त इजलासले जेठ ५ गते जिल्ला प्रहरी कार्यालयको नाममा परमादेशको आदेश जारी गरेको थियो। आफू नेपाली नागरिक रहेको दाबी गर्दै उपप्रमुख यादवले अनुसन्धान सहजताका लागि स्वयं हाजिर भएको बताइन्। निर्वाचनमा पराजित हुनेहरूले नक्कली कागजात पेश गरी झुठा मुद्दा दायर गरेको दावी गर्दै उपप्रमुख यादवले अदालतबाट सत्य स्थापित हुने हुने विश्वास व्यक्त गरिन्।"
भाजपाका राष्ट्रिय अध्यक्ष जेपी नड्डा र माओवादी नेताहरूबीच भेटवार्ता,"काठमाडौं : भारत भ्रमणमा रहेका नेकपा माओवादी केन्द्रका नेताहरूले भारतीय जनता पार्टी (भाजपा)का राष्ट्रिय अध्यक्ष जेपी नड्डासँग भेटवार्ता गरेका छन्। भाजपाको नयाँ दिल्लीस्थित पार्टी कार्यालयमा उनीहरूबीच छलफल भएको हो। भाजपालाई जान्नुस् ( )' अभियानअन्तर्गत भएको छलफलमा माओवादी नेताहरूलाई भाजपाको आगामी कार्यदिशाबारे जानकारी गराइएको थियो। 'यो हाम्रो पार्टीको विश्वव्यापी समुदायमा पहुँच र हाम्रो पार्टीको विचारधारा र पहलहरू उनीहरूसँग साझा गर्ने निरन्तरता हो,' नड्डाले ट्वीटरमा लेखेका छन्। भाजपाको निमन्त्रणामा माओवादी केन्द्रकी उपाध्यक्ष पम्फा भुसालको नेतृत्वमा पाँच सदस्यीय टोली आइतबार नयाँ दिल्ली पुगेका थिए। ६ दिने भ्रमणका क्रममा माओवादी नेताहरू दुई दिन उत्तराखण्डको समेत भ्रमण गर्ने कार्यक्रम छ। त्यहाँ मुख्यमन्त्री पुष्करसिंह धामीसँग छलफल हुने भाजपाका विदेश विभाग प्रमुख विजय चौथाइवालाले जानकारी दिएका छन्। माओवादी टोलीले उत्तराखण्डमा पनि भाजपाका नेता तथा राज्य पदाधिकारीहरूसँग भेटवार्ता गर्नेछन्। भारतीय जनता पार्टीको ४३औं स्थापना दिवसमाको अवसरमा अध्यक्ष नड्डाले छिमेकी देशका सत्तारुढ दलहरूलाई बोलाएर यो अभियान सञ्चालन गरेका हुन्।"
प्रहरी चारित्रिक प्रमाणपत्रका काम अनलाइनमार्फत् गरिने,"काठमाडौं : परराष्ट्रमन्त्री एनपी साउदले मन्त्रालयअन्तर्गतको कन्सुलर सेवा विभागलाई प्रहरी चारित्रिक प्रमाणपत्र (पीसीसी) का सम्पूर्ण कामहरु अनलाइनमार्फत् गर्न निर्देशन दिएका छन्। उनले विभागका महानिर्देशक प्रकाशमणि पौडेललाई १० दिनभित्रै प्रहरी चारित्रिक प्रमाणपत्रका सम्पूर्ण कामहरु अनलाइनमार्फत् गरिने व्यवस्था मिलाउन निर्देशन दिएका हुन्। अहिले प्रहरी चारित्रिक प्रमाणपत्रका अन्य कामहरु अनलाइनमार्फत् हुने भए पनि काउन्सलर विभागको छाप र प्रमाणिकरण गर्ने अधिकारीको हस्ताक्षरसहितको पत्र बुझ्न सेवाग्राही स्वयम् अथवा इच्छाएको व्यक्ति उपस्थित हुनै पर्ने बाध्यता छ। जसका कारण राहदानी विभागमा सेवाग्राहीको भिड लाग्ने गरेको छ। राहदानी विभागमा देखिँदै आएको भिडभाड न्युन गर्न र सेवाग्राहीले प्रहरी चारित्रिक प्रमाणपत्रको प्रमाणिकरणका लागि उपस्थित हुनुपर्ने बाध्यता हटाउन परराष्ट्रमन्त्री साउदले उक्त निर्देशन दिएका हुन्। विदेशमा रहेका नेपालीहरुको हकहितको सुरक्षा, उद्धार, क्षतिपूर्तिको पहल, कन्सुलर प्रमाणीकरण, विदेशी नियोग तथा कूटनीतिक पदाधिकारीहरुलाई प्रदान गरिने सुविधा तथा उन्मुक्ति, सरकारको मनोनयनमा विदेश भ्रमण गर्ने पदाधिकारीहरुका लागि सम्बन्धित देशको प्रवेशाज्ञाका लागि सिफारिस गर्ने लगायतका कामहरु विभागबाट हुँदै आएका छन्। काउन्सलर सेवा विभागका महानिर्देशन पौडेलले अनलाइनमार्फत् कामहरु अघि बढाउनका लागि टिप्पणी उठाउने काम भइसकेको र मन्त्रीबाट स्वीकृत गराएर दुई साताभित्रै लागु गरिने बताए। पीसीसीका कामहरु अनलाइनमार्फत् नै हुँदै आएका थिए। अन्तिममा मात्रै हामीले बोलाएपछि सेवाग्राही आउनुपर्ने हुन्थ्यो। अब त्यो हट्छ, उनले भन्नुभयो, अब थोरै कामहरु गर्नुपर्ने छ। टिप्पणी उठाउने काम भइसकेको छ। १०१५ दिनमा टुंग्याएर डिक्लियर गर्छौं।"
पर्सामा एक महिनामा जन्मसिद्ध नागरिकका २५ सय बढी सन्तानले लिए बंशजको नागरिकता,"वीरगन्ज : नयाँ नागरिकता ऐन अनुसार जिल्ला प्रशासन कार्यालय पर्साबाट एक महिनामा जन्मसिद्ध नागरिकका २ हजार ५८१ जना सन्तानले बंशजको नागरिकता लिएका छन्। नेपाल नागरिकता (पहिलो संशोधन) ऐन २०७९ लागु भएपछि जिल्ला प्रशासन कार्यालय पर्साले गत असार ८ गतेदेखि जन्मसिद्ध नागरिकका सन्तानलाई बंशजको नागरिकता दिने प्रक्रिया सुरु गरेको हो। असार ८ देखि प्रक्रिया सुरु गरि असार १० गतेदेखि नागरिकता वितरण सुरु गरिएकोमा साउन ७ गते आइतबारसम्म २ हजार ५८१ जनाले बंशजको नागरिकता लिएको पर्साका सहायक प्रमुख जिल्ला अधिकारी भीमकान्त पौडेलले जानकारी गराए। तीमध्ये पुरुष १ हजार ९६७ र महिला ६ सय १४ जना रहेको पौडेलले बताए। यस्तै यो एक महिनाको अवधिमा नयाँ नागरिकता ऐन अनुसार बंशजको नागरिकता लिनका लागि जिल्ला प्रशासन कार्यालयमा ७ हजार ७८२ जना आवेदन दिएको नागरिकता वितरण फाँटका अधिकृत विनय श्रीवास्तवले जानकारी दिए। आवेदन दिएकामध्ये आइतबारसम्म नयाँ नागरिकता ऐन अनुसार २ हजार ५८१ जनालाई बंशजको नागरिताका वितरण गरिसकिएको श्रीवास्तवले बताए। उनका अनुसार, सेवाग्राहीको बढ्दो चापलाई मध्यनजर गरि जिल्ला प्रशासन कार्यालय पर्साले नयाँ नागरिकता ऐन अनुसारको नागरिकता वितरण सुरुदेखि नै अनलाइन टोकन प्रणालीबाट गरिरहेको छ। सेवाग्राहीहरुलाई कार्यालयमै आएर लाइन लागि पालो कुर्नुपर्ने झन्झट नहोस् र सास्ती तथा हैरानी खेप्न नपरोस् भन्नका लागि अनलाइन टोकन प्रणालीबाट सेवा दिइएको श्रीवास्तवले बताए। यो एक महिनाको अवधिमा फर्जि कागजातका आधारमा जन्मको आधारमा नागरिकता लिएर छोराको बंशज नागरिकता बनाउन आएका दुई जना पक्राउ पनि परेको श्रीवास्तवले जानकारी दिए। जिल्ला प्रशासन कार्यालय पर्सामा झुटो विवरण पेस गरेर २०६३ सालमा जन्मको आधारमा नेपाली नागरिकता लिएर छोरा समेतको वंशज नागरिकता बनाउन खोजेका वीरगन्ज महानगरपालिका वडा नम्बर १३ मा बस्दै आएका दिनेश पटवा र उनकी पत्नि रितादेवी पटवालाई गत असार २४ गते नियन्त्रणमा लिएर प्रहरीको जिम्मा लगाइएको उनले बताए। श्रीवास्तवका अनुसार , पर्सा जिल्लामा २०६३ सालमा खटेको नागरिकता टोलीबाट जन्मका आधारमा करिब १५ हजार ३०० सयभन्दा बढीले नागरिकता लिएका थिए। अहिले उनीहरूको छोराछोरी १७१८ हजारभन्दा बढी भएको र त्यही संख्यामा उनीहरुलाई बंशजको नागरिकता वितरण हुने अनुमान गरिएको पनि उनले बताए। लामो समयदेखि अड्किएको नागरिकता विधेयक राष्ट्रपति रामचन्द्र पौडेलले प्रमाणीकरण भइ राजपत्रमा प्रकाशित भएपनि गत जेठ १६ गते सर्वोच्च अदालतमा रिट परेको थियो। रिट परेपछि सर्वोच्चले अन्तरिम आदेश गरेको थियो। त्यसपछि असार ७ मा भएको अन्तिम सुनुवाईमा अन्तरिम आदेश खारेज भएपछि जन्मसिद्ध नागरिकका सन्तानलाई नागरिकता वितरण गर्ने बाटो खुलेको हो।"
कांग्रेस सभापति देउवा र चिनियाँ कम्युनिस्ट पार्टीका नेताहरूबीच भेटवार्ता,"काठमाडौं : नेपाली कांग्रेसका सभापति शेरबहादुर देउवा र चिनियाँ कम्युनिस्ट पार्टीका पोलिटव्युरो सदस्य युयान च्याच्युन नेतृत्वको टोलीबीच भेटवार्ता भएको छ। धुम्बाराहीस्थित देउवा निवासमा उनीहरूबीच भेटवार्ता भएको हो। उनीहरूबीच दुई देशको द्विपक्षीय हितका विषयमा छलफल भएको कांग्रेसका एक नेताले बताए। सत्तारुढ दल नेकपा माओवादी केन्द्रको औपचारिक निमन्त्रणमा युयान २६ सदस्यीय टोलीको नेतृत्व गर्दै आइतबार बिहान काठमाडौं आइपुगेका थिए। उनी नेतृत्वको टोलीले राष्ट्रपति रामचन्द्र पौडेल, इटालीमा रहेका प्रधानमन्त्रीसँग भर्चुअल सम्बाद र सभामुख देवराज घिमिरेसँग छलफल गरेका थिए। चिनियाँ टोलीले भोलि नेकपा एमाले अध्यक्ष केपी शर्मा ओलीसँग भेटवार्ता गर्नेछन्। कम्बोडिया भ्रमणमा रहेका ओली आज नेपाल आइपुग्ने बताइएको छ।"
महामन्त्री थापाको लिखित मत फौजदारी अभियोग लागेकालाई निलम्बन गरौं,"काठमाडौं : नेपाली कांग्रेसका महामन्त्री गगनकुमार थापाले फौजदारी अभियोग लागेका जोकोहीलाई निलम्बन गर्नुपर्ने लिखित मत दर्ज गरेका छन्। 'कुनै पनि व्यक्ति कांग्रेस भएकै कारण छुट पाउनु भएन। कांग्रेस भएकै कारण अतिरिक्त भारी पनि बोक्नु भएन,' उनले भने, 'जोकोहीलाई फौजदारी अभियोग लागेपछि आफैं पार्टीबाट अलग हुनुपर्छ। त्यो नगरिए पार्टीले निलम्बन गर्नुपर्छ।' उनले त्यस्ता अभियोग लागेका नेताहरूलाई दोषी नहोउन् भन्दै कामना गरे। 'हामी कोसैलाई पनि त्यस्तो अभियोग नलागोस्। लागेका साथीहरू पनि निर्दोष सावित होउन्। यो मेरो मत निर्णयको रूपमा दर्ज होस्,' उनले भने।"
प्रधानमन्त्री दाहाल र संयुक्त राष्ट्रसंघका महासचिवबीच भेटवार्ता,"काठमाडौं : प्रधानमन्त्री पुष्पकमल दाहाल र संयुक्त राष्ट्रसंघका महासचिव एन्टोनियो गुटेरसबीच भेटवार्ता भएको छ। संयुक्त राष्ट्रसंघीय खाद्य तथा कृषि संगठनको मुख्यालय इटालीको रोममा जारी संयुक्त राष्ट्रसंघीय खाद्य प्रणाली २०२३ सम्मेलनका क्रममा उनीहरूबीच भेटवार्ता भएको हो। सो सम्मेलनमा सम्बोधनपछि प्रधानमन्त्री दाहालसँग राष्ट्रसंघीय खाद्य तथा कृषि संगठनको मुख्यालयमा स्थानीय समयअनुसार आज दिउँसो साढे १ बजे महासचिव गुटेरसको भेटवार्ता भएको प्रधानमन्त्रीको सचिवालयले जनाएको छ। सो अवसरमा पर्यावरण, खाद्य सुरक्षा र नेपाल र संयुक्त राष्ट्रसंघबीचको सम्बन्धलाई अझ मजबुत बनाउनेबारे छलफल भएको बताइएको छ। प्रधानमन्त्री दाहाल यही शनिबार त्यसतर्फ प्रस्थान गरेका हुन्। उनको साथमा कृषि तथा पशुपक्षी विकासमन्त्री डा बेदुराम भुसाललगायत छन्।"
"आरजुलाई गगनको जवाफ एनजिओको अनुभव मसँग छैन, यो कार्यकर्ताको विस लिस्ट हो","काठमाडौं : नेपाली कांग्रेसका महामन्त्री गगनकुमार थापाले आफूसँग एनजिओको अनुभव नरहेको बताएका छन्। केन्द्रीय सदस्य आरजु राणा देउवाले महामन्त्रीले पेस गरेको प्रतिवेदन एनजिओको 'विस लिस्ट;जस्तो भएको टिप्पणी गरेकी थिइन्। उनले भनेकी थिइन्, 'महान्त्रीको प्रतिवेदनमा दूरगामी असर पर्ने या हाम्रो देशलाई हाँक्ने कुरा देखिनँ। म अलिकति अचम्मित पनि भएँ। किन भने महामन्त्रीको प्रतिवेदनमा एउटा राजनीतिक दस्तावेज हुन्छ होला सोचेकी थिएँ। तर उहाँहरूले ल्याउनु भएको प्रस्ताव राजनीतिक दस्तावेज भन्दा पनि एनजीओको 'विस लिस्ट' जस्तो लाग्यो।' आरजुलाई जवाफ दिँदै गगनले आफूले प्रस्तुत गरेको प्रतिवेदन कार्यकर्ताको विस लिस्ट भएको प्रस्ट्याए। 'कितपय साथीले एनजिओको विस लिस्ट भनेर पनि आरोप लगाउनुभयो। एनजिओमा काम गरेको अनुभव मसँग छैन। यो एनजिओको विस लिस्ट पनि होइन। यो नेताकार्यकर्ताको विस लिस्ट हो,' उनले भने।"
कोसी सरकारविरुद्धको रिट पूर्ण इजलासमा पठाउन आदेश,"विराटनगर : कोसी प्रदेशका मुख्यमन्त्री उद्धव थापाविरुद्ध सर्वोच्च अदालतमा परेको रिटको सुनुवाइ पूर्ण इजलासमा हुने भएको छ। रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले कोसी सरकारविरुद्धको रिट पूर्ण इजलासमा पठाउन आदेश दिएको हो। सर्वोच्चका प्रवक्ता बिमल पौडेलले कोसी सरकारविरुद्धको विवाद पूर्ण इजलासमा पठाउने आदेश भएको अन्नपूर्णलाई जानकारी दिए। उनका अनुसार पूर्ण इजलास कति सदस्यीय बनाउनेबारे भन्ने टु्ंगो लागेको छैन। रिट निवेदकका तर्फबाट बहस गर्ने कानु्न व्यवसायीले मुद्दा संवैधानिक इजलासमा पठाउन माग गरेका थिए। यसअघि आइतबार न्यायाधीशद्वय कुमार रेग्मी र नहकुल सुवेदीको संयु्क्त इजलासमा रिट परेपनि पछि हेर्न नमिल्ने सूचीमा राखिएको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। असार २७ गते रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश दिएको थियो। रिटमाथिको सुनुवाइका लागि साउन ७ गतेलाई पेसी तोकिएको थियो। तर आइतबार सुनुवाइ हुन सकेन। नेकपा (एमाले) प्रदेश संसदीय दलका नेता एवं पूर्वमुख्यमन्त्री कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाइसकेका छन्। उनीहरूले प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
संसदीय दलको नेता बन्ने प्रयास छोड्दिनँ : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले आफू अझै संसदीय दलको नेता बदल्न लागेको बताएका छन्। सानेपास्थित पार्टी कार्यालयमा केन्द्री कमिटी बैठकमा बोल्दै उनले नेतृत्व परिवर्तनको विषयले नेपाली राजनीतिमा प्रवेश पाउनुपर्ने भन्दै आफू त्यसमा लागिपरेको प्रस्ट्याए। 'नेतृत्व परिवर्तनको विषयले नेपालको राजनीतिमा प्रवेश पाउनुपर्छ। यसका निम्ति म निरन्तर लागिरहेको छु। त्यही भएर संसदीय दलको नेता बदल्ने प्रयास गरेँ,' उनले भने। उनले पहिलो प्रयास असफल भए पनि आफूले दोस्रो प्रयास पनि गर्ने प्रस्ट पारे। 'पहिलो प्रयासमा सफल भइनँ। मैले फेरि अर्को प्रयास गर्नै मिल्दैन?,' उनले प्रश्न गरे, 'अवश्य मिल्छ। पार्टीको विधानले, संसदको नियमले मिल्छ।' उनले आफू कर्ममा विश्वास गर्ने भन्दै संसदीय दलको नेता बन्न गाह्रो भए पनि प्रयास नछाड्ने बताए। उनले आफू पार्टी फुटाउने कुरा नगरेको भन्दै नअतालिन कांग्रेस कार्यकर्तालाई आग्रह गरे।"
पुँजीवाद नै भ्रष्टाचारको स्रोत : विप्लव,"काठमाडौं : नेपाल कम्युनिष्ट पार्टीका महासचिव नेत्रविक्रम चन्द (विप्लव)ले पुँजीवाद नै भ्रष्टाचारको स्रोत भएको बताएका छन्। नेपाल कम्युनिष्ट पार्टीका संस्थापक महासचिव पुष्पलालको ४५ औं स्मृति दिवसका अवसरमा आयोजित कार्यक्रममा बोल्दै नेता विप्लवले पुँजीवादको अन्त्य नभएसम्म भ्रष्टाचारको अन्त्य नहुने जिकिर गरे। 'संसारभर भ्रष्टाचार छाएको छ। नेपाल पनि अछुत रहन सकेन,'उनले भने,'त्यसैले पुँजीवादको अन्त्य नभएसम्म भ्रष्टाचारको अन्त्य संभव छैन। उनले नेपालमा भ्रष्टाचारले जरा गाडेको बताए। सत्तामा मानिसहरूमा मात्रै नभइ नागरिकमा पनि भ्रष्टाचार मौलाएको उनको भनाइ छ। उनले भने,'नेपाल पनि भ्रष्टाचारले जरा गाडेको छ। सत्ता बस्ने मानिसहरुमा मात्रै होइन नागरिकमा पनि भ्रष्टाचार मौलाएको छ। यसको ज्वलन्द उदाहरण हो नक्कली भुटानी शरणार्थी प्रकरण।' उनले पुष्पलाल र कम्युनिष्ट आन्दोलनलाई गहिरो अध्ययन गर्न नयाँ पुस्तालाई सुझाव दिए। उनले भने,'पुष्पलाल नै कम्युनिष्ट नेता हुन् जुन कम्युनिष्ट बनेदेखि नमरेसम्म कम्युनिष्ट नै रहे। त्यसैले पुष्पलाल र कम्युनिष्ट आन्दोलनलाई गहिरो अध्ययन गर्न आवश्यक छ।'"
भन्सारका कर्मचारीलाई अर्थमन्त्रीले भने तलब भत्ताबाट तपाईँहरू सन्तुष्ट हुनुपर्छ,"भैरहवा : अर्थमन्त्री प्रकाशशरण महतले भन्सारका कर्मचारीलाई कर्तव्यनिष्ठ र समर्पित भएर काम गर्न निर्देशन दिएका छन्। सोमबार भैरहवा भन्सार कार्यालयको निरीक्षण गर्दै मन्त्री महतले भने, अहिले राजस्व कम उठेको छ, यसका धेरै कारण छन्। केही समयअघि आयात रोकियो, त्यो कारणले पनि भन्सार उठ्ती कम भयो। आन्तरिक आर्थिक गतिविधिमा कमी भएपछि राजस्व कम उठ्यो। नाका र नाकाबाहिर दुरुपयोग गर्ने तथा अन्य उपाय उपयोग गरेर सामान भित्र्याउने प्रवृत्ति विद्यमान छन्। उनले सुरक्षा निकायसहितको समन्वय समिति रहेको स्मरण गराउँदै कुनै कारणबाट राजश्व उठाउने क्रममा दुरुपयोग या गैरकानुनी तरिकाबाट नाका र नाकाबाहिरबाट प्रवेशलाई सरकारले गम्भीरताका साथ लिएको बताए। महतले भने, यो जिम्मेवारी जोकोहीले पाएको छैन। धेरै मान्छेहरू हाम्रो राज्यसंयन्त्रको अंग हुन पाएका छैनन्। मेरो पनि त्यत्तिकै योग्यता थियो, हामीले पनि केही जिम्मेवारी पाए हुन्थ्यो भन्ने थुप्रै नागरिक छन्। प्राप्त जिम्मेवारीसँगै राज्यले दिएको तलबभत्ताबाट तपाईंहरु सन्तुष्टि हुनुपर्छ। मलाई यसले पुगेन, योभन्दा मलाई ठूलो चाहिन्छ कसैले भन्छ भने, उसले त्यो ठाउँ छोड्नुपर्छ। जिम्मेवारीबाट पन्छिने छुट कसैलाई छैन। काम गर्न मन लागेको छैन, मन नलागी काम गरियो भने त्यसबाट परिणाम आउँदैन। जसले जहाँ जिम्मेवारी पाएको छ, उसले पूर्ण समर्पणका साथ काम गर्यो भने मात्र परिणाम आउँछ। मैले तपाईंहरुबाट यही आशा गरेको छु,' उनले थपे। गत वर्ष सामान कम आयात भएर राजस्व कम उठेको भन्दै उनले चोरी पैठारी बढेको बताए। 'सामान समानन्तर किसिमबाट प्रवेश गरेको छ भन्ने कुरा आएको छ। सुरक्षा निकायको समन्वयमा यो प्रवृत्ति अन्त्य गर्नुपर्छ। केन्द्रमा पनि गृह र अर्थमन्त्रालयको समन्वय हुन्छ, जिल्ला तहमा पनि त्यो समन्वय हुनुपर्छ,' उनले भने। यहाँका आवश्यकताका बारे पनि त्यत्तिकै गम्भीर रहेको भन्दै मन्त्री महतले भने, यसबारे अर्थमन्त्रालय गम्भीर छ। संयन्त्रमा जे कुराको आवश्यकता छ। आधुनिक मेसिनको आवश्यकता छ। अरु सहयोगी संरचना नभएर काममा बाँधा परेको छ भने त्यो बाधा फुकाउन मन्त्रालय तयार छ। आवश्यक सामाग्रीको फेहरिस्ता दिनुस् हामी पूरा गर्छु।"
संसद्को प्रभावकारिता,"संसद् केवल सरकारको छायाँ र सत्ताको क्रीडास्थलबाहेक केही हुन नसक्नु दुःखद् पक्ष हो। संविधान निर्माणपछिको दोस्रो संसद्को दोस्रो अधिवेशन चलिरहेको छ। यो अधिवेशन सुरु भएको तीन महिना व्यतित हुन लाग्दा बजेट र केही राष्ट्रिय मुद्दामा संसद्को गतिशीलता देखिएको छ। यद्यपि, कानुन निर्माण र संसदीय समितिको क्रियाशीलताजस्ता महत्त्वपूर्ण पाटोमा भने संसद् उदासीन प्रतीत भएको छ। संसद् जनताको सार्वभौमसत्ताको प्रयोग गर्ने महत्त्वपूर्ण थलो हो। तर, यसको प्रभावकारिता भएन भने केवल गफ गर्ने थलोमा परिणत हुन्छ। जुन विगतका अधिवेशनमा देखियो। यो पटक त्यसलाई सच्याउने र यसको औचित्य प्रमाणित गर्ने अपेक्षा गरिएको थियो। तर, अहिलेसम्मको गतिविधिले पुरानै नियति दोहोरिने संकेत गरेको छ। नेपालमा प्रजातन्त्रको स्थापनासँगै संसदीय व्यवस्था लागू गरियो। तर, त्यसको अभ्यास भने जहिले पनि कमजोर रह्यो। २००७ सालमा प्रजातन्त्र स्थापना भए पनि पहिलो संसदीय निर्वाचन २०१५ सालमा मात्र भयो। तर, दुर्भाग्य त्यो संसद्ले आफ्नो कार्यकाल पुरा गर्नै पाएन। निर्वाचन भएको दुई वर्षमै संसद्, संसदीय व्यवस्थामात्र होइन, प्रजातन्त्र नै अपहरण गरियो। २०४६ सालमा प्रजातन्त्रको पुनस्र्थापना भयो। २०४८ सालमा संसद्को निर्वाचन भयो। तर, त्यसपछिको संसद्ले पनि पूरा कार्यकाल व्यतित गर्न पाएन। तीन वर्षमै मध्यावधिमा गयो। २०५१ सालको मध्यावधिपछि बनेको त्रिशंकु संसद् अस्थिरतामै बित्यो। २०५६ पछिको संसद् फेरि विघटनको सिकार भयो र निर्वाचन गर्न नसकी शाही सत्ता लाद्ने स्थितिमा पुग्यो। २०६३ मा लोकतन्त्रको स्थापनापछि २०६४ मा गठित पहिलो संविधानसभा पनि विफलतामै टुंगियो। दोस्रो संविधानसभाले संविधान निर्माण गर्यो। नयाँ संविधानबमोजिम निर्वाचन पनि सम्पन्न भयो। त्यसले संघीय लोकतान्त्रिक गणतन्त्रलाई संस्थागत गर्न महत्त्वपूर्ण भूमिका निर्वाह गर्यो। यद्यपि विधायिकीय भूमिकामा अपेक्षित सफलता हासिल गर्न सकेन। कानुन निर्माण र संसदीय समितिको क्रियाशीलताजस्ता महत्तवपूर्ण पाटोमा भने संसद् उदासीन प्रतीत भएको छ। संविधानसभाबाट जारी नेपालको संविधानबमोजिमको पहिलो संसद् कानुन निर्माणका सन्दर्भमा पहिलो चरणमा निकै क्रियाशील देखियो। तर सत्ता संघर्षको दलदलमा फँसेसँगै विस्तारै शिथिल भयो। कानुन निर्माणको गति अवरुद्ध भयो। धेरै विधेयक संसद्मा पुगेनन्, पुगेका पनि पारित नभई संसद्को कार्यकाल सकियो। संसद्को कार्यकाल सकिएपछि कानुनी व्यवस्थाअनुसार प्रतिनिधिसभामा विचाराधीन विधेयकहरू निष्क्रिय हुन पुगे। त्यसपछिको निर्वाचनबाट गठित वर्तमान संसद्ले विगतको गल्ती सच्याउने अपेक्षा गरिएको थियो। निर्वाचनलगत्तै पुस २५ मा सुरु भएको पहिलो अधिवेशन झन्डै चार महिना सञ्चालन भयो। तर, कानुन निर्माणमा शून्यताको अवस्था रह्यो। वैशाख १५ मा पहिलो अधिवेशन अन्त्य भएको १० दिन नहुँदै वैशाख २४ मा दोस्रो अधिवेशन सुरु भयो। नीति तथा कार्यक्रम एवं बजेटका सन्दर्भमा प्रक्रियागत रूपमा यो सफल रह्यो। तर, अन्य महत्त्वपूर्ण कानुन निर्माणका सन्दर्भमा यसले कुनै तदारुकता देखाएन। विगतकै नियति दोहोरिने अवस्था बन्यो। सामान्यतया संसद्को काम सरकार गठन, कानुन निर्माण र जनताका दैनन्दिन समस्याको समाधान खोज्ने हो। हाम्रो संविधानले संवैधानिक सर्वोच्चतालाई मानेको छ। यद्यपि शासकीय सन्दर्भमा संसदीय सर्वोच्चतालाई आत्मसात् गरिएको छ। संविधानको व्यवस्थाअनुसार प्रधानमन्त्री र मन्त्री सामूहिक रूपमा संघीय संसद्प्रति उत्तरदायी हुन्छन् भने मन्त्री सामूहिक र व्यक्तिगत रूपमा प्रधानमन्त्री र संसद्प्रति उत्तरदायी हुन्छन्। संसद्को सञ्चालन गर्ने जिम्मेवारी सभामुखको हो। तर, संसद्मा प्रतिनिधित्व गर्ने दल र सरकारको सहयोग बिना सभामुखले केही पनि गर्न सक्तैनन्। सरकार दिने काम संसद्को हो, संसद्लाई बिजनेस दिने काम सरकारको हो। तर, पछिल्लो आमनिर्वाचनपछि संसद्ले सरकार दियो, सरकारले विश्वासको मत पनि पायो। कतिपय राष्ट्रिय मुद्दामा संसद्मा गरमागरम बहस पनि भए। यद्यपि संसद्को मुख्य कार्य मानिने विधायिकीय भूमिकामा भने संसद् अत्यन्तै कमजोर देखियो। अघिल्लो संसद्मा संसद्को चालू अधिवेशन हठात रूपमा अन्त्य गर्ने र अध्यादेश ल्याउने प्रवृत्ति नै देखियो। दल विभाजनदेखि संवैधानिक अंगको गठनसम्मका अभ्यासहरू अध्यादेशमार्फत भए। त्यस्ता गलत अभ्यासको सर्वत्र आलोचना भयो। सर्वोच्च अदालतमा रिट निवेदन दायर भयो। तर, न संसद्ले त्यसलाई सच्याउन सक्यो न सर्वोच्चले कुनै फैसला दिन। विगतमा सत्ता स्वार्थमा लिप्त भएर संसदीय अभ्यासलाई कमजोर बनाउने कार्य गर्दा अन्ततः संसदीय व्यवस्था र प्रजातान्त्रिक प्रणाली नै धराशायी बन्यो। त्यसबाट गम्भीर पाठ सिक्ने वाचा गरेका दलहरूले फेरि त्यही गल्ती दोहोर्याए। र, अहिले पनि त्यसलाई निरन्तरता दिने कार्य भइरहेको छ। यसले पुनः संसदीय व्यवस्था र लोकतान्त्रिक प्रणालीमाथि गम्भीर प्रश्न उठाएको छ। दलहरूले विगतबाट पाठ नसिक्नु मुलुकका लागि दुर्भाग्य हो। संसद्ले आत्मसमीक्षा गरेर प्रभावकारिता देखाउन सक्नु पर्दथ्यो। तर, संसद् स्वयं पनि त्यसतर्फ अग्रसर हुन सकेन। त्यो अर्को विडम्बना हो। नेपालको संघीय संसद् दुई सदनात्मक छ। प्रतिनिधिसभा कतिपय अवस्थामा सत्ताको गलत अभ्यास र राजनीतिक द्वन्द्वको सिकार हुन सक्तछ। त्यहाँ विधेयक माथि गम्भीर बहस हुने अवस्था नहुन सक्तछ। बहुमतको फाइदा उठाउँदै गलत विधेयक पारित गर्ने स्थिति पनि बन्न सक्तछ। त्यस्तो अवस्थाको अनुमान गरेरै राष्ट्रियसभाको परिकल्पना गरिएको हो। बौद्धिक व्यक्तित्वले भरिएको र समावेशी चरित्रको त्यस सभाले प्रतिनिधिसभामा हुने कमजोरीलाई सच्याउने विश्वास गरिन्छ। तर, अहिलेको राष्ट्रियसभा प्रतिनिधिसभाभन्दा अपरिपक्व र अति राजनीतिक भएको अनेकन घटनाक्रमले पुष्टि गरिरहेका छन्। विधेयकमाथिको गहन छलफलका लागि मिनी संसद्को रूपमा रहने विषयगत समितिलाई प्रभावकारी फोरम मानिन्छ। तर, दुर्भाग्य प्रतिनिधिसभाअन्तर्गतका यस्ता समितिलाई लामो समयदेखि ओझेलमा पारिएको छ। संसद्को पहिलो अधिवेशन सुरु हुने बित्तिकै गठन हुनुपर्ने संसदीय समितिको गठन अधिवेशन अन्त्य हुने घडीमा आएर गरियो। तर, त्यसपछि अर्को अधिवेशन सुरु भएर तीन महिना व्यतित हुन लाग्दा पनि त्यसको नेतृत्व चयन गरिएको छैन। सभापतिविहीन संसदीय समितिले प्रभावकारी भूमिका खेल्न सक्ने अवस्था रहँदैन। संसद्को जननी मानिने बेलायतमा संसद्को शक्तिका सन्दर्भमा संसद्ले पुरुषलाई महिला र महिलालाई पुरुष बनाउनेबाहेक सबै गर्न सक्तछ भनिन्छ। चिकित्सा विज्ञानले त्यो पनि सम्भव बनाएको वर्तमान अवस्थामा संसद्ले गर्न नसक्ने शायद कुनै कार्य छैन। तर, व्यवहारमा संसद् केवल सरकारको छायाँ र सत्ताको क्रीडास्थलबाहेक केही पनि हुन नसक्नु दुःखद् पक्ष हो। शक्ति सन्तुलन र शक्ति पृथकीकरणको मान्यतामा समेत खलल पुग्दै गएको वर्तमान अवस्थामा कानुनको शासन पनि हराउँदै गएको छ। कानुन निर्माणको प्रक्रिया र विषयवस्तुको दृष्टिले प्रभावकारिता नदेखाउने हो भने संघीय संसद्का दुवै सदन, समितिहरू र प्रदेशसभा समेतको औचित्यमाथि फेरि पनि गम्भीर प्रश्न उठ्ने निश्चित छ। व्यक्ति, सरकार वा निश्चित पदाधिकारीको गलत नियत वा अक्षमताले विद्यमान प्रणाली नै जोखिममा पर्ने स्थिति आउन नदिन सम्बन्धित सबैले आआफ्नो जवाफदेहिता बहन गर्न जरुरी छ।"
कोसी सरकारविरुद्धको रिटमाथि सुनुवाइ सुरू,"विराटनगर : कोसी प्रदेशका मुख्यमन्त्री उद्धव थापाविरुद्ध सर्वोच्च अदालतमा परेको रिटमाथि सुनुवाइ सुरू भएको छ। न्यायाधीश सुष्मालता माथेमा र तिलप्रसाद श्रेष्ठको संयुक्त इजलासमा सुनुवाइ सुरू भएको हो। आइतबार न्यायाधीशद्वय कुमार रेग्मी र नहकुल सुवेदीको संयु्क्त इजलासमा रिट परेपनि पछि हेर्न नमिल्ने सूचीमा राखिएको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। असार २७ गते रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश दिएको थियो। रिटमाथिको सुनुवाइका लागि साउन ७ गतेलाई पेसी तोकिएको थियो। तर आइतबार सुनुवाइ हुन सकेन। नेकपा (एमाले) प्रदेश संसदीय दलका नेता एवं पूर्वमुख्यमन्त्री कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाइसकेका छन्। उनीहरूले प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
बजेटले दिर्घकालिन रुपमा राम्रो नतिजा ल्याउने अर्थमन्त्रीको दावी,काठमाडौं : अर्थमन्त्री डा प्रकाशशरण महतले अहिलेको बजेटले दिर्घकालिन रुपमा राम्रो नतिजा ल्याउने दावी गरेका छन्। नेपाल प्रेस युनियन रुपन्देहीले सोमबार बुटवलमा गरेको पत्रकार सम्मेलनमा बोल्दै अर्थमन्त्री महतले नयाँ मौद्रिक नीतिले शिथिल बनेको अर्थतन्त्र चलायमान हुने भन्दै अर्थतन्त्रमा देखिएको समस्या समाधान हुने दावी गरे। उनले मौद्रिक नीतिले बैंकहरुको ब्याजदर खुकुलो बनाएकाले निजी क्षेत्रलगायत बजार चलायमान हुने जिकिर गरे। उनले सरकारले सुशासनलाई केन्द्रमा राखेर काम गरिरहेकाले सुन प्रकरण लगायतका भष्ट्रचारका मुद्दाहरुलाई जरैदेखि पुगेर अनुसन्धान गरिरहेको दाबी गरे। उनले सूचना प्राप्त भएका कारण नै अवैध सुनलाई नियन्त्रणमा लिएको र आगामी दिनमा भन्सारमा देखिने कमजोरी हटाउन प्रविधिको विस्तारमा ध्यान दिइने जिकिर गरे। कांग्रेसका प्रवक्ता समेत रहेका अर्थमन्त्री डा महतले नेपाली कांग्रेसको केन्द्रीय समितिको बैठकको प्रत्यक्ष प्रसारण गरेर नयाँ प्रयोग गरेको बताए। उनले प्रत्यक्ष प्रसारणले कांग्रेसको यथार्थता जनताले बुझेको बताए।्
"राहदानी बनाउने बढे, सहज बनाउन अतिरिक्त समय थपियो","महेन्द्रनगर : कञ्चनपुरमा पछिल्लो समय राहदानी बनाउनेको सङ्ख्यामा वृद्धि हुँदै गएको छ। जिल्ला प्रशासन कार्यालय कञ्चनपुरले पनि राहदानी वितरणलाई सहज बनाउन कार्यालय समयसँगै अतिरिक्त समय पनि सेवा दिँदै आएको छ। त्यस्तै जिल्लाबाट गत वर्ष दश हजार एक सय ९४ जनाले राहदानी लिएको प्रशासन कार्यालयको राहदानी फाँटका कम्प्युटर अपरेटर कमल बोहराले जानकारी दिए। दुई हजार नौ सय १४ महिला र सात हजार दुई सय ८० पुरुषले राहदानी लिएको छ। उनले भने, पछिल्लो समय प्रवीणता प्रमाणपत्र तह पास गरेर विदेश जाने युवायुवती राहदानी बनाउन आउने क्रम बढेको छ। पछिल्लो समय खाडीलगायत तेस्रो मुलुक जाने सङ्ख्या वृद्धि भएसँगै राहदानी बढाउनेको सङ्ख्या वृद्धि भएको छ। जिल्ला प्रशासन कार्यालयका अनुसार गत आर्थिक वर्ष २०७९०८० मा १२ हजार तीन सय ३६ महिला तथा पुरुषले नागरिकता लिएका छन्। अपरेटर बोहराले यहाँ वंशजका आधारमा १२ हजार तीन सय १५ जनाले र वैवाहिक अङ्गिकृतका आधारमा २१ जना महिलाले नयाँ नागरिक प्राप्त गरेको जानकारी दिए। त्यसैगरी प्रशासनबाट नौ हजार ७६ जनाले नागरिकको प्रतिलिपि लिएको देखिएको छ। उनले नयाँ नागरिकसँगै राष्ट्रिय परिचयपत्र बनाउनुका साथै राहदानीसमेत सँगै बनाउने क्रम बढेको बताए। त्यसैगरी गत वर्ष १७ हजार तीन सय २४ जनाले राष्ट्रिय परिचयपत्र बनाएका छन्। भने अघिल्लो आवका चार हजार दुई सय ८१ राष्ट्रिय परिचयपत्र समेत वितरण गरिएको प्रशासनले जनाएको छ।  रासस"
कांग्रेसको केन्द्रीय समिति बैठक : आज सभापति र महामन्त्रीले जवाफ दिने,"काठमाडौं : नेपाली कांग्रेसको केन्द्रीय समिति बैठक आज पनि बस्दैछ। दिउँसो ३ बजेदेखि सुरू हुने बैठकमा आज सभापति शेरबहादुर देउवा र महामन्त्रीद्वय गगन थापा र विश्वप्रकाश शर्माले केन्द्रीय सदस्यहरूले उठाएका विषयमा जवाफ दिनेछन्। संसद्मा कांग्रेसको भूमिका, सरकारको गतिविधि र नागरिक सरोकारका विषय पनि छलफल गर्ने मुख्य एजेन्डा छन्। पार्टीलाई कसरी अघि बढाउने भन्ने विषय अझै महत्त्वपूर्ण छ। तर, अधिकांश नेताले एजेन्डा भन्दा गुटको बचाउमा समय खर्चिरहेका छन्। संस्थापन पक्षका नेताहरू सभापति शेरबहादुर देउवालाई कमजोर पार्न नहुनेमा जोड दिइरहेका छन्। नक्कली शरणार्थी प्रकरणबारेको मुद्दा अदालतमा विचाराधीन रहेको भन्दै उनीहरूले केन्द्रिय समितिले त्यसबारे थप निर्णय गर्नुपर्ने आवश्यकक्ता नरहेको जिकिर गरेका छन्। संस्थापन इतर पक्षधर नेताहरू भुटानी शरणार्थी प्रकरणमा पक्राउ परेर पूर्वपक्षका लागि थुनामा रहेका केन्द्रीय सदस्य बालकृष्ण खाँणलाई निलम्बन गर्नुपर्ने धारणा राखिरहेका छन्। उनीहरु नक्कली शरणार्थी प्रकरणको छानविनमा सहयोग गर्नुपर्ने तर्क गरिरहेका छन्। सामाजिक सञ्जालमार्फत प्रत्यक्ष प्रसारण भइरहेको केन्द्रीय कार्यसमिति बैठकमा नेताहरू स्पष्ट रूपमा गुटमा बाँडिएर धारणा राखिरहेका छन्। आइतबारसम्म केन्द्रीय सदस्य र सहमहामन्त्रीहरूले आइतबार नै बोलिसकेका छन्। केन्द्रीय सदस्यहरूले उठान गरेको विषय र सुझावको आज सभापति र महामन्त्रीले जवाफ दिएपछि बैठकमा बोल्ने क्रम सकिने कांग्रेसले जनाएको छ।"
एकीकृत समाजवादीका अध्यक्ष नेपाल इन्डोनेसिया प्रस्थान,"काठमाडौं : नेपाल कम्युनिष्ट पार्टी (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपाल इन्डोनेसिया गएका छन् । त्रिदेशीय भ्रमणका क्रममा आइतबार राति करिब १२ बजे नेपाल इन्डोनेसिया प्रस्थान गरेका हुन् । अन्तर्राष्ट्रिय कम्युनिष्ट पार्टीको बैठकमा सहभागी हुन उनी गएराति त्रिभुवन अन्तर्राष्ट्रिय विमानस्थलबाट त्यसतर्फ प्रस्थान गरेका हुन् । कम्युनिष्ट पार्टीहरुको बैठकमा सहभागी मुलुकका नेताले आआफ्नो मुलुकमा कम्युनिष्ट सिद्धान्तको अवस्था, देश विकासमा त्यसको प्रभाव र योगदानबारे छलफल गर्ने छन् । बैठकमा सहभागी भएर अध्यक्ष नेपाल सिङ्गापुर र मलेसिया जानुहुने कार्यक्रम छ । पाँच दिने भ्रमणमा उनीले तीनवटै मुलुकका शीर्ष नेतासँग शिष्टाचार भेट तथा दुईदेशीय हितका बारेमा छलफल गर्ने अध्यक्ष नेपालका स्वकीय सचिव मोहन गौतमले जानकारी दिए।  रासस"
कोसी सरकारविरुद्धको रिट न्यायाधीश माथेमा र श्रेष्ठको इजलासमा,"विराटनगर : कोसी प्रदेशका मुख्यमन्त्री उद्धव थापाविरुद्ध सर्वोच्च अदालतमा परेको रिटमाथि आज सुनुवाइ हुने भएको छ। रिट न्यायाधीश सुष्मालता माथेमा र तिलप्रसाद श्रेष्ठको संयुक्त इजलासमा तोकिएको छ। आइतबार न्यायाधीशद्वय कुमार रेग्मी र नहकुल सुवेदीको संयु्क्त इजलासमा रिट परेपनि पछि हेर्न नमिल्ने सूचीमा राखेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। असार २७ गते रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश दिएको थियो। रिटमाथिको सुनुवाइका लागि साउन ७ गतेलाई पेसी तोकिएको थियो। तर आइतबार सुनुवाइ हुन सकेन। नेकपा (एमाले) प्रदेश संसदीय दलका नेता एवं पूर्वमुख्यमन्त्री कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाइसकेका छन्। उनीहरूले प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
कांग्रेस बैठकमा बालकृष्ण खाँणको बचाउ,"नीतिगतरुपमै कानुन बनाएर दण्डहिनतालाई प्रश्रय दिने काम भइरहेको भन्दै कोइरालाले हाल संसदमा रहेको मुलुकी संहितासम्बन्धि केही नेपाल ऐनलाई संशोधन गर्न बनेको विधेयक (२०८०) तत्काल खारेज गरिनुपर्ने बताए। काठमाडौं : कांग्रेसका संस्थापन पक्षधर नेताहरूले भुटानी शरणार्थी प्रकरणमा पक्राउ परेका केन्द्रिय सदस्य बालकृष्ण खाँणको बचाउ गरेका छन्। नक्कली शरणार्थी प्रकरणबारेको मुद्दा अदालतमा विचाराधीन रहेको भन्दै उनीहरूले केन्द्रिय समितिले त्यसबारे थप निर्णय गर्नुपर्ने आवश्यकक्ता नरहेको जिकिर गरेका छन्। संस्थापन ईतर पक्षधर नेताहरू भने खाँणलाई निलम्वन गरेर नक्कली शरणार्थी प्रकरणको छानविनमा सहयोग गर्नुपर्ने तर्क गरिरहेका छन्। आइतबारको बैठकमा सहमहामन्त्री किशोरसिंह राठोरले पार्टी अप्ठ्यारो अवस्थाबाट गुज्रेका बेला महामन्त्रीहरू सभापतिलाई असफल भन्दै खुइल्याउन खोजिरहेको आरोप लगाए। उनले भने, पार्टीमा एक मत भएन। महामन्त्री पद भनेको के हो ? महामन्त्रीले सभापतिसँग असहमति गरेर जान खोज्ने भनेको मिथ्या कुरा हो। प्रवक्ता तथा अर्थमन्त्री डा प्रकाशशरण महतले नेताहरूलाई खुइल्याउने काम नगर्न आग्रह गरे। सामाजिक सञ्जालबाट नियोजित किसिमले विरोध गर्ने कुरा कसैले कहीँबाट पनि गर्न हुँदैन, उनले भने, हाम्रो पार्टीको मिसन छ। हामी हाम्रो पार्टीप्रति गर्व गर्छौं। उच्च मनोबलका साथ जनतामा जान्छौं। महतले अगाडि भने, हामी त खत्तम भइसक्यौं। हाम्रो अब भविष्य छैन। फलानोले गर्दाखेरी पार्टी यो ठाउँमा पुग्यो। ऊ ठाउँमा पुग्यो भन्ने मानसिकताबाट प्रस्तुत हुन्छौं भने जतिसुकै, जतिवटा कार्यक्रम गरे पनि हामीले हाम्रो जनआधार जुन विस्तार गर्ने लक्ष्य राखेका छौं एक्लै निर्वाचन जित्ने लक्ष्य राखेका छौं। त्यो पूरा हुन सक्दैन। अनावश्यक किसिमको गालीगलौज, सामाजिक सञ्जालबाट नियोजित किसिमबाट विरोध गर्ने कुरा नभएकोलाई पनि भएको जस्तोगरी प्रस्तुत गर्ने कुरा हामी कहीँकतैबाट, कसैले पनि गर्नु हुँदैन। त्यो नगरेर हामी एक मनले, एक चित्तले पार्टी संगठनमा लाग्यौं भने, जनताको बीचमा गयौं भने नेपाली कांग्रेसलाई कसैले रिप्लेस गर्न सक्दैन। महतले भने। उनले पार्टीभित्र अनुशासनको आवश्यकता रहेको भन्दै पार्टीमा मतभिन्नताहरू हुन सक्छन् भन्दै अगाडि भने, एक अर्कालाई कतिपय अवस्थामा मन पराउँला नपराउँला। तर, संकटका बेला कुनै पनि विषयलाई अदालतले पुष्टि नगरी त्यो विषयको निचोडमा पुगेर आफ्नै साथीभाइ माथि खनिने प्रवृत्ति पनि गलत हो। कांग्रेसकी सहमहामन्त्री डिना उपाध्यायले अदालतमा रहेको विचाराधीन मुद्दालाई बहसको विषय बनाइएको भन्दै पार्टी भित्रैबाट आफ्ना नेताहरूलाई जबरजस्ती फसाउने काम भएको बताएकी छन्। उनले खाँणमाथिको आरोप प्रमाणित गराउन पार्टीकै नेताहरूले दबाब दिएको बताइन्। उपाध्यायले भनिन्, हाम्रो एकजना साथीलाई आरोप लगाइएको छ। न्यायालयमा मुद्दा विचाराधीन छ। तर, हाम्रै पार्टीका साथीहरू आरोपलाई प्रमाणित गराउन दबाब दिइरहनुभएको छ। न्यायलयलाई प्रभावमा राख्ने काम भएको भन्दै उपाध्यायले भनिन्, यो कार्यप्रति पार्टीले सचेत हुनुपर्छ। पार्टी साथीहरूलाई जबरजस्ती फसाउन किन लाग्नुभएको छ ? पार्टीका साथीलाई कुनै आरोप लागेमा पक्षमा उभिने कि नउभिने भन्दै उनले भनिन्, आफ्नै साथी थुनामा पर्दै गर्दा पक्षमा उभिने कि नउभिने ? जिल्लामा कुनै साथीलाई कुनै आरोप लाग्दा पक्षमा उभिने कि नउभिने ? केन्द्रीय सदस्य तथा परराष्ट्रमन्त्री नारायणप्रसाद साउदले भुटानी शरणार्थी प्रकरणमा अदालतको अन्तिम फैसला नआएसम्म थुनामा रहेका नेतालाई कारबाही गर्न नहुने बताएका छन्। केन्द्रीय कार्य समितिको बैठकमा बोल्दै साउदले कांग्रेस नेता बालकृष्ण खाँणलाई लक्षित गर्दै अनुसन्धानमा सघाउँदै आएको व्यक्तिलाई कारबाही गरे पार्टीको हित नहुने बताए। बैठकमा भुटानी शरणार्थी प्रकरणको चर्चा गर्ने क्रममा साउदले अनुसन्धानलाई पार्टीले पनि सघाउनु पर्ने बताएका थिए। अनुसन्धानलाई पार्टीले सहयोग गर्नुपर्छ। अदालतको निर्णय पर्खिनुपर्छ। अदालतको प्रक्रिया नपर्र्खीकन हामीले हतारमा एक र दुई वा तीन जनालाई कारबाही गर्ने विषय होइन साउदले भने, बाहिर आएको आधारमा केही मानिसको बारेमा लेखेको आधारमा कारबाही गर्दा पार्टीको हित गर्दैन। केन्द्रीय समितिको बैठकमा बोल्दै सहमहामन्त्री महेन्द्र यादवले खाँणलाई राज्यले फसाएको बताएका छन्। यादवले भने, हाम्रो आदरणीय नेता बालकृष्ण खाँणजीलाई राज्यले फसाएको छ। उहाँप्रति राज्यले ठूलो अन्याय गरेको छ। उनले खाँणमाथि ठगीमा मात्र नभई राजद्रोहको मुद्दा लगाइएको पनि बताए। उहाँको नाम कसैले पोलेको थिएन। प्रमाण पनि थिएन। ठगी मात्र होइन राजद्रोहकै मुद्दा लगाइएको छ। उनले भने, ठगीमा राजद्रोहको मुद्दा लगाउने हो भने दिनमै १०२० मुद्दा लगाउन मिल्छ। उनले खाँणमाथि अहिले अभियोग मात्र लागेको बताए। पूर्वगृहमन्त्री खाँण नक्कली भुटानी शरणार्थी मुद्दामा कारागारमा छन्। उहाँको मुद्दा अन्तिम नभएसम्म केही नगरौं। उहाँले धेरै दुःख गर्नुभएको छ। सके सहयोग गरौं नसके दुःख नदिऔं। उनले भने, मलाई विश्वास छ उहाँ निर्दोष भइ आउनुहुनेछ। कुनै अभियोग लागेको मान्छे अन्तिममा निर्णय नभएसम्म कसुरदार नहुने यादवले बताए। संविधानको धारा २० मा भनेको छ। कुनै अभियोग लागेको व्यक्तिलाई निजले गरेको कसुर प्रमाणित नभएसम्म कसुरदार मानिने छैन। उनले भने, यो हामीले बनाएको संविधान हो। अन्तिममा निर्णय नभएसम्म उहाँ कसुरदार हो भनेर हामीले बाहिर बोलिदिनु भएन। उहाँ हाम्रै परिवारको साथी हो। केन्द्रीय सदस्य श्याम घिमिरेले कांग्रेसभित्र अन्तरकलहले मुलुकमै क्षति पुगेको बताउँदै भने, कांग्रेसभित्र अन्तरकलह चुलिँदा पार्टी मात्र होइन मुलुक र लोकतन्त्रलाई क्षति पुगेको छ। समग्र एकताको अवस्था कसरी सिर्जना गर्न सकिन्छ भन्नेतर्फ नेताहरूको ध्यानाकर्षण गराउनु चाहन्छु। पार्टीभित्रको अन्तरकलहका असर पार्टीको जगैसम्म पुगिसकेको भन्दै घिमिरेले भने पार्टीमा एउटाले टिकट पाउँछ। अरु सबै हराउन लाग्ने प्रवृतिको विकास भएको छ। यो हामीमा मौलाएको गुटगत प्रवृतिका कारण हो। पार्टीभित्रको समस्या समधानका लागि विधि र विधानको पालना पहिलो सर्त भएको घिमिरेले भने, पार्टीको विधानमा समस्या भए संशोधन गरौं। तर, अब पार्टीलाई विधानअनुसार चलाऔं। उनले सभापति शेरबहादुर देउवाको अनुभव, उपसभापति पूर्णबहादुर खड्काको कुटनीति र महामन्त्री गगन थापाको ऊर्जा पार्टीको पुँजी भएको भन्दै सही ढंगले परिचालन गर्नुपर्ने बताए। केन्द्रीय सदस्य डा शेखर कोइरालाले अहिले कांग्रेसलाई गठबन्धनबारे समीक्षा गरेर बस्ने समय नभएको भन्दै गठबन्धन गरेर ठिक वा बेठिक भयो भनेर अहिले समीक्षामा समय खर्चनु नहुने बताए। कोइरालाले भने, सरकारको कामकाज समीक्षा र प्रभावकारिताबारे अहिले भनिहाल्नुपर्ने समय हैन। तर, गठबन्धनको मर्मअनुसार सरकार सञ्चालन भएको छ कि छैन वा मन्त्रीहरूले स्वतस्फूर्त काम गर्न पाएका छन् कि छैनन् भन्ने विषयमा भने सोच्नुपर्ने बेला आएको छ। उनले स्थानीय सरकारदेखि केन्द्र सरकारसम्म सहभागी कांग्रेस प्रतिनिधिहरूबाट जनअपेक्षा अत्यन्त बढी रहेको र त्यसअनुरुप जनतालाई चित्त बुझाएर काम गर्न नसक्दा पार्टीको भविष्य मात्र अन्धकार हुने भन्दै नेपालको लोकतन्त्र पनि कमजोर र दिशाहिन हुन जानेतर्फ सबै सचेत हुनुपर्ने बताए। यस्तै, नेता कोइरालाले राज्यका जिम्मेवार निकायहरूकै कारण देशमा पछिल्ला दिनहरूमा दण्डहिनता बढ्दै गएको बताए। नीतिगतरुपमै कानुन बनाएर दण्डहिनतालाई प्रश्रय दिने काम भइरहेको भन्दै उनले हाल संसदमा रहेको मुलुकी संहितासम्बन्धि केही नेपाल ऐनलाई संशोधन गर्न बनेको विधेयक (२०८०) तत्काल खारेज गरिनुपर्ने बताए। अर्का केन्द्रीय सदस्य डा शशांक कोइरालाले पार्टीभित्रका एजेण्डा भुलेर कांग्रेस खाली एक अर्काको खेदो खन्नमा लागि परेको भान जनतालाई भएको भन्दै राम्रो मान्छे चुनेर मात्रै पार्टीको क्रियाशील सदस्यता दिनेतर्फ पार्टी लाग्नुपर्ने बताएका छन्। क्रियाशील सदस्य बढाएर मात्रै पार्टी संगठित नहुने धारणा राखे। कांग्रेसको नीति ठीक हो भनेर मनैदेखि नलागेसम्म क्रियाशील सदस्य बढाउन नहुने उनको धारणा थियो।"
बाघको आक्रमणबाट चितवनमा एक जनाको मृत्यु,चितवन : बाघको आक्रमणबाट पश्चिम चितवनमा एक जनाको मृत्यु भएको छ। बाघले आक्रमण गर्दा सोमबार दिउँसो सवा तीन बजे भरतपुर महानगरपालिका२८ कोटेनिका २६ वर्षीय आसबहादुर बोटेको मृत्यु भएको हो। माछा मार्न गएका बोटेलाई चितवन राष्ट्रिय निकुञ्जभित्र बाघले आक्रमण गर्दा घटनास्थलमै मृत्यु भएको चितवन प्रहरी प्रवक्ता डीएसपी विजय पण्डितले बताए।
आपत्तिजनक प्रश्नोत्तर लेख्ने लेखकलाई कारबाही गरियोस् : अधिकारकर्मी,"वीरेन्द्रनगर : सुर्खेतका महिला अधिकारकर्मीहरूले पुस्तकमा आपत्तिजनक प्रश्नोत्तर लेख्ने लेखक र पुस्तक प्रकाशनलाई कारबाही गर्न माग गरेका छन्। वन तथा वातावरण मन्त्रालयका सहायक संरक्षण अधिकृत राम एकवाल दासले लेखेको लोकसेवा तयारीसम्बन्धी एउटा पुस्तकमा आपत्तिजनक प्रश्नोत्तर भेटिएको भन्दै महिला अधिकारकर्मीहरूले ती लेखक तथा पुस्तक प्रशासनलाई कानुनी कारबाही गर्न माग गरेका हुन्। विद्या विकास पब्लिकेसन प्रालि कलंकीले प्रकाशित गरेको नेपाल वन सेवा दिग्दर्शन गेमस्काउट, वन रक्षक, सफलताको साथी पुस्तकको पेज नम्बर १४३ मा केटी (महिला)हरू बारे आपत्तिजनक शब्दसहित प्रश्नोत्तर राखिएको छ। पुस्तकको १४३ पेजको १८ नम्बर प्रश्नमा चारवटा अप्सनसहित महिलाबारे आपत्तिजनक कुरा प्रश्न र उत्तरहरूमा उल्लेख गरिएको छ। जुन प्रश्न र उत्तरलाई लिएर अहिले सामाजिक सञ्जालमा चर्को आलोचना भइरहेको छ। धेरैजसो महिला अधिकारकर्मीहरूले त्यसप्रति लक्षित गर्दै विरोध जनाएका छन्। कर्णालीका राजनीतिककर्मी, मानवअधिकारकर्मी, महिला अधिकारकर्मी, नागरिक समाज लगायतका सरोकारवालाहरूले महिलाबारे गम्भीर आपत्तिजनक प्रश्न उत्तर समावेश गरिएको उक्त पुस्तकलाई प्रतिबन्ध लगाउन, लेखक र प्रकाशकलाई कारबाही गर्न माग गर्दै प्रशासनको ध्यानाकर्षण गराएका छन्। अखिल नेपाल महिला संघ कर्णाली प्रदेश, अन्तरपाटी महिला सञ्जाल सुर्खेत, नेपाल महिला संघ सुर्खेत, अखिल नेपाल महिला संघ सुर्खेत, बाल विवाह विरुद्धको साझा अभियान सञ्जाल कर्णाली प्रदेश लगायतका सरोकारवाला संघ संगठनहरूका प्रतिनिधिहरूले प्रशासनमा पुगेर लेखक तथा प्रशासनलाई कारबाही गर्न माग गर्दै ध्यनाकर्षण गरिएको अनेमसंघ कर्णाली प्रदेश अध्यक्ष पद्मा खड्काले बताइन्।"
"सशस्त्र प्रहरीमाथि ढुंगामुडा र हातपात गर्ने एक पक्राउ, तीन जना फरार",झापा : झापामा सशस्त्र प्रहरीमाथि ढुंगामुडा र हातपात गर्ने एक जनालाई प्रहरीले पक्राउ गरेको छ। पक्राउ पर्नेमा झापा गाउँपालिका १ स्थित रसुनगन्ज निवासी जितेन यादव रहेका छन्। घटनामा संलग्न मुख्य योजनाकार चन्द्रमोहन यादवसहित तीन जना अझै फरार रहेको प्रहरीले जनाएको छ। डियुटीमा खटिएका सशस्त्र प्रहरी चढेको गाडीलाई लक्षित गरी यादवसहित चार जनाको समूहले करिब एक महिनाअघि ढुंगामुडा गर्दै हातहतियार खोस्ने प्रयास गरेका थिए। त्यसपछि सशस्त्रले उनीहरुविरुद्ध प्रहरीमा जाहेरी दिएका थिए। सोही जाहेरीको आधारमा यादवलाई शनिबार पक्राउ गरेको र चन्द्रमोहन लगायत तीन जना फरार रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीले यादवविरुद्ध अभद्र व्यवहार मुद्दामा म्याद थप गरी घटनाका बारेमा थप अनुसन्धान गरिरहेको डीएसपी रिजालले बताए। सशस्त्र प्रहरी बोर्डर आउट पोस्ट टाघनडुब्बाले झापा १ रसुनगन्जस्थित नेपाल भारत सीमा नजिकबाट गत असार ३० गते अन्दाजी राती ८ बजेको समयमा भारत लैजाँदै गरेको १६८ बोतल मदिरा बरामद गरेको थियो। सो मदिरा स्थानीय चन्द्रमोहनले मे २ प ७७६६ नम्बरको मोटरसाइकलमा हालेर भारततर्फ लगिरहेका थिए। सशस्त्रले मदिरा बरामद गरेपछि चन्द्रमोहनले घरका अन्य सदस्यहरूलाई घटनास्थलमा बोलाएर सशस्त्र चढेको गाडीमा ढुंगामुडा गरेका थिए। गाडी रोकेपछि उनीहरूले सशस्त्रमाथि अभद्र व्यवहार गर्दै हातहतियार समेत खोस्ने प्रयास गरेका थिए। सोही क्रममा दुवै पक्षबीच विवाद भएको थियो। यो घटना घटेको केही समय पनि चन्द्रमोहनले झापा बजारबाट मोटरसाइकलमा मदिरा बोकेर लसुनातर्फ जाँदै गर्दा बाटोमै सशस्त्र प्रहरीले उनलाई छेक्न खोजेका थिए। सशस्त्र देखेपछि चन्द्रमोहन झापा बजारतर्फ भागेका थिए। सशस्त्रले उनलाई पछ्याउने क्रममा स्थानीय व्यवसायी र सशस्त्र प्रहरीबीच विवाद समेत भएको थियो। सोही विवादमा स्थानीय व्यापारीले एक दिन झापा बजार समेत बन्द गरेका थिए। भारतको बिहार राज्यमा मदिरा पूर्ण रुपमा प्रतिबन्ध छ। त्यसैले झापाका विभिन्न नाकाबाट मदिरा जन्य पदार्थ चोरी तस्करीको माध्यमबाट विहार लगिन्छ।
नेपाल एयरलाइन्सको काठमाडौंरियाद निरन्तर उडान गर्न माग,"साउदी :साउदी अरेबियामा रहेका विभिन्न संघ संस्था नेपाल एयरलाइन्सको काठमाडौंरियाद उडानलाई निरन्तरता दिन माग गरेका छन्। उडानलाई निरन्तरता दिन माग गर्दै विभिन्न संघसंस्थाले साउदीस्थित नेपाली राजदूत नवराज सुवेदीलाई विज्ञप्ति बुझाएका छन्। केही समय यता रियाद सिधा उडानका लागि उडान सेड्युलमा निरन्तरता, रियाद एयरपोर्टमा देखिएको सलट कन्भरमेसन समस्या, आगामी दिनमा रियादबाट उडान नहुने आशंका र नेपालीलाई पर्ने समस्या समाधानका लागि राजदूतलाई कुटनीतिक पहलबाट हप्तामा तीन उडानलाई निरन्तरता दिन आग्रह गरेका छन्। नेपाल एयरलाइन्स स्रोतका अनुसार यात्रुहरुले टिकट बुकिङ गर्दा रिटन टिकटमा उडान सेडुल सो नगर्ने र उडान सम्बन्धी पूर्व जानकारी नभएको कारण यात्रुहरूको गुनासो रहेको र टिकट बुकिङ गर्न समस्या रहेको जानकारी दिए। रियाद काठमाडौं काठमाडौं रियादबाट हालसम्म १ सय ६० उडान हुनुका साथै साउदीको रियाद सहरबाट नेपाल एयरलाइन्सको पहिलो उडान २०२२ अप्रिल २२ मा भएको थियो।"
नार्कको प्रदेशस्तरीय अनुसन्धान केन्द्र स्थापनाका लागि छलफल,"टीकापुर : नेपाल कृषि अनुसन्धान परिषद (नार्क) ले कैलालीको टीकापुरमा सुदूरपश्चिम प्रदेशस्तरीय बहुआयामिक कृषि अनुसन्धान केन्द्र स्थापनाका लागि पहल थालेको छ। परिषदले केन्द्र स्थापनाका लागि आवश्यक मापदण्ड, पूर्वाधार लगायतका विषयबारे सरोकारवाला निकायसँग प्रारम्भिक छलफल थालेको हो। परिषद, टीकापुर नगरपालिका र सुदूरपश्चिम विश्वविद्यालयको कृषि विज्ञान संकाय डीन कार्यालय टीकापुरले केन्द्र स्थापनाका लागि अन्तरक्रिया कार्यक्रम गरेको छ। कार्यक्रमका अधिकांश वक्ताले राष्ट्रिय गौरवको रानी, जमरा, कुलरिया सिँचाइ आयोजना, सुदूरपश्चिम विश्वविद्यालयको कृषि विज्ञान संकाय, कृषि तथा वन विश्वविद्यालय रामपुरको प्राकृतिक श्रोत व्यवस्थापन कलेज रहेको टीकापुरमा प्रदेशस्तरीय केन्द्र स्थापना गर्नुपर्नेमा जोड दिएका छन्। कार्यक्रममा बोल्दै कैलाली क्षेत्र नम्बर १ प्रतिनिधि सभा सदस्य रुपा सोसी चौधरीले कृषि भण्डारका रुपमा रहेको यस क्षेत्रमा कृषिको अनुसन्धान गर्दै उत्पादन बढाउनका लागि केन्द्र स्थापना हुनुपर्ने बताइन्। राष्ट्रिय सभा सदस्य गरिमा शाहले टीकापुरले सजिलै केही नपाएको बताउँदै नार्कको केन्द्र स्थापनाका लागि टीकापुर एकजुट हुने बताइन्। अनुसन्धानकै माध्यमबाट सुदूरपश्चिम प्रदेशलाई समृद्ध बनाउन सकिन्छ राष्ट्रिय सभा सदस्य शाहले भनिन्। सुदूरपश्चिम विश्वविद्यालयका उपकुलपति प्राध्यापक डाक्टर अम्माराज जोशीले आफ्नो क्षेत्रको विज्ञ आफ्नै क्षेत्रमा प्रयोग गर्नका लागि पनि केन्द्र स्थापना हुनुपर्नेमा जोड दिए। सुदूरपश्चिमको बाली नाली तथा कृषि क्षेत्रको समग्र विकासका लागि केन्द्र आवश्यक छ उपकुलपति जोशीले भने सुदूरपश्चिम विश्वविद्यालय त्यसका लागि सहकार्य गर्न तत्पर छ। नार्कका बाली निर्देशक, डा कृष्णकुमार मिश्रले केन्द्र स्थापनाका लागि आवश्यक जग्गाको जोहो गर्न सके तत्काल सुरु गर्न सकिने बताए। गौरबको आयोजना रहेको टीकापुरले धेरै ठाउँलाई सेवा पुर्याउन सक्छ, यहाँका किसानहरूले मुल बिउ यहाँ नै पाउँछन् डा मिश्रले भने किसानको सहभागितामा हाइब्रिड जातको बिउ त्पादन गरेर आर्थिक क्रान्ति ल्याउन, अन्तर्राष्ट्रिय प्रविधिहरुको विकास गर्न केन्द्रले मद्दत पुग्नेछ। मिश्रले नेपाल सरकारले चार वर्षअघि नै सुदूरपश्चिममा केन्द्र स्थापनाका लागि नीतिगत निर्णय गरिसकेको बताए। अन्तर्राष्ट्रिय धान बाली अनुसन्धान केन्द्रका नेपाल कन्ट्री डाइरेक्टर डा कृष्णदेव जोशीले कृषिमा पर्याप्त अध्ययन, अनुसन्धान नभएका कारण युवा पुस्ता विदेशिनु पर्ने बाध्यतालाई केन्द्रले कम गर्न मद्दत पुग्ने बताए। हायर लेभलको प्रविधियुक्त खेतीका लागि अनुसन्धान गर्न केन्द्रको आवश्यक छ, जसले विदेश जान आतुर युवा पुस्तालाई समेत नेपालमै रोक्न मद्दत पुर्याउनेछ डा जोशीले भने। नार्कका वैज्ञानिक डारामबहादुर खड्काले परिषद्ले स्थापना गर्न चाहेको सुदूरपश्चिम प्रदेशस्तरीय केन्द्रबारे सहजीकरण गरेका थिए। खड्का अनुसार केन्द्र स्थापनापश्चात् सुदूरपश्चिमका ९ वटै जिल्लामा फरक फरक विषयका अनुसन्धान केन्द्रहरू स्थापना गर्ने लक्ष्य राखिएको छ। केन्द्र स्थापनाका लागि तत्काल शय विघा जमिन आवश्यक पर्ने खड्काले बताए।"
अमेरिका पठाउने भनेर मानव बेचबिखन गर्ने व्यक्ति पक्राउ,"काठमाडौं : अमेरिका पठाउने भनेर मानव बेचबिखन तथा ओसारपसार गरेको आरोपमा एक जना पक्राउ परेका छन्। पक्राउ पर्नेमा पोखरा महानगरपालिका२७ घर भई हाल काठमाडौं८ गुह्रेश्वरी पञ्चकन्या मार्गमा बस्ने ३४ वर्षीय कमल तामाङ रहेका छन्। उनले दुई करोड २६ लाख २३ हजार रुपैयाँ ठगी गरेको देखिएको छ। सुन्दर भविष्य र सुविधा सम्पन्न जीवनशैली उपलब्ध हुने लोभ, लालच र भ्रममा पारेर अवैधानिक बाटो हुँदै अमेरिका लगिदिने आश्वासन देखाएर धेरै जना नेपालीलाई अन्यत्र देशमा लगेर अलपत्र पार्ने, बन्धक बनाई यातना दिने र फिरौती लिने जस्ता आपराधिक कार्य गर्ने गरेको आरोपमा नेपाल प्रहरीको मानव बेचबिखन अनुसन्धान ब्यूरोको टोलीले पक्राउ गरेको हो। उनले नेपालबाट अमेरिका लैजाने भनि भारतको नयाँदिल्ली, श्रीलंका, दुबई,सिंगापुर, फिलिपिन्स, थाइल्याण्ड, लाओस र जाम्बिया लगायतका देशहरूमा पुर्याई अलपत्र पारी थप रकम माग गर्ने गरेको खुलेको छ। काठमाडौं जिल्ला अदालतबाट म्याद थप अनुमति लिई अनुसन्धान गरिरहेको ब्यूरोले जनाएको छ।"
विश्व खाद्य कार्यक्रमको कार्यालय खोलेर ठगी गर्ने दुई जना पक्राउ,"काठमाडौं : विश्व खाद्य कार्यक्रमको कार्यालय खोलेर ठगी गर्ने दुई जना पक्राउ परेका छन्। पक्राउ पर्नेमा सिन्धुपाल्चोकको मेलम्ची नगरपालिका९ घर भई हाल काठमाडौं जिल्ला गोकर्णेश्वर नगरपालिका८ बस्ने ४७ वर्षीय घन श्याम कटुवाल र मकवानपुरको बागमती गाउँपालिका९ घर भई काठमाडौं जिल्ला बूढानीलकण्ठ५ बस्ने ४० वर्षीय लिलाबहादुर भोलोन रहेका छन्। जिल्ला प्रहरी परिसर काठमाडौंले सोमबार आयोजना गरेको पत्रकार भेटघाट कार्यक्रममा उक्त जानकारी दिएको हो। यी घटनामा संलग्न भएका अन्य तीन जना फरार रहेका छन्। मकवानपुरका भीम भोलोन, मिलन तामाङ र पेम्बा तामाङ फरार छन्। पक्राउ परेकाहरू विरुद्ध जिल्ला अदालत काठमाडौंबाट पाँच दिनको म्याद थप गरेर अनुसन्धान भइरहेको छ।"
साउदीमा क्यान्सर पीडितलाई सहयोग,साउदी : रियाद फुटबल क्लबले क्यान्सर पीडित विवेक विश्वकर्मालाई एक लाख ६० हजार रुपैयाँ सहयोग गरेको छ। क्लबले इदका अवसरमा २६ टिमको सहभागितामा फुटबल आयोजना गरेको थियो र पहिलो टोली बनेको थियो। कार्यक्रम समीक्षा र सम्मानको अवसर पारी लमजुङ१ का क्यान्सर पीडित विश्वकर्माको उपचारका लागि सो रकम हस्तान्तरण गरेको हो। त्यस्तै तनहुँको शुक्ला गण्डकी११ का गंगा बहादुर गुरुङलाई उपचारका लागि साउदी अरेबियाबाट तीन लाख सहयोग गरेका छन्। उनी लामो समयदेखि मृगौलासम्बन्धी समस्याबाट पीडित थिए। परिवारले गुरुङको दुवै मृगौलाले काम गर्न छाडेपछि प्रत्यारोपणमा आर्थिक सहयोगका लागि तमु धि नेपाल प्रवास शाखा साउदी अरेबियालाई जानकारी गराएका थिए। तमु धिले आफ्नो अभियानमा आर्थिक संकलनको सुरवातसँगै तीन लाख नेपाली रुपैयाँ संकलन गरेको थियो। ३२ वर्षीय गुरुङ जनवरीदेखि उपचारत छन्। संकलन रकम तमु धिले पीडित परिवारलाई हस्तान्तरण गरेको छ भने साउदीमा कार्यरत क्यान्सर पीडित महेन्द्र धमलालाई उपचार गर्न तथा स्वदेश फिर्ताका लागि प्रवासी नेपाली मञ्च राष्ट्रिय कमिटी साउदी अरेबियाले हवाई टिकट उपलब्ध गराएको छ।
करेन्ट लागेर एक जनाको मृत्यु,बेनी : करेन्ट लागेर सोमबार म्याग्दीको मालिका गाउँपालिका५ रुम हुक्लाङडाडामा एक जनाको मृत्यु भएको छ। बिजुलीको वितरण लाइनको पोलमा नेपाल टेलिकमको फाइबर बिछ्याउने क्रममा करेन्ट लागेर चितवनको रत्ननगर नगरपालिका९ का २६ वर्षीय अशोक तामाङको मृत्यु भएको जिल्ला प्रहरी कार्यालयले जनाएको छ। प्रहरी निरीक्षक किरण लामाका अनुसार उपचारका लागि बेनी अस्पताल ल्याउँदा चिकित्सकले तामाङलाई मृत घोषणा गरेका थिए। तामाङ करेन्ट लागेर पोलबाट करिब ६ फिट तल खस्दा छाती र खुट्टामा पोलेर बेहोस भएका थिए। मृतकको शव परीक्षणका लागि बेनी अस्पतालमा राखिएको छ।
"दोलखाको विगु गाउँपालिकामा चितुवा आतंक, स्थानीय त्रसित","दोलखा : दोलखाको विगु गाउँपालिको वडा नम्बर ६ र ७ मा एक सातामा चितुवाले १० वटा बाख्रा मारेको छ। वडा नम्बर ७ का वडाध्यक्ष दलबहादुर श्रेष्ठका अनुसार आइतबार राति मात्रै मानेडाँडाका स्थानीय अनिल दुलालको गोठमा चितुवा पसेर पाँचवटा बाख्रा मारेको छ। चितुवा घर घरमा पस्न लागेपछि स्थानीय आतंकित बनेका छन्। 'बाख्रा त खायो खायो हामीलाई समेत आक्रमण गर्छ कि भन्ने चिन्ता छ', पीडित दुलालले भने। केही दिनअघि विगु गाउँपालिका६ आलम्पुको स्थानीय चिनिमाया विश्वकर्माको चार वटा र इसी शेर्पाको एउटा गरी पाँचवटा बाख्रा मारेको स्थानीयले बताएका छन्। 'राति राति चितुवा गोठमा पसेर बाख्रा मार्न थालेको छ,'पीडित चिनिमायाले बताइन्। अब त राति काम विशेषले बाहिर निस्कन पनि डरमर्दो बनेको छ।' केही समय अघि वडा नम्बर ६ वासाका स्थानीय तारा थामी र रंगबहादुर थामी तथा क्यार्थलका मान बहादुर थामीको घरमा पनि चितुवा पसेर आतंक मच्चाएको स्थानीयले बताए। उत्तरी गाँउमा चितुवा लगायतका वन्यजन्तुले आतंकित पार्न लागेपछि गौरीशंकर संरक्षण क्षेत्र र सम्बन्धित वडा तथा पालिकामा जानकारी गराएको भए पनि सुरक्षा र क्षतिपूर्तिका विषयमा कुनै पहल नभएको स्थानीय पीडितहरुले गुनासो गरेका छन्। गौरीशंकर संरक्षण क्षेत्रका सूचना अधिकारी तुलसीप्रसाद दाहालले किसानको पशुलाई वन्यजन्तुले आक्रमण गरेर मारेको बारेमा जानकारी आएको र त्यसको उचित क्षतिपूर्ति दिइने बताए। वन्यजन्तुबाट आफ्नो पशुको सुरक्षाका लागि स्थानीयले गाई, बाख्रा बाध्ने गोठ बलियो बनाउनुपर्ने सूचना अधिकारी दाहालको भनाइ छ।"
मंगलबार देशका यी स्थानमा हुने छ वर्षा,"काठमाडौं : मंगलबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, लुम्बिनी र गण्डकी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। मंगलबार राति देशभर सामान्य बदली रहनेछ। सबै प्रदेशका पहाडी भूभागका थोरै स्थानहरू तथा बाँकी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी,लुम्बिनी र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको महाशाखाले जनाएको छ।"
कर्णालीमा नयाँ बजेट कार्यान्वयनमा जुट्यो सरकार,"वीरेन्द्रनगर: कर्णाली प्रदेश सरकारले नयाँ आर्थिक वर्ष २०८००८१ सुरु भएसँगै बजेट कार्यान्वयनमा सक्रियता बढाएको छ। गत असार २६ गते प्रदेशसभाबाट पारित भएको बजेट कार्यान्वयनका लागि प्रदेश सरकारका सम्बन्धित सबै मन्त्रालयहरूले बजेट कार्यान्वयनमा सक्रियता बढाएका हुन्। प्रदेश सरकारको आर्थिक मामिला तथा योजना मन्त्रालयले सबै मन्त्रालयलाई बजेट कार्यान्वयन सम्बन्धी ६० बुँदे मार्गदर्शन पठाइसकेको छ। मन्त्रालयका सूचना अधिकारी ज्ञानुलक्ष्मी चौलागाईंले नयाँ आर्थिक वर्षको बजेट तीव्र गतिमा कार्यान्वयन गर्न अर्थमन्त्रालयले ६० बुँदे मार्गदर्शन सबै मन्त्रालयमा पठाइसकेको जानकारी दिइन्। उनका अनुसार जसका आधारमा अन्य मन्त्रालयहरूले पनि आआफ्नो बजेट कार्यान्वयन कार्यतालिका बनाई बजेट कार्यान्वयनमा जुट्ने भएका छन्। प्रदेश सरकारका आर्थिक मामिला तथा योजना मन्त्री बेदराज सिंहले विगतका वर्षहरु भन्दा पुजिगत बजेट खर्चमा व्यापक बृद्धि गर्न समयमै बजेट कार्यान्वयनमा सबै मन्त्रालयहरूलाई मार्गदर्शन पठाइएको बताए। उनले भने,'प्रदेशको समग्र विकास र समृद्धिका लागि पुँजीगत बजेट शतप्रतिशत कार्यान्वयनमा जोड दिएका छौँ। समयमै अर्थबाट बजेटको अख्तियारी र अन्य नीतिगत सहजीकरण गरी आगामी आर्थिक वर्षमा पुँजीगत बजेट कार्यन्वयनमा उल्लेख्य उपलब्धि हासिल गर्ने लक्ष्य छ। त्यसका लागि सबै मन्त्रालय र मातहतका निकायहरूलाई सक्रिय रुपमा काम गर्न सहजीकरण गरेका छौँ। विगतका वर्षहरू भन्दा यो वर्ष पुँजीगत बजेट कार्यन्वयनमा फड्को मार्छौँ। प्रदेश सरकारले विकास खर्च बढाउने गरी बजेट कार्यान्वयन कार्यतालिका निर्माण गरेको छ। सरकारका प्रवक्ता एवम् आन्तरिक मामिला तथा कानुनमन्त्री कृष्णबहादुर जिसीले योजनागत कार्यजिम्मेवारी सहित कार्यसम्पादन सम्झौताका आधारमा अघि बढ्ने सरकारको लक्ष्य रहेको बताए। बजेट कार्यान्वयन कार्यतालिकामा साउन ३० गतेभित्र स्थानीय तहमा बजेट हस्तान्तरण गरिसक्ने व्यवस्था गरिएको छ। त्यसैगरी एकमुष्ट विनियोजित रकम निकायगत बाँडफाँडको काम साउन १५ गतेभित्र गरिसक्नु पर्ने पनि तय गरिएको छ। पहिलो चौमासिकमा कार्यविधि, नियमावली निर्माण, संशोधन गर्ने, सूचना निकाल्ने, ठेक्का आह्वान गर्ने, सम्झौतालगायतका काम गरिसक्ने गरी योजना निर्माण भएको छ। दोस्रो चौमासिकमा भने सम्झौता भएका योजनाको दोस्रो चरणमा काम सम्पन्न गरिसक्नुपर्ने छ। निर्माणका काम जेठ महिनामा नै सम्पन्न गर्नेगरी तेस्रो कार्ययोजना निर्माण गरिएको छ। बजेट कार्यान्वयन कार्यतालिकामा फागुन मसान्तसम्म रकमान्तर वा थप बजेट माग गर्न नपाउने व्यवस्था पनि गरिएको छ। पुँजीगत खर्च नगर्ने तर थप बजेट माग्ने प्रवृत्तिलाई निरूत्साहित गर्दै लैजाने गरी विभिन्न नीतिगत व्यवस्था गरिएको छ। मन्त्रालयहरूले पनि आआफ्ना कार्यतालिका र योजना बनाउँदै छन्। भौतिक पूर्वाधार तथा सहरी विकास मन्त्रालयले कार्ययोजना बनाएर बजेट कार्यान्वयन गर्ने तयारी थालेको छ। अघिल्लो आर्थिक वर्ष २०७९०८० को प्रगति समीक्षा गरेर अघि बढ्ने गरी लक्ष्य निर्धारण गरिएको मन्त्रालयका प्रवक्ता रमेश सुवेदीले बताए। गत शुक्रवार मात्र मन्त्रालयलाई अर्थले मार्गनिर्देशन पठाएको छ। त्यसै अनुसार अन्य मन्त्रालयहरूले पनि प्रत्येक जिल्लाजिल्लामा अख्तियारी पठाउने तयारी थालेका छन्। कुन योजनामा कति बजेटलगायतका विषय त्यसमा समावेश गरिएको हुन्छ। प्रदेशगत बजेट सूचना प्रणालीमा विभिन्न शीर्षकका बजेट प्रविष्ट भइसकेकाले योजना कार्यान्वयन गर्ने मातहतका निकायहरूमा काम गर्न कुनै समस्या छैन। यस्तै जलस्रोत तथा ऊर्जा विकास मन्त्रालयले पनि अघिल्लो वर्षको कार्यप्रगतिको समीक्षा गर्दै नयाँ बजेट कार्यान्वयनका लागि जुटिसकेको छ। जिल्लागत कार्यालयहरूलाई मन्त्रालयमा बोलाएर अघिल्लो वर्षको कार्यप्रगतिको समीक्षा, छलफल र ठोस योजना बनाएर अघि बढ्ने मन्त्रालयको तयारी छ। सामाजिक विकास मन्त्रालय पनि यतिबेला बजेट कार्यान्वयन सम्बन्धीको योजनामाथिको छलफलमा जुटेको छ। उक्त योजनाका विषयमा मन्त्रालयगत छलफल भइरहेको मन्त्रालयका सचिव डा भोजराज शर्मा काफ्लेले बताए। उनका अनुसार मन्त्रालयमा छलफल गरेर २१ गतेसम्म विस्तृत कार्ययोजना निर्माण त्यसै अनुसार कामहरू अगाडी बढाइने छ। आर्थिक मामिला तथा योजना मन्त्रालयबाट योजना कार्यान्वयन गर्ने मातहतका निकायहरूमा बजेट गइसकेको छ। प्रदेशगत बजेट सूचना प्रणालीमार्फत सबै निकायमा बजेट पुगिसकेको मन्त्रालयले जनाएको छ। सबै मन्त्रालयहरू बजेट कार्यान्वयनको चरणमा रहेका छन्। यस्तै कर्णाली प्रदेश सरकारको साउन २ र ३ गते बसेको मन्त्रीपरिषद् बैठकले सरकारले कर्णाली प्रदेश निजामती सेवाको गठन, सञ्चालन र सेवाका सर्तहरू सम्बन्धमा व्यवस्था गर्न बनेको विधेयक र प्रदेश प्रहरी सेवाको गठन, सञ्चालन सम्बन्धमा व्यवस्था गर्न बनेको विधेयक स्वीकृत गरेको छ। दुई वटा विधेयकलाई प्रमाणीकरण गरेर कर्णाली प्रदेश सभामा पेस गरिनेछ। यसअघि प्रदेश सरकारले कर्णाली प्रदेश प्रशिक्षण प्रतिष्ठान (स्थापना र सञ्चालन) सम्बन्धमा व्यवस्था गर्न बनेको विधेयक र कर्णाली प्रदेश खेलकुद विकास ऐन, २०७६ लाई संशोधन गर्न बनेको विधेयक सभामा दर्ता गरिसकेको छ।"
रसुवाको सदरमुकाम धुन्चेमा रहेका मेडिकलमा अनुगमन,काठमाडौं : रसुवाको सदरमुकाम धुन्चेमा रहेका मेडिकलहरूमा अनुगमन गरिएको छ। सहायक प्रमुख जिल्ला अधिकारी लोकेन्द्रबहादुर ज्ञवालीको संयोजकत्वमा सोमबार अनुगमन गरिएको हो। उनका अनुसार मेडिकलहरूमा व्यवस्थापनमा कमजोर देखिएकाले आगामी दिनमा यसलाई सुधार गर्नका लागि सचेत गराइएको छ। अनुगमनले औषधि पसलहरूको विद्यमान कानुन परिपालनाको टेवा पुर्याउनुका साथै उपभोक्ताहरूको उच्चतम हित प्रवर्द्धन गर्न सञ्चालकहरूलाई जिम्मेवार बनाउनुको साथै कानून तथा मापदण्ड विपरीत औषधि पसल सञ्चालन गर्ने कार्य निरूत्साहित हुने विश्वास लिइएको छ।
"पृथ्वीचोकदेखि सेतीपुलसम्मको सडकमा पार्किङ गर्न नपाइने, बसपार्कबाट बस छुटाउनुपर्ने","पोखरा : पर्यटकीय सहर पोखरामा आधुनिक र सुविधासम्पन्न बसपार्क निर्माणका लागि विसं २०३२ मा २०५ रोपनी क्षेत्रफल जमिन अधिग्रहण गरिएको थियो । पोखरा९ पृथ्वीचोकमा बसपार्कका लागि छुट्टाइएको स्थानमा पाँच दशक पुग्न लाग्दासमेत हालसम्म बसपार्कका पूर्वाधार बन्न सकेका छैनन् तर बसपार्क बनाउन छुट्टाइएको जमिन बर्सेनि अतिक्रमणमा परेको छ । बसपार्कभित्र पूर्वाधार नबन्दा लामो तथा बजार क्षेत्रभित्र चल्ने सबै बस बसपार्क अगाडिको सडकबाट गन्तव्यका लागि छुट्ने गरेकामा अबदेखि सबै बसले आफ्नो सेवा बसपार्कबाट नै दिनुपर्ने भएको छ । अहिले बसपार्कभित्रको जमिनमा खाल्डाखुल्डी पुरेर समथर बनाइएको छ । सडक पेटीमै बस पार्किङ गरेर यात्रु चढाउँदा र झार्ने गर्दा मुख्य बजार क्षेत्र अस्तव्यस्त भएपछि पोखरा महानगरपालिकाले आइतबारदेखि सडकमा पार्किङ हटाएको थियो । पार्किङ हटाएपछि आजदेखि लागू हुने गरी पोखरा प्रवेश गर्ने तथा पोखराबाट बाहिरिने सम्पूर्ण बस सेवा बसपार्कभित्रबाटै सञ्चालन गर्ने निर्णय गरिएको छ । महानगरपालिकाले पोखरा बसपार्क क्षेत्रमा पर्ने पृथ्वीचोकदेखि सेतीपुल (चाइनापुल)सम्मको सडकमा पार्किङ गर्न रोक लगाएको हो । जिल्ला सुरक्षा समिति कास्की र पोखरा महानगरको समन्वयात्मक बैठकले सो निर्णय गरेको हो । दुई दिनभन्दा बढी बसपार्कमा होल्ड भई बस्ने सवारी साधनलाई महानगरको प्रशासनिक भवन निर्माणस्थल ड्यामसाइडमा व्यवस्थापन गरिएको महानगरले जनाएको छ । राजमार्गसँगै बसपार्क जोडिएकाले सडकमा पार्किङ गर्दा सवारी आवागमनमा असर पर्नुका साथै बाहिरबाट आएका पर्यटकले बसपार्क अव्यवस्थित र कुरुप देखिँदा पोखराको सुन्दरतामाथिनै प्रश्न उठेपछि बसपार्क वरपरको सडकमा पार्किङ हटाइएको हो । सडक छेउमा हुने पार्किङका कारण सवारीको आवागमनमा असहजतासहित दुर्घटनाको समेत जोखिम बढेपछि अनधिकृत पार्किङ हटाइएको महानगर प्रमुख धनराज आचार्यले बताए । उनका अनुसार लामो तथा छोटो दूरीका सबै बस अबदेखि बसपार्कभित्रबाट छुट्ने व्यवस्था गरिएको छ । उनले भने, पृथ्वीचोकबाट छुट्ने छोटो तथा लामो लामो दूरीका बस बसपार्कबाट नै छुट्ने छुटाउने व्यस्थापन गरिएको छ । महानगरले यातायात व्यवसायीसँग समन्वय गरेको छ । महानगरपालिका, ट्राफिक प्रहरी, स्थानीयवासी र व्यवसायीसमेतको सहयोगमा सडकको पार्किङ हटाइएको महानगरका प्रवक्ता मोती तिमिल्सिनाले बताए । उनले भने, लाइनमा बस्ने लामो दूरीका बसलार्ई मात्रै सडकमा राख्न दिएका छौँ । अन्य सबै सवारीलाई पार्किङ नगर्न सूचित गर्ने, सूचना बोर्ड राख्नेलगायतका काम गरेका छौँ । सडकबाट पार्किङ हटाउने अहिलेको निर्णय पहिलेको जस्तो फिर्ता हुँदैन ।  रासस"
नेपाल क्यान्सर केयर फाउन्डेशनलाई म्यामोग्राफी हस्तान्तरण,"काठमाडौं : नेपाल क्यान्सर केयर फाउन्डेसनलाई सोमबार म्यामोग्राफी मेसिन हस्तान्तरण गरिएको छ। जापान सरकारको सहयोगमा फाउण्डेसनलाई मेसिन हस्तान्तरण गरिएको हो। नेपालका लागि जनस्तरीय आयोजना तथा मानवीय सुरक्षा अनुदान सहयोग कार्यक्रम अन्तर्गत जापान सरकारको सहयोगमा म्यामोग्राफी उपकरण हस्तान्तरण भएको हो। म्यामोग्राफी मेसिनबाट स्तन क्यान्सर भए नभएको पत्ता लगाउन सकिन्छ। ललितपुरस्थित फाउन्डेसनमा आयोजित समारोहमा बोल्दै नेपालका लागि जापानका राजदुत किकुता युकाताले म्यामोग्राफी उपकरणले महिलाको जीवन बचाउन पहिलो पाइला हुने बताए। बिरामीका परिवारको सुखी जीवनका साथै स्थानीय समुदायको विकासमा योगदान पुग्ने विश्वास लिएको उनको भनाइ थियो। राजदूत युकाताले कोरोना भाइरसको विश्वव्यापी संक्रमणको कारण २०७६ साल फागुनमा उपकरण हस्तान्तरण योजना स्थगित हुन पुगेको स्मरण गरे। नेपाल क्यान्सर केयर फाउण्डेशनका अध्यक्ष एवं बरिष्ठ अधिवक्ता सुशीलकुमार पन्तले म्यामोग्राफी मेशिन प्राप्त हुँदा थप हौसला मिलेको बताए। विश्वमा महिलामा सबैभन्दा बढी स्तन क्यान्सर पाइए पनि नेपालका पाठेघरको मुखको क्यान्सरको मृत्यदर उच्च देखिएको छ, अध्यक्ष पन्तले भने, यी दुवै क्षेत्रमा केही गरौं भन्ने भावनाले अघि बढ्दा जापान सरकारको कोशेढुंगाका रूपमा प्राप्त भएको सहयोगले थप हौसला मिलेको छ। फाउण्डेशनले १७ सय भन्दा बढी सेवाग्राहीलाई स्क्रिनिङ गर्दा दुई जना पुरुषमा समेत स्तन क्यान्सर पाइएको उनले जानकारी दिए। फाउण्डेशनकी महासचिव एवं वरिष्ठ स्त्री क्यान्सर रोग विशेषज्ञ डासरिता घिमिरेले सेवायुक्त सोंच र दृढ इच्छाशक्ति भएका व्यक्तिहरूको पहलमा संस्था स्थापना गरिएको जानकारी दिइन्। नेपालका क्यान्सरको तथ्यांक हेर्दा महिलामा पाठेघरको मुखको क्यान्सर र स्तन क्यान्सर सबै भन्दा उच्च विन्दुमा रहेको डाघिमिरेले बताइन्। फाउण्डेशनले स्थापना कालदेखि नै पाठेघरको मुखको क्यान्सर र स्तन क्यान्सरलाई केन्द्रविन्दुमा राखी काठमाडौं उपत्यका र बाहिरी जिल्लामा विभिन्न कार्यक्रम गरिएको जानकारी दिँदै डाघिमिरेले सातवटै प्रदेशमा २५ हजारभन्दा बढी व्यक्तिलाई सुसूचित गराइसकेको जानकारी दिइन्। फाउण्डेशनमा २५ हजारभन्दा बढी महिलाको पाठेघरको मुख जाँच र १७ सयभन्दा बढी महिलाको स्तन क्यान्सरको जाँच भइसकेको छ। फाउण्डेशनका कोषाध्यक्ष राजेन्द्र अर्यालले क्यान्सर रोकथामका लागि जनचेतना फैलाउने, सुलभ स्क्रिनिङ सेवाको पहुँच विस्तार गर्ने लगायतका उद्देश्यबाट प्रेरित भई समर्पित भएको उल्लेख गर्दै ६२ जिल्लाका महिलाहरू लाभान्वित भएको जानकारी दिए।"
पुल नहुँदा विद्यालय जान कठिनाइ,"जाजरकोट : भेरी नगरपालिका२ तिमिलेमा पुल नहुँदा बालबालिकालाई विद्यालय जान कठिनाइ भइरहेको छ। वर्षायाममा खोला वारपार गर्न नसकिने भएपछि बालबालिकालाई विद्यालय जान कठिनाइ भएको हो। बाल विकासदेखि कक्षा ५ सम्मको पढाइ पुरा गर्न तिमिलेका बालबालिका नेपाल राष्ट्रिय प्राथमिक विद्यालयमा पुग्नुपर्छ। नेपाल राष्ट्रिय प्राथमिक विद्यालय तिमिले गाउँको इर्जको गलिमा रहेको छ। विद्यालयको सेवा क्षेत्र तिमिले मात्र नभएर, खानदारा, बुझेनी, छेलोहान्ने, गुमथले, डोप्के, सिमामेलालगायतका टोलहरू रहेका छन्। मनसुनबाट जागेका पानीका मुहानहरू केन्द्रित भएर बग्ने बसुन्धारा खोलाका कारण डोप्के, गुमथले, छेलोहान्ने, बुझेनीलगायतका टोलका विद्यार्थीलाई विद्यालय जान र आउन कठिनाइ भइरहेको छ। बसुन्धाराबाट बगेर आएको खोला तर्न घउँसेनीमा पुलको आवश्यकता छ, नेपाल राष्ट्रिय प्राथमिक विद्यालयका प्रधानाध्यापक बलबहादुर खत्रीले भने, घउँसेनीमा पुल नहुँदा ६० जनाभन्दा बढी विद्यार्थी पाँचकाटियाको विद्यालयमा गइरहेका छन्। आफ्नो गाउँभन्दा बाहिरको विद्यालयमा बालबालिकालाई पढ्न पठाउनुपर्ने अवस्था आएपछि गाउँको विकास र समृद्धिका लागि अविभावकको मनोविज्ञान केन्द्रित हुन नसकेको प्रअ खत्रीको भनाइ छ। जनश्रमदानद्वारा स्थानीयले बनाएको काठको थाप्कोबाट त्यहाँका नागरिक वारपार गरिरहेका छन्। केही वर्ष पहिले त्यही काठको लाप्कोबाट चिप्लिएर स्थानीय शेरबहादुर वलीको मृत्यु भएको थियो।"
लम्पी स्किन संक्रमणले घट्यो कर्णालीमा दूध उत्पादन,"मन्त्रालयका अनुसार दूध दिने गाई र भैंसी संक्रमित हुँदा दूधको उत्पादन घटेको छ भने गोरु संक्रमित हुँदा किसानले बर्खे खेती लगाउन समस्या भोगिरहेका छन्। सुर्खेत : पशुमा लाग्ने लम्पी स्किन रोगका कारण कर्णालीमा दूध उत्पादन घटेको छ। संक्रमणका कारण धमाधम गाई र भैंसी बिरामी हुने र मर्न थालेपछि दूधको उत्पादनमा कमी आएको हो। यही रोगका कारण कर्णालीमा ८० प्रतिशत दूधको उत्पादन घटेको छ। यो रोगको संक्रमण मुख्यगरी गाईगोरु, भैंसी र चौंरीमा देखिएको छ। रोगका कारण पशुहरू धमाधम मर्न थालेका छन्। संक्रमण तीव्र बनेका कारण किसानले पालेका गाई र भैंसी मरेका छन्। अधिकांश गाई र भैंसी रोगका कारण थला परेपछि दूध उत्पादन घटेको हो। प्रदेश सरकारको भूमि व्यवस्था, कृषि तथा सहकारी मन्त्रालयले पशुमा देखिएको संक्रमणका कारण प्रदेशमा ८० प्रतिशतले दूधको उत्पादन घटेको जनाएको छ। मन्त्रालयका पशुविकास अधिकृत प्रचण्ड खड्काले भने, संक्रमण गाई र भैंसीमा बढी देखिएको छ, अधिकांश पशु रोगले थला परेका छन्। संक्रमण नियन्त्रण नहुँदा धेरै पशु मरेका छन्, गाई र भैंसीमा देखिएको संक्रमणले गर्दा प्रदेशमा दूधको उत्पादन नै घटेको छ। संक्रमणका कारण दूध उत्पादन घटेको र यसबाट किसानलाई नोक्सान भएको मन्त्रालयको भनाइ छ। मन्त्रालयका अनुसार दूध दिने गाई र भैंसी संक्रमित हुँदा दूधको उत्पादन घटेको छ भने गोरु संक्रमित हुँदा किसानले बर्खे खेती लगाउन समस्या भोगिरहेका छन्। संक्रमणका कारण दूध दिने गाई र भैंसी थला परेको र धेरैजसो मरेकाले पनि दूधको उत्पादनमा कमी आएको मन्त्रालयले जनाएको छ। प्रदेश र स्थानीय सरकारले संक्रमण नियन्त्रणका लागि प्रयास गरिरहेका छन्। तर, संक्रमण तीव्र बनेपछि यसको रोकथामका लागि सुरु भएको खोप अभियान नै प्रभावित बनेको छ। संक्रमित क्षेत्रमा खोप अभियान सञ्चालन गर्न नमिल्ने भएकाले पनि महामारीको रूपमा रोग फैलिएको मन्त्रालयले जनाएको छ। मन्त्रालयका अनुसार असार अन्तिमसम्म कर्णालीमा लम्पी स्किन रोगको संक्रमणबाट ६ हजार ७ सय ४१ वटा पशु मरेका छन्। हालसम्म प्रदेशका १० वटै जिल्लामा गरी २ लाख १७ हजार १ सय ४३ वटा पशुमा लम्पी स्किन रोगको संक्रमण भएको छ। चौंरी, भैंसी, गोरु, गाई र बाच्छाबाच्छीमा संक्रमण देखिएको छ। संक्रमित मध्ये १ लाख ३७ हजार ९४ पशुको उपचार गरिएको मन्त्रालयका पशुविकास अधिकृत खड्काले जानकारी दिए। संक्रमणका कारण हिमाली जिल्ला डोल्पामा १४ वटा चौंरी पनि मरेका छन्। संक्रमण नभएको जिल्ला छैन, सबै जिल्लामा महामारीको रूपमा फैलिएको छ पशुविकास अधिकृत खड्काले भने,संक्रमण फैलिएपछि उपचारका लागि खोप लगाउन नमिल्ने रहेछ, यसकारण पनि खोप अभियान प्रभावित भएको छ। उनकाअनुसार हालसम्म प्रदेशभर १२ हजार ४ सय ४३ डोज खोप लगाएको छ। संक्रमण फैलिएको क्षेत्रमा लगाउन नमिल्ने भएकाले खोप स्टक रहेको उनको भनाइ छ। संक्रमण फैलिन नदिन अब पशुको आवतजावत रोक्ने एकमात्र विकल्प रहेको मन्त्रालयको भनाइ छ। महामारी नियन्त्रणका लागि नयाँ आर्थिक वर्षमा प्रदेशभरका लागि २ करोड बजेट विनियोजन गरिएको खड्काले जानकारी दिए। सबै जिल्लामा रोग नियन्त्रणका लागि खोप पुगेको भन्दै उनले संक्रमित पशुलाई लगाउँदा समस्या हुने भएकाले खोप अभियान प्रभावित भएको बताए। तर, संघ र प्रदेश सरकार रोग नियन्त्रणमा गम्भीर नभएको गुनासो स्थानीय सरकारको छ। स्थानीय सरकारले यो महामारी नियन्त्रणमा औषधिले पनि काम नगर्दा समस्या भइरहेको बताइरहेका छन्।"
लाइसेन्स बनाइदिने भनी ठगी गर्ने पक्राउ,"काठमाडौं : काठमाडौं उपत्यका अपराध अनुसन्धान कार्यालयको प्रहरी टोलीले लाइसेन्स बनाइदिने तथा ट्रायल पास गराइदिने भन्दै ठगी गरेको आरोपमा एक जनालाई पक्राउ गरेको छ। पक्राउ पर्नेमा ललितपुरको महालक्ष्मी नगरपालिका१३ बस्ने ३० वर्षीय राजु परियार रहेका छन्। पक्राउ परेका परियारले आफू यातायात व्यवस्था कार्यालय एकान्तकुनाको कर्मचारी रहेको बताउँदै पीडितहरूलाई लाइसेन्स बनाइदिने, ट्रायल पास गराइदिने, प्रदूषण जाँचपास गराइदिनेलगायतका कार्य गरिदिन्छु भन्दै सुन र नगद गरी चार लाख ३० हजार रुपैयाँ बराबरको रकम ठगी गरेको उजुरीका आधारमा पक्राउ गरिएको कार्यालय प्रवक्ता तथा प्रहरी उपरीक्षक रवीन्द्र रेग्मीले जानकारी दिए। परियारलाई लुभुबाट पक्राउ गरिएको उनले जानकारी दिए। यसैगरी उनले ठगी गरेको सुन खरिद गर्ने कृष्ण ज्वेलर्स एन्ड सन्स्का सञ्चालकलाई पनि कालीमाटीबाट पक्राउ गरिएको प्रहरीले जनाएको छ। पक्राउ परेका दुवै जनालाई ठगीसम्बन्धी कसुरमा आवश्यक अनुसन्धान तथा कारबाहीका लागि जिल्ला प्रहरी परिसर जावलाखेल पठाइएको प्रवक्ता तथा प्रहरी उपरीक्षक रेग्मीले बताए।"
झापामा छुट्टाछुट्टै दुर्घटनामा परी दुई बालकको मृत्यु,"झापा :झापामा छुट्टाछुट्टै घटनामा परी दुई बालकको मृत्यु भएको छ । झापा गाउँपालिका १ लसुनाका गौतमकुमार गणेशका ७ वर्षीय छोरा डेनिस गणेशको पानीमा डुबेर मृत्यु भएको जिल्ला प्रहरी कार्यालय झापाले जनाएको छ । आइतबार अन्दाजी १२ बजेको समयमा नेपाल भारत सीमा नजिकै रहेको पानी जमेको खाल्डोमा खेल्ने क्रममा बालकको डुबेर मृत्यु भएको हो । खेल्नेक्रममा पानीमा डुबेर घाइते भएका बालकलाई तत्कालै उपचारका लागि बिर्तामोड स्थित बिर्तासिटी अस्पताल पुर्याइएको थियो । बिर्तासिटी पुर्याइएका उनलाई अस्पतालले मृत घोषित गरेको प्रहरीले जनाएको छ । त्यस्तै, बिर्तामोड नगरपालिका ७ मा एक नाबालकको रहस्यमय मृत्यु भएको छ । नाबालक रवि मियाका छोरा हुन् । नाबालकका बुवा मुस्लिम र आमा सन्थाल भएको बुझिएको छ । दश दिनअघि आमाले नाबालकलाई बुवाको जिम्मा लगाएर सम्पर्कविहीन भएको स्थानीयवासीले बताए । आमा सम्पर्कविहीन भएपछि बुवासँगै बस्दै आएका नाबालकको आइतबार राति निधन भएको प्रहरीले जनाएको । प्रहरी टोली घटनास्थलमा पुग्दा नाबालकको घाटीमा धेरै कमिला देखिएको बताइएको छ । घटनाको थप अनुसन्धानका लागि प्रहरीले पोस्टमार्टमका लागि नाबालकको शव वीपी कोइराला स्वास्थ्य विज्ञान प्रतिष्ठान धरान पठाएको छ ।"
सुनकोसीमरिण डाइभर्सन : ७५७१ मिटर खनियो सुरुङ,"सिन्धुली : राष्ट्रिय गौरवको सुनकोसीमरिण डाइभर्सन बहुउद्देश्यीय आयोजनाको सुरुङ खन्ने कार्य ७५७१ मिटर सकिएको छ। कुल १३ दशमलव तीन किलोमिटर लामो सुरुङमध्ये हालसम्म ७ हजार ५ सय ७१ मिटर सुरुङ खन्ने काम सकिएको आयोजनाले जनाएको हो। सुनकोसीमरिण डाइभर्सन बहुउद्देश्य आयोजना प्रमुख मित्र बरालका अनुसार यो लक्ष्यभन्दा बढी प्रगती हो। अटोमेटिक टनेल बोरीङ मेसिन (टीबीएम) ले सुरुङमार्ग खन्न थालेको ९ महिना १० दिनमा ५६ दशमलव ८६ प्रतिसत सुरुङ खन्ने काम सम्पन्न भएको छ। यो लक्ष्यभन्दा धेरै हो, उनले भने। सुनकोसीमरिण डाइभर्सनको १३ दशमलव तीन किलोमिटर लामो सुरुङ गत असोज २८ गतेबाट खन्न सुरु गरिएको थियो। कडा चट्टान र धुलो पाउडरका कारण बीचमा दुईपटक अबरुद्ध टीबीएम मेसिन अहिले चुरे क्षेत्र पार गरेर महाभारत क्षेत्रमा प्रवेश गरेको छ। कमलामाई नगरपालिका२ कुसुमटारबाट सुरु गरिएको सुरुङ खन्ने टीबीएम मेसिन हाल महाभारत क्षेत्रस्थित कमलामाई नगरपालिका३ को कलाघर नजिकै १ हजार ३ सय २० मिटरको उचाइमा पुगेको छ। आयोजनाले गत आर्थिक वर्ष २०७९०८० मा १३ प्रतिशत भौतिक प्रगतिको लक्ष्य लिएकोमा २१ दसमलव ४ प्रतिशत र १९ दशमलव २ प्रतिशत वित्तीय लक्ष्य पुरा गरेको समेत बरालको भनाइ छ। आयोजनाअन्तर्गत हालसम्म ८ अर्ब ८६ करोड खर्च भएको छ। यो आयोजनाका लागि सुरुमा २ अर्ब ८ करोड बिनियोजन भएकोमा अपुग भइ थप १ अर्ब ९ करोड सरकारबाट प्राप्त भएको थियो। गत आवमा ५ अर्ब ४१ करोड प्राप्त भइ खर्च भएको छ। चालु आवका लागि सरकारले बिनियोजन गरेको रकम ४ अर्ब ३९ करोड ५४ लाख रहेकोमा काम अनुसार ११ अर्ब खर्च हुने देखिएको छ। सुनकोसीमरिण डाइभर्सनको १३ दशमलव तीन किलोमिटर लामो सुरुङ गत असोज २८ गतेबाट खन्न सुरु गरिएको थियो। टीबीएम मेसिन अहिले चुरे क्षेत्र पार गरेर महाभारत क्षेत्रमा प्रवेश गरेको छ। सुरुङ मार्ग निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको थियो। आयोजनाको कुल लागत ४६ अर्ब १९ करोड ३९ लाख रहेको छ। हाल सुरुङ मार्गसँगै अन्य संरचना निर्माणको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीले पाएको छ। पवरहाउस निर्माणका लागि १२ अर्बमा ठेक्का सम्झौंता गरिएको छ। पावरहाउसको निर्माण कार्य २०८४ असार २५ गते भित्र सक्ने लक्ष्य छ। ड्याम साइटको कामसमेत ठेक्का सम्झौता गरेर अघि बढाइएको छ। ड्याम निर्माणका लागि पटेलरमन जेभीले ठेक्का पाएको छ। सुनकोसी गाउँपालिका६ को कानढुंग्री र मन्थली नगरपालिका६ रामेछापको बीचमा सुनकोसी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी ड्याम तयार पारिने छ। उक्त ड्यामबाट सुरुङमार्फत् प्रतिसेकेण्ड ६७ क्यूमेस पानी कमलामाई नगरपालिका२ कुसुमटारस्थित मरिणखोलामा खसालिने छ। त्यहाँ ६६ मिटर हेटेडबाट पानी झारेर ३१ दशमलब ०७ मेगावाट विद्युत् उत्पादन गरिने छ भने त्यहाँबाट मरिण नदी हुँदै ४४ मिटर तल बागमती नदीमा पानी मिसाएर तराईका बारा, रौतहट, सर्लाही, महोत्तरी र धनुषा जिल्लामा गरी १ लाख २२ हजार हेक्टर क्षेत्रमा सिँचाइ सुविधा पुर्याउने लक्ष्य राखिएको छ।"
"धरानमा डेंगुको महामारी, अन्य रोग पनि फैलने जोखिम","धरान : सुनसरीको धरान उपमहानरपालिकामा प्राणघातक रोग डेंगु संक्रमणको भाइरस बेलैमा नियन्त्रण नहुँदा चिकनगुनिया र जिका भाइरसको संक्रमण फैलने खतरा बढेको छ। समयमै डेंगु नियन्त्रण नहुँदा धरानमा दैनिक बिरामीको संख्या वृद्धि भएको छ। डेंगु रोगको संक्रमण धरानका घरैपिच्छे फैलँदासमेत तीनै तहका सरकारले यसको उपचार र रोगथाममा उल्लेखनीय चासो नदेखाएको स्थानीयको आरोप छ। धरानमा फैलिएको डेंगु समयमै नियन्त्रण गर्न नसकिए चिकनगुनिया र जिका भाइरसको अर्को संक्रमण फैलन सक्ने बिपी प्रतिष्ठानका शिक्षाध्यक्ष डा सञ्जीवकुमार शर्माले बताए। चिकनगुनिया र जिका भाइरस एडिज प्रजातिकै लामखुट्टेले टोकेपछि सर्ने रोग भएकाले यो संक्रमित लामखुट्टेसहित यसका अण्डा, लार्भा र प्युपा नष्ट गर्ने अभियान सञ्चालन गर्न आवश्यक रहेको बताए। धरान उपमहानगरपालिकामा मात्र दैनिक २ सयभन्दा बढीलाई डेंगु रोगको संक्रमण देखा पर्ने गरेको छ। हाल सम्म ५ हजारभन्दा बढी सर्वसाधारण डेंगु संक्रमित भएका छन्। धरान उपमहानगरपालिकाले दैनिक संक्रमितको एकिन संख्या समेत संकलन गर्न सकेको छैन। धरानको बीपी कोइराला स्वास्थ्य विज्ञान प्रतिष्ठान, विजयपुर हस्पिटल र निजी मेडिकलहरूमा डेंगुको चेक गराउँदा धेरै जसोलाई डेंगु पोजेटिभ देखा परेको छ। प्रतिष्ठानमा गरिएको परीक्षणमा दैनिक ८० देखि एकसय जना सम्मलाई डेंगु संक्रमण देखा पर्ने गरेको प्रतिष्ठानका उपकुलपती प्राडा प्रल्हाद कार्कीले बताए। उनले डेंगु संक्रमितको उपचारलाई सहज बनाउन आकस्मिक कक्ष, मेडिसन वार्ड र छुट्टै डेंगु क्लिनिक सञ्चालन गरी डेंगु संक्रमित बिरामीहरूको उपचारलाई सहज पारिएको बताए। विजयपुर हस्पिटल धरानमा दैनिक ५० जना डेंगु संक्रमित बिरामी उपचारका लागि भर्ना हुने गरेको बताए अध्यक्ष पंकज खतिवडाले बताए। उनले दुई महिनाको अवधिमा विजयपुर हस्पिटलमा २ हजारभन्दा बढी संक्रमितको उपचार गरिएको बताए। एडिस प्रजातिको संक्रमित पोथी लामखुट्टेले टोकेपछि सर्ने डेंगु रोगको चार प्रकारका सेरोटाइप हुने गरेको बिपी कोइराला स्वास्थ्य विज्ञान प्रतिष्ठान धरानका माइक्रोवायोलोजी विभागका प्रमुख डा नारायणराज भट्टराईले बताएका छन्। उनले पीसीआर पद्धतिबाट डेंगु रोगको सेरोटाइप पत्ता लगाइएको बताए। डेंगु सेरोटाइपमा डेंगु १, डेंगु २, डेंगु ३ र डेंगु ४ गरी चार प्रकारमा विभाजन गरिएको डा भट्टराईले बताए। धरानमा २०७५ मा डेंगु रोग भेटिँदा डेंगु २ को सेरोटाइप भेटिएको थियो। २०७९ मा डेंगु १ र डेंगु ३ को सेरोटाइप भेटियो। अहिले पनि धरानमा डेंगु १ र डेंगु ३ का सेरोटाइपहरू बढी मात्रामा देखा पर्ने गरेको डा भट्टराईले बताए। एकपटक डेंगु संक्रमण भएपछि उही प्रकारको सेरोटाइप भएको लामखुट्टेले टोकेको खण्डमा बिरामीको प्रतिरोधात्मक क्षमताले डेंगु रोगमा जटिलता हँुदैन। तर, एक पटक संक्रमण भएको व्यक्तिलाई अर्कोपटक फरक सेरोटाइप भएको लामखुट्टेले टोकेमा संक्रमित व्यक्तिलाई जटिल बनाउने र यसले ज्यानै लिन सक्ने भएकाले सबैले उच्च सावधानी अपनाउनुपर्ने डां भट्टराईले बताए। धरानमा हाल दुई प्रकारका सेरोटाइपको संक्रमण देखापरेकाले संक्रमित लामखुट्टे फरकफरक क्षेत्रका हुन् वा एकै ठाउँका हुन् यसको विस्तृत अध्ययन गरी डेंगु रोग नियन्त्रण गर्न आवश्यक रहेको उनको सुझाव छ। खुला भाँडामा पानी जम्मा गर्दा फैलियो डेंगु धरानमा अव्यवस्थित बसोवास, जथाभावी फोहोरमैला थुपार्ने र खानेपानी खुला भाँडामा जम्मा गर्ने गरेका कारण एडिज प्रजातीको संक्रमित लामखुट्टेको संख्या वृद्धि भएर डेंगु रोगको संक्रमण फैलिएको हो। धरानमा सुख्खा मौसममा खानेपानीको अभाव हुने र धेरैले पानीको जोहो गर्नका लागि खुल्ला भाँडामा पानी जम्मा गरेर राख्छन्। संक्रमित लामखुट्टेले सफा पानीमा अण्डा पार्छ। लामखुट्टेले पारेको अण्डा लार्भा प्युपा हुँदै लामखुट्टेका रूपमा विकसित हुने भएकाले धरानमा डेंगु रोगको प्रकोप बढेको विजयपुर हस्पिटलका निर्देशक प्रभाव खतिवडाले बताए। धरान उपमहानगरपालिकाका स्वास्थ्य महाशाखा प्रमुख उमेश मेहताले धरानका २० वटै वडाहरूमा डेंगु रोग फैलिएको बताए। उनले डेंगु नियन्त्रणका लागि जनचेतना र लामखुट्टे नष्ट गर्ने काम भइरहेको भए पनि नियन्त्रण गर्न नसकिएको बताए। ३ महिनादेखि धरानमा फैलिएको डेंगु भाइरसको संक्रमणबाट ४ जनाको मृत्युु भएको धरान मेहताले बताए । २०७५ सालमा पनि डेंगुकै कारण धरानमा ३ जनाको मृत्यु भएको थियो । हाल धरानमा खानेपानीको अभाव नभए पनि संक्रमित लामखुट्टेको संख्या दैनिक वृद्धि भइरहेको छ। संक्रमित लामखुट्टेको बसोबासको पहिचान र लामखुट्टेले पारेको अण्डा नष्ट गर्न नसकेकै कारण धरानमा डेंगुले महामारीको रुप लिएको डेंगु पीडित धरान १६ का भुपाल राईले बताए। उनले दैनिक २ सयभन्दा बढी सर्वसाधारणलाई डेंगु रोगको संक्रमण हुँदासमेत तीनै तहका सरकारले उपचारलाई सहज बनाउन नसक्नु र नागरिकको ज्यानको सुरक्षामा चासो नदेखाएको आरोप लगाए। डेंगुकै कारण धरान१७ की ३७ वर्षीया महिलाको निधन भएको थियो। धेरैजसो बिरामीहरू अस्पताल भर्ना नभइ घरमै बस्ने गरेका कारण निको हुन धेरै समय लाग्ने गरेको पाइएको छ। संक्रमित पोथी लामखुट्टेले टोकेपछि सुरुमा ज्वरो आउने, शरीरमा दादुराजस्ता फोका आउने, लिभर फुल्ने, टाउको दुख्ने, पखाला लाग्ने, बान्ता आउने, जोर्नी दुख्ने, र शरीर कमजोर हुने डेंगु संक्रमणका लक्षण हुन्। डेंगु संक्रमणका कारण बिरामीको रगतमा प्लेटलेट्सको कमी हुने भएकाले बिरामीले पोसिलो र झोल पदार्थ बढी मात्रामा खानुपर्ने डा शर्माको सुझाव छ। उनले बिहान घाम झुल्किने र घाम अस्ताउने बेलामा डेंगु संक्रमित लामखुट्टे बढी सक्रिय हुने र मानिसलाई टोक्ने भएकाले यो समयमा सबैले सजग हुन सुझाव दिएका छन्। धरानमा डेंगु संक्रमण नियन्त्रणबाहिर गएपछि आइतबार धरान आएका स्वास्थ्य सेवा विभागका निर्देशक डा दीपेन्द्ररमण सिंह, इपिडिमियोलोजी तथा रोग नियन्त्रण केन्द्रका निर्देशक डा रुद्र मरासिनीलगायतको टोलीले बिपी प्रतिष्ठानका चिकित्सक, सुनसरीका १२ वटै स्थानीय निकायका प्रमुख उपप्रमुखसँग छलफल गरी लामखुट्टे मार्ने अभियान सञ्चालन गरेर डेंगु नियन्त्रणमा सक्रिय भएर लाग्न सुझाव दिएका छन्।"
धरानमा डेंगुबाट तीन महिनाको अवधिमा छ जनाको मृत्यु,"धरान : सुनसरीको धरान उपमहानरपालिकामा डेंगु संक्रमणबाट ६ जनाको मृत्यु भएको छ । डेंगु संक्रमणबाट धरानमा ३ महिला र ३ पुरुष गरी छ जनाको मृत्यु भएको धरान उपमहानगरपालिकाका स्वास्थ्य महाशाखा प्रमुख उमेश मेहताले बताए। सर्वसाधारणको ज्यान जाने गरी महामारीको रुपमा फैलिएको डेंगु रोगको संक्रमण नियन्त्रण गर्न तीनै तहका सरकारले चासो भने देखाएका छैनन् । समयमै डेंगु नियन्त्रण नहुँदा धरानमा दैनिक बिरामीको संख्या वृद्धि भएको छ । डेंगु संक्रमणले धरानमा प्रत्येक घरका सदस्य बिरामी भएका छन् । आइतबार राति धरान २ का एक पुरुष र सोमबार धरान १० का अर्का पुरुषको निधन भएको छ । दुबैजनाको बीपी कोइराला स्वास्थ्य विज्ञान प्रतिष्ठान धरानमा उपचारका क्रममा निधन भएको स्वास्थय महाशाखा प्रमुख मेहताले बताए । यस अगाडी जेठ ३० गते धरान १७,असार १५ गते धरान ११ साउन २ गते धरान १८ का एकएक जना महिलाको डेंगुकै कारण मृत्यु भएको थियो । साउन २ गते धरान ११ का अर्का एक पुरुषको डेंगुकै कारण निधन भएको मेहताले बताए। धरान उपमहानगरपालिकामा ५ हजार बढि सर्वसाधारणलाई डेंग संक्रमण देखा परेको छ । धेरैजसो संक्रमितहरू निको भइसकेका छन् । दैनिक डेंगु संक्रमित हुनेको संख्या पनि दुई सय बढि रहेको छ । डेंगु संक्रमित धरानको बीपी कोइराला स्वास्थ्य विज्ञान प्रतिष्ठान, विजयपुर हस्पिटल र निजी मेडिकलमा उपचार गराइरहेका छन् । बीपी प्रतिष्ठानले यस अगाडि कोभिड अस्पताल सञ्चालन गरेको स्थानमा डेंगुको उपचार सेवा सुरु गरेको प्रतिष्ठानका उपकुलपति प्राडा प्रल्हाद कार्कीले बताए । डेंगु रोग एडिस प्रजातिको संक्रमित पोथि लामखुट्टेले टोकेपछि सर्ने रोग हो । डेंगु रोगको चार प्रकारका सेरोटाइप हुने गरेको बीपी कोइराला स्वास्थय विज्ञान प्रतिष्ठान धरानका माइक्रोवायोलोजी विभागका प्रमुख डा नारायणराज भट्टाईले बताए । डेंगु सेरोटाइपमा डेंगु १, डेंगु २,डेंगु ३ र डेंगु ४ गरी चार प्रकारमा विभाजन गरिएको डाभट्टराईले बताए । धरानमा अहिले डेंगु १ र डेंगु ३ का सेरोटाइपहरू बढि मात्रामा देखा पर्ने गरेको डाभट्टराई बताउँछन्। एडिस प्रजातिको संक्रमित पोथी लामखुट्टेले टोकेपछि सुरुमा ज्वरो आउने,शरीरमा दादुराजस्ता फोका आउने,टाउको दुख्ने,पखला लाग्ने, बान्ता आउने, जोर्नी दुख्ने, र शरीर कमजोर हुनेजस्ता लक्षण देखापर्छन्। । संक्रमणका कारण बिरामीको रगतमा प्लेटलेस कमी हुने भएकाले बिरामीले पोषिलो र झोल पदार्थ बढि मात्रामा खानुपर्ने चिकित्सकहरूले सुझाव दिएका छन् ।"
"सामाखुसशीमा बाढीले बगाउँदा बालक बेपत्ता, खोजि जारी",काठमाडौं : काठमाडौंको सामाखुसशीमा बाढीले बगाउँदा एकजना बालक बेपत्ता भएका छन्। उनको खोजी कार्य जारी रहेको छ । काठमाडौँ महानगरपालिका३ रानीबारीस्थित सामाखुशी खोलाको बाढीले बगाउँदा आइतबार साँझ १३ वर्षीय साजन मगर बेपत्ता भएका थिए । उनको खोजी भइरहेको जिल्ला प्रहरी परिसर काठमाडौंका प्रहरी नायब उपरीक्षक अनिल अधिकारीले जानकारी दिए। सामाखुशीमा बस्दै आएका मगर पानीपोखरीस्थित भानुभक्त मेमोरियल स्कुलको कक्षा ६ मा अध्ययनरत थिए । विद्यालयबाट फर्किएपछि उनी साँझ खेल्न निस्केका थिए । मगरको नेपाल प्रहरी र सशस्त्र प्रहरी बलको विपद् व्यवस्थापनको टोलीले खोजी गरिरहेको प्रहरी उपरीक्षक अधिकारीले बताए। रासस
ललिता निवास प्रकरण : थप दुईजना पक्राउ,"काठमाडौं : बालुवाटारस्थित ललिता निवास जग्गा हिनामिना प्रकरणमा थप दुईजना पक्राउ परेका छन्। पक्राउ पर्नेमा सञ्जयकुमार महर्जन र सकुलानन्द महर्जन हुन्। प्रहरीको केन्द्रीय अनुसन्धान ब्यूरो (सीआईबी) का एसएसपी दिनेश आर्चायले नक्कली मोही बनेर जग्गा हिनामिनामा संलग्न देखिएको आरोपमा उनीहरू पक्राउ परेका हुन्। दुवैजना २०५९ र २०६७ सालमा मोही बनेको देखिएको छ । योसँगै ललिता निवास प्रकरणमा पक्राउ पर्नेको संख्या २३ पुगेको छ। यसअघि निर्वाचन आयोगका पूर्वआयुक्त सुधीरकुमार शाह, भाटभटेनी सुपरमार्केटका सञ्चालक मीनबहादुर गुरूङलगायत २१ जना पक्राउ परेका थिए।"
विदेशबाट फर्किएर जडीबुटी खेतीमा रमाउँदै,"म्याग्दी : म्याग्दीको धवलागिरि गाउँपालिका४ बोवाङका ४० वर्षीय लुद्रबहादुर पुर्जा यतिबेला परम्परागत खेती छाडेर जडिबुटीमा रमाउन थालेका छन्। लामो समय विदेशी भूमिमा काम गरेर उनी फर्किएपछि परम्परागत खेतीको विकल्पमा सतुवा जातको जडीबुटी र ओखर खेती गरेका हुन्। 'विदेशमा गर्ने दुःख यहीँ गरेर स्वरोजगार हुने लक्ष्यका साथ जडीबुटी र ओखर खेती सुरु गरेको हुँ', उनले भने, 'हाल कूल १३ रोपनी पाखो बारीमा ओखर र सतुवाखेती गरिरहेको छु।' हाल लालीगुराँस आधुनिक कृषि फार्म स्थापना गरी काम गरिरहेका पुर्जाले रोजगारीका लागि छ वर्ष साउदी र तीन वर्ष कतारमा काम गरे। टर्कीबाट प्रतिगोटा एक हजार सात सय ५० का दरले बिरुवा किनेर तीन हजार दाँते जातको ओखरका बिरुवा रोपेको पुर्जाको भनाइ छ। चार रोपनीमा ताप्लेजुङ र म्याग्दीको तोरीपानीबाट ५० हजार गाना सतुवाको बिरुवा ल्याएर लगाएका हुन्। समुन्द्री सतहदेखि करिब दुई हजार तीन सय मिटर उचाइमा रहेको बोवाङको चिसो हावापानी भएको भूगोल सतुवा र ओखर खेतीका लागि अनुकूल मानिन्छ। बोवाङको जङ्गलमा प्राकृतिक रुपमा पनि सतुवा उत्पादन हुँदै आएको थियो। पुर्जाको फार्ममा हाल २० हजार सतुवाका बिरुवा तयार भएका छन्। सतुवाको बिरुवाको बजार मूल्य प्रतिगोटा ४७ पर्छ। सतुवाको बजार मूल्य हाल प्रतिकिलो सातदेखि आठ हजार छ। तीन वर्षअघि प्रतिकिलो सतुवाको मूल्य २५ हजार थियो। 'करिब ५० हजार गानाबाट पाँचदेखि छ क्विन्टल सतुवा निकाल्ने भए पनि बजार भाउ राम्रो नभएकाले उत्खनन गरेको छैन', उनले भने, 'राम्रो बजार भाउ पाए सतुवा बिक्री गर्नेछु।' सतुवा र ओखर खेती गर्नुअघि पाखो बारीमा जौ, उवा, गहुँ, मकै र कोदोखेती हुने गरेको थियो। परम्परागत खाद्यबाली खेती गरेर लागत पनि उठाउन नसक्ने अवस्था भएपछि विकल्पमा जडीबुटी र ओखर खेती गरेको पुर्जाले बताए। पुर्जालाई कृषि ज्ञान केन्द्रले फार्मको घेराबार गर्न अनुदान सहयोग गरेको थियो। काठ र फलामको तारले फार्म घेराउ गर्ने पुर्जाको तयारी गरेका थिए। यसैगरी सतुवाको बिरुवा भएको पल्टमा प्लास्टिकको टनेल बनाउन सकेमा तापक्रम सन्तुलित बनाउन, हिउँ, असिना र रोग किराबाट बचाउन सकिने पुर्जाको अपेक्षा छ। औषधि बनाउन प्रयोग हुने सतुवा पेट दुखेको, घाँटी दुखेको, सर्पले टोकेको र मानिसले विष सेवन गरेको बेलामा प्रयोग गर्ने चलन छ।"
ट्रायल पास गराइ लाइसेन्स बनाइ दिने भन्दै ठगी गर्ने दुईजना पक्राउ,"काठमाडौं : ट्रायल पास गराइ लाइसेन्स बनाइ दिने भन्दै लाखौं रकम ठगी गर्ने दुईजनालाई प्रहरीले पक्राउ गरेको छ। पक्राउ पर्नेमा ललितपुर महालक्ष्मी १३ एकान्तकुनाका ३० वर्षीय सम्राट समिर रागब भन्ने राजु परियार र काठमाडौं १४ कलंकी सुनारगाउँ बस्ने ३६ वर्षीय ब्रम्ह रिसाल रहेका छन्। रिसाल सुन व्यापारी हुन्। आफूहरू यातायात व्यवस्था कार्यालय एकान्तकुनाको कर्मचारी रहेको बताइ लाइसेन्स र ट्रायल पास गराइदिने,प्रदूषण जाँचपास गराइदिनेलगायतका कार्यहरू गरिदिन्छु भनी विश्वास दिलाइ पीडितहरूबाट नगद तथा सुनको गहना जबरजस्ती गरी चार लाख तीस हजार बराबरको रकम ठगी गरेको आरोपमा उनीहरू पक्राउ परेका हुन्। परियार लुभुबाट र ठगी गरी लिएको सुन खरिद गर्ने कृष्ण ज्वेलर्स एन्ड सन्सका सञ्चालक रिसाल कालीमाटीबाट पक्राउ परेको उपत्यका अपराध अनुसन्धान कार्यालयका प्रहरी उपरीक्षक रविन्द्र रेग्मीले जानकारी दिए। उनीहरूलाई ठगीसम्बन्धी कसुरमा आवश्यक अनुसन्धान तथा कारबाहीका लागि जिल्ला प्रहरी परिसर जावलाखेल पठाइएको छ।"
"क्षणिक आवेशको परिणाम : श्रीमतीको हत्या, श्रीमान् थुनामा, आमा आइसीयूमा","राजविराज : सप्तरीको महादेवा गाउँपालिकामा एक युवकले लाठी र फलामको रड प्रहार गरी श्रीमतीको हत्या गरेका छन् । महादेवा गाउँपालिका२ अकवरपुरका ३५ वर्षीय रामरुप खंगको प्रहारले उनकी ३० वर्षीया श्रीमती पावर्तीदेवी खंगको मृत्यु भएको गजेन्द्र नारायण सिंह अस्पताल राजविराजले जनाएको छ । उनको शव पोष्टमार्टमका लागि सोही अस्पतालमा राखिएको छ । आरोपित खंगको आक्रमणमा परी उनका बुवा,आमा समेत घाइते भएको रामचरित्र खंगले बताए । लागुऔषध सेवनकर्ता आरोपित घरबाट १६ हजार रुपैयाँ लिएर बाहिरिन खोज्दा घरपरिवारले रोकेका थिए । सोही क्रममा घरपरिवारका सबै सदस्यहरूलाई कुटपिट गरेर घाइते बनाएको स्थानीयले बताए । क्षणिक आवेशले श्रीमती चितामा,आमा अस्पतालमा र युवक थुनामा पुगेको खंगले बताए । श्रीमतीको हत्या गरेर भागेका उनलाई गाउँलेहरूले समातेर प्रहरीलाई बुझाएका छन् । प्रहरी निरीक्षक प्रमोद खडकाका अनुसार गाउँलेहरुले समातेर बुझाएका आरोपितविरुद्ध कर्तव्य ज्यान मुद्दामा कारवाही गरिने तयारी भइरहेको छ । घाइते आरोपितका आमा ६२ वर्षीया सन्तोलियादेवी खंगको गम्भीर अवस्थामा राजविराजस्थित छिन्नमस्ता अस्पतालमा उपचार भइरहेको छ । आइसीयूमा उपचाररत उनको टाउको फुटेर अत्यधिक मात्रामा रगत बगेकाले रगतको निकै कमी भएको चिकित्सकले बताएका छन् ।"
अनाई खोलाले ट्याक्टर बगाउँदा चालक बेपत्ता,बाजुरा : मार्तडी कोल्टी सडकअन्तर्गत बडिमालिका नगरपालिका ९ अनाई खोलामा ट्याक्टर बगाउँदा चालक बेपत्ता भएका छन् । हिजो राती ११ बजेतिर कोल्टीबाट मार्तडी आउँदै गरेको से २ त ३२२५ नम्मरको ट्याक्टर करिब २० मिटर तल ढुगांमा अड्किएको अवस्थामा फेला परेको र चालक डुबनारायण चौधरी बेपत्ता भएको जिल्ला प्रहरी कार्यालय बाजुराका प्रमुख प्रहरी नायव उपरिक्षक कबिन्द्रसिहं बोहराले जानकारी दिए। ट्याक्टर डोटी जिल्ला घर भई हाल सदरमुकाम मार्तडीमा व्यापार गर्दै आएका व्यापारी पुष्प खड्काको रहेको प्रहरीले जनाएको छ । बेपत्ता रहेका ट्याक्टर चालक चौधरीको नेपाली सेना ससस्त्र प्रहरी नेपाल प्रहरी र स्थानीयको टोलीद्धारा खोजी कार्य भइरहेको उनको भनाई छ। रातिको समय चालकलाई खोलाले बगाएको हो वा कतै फरार रहेको भन्ने कुनै जानकारी नभएको बोहोराले बताए ।
"बैतडीमा पहिरोले घर पुरिँदा आमाछोराको मृत्यु, ३ जना घाइते",बैतडी : बैतडीमा पहिरोले घर पुरिँदा आमा छोराको मृत्यु भएको छ। पुर्चौडी नगरपालिका २ को भैरु टोलमा घर पुरिदा २५ वर्षीया अञ्जु जागरी र उनका ५ वर्षीय छोरा रिजन जागरीको मृत्यु भएको प्रहरी निरीक्षक कमल प्रसाद चौधरीले जानकारी दिए। इलाका प्रहरी कार्यालय पाटनका प्रमुख चौधरीका अनुसार मृतक अञ्जुका सासुआमा ४५ वर्षीय राइमती र देवर १७ वर्षीय गोब्बर जागरी घाइते भएका छन्। सोही घरमा पाहुना बस्न आएकी छिमेकी ६० वर्षीय जस्मा बोहरा पनि घाइते भएकी छन्। मृतक अञ्जुका श्रीमान रोजगारीको सिलसिलामा भारतमा छन्। स्थानीयहरुका अनुसार घरमा पूर्ण क्षति पुगेको छ। करिब एक दर्जन चौपायासमेत मरेका वडा सदस्य कृष्ण बोहराले बताए।
साउनको दोस्रो सोमबार : डोलेश्वर महादेव मन्दिरमा दर्शनार्थीको घुइँचो,"काठमाडौं : सौरमासअनुसार साउनको दोस्रो सोमबार देशभरका शिवालयमा भक्तजनको घुइँचो लागेको छ । साउने सोमबारका दिन भक्तपुरको सूर्यविनायक नगरपालिका८ सिपाडोलस्थित केदारनाथको शिर डोलेश्वर महादेव मन्दिरमा दर्शनार्थीको घुइँचो लागेको हो । साउन महिना र सोमबार भगवान् शिवको महिना एवं बार भएकाले शिवालयमा पूजा,आराधना गर्ने वैदिक कालदेखिको परम्परा छ । साउनको १, ८, १५, २२ र २९ गते सोमबार परेको छ । साउन १ गतेबाहेकका सबै सोमबार भने अधिकमासभित्र परेका छन् । प्रत्येक वर्ष साउन महिना र सोमबार भगवान् शिवजीको विशेष पूजा, आराधना गर्ने महिना एवं बार भएकाले व्रत गर्न हुने भन्ने मान्यताका आधारमा अन्य शिवालयमा पनि भक्तजनको भने भीड देखिन्छ । राजधानीका गोकर्णेश्वर, नागेश्वर, वसन्तपुरस्थित सानो पशुपतिनाथ भनेर चिनिने मक्खन महादेवलगायत महादेव मन्दिरमा पनि भक्तजनको भीड लागेको छ ।"
