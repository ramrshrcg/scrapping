शीर्षक,विवरण
विपद्को विपद्कथा,"जबजब विपद् आइपर्छ, तबतब त्यसबाट प्रभावित जीवनको रक्षाका लागि सरकार तत्पर हुन्छ भन्ने स्वयंसिद्ध मान्यता हो। विश्वव्यापी यो अवधारणालाई नेपालका सन्दर्भमा थप सिद्ध गर्न विपद् जोखिम न्यूनीकरण तथा व्यवस्थापन ऐन २०७४ तथा राष्ट्रिय विपद् जोखिम न्यूनीकरण तथा व्यवस्थापन प्राधिकरण, २०७६ क्रियाशील छन्। यसलाई संघ, प्रदेश र स्थानीय तहसम्म विस्तार गर्न प्रदेश विपद् व्यवस्थापन समिति, जिल्ला विपद् व्यवस्थापन समिति, स्थानीय विपद् व्यवस्थापन समिति पनि क्रियाशील छन्। राष्ट्रिय, अन्तर्राष्ट्रिय स्तरका गैरसरकारी संस्थाहरू पनि अस्तित्वमा छन्। औपचारिकता र विधिविधानमा यी तमाम संरचना छन्, तर पीडितले राहत महसुस गर्ने गरी व्यवहारमा यिनीहरूको भूमिका खट्किएको देखिन्छ। आहारा खाने चरी आशीर्वादले बाँच्दैन। विपद्मा परेर छटपटाइरहेकाहरूलाई ऐन, कार्यविधि, प्राधिकरण, समिति, संघसंस्थाको कागजले केही लछारपाटो लाउँदैन। त्यसैले कागजी बाघ होइन, तत्काल उद्धार चाहिन्छ, राहत चाहिन्छ र पुनर्बास तथा पुनस्र्थापना चाहिन्छ। गोरखाको खानीगाउँबासी अहिले चर्किएको घर र चिरिएको जमिनमा डराईडराई बाँचिरहेका छन्। टाढाबाट हेर्दा गाउँमा कतै पहिरो छैन। तर गाउँबाट हेर्दा हरेक घर, चुल्हो, मझेरी, पिँडी र आँगन धाँजा फाट्न कतै बाँकी छैन। त्यहाँको माटो बगिरहने अत्यन्त नरम खालको छ। आँखाले हेर्दा देखिँदैन तर चुङगङदेखि आएको स्थानीय दुङ्स्योङ खोलाले गाउँलाई निरन्तर बगाइरहेको छ। त्यसैले त्यहाँको बस्तीलाई यथाशीघ्र स्थानान्तरण गर्नुपर्छ भनेर राष्ट्रिय पुनर्निर्माण प्राधिकरणले २०७५ सालमा स्थलगत अध्ययन प्रतिवेदन तयार गरेको थियो। तर पाँच वर्ष बित्यो। स्थानान्तरण भने अझै भएको छैन। फलस्वरूप बर्सेनि गाउँलेहरू बर्खाको झरीभित्र रोइकराइ बस्न बाध्य छन्। कुरो खानीगाउँको मात्र होइन, नेपाल बाढी, पहिरो तथा भूकम्पजस्ता प्राकृतिक प्रकोपहरूबाट उच्च जोखिममा छ। भूकम्पका दृष्टिले ११औं र मिश्रित विपत्तिहरूका दृष्टिले नेपाल विश्वस्तरमा १६औं अग्रस्थानमा छ। जलवायु परिवर्तनका कारणले पर्ने दुष्प्रभावका दृष्टिले नेपाल चौथो उच्च जोखिममा छ। भारतीय र युरोपियन जमिन एकआपसमा ठोक्किएको भूभागमाथि नेपाल अवस्थित छ, जसकारण यहाँ ठूलाठूला प्राकृतिक विपत्तिहरू बारम्बार आइरहन्छन्। त्यसैले विपद् पूर्वतयारी, प्रतिकार्य तथा आपत्कालीन परिस्थिति न्यूनीकरणका लागि योजना निर्माण गर्नु, उद्धार, राहत तथा पुनर्बास र पुनस्र्थापनाको तयारी अवस्थामा रहनु पर्छ। विपद् व्यवस्थापन तथा न्यूनीकरणका लागि गठित सबै निकाय र सामाजिक संघसंस्था संयुक्त रूपमा खटिनु पर्ने हो। सरकारी, गैरसरकारी सबै संरचनाको समन्वयात्मक र प्रभावकारी पहलमा तत्काल प्राकृतिक तथा गैरप्राकृतिक विपद्बाट सर्वसाधारणको जीउज्यान र सार्वजनिक, निजी तथा व्यक्तिगत सम्पत्ति, प्राकृतिक एवं सांस्कृतिक सम्पदा र भौतिक संरचनाको संरक्षण गर्न संयुक्त पहलको खाँचो पर्छ। हरेक वर्ष टालटुलले मात्र हुँदैन।"
पूर्वप्रधानमन्त्रीद्वय नेपाल र भट्टराईसँग घरमै पुगेर सोधपुछ,"सीआईबी प्रमुख एआईजी किरण बज्राचार्यले ललिता निवास प्रकरणको अनुसन्धान टुंगोमा पुर्याउनका लागि प्रधानमन्त्रीद्वयसँग घरमा गएर जानकारी लिइएको बताइन्। काठमाडौ : ललिता निवास जग्गा प्रकरणमा मुछिएका पूर्वप्रधानमन्त्री माधवकुमार नेपाल र बाबुराम भट्टराईको घरमा नै पुगेर नेपाल प्रहरीको केन्द्रीय अनुसन्धान ब्युरो (सीआईबी)को टोलीले बयान लिएको छ। तर, यसलाई प्रहरीले आफ्नो भाषामा बयान नभई घटना विवरण कागज भनेको छ। सीआईबी प्रमुख एआईजी किरण बज्राचार्यले ललिता निवास प्रकरणको अनुसन्धान टुंगोमा पुर्याउनका लागि प्रधानमन्त्रीद्वयसँग घरमा गएर जानकारी लिइएको बताइन्। भनिन्, अनुसन्धानका क्रममा आवश्यक देखिएका सबै व्यक्तिसँग प्रहरीले सोधपुछ गर्न सक्छ। मुद्दाका लागि आवश्यक प्रमाण जुटाउने गर्छ। त्यसै क्रममा उहाँहरूसँग घटना विवरण कागज गर्ने काम भएको हो। बालुवाटारस्थित ललिता निवास र त्यसले चर्चेको सरकारी जग्गा हिनामिना प्रकरणका निर्णयाधिकारी पूर्वप्रधानमन्त्रीद्वय माधवकुमार नेपाल र बाबुराम भट्टराईसँग बयान गराउनका लागि सीआईबीमाथि दबाब पर्दै आएको थियो। प्रधानमन्त्रीद्वयसँग बयान नलिएको भन्दै तीव्र आलोचना भएपछि सीआईबीले पक्राउ नगरी सोधपुछ गरेको हो। आइतबार राति उनीहरूको घरमा पुगेर घटनाका विषयमा सीआईबी टोलीले सोधपुछ गरेको थियो। उनीहरूकै समयमा ललिता निवासको जग्गा व्यक्तिका नाममा लैजाने गरी मन्त्रिपरिषद्बाट निर्णय भएको थियो। प्रमाणका लागि यस कार्यको निर्णयमा संलग्न भएकामाथि अनुसन्धान गर्नुपर्ने सीआईबीलाई दबाब छ। तर, स्रोतका अनुसार सत्ता गठबन्धनको दबाबमा नेपाल र भट्टराईसँग बयान लिन सीआईबीलाई सकस परिरहेको थियो। ललिता निवास प्रकरणको अनुसन्धान छिटो सकेर सरकारी वकिल कार्यालयलाई फाइल बुझाउनुपर्ने दबाब सीआईबीलाई छ। मन्त्रिपरिषद्बाट निर्णय गराउने मुख्य व्यक्तिसम्मै अनुसन्धान गर्नका लागि सर्वोच्च अदालतले आदेश दिएको थियो। सर्वोच्च अदालतले ललिता निवास प्रकरणमा मन्त्रिपरिषद्ले गरेको चारवटा निर्णयमा संलग्नहरूलाई पनि अनुसन्धानको दायरामा ल्याउन आदेश गरेको थियो। साउन २१ मा न्यायाधीश अनिलकुमार सिन्हा र डा कुमार चुडालको इजलासले सो आदेश गरेपछि पूर्वप्रधानमन्त्री भट्टराई र नेपालमाथि पनि अनुसन्धान गर्ने बाटो खुलेको थियो। अदालतको आदेशअनुसार प्रधानमन्त्रीद्वयको बयान नलिइकन रायसहितको प्रतिवेदन सरकारी वकिल कार्यालयमा बुझाउन सीआईबीलाई कानुनी अफ्ठ्यारो पर्यो। सीआईबीले उनीहरूलाई गरेको सोधपुछपछि प्रधानमन्त्रीद्वयलाई प्रतिवादी नबनाउने गरी घटना विवरण कागज मात्रै गराएको हुनसक्ने स्रोतको भनाइ छ। यस्तो कागजले अप्रत्यक्ष रूपमा प्रधानमन्त्रीद्वयलाई सफाइ दिएको कानुनविज्ञहरू बताउँछन्। जिल्ला सरकारी वकिल कार्यालयका एक सहायक जिल्ला न्यायाधिवक्ता भन्छन्, घटना विवरण कागज गर्दा प्रतिवादी बनाइएको हँुदैन। घटना घटेको समयमा के भएको थियो ? भन्ने विषयमा सामान्य सोधपुछ मात्रै गरिने हो। प्रतिवादीको रूपमा बयान नलिएपछि यस्तो कागजले सफाइ दिएको जस्तै हुन्छ। मुद्दाका विषयमा आवश्यक पर्दा सरकारी साक्षीको रूपमा राख्न सक्ने गरी कागज गराइएको छ। सीआईबीका प्रवक्ता नवराज अधिकारी भन्छन्, अनुसन्धानका लागि आवश्यक बयान लिएका छौं। बयान कहाँ गएर लियौं भन्ने ठूलो विषय भएन, आवश्यक जानकारी लिएका छौं।"
महासंघलगायत पत्रकारिताका संगठनहरूको चेतावनीप्राधिकरणको असंवैधानिक स्पष्टीकरण फिर्ता होस्,"समाचारको विषयलाई लिए प्राधिकरण र यसका महानिर्देशकले अन्नपूर्ण पोस्ट्प्रति गरेको व्यवहारको नेपाल पत्रकार महासंघलगायत पत्रकारिताका संगठनहरूले विरोध जनाएका छन्। उनीहरूले प्राधिकरणको कदम पूर्ण प्रेस स्वतन्त्रताको संवैधानिक परिकल्पनाविपरीत भएको उल्लेख गर्दै असंवैधानिक स्पष्टीकरण तत्काल फिर्ता गर्न चेतावनी दिएका छन्। काठमाडौं : नेपाल पत्रकार महासंघले अन्नपूर्ण पोस्ट् राष्ट्रिय दैनिकमा प्रकाशित सामग्रीलाई लिएर सोधिएको स्पष्टीकरण तत्काल फिर्ता लिन नागरिक उड्डयन प्राधिकरणलाई चेतावनी दिएको छ। महासंघका महासचिव रोशन पुरीद्वारा हस्ताक्षरित विज्ञप्तिमा अनधिकृत रूपमा स्पष्टीकरण सोधिनु अशोभनीय र पूर्ण प्रेस स्वतन्त्रताको संवैधानिक परिकल्पनाविपरीत भएको ठहर गरेको उल्लेख छ। महासंघले आफ्नो क्षेत्रअधिकार र परिधिभित्र रही प्रेसको संवैधानिक स्वतन्त्रताको सम्मान गरी अनधिकृत रूपमा सोधिएको स्पष्टीकरण फिर्ता लिन नागरिक उड्डयन प्राधिकरणलाई चेतावनी पनि दिएको छ। अन्नपूर्ण पोस्ट् राष्ट्रिय दैनिकमा प्रकाशित समाचारप्रति आपत्ति जनाउँदै प्राधिकरणले सिम्रिक एयरका समेत अध्यक्ष रहेका अन्नपूर्ण मिडिया नेटवर्कका अध्यक्ष क्याप्टेन रामेश्वर थापाको नाममा स्पष्टीकरण सोधेको थियो। प्राधिकरणबाट विभिन्न मितिमा दुर्गम क्षेत्रको उडान सुरक्षा अभिवृद्धि गर्नका लागि विभिन्न निर्णय भएकोमा उक्त निर्णयहरूको बर्खिलाप हुने गरी शृंखलाबद्ध रूपमा तपाईं प्रकाशक रहेको मिडियामार्फत उडान सुरक्षामा गम्भीर असर पर्ने प्रकृतिका विज्ञप्ति समाचार र विश्लेषण र टिप्पणी प्रकाशन गरेको देखिएको हुँदा हवाई सेवा कम्पनीमार्फत उडान सुरक्षाको पूर्णजिम्मेवारी पालना गर्नुपर्ने दायित्व बोकेको व्यक्तिले आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरी नेपाल नागरिक उड्डयन प्राधिकरण ऐन, २०५३ र यसअन्तर्गत बनेका नियमावली, रिक्वाएरमेन्ट्स, म्यानुअल तथा अन्य नियामकीय मापदण्डहरूको विपरीत गई उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायुसेवा कम्पनीको अध्यक्षको हैसियतमा कुन नैतिकताको आधारले दिन्छ ?, प्राधिकरणको स्पष्टीकरणमा उल्लेख थियो। प्राधिकरणले समाचारको विषयलाई लिएर सोधिएको स्पष्टीकरणको चौतर्फी आलोचना भएको छ। पत्रकार महासंघले नेपाल नागरिक उड्डयन प्राधिकरणले अन्नपूर्ण मिडिया नेटवर्कअन्तर्गत अन्नपूर्ण पोस्ट् दैनिकलगायतका मिडियामा प्रकाशित सामग्रीलाई लिएर अध्यक्षलाई सोधिएको स्पष्टीकरणप्रति नेपाल पत्रकार महासंघको ध्यानाकर्षण भएको जनाएको हो। कुनै पनि विषयमा सम्प्रेषण भएका सामग्रीका सन्दर्भमा चित्त नबुझे या गुनासो भए त्यसउपर कानुनी उपचार खोज्न सकिने प्रचलित प्रावधान र पद्धति छन्। कुनै पनि सञ्चारमाध्यममा प्रकाशित सामग्रीहरूको उत्तरदायित्व र सम्पादकीय नेतृत्व हुन्छ। सम्पादकीय स्वतन्त्रताको अभ्यासलाई आघात पुग्ने गरी सम्पादकीय समूहसँग असम्बन्धित पात्रलाई राज्यका निकायले स्पष्टीकरण सोध्नु कुनै पनि कोणबाट उचित हुन सक्दैन, महासंघले भनेको छ। स्पष्टीकरण सोध्ने महानिर्देशकलाई कारबाही हुनुपर्छ : प्रेस चौतारी प्रेस चौतारी नेपालले अन्नपूर्ण पोस्ट् राष्ट्रिय दैनिकमा प्रकाशित सामग्रीलाई लिएर स्पष्टीकरण सोध्ने महानिर्देशकलाई कारबाही गर्न सरकारसँग माग गरेको छ। सोमबार एक प्रेस विज्ञप्ति प्रकाशित गर्दै चौतारीले नागरिक उड्डयन प्राधिकरणले सोधेको स्पष्टीकरण तत्काल फिर्ता लिँदै महानिर्देशकलाई कडा कारबाहीको माग गरेको हो। चौतारीका महासचिव हिरामान लामाले प्रेस विज्ञप्ति जारी गर्दै निरंशकुता शैलीमा मिडियामाथि असंवैधानिक हस्तक्षेप गर्ने प्राधिकरणका महानिर्देशक प्रदीप अधिकारीलाई आवश्यक विभागीय कारबाही गर्न सरकारसँग माग गरेका छन्। अन्नपूर्ण मिडिया नेटवर्कका अध्यक्षसमेत रहेका सिम्रिक एयरका अध्यक्ष क्याप्टेन रामेवर थापालाई सोधिएको स्पष्टीकरणमा हवाई सेवा सरोकार र सुरक्षाको विषयमा नभएर हवाई सेवासँग सम्बन्धित समाचार प्रकाशन गरेर प्रकाशकीय अधिकार दुरुपयोग गरेको अभियोग लगाइएको छ। नागरिक उड्डयन प्राधिकरण र त्यसका महानिर्देशकलाई कुनै पनि कानुनले मिडियामा प्रकाशनप्रसारण हुने सामग्रीको अनुगमन, मूल्यांकन तथा नियमन गर्ने अख्तियारी दिएको छैन। संवैधानिक सीमा नाघेर प्रेस तथा सम्पादकीय स्वतन्त्रतामा ठाडो हस्तक्षेप गरिएको उक्त कार्यको प्रेस चौतारी घोर भत्र्सना गर्छ, विज्ञप्तिमा भनिएको छ, नेपालको संविधानले पूर्ण प्रेस स्वतन्त्रता र विचार तथा अभिव्यक्ति स्वतन्त्रता प्रदान गरेको छ। मिडियामा प्रकाशनप्रसारण हुने सामग्रीमा कुनै सरोकारवाला व्यक्तिनिकायलाई चित्त नबुझे उपचार खोज्ने कानुनी र पद्धतिगत बाटाहरू फरक छन्। त्यो अबलम्बन नगरी मिडियाका सामग्रीमाथि अनधिकृत निकायबाट अनधिकृत व्यक्तिलाई स्पष्टीकरण सोधिनु असंवैधानिक हर्कत हो। क्षेत्राधिकार बाहिर गयो उड्डयन प्राधिकरण : युनियन नेपाल प्रेस युनियनले पनि अन्नपूर्ण पोस्ट् राष्ट्रिय दैनिकमा प्रकाशित सामग्रीलाई लिएर सोधिएको स्पष्टीकरण तत्काल फिर्ता लिन नागरिक उड्डयन प्राधिकरणलाई आग्रह गरेको छ। युनियनका महासचिव दिलीप पौडेलले सोमबार प्रेस विज्ञप्ति जारी गर्दै संविधानले प्रत्याभूत गरेको प्रेस स्वतन्त्रता र सम्पादकीय स्वतन्त्रतामा समेत हस्तक्षेप हुने गरी प्राधिकरणले लेखेको स्पष्टीकरण तत्काल फिर्ता लिन प्राधिकरणलाई चेतावनी दिएको छ। युनियनले प्रेस स्वतन्त्रताको सम्मान गर्न र आफ्नो क्षेत्राधिकार बाहिर गएर काम नगर्न नेपाल उड्डयन प्राधिकरणलाई चेतावनीसमेत दिएको छ। सञ्चार माध्यममा प्रकाशित सामग्रीका बारेमा चित्त नबुझे सम्बन्धित निकायले खण्डन प्रकाशनका लागि सञ्चार माध्यममा अनुरोध गर्ने, खण्डन प्रकाशित नभए प्रेस काउन्सिल नेपालमा उजुरी गर्न सक्ने कानुनी व्यवस्था छ। नेपालको संविधानले पनि प्रेस स्वतन्त्रतालाई सुनिश्चित गरेको छ। स्वतन्त्र प्रेसको मूल्य मान्यताविपरीत प्राधिकरणले विधि र प्रक्रिया मिचेर आफ्नो क्षेत्राधिकार बाहिर गई अन्नपूर्ण पोस्ट् दैनिकका प्रकाशकलाई स्पष्टीकरण सोध्ने कार्य निन्दनीय छ, विज्ञप्तिमा भनिएको छ। सञ्चार माध्यममा प्रकाशित भएको विषयवस्तुको नैतिक जिम्मेवारी सम्पादकीय समूहसँग रहने भएकाले प्राधिकरणले प्रतिशोध साँधेर प्रकाशकमाथि स्पष्टीकरण सोधेको युनियनको ठहर छ। स्वतन्त्र र मर्यादित पत्रकारितामाथि हस्तक्षेप : समाजवादी प्रेस संगठन समाजवादी प्रेस संगठन नेपालले प्राधिकरणले सोधेको स्पष्टीकरण तत्काल फिर्ता लिन माग गरेको छ। संगठनका महासचिव रामकुमार एलनले सोमबार प्रेस विज्ञप्ति जारी गर्दै आफ्नो क्षेत्राधिकार र परिधिमा रहेर स्वतन्त्र प्रेसलाई सम्मान गर्दै अनधिकृत स्पष्टीकरण फिर्ता लिन माग गरेका हुन्। सरकारी निकायले अनधिकृत रूपमा सोधिएको स्पष्टीकरण स्वतन्त्र र मर्यादित पत्रकारितासँगै प्रेस स्वतन्त्रताको संवैधानिक परिकल्पनाविपरीत भएको संगठनको धारणा हो। असम्बन्धित व्यक्तिलाई स्पष्टीकरण सोध्ने कार्य स्वतन्त्र र मर्यादित पत्रकारितामाथि हस्तक्षेप हो, विज्ञप्तिमा भनिएको छ। नेपालको प्रचलित कानुन र पत्रकार आचारसंहिता मिडिया हाउसहरूले पालना गरेको स्मरण गराउँदै संगठनले भनेको छ,प्रकाशित, प्रसारित सामग्रीमा चित्त नबुझे सम्पादकीय नेतृत्वलाई आफ्नो धारणा पठाउने गरिन्छ। सरोकारवालाको धारणालाई इज्जतपूर्ण हिसाबले सम्बोधन गर्ने जिम्मेवारी सम्पादकीय विभागको हो। तर, प्राधिकरणले अन्नपूर्ण मिडिया नेटवर्कका अध्यक्षलाई स्पष्टीकरण सोधेर सम्पादकीय स्वतन्त्रता र प्रकाशित सामग्रीको उत्तरदायित्व बहन गर्ने सम्पादकीय विभागलाई बेवास्ता मात्र गरेका छैन, स्वतन्त्र प्रेसको अवहेलना गर्दै जाने अभ्यास पनि सुरु गरेको आभाष भएको छ। प्राधिकरणले निर्णय तत्काल सच्याओस् : नेपाल पत्रकार मञ्च नेपाल पत्रकार मञ्चले पनि प्राधिकरणको कदमलाई अमर्यादित भन्दै आफ्नो निर्णय तत्काल सच्याउन चेतावनी दिएको छ। सोमबार एक प्रेस विज्ञप्ति जारी गर्दै मञ्चले अनधिकृत रूपमा प्राधिकरणले स्पष्टीकरण सोध्नु पूर्ण प्रेस स्वतन्त्रताको संवैधानिक परिकल्पनाविपरीत भएको बताएको छ। यस बेला आफ्नो क्षेत्राधिकार र परिधिभित्र रहेर प्रेसको संवैधानिक स्वतन्त्रताको सम्मान गर्न प्राधिकरणलाई अनुरोध गर्दै अनधिकृत रूपमा सोधिएको स्पष्टीकरण फिर्ता लिन ध्यानाकर्षण गराउँछु, मञ्चका अध्यक्ष युवराज विद्रोहीद्वारा हस्ताक्षतिर विज्ञप्तिमा भनिएको छ, आशा छ, विषयको गम्भीरता महसुस हुनेछ। आफ्ना विषयमा प्रकाशन प्रसारण भएका सामग्रीका बारेमा आफूलाई चित्त नबुझे या गुनासो गर्नु परे त्यसका लागि कानुनले तोकेका विधि र प्रक्रिया रहेको उल्लेख गर्दै मञ्चले ती विधि र प्रक्रिया अबलम्बन नगरी सोझै स्पष्टीकरण सोध्नु विधिको उपहास भएको बताएको छ। स्पष्टीकरण सोध्ने कार्य निन्दनीय : मधेसी पत्रकार समाज नेपाल मधेसी पत्रकार समाज नेपालले प्राधिकरणका महानिर्देशकको स्वष्टीकरण सोध्ने कार्य निन्दनीय रहेको भन्दै सच्चिन चेतावनी दिएको छ। मधेसी पत्रकार समाज नेपालका अध्यक्ष मोहनकुमार सिंहद्वारा हस्ताक्षरित विज्ञप्तिमा भनिएको छ, नेपालको संविधानले पनि प्रेस स्वतन्त्रतालाई सुनिश्चित गरेको छ। स्वतन्त्र प्रेसको मूल्य मान्यताविपरीत प्राधिकरणले विधि र प्रक्रिया मिचेर आफ्नो क्षेत्राधिकार बाहिर गई अन्नपूर्ण पोस्ट् दैनिकका प्रकाशकलाई स्पष्टीकरण सोध्ने कार्य निन्दनीय छ। सञ्चार माध्यममा प्रकाशित सामग्रीका बारेमा चित्त नबुझे सम्बन्धित निकायले खण्डन प्रकाशनका लागि सञ्चार माध्यममा अनुरोध गर्ने, खण्डन प्रकाशित नभए प्रेस काउन्सिल नेपालमा उजुरी गर्न सक्ने कानुनी व्यवस्था रहेको उल्लेख गर्दै मधेसी पत्रकार समाज नेपालले विज्ञप्तिमा लेखेको छ, स्वतन्त्र प्रेसको मूल्य मान्यताविपरीत प्राधिकरणले विधि र प्रक्रिया मिचेर आफ्नो क्षेत्राधिकार बाहिर गई अन्नपूर्ण पोस्ट् दैनिकका प्रकाशकलाई स्पष्टीकरण सोध्ने कार्य निन्दनीय छ।"
पुनः कोसी संसद्मा गैरकानुनी काम,"सर्वोच्चले न्याय दिन्छ भन्ने कुरामा हामी विश्वस्त छौं। यस्ता क्रियाकलापले जनतामा निराशा जगाउने र राजनीतिलाई दूषित बनाउने कामसमेत गरेको छ। मुख्यमन्त्रीले विश्वासको मत लिने समयमा सोमबार कोसी प्रदेशसभाभित्र जे घटना भयो त्यो संसदीय मूल्य र मान्यताविपरीतको हो। मुख्यमन्त्रीले विश्वासको मत लिनका लागि प्रस्ताव राख्नुभयो। मतदानको प्रक्रिया सुरु भयो र समयअवधि पनि सकियो। त्यसपछि मतदान गर्ने सदस्यहरूलाई आफ्नो मत सच्याउनका लागि सभामुख इस्राइल मन्सुरीले ३ मिनेटको समय दिनुभयो। त्यो अवधिसम्म सभामुख आफ्नो आसनमै हुनुहुन्छ। उहाँले नै मत सच्याउन भनेर घोषणा गरेको समय सकिएपछि अर्को प्रदेशसभा सदस्य (गीता तिमल्सिना)लाई सभाको आसनमा बोलाएर आफू तल ओर्लिएर मर्यादापालकको घेराभित्र गएर मतदान गर्नुभयो। र, आफैंले जबरजस्ती घोषणा गर्नुभयो। आफैंले मतदान गरेर आफैंले घोषणा गरेको आजसम्मको संसदीय अभ्यासमा कतै पनि देखेको र सुनेको थिएन। नेपालमा मात्रै नभई जति पनि संसदीय अभ्यास गरिरहेका मुलुकहरू छन्, त्यहाँ सभामुखको यस्तो चरित्र देख्न पाइँदैन। यो उहाँको गैरसंसदीय, गैरकानुनी, गैरसंवैधानिक र अहिलेसम्म प्रचलित संसदीय मूल्य तथा मान्यताविपरीतको कदम हो। सभामुखले कस्तो अवस्थामा मतदान गर्ने भन्ने कुरा संविधानले प्रष्टसँग भनेको छ। मत बराबरी भएको अवस्थामा बाहेक सभाको अध्यक्षता गरेको व्यक्तिले मतदानमा भाग लिन र मतदान गर्न पाउने छैन। मत गणना नगरिकन सभामुखले भोट हाल्दैन। गणना भइसकेपछि मत बराबरी भएमा मात्र सभामुखले निर्णायक मत दिन पाउने व्यवस्था संविधानको धारा १८६ मा प्रष्टसँग छ। हिक्मतकुमार कार्कीको सरकारले विश्वासको मत लिँदा कार्कीको पक्षमा ४६ र विपक्षमा ४३ मत हुँदा तत्कालीन सभामुख (बाबुराम गौतम)ले भोट नहालेको दृष्टान्त पनि ताजै छ। अब सर्वोच्चको नजिर र संविधानको व्यवस्थालाई आधार बनाएर न्यायका लागि हामी जान्छौं। सर्वोच्चले न्याय दिन्छ भन्ने कुरामा हामी विश्वस्त छौं। यस्ता क्रियाकलापले जनतामा निराशा जगाउने र राजनीतिलाई दूषित बनाउने कामसमेत गरेको छ। (अधिकारी कोसी प्रदेशसभा सदस्य हुन्)"
कोसीमा सरकार टिकाउन संवैधानिक बलमिचाइँ,"विराटनगर : कोसी प्रदेशका मुख्यमन्त्री उद्धव थापाले संविधान मिचेरै सोमबार पुनः प्रदेशसभाबाट विश्वासको मत लिएका छन्। सभामुखको भूमिकामा रहेर प्रदेशसभाको अध्यक्षता गरेका नेपाली कांग्रेसका प्रदेशसभा सदस्य इस्राइल मन्सुरीलाई मतदान गर्न लगाउँदै थापाले विश्वासको मत लिएका हुन्। मन्सुरीले विश्वासको मतका पक्षमा मतदान गरेका थिए। संविधानविपरीत विश्वासको मतका पक्षमा मतदान गर्दै उनी आफैंले मुख्यमन्त्री थापाले विश्वासको मत पाएको घोषणा गरे। थापाको पक्षमा ४७ र विपक्षमा ३० मत खसेको घोषणा गरिएको छ। कोसीको ९३ सदस्यीय प्रदेशसभामा बहुमतका लागि ४७ मत नै आवश्यक पर्छ। मन्सुरीले मत नदिँदा थापा नेतृत्वको सरकार ढल्ने थियो। सभाको अध्यक्षता गर्नेले पक्ष वा विपक्षमा मतदान गर्न नपाउने संवैधानिक व्यवस्थाविपरीत मन्सुरीले थापाको पक्षमा मतदान गरेपछि यो विषय कानुनी विवादमा परेको छ। सभाध्यक्षले बराबरी मत खसेको अवस्थामा मात्रै निर्णायक मत दिन पाउने व्यवस्था छ। संविधानको धारा १८६ मा भनिएको छ, प्रदेशसभामा निर्णयका लागि प्रस्तुत गरिएको जुनसुकै प्रस्तावको निर्णय उपस्थित भई मतदान गर्ने सदस्यहरूको बहुमतबाट हुनेछ। अध्यक्षता गर्ने व्यक्तिलाई मत दिने अधिकार हुने छैन। तर, मत बराबर भएमा अध्यक्षता गर्ने व्यक्तिले आफ्नो निर्णायक मत दिनेछ। मुख्यमन्त्रीले प्रदेशसभामा विश्वासको मतका लागि प्रस्ताव गरेका थिए। त्यसपछि दलका नेताहरूले आआफ्नो धारणा राखे। नेताहरूले धारणा राखिसकेपछि मुख्यमन्त्री थापाले सदनमा उठेका प्रश्नको जवाफ दिए। त्यसपछि विश्वासको मतको पक्ष र विपक्षमा मत विभाजन गरियो। प्रदेशसभा सदस्यहरूको मतदान सकिएपछि मन्सुरी पनि मतदानमा सहभागी भएका हुन्। मतदान सकिएपछि उनले प्रदेशसभा सदस्यलाई मत सच्याउन ३ मिनेटको समय दिएका थिए। अरूलाई मत सच्याउन समय दिएर उनले भने थापाको पक्षमा मत दिएका हुन्। विश्वासको मत विभाजनका क्रममा अध्यक्ष मण्डलकी सदस्य गीता तिमल्सिनालाई उनले सभामुखको आसनमा बोलाए। र, आफू गएर मतदानमा सहभागी भए। मत बराबरी नभएकै अवस्थामा संविधानको उल्लंघन गर्दै गठबन्धनको निर्णयका आधारमा मन्सुरीले मतदान गरेका हुन्। त्यसको विरोधमा प्रतिपक्षी एमाले र राप्रपाका सांसदहरूले नाराबाजी गरेका थिए। मुख्यमन्त्री थापाले आइतबार नै प्रदेशसभाबाट विश्वासको मत लिन चाहेका थिए। तर, उपसभामुख सिर्जना दनुवारले सोमबारको समय तोकिदिइन्। थापाले विश्वासको मत लिने प्रयोजनका लागि प्रदेशसभा बैठक आह्वान गरेर उपसभामुख भने सोमबार बिहान काठमाडौं लागिन्। एमालेले उनी बिरामी भएकाले उपचारका लागि गएको र सहिद गंगालाल राष्ट्रिय हृदय केन्द्रमा भर्ना भएको बताइएको छ। काठमाडौं जानुअघि दनुवारले अध्यक्ष मण्डलका ज्येष्ठ सदस्य मन्सुरीलाई सभा सञ्चालनको जिम्मेवारी दिइन्। त्यही जिम्मेवारी अनुरूप मन्सुरी सभामुखको भूमिकामा थिए। प्रदेशसभा बैठक सुरु हुनुअघि गठबन्धनले सभाको अध्यक्षता गर्नेलाई पनि मतदानमा सहभागी गराउने निर्णय लिएको थियो। उपसभामुख दनुवारसहित अध्यक्ष मण्डलमा रहेका ज्येष्ठ सदस्यहरू अनुपस्थित रहेपछि सभा सञ्चालनको जिम्मेवारी मन्सुरीको काँधमा आएको हो। कोसीमा सत्तारुढ कांग्रेसका २९, माओवादीका १३, एकीकृत समाजवादीका ४ र जसपाका १ जना प्रदेशसभा सदस्य छन्। विपक्षी गठबन्धनमा रहेको एमालेका ४० र राप्रपाका ६ जना सांसद छन्। बहुमतका लागि ४७ सांसद आवश्यक पर्छ। सत्तारुढ गठबन्धनसँग त्यो संख्या छ। तर, सभामुख पद खाली छ। अहिले कोसी प्रदेशसभाको सभामुख लिन कुनै पनि दलले चाहेका छैनन्। माओवादीबाट प्रदेशसभा सदस्यमा निर्वाचित भएका सभामुख बाबुराम गौतम पदबाट राजीनामा दिएर सरकार गठनमा सहभागी भएका थिए। गौतम अहिले प्रदेशको आर्थिक मामिला तथा कानुनमन्त्री छन्। सभामुख कसैले लिन नचाहेपछि उपसभामुखले सभा सञ्चालन गर्नुपर्ने अवस्था आएको थियो। तर, बिरामी भएको भनेर बिदा लिँदै उनी काठमाडौं गइन्। एमाले र राप्रपाका ज्येष्ठ सदस्यहरू पनि बिदामा बसे। त्यसो हुँदा अध्यक्ष मण्डलका ज्येष्ठ सदस्य मन्सुरीले सभा सञ्चालन गर्नुपर्ने अवस्था आयो। सोमबारको बैठकमा ७७ जना प्रदेशसभा सदस्य उपस्थित थिए। सत्तारुढबाट सभामुखसहित ४७ र विपक्षीतर्फका ३० जना प्रदेशसभा सदस्य उपस्थित भए। अर्को बैठक आगामी बुधबारका लागि बोलाइएको छ। गत असार १५ गते हिक्मतकुमार कार्कीको नेतृत्वमा रहेको एमाले सरकार ढलेपछि सभामुख बाबुराम गौतमसहितको हस्ताक्षर लिएर बहुमत दाबी गर्दै थापा असार २१ गते मुख्यमन्त्री बनेका थिए। सर्वोच्च अदालतले उनको नियुक्ति बदर गर्दै सभामुख सरकार गठन प्रक्रियामा सहभागी हुन नपाउने व्याख्या गरिसकेको छ। त्यसपछि सभामुखलाई राजीनामा दिन लगाएर बहुमत पुर्याउँदै कांग्रेस कोसी प्रदेश संसदीय दलका नेता थापा साउन १६ गते पुनः दोस्रोपटक मुख्यमन्त्री बनेका हुन्। प्रदेशसभाको औचित्य स्थापित गर्यौं मुख्यमन्त्री थापाले भने सभामुखले विश्वासको मतका पक्षमा मतदान गर्नु संविधान संवत नै भएको दाबी गरेका छन्। उनले प्रदेशसभाको औचित्य पनि पुष्टि भएको बताए। सञ्चारकर्मीसँग संक्षिप्त प्रक्रिया दिँदै उनले सभामुखले विश्वासको मत दिन पाउने जिकिर गरेका हुन्। यो वैधानिक वा अवैधानिक भनेर हामीले भन्ने हैन। हामीले जे गर्यौं, ठीक गर्यौं, उनले भने, सभामुखले सभा छाडेर हिँडेपछि यो अवस्था आएको हो। उहाँले (उपसभामुख सिर्जना दनुवार)ले सभा छाडेर भाग्न मिल्छ ? सर्वोच्च जान्छौं : एमाले मुख्यमन्त्री थापाले संविधानविपरीत विश्वासको मत लिएपछि एमाले सर्वोच्च अदालत जाने भएको छ। सभामुखको मतसमेत जोडेर विश्वासको मत लिनु असंवैधानिक भएको एमालेको ठहर छ। एमाले कोसी प्रदेश संसदीय दलका प्रमुख सचेतक रेवतीरमण भण्डारी विश्वासको मत लिने नाममा संविधान, कानुन र संसदीय मूल्य मान्यताको हुर्मत लिने काम भएको बताउँछन्। संसदीय अभ्यास र परम्परामा योभन्दा निन्दनीय अरू हुनै सक्दैन, उनले भने, मत बराबर नभएको अवस्थामा सभामुखले मतदान गर्नु संविधान, कानुन र संसदीय मर्यादाविपरीत हो। भण्डारीले यसविरुद्ध सर्वोच्चमा जाने पनि बताए। भने, प्रदेशसभाभित्र आफ्नो हिसाबले पर्दाफास गर्छौ र कानुनी लडाइँमा पनि जान्छौं। मत हाल्ने समयावधि सकिएपछि जुरुक्क उठेर सभामुखले मतदान गर्नु घोर आपत्तिजनक र संसदीय अपराध भएको भण्डारी बताउँछन्। मुख्यमन्त्री थापाविरुद्ध सर्वोच्च जाने र त्यसको तयारी थालिएको उनले बताए।"
पर्यटक पर्खिएको राप्ती किनार,"चितवन : दैनिक चार हजारसम्म कमाउने सौराहाका टाँगाचालक अहिले मुस्किलले तीन सय पनि कमाउन नसकेको बताउँछन्। दिनभर कुर्दा एकजना पनि पर्यटक नपाएर फर्किएको अनुभव सौराहाका टाँगाचालकको छ। राप्ती किनार र होटलबाहिर पर्यटक आउने आशामा बसिरहेका देखिन्छन् उनीहरू। अहिले पर्यटनको अफ सिजनले प्रभावित छन् यहाँका साना व्यवसायी पनि। अचेल त कुनै दिन बोहनी पनि हुँदैन कहिलेकाहीँ त दिनभर कुरेर त्यसै फर्किएको छु, टाँगाचालक टोनी पाउ भन्छन्, यो अफ सिजन भएर होला मान्छे पाउनै गाह्रो छ, दिनमा तीन सय कमाउन पनि मुस्किल छ। टोनी त एक प्रतिनिधि पात्र मात्रै हुन्। यहाँका टाँगाचालक मात्रै होइन, होटल व्यवसायीका पनि यस्तै पीडा छन्। अहिले सौराहा, पटिहानी, जगतपुर र मेघौलीमा पर्यटन सुस्ताएको छ। वर्षायाम सुरु भएसँगै पर्यटन व्यवसाय सुनसान जस्तै छ। अफ सिजनले होटल तथा रेष्टुराँ प्राय खाली देखिन्छन्। सौराहाका होटल व्यवसायी बासुदेव ढकालले पर्यटन व्यवसाय सुस्ताएको बताए। फाट्टफुट्ट बाहेक पर्यटकको संख्या शून्य जस्तै छ, उनले भने, ठाउँठाउँमा बाटो बिग्रिएको छ, त्यसैले पनि पर्यटक आउन नसकेका हुन् कि ? जुनदेखि अगष्ट महिनासम्मलाई अफ सिजन मानिन्छ। सेप्टेम्बर १५ बाट सिजन सुरु हुन्छ। सौराहाका पर्यटन व्यवसायीका अनुसार यो तीन महिना व्यवसायीलार्ई खर्च धान्नै मुस्किल पर्छ। गत वर्षभन्दा यो पटक भने अफ सिजनमा फाट्टफुट्ट आएका पर्यटकले केही आशा भने जगाएको छ। साउन महिनामा पर्यटकको आगमन कम भए पनि भदौदेखि चित्त बुझ्दो अवस्थामा रहने क्षेत्रीय होटल संघ सौराहाका पूर्वअध्यक्ष सुमन घिमिरेले बताए। हामीले पर्यटनलाई दुई भागमा बाँडेका छौं। यो लो सिजन हो, उनले भने, यो सिजनमा अघिल्लो वर्षको तुलनामा भन्दा केही चित्त बुझाउने ठाँउ भने छ। कोभिडभन्दा अघि चितवन आउने पर्यटकमध्ये ४० प्रतिशत चिनियाँँ हुन्थे। अहिले उनीहरू आउन कमी आएको छ। विदेशी फाट्टफुट्ट छन्। विदेशीको तुलनामा केही आन्तरिक पर्यटक मात्रै आएका छन्। मेघौलीमा पनि पर्यटक कमै मात्रामा आएका छन्। मौसम र बाटोले वर्षात्मा पर्यटक सधैँ कम नै हुन्छन््, मेघौलीको होटल साराङ स्याङचुरीका सञ्चालक सुवोध प्रधानले भने, अफ सिजन सकिन लाग्यो। सिजनमा पर्यटक कसरी बढाउन सकिन्छ भन्नेमा राज्य गम्भीर भए तीन महिनाको अफ सिजनले केही असर गर्दैन।"
कांग्रेसको 'समुदायमा कांग्रेस' अभियान स्थगित,"काठमाडौं : नेपाली कांग्रेसको 'समुदायमा कांग्रेस' अभियान अर्को निर्णय नभएसम्मका लागि स्थगित गरिएको छ। प्रचार विभागका प्रमुख मीन विश्वकर्माले भदौ १० देखि २४ गतेसम्म हुने भनिएको समुदायमा कांग्रेस कार्यक्रम बाढी पहिरोका कारण स्थगित गरेको जानकारी दिए। 'अविरल वर्षा, बाढी पहिरो, डेंगु तथा आँखा पाक्ने रोगबाट व्यक्ति र समुदायनै गम्भीररूपमा प्रभावित भएकोले हाल उनीहरुको सेवामा जुट्न सम्बन्धित तहका पार्टी संगठनलाई आह्वान गर्ने र भदौ १० देखि २४ सम्म गर्ने तय भएको 'समुदायमा कांग्रेस' कार्यक्रम अर्को निर्णय नभएसम्मका लागि स्थगन गरिएको जानकारी गराइन्छ,' मंगलबार पत्रकार सम्मेलनमा उनले भने। कार्यक्रममा दस आयोजना भएको आन्तरिक विशेष अभियान फलदायी भएको बताए। 'समग्रमा यो १० दिने अभियान पाँच वा पाँचभन्दा कम निर्वाचन क्षेत्र भएका तराईका जिल्लामा सहज भए पनि विकट पहाडी तथा हिमाली जिल्लामा मौसमका कारण र पाँचभन्दा बढी निर्वाचन क्षेत्र भएका जिल्लामा समेत समयभाव भएको प्रतिनिधिको गुनासोलाई मध्यनजर गरी आगामी कार्यक्रमहरू थप व्यवस्थित गर्दै लगिनेछ,' उनले भने।"
प्रधानन्यायाधीश विश्वम्भरप्रसाद श्रेष्ठले लिए शपथ,"काठमाडौं : नवनियुक्त प्रधानन्यायाधीश विश्वम्भरप्रसाद श्रेष्ठले पद तथा गोपनीयताको शपथ ग्रहण गरेका छन्। सोमबार राष्ट्रपति भवन शीतलनिवासमा आयोजित विशेष समारोहमा राष्ट्रपति रामचन्द्र पौडेलले प्रधानन्यायाधीश श्रेष्ठलाई शपथ खुवाएका हुन्। श्रेष्ठ सोमबार सर्वोच्च अदालतको ३१औं प्रधानन्यायाधीशमा नियुक्त भएका थिए। शपथ समारोहमा उपराष्ट्रपति रामसहाय प्रसाद यादव, प्रधानमन्त्री पुष्पकमल दाहाल, संवैधानिक अंगकका प्रमुखहरू, न्यायाधीश, नेपाल बार एसोसिएसनका अध्यक्ष, नेपाल सरकारका मुख्य सचिव, उच्चपदस्थ सरकारी अधिकारी तथा सुरक्षा प्रमुखको उपस्थित थिए। संवैधानिक परिषद्को सिफारिसमा सोमबार राष्ट्रपति पौडेलले श्रेष्ठलाई संविधानको धारा १२९ को (२) बमोजिम प्रधानन्यायाधीश पदमा नियुक्त गरेका हुन्। संवैधानिक परिषद्ले १८ साउनमा श्रेष्ठलाई प्रधानन्यायाधीशमा सिफारिस गरेको थियो। तत्कालीन प्रधानन्यायाधीश हरिकृष्ण कार्की उमेरहदका कारण २० साउनमा अवकासमा गएपछि बरिष्ठतम् न्यायाधीश श्रेष्ठले कामयमुकायमको जिम्मेवारी पाएका थिए। २०१६ सालमा डोटीमा जन्मिएका श्रेष्ठ २०३८ सालमा शाखा अधिकृताबाट सरकारी सेवामा प्रवेश गरेका थिए। उनी जिल्ला,उच्च अदालतहुँदै सर्वोच्च अदालतको न्यायाधीश बनेका थिए। २०७३ सालदेखि उनी सर्वोच्च अदालतको न्यायाधीश थिए।"
बागमतीका मन्त्री चित्रकारलाई उद्योग वाणिज्य तथा प्रशासन मन्त्रालयको जिम्मा,हेटौंडा : बागमती प्रदेशमा विना विभागीय मन्त्री रामकृष्ण चित्रकारले उद्योग वाणिज्य तथा प्रशासन मन्त्रालयको जिम्मेवारी पाएका छन्। आज बसेको बागमती प्रदेश मन्त्रिपरिषद् बैठकपश्चात् पत्रकारहरुलाई जानकारी दिँदै आन्तरिक मामिला तथा कानूनमन्त्री एवम् सरकार प्रवक्ता गंगानारायण श्रेष्ठले मन्त्रालय संख्या विस्तार गरी मन्त्री चित्रकारलाई जिम्मेवारी प्रदान गरिएको बताए। यससँगै बागमतीमा मन्त्रालय संख्या १२ पुगेको छ। चित्रकार नेपाली कांग्रेस प्रदेश संसदीय दलका उपनेतासमेत हुन्। त्यस्तै मन्त्रिपरिषद् बैठकले प्रदेश आन्तरिक पर्यटन काज सम्बन्धि मापदण्ड २०८० लाई स्वीकृत गर्ने निर्णय गरेको छ। प्रदेशको बलेफी गाउँपालिकाको वडा संख्या तथा सिमाना हेरफेरका लागि केन्द्र सरकारलाई सिफारिस गर्नेसमेत निर्णय भएको प्रवक्ता श्रेष्ठले बताए। बैठकले प्रदेश सञ्चार माध्यम व्यवस्थापन ऐन २०७५ लाई संशोधन गर्न बनेको विधेयक र प्रदेश स्वास्थ्य सेवा ऐन २०७५ लाई संशोधन गर्न बनेको विधेयक २०७५ लाई प्रदेश सभामा पेश गर्न स्वीकृति प्रदान गर्ने निर्णय गरेको छ। त्यस्तै प्रदेश सरकारी कामकाजको भाषा सम्बन्धमा व्यवस्था गर्न विधेयक र प्रदेश कृषि विकास सम्बन्धमा व्यवस्था गर्न बनेको विधेयक प्रदेश सभामा पेश गर्न स्वीकृति प्रदान गर्ने निर्णय गरेको प्रवक्ता श्रेष्ठले बताए। सुत्केरी महिलाहरुलाई ध्यानमा राखेर जोखिम नहोस् भन्नका लागि निशुल्क हवाई उद्धार कार्यविधि र प्रदेश विपद् व्यवस्थापन परिचालन कार्यविधि समेत स्वीकृत भएको हो। प्रवक्ता श्रेष्ठका अनुसार मन्त्रिपरिषद् बैठकबाट बागमती प्रदेश सभाको बैठक भदौ १७ गतेका लागि बोलाउने गरी निर्णय भएको छ।
कांग्रेसको केन्द्रीय अनुशासन समितिमा चार जना मनोनीत,"काठमाडौं : नेपाली कांग्रेसका सभापति शेरबहादुर देउवाले केन्द्रीय अनुशासन समितिमा चार जनालाई मनोनीत गरेका छन्। सभापति देउवाले केन्द्रीय सदस्यहरू ईश्वरी न्यौपाने, ध्रुव वाग्ले, सञ्जकुमार गौतम र राजीव कोइरालालाई मनोनीत गरेका हुन्। नेपाली कांग्रेसको विधान २०१७ (संशोधनसहित)को धारा ३४ (७) बमोजिम गठित केन्द्रीय अनुशासन समितिको संयोजक आनन्दप्रसाद ढुंगाना रहेका छन्। त्यस्तै सभापति देउवाले पूर्व महान्यायाधीवक्तासमेत रहेका खम्बहादुर खातीलाई कांग्रेसको केन्द्रीय निर्वाचन समितिको रिक्त रहेको संयोजक पदनमा नियुक्त गरेका छन्।"
कांग्रेस अभियानको निष्कर्ष : नेतृत्वप्रति कार्यकर्तामा चरम असन्तुष्टि छायो,"काठमाडौं : नेपाली कांग्रेसका कार्यकर्ताहरू पार्टी नेतृत्वप्रति चरम असन्तुष्ट रहेको पाइएको छ। पार्टीको विशेष आन्तरिक अभियानमा खटिएका नेताहरूले कार्यकर्ताहरू पार्टीको अधिवेशन र निर्वाचनका असन्तुष्टिको भारी बोकेर जनतामा जाने प्रवृति बढेको निष्कर्ष निकालेका हुन्। 'निर्वाचनमा कांग्रेस पछाडि पर्नु वा अपेक्षित परिणाम ल्याउन नसक्नुमा कहिले आफ्नै अर्न्तकलह, कहिले सांगठानिक अव्यवस्था त कहिलेकाहीँ नेतृत्वको बेमेल नै प्रमुख कारण रहेको विभिन्न तहका नेताहरूको बुझाइ रह्यो,' प्रचार विभाग प्रमुख मीन विश्वकर्माद्वारा जारी विज्ञप्तिमा भनिएको छ, 'सत्ता गठबन्धन गरी निर्वाचनमा भाग लिँदा नेपाली कांग्रेसजस्तो ऐतिहासिक पुरानो र ठूलो लोकतान्त्रिक पार्टीले धेरै स्थानमा आफूले छोडेर अरु दललाई समर्थन गर्नुपर्दा अस्वभाविक ढंगले पार्टीका नेतृत्व तहकै साथीमा पनि व्यापक असन्तुष्टि बढेको हो।' शीर्ष नेताहरूले भने गठबन्धन गरेकै कारण कांग्रेस पार्टी सबै निर्वाचनमा पहिलो स्थान आएको सन्देशसमेत दिनुपरेको विश्वकर्माले बताए। 'त्यसका बावजुद पार्टीभित्र र बाहिरबाट कांग्रेसविरुद्ध फैलाइएका नीति र नेतृत्वविरुद्धका भ्रम र आरोपका कारण जनस्तरमा भ्रम एवं गहिरो अन्यौलता सिर्जना भएको र यसैकारण पार्टी कमजोर वा शिथिल भएको भनि विपक्षीले फैलाएको भ्रममा हाम्रो पार्टीका साथीहरूसमेत प्रभावित भएको पाइयो,' विज्ञप्तिमा भनिएको छ। कांग्रेस संघीय सरकारसहित अधिकांश प्रदेश सरकारको नेतृत्व गरे पनि असन्तुष्टि कायमै रहेको अभियानको निष्कर्ष छ। 'फलस्वरुप पार्टी पंक्तिमा निराशाको बादल मडारिएको छ। यसैलाई अवसर ठानी विचार, संगठन, सवाल र नीति कार्यक्रमसमेत नभएका दलले गाली, विरोध र अराजक, उत्ताउलो गतिविधिको सहारामा लोकतन्त्र, मानव अधिकार, नागरिक स्वतन्त्रता, राष्ट्रिय स्वाधिनता र समृद्धिका लागि सात दशकसम्म बलिदानीपूर्ण क्रान्ति, संघर्ष र आन्दोलन गरेर आएका दलहरू त्यसमा पनि विशेषतः नेपाली कांग्रेसलाई अस्वभाविक ढंगले प्रहार गर्न थालिएको छ,' विज्ञप्तिमा भनिएको छ।'"
सुन तस्करीको अनुसन्धान गर्न जाँचबुझ आयोग बनाइने,"काठमाडौं : सुन तस्करी प्रकरणमा उच्चस्तरीय छानबिन समिति गठन गर्नेबारे थप छलफल गर्न बसेको सर्वदलीय बैठक औपचारिकतामै बसेर सकिएको छ। नेकपा एमाले अध्यक्ष केपी शर्मा ओली बैठकमा उपस्थित हुन नसकेपछि भोलिसम्मका लागि बैठक स्थगित भएको हो। बैठक भोलि बिहान ११ बजेका लागि तय भएको एमालेका प्रमुख सचेतक पदम गिरीले जानकारी दिए। सोमबार राति बसेको सर्वदलीय बैठकमा सुन तस्करी प्रकरणमा उच्चस्तरीय छानबिन समिति गठन गर्नेबारे सहमति जुटेको थियो। त्यसका लागि तीन सदस्यीय कार्यदल गठन भएको छ। कार्यदलले समितिको मस्यौदा तयार गरिसकेको छ। कार्यदलमा एमालेका सुवास नेम्वाङ,माओवादीका हितराज पाण्डे र नेपाली कांग्रेसका रमेश लेखक छन्। नेपाली कांग्रेस प्रमुख सचेतक लेखकले सुन प्रकरणमा सीआईबीले नै निरन्तरता पाउने बताए। उनले सीआईबीले नै निष्पक्ष र स्वतन्त्र अनुसन्धान छानबिन गरेर तस्करीमा संलग्न व्यक्तिलाई अभियोजन समेत गरेर निष्कर्षमा पुर्याउने दावी गरे। नेता लेखकले बैठकमा अस्वस्थका कारण एमाले अध्यक्ष ओली उपस्थित नभएको र थप छलफल गर्नुपर्ने विषय देखिएकाले बैठक भोलिका लागि सारिएको जानकारी दिए। उनले जसरी पनि तस्करी रोकिनुपर्नेमा जोड दिए। लेखकले सुन तस्करी अन्त्यका लागि अनुसन्धान गर्न जाँचबुझ ऐन २०२६ बमोजिम आयोग बनाउने र त्यो आयोगले काम सुरू गर्ने दलहरूबीच सहमति भएको बताए। यीनै कुरा समेटिएर ड्राफ्ट तयार गरिएको उनको भनाइ छ।"
सशस्त्र प्रहरीका ५६ डीएसपी एसपी बढुवाका लागि सिफारिस (सूचीसहित),काठमाडौं : गृह मन्त्रालयले सशस्त्र प्रहरीका ५६ डीएसपीलाई एसपी बढुवाका लागि सिफारिस गरेको छ। मन्त्रालयले मंगलबार सूचना निकाली बढुवा सिफारिसमा चित्त नबुझे ७ दिनभित्र उजुरी शून्य समितिसमक्ष उजुरी दिनसक्ने जनाएको छ। कोको परे बढुवा सिफारिसमा? सूची हेर्नुस्:
सर्वदलीय बैठक नबसेपछि लामिछानेको टिप्पणी : शीर्ष नेताको बैठकको साक्षी बस्नु बदनाम मात्रै,"काठमाडौं : आज दिउँसो बोलाइएको सर्वदलीय बैठक बसेन। बैठक नबसेपछि राष्ट्रिय स्वतन्त्र पार्टीका सभापति रवि लामिछानेले असन्तुष्टि पोखेका छन्। लामिछानेले शीर्ष नेताहरूको बैठकको साक्षी बस्नु भनेको बदनाम मात्रै हुने टिप्पणी गरेका छन्। प्रधानमन्त्री पुष्पकमल दाहालले मंगलबार दिउँसो सुन प्रकरणको अनुसन्धानमा छानबिन समितिको टुंगो लगाउनेबारे थप छलफल गर्न सर्वदलीय बैठक डाकेका थिए। तर, बैठक बसेन। अस्वस्थका कारण नेकपा एमालेका अध्यक्ष केपी शर्मा ओली बैठकमा उपस्थित भएनन्। 'सर्वदलीय बैठक बसेन। अस्वस्थका कारण ओलीजी आउनु भएन,'लामिछानेले भने,'शीर्ष नेताहरूको बैठकको साक्षी बस्नु भनेको बदनाम मात्रै हो। यसमा कुनै तुक छैन।' लामिछानेले समय अभाव देखाएर आज पनि संसद बैठक स्थगित भएको भन्दै आक्रोश समेत व्यक्ति गरे। संसद् बैठक दिउँसो ३ बजेका लागि डाकिएको थियो। प्रधानन्यायाधीशको शपथमा प्रधानमन्त्री र सभामुख जानु परेकाले समय अभावका कारण आज संसद बैठक नबस्ने एमालेका प्रमुख सचेतक पदम गिरीले जानकारी दिए।"
न्यायपालिकाको जनआस्था खस्किन दिन्न : प्रधान्यायाधीश श्रेष्ठ,काठमाडौं : नवनियुक्त प्रधानन्यायाधीश विश्वम्भरप्रसाद श्रेष्ठले न्यायपालिकाको जनआस्था खस्किन नदिन आफूले काम गर्ने बताएका छन्। मंगलबार राष्ट्रपतिसमक्ष पद तथा गोपनियताको शपथ लिएपछि सर्वोच्च अदालत पुगेर पदभार ग्रहण गर्दै श्रेष्ठले न्यायालयप्रति जनताको आशा र भरोषा बढाउने र न्याय मर्न नदिने गरि आफुले काम गर्ने बताएका हुन्। उनले छिटो छरितो न्याय दिने काममा न्यायापालिकालाई सहयोग गर्न आग्रह गरे। प्रधानन्यायाधीश श्रेष्ठले उच्च मनोवलका साथ निर्भिक भएर काम गर्न आग्रह गरे। उच्च र जिल्ला रिक्त न्यायाधीशको नियुक्तिको पहल गर्ने उनको भनाइ थियो। उनले आफू कामु प्रधानन्यायाधीश हुँदा सुरु गरेको रणनीतिक कामलाई निरन्तरता दिएर अघि बढ्ने बताए। त्यसअघि मंगलबार नै उहाले राष्ट्रपतिसमक्ष पद तथा गोपनियताको शपथ लिएका थिए। नेपालको संविधानको धारा १२९ को उपधारा २ बमोजिम संवैधानिक परिषद्को सिफारिसमा राष्ट्रपति पौडेलले सोमबार श्रेष्ठलाई प्रधानन्यायाधीश पदमा नियुक्त गरेका थिए। संसदीय सुनुवाइ समितिले सोमबार नै प्रधानन्यायाधीशमा श्रेष्ठलाई सर्वसम्मत् अनुमोदन गरेको थियो। २०८१ असोज १९ पछि अनिवार्य अवकाशमा जानेछन्।
सशस्त्रका ८४ जना प्रहरी निरीक्षक बढुवाका लागि सिफारिस (सूचीसहित),काठमाडौं : सशस्त्र प्रहरी बलले ८४ जना प्रहरी निरीक्षकलाई सशस्त्र प्रहरी नायव उपरीक्षकमा बढुवाका लागि सिफारिस गरेको छ। कोको परे? सूची हेर्नुस्:
बिआरआई परियोजनाले नेपालचीन सम्बन्धमा नयाँ उचाइ ल्याउँछ : चिनियाँ राजदूत,"काठमाडौं : नेपालका लागि चिनियाँ राजदूत छन् सोङले बिआरआई परियोजनाको कार्यान्वयनपछि नेपालचीन सम्बन्ध फरक उचाइमा पुग्ने दाबी गरेका छन्। उनले बिआरआई परियोजना दुवै मुलुकको लागि 'वीन वीन'को बाटोमा लैजाने दाबी गरे। काठमाडौंमा आयोजित एक कार्यक्रममा उनले सिल्क रोडको भावनालाई विरासतको रूपमा अगाडि बढाउन नेपालसँग हातेमालो गरेको प्रस्ट पारे। बिआरआई परियोजनामा नेपालले हस्ताक्षर गरे पनि कार्यान्वयन भने हुन सकेको छैन। चीन सरकारले यसपटकको भ्रमणका बेला बिआरआई परियजना कार्यन्वयनमा प्रधानमन्त्री पुष्पकमल दाहाल प्रचण्डको प्रतिवद्धता खोजेको छ। त्यस्तै चिनियाँ राजदूत सोङले कोरोना महामारीपछि नेपाल र चीनबीच सांस्कृतिक आदानप्रदान बढेको बताए। 'यस वर्षको सुरुवातदेखि जनताजनताबीचको सम्बन्ध र सांस्कृतिक आदानप्रदान र सहयोगमा वृद्धि भएको छ। पोखरास्थित फेवा तालमा पहिलो चीननेपाल मैत्री ड्र्यागन बोट रेस समारोह सफलतापूर्वक सम्पन्न भएको छ। लुम्बिनीको चिनियाँ मन्दिरमा हजारौं मानिसहरूले विश्व शान्तिको लागि दीप प्रज्वलन गरी प्रार्थना गरेका छन्,' उनले भने। चीननेपाल रणनीतिक सहकार्य र साझेदारीको विकासका लागि शीर्ष स्तरको सोच आवश्यक रहेको उनको भनाइ छ। चीनले चिनियाँ शैलीको आधुनिकीकरणको माध्यमबाट राष्ट्रको महाकायाकल्पलाई चौतर्फीरूपमा अगाडि बढाइरहेको बताउँदै उनले नेपालले पनि अतिकम विकसित मुलुकबाट विकसित मुलुकको लागि बनाएको योजनामा चीनले साथ दिने बताए। 'थर्टी थाउजन्ड माइल अफ चाङआन'को उदाहरणओ दिँदै उनले भने, 'अभिनेताले फिल्ममा भनेका भनेका छन्, 'तिमी र म यस्तो समृद्ध संसारमा हुनुपर्छ, हामी मित्र हुनुपर्छ।' चीन र नेपाल पनि त्यस्तै मित्र बन्नुपर्ने उनको भनाइ छ। उनले शैक्षिक आदानप्रदान र सहयोगका लागि दीर्घकालीन सहयोग र कडा परिश्रमका लागि चीन र नेपालका सबै क्षेत्रका मित्रहरूलाई धन्यवाद दिएका थिए। चिनियाँ पक्षले नेपालमा चिनियाँ भाषा शिक्षाको स्तरोन्नतिलाई सशक्त रूपमा प्रवर्द्धन गर्न, उत्कृष्ट विद्यार्थीहरूलाई छात्रवृत्ति र अनुदान उपलब्ध गराउन, चिनियाँ भाषालाई व्यावसायिक, उच्चस्तरीय र पाठ्यक्रमको रूपमा विकास गर्न नेपालसँग मिलेर काम गर्ने उनले बताए।"
उच्चस्तरीय छानबिन समितिको संरचना र कार्यक्षेत्र टुंग्याउन शीर्ष नेताको बैठक बस्दै,"काठमाडौं : सरकारले प्रमुख प्रतिपक्ष दल एमालेको माग अनुसार उच्चस्तरीय छानबिन समिति बनाउने भएको छ। उच्चस्तरीय छानबिन समितिको संरचना र कार्यक्षेत्र कस्तो हुने भन्ने विषयको मस्यौदालाई आज दिउँसो बस्ने शीर्ष नेताको बैठकले टुंग्याउने एमालेका प्रमुख सचेतक पदम गिरीले जानकारी दिए। उनका अनुसार विमानस्थलबाट भएको सुन तस्करीमाथि उच्चस्तरीय छानबिन समितिको कार्यादेशको ड्राफ्ट तयार गर्न गठित कार्यदलको बैठकले बिहान ११ बजेभित्र मस्यौदा तयार गर्ने र त्यसपछि बस्ने शीर्ष नेताको बैठकले अन्तिम रुप दिनेछ। सोमबार बेलुका सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा कार्यादेश (टिओआर) तय गर्न नेकपा एमालेका संसदीय दलका उपनेता सुवासचन्द्र नेम्वाङ, नेपाली कांग्रेसका प्रमुख सचेतक रमेश लेखक र माओवादी केन्द्रका प्रमुख सचेतक हितराज पाण्डे रहेको कार्यदल गठन गरिएको छ । एमालेको माग अनुसार उच्चस्तरीय छानबिन समिति गठन गर्न सरकार सहमत भएकाले आजको संसद बैठकमा अवरोध हट्ने गिरीले जानकारी दिए। छानबिन समितिले सीआइबीको अनुसन्धान प्रभावित नहुने उनले बताए। प्रमुख प्रतिपक्षी दल एमालेले सुन तस्करीको विषयमा उच्चस्तरीय छानबिन समिति गठनको माग गर्दै साउन १० गतेदेखि संसद अवरुद्ध गर्दै आएको छ। प्रतिपक्षको माग सरकारले सम्बोधन नगर्दा सदन चल्न सकेको छैन।"
राष्ट्रियसभाको बैठक दिउँसो ३:१४ बजेलाई सारियो,"सङ्घीय संसद् सचिवालयका महासचिव डा भरतराज गौतमले आज जारी गरेका सूचनामा विशेष कारणवश तोकिएको समयमा बैठक बस्न नसक्ने भएकाले सवा दुई घण्टा ढिला सारिएको उल्लेख छ। काठमाडौं :आज दिउँसो १ बजेर १ मिनेटका लागि बोलाइएको राष्ट्रियसभाको बैठक दिउँसो ३ बजेर १४ मिनेटमा बस्ने भएको छ। सङ्घीय संसद् सचिवालयका महासचिव डा भरतराज गौतमले आज जारी गरेका सूचनामा विशेष कारणवश तोकिएको समयमा बैठक बस्न नसक्ने भएकाले सवा दुई घण्टा ढिला सारिएको उल्लेख छ। राष्ट्रियसभा नियमावली, २०७५ को नियम ६ को उपनियम (३) बमोजिम बैठक सारिएको सूचनामा उल्लेख छ। विगत एक महिनादेखि प्रमुख प्रतिपक्षी दल नेकपा (एमाले)को अवरोधका कारण सङ्घीय संसद्को दुवै सदनका बैठक कार्यसूचीमा प्रवेश नगरी स्थगित हुने गरेको छ।"
मेरो छायाँ परेर होला राष्ट्रपतिले बोलाएको बैठकमा एमालेका नेता आएनन् : माधव नेपाल,"काठमाडौं : राष्ट्रपति रामचन्द्र पौडेलले शीतलनिवासमा बोलाएको बैठकमा एमाले नेताहरू सहभागी नभएपछि नेकपा एकीकृत समाजवादीका अध्यक्ष माधवकुमार नेपालले व्यंग्य गरेका छन्। मंगलबार दिउँसो पार्टीको केन्द्रीय कमिटीको बैठकलाई सम्बोधन गर्दै अध्यक्ष नेपालले आफू आउने थाहा पाएपछि एमालेका नेताहरू सर्वदलीय बैठकमा नआएको टिप्पणी गरेका हुन्। 'आज राष्ट्रपतिले एउटा बैठक बोलाउनु भएको थियो । पार्टीको तर्फबाट म पनि गाथे। थाहा छैन मलाई के कारणाले हो एमालेका नेताहरू आएनन्,'उनले भने,' संवभत त्यहाँ माधव नेपालको छायाँ, एकीकृत समाजवादीको छायाँ परेर होला। आउने काम भएन।' उनले आफू एमालेजस्तो संकीर्ण र सानो चित्त नभएको बताउँदै राष्ट्र, जनताका मुद्दामा हातेमालो गर्दै अगाडि बढिरहेको जिकिर गरे। राष्ट्रपति रामचन्द्र पौडेलले संसदको गतिरोधबारे छलफल गर्न मंगलबार बिहान सर्वदलीय बैठक बोलाएका थिए। बैठकमा एमाले सहभागी भएन। एमालेबाहेक प्रधानमन्त्री पुष्पकमल दाहाल (प्रचण्ड), कांग्रेस सभापति शेरबहादुर देउवा, रास्वपा सभापति रवि लामिछाने, जनमोर्चाका अध्यक्ष चित्रबहादुर केसी, नागरिक उन्मुक्तिकी अध्यक्ष रञ्जिता श्रेष्ठ, नेकपा एसका नेता मेटमणी चौधरी, जनमत पार्टीका नेता अब्दुल खान, रक्षामन्त्री पूर्णबहादुर खड्का लगायतका नेताहरु बैठकमा सहभागी थिए। उनले तत्कालीन नेकपा एमालेबाट विद्रोह गरेर अत्यन्त उचित काम गरेको जिकिर गरे । 'त्यो विद्रोह जायज थियो। औचित्यपूर्ण थियो भन्ने कुरामा हामी विश्वस्त हुनुपर्छ,'उनले भने,'अहिलेसम्मका घटनाक्रमले त्यो बेला चालेको कदम जायज थियो भनेर बारम्बार पुष्टि हुँदै आएको छ। हामीले आँट गरेकै हौं।' पूर्वप्रधानमन्त्री समेत रहेका नेपालले विगतमा पार्टीको संगठनको अस्तित्वलाई अगाडि बढाउन गरेका प्रयासलाई बिर्सन नहुने बताए। उनले कडा मिहेनत र परिश्रमले नेकपा एसको जन्म भएको जिकिर गरे। नेपालको कम्युनिष्ट आन्दोलनमा मात्रै नभइ राजनीतिमा नेकपा एसको विशेष भूमिका रहेको उनको भनाइ छ। उनले पार्टी गठनका क्रममा असंभव ठानिएका विषय पनि मिहेनत र संघर्षले संभव भएको दावी गरे।"
जसपाले तोक्यो प्रदेश र विभागको जिम्मेवारी,"काठमाडौं : जनता समाजवादी पार्टी (जसपा) नेपालले आफ्ना पार्टीका नेताहरुको प्रदेश र विभागको जिम्मेवारी तोकेको छ । सो पार्टीको सम्पन्न केन्द्रीय कार्यकारिणी समितिको बैठकले प्रदेश र विभागको जिम्मेवारी तोकेको हो । पार्टीका केन्द्रीय कार्यकारिणी समिति सदस्य सुशिला श्रेष्ठलाई बागमती प्रदेश इन्चार्ज, राजकिशोर यादवलाई लुम्बिनी प्रदेश इन्चार्ज, प्रकाश अधिकारीलाई कर्णाली प्रदेश इन्चार्ज र गोविन्द चौधरीलाई सुदूरपश्चिम प्रदेश इन्चार्ज तोकेको सो पार्टीका केन्द्रीय प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। उनका अनुसार बैठकले कार्यकारिणी समिति सदस्य परशुराम बस्नेतको अध्यक्षतामा चन्देश्वरप्रसाद सिंह, पेशल ढकाल, न्हुच्छेलाल महर्जन र ई देवनारायण यादव रहेको केन्द्रीय कार्यालय समितिसमेत गठन गरेको छ । यसैगरी सङ्गठन विभागको प्रमुखमा केन्द्रीय कार्यकारिणी सदस्य राजेन्द्र श्रेष्ठलाई चयन गरेको छ भने विभागका सदस्यमा रेणु यादव र लाक्पा शेर्पा रहेका छन्। संघीय मामिला तथा स्थानीय तह विभाग प्रमुखमा लालबाबु राउत तथा सदस्यमा शैलेन्द्र साह र सनबहादुर राई चयन भएका छन् । सूचना, सञ्चार, विज्ञान तथा प्रविधि विभागमा मनिषकुमार सुमन तथा सदस्यमा लक्ष्मण हुमागाईं र योगराज वनेम चयन भएका छन्। यसैगरी नवलकिशोर साहलाई आर्थिक विभागको सदस्यमा चयन गरिएको छ भने युवा, विद्यार्थी तथा खेलकुद विभागको प्रमुखमा रमेशबाबु श्रेष्ठ रहेका छन् । विभागको सदस्यमा विदेश्वर यादव, दीपक दोर्जे लामा र वीरेन्द्र प्रधान सदस्य रहेका छन्। महिला विभागमा लीला सिटौला, सदस्यमा उर्मिला साह, मञ्जु अन्सारी, विनिता यादव, किरण साह, निर्मला यादव, भगवती सुवेदी, रेणुका सिंह, अञ्जना शेर्पा, शोभा बज्राचार्य र कमला विश्वकर्मा चयन भएको सो पार्टीले जनाएको छ । केन्द्रीय सदस्य मनोरञ्जन गोइतमाथि गरिएको अनुशासनात्मक कारबाही फुकुवा गर्ने निर्णय गरेको केन्द्रीय प्रचारप्रसार तथा प्रकाशन विभाग प्रमुख बस्नेतले जानकारी दिए।"
प्रधानन्यायाधीश विश्वम्भरप्रसाद श्रेष्ठको शपथ आज,"काठमाडौं : नवनियुक्त प्रधानन्यायाधीश विश्वम्भरप्रसाद श्रेष्ठले आज पद तथा गोपनीयताको शपथ ग्रहण गर्ने भएका छन्। सोमबार सर्वोच्च अदालतको ३१ औं प्रधानन्यायाधीशमा नियुक्त भएका श्रेष्ठले आज दिउँसो राष्ट्रपति रामचन्द्र पौडैलसमक्ष पद तथा गोपनीयताको शपथ लिन लागेका हुन्। संवैधानिक परिषद्को सिफारिसमा सोमबार राष्ट्रपतिले श्रेष्ठलाई संविधानको धारा १२९ को (२) बमोजिम प्रधानन्यायाधीश पदमा नियुक्त गरेका हुन्। संवैधानिक परिषद्ले १८ साउनमा श्रेष्ठलाई प्रधानन्यायाधीशमा सिफारिस गरेको थियो। तत्कालीन प्रधानन्यायाधीश हरिकृष्ण कार्की उमेरहदका कारण २० साउनमा अवकासमा गएपछि बरिष्ठतम् न्यायाधीश श्रेष्ठले कामयमुकायमको जिम्मेवारी पाएका थिए। २०१६ सालमा डोटीमा जन्मिएका श्रेष्ठ २०३८ सालमा शाखा अधिकृताबाट सरकारी सेवामा प्रवेश गरेका थिए। उनी जिल्ला,उच्च अदालतहुँदै सर्वोच्च अदालतको न्यायाधीश बनेका थिए। २०७३ सालदेखि उनी सर्वोच्च अदालतको न्यायाधीश थिए।"
नागरिक उड्डयन प्राधिकरणको कदम प्रेस स्वतन्त्रताविपरीत,"मिडियामा छापिएका सामग्रीमा चित्त नबुझे वा तिनले आफूलाई हानी गरेको अनुभूत भए, उपचार खोज्ने फरक कानुनी बाटो छन्। प्रेस काउन्सिल वा अदालतको ढोका हरेकलाई खुला छन्। तर, नेपाल नागरिक उड्डयन प्राधिकरण र यसका महानिर्देशकले अन्नपूर्ण पोस्ट् दैनिकलगायत मिडियामा प्रकाशित सामग्रीलाई किटेर स्पष्टीकरण सोध्दै पत्र पठाए। सरोकारवालाहरू भन्छन्, यो कार्य प्रेस स्वतन्त्रता माथिको ठाडो हस्तक्षेप हो। यसै विषयमा विभिन्न पदमा रहेका व्यक्तिहरूले दिएको प्रतिक्रिया : मिडियालाई स्पष्टीकरण सोध्नु निन्दनीय राजकिशोर यादव, पूर्वसञ्चारमन्त्री लोकतन्त्रमा मिडिया राज्यको चौथों अंगका रूपमा स्थापित छ। जनतालाई सही सूचना दिने मिडियाको कर्तव्य हो। पत्रिकामा प्रकाशित कुनै समाचारको विषयवस्तुप्रति सम्बन्धित व्यक्ति वा निकायको चित्त नबुझे प्रेस काउन्सिल, अदालत या विभिन्न निकायमा उजुरी दिन सकिन्छ। तर, समाचारको विषयलाई लिएर मिडिया हाउसका सञ्चालक वा मिडिया हाउसलाई स्पष्टीकरण सोध्ने कुरा एक प्रकारले स्वतन्त्रतामाथि रोक लगाउने नियत देखिन्छ। मिडिया हाउसलाई सिधैं स्पष्टीकरण सोध्नु भनेको लोकतन्त्रणमाथि धावा बोल्नु हो। यो आपत्तिजनक छ। अधिनायकवादको गन्ध आयो खगराज अधिकारी, निवर्तमान मुख्यमन्त्री तथा प्रमुख प्रतिपक्ष दलका नेता गण्डकी प्रदेश कानुन मिचेर सरकारकै एउटा जिम्मेवार संस्था नेपाल नागरिक उड्डयन प्राधिकरणले पत्रिकाका सञ्चालक र पत्रिकालाई सोधिएको स्पष्टीकरणमा अधिनायकवादको गन्ध आएको छ। यस्तो प्रवृत्ति आपत्तिजनक छ। समाचारका विषयमा चित्त नबुझे प्रेस काउन्सिलमा उजुरी गर्न सकिने व्यवस्था छ। संविधान र कानुनविपरीत भएका यस्ता गतिविधिप्रति हामी सधैं बिरोध गर्छौं। स्वतन्त्र प्रेसका लागि हामी सदैव अडिग छौं। सरकार र सरकार मातहतका निकायको अधिनायकवादको बिरोध गर्छाैं। महानिर्देशकको गलत कदमको निरन्तरताअजयकुमार राई , नेपाल ट्रेड युनियन कांग्रेस महासचिव प्रेस स्वतन्त्रता हनन गर्ने अधिकार जो कोहीलाई छैन। यदि विषयमा समाचारमा चित्त बुझेको छैन भने कानुनी बाटो पनि छन् ती बाटो अपनाउनुपर्यो। कन्टेन्टमा चित्त नबुझे खण्डन छाप्न लगाउनुपर्यो। दबंग पद्धतिमा मिडियालाई मात्र होइन आफूसँग विचारमा असहमत कर्मचारीहरूलाई जिम्मेवारीबाट हटाउने, दुःख दिने र मापदण्डविपरीत सरुवा गर्ने काम पनि निगमका महानिर्देशकले गर्दै आएका छन्। जो सर्वथा न्यायसंगत छैन र त्यसको ट्रेड युनियन कांग्रेस आपत्ति गर्दै ती सरुवाहरू बदर गर्नुपर्दछ। मिडियाको मुख थुन्ने प्रयास महालक्ष्मी डिना उपाध्याय, सहमहामन्त्री नेपाली कांग्रेस जनताको सच्चा आवाज उठाउने मिडियाको मुख थुन्ने प्रयास कहीँ कोहीबाट हुनुहुँदैन। यदि समाचारमा चित्त नबुझेको हकमा सम्बन्धित निकायहरू सिस्टमअनुसार कारबाहीमा जानुपर्यो। त्यसका लागि प्रेस काउन्सिललगायत अरू कानुनी बाटोहरू छन्। सञ्चार संस्था पनि स्वस्थ हुनुपर्यो। विकट क्षेत्रका जनताले हवाईसेवा नचल्दा पाएको दुःख कसरी अफवाह हुन सक्छ ? मिडियाको नियत गलत हुनुहुँदैन। जनताका समस्यामा निस्पक्ष उभिन सक्नुपर्छ। नेपाली कांग्रेस जहिले पनि प्रेस स्वतन्त्रताको पक्षमै छ। प्राधिकरणमाथि कानुनी प्रश्न उठ्योमनिष झा, सांसद, राष्ट्रिय स्वतन्त्र पार्टी प्राधिकरणलाई समाचारको विषयमा चित्त बुझेको छैन भने सम्बन्धित सरकारी निकायमा उजुरी दिनुपर्छ। सरकार र सरकारी निकायका निर्णयप्रति जनता र मिडियाले प्रश्न उठाउँछन्। प्रश्न उठाउनु भनेको अभिव्यक्ति स्वतन्त्रतासँग जोडिन्छ। प्राधिकरणले त्यसको जवाफ दिनु पर्छ। तर, उल्टै मिडिया हाउस र सञ्चालकलाई स्पष्टीकरण सोध्ने कुरा सुहाउँदैन। कानुनी शासन र विधिको सबैले सम्मान गर्नुपर्छ। कानुनको उल्लंघन नैन सिंह महर, केन्द्रीय सदस्य नेपाली कांग्रेस प्रेसमा आएका सूचना गलत छन् भने त्यसका लागि चाल्ने कानुनी कदमहरू धेरै छन्। प्रेसकै कानुनी पाटो हेर्ने प्रेस काउन्सिल छ। त्यहाँ नभए अदालत छ। कुन विषयमा चित्त नबुझेको स्पष्ट पार्नुपर्छ। कानुनी कारबाहीमा जानुको विकल्प छैन। जनताको दुःख मिडियाले खोतल्ने नै गर्छ त्यो त राम्रो कुरा हो। यदि मिडियाले लेखेका विषयमा आपत्ति छ भने विषय स्पष्ट पारौं र प्रेस काउन्सिल अथवा अरु कानुनि निकास दिने ठाउँमा जानुपर्यो। महानिर्देशकको पदको दुरुपयोग नरोत्तम वैद्य,पूर्वप्रदेशसभा सदस्य नेपाली कांग्रेस एउटा विकट क्षेत्रका जनताले पाएको दुःखका विषयमा पाएको पीडाको विषयमा मिडियाले लेखेको छ। यो विषयमा क्यानले आपूसँग भएको अधिकारको विषयमा क्यान अनविज्ञ देखियो। प्रेसमा भएको विषयमा अन्याय भएको छ भने न्याय खोज्न जाने प्रेस काउन्सिलमा हो। क्यानका महानिर्देशकले आपूसँग नभएको अधिकार प्रयोग गर्न खोजेको देखियो। यो उहाँकै लागि दुर्भाग्य हो। यसमा सरकार पनि जवाफदेही हुनुपर्छ। प्राधिकरणले अति गर्यो कृष्णप्रसाद बास्तोला, पूर्वअध्यक्ष, नेपाल पत्रकार महासंघ कास्की पत्रिकाले छापेको कुनै पनि समाचारप्रति चित्त बुझ्दैन भने सम्बन्धित पक्षले खण्डन पठाउन सक्छ। यसरी पठाएको खण्डन सम्बन्धित पत्रिकाले नछापे प्रेस काउन्सिलमा उजुरी गर्न सकिने व्यवस्था छ। यो त नेपाल नागरिक उड्डयन प्राधिकरणको दादागिरी भयो। यस्ता व्यवहारले प्रेस स्वतन्त्रता कमजोर हुँदै जान्छ।"
उच्चस्तरीय छानविन समितिको मस्यौदालाई अन्तिम रूप दिइँदै,"काठमाडौं : सुन तस्करीको अनुसन्धान गर्न बन्ने उच्चस्तरीय छानविन समितिको मस्यौदालाई अन्तिम रूप दिने भएको छ। तीन सदस्सीय कार्यदलले मंगलबार मस्यौदाको अन्तिम रूप दिन लागेको हो। सोमबार मध्यरातसम्म बसेको बैठकले उच्च स्तरीय छानविन समिति बनाउने सहमति गरेको थियो। त्यसका लागि मस्यौदा तयार गर्न कार्यदलसमेत बनाइएको थियो। कार्यदलले मस्यौदा तयार पारेपछि सर्वदलीय बैठकमा पेस गरिने छ। कार्यदलमा रहेका एमाले उपाध्यक्ष सुवासचन्द्र नेम्वाङ, कांग्रेस प्रमुख सचेतक रमेश लेखक र माओवादीका प्रमुख सचेतक हितराज पाण्डेले मस्यौदालाई अन्तिम रूप दिन लागेका हुन्। प्रधानमन्त्री पुष्पकमल दाहाल चितवन रहेको र नेकपा एमाले अध्यक्ष केपी शर्मा ओलीसमेत अस्वस्थ रहेकाले सर्वदलीय बैठक भोलिलाई सारिएको एमाले नेता पदम गिरीले जानकारी दिए।"
हाम्रो संविधान र प्रणालीप्रति नै खेलबाड हुन खोजेको आभास हुन थाल्यो : राष्ट्रपति पौडेल,"काठमाडौं : राष्ट्रपति रामचन्द्र पौडेलले हाम्रो संविधान र प्रणालीप्रति नै खेलबाड हुन खोजेको हो कि भन्ने आभास हुन थालेको बताएका छन्। मंगलबार शितल निवासमा भएको सर्वदलीय बैठकमा राष्ट्रपति पौडेलले शक्ति पृथकिकरण र शक्ति सन्तुलनको संवैधानिक मर्म र भावनाअनुसार हिँड्न सकेका छौ कि छैनौं भनेर सोच्नुपर्ने बेला आएको बताएका हुन्। यो मैले एक्टिभिज्म देखाउन खोजेको होइन। म पनि लोकतन्त्रका लागि धेरै दुःख पाएको कार्यकर्ता हुँ। त्यसैले राष्ट्रप्रतिको यो मेरो चिन्ता हो। विभिन्न कारणले तपाईहरू सबैसँग भेट पनि हुन सकेको थिएन। तपाईंहरूसँग भेटेर राष्ट्रको चिन्ता गरौं भन्ने पनि थियो। संविधानको पालना, संरक्षण र राष्ट्रिय एकताको प्रवद्र्धन गर्ने जिम्मेवारी नेपालको संविधानले राष्ट्रपतिलाई दिएको छ। संविधानमा रहेको यो जिम्मेवारी कसरी पूरा गर्न सकिन्छ भन्नेमा म सधैँ चिन्तित रहेको छु। पौडेलले भने, अहिले आएर कता कता हाम्रो संविधान र प्रणालीप्रति नै खेलबाड हुन खोजेको हो कि भन्ने आभास हुन थालेको छ। यसले गर्दा शक्ति पृथकिकरण र शक्ति सन्तुलनको संवैधानिक मर्म र भावनाअनुसार हामी हिड्न सकेका छौ कि छैनौं भनेर पनि सोच्नुपर्ने बेला भएको छ भन्ने मलाई लाग्छ। संघीय लोकतान्त्रिक गणतन्त्र कार्यान्वयनका लागि आवश्यक र महत्वपूर्ण कानुनहरू बन्न नसकेको भनेर चौतर्फी प्रश्न उठिरहेका छन्। उनले सत्य निरुपण, बेपत्ता तथा मेलमिलापसम्बन्धी कानुनी विषय अझै टुङ्गोमा नपुगेकाले यो विषय टुङ्ग्याउन सकिएन भने जनताले खोजेको शान्तिको चाहना पूरा नहुने बताए। राष्ट्रपतिको सल्लाहकार किरण पोखरेलका अनुसार पौडेलले भने, देशको आर्थिक अवस्थामा शिथिलता देखिएको स्थितिमा सम्पत्ति शुद्धिकरणसम्बन्धी ऐन समयमा पास गर्न सकिएन भने नेपालमा आउने विदेशी लगानी रोकिन सक्छ र नेपालको साख अन्तराष्ट्रिय जगतमा गिर्न सक्छ भन्नेतर्फ सचेत भएर ती कानुन बनाउन आग्रह गर्दछु। उनले संसद् लामो समयदेखि अवरुद्व हुँदा जनताका आवाज मुखरित हुने काम बन्द हुन्छ भन्ने सर्वत्र चिन्ता प्रकट भैरहेका बेला सबै दलहरुको आपसी संवाद र प्रयत्नले सहमतिको नजिक पुगेको भन्ने खबरबाट सन्तोष मिलेको बताए। उनले दलहरुबीच विवाद, द्वन्द्व र तिक्तता देखापर्ने गरेपनि राष्ट्रिय स्वार्थ र हितका लागि वार्ता, संवाद र छलफलबाट निकासमा निकाल्नुपर्ने बताए। पौडेलले भने, लोकतन्त्रको सुन्दर पक्ष भनेकै यही हो। नेपालका राजनीतिक दलहरूले विगतमा विषम परिस्थितमा पनि संवादकै माध्यमबाट समस्या सुल्झाएका कैयौं उदाहरणहरू हाम्रा सामु छन्। त्यही भएर सधैँ आपसी संवाद, वार्ता र छलफलबाट समस्याको निकास निकाल्न सबै राजनीतिक दलहरू अग्रसर होउन भन्ने मेरो सदिच्छा छ। जनताको अपेक्षा पनि यही हो। पौडेलले सुशासनका पक्षमा हामी दह्रोसँग उभिन नसक्दा समाज नै भ्रष्टीकरणतर्फ उन्मुख हुने हो कि भन्ने सर्वत्र चिन्ता भएको बताए। उनले राष्ट्रिय सुरक्षा, बेरोजगारी तथा भ्रष्टाचार नियन्त्रण, आर्थिक विकास तथा परराष्ट्र नीतिजस्ता मुलुकका साझा दायित्व र जिम्मेवारीमा सबैको समान दृष्टिकोण होस् भन्ने धारणा राखे। उनले भने,हामीले हाम्रो जिम्मेवारी सही ढंगले पूरा गर्न सकेनौ र जनताको अपेक्षालाई उपेक्षा गरिरह्यौ भने हामीले अवलम्वन गरेको सर्वोत्कृष्ट व्यवस्था हुँदाहुँदै पनि जनतामा यसप्रतिनै नैराश्यता उत्पन्न हुने भएकाले यसतर्फ सचेत रहन सबैको ध्यानाकृष्ट गराउन चाहन्छु। यता प्रमुख प्रतिपक्षी दल नेकपा एमालेले राष्ट्रपति पौडेलले संविधानमा नभएको सक्रियता देखाउन खोजेको बैठक बहिस्कार गरेको छ। त्रिभुवन अन्तर्राष्ट्रिय विमानस्थल बाहिरबाट गत साउन २ गते बरामद भएको ६० किलो सुन तस्करी प्रकरणको विषयमा छानबिन गर्न उच्चस्तरीय समिति गठन गर्नुपर्ने अडान राख्दै एमालेले सदनमा लगातार अवरोध गर्दै आएको थियो। तर सोमबार बेलुका सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा विमानस्थलबाट भएको सुन तस्करीमाथि छानबिनका उच्चस्तरीय छानबिन समितिको कार्यादेश बनाउन कार्यदल गठन र समितिको संरचना र कार्यक्षेत्रलाई अन्तिम रुप दिन आज पुन: शीर्ष नेताको बैठक बस्दैछ। छानबीन समिति गठनका लागि सरकार तयार भएकाले आजको संसद बैठक एमालेले अवरोध नगर्ने जनाएको छ।"
माधव नेपालको गुनासो : एकीकृत समाजवादी चाहे जसरी अगाडि बढ्न सकेन,"काठमाडौं : एकीकृत समाजवादीका अध्यक्ष माधवकुमार नेपालले पार्टी चाहे जसरी अगाडि बढ्न नसकेको बताएका छन्। नेकपा एसको छैटौं केन्द्रीय कमिटीको बैठकमा राजनीतिक प्रतिवेदन पेश गर्दै उनले पार्टीमै रहेका कतिपय व्यक्तिहरूबाट पार्टीको बदख्वाइँ गर्ने, अनुशासनहीन र अराजक कार्य भइरहेको गुनासो गरेका हुन्। उनले भनेका छन्,हाम्रो पार्टी हामीले चाहे जसरी अगाडि बढ्न सकेको छैन। पार्टी पङ्क्तिमा आलस्यता, निराशा, निष्कृयता, पलायनता जस्ता कमजोरी देखिएका छन्। यस प्रकारका कमजोरी देखिनुका विभिन्न कारणहरू छन्। सबैभन्दा प्रमुख कारण पार्टीमै रहेका कतिपय व्यक्तिहरूबाट पार्टीको बदख्वाइँ गर्ने अनुशासनहीन र अराजक कार्य हो। त्यस्तो कार्य गर्ने केही व्यक्ति पार्टीबाट पलायन भएर गइसकेका छन्। यदि कसैबाट अझै पनि त्यस प्रकारको दुष्कर्म भइरहेको छ भने तुरुन्त रोकिनु पर्दछ। नेपालले गलत कार्यलाई विगतमा नियन्त्रण नगरिएको भए पनि अब छुट दिन नसकिने बताए। तत्काल गठबन्धनबाट निस्कने अवस्था छैन नेपालले तत्काल गठबन्धन नबदलिने र आफूहरु गठबन्धनबाट बाहिर निस्कने अवस्था नभएको बताए। उनले समाजवादी मोर्चामा रहँदा पार्टी कम्जोर नहुने तर्क गरे। समाजवादी मोर्चामा रहँदा पार्टी कम्जोर हुन्छ भन्ने होइन। मोर्चामा रहनु भनेको त्यसैमा विलय हुने भन्ने होइन। मोर्चामा रहँदैमा पार्टीको स्वतन्त्र अस्तित्व समाप्त हुने होइन। मोर्चामा रहेको बेलामा पनि पार्टीको आफ्नो स्वतन्त्र अस्तित्व रहिरहन्छ र पार्टीले आफ्ना कार्यक्रम र क्रियाकलाप स्वतन्त्र रूपमा सञ्चालन गरिरहन्छ। साझा कार्यक्रम मोर्चाबाट गरिन्छ भने पार्टीका आफ्ना कार्यक्रम स्वतन्त्र रूपमा चलिरहन्छन्। त्यसैले मोर्चामा रहँदैमा पार्टी कम्जोर हुँदैन बरु पार्टीलाई बलियो बनाउन सहयोग नै पुग्दछ।प्रतिवेदनमा भनिएको छ, विगतमा पनि कम्युनिष्ट पार्टीले संयुक्त मोर्चा बनाएर काम गरेको थियो र त्यसबाट पार्टी विस्तारमा सहयोग पुगेको थियो। हाम्रा आन्तरिक कमजोरीलाई इमान्दारीपूर्वक स्वीकार गर्न र हटाउन सक्दा हामीले विकसित गरेका नेपाली क्रान्तिका सिद्धान्तहरूलाई स्पष्ट पार्न सक्दा र हाम्रो सम्पूर्ण सामर्थ्यलाई सङ्गठित गर्न सक्दा नेकपा (एकीकृत समाजवादी) ले क्रान्तिकारी तथा प्रगतिशील शक्तिहरूको ध्रुविकरणमा नेतृत्व गर्न सक्छ। नेपालले गठबन्धन संयुक्त मोर्चा नभएको बताए। प्रतिवेदनमा भनिएको छ, तात्कालिक राजनीतिक कार्यगत एकता मात्र हो। यो गठबन्धन वर्तमान संसदको संरचना अनुसार सरकार निर्माण र सञ्चालनका निम्ति बनाइएको गठबन्धन हो। यो दीर्घकालीन होइन तात्कालिक राजनीतिक कार्यगत एकता मात्र हो। त्यसैले तात्कालिक राजनीतिक परिस्थिति बदलियो भने यस्तो तात्कालिक राजनीतिक गठबन्धन वा कार्यगत एकता पनि बदलिन सक्छ। तर, अहिले तत्काल वर्तमान राजनीतिक परिस्थिति र गठबन्धन बदलिने र हामी गठबन्धनबाट बाहिर निस्कने अवस्था छैन। जबज सामन्तवाद विरोधी र दलाल नोकरशाही पूँजीवाद विरोधी कार्यक्रम हो जनताको बहुदलीय जनवादमा सामन्तवाद विरुद्ध अगाडि सारिएका राजनीतिक माग, नारा र मूल्य मान्यताहरू संविधानमा संस्थागत भएको उल्लेख गरेका छन्। यो उपलब्धीको पक्ष हो। तर, जनताको बहुदलीय जनवाद सामन्तवाद विरोधी कार्यक्रम मात्र होइन, दलाल नोकरशाही पूँजीवाद विरोधी कार्यक्रम पनि हो। यो राजनीतिक कार्यक्रम मात्र पनि होइन, आर्थिक, सामाजिक र सांस्कृतिक रूपान्तरणको कार्यक्रम समेत हो। यसले अगाडि सारेका आर्थिक, सामाजिक र सांस्कृतिक रूपान्तरणका कार्यक्रमहरू व्यवहारमा लागू भइसकेका छैनन्। जबजले जनवादबाट समाजवादमा पुग्न तीन चरण भएर अगाडि बढ्ने जुन मार्गचित्र प्रस्तुत गरेको छ, ती तीन चरणमा हामी लोकतान्त्रिक मार्गबाटै हिड्ने छौं। प्रतिवेदनमा भनिएको छ, हामीले कम्युनिष्ट पार्टी लोकतान्त्रिक प्रतिस्पर्धाबाट समाजवादी क्रान्तिको दिशामा अगाडि बढ्न चाहन्छ भन्ने मान्यता राखेका छौं। नेपाली विशेषताको समाजवाद लोकतान्त्रिक मूल्य मान्यतासहितको हुनेछ भन्ने मान्यता पनि राखेका छौँ। जबजले केवल राज्यसत्ताको मात्र होइन कम्युनिष्ट आन्दोलन र पार्टीको लोकतान्त्रिकरणको मान्यता पनि राखेको छ।"
प्रतिनिधिसभा बैठक आज नबस्ने,"काठमाडौं : आज ३ बजे बस्ने भनिएको प्रतिनिधिसभा बैठक नबस्ने भएको छ। नेकपा एमालेका प्रमुख सचेतक पदम गिरीले सुन प्रकरणमा उच्चस्तरीय समितको कार्यविधिबारे टुंग्याउने, ४ बजे प्रधानन्यायाधीशको शपथमा प्रधानमन्त्री र सभामुख जानुपर्ने र एमाले अध्यक्ष ओली अस्वस्थका कारण बैठक नबस्ने बताए। संसद बैठक बुधबार दिउँसो ३ बजे बस्ने भएको छ। प्रमुख सचेतक गिरीले समिति गठन गर्न बनेको कार्यदलले ड्राफ्ट तयार पारिसकेको जानकारी दिए। कार्यदलमा एमालेका सुवास नेम्वाङ, माओवादीका हितराज पाण्डे र नेपाली कांग्रेसका रमेश लेखक छन्।"
विद्युत व्यापार सरकारको प्राथमिकतामा : प्रधानमन्त्री,"भरतपुर : प्रधानमन्त्री पुष्पकमल दाहाल प्रचण्डले वर्तमान सरकार विद्युत उत्पादनबाट देशको अर्थतन्त्रमा आत्मनिर्भर हुने सपना पूरा गर्न लागि परेको बताएका छन्। भरतपुर २२०१३२ किलोभोल्ट (केभी) सबस्टेसन र हेटौंडाभरतपुरबर्दघाट २२० केभी डबल सर्किट प्रसारण लाइनको समुद्घाटन गर्दै प्रधानमन्त्रीले सरकारले निजी लगानीकर्तालाई विद्युत उत्पादनमा प्रोत्साहन गरेको बताए। अन्तरदेशिय ट्रान्मिस्सन लाइन विस्तार गरी विद्युत व्यापारलाई प्राथमिकता दिएको प्रधानमन्त्रीले उल्लेख गरे।। उनले भने,'हालैको भारत भ्रमणमा भारत सरकारसँग विद्युत खरिदमा भएको समझदारीले यसका लागि सकारात्मक पहल भएको छ ।' उनले बंगलादेशसँग विद्युत व्यापारको ढोका खुलेको बताउँदै आशन्न चीन भ्रमणमा पनि विद्युत व्यापारको सम्भावना रहेको जिकिर गरे। प्रधानमन्त्रीले आफूहरुको जोड बढिभन्दा बढि स्वदेशमा विद्युत खपत गरी जनताको जीवनस्तर उकास्नेतर्फ नै सरकारको जोड रहेको स्पष्ट पारे। उनले विद्युत विकासमा उत्पादन,प्रशारण र वितरणको नीति लिइनुपर्ने बताए । विगतको मन्दताभन्दा अहिले उत्पादनमा तीब्रता आएको प्रधानमन्त्री प्रचण्डको भनाइ छ। नेपाल सरकार तथा नेपाल विद्युत प्राधिकरणको लगानी र युरोपेली लगानी बैंक (ईआइबी)को सहुलितपूर्ण ऋणमा सबस्टेसन र नेपाल सरकार तथा प्राधिकरणको लगानी र विश्व बैंकको सहुलितपूर्ण ऋणमा हेटौंडाभरतपुरबर्दघाट २२० केभी प्रसारण लाइन निर्माण गरिएको हो । सबस्टेसन २०७७ को असारमा ठेक्का लागेर २०८० को साउनमा निर्माण सम्पन्न भएको थियो । यसको कूल लागत एक अर्ब ५२ करोड छ । हेटौंडाभरतपुरबर्दघाट २२० केभी प्रसारण लाइनको लम्बाइ करिब १४७ किलोमिटर छ । ७ अर्ब ९४ करोड कूल लागतमा निर्माण सम्पन्न भएको यो प्रसारण लाइनबाट एक हजार मेगावाटसम्म विद्युत् प्रवाह गर्न सक्ने क्षमता छ । हेटौंडाभरतपुर र भरतपुरबर्दघाट दुई खण्डमा विभाजन गरी यसको निर्माण गरिएको थियो । मकवानपुरको हेटौँडा उपमहानगरपालिका चौकीटोलस्थित पुरानो हेटौँडा सबस्टेसनबाट नयाँ भरतपुर सबस्टेसनसम्मको २२० केभी डबल सर्किट प्रसारण लाइनको एउटा सर्किटलाई १३२ केभीमा चार्ज गरिएको छ । दोस्रो खण्डअन्तर्गत नयाँ भरतपुर सबस्टेसनबाट सुरु भई बर्दघाट सबस्टेसनमा अन्त्य हुने ७४ किलोमिटर २२० केभी डबल सर्किट प्रसारण लाइनलाई हाल १३२ केभीमा सञ्चालनमा ल्याइएको छ । प्रसारण लाइनको क्षमता सुदृढीकरण, नेपालको एकीकृत विद्युत् प्रणाली विश्वसनीय बनाउन पश्चिम क्षेत्रमा निर्माण हुने जलविद्युत आयोजनाको विद्युत् प्रवाहका लागि हेटौँडाभरतपुरबर्दघाट प्रसारण लाइन निर्माण गरिएको हो । नेपाल सरकार तथा प्राधिकरणको लगानी र विश्व बैंकको सहुलितपूर्ण ऋणमा आयोजना सुरु गरिएको थियो ।"
राप्रपाका अध्यक्ष लिङ्देन साउदी प्रस्थान,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देन साउदी अरब प्रस्थान गरेका छन्। अध्यक्ष लिङ्देन आज बिहान त्यसतर्फ लागेका हुन्। भातृसंगठन प्रवासी नेपाली एकता समाजको निमन्त्रणामा साउदी अरब र दुबईमा हुने विविध कार्यक्रममा सहभागी हुन उनी साउदी अरब गएको पार्टीका प्रवक्ता एवं प्रचा विभाग प्रमुख मोहनकुमार श्रेष्ठले जानकारी दिए। अध्यक्ष लिङ्देन साउदी अरबका प्रमुख सहरहरू जेद्दा,दमाम र रियादमा विभिन्न नेपाली संघसंस्था एवं नेपाली समुदायसँग भेटघाट एवं अन्तरक्रिया गर्ने,राजदूतावास र महावाणिज्यदूत कार्यालयका अधिकारीसँग छलफल गर्ने तथा प्रवासी नेपाली एकता समाज साउदी अरबद्वारा आयोजित विविध कार्यक्रममा सहभागी हुनेछन् यसैगरी अध्यक्ष लिङ्देन युएईको दुबईमा पनि विभिन्न नेपाली संघसंस्था एवं नेपाली समुदायसंग भेटघाट गर्ने,राजदूतावासका अधिकारीसँग छलफल गर्ने,नेपाली श्रमिकको अवस्थाबारे स्थलगत अवलोकन गर्ने र प्रवासी नेपाली समाज युएईद्वारा आयोजित अधिवेशन घोषणा सभा तथा विविध कार्यक्रममा सहभागी हुने कार्यक्रम छ। उनी भदौ १२ गते स्वदेश फर्कनेछन्।"
"प्रतिनिधिसभा बैठक बस्दै, एमालेले अवरोध नगर्ने","काठमाडौं : संघीय संसद्अन्तरगतको प्रतिनिधिसभा बैठक बस्दैछ। बैठक नयाँ बानेश्वरस्थित संसद भवनमा दिउँसो ३ बजे बस्दैछ। आजको बैठकमा प्रमुख प्रतिपक्ष नेकपा एमालेले अवरोध नगर्ने जनाएको छ। विमानस्थलबाट बरामद ६० किलो सुनको अनुसन्धानमा उच्चस्तरीय छानबिन समिति गठन गर्न सरकार तयार भएपछि एमालेले संसद बैठकमा अवरोध नगर्ने भएको हो। एमाले प्रमुख सचेतक पदम गिरीले उच्चस्तरीय छानबिनका लागि गठित तीन सदस्यीय कार्यदलले समितिको संरचना र कार्यक्षेत्रको प्रस्ताव तयार पारेर दिउँसो २ बजे बस्ने शीर्ष नेताको बैठकमा बुझाउने बताए। उनले एमालेको माग अनुसार उच्चस्तरीय छानबिन समिति गठन गर्न सरकार सहमत भएकाले अब संसदको अवरोध हट्ने बताए। सुन प्रकरणको अनुसन्धानका लागि उच्चस्तरीय छानबिन समितिको माग गर्दै एमालेले साउन १० गतेयता संसद चल्न दिएको थिएन। सोमबार राति सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा कार्यादेश (टिओआर) तय गर्न तीन सदस्यीय समिति गठन भएको हो। कार्यदलमा नेकपा एमालेका संसदीय दलका उपनेता सुवासचन्द्र नेम्वाङ, नेपाली कांग्रेसका प्रमुख सचेतक रमेश लेखक र माओवादी केन्द्रका प्रमुख सचेतक हितराज पाण्डे छन्। आजको बैठकमा पूरानै एजेण्डालाई निरन्तरता दिने संघीय संसदको सचिवालयले जनाएको छ। सम्भावित कार्यसूची अनुसार बैठकमा सभामुख घिमिरेले प्रतिनिधि सभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउनेछन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी हाल पूर्पक्षका लागि थुनामा छन्। सभामुखले प्रतिनिधि सभा नियमावली, २०७९ को नियम २४८ को उपनियम (१) को प्रयोजनको लागि प्रतिनिधि सभा सदस्य डासुनिल कुमार शर्मा पक्राउ परेको र थुनामुक्त भएको जानकारी गराउने छन् । यसैगरी कानुन,न्याय तथा संसदीय मामिला मन्त्री धनराज गुरुङ्गले नेपाल सरकार, मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने सम्भावित कार्यसूची छ। यसैगरी शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाइयोस् भनी प्रस्ताव प्रस्तुत गर्ने, सभामुखले प्रतिनिधि सभा नियमावली, २०७९ को नियम २१३ को उपनियम (१) बमोजिम १० वा सो भन्दा बढी बैठकमा अनुपस्थितसदस्यहरुको अनुपस्थितिको सूचनाहरु सभाको स्वीकृतिको लागि पेश गर्ने कार्यसूची छ।"
उच्चस्तरीय छानबिन समितिको कार्यादेश बनाउन गठित समितिको बैठक आज बस्दै,"काठमाडौं : विमानस्थलबाट भएको सुन तस्करीमाथि छानबिनका उच्चस्तरीय छानबिन समितिको कार्यादेश बनाउन गठित कार्यदलको बैठक आज बस्ने भएको छ। एमालेले लामो समयदेखि माग गर्दै आएको उच्चस्तरीय छानबिन समिति गठनका लागि सोमबार बेलुका सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा कार्यादेश (टिओआर) तय गर्न तीन सदस्यीय समिति गठन भएको हो। उच्चस्तरीय छानबिन समितिको संरचना र कार्यक्षेत्रको प्रस्ताव तयार पार्न नेकपा एमालेका संसदीय दलका उपनेता सुवासचन्द्र नेम्वाङ, नेपाली कांग्रेसका प्रमुख सचेतक रमेश लेखक र माओवादी केन्द्रका प्रमुख सचेतक हितराज पाण्डे रहेको कार्यदल गठन गरिएको एमालेका प्रमुख सचेतक पदम गिरीले जानकारी दिए। उनका अनुसार उक्त कार्यदलको मंगलबार बिहान ११ बजेसम्म बस्ने बैठकले उच्चस्तरीय छानबिन समितिको संरचना र कार्यक्षेत्रको मस्यौदा तयार पार्ने र दिउँसो बस्ने शीर्ष नेताहरुको बैठकमा पेस गर्नेछ । एमालेको माग अनुसार उच्चस्तरीय छानबिन समिति गठन गर्न सरकार सहमत भएकाले अब संसदको अवरोध हट्ने गिरीले जानकारी दिए। छानबिन समितिले उनले सीआइबीको अनुसन्धान प्रभावित नहुने बताए। यसैगरी कांग्रेसका प्रमुख सचेतक लेखकले मंगलबार बैठक बसेको टुंगो लगाउने बताए। प्रमुख प्रतिपक्षी दल एमालेले सुन तस्करीको विषयमा उच्चस्तरीय छानबिन समिति गठनको माग गर्दै साउन १० गतेदेखि संसद अवरुद्ध गर्दै आएको छ। प्रतिपक्षको माग सरकारले सम्बोधन नगर्दा सदन चल्न सकेको छैन।"
ललिता निवासको छानबिन प्रतिवेदन सरकारी वकिल कार्यालयमा,"काठमाडौं : बालुवाटारस्थिल ललिता निवास जग्गा प्रकरणमा रायसहितको प्रतिवेदन (सीआईबी) ले सरकारी वकिल कार्यालयलाई बुझाएको छ।अनुसन्धान सकेर सुझावसहितको प्रतिवेदन मंगलबार बिहान सरकारी वकिलको कार्यलयमा बुझाएको सीआईबीका प्रवक्ता नवराज अधिकारीले जानकारी दिए। उनले भने,'ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सरकारी वकिलको कार्यालय बुझाइएको हो। सो प्रकरणमा पक्राउ परेकामाथि किर्तेसम्बन्धी कसुर र सङ्गठित अपराध कसुरमा अनुसन्धान गरेर प्रतिवेदन तयार गरिएको हो।' सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको हो। सर्वोच्च अदालतले ललिता निवास जग्गा प्रकरणमा तत्कालीन मन्त्रिपरिषदबाट निर्णय गर्ने र निर्णय प्रमाणित गरी कार्यान्वयन तहमा प्रत्यक्षरुपमा संलग्न हुनेहरुमाथि अनुसन्धान गर्न आदेश दिएको थियो। अदालतको उक्त आदेशपछि सीआईबीले नेपाल र भट्टराईसँग सोधपुछ गरेको हो। ललिता निवास जग्गा हिनामिना प्रकरणमा हालसम्म २३ जना पक्राउ परेकोमा तीनजना बन्दी प्रत्यक्षीकरणको रिटमार्फत् छुटेपछि बाँकी २० जनालाई हिरासतमा राखेर अनुसन्धान भइरहेको छ।यो प्रकरणमा तत्कालीन प्रधानमन्त्री,मन्त्रीका साथै सम्बन्धित मन्त्रालयका सचिव,गुठी संस्थान र मालपोत कार्यालयका अधिकारीहरू मुछिएका छन्। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित २० जनालाई पक्राउ गरेको हो। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
पूर्वप्रधानमन्त्री ओली र नेपालका लागि अमेरिकी राजदूत थम्पसनबीच भेटवार्ता,काठमाडौं : पूर्वप्रधानमन्त्री केपी शर्मा ओली र नेपालका लागि अमेरिकाका राजदूत डीन आर थम्पसनबीच भेटवार्ता भएको छ। राजदूत थप्पसन मंगलबार बिहान एमाले अध्यक्ष ओलीलाई भेट्न बालकोट पुगेका हुन्। भेटमा एमालेका नेता तथा विदेश विभाग प्रमुख राजन भट्टराईसमेत थिए। उनीहरुबीच दुई देशको पारस्परिक सम्बन्ध र अन्य समसामयिक विषयमा छलफल भएको बालकोट स्रोतले जनाएको छ। असार अन्तिम साता अमेरिकी सहायक विदेशमन्त्री डोनाल्ड लुपनि एमसीसी कार्यान्वयनका विषयमा छलफल गर्न नेपाल आएका थिए। अमेरिकाले संसदबाट अनुमोदन भएको एमसीसी परियोजना कार्यान्वयनका लागि नेपालका राजनीतिक दलहरुलाई ताकेता गरिरहेको छ। एमसीसी परियोजना कार्यान्यवनको मिति नजिकिएसँगै अमेरिकी राजदूतले नेताहरुसँगको भेटलाई तिब्रता दिएका छन्। एमसीसी सम्झौताअनुसार अमेरिकाले नेपाललाई ५० करोड अमेरिकी डलर अनुदान दिने घोषणा गरेको छ। हालको सत्ता गठबन्धनले १२ बुँदे व्याख्यात्मक घोषणासहित २०७८ साल फागुन १५ गते संसदबाट एमसीसी कम्प्याक्ट सम्झौता अनुमोदन गरेको थियो।
"शितल निवासमा सर्वदलीय बैठक जारी, एमालेले गर्यो बहिस्कार","काठमाडौं : राष्ट्रपति कार्यालय शितल निवासमा सर्वदलीय बैठक जारी रहेको छ। मंगलबार बिहान राष्ट्रपति रामचन्द्र पौडेलले सर्वदलीय बैठक बोलाएका हुन्। तर राष्ट्रपति पौडेलले बोलाएको पहिलो सर्वदलीय बैठक नै विवादास्पद बनेको छ। प्रमुख प्रतिपक्षी दल नेकपा एमालेले राष्ट्रपतिले संविधानमा नभएको सक्रियता देखाउन खोजेको भन्दै बैठक बहिस्कार गरेको छ। बैठकमा प्रधानमन्त्री पुष्पकमल दाहाल (प्रचण्ड), कांग्रेस सभापति शेरबहादुर देउवा, रास्वपा सभापति रवि लामिछाने, जनमोर्चाका अध्यक्ष चित्रबहादुर केसी, नागरिक उन्मुक्तिकी अध्यक्ष रञ्जिता श्रेष्ठ, नेकपा एसका नेता मेटमणी चौधरी, जनमत पार्टीका नेता अब्दुल खान, रक्षामन्त्री पूर्णबहादुर खड्का लगायतका नेताहरु सहभागी छन्। राष्ट्रपतिका प्रेस सल्लाहकार किरण पोखरेलले संसद्मा सहभागी सबै दलका प्रतिनिधिलाई बोलाइएको जानकारी दिएका थिए। तर प्रमुख प्रतिपक्ष दल एमालेले भने प्रधानमन्त्री प्रचण्डले सर्वदलीय बैठक बोलाइरहेको र छलफल जारी रहेकै बीचमा राष्ट्रपति पौडेलले अनावश्यक चासो राखेर बैठक बोलाएको भन्दै आपत्ति जनाएको छ। एमाले उपाध्यक्ष एवं संसदीय दलका उपनेता सुवासचन्द्र नेम्वाङले प्रधानमन्त्रीले एकातिर छलफल गरिरहेको बेला राष्ट्रपतिले अर्को बैठक आह्वान गरेर राष्ट्रपतिले संविधान विपरीत अनावश्यक सक्रियता देखाएको बताए। त्रिभुवन अन्तर्राष्ट्रिय विमानस्थल बाहिरबाट गत साउन २ गते बरामद भएको ६० किलो सुन तस्करी प्रकरणको विषयमा छानबिन गर्न उच्चस्तरीय समिति गठन गर्नुपर्ने अडान राख्दै एमालेले सदनमा लगातार अवरोध गर्दै आएको थियो। तर सोमबार बेलुका सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा विमानस्थलबाट भएको सुन तस्करीमाथि छानबिनका उच्चस्तरीय छानबिन समितिको कार्यादेश बनाउन कार्यदल गठन र समितिको संरचना र कार्यक्षेत्रलाई अन्तिम मस्यौदा तयार गर्न आज पुन: शीर्ष नेताको बैठक बस्ने तयारी भइरहेको छ। एमाले अध्यक्ष केपी शर्मा ओलीले सोमबारकै बैठकमा प्रधानमन्त्रीलाई उच्चस्तरीय समिति बन्ने र संसद खुल्ने जानकारी राष्ट्रपतिलाई गराइदिन आग्रह गर्दै शितल निवासको बैठक रोक्न सुझाव दिएपनि बैठक बसेपछि एमाले नगएको अर्का नेताले जानकारी दिए। छानबीन समिति गठनका लागि सरकार तयार भएकाले आजको संसद बैठक एमालेले अवरोध नगर्ने जनाएको छ।"
कांग्रेसको पदाधिकारी बैठक जारी,"काठमाडौं : नेपाली कांग्रेसको पदाधिकारी बैठक जारी रहेको छ। सभापति शेरबहादुर देउवाको निवास धुम्बाराहीमा पार्टीको सांगठनिक गतिविधि र मुलुकको समसामयिक राजनीतिक घटनाक्रमबारे छलफल गर्न पदाधिकारी बैठक बसेको देउवाका प्रेस सल्लाहकार गोविन्द परियारले जानकारी दिए। यसैगरी सरकारले प्रमुख प्रतिपक्ष दल एमालेको माग अनुसार बनाउन लागेको उच्चस्तरीय छानबिन समितिको बारेमा पनि छलफल हुने बताइएको छ। उच्चस्तरीय छानबिन समितिको संरचना र कार्यक्षेत्र कस्तो हुने भन्ने विषयको मस्यौदालाई आज दिउँसो बस्ने शीर्ष नेताको बैठकले टुंग्याउनेछ। शीर्ष नेताको बैठक अगाडि कांग्रेसको पदाधिकारी बैठक बसेको हो। सोमबार बेलुका सिंहदरबारमा बसेको राष्ट्रिय मान्यताप्राप्त दलहरुको संयुक्त बैठकमा कार्यादेश (टिओआर) तय गर्न नेकपा एमालेका संसदीय दलका उपनेता सुवासचन्द्र नेम्वाङ, नेपाली कांग्रेसका प्रमुख सचेतक रमेश लेखक र माओवादी केन्द्रका प्रमुख सचेतक हितराज पाण्डे रहेको कार्यदल गठन गरिएको छ। विमानस्थलबाट क्वीटल (पगालेपश्चात ६० किलो ७ सय १६ ग्राम) सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले लगातार संसद बैठकमा अवरोध गरिरहेको छ। एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले पटकपटक सारेका छन्। सरकार र दलबीच समिति बनाउन सहमति भएकाले आजबाट संसद नियमित सुचारु हुने बताइएको छ।"
नेकपा एसको केन्द्रीय कमिटी बैठक बस्दै,"काठमाडौं : नेपाल कम्युनिष्ट पार्टी (एकीकृत समाजवादी)को केन्द्रीय कमिटीको बैठक आज बस्ने भएको छ । ललितपुरको बालकुमारीमा बस्ने बैठकमा पार्टीका सबै तहका कमिटी तथा जनवर्गीय सङ्गठनको समीक्षा गरी महाधिवेशनको मिति र स्थान तय गरिने छ । पार्टी स्थापना भएको करिब दुई वर्षमा पनि महाधिवेशन हुनसकेको छैन । पछिल्लो विकसित परिस्थितिमा पार्टीको भूमिका तथा सङ्गठन निर्माणमा भएका गतिविधिबारे मातहतका कमिटीले केन्द्रलाई प्रतिवेदन प्रस्तुत गरेपछि केन्द्रीय कमिटी बैठकबाट महाधिवेशनको टुङ्गो लगाइने महासचिव घनश्याम भुसालले जानकारी दिए। उनका अनुसार यही भदौ ७ गतेसम्म चल्ने बैठकमा राजनीतिक परिस्थिति एवं घटनाक्रमका साथै सङ्गठनको पुनःगठन, पार्टीको भूमिकालाई सशक्त बनाउने विषयमा छलफल गरिने छ । बैठकमा पार्टी अध्यक्ष माधवकुमार नेपालले पार्टीको वैचारिक दृष्टिकोणसहितको राजनीतिक प्रतिवेदन तथा महासचिव भुसालले साङ्गठनिक प्रतिवेदन बैठकमा छलफलका लागि पेस गर्ने जनाइएको छ । ती दुवै प्रतिवेदनमा आवश्यक सुझावसहित परिमार्जन गरिने छ । समाजवादी अर्थव्यवस्था कार्यान्वयनमा देखिएका चुनौती तथा सम्भावनाबारे समेत बैठकमा बहस हुने महासचिव भुसालले बताए।"
सुन तस्करीको छानबिन गर्न उच्चस्तरीय समिति बनाउन सरकार तयार,"काठमाडौं : विमानस्थलबाट भएको सुन तस्करी प्रकरणको छानबीन गर्न उच्चस्तरीय समिति बनाउन सरकार तयार भएको छ। सोमबार बेलुका सिंहदरबारमा बसेको संसद्मा प्रतिनिधित्व गर्ने राष्ट्रिय दलको बैठकमा उच्चस्तरीय समिति बनाउन सरकार तयार भएको हो। बैठकमा सुन तस्करी प्रकरणमाथि छानबिनका लागि गठन गरिने समितिको कार्यादेश (टिओआर) तय गर्ने सहमति भएको छ । आज छानबिन समितिको कार्यादेश तयार गर्नका लागि एमालेका संसदीय दलका उपनेता एवम् उपाध्यक्ष सुवासचन्द्र नेम्वाङ, कांग्रेसका प्रमुख सचेतक रमेश लेखक र माओवादी केन्द्रका प्रमुख सचेतक हितराज पाण्डे सदस्य रहने गरी कार्यादेश समिति गठन गरेको राष्ट्रिय स्वतन्त्र पार्टीका सभापति रवि लामिछानेले जानकारी दिए। उनका अनुसार मंगलबारसम्म कार्यादेशको मस्यौदा तयार पार्ने गरी दलहरुबीच सहमति जुटेको हो । राष्ट्रिय दलहरुको बैठकमा दलहरुबीच सहमति भएको कांग्रेस नेता लेखकले जानकारी दिए । उनले अब निर्धारित समयमै संसद् बैठक बस्ने सहमति भएको समेत बताए बैठकमा नेपाली कांग्रेसका सभापति शेरबहादुर देउवा, प्रमुख प्रतिपक्षी दल एमाले अध्यक्ष केपी शर्मा ओली, एमालेका उपाध्यक्ष, नेम्वाङ,उपप्रधान एवम् गृहमन्त्री नारायणकाजी श्रेष्ठ, राष्ट्रिय स्वतन्त्र पार्टीका सभापति लामिछाने, एमालेका प्रमुख सचेतक पदम गिरी, कांग्रेसका प्रमुख सचेतक लेखक, राष्ट्रिय प्रजातन्त्र पार्टीका उपाध्यक्ष बुद्धिमान तामाङ, जनता समाजवादी पार्टी (जसपा) का नेता राजकिशोर यादवलगायतका नेता सहभागी थिए। विमानस्थलबाट क्वीटल (पगालेपश्चात ६० किलो ७ सय १६ ग्राम) सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले लगातार संसद बैठकमा अवरोध गरिरहेको छ। एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले पटकपटक सारेका थिए। संसद बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजी गर्ने गरेका छन्। यस अगाडि गृहमन्त्री श्रेष्ठले सिआइबीले छानबिन गरिरहेकाले उच्चस्तरीय समित बनाउन नसकिने संसदमा जानकारी दिएका थिए। सरकार र दलबीच समिति बनाउने सहमति भएकाले आजबाट संसद नियमित सुचारु हुनेछ।"
कागबेनीमा आएको बाढीमा हराएको दानपेटिका भेटियो,"जोमसोम : कागबेनीमा आएको बाढीमा हराएको दानपेटिका भेटिएको छ। गत साउन २८ गते मुस्ताङको वारागुङ मुक्तिक्षेत्र गाउँपालिका४ कागबेनी स्थित कागखोला बाढीका कारण हराएका सामग्रीहरू खोज्ने क्रममा दानपेटिका पनि फेला परेको हो। कागबेनी धर्मशालाको गण्डकी माताको मन्दिर, धर्मशाला, हवनमण्डप, सभागृह, स्नानगृह, ध्यानकुटी र अतिथि स्वागतगृह रहेको स्थानको बाढी पन्छ्याउन क्रममा धर्मशालाको दुईवटा दान पेटिका भेटिएको प्रहरी निरीक्षक मिलन बहादुर विकले जानकारी दिए। उनका अनुसार बाढीले धर्मशालाको भौतिक संरचनासँगै एक थान काठको र अर्को फलामको दानपेटिका फेला परेको हो। धर्मशालाको दानपेटिकामा ५३ हजार ९१८ रुपैयाँ फेला परेको प्रहरी निरीक्षक विकले बताए। धर्मशालाको दानपेटिका बाकसमा रहेको रकम प्रहरी, जनप्रतिनिधि, धर्मशालाका प्रतिनिधि र स्थानीयवासीको रोहबरमा गणनासहित मुचुल्का गरी धर्मशालाका प्रतिनिधिलाई हस्तान्तरण गरिएको जिल्ला प्रहरी कार्यालय मुस्ताङले जनाएको छ। ८ दिनदेखि उक्त क्षेत्रमा हराएका जिन्सी सामग्रीको खोजीको काम भइरहेको छ।"
बुधबार देशका यी स्थानमा हुने छ वर्षा,"काठमाडौं : बुधबार देशभर सामान्य बदली रहनेछ। मौसम पूर्वानुमान महाशाखाका अनुसार कोशी र गण्डकी प्रदेश लगायत देशका पहाडी भूभागका केही र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी , गण्डकी र लुम्बिनी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। बुधबार राति देशभर सामान्य देखि पूर्ण बदली रहनेछ। कोशी, मधेस, बागमती , गण्डकी र लुम्बिनी र सुदूरपश्चिम प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी, बागमती, गण्डकी र सुदूरपश्चिम प्रदेशका थोरै स्थानहरूमा मेघ गर्जनचट्याङसहित भारीदेखि धेरै भारी वर्षाको सम्भावना रहेको छ।"
खाल्डोमा डुबेर नाबालकको मृत्यु,विराटनगर : मोरङको सुनवर्षीमा पानी जमेको खाल्डोमा डुबेर मंगलबार एक नाबालकको मृत्यु भएको छ। सुनवर्षी नगरपालिका५ का मुकेशकुमार दासका ३ वर्षीय छोरा नीलकुमार दासको मृत्यु भएको प्रहरीले जनाएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार घरबाट ३० मिटरजति दक्षिणमा रहेको पानी जमेको खाल्डोमा डुबिरहेको अवस्थामा दिउँसो १२ बजेतिर नाबालकलाई फेला पारिएको हो। नाबालकलाई डुबिरहेको अवस्थामा काका सन्तोष दासले देखेपछि प्रहरीलाई खबर गरेका हुन्। घाइते अवस्थामा उद्दार गरेर उपचारका लागि रंगेली अस्पताल ल्याइएको थियो। अस्पताल ल्याइपुर्याउना साथ चिकित्सकले मृत घोषित गरेको प्रहरीले जनाएको छ। शवलाई पोस्टमार्टमका लागि अस्पतालमै राखिएको छ। घटनाको अनुसन्धान सुरु गरिएको डीएसपी दाहालले बताए।
बेनीजोमसोम सडक खण्डमा वैकल्पिक मार्गको माग,"बेनी : बेनीजोमसोम सडक खण्डअन्तर्गत म्याग्दीको अन्नपूर्ण गाउँपालिका३ दाना खण्डमा पहिराले सडक क्षतविक्षत भएपछि यहाँका सरोकारवालाहरूले वैकल्पिक सडकको माग गरेका छन्। अविरल वर्षासँगै आएको बाढी र पहिराले अन्नपूर्ण गाउँपालिकाको नारच्याङ पुलदेखि दानासम्म करिब ५५ बढी ठाउँमा पहिरो खसेर सडक अवरुद्ध भएको छ। पहिरोग्रस्त क्षेत्रको विकल्पमा नारच्याङको गाडपार र दानाको ठाँटीटोल जोड्ने गरी कालीगण्डकी नदीमा बेलिब्रिज बनाएर वैकल्पिक मार्ग सञ्चालनमा ल्याउन स्थानीय र सरोकारवालाले माग गरेका हुन्। अहिले बेनीजोमसोम सडकका सवारी साधन बेनीबाट नारच्याङ गाउँ हुँदै घरापमा पुगेर रोकिने गरेका छन्। यसअघि नै घरापदेखि गाडपार हुँदै कोप्चेपानीसम्म सडकको ट्र्याक खनिएकाले सडकको मर्मत गरी कालीगण्डकी नदीमा बेलिब्रिज बनाउन सकेमा दानाको पहिरोग्रस्त जोखिमयुक्त ठाउँको वैकल्पिक मार्ग तयार हुने गाडपारका अगुवा मेखबहादुर गर्वुजाले जानकारी दिए। दानाको गुइँठे, सुकेबगर, जलथले, खामभिक्ता लगायतका क्षेत्रमा पहिरोले कालीगण्डकीको नदी तीरबाटै बेससमेत बगाउन थालेपछि बेनीजोमसोम सडकमा एक सातादेखि सिधा यातायात अवरुद्ध बनेको छ। दानाको ठाँटीटोल र गाडपार जोड्ने बेलिब्रिजका लागि दुवैतर्फका भूगोलसमेत पक्की रहेकाले पहिरोको दीर्घकालीन रोकथाम नहुँदासम्म वैकल्पिक सडकले राहत दिने गर्बुजाले बताए। दाना क्षेत्रका विभिन्न ठाउँमा खसेको पहिरोले सडकमा ठूलो क्षति भएको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले जानकारी दिए। यस सडक आयोजनाअन्तर्गत अहिले बेनीदेखि नारच्याङपुलसम्म र दानादेखि जोमसोम खण्डको सडक मात्रै सञ्चालनमा रहेको छ। सडक अवरुद्ध भएपछि घाँसादेखि नारच्याङको घरापसम्म नै सर्वसाधारण र पर्यटकहरूले पैदल हिँडेर आवतजावत गर्नुपरेको छ। विदेशी पर्यटक र तीर्थयात्रीले हिलोमा जोखिम मोलेर कष्टकर यात्रा गर्नुपर्ने बाध्यता छ। सडक खण्डका बीचमा पर्ने दाना क्षेत्रमा मात्रै दर्जनौं ठाउँमा पहिरोले सडक अवरुद्ध बनेको र मर्मत गरी सञ्चालन गराउने प्रयास जारी रहेको सुपरभाइजर शेरचनले बताउनुभयो। कालीगण्डकीको तीरदेखि नै सडकको बेस भत्किएकाले सडक मर्मत गरी सञ्चालन गराउन समस्या भएको छ। सडक अवरुद्ध भएपछि मुस्ताङ र म्याग्दीको अन्नपूर्ण गाउँपालिकाको दानामा खाद्यान्न, इन्धन लगायतका अत्यावश्यक सामग्रीको ढुवानीमा समेत समस्या भएको छ भने बिरामीलाई अस्पताल जान पनि सकस भएको छ।"
करिब १६ घण्टापछि सञ्चालनमा आयो मुग्लिननारायणगढ सडक,"चितवन : चितवनको मुग्लिननारायणगढ सडक पहिरो हटाएपछि सञ्चालनमा आएको छ । सोमबार राति करिब ८ बजेतिर खसेको पहिरो सडक डिभिजन भरतपुरले पन्छाएपछि सडक सञ्चालमा भएको हो । ठूलो पहिरो खसेपछि रातिदेखि सयौं सवारी साधन रोकिएका थिए । चितवनका प्रमुख जिल्ला अधिकारी (सीडियो) भुपेन्द्र थापा नारायणगढ मुग्लिन सडकको पहिरो स्थलमा पुगेका थिए। रातभर पहिरो पन्छाउने काम गरिएको भएपनि बिहानसम्म २५ देखि ३० प्रतिशतमात्र पन्छाउन सफल भएको इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए । उनका अनुसार चारवटा मेसिन पहिरो पन्छाउन प्रयोग भए पनि साँघुरो भएका कारण आलोपालो चलेका छन् । रातभर काम निरन्तर भएको तामाङले बताए। गन्तव्यमा हिँडेका सवारीसाधन र यात्रु रातभर बाटोमै रोकिएका थिए । ठूलो पहिरो खसेका कारण पन्छाउन समय लाग्ने भएकाले यात्रुलाई वैकल्पिक सडक प्रयोग गर्न ट्राफिक प्रहरी कार्यालय मुग्लिनका प्रमुख प्रहरी नायब निरीक्षक चुडामणि पोखरेल अनुरोध गरे। उनले काठमाडौंबाट गएका सवारीसाधनलाई मुग्लिन, कुरिनटार, फिस्लिङ र धादिङमा रोकिएको छ भने पश्चिम र पूर्वबाट आएका सवारीसाधनलाई भरतपुरका विभिन्न क्षेत्र र नवलपुरको गैँडाकोटमा रोकिएका थिए। नारायणगढमुग्लिन सडकखण्ड पहिराका कारण पटकपटक अवरुद्ध हुँदै आएको छ ।"
चुनढुंगा उत्खननका कारण गाउँ नै पहिराको उच्च जोखिम,"कटारी (उदयपुर) : उदयपुरको कटारी नगरपालिका८ मा रहेको टाँटरी गाउँ पहिराको उच्च जोखिममा रहेको छ। भिरालो पहाडमा रहेको बस्तीको माथिल्लो भेगबाट चुनढुंगा उत्खनन हुने गरेपछि टाँटरीका २५ घरपरिवार पहिराको उच्च जोखिममा परेका हुन्। सिरहास्थित सौर्य सिमेन्टका लागि चुनढुंगा उत्खनन् गर्ने खानीसँगै जोडिएको खानीको तल्लो भेगमा पर्ने मगर समुदायको बस्ती रहेको गाउँ पहिराको उच्च जोखिममा परेको हो। 'माथि खनेको ढुंगासमेत गाउँमा झर्ने गर्छ। कति बेला कसको ज्यान जान्छ भन्न सकिदैन', टाँटरीका स्थानीय नरबहादुर मगरले भने, 'वर्षा छ गाउँमाथिको टापुमा स्काभेटरले खनेको खन्यै छ निदाउन सकिँदैन।' गाउँमाथि उत्खनन क्षेत्रमा आधा दर्जन स्काभेटरले नियमित ब्रेकर चलाउँदा भिरालो ठाउँमा रहेको बस्ती हल्लिने गरेको स्थानीय सेब्रे मगरले बताए। 'कति बेला पहिराले लैजाने हो की ढुंगा झरेर मार्ने हो थाहा छैन', उनले भने, 'हाम्रो जग्गा किनिदिए पनि गाउँ छोडेर हिँड्न हुन्थ्यो।' पाँच वर्ष अघिदेखि उक्त क्षेत्रमा सिरहाको मिर्चैयास्थित सौर्य सिमेन्टले खानी उत्खनन सुरु गरेको हो। खानी उत्खननका समयमा उक्त बस्ती पनि हटाउने कुरा भए पनि उद्योगले उक्त कार्य नगर्दा बस्ती जोखिममा परेको स्थानीयवासी बताउँछन्। उत्खननपछि खानी तथा भूगर्भ विभागको अनुगमनले पनि उक्त बस्ती हटाउनुपर्ने सुझाव दिए पनि उद्योगले बेवास्ता गरेको स्थानीय सूर्य लामाले बताए। 'अनुगमनले तुरुन्तै यो बस्ती हटाएर मात्रै काम गर्नु भनेको थियो। तर अझै पनि हटाइएको छैन', लामाले भने, 'बस्ती हटाउन बस्तीको जग्गा जमिन खरिद गर्नुपर्ने भएपछि उद्योगले खर्च नगरी उत्खनन गरिरहेको छ।' उद्योगका लागि ए ब्लक खानी कार्यालयका माइनिङ इन्चार्ज होमबहादुर बस्नेत भने मापदण्डअनुसार उत्खनन गरेकाले जोखिम नरहेको दाबी गर्छन्। 'विभागको मापदण्डबाहेक एक इञ्च पनि तलमाथि गरेका छैनौँ', इञ्चार्ज बस्नेतले भने, 'अनुगमन नियमित आउँछन् हामीले लापरबाही गर्नै मिल्दैन।' वर्षाको समयमा पनि खानीमा नियमित उत्खनन जारी छ। वर्षामा झनै माटो खुकुलो भएर स्काभेटर चलाउँदा भित्ता थर्किने र पहिरो जाने जोखिम रहेको स्थानीयवासी बताउँछन्। वर्षामा उत्खनन गर्न नमिल्ने भए पनि उद्योगले जबरजस्ती गरेको स्थानीयवासीको आरोप छ। तर खानी तथा भूगर्भ विभागका प्रवक्ता सुपरिटेण्डेट जियोलोजिष्ट मोनिका झा वर्षामा उत्खनन बन्द गर्ने भनेको स्थानीय निकायको अधिकारमा नदीजन्य वस्तु मात्र रहेको बताउँछन्। खानी उत्खनन जहिले पनि गर्न मिल्ने झाको भनाइ छ। खानी उत्खनन गरिएको क्षेत्रसँगै जोडिएको लल्लरी खोला रहे पनि स्थानीय सरकारले यसको विषयमा चासो नदिएको स्थानीयवासीको भनाइ छ।"
"अविवाहित युवतीले जन्माएको बच्चा चिकित्सकले बेचेको खुलासा, ६ जना पक्राउ","विराटनगर : विराटनगर महानगरपालिका९ मा रहेको ग्रीनक्रस अस्पतालमा अविवाहित युवतीले जन्माएको बच्चा (शिशु) चिकित्सकले नै बेचेको खुलासा भएको छ। अस्पतालबाटै बिक्री गरिएको नवजात शिशुलाई प्रहरीले मोरङको कटहरी गाउँपालिका२ मा जीवितै फेला पारेको हो। प्रहरीका अनुसार शिशुलाई गत असार १४ गते जन्मनसाथ अस्पतालबाटै गायव पारिएको थियो। अन्दाजी ४६ वर्षीया दिलमाया राजवंशीको घरबाट मंगलबार साँझ ५:३० बजेतिर बच्चालाई सकुशल उद्धार गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार प्रारम्भिक अनुसन्धानबाट वरिष्ठ प्रसूति तथा स्त्री रोग विशेषज्ञ डा तपेश्वरलाल कर्णले बच्चा बिक्री गरेको खुलेको छ। अस्पतालबाटै बच्चा गायव पारिएको विषय बाहिरिएपछि घटनाको अनुसन्धानका लागि मोरङ प्रहरी प्रमुख एसपी दीपक पोखरेलले विशेष टोली परिचालन गरेका थिए। प्रहरीका अनुसार दिलमायाका छोरा सूर्यनारायण र बुहारी श्यामबत्तीको बिहे गरेको १० वर्षसम्म सन्तान नभएको पाइएको छ। बिहे गरेको लामो समयसम्म सन्तान नभएपछि उनीहरू बेवारिसे बच्चाको खोजीमा रहेछन्। त्यही बेला अविवाहित युवती बच्चा जन्माउन अस्पताल आइन्, प्रहरी स्रोतले भन्यो, चिकित्सक, युवतीका प्रेमी (बच्चाका बाबु) र अस्पतालमा काम गर्ने कर्मचारीसँग कुरा मिलाएर बच्चा लगेको देखिन्छ। पैसा लिएर बच्चा दिलमायाको परिवारलाई उपलब्ध गराएको पाइएको छ। कोसी अस्पतालका पूर्वमेडिकल सुपरिटेन्डेन्ट (पूर्वमेसु) डा तपेश्वरले ग्रीनक्रस अस्पतालमा कार्यरत सरसफाई कर्मचारी सुधा राजवंशीमार्फत दिलमायाको परिवारलाई बच्चा बेचेको प्रहरीको भनाइ छ। दिलमायाका परिवारले ५० हजार रुपैयाँ तिरेर बच्चा लगेको बताएका छन्। तर, हामीसँग ५ लाखमा बिक्री गरिएको कुरा आएको छ, डीएसपी दाहालले भने, यस विषयमा थप अनुसन्धान भएपछि वास्तविकता पत्ता लाग्छ। अहिलेसम्म बच्चा खरिदबिक्रीको रकमका बारेमा पुष्टि भइसकेको छैन। कति रुपैयाँमा बच्चा बिक्री गरिएको हो भनेर यकिन गर्न विभिन्न कोणबाट अनुसन्धान सुरु गरिएको उनले बताए। उनका अनुसार पछि बच्चालाई विराट शिक्षण अस्पताल लगेर एक हप्तासम्म उपचार गराएको पनि पाइएको छ। उपचारमा २ लाख रुपैयाँ खर्च भयो भनेका छन्, दाहालले भने। प्रहरीले डा तपेश्वरसँगै उनको क्लिनिकमा काम गर्ने निर्मला यादव, ग्रीनक्रस अस्पतालकी कर्मचारी सुधा राजवंशी, अविवाहित युवतीका प्रेमी (बच्चाका बाबु) गोविन्द राई, बच्चा जिम्मा लिने दिलमाया र उनका छोरा सूर्यनारायणलाई पक्राउ गरिसकेको छ। प्रहरीका अनुसार निर्मला डा तपेश्वरको क्लिनिकमा कार्यरत रहेर बिरामी ओसारपसार गर्ने बिचौलियाको काम गर्थिन्। बच्चा बिक्री गरेको घटनामा संलग्नता देखिएपछि निर्मलालाई पनि नियन्त्रणमा लिइएको डीएसपी दाहालले बताए। उनका अनुसार दिलमाया र उनका छोरा सूर्यनारायण अस्पतालसम्म बच्चा लिन गएका थिए। बच्चा लिन मोटरसाइकलमा अस्पतालसम्म पुगे, दाहाल भन्छन्, बच्चा जिम्मा लिएपछि उनीहरू घर फर्किए। यो घटनामा हालसम्म ६ जना पक्राउ परिसकेको उनले बताए। उनका अनुसार डा तपेश्वर र गोविन्द शुक्रबार पक्राउ परेका थिए। उनीहरूमाथि अनुसन्धान गर्ने क्रममा अरु पक्राउ परेका हुन्। प्रहरीले पक्राउ गरेसँगै बिरामी परेको भन्दै डा तपेश्वर उपचारका लागि कोसी अस्पतालमा भर्ना भएका थिए। डा तपेश्वरलाई उच्च रक्तचाप र मधुमेहको समस्या रहेको भनेर अस्पताल प्रशासनले घटनाको सुरुवाती अनुसन्धानमा प्रहरीलाई असहयोग गरेको थियो। कोसी अस्पताल प्रशासन र चिकित्सकको असहयोगका कारण प्रहरीले उनलाई म्याद थप गर्न अदालतसम्म पुर्याउन पाएन। तर, प्रक्रिया पूरा गरेर उनीविरुद्ध प्रहरीले आइतबार नै म्याद थप गरेको थियो। पक्राउ परेका सबै जनाविरुद्ध व्यक्ति बेपत्ता पारेको कसूरमा मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइसकिएको डीएसपी दाहालले बताए। उनका अनुसार डा तपेश्वरलाई कोसी अस्पतालले मंगलबार डिस्चार्ज दिएको छ। अस्पतालबाट डिस्चार्ज हुनसाथ प्रहरीले उनलाई हिरासतमा लिएको छ। बच्चा गायव पारिएको गम्भीर घटनामा अनुसन्धान गर्न असहयोग गरेपछि कोसी अस्पताल र चिकित्सकलाई पनि प्रहरीले मुद्दामा प्रतिवादी बनाउने तयारी गरेको थियो। बिहे नभएकी २६ वर्षीया युवतीले नर्मल डेलिभरीमार्फत ग्रीनक्रस अस्पतालमा असार १४ गते नवजात शिशु (छोरी) जन्माएकी थिइन्। प्रेमी भोजपुरको हतुवागढी गाउँपालिका४ घर भएका २७ वर्षीय गोविन्द राईसँगको शारीरिक सम्पर्कबाट गर्भवती भएकी युवतीलाई गत असार १३ गते दिउँसो अस्पतालमा भर्ना गरिएको थियो। उनीबाट भोलिपल्ट जन्मिएको शिशुलाई त्यही दिन बिक्री गरेको पाइएको प्रहरीले जनाएको छ। प्रहरीका अनुसार गोविन्द र युवती २ वर्षदेखि प्रेम सम्बन्धमा थिए। बिहे गर्ने प्रलोभन देखाएर गर्भवती बनाएपछि गोविन्दले युवतीलाई बच्चा जन्माउने भनेर विराटनगर ल्याएका थिए। सुरुमा ग्रीनक्रस अस्पतालनजिकै रहेको दिपेश मेडिकल क्लिनिकमा लिएर गएका थिए। उक्त क्लिनिक प्रसूति तथा स्त्रीरोग विशेषज्ञ डा तपेश्वरकै हो। आफ्नो क्लिनिकमा परीक्षण गरिसकेर पैसामा कुरा मिलाएपछि युवतीलाई उनले प्रसूतिका लागि ग्रीनक्रस अस्पताल लगेका थिए। वास्तविक परिचय लुकाएर अस्पताल भर्ना गरेको पाइएको छ। अस्पतालको रेकर्डमा गोविन्दको नाम मानबहादुर तामाङ र युवतीको फूलकुमारी तामाङ तथा ठेगाना सुनसरीको रामधुनी११ उल्लेख छ। ब्यथा लाग्ने औषधि खुवाएर प्रसूति गराएपछि युवतीलाई डिस्चार्ज दिएर पठाइएपनि बच्चा भने जिम्मा नलगाएको डीएसपी दाहालले बताए। अस्पतालले बिदा दिएपछि आफूलाई प्रेमीले सुनसरीको इटहरी लिएर गएको युवतीले बताएकी छन्। इटहरी लगेर होटलमा राखेपछि गोविन्दले छाडेर हिँडेको र सुत्केरी अवस्थाकी आफू अलपत्र परेको गुनासो युवतीको छ। बच्चा खोइ भनेर सोध्दा उहाँ (गोविन्द)ले अस्पतालमै छ भन्नु भयो। दुई दिनपछि मलाई अलपत्र छाडेर हिँड्नु भयो, उनले भनिन्, त्यसपछि सुनसरीकै सोनापुरमा कोठा भाडामा लिएर बसें। उहाँ सम्पर्कविहीन हुनु भयो। उनले आफूले जीवितै जम्माएको बच्चा नर्सहरूले लिएर गएको र डिस्चार्ज गर्दा जिम्मा नदिएको बताइन्। चिकित्सकसँग मिलेमतो गरेर गोविन्दले बच्चा गायव बनाएको भन्दै ती युवतीले साउन ३२ गते मोरङ प्रहरीमा किटानी जाहेरी दिएकी थिइन्। किटानी जाहेरीका आधारमा अनुसन्धान अघि बढाएको प्रहरीले बच्चा सकुशल फेला पारेको हो। डा तपेश्वरले भने ८ महिना पूरा भएर ९ महिना लागेको बच्चा अभिभावकलाई बुझाइसकिएको दाबी गर्दै आएका थिए। तर, पक्राउ परेका गोविन्द र बच्चाकी आमा (युवती)ले बच्चा आफूहरूसँग नरहेको बताए। युवतीले भने प्रसूतिका लागि डा तपेश्वरलाई ३५ हजार रुपैयाँ तिरेको पनि बताइन्। सुरुमा ५० हजार मागेका थिए। पछि ३५ हजारमा कुरा मिल्यो, उनले भनिन्। ग्रीनक्रस अस्पतालका अध्यक्ष कृष्ण खवासले भने तौल कम र स्वास्थ्य अवस्था नाजुक रहेकाले थप उपचारका लागि शिशुलाई सुविधा सम्पन्न अस्पतालमा रेफर गरिएको बताएका थिए। उनका अनुसार जन्मदा शिशुको तौल ९ सय ५० ग्राम मात्रै थियो। डा तपेश्वरमाथि विगतमा पनि बच्चा बेचेको आरोप कोसी अस्पतालका पूर्वमेसुसमेत रहेका ६८ वर्षीय डा तपेश्वरमाथि विगतमा पनि बच्चा बिक्री गरेको आरोप लागेको छ। अविवाहित युवती तथा अवैध गर्भबाट जन्मिएको बच्चा मोटो रकम लिएर सन्तानविहीन दम्पतीलाई बिक्री गर्ने गरेको आरोप उनीमाथि लागेको हो। प्रहरीले पृष्ठभूमिसमेतलाई आधार बनाएर उनीमाथि अनुसन्धान अघि बढाएको छ। प्रहरी स्रोतका अनुसार उनी लामो समयदेखि यो धन्दामा संलग्न रहेको पाइएको छ। अवैध गर्भपतन गराउने र त्यस्तो सम्बन्धबाट जन्मिएका शिशुको व्यवस्थापनका नाममा अविभावकबाट समेत रकम लिने गरेको पाइयो। शिशुलाई मोटो रकम लिएर सन्तान नभएकालाई बिक्री गर्ने गरेको खुल्यो, प्रहरी स्रोतले भन्यो, शिशु बिक्री गर्दा १ देखि ५ लाख रुपैयाँसम्म लिने गरेको कुरा आएको छ। थप अनुसन्धानपछि यस विषयमा प्रष्ट हुन्छ। स्रोतका अनुसार अवैध गर्भ बसेकालाई डा तपेश्वरसँग भेटाउने गिरोह सक्रिय छ। त्यो गिरोहको खोजी भइरहेको प्रहरीले जनाएको छ। नर्स र अस्पतालका कर्मचारीदेखि उनको क्लिनिकमा बिचौलियाको काम गर्नेसम्मले अवैध गर्भ बसेकालाई डा तपेश्वरसँग भेट गर्ने वातावरण मिलाउने गरेको पाइएको छ। अवैध गर्भलाई पतन गर्ने र गर्भपतन गर्न नमिल्ने शिशुलाई रकम लिएर बिक्री गर्ने गरेको प्रहरीका एक अनुसन्धान अधिकृत बताउँछन्। उनका अनुसार शिशु व्यवस्थापन गरिदिएवापत अभिभावकसँग पनि अलग्गै रकम लिने गरेका रहेछन्। प्रसूति तथा स्त्री रोग विशेष डा तपेश्वरले कोसी अस्पतालमा अढाइ दशक काम गरेका थिए। त्यस क्रममा उनले अवैध सम्बन्धबाट जन्मिएका शिशुलाई मोटो रकम लिएर बिक्री गरेको आरोप छ। हालसम्म कति शिशु बिक्री गरे भन्ने खुल्न बाँकी रहेको प्रहरीले जनाएको छ। डा तपेश्वर २०७० चैतदेखि २०७१ असोज १४ गतेसम्म कोसी अस्पतालको मेसु थिए।"
मोरङमा स्कुल बसको ठक्करबाट बालकको मृत्यु,विराटनगर : मोरङको बूढीगंगामा मंगलबार दिउँसो स्कुल बसको ठक्करबाट एक जना बालकको मृत्यु भएको छ। प्रहरीका अनुसार साइकलमा यात्रा गरिरहेका बालकलाई बूढीगंगा गाउँपालिका१ मिलन चोकस्थित भित्री सडकखण्डमा सेन्ट म्यारिज बोर्डिङ स्कुलको ग १ क ६०१८ नम्बरको बसले ठक्कर दिएको हो। स्कुल विराटनगरको हो। बसको ठक्करबाट खोटाङ घर भइ बूढीगंगा१ मा बस्दै आएका प्रदीप परियारका १२ वर्षीय छोरा सन्देश सुनामको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दक्षिणबाट उत्तरतर्फ जाँदै गरेको बसले विपरीत दिशाबाट आउँदै गरेको साइकललाई दिउँसो ४ बजेतिर ठक्कर दिएको प्रारम्भिक अनुसन्धानबाट खुलेको छ। ठक्करबाट गम्भीर घाइते भएका बालकलाई उपचारका लागि विराट शिक्षण अस्पताल लगिएको थियो। चिकित्सकले दिउँसो ४:४० बजेतिर मृत घोषित गरेको प्रहरीले जनाएको छ। स्कुल बस र चालक विराटनगर महानगरपालिका४ का ४० वर्षीय देवानन्द राजवंशीलाई नियन्त्रणमा लिएर घटनाको अनुसन्धान सुरु गरिएको डीएसपी दाहालले बताए। सेन्ट म्यारिजले भानु स्कुलको बस भाडामा लिएर विद्यार्थी ओसारपसार गर्दै आएको थियो।
सामाजिक सञ्जालमा महिलाको चरित्र हत्या गर्ने पक्राउ,"काठमाडौं : सामाजिक सञ्जालमा महिलाको चरित्र हत्या गर्ने व्यक्ति पक्राउ परेका छन्। पक्राउ पर्नेमा अर्घाखाँचीको भुमिकास्थान नगरपालिका४ घर भई हाल जिल्ला ललितपुर महानगरपालिका१९ कुमारिपाटी बस्ने २९ वर्षीय तुफान केसी रहेका छन्। पीडित महिलाले फेसबुक म्यासेन्जरमा आएको अपरिचित व्यक्तिको भिडियो कल चिनजानकै व्यक्तिको हो की भनेर रिसिभ गरेको र उक्त भिडियो कलमा अश्लीलता प्रदर्शन गरिरहेको पुरुषले अर्को मोबाइलमा भिडियो अर्को मोबाइलमा रेर्कड गरी राखे र यस्ता गतिविधि नगर्न उक्त व्यक्तिलाई आग्रह गरेको बताएकी छन्। तर, पीडित महिलाको फेसबुकमा पोष्ट गरेका तस्बिरहरूमा समेत अश्लील र अपमानजनक शब्दहरू प्रयोग गरी कमेन्ट गरी चरित्र हत्या गरेपछि ब्युरोमा उजुरी परेको थियो। उनलाई विद्युतीय कारोबार ऐन २०६३, अपराध अन्तर्गतको कसूरमा मंगलबार काठमाडौंबाट पक्राउ गरी काठमाडौं जिल्ला अदालतको आदेशले सात दिनको म्याद थप भई आवश्यक अनुसन्धान कार्य भइरहेको साइबर ब्युरोले जनाएको छ।"
कालभैरव मन्दिरमा भक्तजनको घुइँचो,"बागलुङ : बागलुङ जिल्लाको बागलुङ नगरपालिका१२ अमलाचौरमा रहेको कालभैरव मन्दिरमा भक्तजनको घुइँचो लागेको छ। उक्त मन्दिरमा हरेक वर्ष भदौ महिनाको पहिलो मंगलबार विशेष पूजा हुने र आटेको पुग्ने अपेक्षाका साथ बागलुङ, पर्वत, कास्की, म्याग्दी लगायत जिल्लाबाट भक्तजन पूजाका लागि आउने गर्दछन्। साथै उक्त मन्दिर रहेको बलेवा क्षेत्र (बागलुङ नगरपालिका१०,११,१२,१३ र १४ र जैमिनी नगरपालिका१) वडामा भदौको पहिलो मंगलबार हरेलो पूजा गरिने हुँदा सोही दिन मन्दिरमा मेला समेत लाग्ने गर्दछ।"
सीसीटीभीबाट गाउँपालिका क्षेत्रको निगरानी,"परासी : नवलपरासीको प्रतापपुर गाउँपालिकाले सीसीटीभीबाट गाउँपालिका क्षेत्रमा हुने गतिविधिको निगरानी गरिरहेको छ। पालिकाका सबै वडा, स्वास्थ्य संस्था, सरकारी विद्यालयदेखि चोक चोकमा सीसीटीभी राखेर निगरानी गर्ने गरिएको हो। ती संस्थाहरूले सेवाग्राहीलाई दैनिक रुपमा प्रदान गर्ने सेवा र गतिविधिका बारेमा निगरानी गरी सेवा प्रवाहलाई चुस्त बनाउन सीसी क्यामराले सहज बनाएको गाउँपालिकाका अध्यक्ष उमेश यादवले बताए। प्रविधिको प्रयोगले सेवा प्रवाहको नियमनमा सहज भएको उनले बताए। पालिकाका ९ वटा वडा कार्यालय, नौ वटा स्वास्थ्य संस्था र २३ वटा विद्यालयको निगरानी र नियमन कार्यालय शाखाबाट गर्ने गरिएको छ। बजार र चोकहरूमा जडान गरिएको क्यामराको निगरानी प्रहरीले गर्ने गरेको छ।"
कागखोला बाढीले कृषकको करोडौंको स्याउबारीमा क्षति,"जोमसोम : मुस्ताङको वारागुङ मुक्तिक्षेत्र४ कागबेनीमा गत साउन २८ गतेको बाढीले करोडौंको स्याउबारीसहित सिँचाइ कुलोमा क्षति पुगेको छ। गाउँपालिकाको स्थानीय विपद् व्यवस्थापन समिति तथा सरोकारवाला निकायद्वारा एकिन गरिएको विस्तृत कृषि क्षति तथ्यांकमा कागबेनी गाउँले कृषकको करोडौं बराबरको स्याउ, खुर्पानी, ओखर र नास्पाती लगायतका फलफूल बोट क्षति हुनुका साथै सिँचाइ कुलो र खेतीयोग्य जमिनमा क्षति पुगेको हो। कागखोलाको भीषण बाढीले करिब डेढ दर्जन कृषकको ११ रोपनी ३ कठ्ठा क्षेत्रफल भन्दा बढीमा लगाइएको फलदिने करिब १ सय ६९ वटा भन्दा बढी स्याउ बोटमा क्षति पुगेको छ। बाढीले कृषकको फल नलाग्ने ५ वटा स्याउ बिरुवामा पनि क्षति पुगेको कषि शाखा प्रमुख लोकेन्द्र सिंह धामीले जानकारी दिए। वारागुङ४ कागबेनीका स्थानीय कृषक मिङमर गुरुङको ४५ वटा स्याउ बोट नर्सरी पनि बाढीले बगाएको पालिकाले सार्वजनिक गरेको तथ्यांकमा उल्लेख गरिएको शाखा धामीको भनाइ छ। यसैगरी कागखोलाको बाढीले फलदिने ७१ वटा भन्दा बढी खुर्पानीको बोट नष्ट भएको छ।नासपतीको १ विरुवा बाढीले क्षति पुर्याएको उनले बताए। कागखोलाको बाढीले सबैभन्दा बढी स्थानीय कृषक कुंगा नमडुल गुरुङ ,पेमा निङ्वो बिष्ट र कर्म छोक्ले गुरुङको स्याउबारीमा रहेको स्याउ बोटमा क्षति पुगेको हो। उनीहरूको ३५ देखि ५५ वटासम्म स्याउ बोटमा क्षति पुगेको हो। कृषि शाखा प्रमुख धामीको भनाई छ।उनका अनुसार कागखोलाको बाढीले स्याउ लगायतका कृषि उत्पादन हुने खेती योग्य जमिनमा पनि ठूलो क्षति पुगेको छ। बाढीले ५ देखि ७ हेक्टर जमिनमा सिँचाइ गरिने कागबेनी सिँचाइ गाउँले कुलोमा क्षति पुगेको हो। गाउँलेले कागबेनी वारिपारि क्षेत्रको खेतीयोग्य जमिनमा सिञ्चित हुने तीनवटा कुलो बाढीले क्षति गरेको छ। यसैगरी केशर गुरुङसहित ६ जना कृषकको ३६ रोपनी जग्गामा सिञ्चित गरिने सिँचाइ कुलो बाढीले बगाएको शाखा प्रमुख धामीले बताए। यसैगरी वारागुङ मुक्तिक्षेत्र गाउँपालिकाले स्थानीय कृषकलाई अनुदान सहुलियतमा उपलब्ध गराएको खेतबारी जोत्ने ९ वटा हाते ट्याक्टर समेत बाढीले बगाएको कृषि शाखा प्रमुख धामीले जनाए।"
अवैध कुखुरा आयात रोक्न गृह मन्त्रालयको निर्देशन,"काठमाडौं : गृह मन्त्रालयले भारतसँगको खुला सीमा नाकाबाट गैरकानुनी रुपमा ओसारपसार हुन सक्ने कुखुरा तथा कुखुराजन्य पदार्थको नियन्त्रणको व्यवस्था मिलाउन निर्देशन दिएको छ। मन्त्रालयले आज सीमा क्षेत्रसँग जोडिएका जिल्ला प्रशासन कार्यलय, नेपाल प्रहरी र सशस्त्र प्रहरी बललाई अवैध ओसारपसारमा संलग्न व्यक्ति तथा प्रयोग हुने सवारी साधनलाई प्रचलित कानुन बमोजिम कारबाही गर्न निर्देशन दिएको हो। मन्त्रालयले सीमा नाकामा गस्ती निगरानी बढाउन, सीमा क्षेत्रमा अवैध तथा मापदण्ड विपरीत खोलिएका कुखुरा फार्म, बधशाला, ह्याचरी र कोल्ड स्टोरलाई हटाउन र भन्सार तथा क्वारेन्टाइनको प्रभावकारिता वृद्धि गर्न आवश्यक समन्वय गर्न निर्देशन दिएको हो। कुखुराको मासुमा नेपाल आत्मनिर्भर भए पनि भारतीय सीमाबाट कुखुरा तथा कुखुराजन्य पदार्थको गैरकानुनी ओसारपसार भइरहँदा आफूहरू मारमा परेका भन्दै कुखुरा उद्योगी व्यवसायीले त्यसको नियन्त्रणका लागि उपप्रधान तथा गृहमन्त्री नारायणकाजी श्रेष्ठसँग आग्रह गरेका थिए। सोमबार सरोकारवालासँगको बैठकमा उनले अवैध चोरी निकासीले समग्र अर्थतन्त्र, राजस्व र औद्योगिक वातावरण चौपट हुने भएकाले कानुन नै संशोधन गरेर भए पनि यसको प्रभावकारी नियन्त्रण गरिने बताएका थिए।"
मिटरब्याज पीडितले गरे प्रशासनविरुद्ध प्रदर्शन,"ढल्केवर(धनुषा) : महोत्तरी सदरमुकाम जलेश्वरमा मिटरब्याज पीडितहरूले प्रशासनविरुद्ध प्रदर्शन गरेका छन्। सुदखोर सामु प्रशासन लाचार भएर मुकदर्शक बनेको भन्दै पीडितहरूले प्रशासनविरुद्ध प्रदर्शन गर्दै आक्रोश पोखेका छन्। मिटरब्याज विरुद्धको संघर्ष समिति नेपाल, महोतरीको आयोजना गरिएको विरोध प्रदर्शनमा पीडितहरूले जिल्ला प्रशासन कार्यालय घेराउ गर्दै प्रमुख जिल्ला अधिकारीलाई ज्ञापनपत्र समेत बुझाएका छन्। आफूहरूको कठोर र लामो संघर्ष पछि सामन्ती व्यवस्थाको अवशेषको रूपमा रहेको मिटरब्याजी व्यवस्थाको अन्त्य गर्न सरकारले आफूहरूसँग गरेको सहमति बमोजिम अनुचित लेनदेन (मिटर ब्याज) सम्बन्धी कानून निर्माण गरेको छ भने पीडितहरूलाई न्याय दिलाउन आयोगको गठन भएको ज्ञापनपत्रमा बताइएको छ। त्यही अनुसार जिल्ला जिल्लामा आयोगको मातहत रहने गरी जिल्ला प्रशासन कार्यालयहरूमा छलफल र मिलापत्र पनि भइरहेको छ। यद्यपि पीडितहरूले पूर्ण न्यायको महसुस हुने गरी कार्य सम्पादन भइरहेका छैनन्। कतिपय सन्दर्भममा छलफलहरू पीडितमैत्री नभएर पीडक (मिटर ब्याजी) मैत्री भएका छन्, महोत्तरीका प्रमुख जिल्ला अधिकारी दीपक पहाडीलाई बुझाइएको ज्ञापनपत्रमा उल्लेख छ। अन्यायमा परेका पीडितहरूको निवेदनको आधारमा प्रहरी र प्रशासनका कार्यालयमा हुने गरेको छलफलमा लिखित र मौखिक रुपमा पटक पटक बोलाइँदा पनि पीडकहरू आउन अटेरी गरिरहेको, पिडकहरू प्रशासनको आग्रहलाई अटेर गर्दा पनि प्रशासन लाचार भएर मुकदर्शक बन्ने गरेको, कतिपय सन्दर्भमा प्रशासनका केही कर्मचारी स्वयम्ले मिटर ब्याजी साहुमहाजनलाई छलफलमा नआउन तथा निषेधाज्ञा लिएर आउन सल्लाह दिने गरेको, छलफलमा आएपनि प्रशासन पीडितको पक्षमा नभई पीडकको पक्षमा बोल्ने गरेको मिटरब्याज पीडितहरूको दावी छ। जिल्ला प्रशासन कार्यालयमा भइरहेका छलफलमा विभिन्न राजनीतिक दल, स्थानीय तहका जनप्रतिनिधि लगायतका व्यक्तिहरूले साहु महाजनका दलालका रुपमा प्रतिनिधित्व गर्ने गरेको र प्रशासन कार्यालयका कतिपय राष्ट्रसेवक कर्मचारीहरू पनि विचौलियाका रुपमा काम गर्न थालेको पीडितहरूले गुनासो गरेका छन्। प्रमुख जिल्ला अधिकारीलाई बुझाइएको ज्ञापनपत्रमा उनीहरूले पाँच बुँदे माग राखेका छन्। विचौलियाको रुपमा काम गर्ने कर्मचारीलाई तत्काल छलफल बाट हटाउनुपर्ने, विभिन्न राजनीतिक दल र जनप्रतिनिधिहरूको अनावश्यक हस्तक्षेप बन्द गरिनुपर्ने, दिइएका उजुरीहरूलाई अदालत, जमिन र सामान्य लेनदेनका आधारमा वर्गीकरण गरी प्राथमिकताका साथ अदालत र जमिनका मुद्दालाई तत्काल हल गरिनुपर्ने, छलफलको टेबल संख्या बढाएर हरेक टेबलमा संघर्ष समितिका प्रतिनिधि अनिवार्य राखिनुपर्ने र तीन पटकसम्म बोलाउँदा पनि नआउने सुदखोहरूलाई गिरफ्तार गरी आवश्यक कारबाही गरिनुपर्ने उनीहरूको माग छ। उनीहरूले आफूहरूको माग पूरा नभए छलफलका सम्पूर्ण काम ठप्प गरी पुन अर्को न्यायपूर्ण जनसंघर्षमा उत्रिने चेतावनी दिएका छन्। पीडितहरूको कठिन र लामो संघर्षपश्चात प्राप्त गरेको उपलब्धि विचौलियाहरूको कारण जोखिममा पर्ने सम्भावना बढ्दै गएको मिटरब्याजविरुद्धका संघर्ष अभियन्ता संघर्ष दाहालले बताए। मंगलबार आफूहरूको प्रदर्शनमा सुदखोरहरूको एक समूहले आक्रमणको प्रयास समेत गरेको अभियन्ता दाहालले अन्नपूर्णलाई बताए।"
सवारी दुर्घटनामा बुवा र छोरीको मृत्यु,महोत्तरी : महोत्तरीको बर्दिवासमा भएको सवारी दुर्घटनामा परेर बुवा र छोरीको मृत्यु भएको छ। बर्दिबास नगरपालिका२ मा पर्ने बर्दिवास औरही सडक खण्डमा सोमबार साँझ स्कुल बस र मोटरसाइकल आपसमा ठोक्किँदा बाबु छोरीको मृत्यु भएको हो। मृत्यु हुनेमा बर्दिवास८ हात्तीलेटका ५५ वर्षीय उपेन्द्र महतो र उनकी २२ वर्षीया छोरी रविना रहेकी छन्। जिल्ला प्रहरी कार्यालय महोत्तरीका सूचना अधिकारी प्रहरी नायव उपरीक्षक दिलिप गिरीका अनुसार दुर्घटनामा गम्भीर घाइते भएपछि छोरीलाई उपचारका लागि बर्दिबासस्थित ट्रमा सेन्टरमा पुर्याइएको थियो। उपचारका क्रममा गएराति उनको मृत्यु भएको प्रहरीले जनाएको छ। बुवा उपेन्द्रको जनकपुरस्थित प्रादेशिक अस्पतालमा आज (मंगलबार) बिहान मृत्यु भएको डीएसपी गिरीले जानकारी दिए। दुर्घटनापछि प्रहरीले ना १ क ९७८९ नम्बरको बस र त्यसका चालक बर्दिबास४ का निरपराज नेपाललाई नियन्त्रणमा राखेको छ।
आगामी तीन दिन यी प्रदेशमा हुने छ भारी वर्षा,"लुम्बिनी, कर्णाली र सुदूरपश्चिम प्रदेशका थोरै स्थानहरूमा मेघ गर्जनचट्याङसहित भारी वर्षा र एकदुई स्थानमा धेरै भारी वर्षाको समेत सम्भावना रहेको छ। काठमाडौं : आज देशभर सामान्य बदली रहनेछ। मौसम पूर्वानुमान महाशाखाका अनुसार लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। लुम्बिनी, कर्णाली र सुदूरपश्चिम प्रदेशका थोरै स्थानहरूमा मेघ गर्जनचट्याङसहित भारी वर्षा र एकदुई स्थानमा धेरै भारी वर्षाको समेत सम्भावना रहेको छ। आज राति कोशी, मधेस र गण्डकी प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी, मधेस र गण्डकी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। बुधबार पनि कोशी र गण्डकी प्रदेश लगायत देशका पहाडी भूभागका केही र बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ। कोशी , गण्डकी र लुम्बिनी प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको महाशाखाले जनाएको छ। बुधबार राती कोशी, मधेश, बागमती , गण्डकी र लुम्बिनी र सुदूरपश्चिम प्रदेशका केही स्थानहरूमा र बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ। कोशी, बागमती, गण्डकी र सुदूरपश्चिम प्रदेशका थोरै स्थानहरुमा मेघ गर्जनचट्याङ्ग सहित भारी देखि धेरै भारी वर्षाको सम्भावना रहेको छ। बिहीबार कोशी , गण्डकी, लुम्बिनी र सुदूर पश्चिम प्रदेशका एक वा दुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ। महाशाखाको अनुसार बुधबार राती कोशी, बागमती , गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ। कोशी, बागमती, गण्डकी र सुदूरपश्चिम प्रदेशका थोरै स्थानहरुमा मेघ गर्जनचट्याङ्ग सहित भारी वर्षाको सम्भावना रहेको छ। आगामी २४ घन्टा कोशी, मधेश र गण्डकी, लुम्बिनी र सुदूरपश्चिम प्रदेशका थोरै स्थानहरुमा मेघ गर्जनचट्याङ्ग सहित भारी देखि धेरै भारी वर्षाको सम्भावना रहेकोले यी क्षेत्रहरूमा हुन सक्ने सम्भावित जोखिमबाट जोगिन महाशाखाले अनुरोध गरेको छ।"
काठमाडौंमा लामखुट्टेको लार्भा नष्ट गर्न 'वायो लार्भिसिद' छर्किदै,"काठमाडौं : काठमाडौं महानगरपालिकाले डेंगु रोग फैलिन नदिन लामखुट्टेको 'लार्भा नष्ट ' अभियानलाई तीव्र पारेको छ। महानगरले डेंगु संक्रमण बढ्न थालेपछि लार्भा नष्ट गर्न वायो लार्भिसिद (जैविक औषधि) छर्किन लागेको हो। काठमाडौं महानगरपालिका मेयर बालेन साहले लार्भा नष्ट गर्न पहिलो पटक वायो लार्भासिद छर्किन लागेको बताएका छन्। उनका अनुसार यो औषधि लामखुट्टे र लार्भाबाहेक अरुलाई हानी गर्दैन। उनले औषधिलाई पानीको माथिल्लो भागमा छर्किनुपर्ने बताएका छन्। औषधिले डेंगीसहित,फिलारिया, औलो (मलेरिया), चिकन्नीयाजस्ता रोग फैलाउने सबै प्रजातिका लामखुट्टेका लार्भा र प्युपा नष्ट हुनेछ। महानगरले डेंगु रोगबारेमा परामर्श दिन निशुल्क हटलाइन टेलिफोन ११८० २४ घण्टा सञ्चालनमा ल्याएको छ। यस्तै महानगरले बिरामीलाई अस्पताल लैजानु परेमा १०२ नम्बरमा सम्पर्क गरी निःशुल्क एम्बुलेन्सको व्यवस्था मिलाएको छ । स्वास्थ्य प्रवर्धन केन्द्रहरूमा डेंगी रोगको उपचारका लागि चाहिने सिटामोल,जीवनजललगायत आवश्यक औषधिको व्यवस्था मिलाइएको मेयर बालेन जानकारी दिए।"
सुतिरहेको ठाउँमा आमा र दुई छोरालाई छुरा प्रहार गरी मोबाइल चोरी,"बझाङ : बझाङ सदरमुकाम चैनपुरमा गए राति सुतिरहेका आमा र दुई छोरामाथि अज्ञात व्यक्तिद्वारा छुरा प्रहार भएको छ । सुर्मा गाउँपालिका ३ घर भइ हाल सदरमुकाम चैनपुरस्थित सुर्माटोलमा कोठा भाडामा लिएर बसिरहेका कलक बिक चौगाईँ का श्रीमती २७ वर्षीया सुनिता बिक, छोराहरु ७ वर्षीय आदित्य बिक र ४ वर्षीय आबेल बिकमाथि चक्कु प्रहार भएको हो । घाइते तीनै जनाको जिल्ला अस्पतालमा उपचार भइरहेको छ । उनीहरूको अवस्था सामान्य रहेको अस्पताल स्रोतले जनाएको छ । कलक बिक काम परेर काठमाडौंमा रहेका बेला मुखमा मास्क लगाएर मध्यराति कोठाभित्र छिरेका अज्ञात व्यक्तिले उनकी श्रीमती र दुई छोरालाई चक्कु प्रहार गरी एउटा मोबाइल लुटेर लगेको पीडितको भनाइ छ । आक्रमणकारीले आफ्नो पहिचान लुकाउन मास्क लगाएका थिए । सुतिरहेका बेला सबैलाई चक्कु प्रहार गर्दै मोबाइल लुटेर लगे , घाइते श्रीमतीलाई उद्धृत गर्दै विकले भने । चैनपुरजस्तो सानो बजारमा पनि मान्छेहरु घरभित्र असुरक्षित हुने कुराले सबै टोलबासी त्रसित भएका छन् । मेरो व्यक्तिगत कोहीसँग पनि केही दुश्मनी छैन । यदि मेरो ब्यवहारबाट कसैलाई केही चोट परेको छ भने कृपया मसँग कुरा गर्न सकिन्छ, परिवासँग नलाग्न विनम्र अनुरोध गर्दछु', बिकले समाजिक सञ्जालमा लेखेका छन्, ' म अहिले कामको शिलशिलामा काठमाडौं रहेकाले बालबच्चाहरु सुतेको अवस्थामा यो घटना घटेको छ । अपराधीलाई चाडोभन्दा चाँडो खोजी गरि कानुनी दायरामा ल्याएर कार्बाहीको लागि जिल्ला प्रहरी कार्यालय बझाङलाई अनुरोध गर्दछु ।' घटना घटेको केहिबेरदेखि आफूसहितको टोली अनुसन्धानमै रहेको डिएसपी तथा बझाङ प्रहरी प्रमुख जागेश्वर भण्डारीले बताए । डिएसपी भण्डारीका अनुसार आक्रमणमा प्रयोग भएको चक्कु बिककै भान्साकै रहेको पाइएको छ । घटना शंकास्पद रहेकाले हामी गहिरिएर अनुसन्धान गरिरहेका छौं', डिएसपी भण्डारीले भने ।"
बन्दीबीच गुम्सिएको आक्रोशले बालसुधारगृहमा तनाव,"भक्तपुर : मध्यपुरथिमि नगरपालिका२ सानोठिमीस्थित बालसुधारगृह आइतबारदेखि तनावग्रस्त थियो। अचानक एक बन्दीको सुधार गृहमै मृत्यु भएपछि सुरु भएको तनावले सोमबारसम्म आइपुग्दा विकराल रूप लियो। आइतबारको घटनापछि निकै त्रासमा रहेका बन्दीहरूले सोमबार मध्याह्नपछि बालसुधार गृहको पछाडिको गेट तोडफोड मात्रै गरेनन्, सुधारगृहमा रहेका २ सय २१ जना बाहिर निस्केर प्रहरीमाथि नै जाइलागे। मुख्य गेट तोडफोड गरी बाहिर निस्किएका बालबन्दी र प्रहरीबीच झडप हुँदा २९ जना घाइते भए। प्रहरीले तीन राउन्ड गोली चलाउँदा दुई जना बालबन्दीलाई गोली लाग्यो र घाइते भए। बन्दीतर्फ घाइते भएका ६ मध्ये दुई जनालाई गोली लागेको थियो। त्यसमध्ये एक गम्भीरको ट्रमा सेन्टरमा उपचार भइरहेको छ। सोमबारको घटनामा बालबन्दीको आक्रमणबाट १९ सुरक्षाकर्मी घाइते भएको प्रहरी परिसर भक्तपुरका प्रहरी उपरीक्षक प्रजित केसीले जानकारी दिए। उक्त घटनामा १० बालबन्दी घाइते भएका छन्। बन्दीको आक्रमणबाट हात भाँचिएका प्रहरी निरीक्षक सञ्जीव ओलीको मध्यपुर अस्पतालमा उपचार भइरहेको छ। घाइतेको भक्तपुरको नागरिक कम्युनिटी अस्पताल, मध्यपुर अस्पताल, वीर अस्पताल, त्रिवि शिक्षण अस्पतालमा उपचार भइरहेको प्रहरीले जानकारी दिए। बाल सुधारगृहमा रहेका २ सय ९९ जना बालबन्दीमध्ये सुधारगृहको गेट तोडफोड गरेर २ सय २१ जना फरार भएका थिए। भक्तपुर र काठमाडौंका बिभिन्न ठाउँबाट प्रहरीले २ सय ४ जनालाई पक्राउ गरेको प्रहरी उपरीक्षक केसीले जानकारी दिए। फरार रहेकामध्ये सबै नेपाली र धेरै तराईमूलका रहेका जानकारी दिँदै उनले थप १७ जना पनि चाँडै पक्राउ गरिसक्ने दाबी गरे। सुधारगृहभित्र रहेको केटी बन्दी र केही बालकहरू भने गृहमै त्रसित भएर बसेका थिए। बन्दीले गेट तोडफोड गरेर बाहिर निस्कँदै घरेलु हतियार र ढुङ्गा प्रहार गरी प्रहरीमाथि नै आक्रमण गरेपछि स्थिति नियन्त्रणमा लिन बाध्य भएर प्रहरीले गोली चलाउनु परेको प्रहरी उपरीक्षक केसीले बताए। सुधार गृहको भान्छालगायतमा रहेको लाठी, भाला, खुकुरी, चक्कुलगायतका हतियार लिएर बाहिर निस्किएका बन्दीले प्रहरीमाथि आक्रमण गरेपछि प्रहरीको भागदौड चलेको प्रत्यक्षदर्शी स्थानीयले बताए। प्रत्यक्षदर्शीका अनुसार बन्दीले उनीहरूलाई सानोठिमीको एसओएससम्म लखेटेको, केहीलाई कुटपिट गरेको, ढुङ्गाले हानेको र नारा लगाउँदै सडकसडक हिँडेका थिए। भक्तपुरका प्रमुख जिल्ला अधिकारी खगेन्द्रप्रसाद रिजालले गोली चलाउन आफूले आदेश नदिएको जानकारी दिए। अवस्था भयावह भएपछि प्रहरीले गोली चलाउन बाध्य भएको जानकारी पाएको सुनाए। सुधारगृहका गेट तोडफोड गरेर बाहिर निस्किएको बालबन्दीले सुधारगृहका विभिन्न सामानहरू तोडफोड गरेका छन्। सुधारगृहको व्यवस्थापन गर्दै आएको यूसेप नेपालको कार्यालयमा समेत उनीहरूले तोडफोड गरेका छन्। यूसेप नेपालका कार्यकारी निर्देशक केशव सुवालले आइतबारको घटनाबारे गृह मन्त्रालयमा छलफलका लागि गएको बेलामा यता यस्तो घटना भएको भन्दै बन्दीको तोडफोडबाट यूसेपमा कति क्षति भयो भन्नेबारेमा यकिन भइनसकेको बताए। बन्दीबीच गुम्सिएको आक्रोश पोखियो बालसुधारगृह भित्र बन्दीमा वर्षौंदेखि आक्रोश थियो। घटनाबारे जानकारी दिँदै एक बन्दीले भने, आजको घटना हिजोको घटनासँग मात्रै जोडिएको छैन, यहाँभित्र वर्षौंदेखि गुम्सिएर रहेको आक्रोश एकैपटक पोखिएको हो। यहाँभित्र बन्दीलाई हुने विभेद, गुणस्तरहीन खाना, पानी, शिक्षाको अवसर धेरै छन्, मैले यहाँको सुधारका लागि २० वटा बुँदा बनाएर माग गर्न खोज्दा मैमाथि जाइलाग्ने काम भयो। पाँच वर्षदेखि सुधार गृहमा रहेका अर्का एक बालबन्दीका अनुसार सुधारगृहभित्रै बन्दीका दुइटा गुट छन्। सुधारगृहका इन्चार्ज एवं व्यवस्थापन समूहसँग निकट रहेका गुटले अर्को पक्षलाई पेल्ने, हेप्ने र विभेद गर्दै आएको थियो। सोमबार पनि सुधारगृहभित्रै यी दुई समूहबीच झडप भएको थियो। झडपमा तोडफोडसमेत भएको थियो। गुणस्तरीय खाना, पानी, सहज शिक्षा, समयमै औषधि उपचार नपाउने त्रासमा सधैं यहाँको बन्दी रहनु परेको ती बालकले बताए। त्यहाँ भित्रको विभेदको आक्रोश पनि सोमबारको घटनाको एउटा रूप भएको उनकौ भनाइ थियो। केके भयो, आइतबार र सोमबार ? शनिबार राति खाना खाएर सुतेका रामेछापको मन्थली नगरपालिका३, कठजोरका २१ वर्षीय कमल बस्नेत आइतबार बिहान उठेनन्। जिल्ला प्रहरी कार्यालय रामेछापबाट २०७७ जेठ २९ गते १८ वर्षको उमेरमा पाँच वर्षीय बालिकालाई जबरजस्ती करणी गरेको अभियोगमा सजाय भुक्तान गर्न बालसुधारगृह सानोठिमीमा ल्याइएका बस्नेतको आइतबार ओछ्यानमा बेहोस अवस्थामा थिए। एक बन्दीका अनुसार उनले समयमै उपचार नपाउँदा उनको त्यहीँ मृत्यु भइसकेको थियो। आइतबार बिहान बस्नेतलाई उपचारका लागि गठ्ठाघरस्थित नागरिक कम्युनिटी अस्पताल पुर्याइयो तर चिकित्सकले मृत्यु भइसकेको जानकारी गराए। यो पनि पढ्नुहोस बालसुधारगृहमा रामेछापका बालकको शंकास्पद मृत्यु सानोठिमीस्थित बाल सुधार गृहबाट भागे १३५ बढी किशोर, प्रशासन भन्छ खोजीकार्य तीव्र पारेका छौं सानोठिमीस्थित बालसुधार गृहमा झडप हुँदा १५ प्रहरी र ६ जना बन्दी घाइते मृतकको बाँया खुट्टाको तीघ्रामा पिलो आएको र पहिलादेखि नै आँखामा समस्या रहेको भए पनि शनिबारदेखि नै उनलाई ज्वरो आएपछि सुधारगृहका इन्चार्जले मृतकका दाजुलाई खबर गरेका थिए। त्यसपछि शनिबार राति ज्वरो आयो भन्दै सिटामोल खाएर सुते पनि बस्नेत बिहान उठेनन्। बस्नेतको मृत्युपछि सुधारगृहमा बालबन्दीमा त्रास उत्पन्न भएको एक बन्दीले बताए। दिउँसो मृतकका आफन्तले बाहिरबाट नाराबाजी गरेपछि पुरुष थुनुवाले भित्रैबाट उसको पक्षमा नाराबाजी गरेका थिए। त्यसपछि आइतबार दिउँसैबाट सुधारगृहको स्थिति तनावग्रस्त बनेको थियो। मृतकका आफन्तले समयमै उपचार नपाउँदा ज्यान गएको भन्दै घटनाको निष्पक्ष छानबिन गर्नुपर्ने, दोषीलाई कारबाही गर्नुपर्ने र उचित क्षतिपूर्ति दिनुपर्ने माग गर्दै नाराबाजी गरेका थिए। आइतबार दिउँसो आफन्तले घटनाबारे बुझ्न खोज्दा उल्टै प्रहरी वृत्त थिमिका प्रहरीले पीडित पक्षमाथि दुव्र्यवहार गरेको आफन्तले आरोप लगाएका थिए। मृतकका आफन्त अचानक सोमबार मध्याह्नपछि बालसुधारगृह गएर नाराबाजी गर्न थालेपछि आक्रोशित सुधारगृहका बन्दीहरूले नाराबाजी गर्दै गेट फुटाएर बाहिर निस्किएपछि अवस्था तनावग्रस्त बनेको उनको भनाइ थियो। लापरबाही कसको ? सरकारले हत्या, बलात्कारलगायत बिभिन्न अपराधका घटनामा दोषी ठहर गरेका बालबालिकालाई कारागारमा नराखी बालसुधारगृहमा राखेर शिक्षा, स्वास्थ्य, खानपानलगायतको व्यवस्था गर्दै आएको छ। सरकारले देशभर भक्तपुर, मोरङ, कास्की, बाँके, मकवानपुर, डोटी, पर्सा र रूपन्देहीमा बालसुधारगृह सञ्चालन गरेको छ। महिला, बालबालिका तथा ज्येष्ठ नागरिक मन्त्रालयअन्तर्गत सरकारले बालसुधारगृह चलाउँदै आएको छ। केही बालसुधारगृहको व्यवस्थापनको जिम्मेवारी भने गैरसरकारी संस्थाले लिँदै आएको छ। सानोठिमीमा रहेको बालसुधारगृहको व्यवस्थापनको जिम्मेवारी भने गैरसरकारी संस्था यूसेप नेपालले लिँदै आएको छ। वर्षौंदेखि बालसुधारगृहको क्षमताभन्दा बढी बन्दीहरू यहाँ राखिएको छ। यूसेप नेपालले यहाँको सुधारगृहको क्षमता वृद्धि गर्न र सेवा सुबिधा थप गर्न पटकपटक माग गरे पनि राज्यले नसुनेको यूसेपको भनाइ छ। यूसेप नेपालका निर्देशक केशव सुवालका अनुसार बालसुधारगृहमा क्षमताभन्दा बढी बालबन्दीहरू छन्। यहाँ २ सय १० जनाको क्षमता रहेपछि बिभिन्न अपराधका घटनामा परेर सुधारगृहमा रहेका ४३ जना बालिका र २ सय ५६ बालक हाल २९९ बन्दी छन्। यूसेप नेपालले यहाँको क्षमता बढाउन, १८ वर्ष उमेर नाघेकालाई अन्यत्र सार्न, कम्तीमा शिक्षा १२ सम्म अध्ययनका लागि यहीँ व्यवस्थापन गर्न, सेवा सुबिधा एवं बजेट बढाउन पटकपटक माग गरे पनि सुनुवाइ नभएपछि कठिन रूपमा व्यवस्थापन गर्दै आएको थियो।"
बाजुराको त्रिवेणीमा बेवारिसे शिशु फेला,बाजुरा : त्रिवेणी नगरपालिका ४ तोली नजिकै झाडीमा एक बेवारिसे नवजात शिशु फेला परेको छ । ०८० भदौ ४ गते दिउँसो शिशु फेला परेको जिल्ला प्रहरी कार्यालय बाजुराका प्रहरी निरीक्षक दानसिंह भण्डारीले बताए । स्थानीय गोठालाले बेवारिसे शिशु देखेपछि प्रहरीलाई जानकारी गराएको थियो । जानकारीपछि मौरे प्रहरी पोष्टबाट खटिएको टोलीले उक्त शिशुलाई ल्याएको थियो । नवजात शिशुको टाउकोमा चोट लागेको हुँदा स्थानीय करिश्मा अयडीको जिम्मा लगाएर अछाम जिल्लाको बयालपाटा अस्पतालमा उपचार भइरहेको प्रहरी निरीक्षक भण्डारीले बताए। नवजात शिशु कस्ले किन झाडीमा फालेको भन्ने अहिलेसम्म कुनै जानकारी छैन प्रहरीले अनुसन्धान गरिरहेको उनले बताए । हाल नवजात शिशुको अवस्था सामान्य रहेको उपचारमा जिम्मामा पठाएकी करिस्मा अयडीले बताइन्।
"धनगढीबाट काठमाडौं जाँदै गरेको यात्रुबस नवलपुरको घ्युखोलामा पल्टियो, २९ जना घाइते",जिल्ला प्रहरी कार्यालय नवलपरासीपूर्व नवलपुरका प्रहरी नायब उपरीक्षक बेदबहादुर पौडेलका अनुसार धनगढीबाट काठमाडौंका लागि छुटेको सुपप्र०१००१ख २९८६ नम्बरको बस ब्रेक फेल भएर सडक छेउमा पल्टिएको हो । त्रिवेणी : पूर्वपश्चिम राजमार्गअन्तर्गत नवलपरासीपूर्व नवलपुरको विनयी त्रिवेणीस्थित घ्युखोलामा यात्रुबस दुर्घटना हुँदा २९ जना घाइते भएका छन् । जिल्ला प्रहरी कार्यालय नवलपरासीपूर्व नवलपुरका प्रहरी नायब उपरीक्षक बेदबहादुर पौडेलका अनुसार धनगढीबाट काठमाडौंका लागि छुटेको सुपप्र०१००१ख २९८६ नम्बरको बस ब्रेक फेल भएर सडक छेउमा पल्टिएको हो । विनयी त्रिवेणी गाउँपालिका२ दाउन्नेस्थित घ्युखोलामा आज बिहान उक्त बस दुर्घटनामा परेको हो । दुर्घटनामा घाइते भएकाहरूको मध्यविन्दु जिल्ला अस्पताल र दम्किबास स्वास्थ्यचौकीमा उपचार भइरहेको प्रहरी नायब उपरीक्षक पौडेलले बताए। घाइते सबैको अवस्था खतरामुक्त रहेको उनको भनाइ छ । बसमा ३५ जना यात्रु सवार रहेका जनाइएको छ । रासस
"नारायणगढमुग्लिन सडक पहिरोले अवरुद्ध , सुचारु हुन समय लाग्ने","पहिरो पन्छाउन चार मेसिन लगातार प्रयोग भइरहेको सडक डिभिजनका सूचना अधिकारी इन्जिनियर चण्डेश्वर साहले जानकारी दिए । 'हिजो राति १० बजेदेखि लगातार पहिरो पन्छाउने काम भइरहेको छ । पहिरो पूरै पन्छाउन अझै पाँचदेखि छ घन्टा लाग्छ सक्छ', उनले भने। भरतपुर : नारायणगढमुग्लिन सडकखण्डमा खसेको पहिरो पन्छाउन अझै पाँचछ घन्टा लाग्ने भएको छ । सोमबार राति करिब ८:०० बजेतिर नाम्सी पुल नजिकै पहिरो खसेर सडक दुईतर्फी अवरुद्ध भएको हो । पहिरो पन्छाउन चार मेसिन लगातार प्रयोग भइरहेको सडक डिभिजनका सूचना अधिकारी इन्जिनियर चण्डेश्वर साहले जानकारी दिए । 'हिजो राति १० बजेदेखि लगातार पहिरो पन्छाउने काम भइरहेको छ । पहिरो पूरै पन्छाउन अझै पाँचदेखि छ घन्टा लाग्छ सक्छ', उनले भने। रातभर पहिरो पन्छाउने काम गरिएको भए पनि बिहानसम्म २५ देखि ३० प्रतिशतमात्र पन्छाउन सफल भएको इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए । उनका अनुसार चारवटा मेसिन पहिरो पन्छाउन प्रयोग भए पनि साँघुरो भएका कारण आलोपालो चलेका छन् । रातभर काम निरन्तर भएको तामाङले बताए। गन्तव्यमा हिँडेका सवारीसाधन र यात्रु रातभर बाटोमै रोकिएका छन् । ठूलो पहिरो खसेका कारण पन्छाउन समय लाग्ने भएकाले यात्रुलाई वैकल्पिक सडक प्रयोग गर्न ट्राफिक प्रहरी कार्यालय मुग्लिनका प्रमुख प्रहरी नायब निरीक्षक चुडामणि पोखरेल अनुरोध गरे। उनले काठमाडौँबाट गएका सवारीसाधनलाई मुग्लिन, कुरिनटार, फिस्लिङ र धादिङमा रोकिएको छ भने पश्चिम र पूर्वबाट आएका सवारीसाधनलाई भरतपुरका विभिन्न क्षेत्र र नवलपुरको गैँडाकोटमा रोकिएको छ । नारायणगढमुग्लिन सडकखण्ड पहिराका कारण पटकपटक अवरुद्ध हुँदै आएको छ ।"
एक घन्टा पैदल हिंडेर स्कुल जान्छन् ९० वर्षीय डाँगी,"उनी पढ्नकै लागि भमकेबाट एक घण्टा पैदल हिँडेर भ्यूडहर सुनपुर पुग्छन् । 'सानोमा पढ्न पाइनँ, गाउँमा पनि आफूसँग गफगाफ गर्ने साथी पनि भेटिएनन्', उनले भने, 'बुढेसकालमा भए पनि केही कुरा सिकौँ भनेर स्कुल पढ्न आएको हुँ ।' तुलसीपुर : पिठ्युमा झोला, एक हातमा लठ्ठी अनि हिँडाइमा रफ्तार हुन्छ तुलसीपुर१ भमके निवासी ९० वर्षीय प्रेमबहादुर डाँगीको । उमेरमा पढ्न नपाए पनि उनमा पढाइको भोक मरेन र अहिले उनी दैनिक विद्यालय जान्छन् । कुनै समय घरव्यवहारमा व्यस्त हुने डाँगी हिजोआज विद्यालयका बालबालिकासँग बित्छ । उनले पनातिसमेत देखिसकेका छन्, तिनै पनातिजस्ता उमेरका विद्यार्थीसँग उनी कक्षा १ मा पढ्न थालेका छन्। चालु शैक्षिकसत्रदेखि उनले कक्षा १ को पढाइ सुरु गरेका हुन्। सोही वडाको वीरेन्द्र मावि भ्यूडहर सुनपुरमा उनी पढ्न थालेका छन्। उनी पढ्नकै लागि भमकेबाट एक घण्टा पैदल हिँडेर भ्यूडहर सुनपुर पुग्छन् । 'सानोमा पढ्न पाइनँ, गाउँमा पनि आफूसँग गफगाफ गर्ने साथी पनि भेटिएनन्', उनले भने, 'बुढेसकालमा भए पनि केही कुरा सिकौँ भनेर स्कुल पढ्न आएको हुँ ।' घरमा पनि उनी नातिहरूसँग बस्दै आएका छन्। उनकी श्रीमतीको विसं २०३२ मा निधन भयो । त्यसपछि उनी एकलरूपमा घरमा बस्दै आएका थिए। उनको जेठो छोराको पनि निधन भएपछि अहिले नातिसँग बस्छन् । नाति आफ्नो काममा व्यस्त हुने भएकाले घरमा एक्लै बस्नुभन्दा विद्यालय जान थालेको उनको भनाइ छ । उनले आफू बाँच्दासम्म पढिरहने बताए । 'सानोमा पढ्न नपाए पनि मेरो पढ्ने चाहना धेरै थियो', उनले भने, 'जे भए पनि मर्ने बेला केही अक्षर सिकेर मरौँ भन्ने मेरो चाहना हो ।' उनी पढ्नमा पनि त्यति कमजोर छैनन् । कक्षा शिक्षक राजेन्द्रकुमार शर्माका अनुसार कक्षा १ को किताब अभ्यास पुस्तिकाजस्तै हुने भएकाले किताबमा भनेअनुसार लेख्न सक्ने बतए। 'परिपक्व दिमाग भएर पनि होला, कक्षा १ को किताब अभ्यास पुस्तिकाजस्तो हुन्छ', उनले भने, 'त्यो पुस्तिकाअनुसार उहाँले लेख्न सक्नुहुन्छ ।' अङ्ग्रेजी अलि गाह्रो लाग्ने गरे पनि नेपाली भाषाका सबै किताबमा उनले राम्रोसँग पढ्न सकेको बताए। उनकोजस्तो उमेरमा व्यक्ति विद्यालयमा पढ्न आउनुले समाजमा पढाइको महत्व झल्काएको विद्यालयका प्रधानाध्यापक टोपबहादुर घर्तीले बताए। 'उहाँ सुरुमा आउँदा अच्चम्म पनि लागेको थियो, तै पनि कक्षा १ मा भर्ना गर्यौँ', उनले भने, 'अहिले उहाँ आउँदा मान्छे बूढो भए पनि पढाइ बूढो हुँदैन भन्ने एउटा उदाहरण बन्नुभएको छ ।' विद्यालयले उनलाई सम्मान गर्ने योजना बनाएको समेत प्रअ घर्तीले बताए। उनी विद्यालयको गहना भएकाले सम्मान पनि गर्ने र नियमित विद्यालय आउँदा विद्यालय पोशाक लगाउनुपर्ने भएकाले विद्यालय पोशाक पनि किनिदिने योजना बनाएको बताए। रासस"
बाँसगढी नगरपालिकाका कर्मचारीद्वारा असुरक्षा देखाउँदै कलम बन्द,"गुलरिया : बर्दियाको बाँसगढी नगरपालिकाका कर्मचारीहरुले पालिकाभित्र शान्ति सुरक्षाको उपयुक्त व्यवस्था नभएको भन्दै कलम बन्द (पेन डाउन) गरेका छन्। कर्मचारीहरुले प्रेस विज्ञप्ती जारी गर्दै अत्यावश्यक स्वास्थ्य सेवा बाहेकका अन्य सम्पूर्ण सेवाहरु अनिश्चितकालसम्मका लागि कलम बन्द गरी ठप्प पारेका छन्। बाँसगढी नगरपालिकाका प्रमुख प्रशासकीय अधिकृतले राज्यको रकम हिनामिना गरेको जनगुनासो आएपछि अनुसन्धान अनुसार एकजना कर्मचारीबाट १ लाख ३५ हजार रुपैयाँ लिएको प्रमाण फेला परेको भन्दै सोमबार क्रान्तिकारी कम्युनिष्ट पार्टी नेपाल बर्दियाले बाँसगढी नगरपालिका कार्यालयमा गरेको अपरेशनको भिडियो सहितको स्टाटस सामाजिक संजालमार्फत सार्वजनिक गरेको छ। अधिकृतमाथि कार्यालयमा अनियमितता गरेको आरोप छ। महिला कर्मचारीहरु प्रति गलत नियतले बोल्ने, पालिकाको सामान खरिदमा चलखेल लगायत आर्थिक, साँस्कृतिक बिचलनका कुरा पार्टीमा आए लगत्तै अधिकृतलाई कुर्सीबाट निकालेर अख्तियारमा बुझाउने शर्तमा प्रहरी प्रशासनमा बुझाइएको उल्लेख गरिएको छ। सेवा प्रवाहका लागि बाँसगढी नगरपालिका कार्यालयमा शान्ति सुरक्षाको उपयुक्त ब्यवस्था नदेखिएकोले निराधार आरोप लगाउने कर्मचारी र उल्लेखित कार्यमा संलग्न पक्ष उपर कारवाही गरी उपयुक्त शान्ति सुरक्षाको ब्यवस्था नहुँदासम्म हामी कर्मचारीहरु आजका मितिदेखि अत्यावश्यक स्वास्थ्य सेवा बाहेकका सम्पूर्ण सेवा प्रवाह रोक्दै अनिश्चितकालीन कलम बन्द गर्दछौं। सोमबार प्रकाशित नगरपालिका कार्यालय बाँसगढीका सम्पूर्ण कर्मचारीद्वारा हस्ताक्षरित विज्ञप्तिमा उल्लेख गरिएको छ, नगरपालिकाका उद्यम विकास सहजकर्ता समेत मिली निराधार आरोप लगाइ हुलहुज्जत गर्ने कार्य भएकोले प्रचलित कानून बमोजिम दण्डनीय खेदजन्य रहेको स्पष्ट पार्दै बाँसगढी नगरपालिकाका सम्पूर्ण कर्मचारी घोर भर्त्सना गर्दछौं। घटनाको विषयलाई बाँसगढी नगरकार्यपालिकाले प्रेस विज्ञप्ति मार्फत प्रमुख प्रशासकीय अधिकृतमाथि गरिएको व्यवहार प्रति गम्भीर ध्यानाकर्षण गर्दै कार्यालयको कामकाजमा चित्त नबुझे कानूनी रुपमा अगाडि बढ्न र विधिवत रुपमा आफ्ना कुरा राख्न सक्ने अवस्था हुँदाहुँदै दुःखद गतिविधि भएको जनाएको छ। नगरप्रमुख खडकबहादुर खड्काद्वारा हस्ताक्षरित विज्ञप्तिमा पालिकाको विषयमा फैलिएको अफवाहको पछि नलागी नगरको समृद्धि, सुशासन र विकासको यात्रामा हातेमालो गर्न नगरवासीलाई अनुरोध गरिएको छ। बाँसगढी नगरपालिकामा भएको घटनाबाट सम्पूर्ण कर्मचारीहरु विचलित नभइ उच्च मनोबलका साथ कामकाजमा लाग्न विज्ञप्ती मार्फत जानकारी गराइएको छ। सेवा ठप्प हुँदा स्थानीयहरु प्रभावित बनेका छन्।"
मोरङमा खोलाले बगाएर वृद्धाको मृत्यु,विराटनगर : मोरङको पथरीशनिश्चरे नगरपालिका६ मा खोलाले बगाएर एक जना वृद्धाको मृत्यु भएको छ । तीर्थ खोलाले बगाएर पथरीशनिश्चरे६ की ७० वर्षीया भीरमाया श्रेष्ठको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार तर्ने क्रममा सोमबार दिउँसो १२:१५ बजेतिर वृद्धालाई तीर्थ खोलाले बगाएको थियो । खोलाले बगाएर बेपत्ता बनाएकोमा दुई सय मिटर तल रुखको जरामा अल्झिरहेको अवस्थामा शव फेला परेको डीएसपी दाहालले बताए । जरामा अड्किएको अवस्थामा आमाको शव देखेपछि छोराले प्रहरीलाई खबर गरेका हुन् । शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा लगिएको छ । घटनाको अनुसन्धान सुरु गरिएको प्रहरीले जनाएको छ ।
