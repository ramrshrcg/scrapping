शीर्षक,विवरण
"न चामल पुग्यो, न नाका खुल्यो","डोल्पा : गाउँमा धान र मकै उत्पादन हुँदैन। चामल किनेर खाउँ, चीनसँगका नाका खुलेका छैनन्। सरकारी अनुदानको चामल नआएको पाँच वर्ष भयो। त्यसैकारण उपल्लो डोल्पाका बासिन्दाले चरम खाद्यान्नको संकट व्यहोरिरहेका छन्। एक हप्ताभन्दा बढी हिँडेर सदरमुकाम दुनै पुग्छन् र महँगोमा खाद्यान्न किनेर छाक टारिरहेका छन्। विगतमा सरकारले नियमित रूपमा सरकारी अनुदानको खाद्यान्न पठाउँथ्यो। सस्तो मूल्यमा खाद्यान्न पाउँदा यहाँका बासिन्दाले राहत महसुस गर्थे। किनकि, यहाँको उत्पादनले मुस्किलले दुई महिना पनि खान पुग्दैन। १० महिना बढी बजारबाटै किनेर खानुपर्छ। तर २०७६ साल देखि खाद्य व्यवस्था तथा व्यापार कम्पनीले यहाँ खाद्यान्न पठाएको छैन। मुलुकका अरू सबै बिक्री केन्द्रमा अनुदानको नुनचामल पठाए पनि उपल्लो डोल्पामा भने कम्पनीले हेलचेक्र्याइँ गरिरहेको छ। मारमा छन्, उपल्लो डोल्पावासी। तीन गाउँपालिकामा चरम संकट उपल्लो डोल्पामा पर्छनशेफोक्सुण्डो, डोल्पोबुद्ध र छार्काताङसोङ गाउँपालिका। यी गाउँपालिकाका साल्दाङ, भिजेर, कु, सिमेन्ट गाउँहरू निकै विकटमा छन। जिल्ला सदरमुकाम दुनै पुग्न एक हप्ता बढी हिँड्नुपर्छ। गाउँमा सरकारी अनुदान नआउँदा यी गाउँका बासिन्दाहरू एक हप्ता हिँडेर सदरमुकाम पुग्छन् र चर्को मूल्यमा खाद्यान्न किन्ने गर्छन्। अनुदानको नुन, चामल नआउँदा खाद्यान्न अभावसँगै चर्को मूल्यवृद्धिको सामना गर्नु परिरहेको डोल्पोबुद्ध गाउँपालिकाका उपाध्यक्ष पेमा धार्के गुरुङ बताउँछन्। छिमेकी चीनसँग सिमाना जोडिएको यी गाउँपालिका भौगोलिक रूपमा विकट छन्। एउटा बस्तीबाट अर्को बस्ती पुग्नै दुई दिनसम्म पैदल हिँड्नु पर्दछ। त्यसैकारण यहाँका जनताले खाद्यान्नको जोहो गर्नैका लागि निकै कष्ट व्यहोर्नु परिरहेको उपाध्यक्ष गुरुङ बताउँछन्। बलौटे माटोका कारण खाद्यान्न उत्पादन अत्यन्तै कम हुन्छ, उपाध्यक्ष गुरुङले भने, धान र मकै उत्पादन नै हुँदैन। आलु फापर, उवा र चिनोमात्रै उत्पादन हुन्छ। तर, दुई महिना पनि खान पुग्दैन। यहाँका बासिन्दाको नजिकको बजारमा पर्छ, दुनै। दुनै झर्दा मृत्यु मुठीमा राखेर हिँड्नु पर्छ, उपाध्यक्ष गुरुङ भन्छन्, यहाँका बासिन्दाका लागि पेट भर्न पनि ठूलो युद्ध जिते सरह दुःख गर्नुपर्ने बाध्यता छ। भूगोलले नै विभेद गरेको उपल्लो डोल्पामा पाँच वर्षसम्म खाद्यान्न नपठाएर सरकारले पनि विभेद गरेको उनको भनाइ छ। दुःख गरौं उत्पादन हुँदैन, किनेर खाउँ बजार छैन, उपाध्यक्ष गुरुङले भने, देशमा जति व्यवस्था परिवर्तन होस न, हामीलाई छाक केले टार्ने भन्ने सधैं पिरलो छ। उनका अनुसार डोल्पामा एक वडाबाट अर्को वडा पुग्न घण्टा, होइन पूरै दिन लाग्छ। गाउँमा खाद्यान्न नहुँदा यहाँका बासिन्दाले घोडा, खच्चड, याक चौरीमा बोकाएर खाद्यान्न ढुवानी गर्दै आएका छन्। उपल्लो डोल्पाको धोसम्म प्रतिकिलो ६० रुपैयाँसम्म तिरेर खाद्यान्न ढुवानी गर्नुपर्छ। नुन प्याकेटकै १५० रुपैयाँ, चामल क्विन्टल २५००० साल्ट ट्रेनिङ कर्पोरेसनले दुनैमा आयोडिन नुनको प्रतिपोका १० रुपैयाँमा बेच्छ। तर, उपल्लो डोल्पाली त्यही एक प्याकेट नुनको १ सय ५० रुपैयाँसम्म तिर्न बाध्य छन्। यस्तै चामलको दुनैमा क्विन्टलको ७ हजार ५ सय पर्छ। उपल्लो डोल्पाका बासिन्दा २५ हजारसम्म तिर्न बाध्य छन्। स्थानीय व्यापारी र सदरमुकामबाट खाद्यान्न बोकेर गाउँमा जाने व्यापारीले नुन, चामल, तेललगायतका खाद्यवस्तुमा चर्को मूल्य लगाउने गरेका हुन्। राष्ट्रिय सडक सञ्जालमा नजोडिएकाले दुनैबाट घोडा, खच्चड, याक, चौरी र झोबाबाट खाद्यान्न ढुवानी गर्नुपर्छ। उपल्लो डोल्पावासी चर्को मूल्यवृद्धिको मारमा परेको डोल्पोबुद्धका स्थानीय पेमा छेवाङ गुरुङले बताए। तर, यहाँ न कुनै रोजगारी छ। न त विकास निर्माणका काम नै हुन्छन्। श्रम गरेर पैसा कमाउने बाटो नभएका यहाँका बासिन्दालाई चर्को मूल्यवृद्धिले थप मार पारेको उनको भनाइ छ। उपल्लो डोल्पामा अभावसँगै गरिबी पनि उत्तिकै छ, गुरुङ भन्छन्, कमाउने बाटो नहुँदा गरिब विपन्न सर्वसाधारणहरू गाउँका साहु, महाजनबाट मिटरब्याजमा ऋण लिएर नुन चामल लगाएका खाद्यान्न उपभोग गरिरहेका छन्। यार्सा बेच्थे, चामल किन्थे उपल्लो डोल्पा छिमेकी चीनसँग जोडिएको छ। यो क्षेत्रमा चीनसँग जोडिएका मोरिम्ला र क्याटा नाका छन्। तर यी नाका नखुलेको पनि पाँच वर्ष भयो। चीनको बुहान प्रान्तमा कोभिड संक्रमण सुरु भएको (२०७६ साल) बाट दुवै नाका बन्द छन्। यार्सागुम्बा संकलन गर्ने समय साउनमा हप्ताका लागि यी नाका खुल्थे। त्यसबेला डोल्पावासीले यार्सागुम्बा बेच्थे। वर्षभरिमा आवश्यक पर्ने खाद्यान्न, लत्ता कपडालगायत सामग्री किनेर ल्याउँथे। विगतमा नाका खुल्थे र स्थानीयले याक, यार्सालगायतका वस्तुहरू नाकामा लिएर बेच्थे, डोल्पोबुद्ध६ का वडाध्यक्ष नुर्बु गुरुङ भन्छन्, त्यसरी आएको पैसाले वर्ष दिनभरि पुग्ने खाद्यान्न किनेर ल्याउँथे। यसैबाट उपल्लो डोल्पालीको दैनिकी चलेको थियो। त्यसबेला स्थानीयले नाकासम्म आफ्नै घोडा, खच्चड, याक, चौरी लगेर सामान आयात, निर्यात गर्थे। त्यसकारण ढुवानी रकम पनि जोगिन्थ्यो। नाका नखुलेदेखि नै उपल्लो डोल्पालीले चर्को मूल्यवृद्धि र खाद्य संकटको मार खेपिररहेका छन्, वडाध्यक्ष गुरुङले भने। दुनैभन्दा नाका नजिक उपल्लो डोल्पाका बासिन्दालाई जिल्ला सदरमुकामभन्दा क्याटो र मोरिम्ला नाका पुगेर किनमेल गर्न सजिलो हुन्छ। शेफोक्सुण्डो८ का वडाध्यक्ष नीमा लामाले साल्दाङ, भिजेर, कु गाउँलगायतका क्षेत्रमा दुनैबाट खाद्यान्न लैजान क्विन्टलको १० हजारभन्दा धेरै ढुवानी रकम तिर्नु परिरहेको बताए।उपल्लो डोल्पावासीलाई नेपाली खाद्यान्नभन्दा चिनिँया खाद्यान्न सस्तो र दूरी हिसाबमा पनि नजिक पर्छ, वडाध्यक्ष लामाले भने, पाँच वर्ष खाद्यान्न नजाँदा उपल्लो डोल्पावासीले चर्को मूल्यवृद्धिसँगै खाद्यान्न संकट झेल्नु परेको छ। उपल्लो डोल्पावासीले खाद्यवस्तुमात्र होइन् मोटरसाइकललगायतका मेसिनरी सामानसमेत चिनियाँ नाकाबाट खरिद गर्दै आएको उनले बताए। नेपालमा सात लाखसम्म पर्ने मोटर साइकल दुई, तीन लाखमै आउने भएपछि प्रायः स्थानीयले चिनियाँ नाकाबाट मोटरसाइकल खरिद गर्ने गरेको उनले बताए। मोरिम्ला नाका डोल्पोबुद्धमा पर्छ। डोल्पोबुद्ध र छार्काताङसोङ गाउँपालिकाका बासिन्दाका लागि मोरिम्ला नाका नजिक पर्छ भने शेफोक्सुण्डो गाउँपालिकाका लागि भने क्याटो नाका नजिक पर्छ। चीनसँगका नाका नखुल्दा पनि स्थानीयले चरम आर्थिक संकट व्यहोर्नुपरेको जनप्रतिनिधि बताउँछन्। विद्यालयले दिवा खाजा पाएनन् मोरिम्ला र क्याटो नाका नखुल्दा स्थानीय उत्पादन बिक्री भएका छैनन्। याक, चौंरी, भेडा, च्याङ्ग्रालगायतका बस्तुभाउ बेच्न नपाएको स्थानीयहरू बताउँछन्। स्थानीय उत्पादन बेच्न नपाउँदा दुर्गम बस्तीमा गरिबी बढ्न थालेको डोल्पोबुद्धका स्थानीय युवा पेमा छेवाङ गुरुङले बताए। चिनियाँ नाका नखुल्दा विद्यालयहरूको दिवा खाजा, होस्टेलका लागि आवश्यक खाद्यान्न, लत्ताकपडालगायतका व्यवस्थापनमा पनि समस्या भएको छ। दिवा खाजाका लागि आवश्यक खाद्यान्न तल्लो डोल्पाबाटै ढुवानी गर्दा तीन गुणा ढुवानी रकम तिर्नु परेको शिक्षकहरूको गुनासो छ। शेफोक्सुण्डो गाउँपालिका ७ कु गाउँमा रहेको टासीसुम्दो आधारभूत विद्यालयका प्रधानाध्यापक नन्दबहादुर शाहीका अनुसार चिनिँया नाका नखुल्दा एक किलो सामानको दुई सय रुपैयाँ तिरेर दुनैबाट सामानी ढुवानी गर्नु परिरहेको छ। नाका नखुल्दा विद्यार्थीको दिवा खाजा ढुवानीमा झनै समस्या भएको उनको गुनासो छ। हुम्ला खुल्यो डोल्पा किन बन्द ? छिमेकी जिल्ला हुम्लाको हिल्सा नाका खुलिसकेको छ। चीनसँगका केही नाका खुल्ने र केही नखुल्ने भन्ने हुँदैन, खाद्य व्यवस्था तथा व्यापार कम्पनी लिमिटेड केन्द्रीय कार्यालयका एक अधिकृतले भने, सरकारले डोल्पाका नाका खुलाउन चासो नदेखाएको हो। हेलिकप्टरबाट भए पनि खाद्यान्न पुर्याउन पहल गर्नुपर्ने उनको धारणा छ। गएको भदौमा उपल्लो डोल्पावासीले दुई साताका लागि भए पनि नाका खोल्ने पहल गर्न सरकारसँग माग गरेका थिए। त्यसबेला प्रतिनिधिसभा सदस्य धनबहादुर बुढा र प्रदेश सदस्यद्वय वीरबहादुर शाही र शेरबहादुर बुढालगायतका प्रतिनिधिहरूले चिनिँया नाका खुलाउन सरकारसँग माग गरेका थिए। त्यसबेला सरकारले ढिलागरीमात्रै कूटनीतिक पहल गरेका कारण नाका भने खुलेन । समुन्द्री सतहदेखि ४ हजारदेखि ६ हजार ५ सय मिटर उचाइमा रहेको उपल्लो डोल्पामा प्रायः समय हिँउ जमिरहन्छ। दुई वर्ष त कोटा नै छुट्ट्याइएन, एक वर्षको चार हजार क्विन्टल फ्रिज उपल्लो डोल्पाका डोल्पोबुद्ध र छार्काताङसोङ गाउँपालिकाका लागि सरकारले दुई वर्ष त खाद्यान्न कोटा नै छुट्ट्याइएन। खाद्य व्यवस्था तथा व्यापार कम्पनी काठमाडौंका अनुसार आव २०७६०७७ र २०७७०७८ मा लागि कोटा नछुट्ट्याइएको हो। आव २०७८०७९ को चार हजार क्विन्टल फ्रिज गएको कम्पनीका विभागीय प्रमुख भीम थापाले बताए। यसैगरी, आव २०७९०८० मा दुईवटा पालिकाका लागि छुट्ट्याइएको चार हजार क्विन्टल खाद्यान्न पनि जान नसकेको र नाका खुलेमा यो वर्ष पठाउने तयारी भएको उनको भनाइ छ । यो आवमा दुई पालिकामा पर्ने तिन्जे र साल्दाङ डिपोका लागि पाँच हजार क्विन्टल खाद्यान्न स्वीकृत भएको उनको भनाइ छ। यस वर्ष डोल्पाका लागि कुल २० हजार क्विन्टल खाद्यान्न स्वीकृत भएको छ। २०५६०५७ सालदेखि नै चिनिँया बाटो हुँदै मोरिम्ला र क्याटो नाकासम्म चामल, नुन पुर्याएर उपल्लो डोल्पाका सर्वसाधारणलाई वितरण गर्न थालिएको हो। यार्सा बेचेको पैसाले चिनियाँ नाकाबाट सरकारी खाद्यान्न ल्याउँदा प्रत्येक घरको भागमा १२ बोरासम्म खाद्यान्न पर्ने गरेको स्थानीयले बताए। उमेरले ५० वर्ष टेक्नै लागेका उपल्लो डोल्पाका नेयार भोटे खाद्यान्न नपाउँदा पिर गरिरहेका छन्। डोल्पोबुद्ध गाउँपालिका१ मा पर्ने धोमा बस्दै आएका उनी बिहान बेलुकीको छाक कसरी टार्ने र चामल किन्दा लागेको ऋण कसरी तिर्ने भन्ने पिरले गाँजिएका छन्। उनको आठ जनाको परिवार छ। उनकै भरमा परिवार पालिएको छ। तल्लो डोल्पाबाट ल्याइएको बजारिया चामल ३६ प्रतिशत ब्याज जोड्ने गरी उधारोमा किनेर खाने गर्छौ उनले भने, ३० किलोको मात्रै सात हजार तिर्नुपर्छ। गाउँमा चामल खाएको मात्रै २० लाखसम्म उधारो तिर्ने मान्छेहरू पनि छन्। मैलेमात्रै तीन जना साहुसँग चामल खाएको तीन लाख भइसक्यो, अझै चार पाँच लाख थपिने अनुमान गरेको छु भोटेले भने। नेयार जस्तै धोका नाग्मा गुरुङ र तुण्डुप मगरको पिर पनि एउटै हो। सरकारी चामल नगएकाले सात जनाको परिवार कसरी पाल्ने भन्दै तुण्डुप मगरले चिन्ता व्यक्त गरे। अनाजको नाममा उवा र आलुमात्र हुन्छ, अरू नुन, खुर्सानीदेखि चामल, दाल सबै अन्यत्रबाट किनेर खानुपर्छ, साँच्चिकै उपल्लो डोल्पालीलाई जीविकोपार्जनमै ठूलो संघर्ष गर्नुपर्छ उनले भने। सरकारलाई निःशुल्क खाद्यान्न पठाइदिन उनले माग गरे। गाउँपालिकामा १० प्रतिशत नागरिकबाहेक अधिकाशंको पीडा उस्तै भएको उनको भनाइ छ। सरकारी चामल नगएपछि विपन्न घर परिवारहरू उवाको सातु खाएर छाक टार्न बाध्य भएको उनले बताए। माथिल्लो डोल्पामा पर्ने शेफोक्सुडो गाउँपालिकाका पर्ने कु, भिजेर, साल्दाङलगायतका विकट गाउँबस्तीका नागरिकको समस्या पनि उस्तै हो। के हो खाद्य संकट ? उपल्लो डोल्पा देशको उच्च हिमाली क्षेत्रमा पर्छ। तिब्बती पठारका कारण उक्त क्षेत्रमा अग्ला हिमालको छायाँसमेत पर्दछ। त्यतिमात्र होइन बलौटे पत्थरिलो माटो र बाह्रैमहिना अत्यधिक चिसो हुने भएकाले पनि खाद्य उत्पादन निकै कम हुन्छ। उपल्लो डोल्पामा खाद्यान्न उत्पादन अत्यन्तै कम हुने र त्यसले ६ महिना पनि राम्रोसँग खान नपुग्ने भएकाले उपल्लो डोल्पामा बर्सेनि खाद्यान्न संकट हुने गरेको बागवानी विकास केन्द्र दुनैका प्रमुख भुवन अधिकारीले बताए। उपल्लो डोल्पाका नागरिक पूर्ण रूपमा अनुदानको खाद्यान्नमा निर्भर हुँदै आएका छन्, उनले भने। जिल्ला कृषि विकास कार्यालयको तथ्यांकमा पनि उपल्लो डोल्पाका तीनवटा गाउँपालिका संकटग्रस्त क्षेत्रमा राखिने गरिएको छ। उपल्लो डोल्पाका स्थानीयवासीलाई दैनिक गुजारा चलाउन संघर्ष गर्नु परिरहेको छ। त्यसैकारण उपल्लो डोल्पामा हवाई माध्यमबाट तत्काल खाद्यान्न पठाउनुपर्ने आवश्यकता रहेको जनप्रतिनिधिको भनाइ छ। कसरी चलेको छ गुजारा ? उपल्लो डोल्पाका स्थानीयहरू ज्यानको बाजी थापेर खाद्यान्न ढुवानी गर्न बाध्य छन्। पाँच दिनसम्म हिँडेर नुन, चामललगायतका खाद्यान्न लिन तल्लो डोल्पा झर्ने गरेका छन्। भिरको बाटोसँगे घोडा, खच्चड, याक, चौरीको पिठ्यूमा खाद्यान्न बोकाएर लैजाने गरिन्छ। ज्यान नै हत्केलामा राखेर खाद्यान्नको जोहो गर्नुपर्ने अवस्था रहेको डोल्पोबुद्ध गाउँपालिकाका युवा पेमा छेवाङ गुरुङले भने। विश्व आविष्कार र चमत्कारमा लागेको छ तर उपल्लो डोल्पाका जनता पेट भर्नकै लागि संघर्ष गर्दै ठिक्क छन्, कठिन भूगोल राज्यको उदासीनताको उपज हो, उनले भने। पैसा हुने आफ्नै पैसाले खाद्यान्न किनेर खान्छन्, नहुनेहरू गाउँका साहु, महाजनबाट मिटरब्याजमा ऋण लिएर खाद्यान्न किनेर खान बाध्य छन्। कतिपयले जमिन नै धितो राखेर नुन, चामल किनेर खानुपर्ने हुन्छ, उनले थपे। नुन, चामल माग्दै जनप्रतिनिधि काठमाडौं गाउँमा खाद्यान्नको चरम संकट भएपछि सरकारी खाद्यान्न माग गर्दै काठमाडौं पुगेको डोल्पोबुद्ध गाउँपालिकाका उपाध्यक्ष पेमाधार्के गुरुङले बताए। केही दिन अघिमात्र सांसद धनबहादुर बुढाको नेतृत्वमा खाद्य व्यवस्था तथा व्यापार कम्पनी लिमिटेडको केन्द्रीय कार्यालय भद्रकाली पुगेको उनले बताए। तत्कालका लागि एक हजार क्विन्टल पठाउने आश्वासनसमेत पाएको उनको भनाइ छ। यस वर्ष नाका खुल्ने अन्तिम तयारी भए पनि सरकारको ढिलासुस्तीको कारण नाका खुल्न नसकेको भन्दै उनले दुःखेसो पोखे। यसरी जान्छ खाद्यान्न, सास्ती उस्तै उपल्लो भोटमा दैनिक उपभोग्य वस्तुहरू ढुवानी गर्न सहज छैन। त्यसैकारण काठमाडौंबाट ढुवानी गर्ने गरिन्छ। काठमाडौंबाट लगिएको चामल, नुन, रसुवागढी भएर केरुङ नाका पुर्याइन्छ। त्यहाँबाट तिब्बतको बाटो हुँदै नेपालतिब्बतको सीमा क्षेत्रमा पर्ने मोरिम्ला र क्याटो नाका पुर्याइन्छ। खच्चड र हवाईजहाजबाट सदरमुकाम दुनै हुँदै खाद्यान्न लैजादा प्रतिक्विन्टल २० हजार धेरै पर्दछ। तर सीधै काठमाडौंबाट केरुङ नाका हुँदै लगियो भने प्रतिक्विन्टल पाँच हजारमै पुग्ने खाद्य व्यवस्था तथा व्यापार कम्पनीको कार्यालय डोल्पाले जनाएको छ। ढुवानी रकममा भारी अन्तर पर्ने भएकाले उपल्लो डोल्पाका लागि खाद्यान्न केरुङ हुँदै लैजाने गरिएको कार्यालयको भनाइ छ। डोल्पामा खाद्यान्न लैजान चीनसँग बाटोको अनुमति माग्नु पर्दछ। अनुमति पाएपछि खाद्यान्न काठमाडौंबाट ट्रकमा लोड गरेर रसुवागढी हुँदै केरुङ नाका लगिन्छ। त्यहाँबाट चार दिनको गाडीको यात्रापछि नेपालतिब्बतको सिमाना क्याटो र मोरिम्ला नाका पुगिन्छ। मोरिम्ला र क्याटोबाट उपल्लो डोल्पासम्म यातायातको सुविधा नभएकाले त्यहीबाट चामल नुन वितरण गर्ने गरिन्छ। लेकाली हावापानी र उच्च भूभाग पर्ने भएकाले उक्त नाकाहरूसम्म पुग्न ज्यादै कठिन हुने कम्पनीका कर्मचारीहरू बताउँछ। उच्च भूभाग भएकाले श्वासप्रश्वासमा समस्या उत्पन्न भएर कर्मचारी बिरामीसमेत पर्ने गर्छन्। ती नाकामा उच्च क्षेत्रमा पर्ने भएकाले खाने बस्ने होटेलको पनि व्यवस्था छैन। उपल्लो डोल्पालीहरू याक चौरी लिएर चामल, नुन लिन आउँछन्। चीनको बाटो हुँदै उपल्लो डोल्पामा खाद्यान्न लैजाँदा थुप्रै कानुनी झन्झट व्यहोर्नु पर्छ। चीनले रोड अनुमति नदिनाले समयमै खाद्यान्न ढुवानीमा ढिलाइ हुने गरेको व्यापार कम्पनीको भनाइ छ। ड्राइभरको सिन्डिकेट उस्तै नेपाल खाद्य व्यवस्था तथा व्यापार कम्पनीका अनुसार भन्सार रसुवाको टिमुरे नाकाबाट खाद्यान्न लैजान ट्रक चालक रसुवाकै मात्र हुनुपर्ने व्यवस्थाले सबैभन्दा ठूलो समस्या हुने गरेको छ। जुन सिन्डिकेटले खाद्यान्न ढुवानीमा ढिलाइ हुन्छ। ड्राइभरको यस्तो किसिमको सिन्डिकेट हटाउनुपर्ने डोल्पोबुद्धका जनप्रतिनिधिको भनाइ छ।"
देशलाई निकास दिन अगाडि सर्ने बेला आइसक्यो : पूर्वराजा शाह,"वीरगन्ज : पूर्वराजा ज्ञानेन्द्र शाहले बढ्दो बेथिति र अन्यौलताबाट देशलाई निकास दिन अगाडि सर्ने बेला आइसकेको उद्घोष गरेका छन्। शनिबार वीरगन्जमा आयोजित स्वागत र नागरिक अभिनन्दन समारोहलाई सम्बोधन गर्दै पूर्वराजा शाहले घुमाउरो पारामा अब देशमा पुनः राजतन्त्रको आवश्यकता भइसकेको उद्घोष गरेका हुन्। मुलुकमा विद्यमान राजनीतिक अन्यौलता र अस्थितरताप्रति लक्षित सम्बोधनमा पूर्वराजा शाहले भने, २०६५ जेठ २९ मा आफ्नो गरिमापूर्ण राजपाठबाट वियुक्त हुनुपर्दा मैले त्यसबेला व्यक्त गरेको राष्ट्रप्रेम, राष्ट्रियता, प्रजातान्त्रिक प्रतिवद्धता तथा देश र जनताको उत्थानमा क्रियाशील हुने भावनालाई मैले अहिले सान्दर्भिकरूपमा सम्झिरहेको छु। राजतन्त्रको विदाईपछि गणतन्त्र स्थापना भएयताको पछिल्लो १५ वर्षको अवधिमा जनतामा असन्तोष, चिन्ता र आक्रोश छताछुल्ल भएको उनले बताए। उनले भने, राजदरबार परित्याग गर्दा २०६५ जेठ २९ गते नै मैले भनेकै थिएँ देशमै बसेर नेपालको बृहत्तर हित र शान्तिका लागि योगदान पुर्याउन चाहन्छु। स्वाभिमानी नेपालीको समग्र हित होस् कामना छ। हाम्रो राष्ट्रप्रेम र राष्ट्रिय सदाशयता कायम नरहँदा देशमा विषम परिस्थिति बढ्दै जान्छ। त्यस्तो विकृतिबाट आम जनातामा आक्रोश उत्पन्न हुन्छ भन्ने त्यतिखेरकै आँकलन हो। वितेका १५ वर्षपछि आज त्यही असन्तोष, चासो, चिन्ता र आक्रोश सर्वत्र छताछुल्ल भएको छ। आज पनि आफूहरूले देशमै रहेर देशको गौरवगाथा गाइरहेको तथा अहिले पनि देशको उन्नति, सबै देशबासीको विकास हुँदै जाओस् भन्ने भावना आफूहरूमा कायमै रहेको उनले बताए। आफ्नो मौलिकता र पहिचान गुमाएर देशलाई विभाजनको खाडलमा लगेर देशमा सनातनदेखि रहँदै आएको सुमधुर सामाजिक सम्बन्धलाई बिथोलेर देशको भलो नहुने उनको कथन थियो। त्यसैले राज्यव्यवस्था, राजनीतिक, अर्थ व्यवस्था र राजनीतिक दूरावास्था सबैको मूल्यांकन गरेर ती सबैको सुधार गरी सबैको विकास र सबै समस्याको निकासको बाटोमा अब अगाडि बढ्नुपर्ने बेला आइसकेको उनले बताए। पूर्वराजा शाहले राजदरबार हत्यकाण्डपछि आफूले ७ वर्षसम्म राष्ट्र प्रमुखको हैसियतामा आफ्नो दायित्व निर्वाह गरेको जिकिर गरे। तत्कालको अफ्ठ्यारो विषम परिस्थितिमा पनि देशको थप बर्बादी नहोस् र प्रजातन्त्रका मान्यता कायमै राखेर आफूले त्यसबेला राष्ट्रप्रमुखको जिम्मेवारी निभाएको उनले बताए। उनले भने, २०५८ मा घटेको विनाशकारी घटना हाम्रो परिवारका लागि कहालाग्दी थियो । तर त्यसबेला राजनीतिक जालझेल गरी हामी प्रति नेपालीको मनमा अनेक भ्रम र नकरात्मक भवाना फैलाइयो। हाम्रो परिवारलाई घातक प्रहार पनि भयो। तर, सत्य सधैं सत्य नै हुन्छ। असत्यको विजय कहिल्यै पनि हुँदैन। उनले थपे, देश बचाउन र बनाउनका लागि जनताका तर्फबाट निरन्तर आवाज हामीमाथि पनि आइरहेको छ। देशमा विद्यमान समस्याको निदान हामी आफैंबाट हुने हो। अरुले आएर गरिदिने होइन। तर, दुःखका साथ भन्नुपर्छ आज हाम्रो देश उजाड र खोक्रो बन्दै गइरहेको छ। यो अवस्थाको अन्त्य गर्नैपर्छ। यसका निम्ति अब सोच्ने बेला आएको छ। देशलाई झन् झन् बर्बादीतिर नलैजाऔं। उनले विभेद्, विखण्डन, विग्रह र निषेधको राजनीति त्याग्न अपील पनि गर्दै यसमै देश र देशबासीको भलो रहेको पनि बताए। पछिल्लो दुई तीन दशक यता अवसर र रोजगारीको अभावले तराईमधेसको जनशक्ति पातलिँदै गएको भन्दै चिन्ता व्यक्त गरे। उनले भने, मधेस उजाड बन्दै गइरहेको छ। मरुभूमीकरणतर्फ अग्रसर देखिन्छ। यो गम्भीर कूरा हो। रोजगारी र अवसर दिन नसक्दा हाम्रो जमिन, स्रोतसाधन सबै सुक्दै जनशक्ति पातलिँदै गएको छ। यो दुःखको कुरा हो। त्यसका लागि अब सबैले सोचौं ,समीक्षा गरौं।'"
माओवादीलाई १७ हजारको हत्यारा भन्ने बेइमानीपूर्ण भाष्य निर्माण गरिँदैछ : प्रधानमन्त्री,"काठमाडौं : प्रधानमन्त्री पुष्पकमल दाहालले आफ्नो उदेश्यप्रति माओवादी पंक्ति उदाशीन देखिएको बताएका छन्। सहिद प्रतिष्ठान नेपालको १४औं वार्षिक साधारणसभालाई शनिबार माओवादी मुख्यालय पेरिसडाँडामा सम्बोधन गर्दै उनले अहिले खुलेआम माओवादी आन्दोलनलाई चुनौती दिँदा पनि प्रतिवाद गर्न नसकेको बताए। माओवादीलाई १७ हजारको हत्यारा भन्ने बेइमानीपूर्ण र झुट भाष्य बनाइएको र यसले सहिदहरूकै अपमान भएको उनले बताए। आफू प्रधानमन्त्री भएपछि सहिद, बेपत्ता तथा घाइतेका परिवारलाई राज्यले सहयोग गरेकाले त्यसलाई सिंगो पार्टी पंक्तिले आत्मबोध गर्नुपर्ने उनको भनाइ छ। प्रधानमन्त्री दाहालले सरकारले करिब ३ हजारलाई छिट्टै सहिद घोषणा गर्नका लागि प्रक्रिया अघि बढाएको भन्दै जनयुद्धका क्रममा ज्यान गुमाएका सबैलाई घोषणा गरिने जानकारी दिए। शान्ति प्रक्रियाका बाँकी काम चाँडै सम्पन्न गर्न सरकार क्रियाशील रहेको उल्लेख गर्दै उनले सङ्क्रमणकालीन न्यायसँग सम्बन्धित विधेयक सहमतिमै टुंगिने जिकिर गरे।"
नेपालभारतबीचको सम्बन्ध सुमधुर ढंगबाट अघि बढिरहेको छ : मन्त्री साउद,"काठमाडौं : परराष्ट्रमन्त्री नारायणप्रकाश साउदले नेपालभारतबीचको सम्बन्ध सुमधुर र अद्वितीय ढंगबाट अघि बढिरहेको बताएका छन्। भारतको ७५औं गणतन्त्र दिवसका असरमा नेपालभारतमैत्री समाजद्वारा आयोजित कार्यक्रममा उनले जनस्तरमा समेत प्रगाढ रहेको सम्बन्धलाई थप सुमधुर तुल्याउन विभिन्न कालखण्डमा उठेका प्रश्नलाई वार्ता र छलफलका आधारमा निष्कर्षमा पुर्याइने बताए। 'दुई देशबीचको सन् १९५० को सन्धि र सीमा बहुआयामिक विषय भएकाले जनताका हित हुनेगरी वस्तुगत र व्यावहारिक भएर निर्णयमा पुग्नुपर्छ,' उनले भने। दुवै देश मित्रशक्ति भएकाले मिलेर जान नसकिने कुरा सोच्न पनि नसकिने बताउँदै उनले दुवै देशका सीमाक्षेत्रमा रहेका नागरिकप्रति असल व्यवहार र संस्कार प्रदान गर्न सीमा सुरक्षामा खटिएका सुरक्षाकर्मीलाई तालिम र प्रशिक्षणको खाँचो औंल्याए। परराष्ट्र मन्त्रालयको नेतृत्व सम्हालेपछि भएका भेटघाट र भ्रमणमा भारतीय नेताहरू र नागरिकमा नेपाल र नेपालीप्रति सहृदय देखेको बताउँदै मन्त्री साउदले सुस्ता र कालापानीका विषयमा पनि भारतीय पक्षले हार्दिकताकासाथ कार्यदलमार्फत् काम ठोस रूपमा अघि बढोस् भन्ने मनसाय आफूले पाएको बताए। 'नेपाल र भारत एउटै सांस्कृतिक विरासतमा रहेका मुलुक हुन्। दुई देशबीच सदियौं पुरानो अन्योन्याश्रित सम्बन्ध छ। भाषा, भूगोल र संस्कृतिले जोडेको छ, यो सम्बन्ध समृद्धि, विकास र शान्तिका लागि प्रयोग गरिनुपर्छ,' उनले भने। विगत ७५ वर्षमा आर्थिक विकास र समृद्धिका हिसाबले भारत विश्वका अन्य देशका लागि आदर्शकै रूपमा रहेको बताउँदै मन्त्री साउदले दुवै छिमेकी मुलुक आपसी हितका आधारमा सम्बन्धलाई थप अनुपम बनाएर अघि बढिरहेको उनको भनाइ छ।"
करिब ३ हजारलाई सहिद घोषणा गर्ने निर्णय गरिसकेका छौं : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले जनताको संघर्षबाट प्राप्त परिवर्तनको रक्षाका निम्ति माओवादी घटकबीचको एकता अपरिहार्य रहेको बताएका छन्। माओवादी केन्द्रको पार्टी कार्यालयमा आयोजित कार्यक्रममा उनले माओवादी विचारधारामा छरिएर रहेका नेता तथा कार्यकर्तालाई एकताबद्ध हुन अपील गरे। 'देशभरका माओवादी आन्दोलनका सबै धारालाई एकताबद्ध हुन र एकढिक्का भएर काम गर्न अपील गर्दछु,' उनले भने। विभाजित भएर लक्ष्यमा पुग्न नसिकनेतर्फ संकेत गर्दै उनले जनयुद्धका सहिद, बेपत्ता तथा घाइतेलाई राज्यले सम्बोधन गर्ने र घाइतेको वर्गीकरण गरिने प्रतिबद्धता जनाए। प्रधानमन्त्री दाहालले सरकारले थप ३ हजार जनालाई सहिद घोषणा गरेको र उनीहरुको नाम छिट्टै राजपत्रमा प्रकाशित गरिने बताए। 'झण्डै ३ हजार छुटेकाहरूको सहिद घोषणा फेरि क्याबिनेटबाट निर्णय भइसकेको छ। गृह मन्त्रालयबाट प्रमाणित भइसकेको छ। त्यो राजपत्रमा प्रकाशित गर्नका लागि अगाडि बढिसकेको छ,' उनले भने। उनले सहिद, बेपत्ता तथा घाइतेका परिवारलाई राज्यले सहयोग गरेको र त्यसलाई सिंगो पार्टी पङ्क्तिले आत्मबोध गर्नुपर्ने बताए। सहिदलाई विभाजन गर्न नहुने भन्ने मनसायअनुसार प्रतिष्ठान एकताबद्ध रहेको उल्लेख गर्दै उनले अब सबै माओवादी विचारधारा केन्द्रिकृत हुने बताए। 'समान त्याग र बलिदान गरेकाहरु एउटै केन्द्रमा आबद्ध हुने अवस्था आउँदैछ, वैज्ञानिक समाजवादका उद्देश्य बोकेका सबैलाई एकै ठाउँमा ल्याउन प्रतिष्ठानको पनि प्रयास होस्,' उनले भने, 'त्यही एकताको पाटोबाट नयाँ पुस्ताको नेतृत्व पैदा हुनेछ।' माओवादी पार्टी तथा आफ्नो नेतृत्वले गरेका सकारात्मक कामलाई जनतासमक्ष पुर्याउन आग्रह गर्दै उनले सरकारले थालनी गरेको आर्थिक समृद्धि, सुशासन र सामाजिक न्यायका कामले जनतामा आशा जगाउन सफल भएको बताए। शान्ति प्रक्रियाका बाँकी काम चाँडै सम्पन्न गर्न सरकार क्रियाशील रहेको उल्लेख गर्दै प्रधानमन्त्रीले सङ्क्रमणकालीन न्यायसँग सम्बन्धित विधेयक सहमतिमै टुंगिने बताए।"
गुन तिर्दै देउवा,"काठमाडौं : कांग्रेसको १३औं महाधिवेशनमा शेरबहादुर देउवासँगै सभापतिमा प्रतिस्पर्धा गरेका थिएकृष्णप्रसाद सिटौला। देउवा, सिटौला र अर्का प्रतिस्पर्धी रामचन्द्र पौडेल कुनैको पनि पहिलो चरणमा ५० प्रतिशत बढी मत आएन। सबैभन्दा कम मत पाएका सिटौला दोस्रो चरणबाट बाहिरिए। पौडेल र देउवाबीच दोस्रो चरणमा प्रतिस्पर्धा भयो। सिटौलाले दोस्रो चरणको निर्वाचनमा देउवालाई सहयोग गरे। देउवाले सभापति जिते पनि। १३औं महाधिवेशनपछि सिटौलाले देउवालाई सहयोग गरिरहे। १४औं महाधिवेशनमा पनि सहयोग गरे। देउवा पनि कम छैनन्, उनले हालै सिटौलाको गुन तिरे। पार्टीका युवा महामन्त्रीद्वय गगन थापा र विश्वप्रकाश शर्मालगायतका नेताहरूले चुनाव हारेका र पटकपटक अवसर पाएकालाई राष्ट्रियसभामा उम्मेदवार नबनाउन देउवामाथि दबाब बढाएका थिए। तर, दबाबसँग देउवा डराएनन्। सिटौलालाई उम्मेदवार बनाइछोडे, उनले चुनाव जिते पनि। जितसँगै सिटौलाको शक्तिमा पुनरोदय भएको छ। पार्टीको १३औं महाधिवेशनमा प्रतिस्पर्धी बनेका देउवा र पौडेलबीच १४औं महाधिवेशनमा अचम्मको सहकार्य भयो। देउवा इतरपक्षीय समूहबाट सभापतिको उम्मेदवार बन्न नपाएपछि पौडेल १४औं महाधिवेशनमा उम्मेदवार बनेनन्। भित्रभित्रै देउवालाई सहयोग गरे। देउवा सभापति बने। देउवाले पनि पौडेलको गुन तिरे। कहिल्यै पनि पार्टीको फस्ट म्यान बन्न नसकेका पौडेललाई राष्ट्राध्यक्ष बनाए। त्यसबेला पार्टीभित्र राष्ट्रपति बन्न दर्जनौं आकांक्षीलाई बेवास्ता गरेर पौडेलले १४औं महाधिवेशनमा लगाएको गुन तिरेका थिए। अप्ठेरो बेला आफूलाई साथ दिनेलाई गुन तिर्न देउवा खप्पिस भएको उनी निकट नेताहरू बताउँछन्। राष्ट्रियसभाको निर्वाचनका बेला पनि पटकपटक अवसर पाएका, विगतमा चुनाव हारेका, समानुपातिक उम्मेदवार भएकालाई उम्मेदवार नबनाउन देउवामाथि दबाब बढेको थियो। उम्मेदवार छनोटकै विषयमा सभापति र महामन्त्रीको द्वन्द्व छरपस्ट भयो। उक्त विषयलाई लिएर कांग्रेसका महामन्त्रीद्वयले सामाजिक सञ्जालमार्फत असन्तुष्ट नै पोखे। इतर पक्षले फ्लोर क्रसको धम्की नै दिए। सत्ता र शक्तिमा पुगेपछि आफूलाई साथ दिएका साथीभाइ बिर्सने बानी देउवामा देखिँदैन। उनी निकट केन्द्रीय सदस्य रामहरि खतिवडा भन्छन्, आफूलाई सहयोग गर्नेलाई विशेष अवसर र मौका हेरेर स्थान दिने बानी सभापतिजीको छ। २०५६ सालदेखि सभापति देउवासँग नजिक भएर काम गर्दै आएका कांग्रेस प्रचार विभाग प्रमुख मीन विश्वकर्मा देउवा वचनको पक्का मान्छे भएको बताउँछन्। उनले भने, कसैलाई वचन दियो भने पूरा गर्नुहुन्छ। त्यो उहाँको स्वभाव हो। आफ्नो प्रयासमा इमान्दार बन्नुहुन्छ, विश्वकर्मा भन्छन्। राजनीतिमा सबैलाई मिलाएर सँगै लैजानुपर्ने पक्षमा देउवा सधैं रहने गरेको विश्वकर्माले बताए। उहाँले सबैलाई सँगै लिएर सहमति गरेर जाऔं। किन साथीहरूलाई चित्त दुखाएर विद्रोह गर्ने भन्नुहुन्छ, विश्वकर्मा भन्छन्, राष्ट्रपतिमा रामचन्द्र पौडेल र राष्ट्रियसभामा कृष्ण सिटौलालाई ल्याउँदा पनि उहाँले सबैसँग सल्लाह गरेरै नाम सिफारिस गर्नु भएको हो।, जबकि १४औं महाधिवेशनमा पौडेल देउवासँग प्रतिस्पर्धा गर्न चाहन्थे। इतर समूहका नेताहरू डा शेखर कोइराला, गगन थापालगायतका नेताले नमानेपछि पौडलले मौन समर्थन देउवा जिताउनलाई देखाए। सभापतिमा देउवा, कोइराला, प्रकाशमान सिंह, विमलेन्द्र निधि र कल्याण गुरुङबीच प्रतिस्पर्धा भयो। तर कसैको पनि बहुमत आएन। दोस्रो चरणमा निधि र गुरुङले देउवालाई समर्थन गरेपछि उनी लगातार दोस्रोपटक सभापति बन्न पुगे। देउवालाई प्रजातान्त्रिक कांग्रेस हुँदादेखि नै सहयोग गर्दै आएका निधिलाई भने कता राखेर गुन तिर्छन् त्यो भने बाँकी नै छ। विश्वकर्मा भन्छन्, निधिजीसँग बेलाबखत सरसल्लाहका लागि भेट भइराख्छ। उहाँहरूमा दुरी कत्ति पनि छैन। पौडेल र सिटौलामात्रै नभई बीपी पुत्र डा शशांक कोइराला पनि देउवालाई सहयोग गर्ने नेतामा पर्छन्। उनले १३औं महाधिवेशनदेखि नै सहयोग गर्दै आएका छन्। १४औं महाधिवेशनमा आफ्नै दाजु शेखर सभापतिमा उठ्दा पनि मौन प्रायः भएरै शशांकले देउवालाई सहयोग गरेका थिए। नेता प्रकाशमान सिंह कांग्रेस फुट्दा देउवासँगै थिए। केही समय कोइराला पक्षमा गए पनि १४औं महाधिवेशनका बेला दोस्रो चरणमा देउवातिरै खुले। सोही गुनस्वरूप स्थानीय तहको निर्वाचनमा सिंह पत्नी सिर्जना सिंहलाई काठमाडौंको मेयरको टिकट दिए। सिंहलाई के दिएर गुन लगाउँछन् त्यो भने हेर्न बाँकी नै छ। शशांकलाई भने उनले १५औं महाधिवेशनमा पार्टी सभापतिमा अगाडि सार्ने मनस्थिति बनाएको देउवा निकट नेताहरू बताउँछन्। सभापतिजीले सरकारमा नयाँ मन्त्री पठाउँदा प्रकाशमान सिंहलाई पठाउने तयारीमा हुनुहुन्छ, देउवा निकट एक नेताले भने, शशांकजी सभापतिमा अगाडि बढ्नुभयो भने उहाँलाई सभापति बनाउन तयार जस्तै देखिनुहुन्छ।"
मेची पुलबाट समुदायमा कांग्रेस अभियान सुरु,"झापा : झापाको भद्रपुरस्थित मेची पुलबाट नेपाली कांग्रेसले आजदेखि समुदायमा कांग्रेस अभियान सुरु गरेको छ। कांग्रेसका महामन्त्रीहरू गगन थापा, विश्वप्रकाश शर्मा, कांग्रेस नेता कृष्णप्रसाद सिटौला लगायतले मेची पुलको प्रवेशद्वारमा पाँच वटा बिरुवा रोपेर समुदायमा कांग्रेस भन्ने अभियानको सुरुवात गरेका हुन्। स्थानीय तहबाट हुने गरेका सेवा प्रवाह र विकास निर्माणको अवस्थामा नागरिकका गुनासा र सुझाव वडा स्तरबाटै कार्यान्वयन गराउन पहल गर्ने गरी हुलाकी राजमार्गबाट सुरु भएको अभियान माघ २६ गते कञ्चनपुरमा पुगेर समापन हुनेछ। समुदायमा कांग्रेस अभियान अन्तर्गत मेचीमहाकाली संवाद यात्राको नेतृत्व गर्दै निस्किएका महामन्त्री गगन थापाले भने, हाम्रो यो अभियान जनताको निराशाबाट फाइदा र लाभ लिनलाई होइन, हाम्रो अभियानले जनताको निराशालाई चिर्नु छ, नेपाली समाजलाई त्यसबाट बाहिर ल्याउनु छ। आज झापा जिल्लामा देखिएका हात्ती पीडित, कृषक र खोला पीडितका समस्या बारेमा संवाद गरिने उनले बताए। अभियानका क्रममा देखिएका जनताका समस्यालाई स्थानीय तहदेखि प्रदेश र संघसम्म पुर्याएर समाधान गरिने बाटो लाग्ने उनको भनाइ छ। यो व्यक्तिगत नभई समग्र पार्टीको अभियान भएको उनले बताए। हाम्रो मुख्य कार्यक्रम माघ १६ गते अर्थात् सहिद दिवसका दिन हुने बताउँदै महामन्त्री थापाले भने, त्यस दिन देशभरका ६ हजार ७४३ वडामा कार्यक्रम गरिन्छ, सबै कार्यक्रममा वडा स्तरमा हुनेछ। त्यस्तै महामन्त्री विश्वप्रकाश शर्माले भने, हामीले गरेका कमजोरीका कारण जनतामा पक्कै पनि असन्तुष्टि छ, जनतामा किन वितृष्णा र गुनासो छ, जनतालाई कहाँ दुखिरहेको छ, त्यसलाई प्रत्यक्ष संवादबाट चिर्नलाई पनि यो अभियानको थालनी गरेका हौँ। देशमा शान्ति स्थापना गर्नु छैन। संविधान बनाउनु छैन। लोकतन्त्र स्थापित गर्नु छैन। ती सबै कुराहरू प्रक्रियामा आइसकेको बताउँदै महामन्त्री शर्माले भने, अहिलेको व्यवस्था जे छ त्यो सही छ, अव्यवस्था अन्त्य गर्न कांग्रेसको संकल्प अनुसार यो अभियानको सुरुवात गरिएको हो। त्यसैगरी कांग्रेस नेता कृष्णप्रसाद सिटौलाले नेपालको लोकतान्त्रिक आन्दोलनमा जनताको रगत बगेको भूमिबाट यो अभियानको सुरुवात जिकिर गरे। हामीले राष्ट्र र जनताको हितमा काम गर्नुछ। हामी हाम्रा लागि होइन, पार्टीका लागि होइन जनताका लागि हो, उनले भने, हाम्रो सम्पूर्ण क्षमता र समर्पण जनताको लागि हो, यस अभियानबाट जनताको गाँस, बाँस र कपासको अवस्था कस्तो छ, कहाँ गल्ती र त्रुटि भयो त्यसलाई सच्याएर अघि बढ्नु छ। कांग्रेस ५ नम्बर वडा सभापति हरि बस्नेतको अध्यक्षतामा भएको शुभारम्भ कार्यक्रममा वडा, जिल्ला, केन्द्रीय सदस्यसहित विभिन्न भ्रातृ संघ तथा शुभेच्छुक संस्थामा आबद्ध प्रतिनिधिहरूको सहभागिता रहेको थियो। अभियानमा सहभागी नेताहरूले आज बिहान साढे ९ बजेदेखि १० बजेसम्म झापा चोकमा चिया संवाद गरेका छन्। त्यस्तै कञ्चनश्रीमा हात्ती प्रभावित क्षेत्रको अवलोकन गर्ने, कृषक समूहसँग संवाद गर्ने, झापा बजारमा खुला संवाद गर्ने कार्यक्रम छ। कन्जीबारीमा पैदल यात्रा गर्दै कन्काई नदी तर्ने, खजुरागाछीमा खुला संवाद गरी ४ बजे झापाको चौकीघाटबाट मोरङ प्रस्थान गर्ने कार्यक्रम रहेको छ। संवाद यात्राका लागि महामन्त्री थापा झापा, मोरङ, सुनसरी, सप्तरी, सिराहा, धनुषा, महोत्तरी, सर्लाही, रौतहट, बारा, पर्सा, चितवन, नवलपुर, नवलपरासी, रुपन्देही, कपिलवस्तु, दाङ, बाँके, बर्दिया, कैलाली र कञ्चनपुर पुग्ने कार्यक्रम रहेको छ।"
"कोशीमा कांग्रेसले धोका दियो, गठबन्धनबारे गम्भीर समीक्षा गर्छौं : वर्षमान पुन","रोल्पा : नेकपा माओवादी केन्द्रका उपमहासचिव वर्षमान पुनले कोशी प्रदेशको राष्ट्रियसभा निर्वाचनमा नेपाली कांग्रेसले धोका दिएको बताएका छन्। गृहजिल्ला रोल्पामा माओवादी जनप्रतिनिधि र जिल्लास्तरीय नेताहरूलाई प्रशिक्षण दिँदै उनले कोशीमा कांग्रेसले धोका दिएका कारण आफ्नो उम्मेदवार पराजित भएको भन्दै अब कांग्रेससँगको गठबन्धनबारे गम्भीर समीक्षा गर्नुपर्ने बताएका हुन्। कोशी प्रदेशको राष्ट्रियसभा निर्वाचन परिणामले राष्ट्रिय राजनीतिमा नयाँ मोड आएको छ। कांग्रेससँगको गठबन्धनबारे गम्भीर समीक्षा गर्नुपर्ने अवस्थामा हामी पुगेका छौं। कांग्रेससँगको गठबन्धनले राजनीतिक रुपमा हामीलाई घाटा या नाफा के छ ? हामी हरेक चुनावमा इमान्दार बनेर कांग्रेसलाई मत दिइराख्ने अनि कांग्रेसले हाम्रा उम्मेदवार हराइराख्ने कहिलेसम्म चल्छ', उनले प्रश्न गरे। पुनले दुई वर्षअघि पनि कोशीबाट राष्ट्रियसभामा जसपा उम्मेदवारलाई कांग्रेसले भोट नदिएर बेइमानी गरेको बताए। उपमहासचिव पुनले कांग्रेसले आफूहरुको विश्वास गुमाएको बताएका छन्। पुनले आफूभित्रको अराजकता र अराजनीतिक प्रवृत्तिको समीक्षा गर्न काग्रेस नेतृत्वसँग माग गरेका छन्। बिहीबार सम्पन्न राष्ट्रियसभा निर्वाचनमा सत्ता गठबन्धनले कांग्रेस पूर्वमहामन्त्री कृष्णप्रसाद सिटौला र माओवादीकी चम्पादेवी कार्कीलाई उम्मेदवार बनाएको थियो। सिटौला विजयी भए पनि कार्की भने एमालेकी रुक्मिणी कोइरालासँग पराजित भएकी थिइन्।"
मुलुकमा नयाँ राजनीतिक सम्झौताको खाँचो छ : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले मुलुकलाई निकास दिनका लागि नयाँ राजनीतिक सम्झौताको खाँचो रहेको बताएका छन्। काठमाडौंमा आयोजित एक कार्यक्रममा लिङ्देनले अहिलको व्यवस्थाका कारण मुलक अफ्ठ्यारो अवस्थामा रहेको भन्दै मुलुकलाई निकास दिनका लागि नयाँ राजनीतिक सम्झौताको खाँचो रहेको बताए। राप्रपाको धर्मनिरपेक्षता, गणतन्त्र, संघीयता खारेजीको माग मुलुकलाई पछाउने विषय नभएको भन्दै उनले हिजो र आजका राम्रा कुरालाई लिएर नयाँ ढंगले अघि बढ्नुपर्ने उल्लेख गरे। उनले माओवादीदेखि राजासम्म सबै रहने व्यवस्था आउनुपर्ने बताए। उनले सत्ता टिकाउनका लागि विदेशीसामु लम्पसार पर्ने, दूतावासहरूलाई करौडौं खर्च दिनेलगायतका कामले गणतन्त्रको १५ वर्ष नेपालको राष्ट्रियतालाई कमजोर पार्ने काममा प्रयोग भएको तर्क गरे। लिङ्देनले आफ्ना मागलाई पूरा गर्नका लागि राप्रपाले छिटै आन्दोलन गर्ने र आफूहरुको आन्दोलन शान्तिपूर्ण हुने स्पष्ट पारे।"
भन्सार छलीका सामग्री बरामद,"धरान : भन्सार छलेर भारतबाट सुनसरी ल्याउँदै गरेको सामग्री बरामद भएको छ। भन्सार छली गरी नेपाल भित्राइएका किराना सामान, लत्ताकपडा, सुर्ती, प्याज लगायतका समानहरू सशस्त्र प्रहरीले बरामद गरेको हो। सशस्त्र प्रहरीले ४ लाख १३ हजार ६५० रुपैयाँ बराबरको भन्सार छलीको सामान र तस्करीमा प्रयोग गरिएको एक थान मोटरसाइकल बरामद गरेको सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक लकेशकुमार तुम्बाहाम्फेले बताए। बरामद गरिएका सामानहरू सुनसरी मुल भन्सार कार्यालय सेतुबन्ध कोशी ब्यारेजमा बुझाइएको छ। चोरी तस्करी र अवैध कारोबार नियन्त्रण गर्न सुनसरीको प्रस्तावित सीमा सुरक्षा गुल्म हरिपुर, कप्तानगंज, श्रीपुर, उल्टी, साहेबगंज र सुरक्षा बेश भुटाहाबाट चौबिसै घण्टा सशस्त्र प्रहरी परिचालन हुने प्रहरी उपरीक्षक तुम्बाहाम्फेले बताए । यसैगरी शनिबार ३३ किलो गाँजा परालको कुन्यौमा लुकाएर राखेको अवस्थामा बरामद गरिएको उनले बताए।"
ऐतिहासिक मिरकोटगढीमा पूर्वाधार निर्माण,"गोरखा : ऐतिहासिक मिरकोटगढीमा पर्यटन विकास गर्ने उद्देश्यले सिँढीलगायतका पूर्वाधार निर्माण गरिएको छ। पालुङटार नगरपालिका१० (साबिक मिरकोट गाविस)को मिरकोटगढीसम्म पुग्ने गरी रेलिङसहितको सिँढी तथा अन्य पर्यटकमैत्री पूर्वाधार निर्माण गरिएको हो। नगरपालिका कार्यालय र संघ सरकारको सहयोगबाट हालसालै सिँढी निर्माण गरिएको वडाध्यक्ष ऋषिराम धौरालीले जानकारी दिए। नगरपालिकाको २० लाख र वडा कार्यालयको २० लाखबाट तलदेखि यो माथिको कोटगढीसम्म रेलिङसहितको सिँढी लगायौं, धौरालीले भने, संघ सरकारको ससर्त अनुदान ३० लाख प्राप्त भयो। ७० लाखको लागतमा गत वर्ष मिरकोटगढीसम्मको सिँढी निर्माण भयो। अझै धेरै कुराहरू अपुग भएका छन्। क्रमशः हामी बनाउँदै जानेछौं। साथै मिरकोट कालिका भनेर चिनिने लकाङकालीको थानसम्मको बाटोमा पनि सिँढी लगाउने प्रस्ताव मन्त्रालयहरूमा पेस गरिसकिएको उनले बताए। साथै कोटगढीमा उद्यान पनि निर्माण गरिएको छ। पिङ, विश्रामस्थल, ट्री हाउस पनि निर्माण गरिएको अर्का स्थानीय नवराज भुसालले जानकारी दिए। यस ठाउँमा पर्यटन पूर्वाधार कसरी बनाउने, कसरी पर्यटन विकास गर्ने भन्नेबारे स्थानीय युवायुवती, वृद्धवृद्धाहरू एकजुट भएर लागिपरेका छौं, त्यसैले बेलाबेला यहाँ धार्मिक, सांस्कृतिक मेला आयोजना पनि हुने गर्छ। यस वर्ष पनि आउँदो बिहीबारबाट सातदिने धार्मिक महोत्सव आयोजना हुँदैन, उनले भने, यो कोटगढीबाट जिल्लाका प्रायः सबै पालिकाहरूको अवलोकन गर्न सकिन्छ। यहाँ अवलोकन गर्न लायक पर्यटकीय केन्द्रहरू लस्करै छन्। थुम्कैपिच्छे लकाङकालीका देवीको मन्दिर, ४ सय ६५ वर्षपहिले निर्माण भएको विश्वेश्वर महादेव मन्दिर, मिरवंशी राजाको दरबार, टुँडिखेल, गुम्बाहरू रहेको उनले बताए। यी प्राचीन सम्पदाको संरक्षण र विकास गर्नु हामी युवाहरूको दायित्व हो, त्यसैले हामीले बेलाबेला यहाँ मेला, महोत्सव त गरिरहेका छौं, उनले भने, विश्वेश्वर महादेवको मन्दिर पुरातत्त्व विभागले निर्माण गरेको छ। तर अरू संरचनामा चासो दिएको छैन। यसको संरक्षण र विकासका लागि स्थानीय तहले पनि अपनत्व लिनुपर्नेमा उनले जोड दिए।"
कर्णालीलाई पेपरलेस प्रदेश बनाइँदै,"वीरेन्द्रनगर : कर्णाली प्रदेशलाई पेपरलेस प्रदेश बनाइने भएको छ। कर्णाली प्रदेश सरकार, त्यस मातहतका कार्यालयहरू र सबै स्थानीय तहमा विद्युतीय प्रशासनको थालनी गर्दै सिंगो प्रदेशलाई पेपरलेस बनाइने भएको हो। मुख्यमन्त्री तथा मन्त्रिपरिषद्को कार्यालयअन्तर्गत प्रदेश तथा स्थानीय शासन सहयोग कार्यक्रमको आयोजनामा शुक्रबार भएको विद्युतीय शासन उन्मुखीकरणसम्बन्धी संवाद कार्यक्रममा बोल्दै कर्णाली प्रदेश सरकारका मुख्यमन्त्री राजकुमार शर्माले कर्णालीलाई प्रविधिमैत्री बनाउन नीतिगत तयारी भइरहेको बताए। उनले भने, प्रदेशलाई पेपरलेस प्रदेश बनाउने कुरा हाम्रो प्राथमिकतामा पर्छ। पूर्वमुख्यमन्त्री महेन्द्रबहादुर शाहीले कर्णालीको विकटतालाई सुगमतामा बदल्न सार्वजनिक सेवा प्रवाहलाई प्रविधिसँग जोड्नु आवश्यक रहेको बताए। उनले भने, कर्णालीको विकास समृद्धि र सामाजिक न्यायसहितको विकासलाई गति दिन हरेक सार्वजनिक निकायले प्रविधिसँग जोडिएर सेवा प्रवाह गर्नु जरुरी छ। त्यसैको सुरुवातमा म मुख्यमन्त्री भएको बेला २०७४ सालमै कर्णालीलाई डिजिटल प्रदेशका रूपमा विकास गर्ने नीति लिइएको थियो। पूर्वमुख्यमन्त्री तथा कांग्रेस संसदीय दलका नेता जीवनबहादुर शाहीले सार्वजनिक निकायलाई सेवाग्राहीमैत्री बनाउन विद्युतीय सेवा प्रवाह आवश्यक रहेको बताए। स्थानीय सरकार र सुशासनका विषयमा कार्यपत्र प्रस्तुत गर्दै पूर्वमुख्य सचिव लीलामणि पौडेलले सार्वजनिक सेवालाई प्रभावकारी बनाउन र नागरिकलाई सुशासनको अनुभूति दिलाउन विद्युतीय शासनको खाँचो रहेको बताए। स्थानीय सुशासन एवं आर्थिक तथा सामाजिक विकासका लागि सूचना प्रविधिसम्बन्धी कार्यपत्र प्रस्तुत गर्दै प्रविधि विज्ञ बसन्त बनले प्रदेश सरकार र स्थानीय सरकारले आफ्ना सेवालाई कसरी प्रविधिसँग जोडेर प्रभावकारी रूपमा वितरण गर्न सकिन्छ भन्ने जानकारी गराए।"
काठमाडौंमा यस वर्षकै न्यून तापक्रम,"काठमाडौं : हिउँदे वर्षा नभए पनि देशभर चिसो भने बढिरहेको छ। काठमाडौँ उपत्यकामा पनि चिसो बढ्ने क्रम जारी छ। काठमाडौं उपत्यकामा आज यस वर्षकै सबैभन्दा कम दुई दशमलव पाँच डिग्री तापक्रम मापन गरिएको जल तथा मौसम विज्ञान विभाग, मौसम पूर्वानुमान महाशाखाका वरिष्ठ मौसमविद् मिनकुमार अर्यालले जानकारी दिए। आज बिहान पाँच बजेतिर न्यूनतम तापक्रम दुई दशमलव नौ डिग्री मापन भएकामा अहिले बिहान ८:४५ बजेको समयमा झरेर न्यूनतम् तापक्रम दुई दशमलव पाँच डिग्री मापन गरिएको छ। दुई दिनअघि न्यूनतम तापक्रम तीन डिग्री मापन भएको थियो। जुम्लामा माइनस पाँच दशमलव तीन र मुस्ताङको जोमसोममा माइनस पाँच दशमलव पाँच डिग्री रेकर्ड भएको वरिष्ठ मौसमविद् अर्यालले बताए। उनले अहिले गण्डकी, कोसी र बागमती प्रदेशका पहाडी भूभागमा आंशिक बदलीको अवस्था रहेको बताए। अन्य क्षेत्रमा भन्दा यो क्षेत्रमा बढी बदली रहेको र तराईको सबै क्षेत्रमा हुस्सु लागिरहेको उनले जानकारी दिए। तराईमा राम्रोसँग घाम नलाग्ने तर लागे पनि कम न्यानो हुन्छ।"
पर्यटक लोभ्याउँदै मुन्दुम पदमार्ग,"भोजपुर : प्राकृतिक सौन्दर्य र किरात मुन्दुमी संस्कृतिले भरिपूर्ण मुन्दुम पदमार्ग पूर्वकै एक महत्वपूर्ण पर्यटकीय गन्तव्य हो। विशुद्ध लेकाली हावापानीसँगै हिमाललाई नजिकबाट नियाल्न सकिने यो पदमार्गमा पछिल्लो समय बाह्य तथा आन्तरिक पर्यटकहरूको आवागमनमा बृद्धि भएको छ। आनन्ददायी पैदलयात्रा गर्न सकिने यो पदमार्ग एक अलौकिक सुन्दर प्राकृतिक सिर्जनाको रुपमा स्थापित हुन थालेको हो। विशेषगरी यहाँको पर्यटनलाई समेट्ने यो पदमार्गले घुम्न आउने पर्यटकलाई प्राकृतिक मनोरमतासँगै किरात संस्कार र संस्कृतिको भरपुर आनन्द दिलाएको छ। पछिल्ला केही वर्षहरूमा बाह्य तथा आन्तरिक पर्यटकको प्रमुख रोजाइमा परेको यो पदमार्गले जोकोही उत्साहित भएर जाने गरेका छन्। पदमार्गमा भदौ, असोज, कात्तिक र मंसिर महिनामा सबैभन्दा बढी पर्यटकको ओइरो लाग्छ । पर्यटकका लागि स्थानीय मिठो खानासहितका होमस्टे, गोठबासहरूको सुविधा पनि रहेको छ। पदमार्ग घुम्न आउने पर्यटकहरूलाई आफूले सक्ने मिठो गाँस, बासको सेवा प्रदान गरिरहेको सावा घरबास (होमस्टे) हाँसपोखरीका सञ्चालक याङमियाङ राईले बताए। उनका अनुसार गोठबासको अर्गानिक खाना र गोठबासले पर्यटकहरू अझ उत्साहित र प्रफुल्लित बन्ने गरेको उनले सुनाए। मुन्दुम पदमार्गमा रहेको साल्पापोखरी लाई मुन्दुमी किरात प्रकृतिपूजकहरूले गोप्य धार्मिक, सांस्कृतिक र प्राकृतिक थलोको रुपमा लिन्छन् । किरात राईहरूको सुप्तुलुङ अर्थात तिनचुलाको स्वरुप जस्तै गरी सुरु हुने यो पदमार्ग खोटाङ जिल्ला साकेला गाउँपालिकाको तावाभञ्ज्याङ, भोजपुर जिल्ला टेम्केमैयुङ गाउँपालिका लेखर्कको ऐतिहासिक पान्धारेबजार, साहुबास, टेम्केडाँडा, चखेवाभञ्ज्याङ, मलुवापोखरी दलसिंगे, जलजले, तिम्माको मैयुङ, ओखलीढुंगा, चप्लेटीढुंगा हुँदै भोजपुर नगरपालिकाको बाघखोरसम्म करिब चार दिनको सहज पैदलयात्रा रहने गरेको छ। समुद्री सतहदेखि करिव ४१ सय ५३ मिटरको उचाइसम्म फैलिएको किरात मुन्दुमी मौलिकता बोक्ने यस पदमार्गले किरात संस्कार र संस्कृति जोडेको संस्कृतविद् कमलजंग राईले बताए। किरात मुन्दुमी परिवेशको महत्व अथ्र्याउने यो पदमार्ग आफैंमा एक जीवन्त उदाहरण हो, उनले भने, वास्तविक किरात मुन्दुमको दर्शन भेटिने यो पदमार्ग एउटा महत्वपूर्ण र जिज्ञासात्मक पर्यटकीय गन्तव्य हो। पदमार्गलाई जोड्दै गाउँपालिकाको सिंगो पर्यटन र कृषि क्षेत्रको विकास र विस्तारमा गाउँपालिकाले प्राथमिकताका साथ काम अघि बढाएको छ। पदमार्गमा आउने पर्यटकलाई लक्षित गर्दै गाउँपालिकाको चखेवा भन्ज्याङमा पर्यटन सूचना केन्द्र निर्माण गरिएको छ। पदमार्ग यात्राका लागि आउने पर्यटकले सूचना केन्द्रबाट पदमार्गसम्बन्धी सम्पूर्ण जानकारी हासिल गर्न सक्ने टेम्केमैयुङ गाउँपालिकाकी उपप्रमुख रमादेवी राईले बताइन्। मनमोहक हिमश्रृंखला, पहाडी थुम्का, समथर फाँटका मनोरम दृष्यहरूको आनन्द लिँदै प्रत्येक दिन बिहानीको झुल्के घामसँगै घाम नअस्ताउञ्जेल यात्रा गर्नु मुन्दुम पदमार्गको प्रमुख विशेषता हो। उत्तरी मोहोडा अर्थात नर्थ फेस भएर यो पदमार्गमा पदमार्गीहरूको मन र शरीरलाई आँखै अगाडि देखिने हरिया फाँटहरू र हिमश्रृंखलाको आकर्षणले अघि बढ्न अझ प्रेरित गर्छ। सांस्कृतिक र मौलिकतासँग प्राकृतिक सौन्दर्यलाई जोड्ने यो पदमार्गले छोटो समयमै अन्तर्राष्ट्रियस्तरसम्म आफ्नो छवि बनाएको टेम्केमैयुङ गाउँपालिकाका अध्यक्ष सरोज बस्नेतले बताए। किरात मुन्दुमी संस्कृतिलाई जगेर्ना गर्दै प्राकृतिक सम्पदाको रुपमा प्रबर्द्धन गर्न सके पदमार्गलाई देशकै प्रमुख पर्यटकीय गन्तव्य र यसको महत्वलाई पुस्तान्तरण गर्न सकिने प्रचुर सम्भावना रहेको उनले बताए। विशेषगरी किरात मुन्दुमको प्रमुख विशेषता बोक्ने यस पदमार्गको प्राकृतिक दृष्यावलोकन र पदयात्राका लागि पर्यटकहरू आउने गरेका छन्। यो वर्ष टेम्केमैयुङ गाउँपालिकाको तथ्यांकअनुसार पदमार्गमा लाखौंको संख्यामा पर्यटकहरू भित्रिएका छन्। पदमार्गको व्यवस्थापन र पदयात्रामा आइपर्ने समस्या पहिचानका लागि गाउँपालिकाले स्थलगत अनुगमन गरिरहेको जनाएको छ। हाम्रो गाउँपालिकाले पर्यटकको सहज र सुरक्षित यात्राका लागि ध्यान दिएको छ। गाउँपालिकाका प्रमुख प्रशासकीय अधिकृत बिकेन पौडेलले सुनाए। प्राकृतिक मनोरमताको भरपुर आनन्द लिँदै हिमालको दृश्यलाई नजिकबाट नियाल्न चाहने पर्यटकका लागि मुन्दुम पदमार्ग एक प्रमुख गन्तव्य हो। सरदर ५१ किलोमिटर दुरीको यो पदमार्गले भोजपुरसँगै खोटाङ, सोलुखुम्बु र संखुवासभा जिल्लाहरू जोडेको छ। नेपाल सरकारको एक सय नयाँ पर्यटकीय गन्तव्यमा सुचिकृत मुन्दुम पदमार्ग विशेषगरी भोजपुरको टेम्केमैयुङ गाउँपालिका, भोजपुर नगरपालिका, षडानन्द नगरपालिका, साल्पासिलिछो गाउँपालिकाको कुलुपुङ सोलुपास, साल्पापोखरी, सिलिछो क्षेत्रका साथै खोटाङको साकेला गाउँपालिका, केपिलासगढी गाउँपालिका क्षेत्रसम्म फैलिएको छ।"
कृष्णपुरका श्याम देउवा मृत्यु प्रकरणमा तीन टोलीले अनुसन्धान गर्दै,"धनगढी : अत्तरियाको सौगात दोहोरी साँझमा झगडा भएपछि मृत अवस्थामा भेटिएका कञ्चनपुरको कृष्णपुर नगरपालिका५ गुलरियाका ४२ वर्षीय देउवाको मृत्यु प्रकरणमा नेपाल प्रहरी प्रदेश कार्यालयले पनि अनुसन्धान थालेको छ। अपराध अनुसन्धानको मात्रै जिम्मेवारी पाएको र संघ सरकार मातहत रहेको नेपाल प्रहरी प्रदेश प्रहरी कार्यालय कञ्चनपुरले प्रहरी निरीक्षक नरपति भट्टको नेतृत्वमा अनुसन्धान टोली खटाएको हो। हामीले प्रहरी निरीक्षक नरपती भट्टको नेतृत्वमा टोली परिचालित गरेका छौं। अनुसन्धानको धेरै पाटो हेरिएको छ। पक्राउ परेका ६ जनाकै पोलीग्राफ परीक्षण पनि भइसकेको छ,' नेपाल प्रहरी प्रदेश कार्यालय कञ्चनपुरका प्रमुख तथा प्रहरी वरिष्ठ उपरीक्षक दिलीप सिंह देउवाले भने, धेरै कुरा खुल्दै गएको छ। यसअघि इलाका प्रहरी कार्यालय मालाखेतीले प्रहरी निरीक्षक रविन्द्र कठायतको नेतृत्वमा अनुसन्धान टोली खटाएको छ भने जिल्ला प्रहरी कार्यालय कैलालीले पनि प्रहरी निरीक्षक उपेन्द्र बमको नेतृत्वमा अनुसन्धान टोली परिचालन गरेको छ। 'इलाका प्रहरी कार्यालय मालाखेतीको टोली र जिल्लाको टोलीलाई हाम्रो टोलीले प्राविधिक सहयोग गर्छ,' प्रहरी वरिष्ठ उपरीक्षक देउवाले भने। पुस २५ गते कैलालीको अत्तरियामा रहेको सौगात दोहोरी साँझमा लफडापछि राति घर जाने भनेर निस्किएका कञ्चनपुरको कृष्णपुर नगरपालिका५ गुलरियाका ४२ वर्षीय देउवा पुस २६ गते घाईते अवस्थामा फेला परेका थिए। उनको धनगढीको निसर्ग अस्पतालमा उपचारका क्रममा पुस २६ गते नै मृत्यु भएको थियो। शरिरभरि घाउ भएको अवस्थामा घाइते फेला परेका देउवाको मृत्यु भएपछि आफन्तहरूले ६ जनाविरुद्ध किटानी जाहेरी दिएका थिए। आफन्तको जाहेरीका आधारमा प्रहरीले कृष्णपुर नगरपालिका वडा नम्बर ४ का टेक बहादुर नायक, वडा नम्बर ९ का रामबहादुर ऐर, गोदावरी नगरपालिका वडा नम्बर १ का विनोद शाह, वडा नम्बर १ कै उमेश बढैला, यज्ञ विक र गोदावरी ६ का प्रकाश ओलीलाई अनुसन्धानका लागि पक्राउ गरेको छ। दोहोरी साँझको सीसी क्यामेराको फुटेज नियन्त्रणमा लिए पनि त्यहाँ सामान्य भनाभन बाहेक नदेखिएपछि घटना झनझन रहस्यमयी बन्दै गएको छ।"
माथिल्लो मैलुङबाट विद्युत् उत्पादन,"रसुवा : उत्तरगया गाउँपालिका१ मा १४ दशमलव तीन मेगावाट क्षमताको माथिल्लो मैलुङखोला जलविद्युत् आयोजनाले विद्युत् उत्पादन सुरु गरेको छ। सानिमा ग्रुपअन्तर्गतको माथिल्लो मैलुङखोला जलविद्युत् लिमिटेडले प्रवर्द्धन गरेको आयोजनाले परीक्षण उत्पादन सुरु गरेको हो। हामीले परीक्षण उत्पादन हिजो गरेका छौं। आजबाट व्यावसायिक उत्पादन सुरु हुन्छ, आयोजनाका जनरल म्यानेजर कागडा प्रसाईंले भने। सबै संरचना निर्माणको काम सम्पन्न गरी उत्पादित विद्युत् राष्ट्रिय प्रसारण लाइनमा जडान गरिएको छ। आयोजनाबाट उत्पादन भएको विद्युत् त्रिशूली३ बी हब सबस्टेसनमा जोडिने भए पनि हब निर्माणको काम नसकिएकाले हाल त्रिशूली थ्री ए को प्रसारण लाइनमा जडान गरी मातातीर्थसम्म पठाएको छ। म्यानेजर प्रसाईंले भने, प्रारम्भमा २ अर्ब ५० लागत अनुमान गरिएकोमा कोभिड१९ तथा राष्ट्रिय प्रसारण लाइन निर्माणमा भएको ढिलाइको कारण २०८० को दसैंअगाडि प्रसारण हुन नसकेको हो। हाल २ अर्ब ८० करोड रुपैयाँको लागत पुगेको छ। आयोजनाको काम २०७६ कात्तिकदेखि सुरु भएको थियो। अहिले परीक्षण उत्पादन सुरु भएको हो। अबको १५ दिनपछि नेपाल विद्युत् प्राधिकरणसँग भएको विद्युत् खरिद सम्झौता (पीपीए)अनुसार विद्युत् बिक्री हुने प्रसाईंले जानकारी दिए। कम्पनीले २८ वटा टावर निर्माण गरी थ्री ए को हब शान्ति बजारमा जोडेपछि व्यावसायिक उत्पादन थालेको हो। कम्पनीले स्थानीय तथा सर्वसाधारणलाई सेयर बाँडफाँड सम्पन्न गरिसकेको छ।"
केराका थामबाट रेसा उत्पादन,"कैलाली : कैलालीको टीकापुर ८ स्थित धनसिंहपुरमा केराको थामबाट रेसा उत्पादन थालिएको छ। धनसिंहपुर एकता समाज बचत तथ ऋण सहकारी संस्थाले उद्योग स्थापना गरी केराका थामबाट रेसा उत्पादन थालेको हो। यसरी उत्पादन भएको रेसा कपडा र बिछ्याउने कार्पेट बनाउन प्रयोग हुन्छ। सहकारीले उत्पादन गरेको कच्चा पदार्थ बिक्री गर्न काठमाडौं पठाइने भएको छ। सहकारीले काठमाडौँको एक कपडा उत्पादन गर्ने उद्योगसँग कच्चा पदार्थ बिक्री गर्ने सहमतिअनुसार उद्योग स्थापना गरिएको धनसिंहपुर एकता समाज बचत तथ ऋण सहकारी संस्थाका व्यवस्थापक रामकृष्ण चौधरीले जानकारी दिए। केराको रेसा उत्पादनका लागि सहकारीले हाल प्राविधिकसहित दुई कर्मचारी राखेर काम थालेको छ। रेसा उत्पादन गर्ने मेसिनको टीकापुर नगरपालिका ८ का वडाध्यक्ष दीर्घबहादुर ठकुल्लाले हालै उद्घाटन गरे। केराको थामबाट रेसा उत्पादन गर्ने सुदूरपश्चिममा पहिलो उद्योग भएको व्यवस्थापक चौधरीको दाबी छ। केराको थाम पाउन समस्या छैन, उनले भने। सहकारीले भवन बनाउने, आम्दानी गर्ने, सहकारी बलियो हुने मात्र नभई समुदायमा रोजगारीको वातावरणसमेत सिर्जना गर्ने काम गरेको छ। सहकारीले रेसा उत्पादन गर्ने उपकरणसँगै रेसा पकाउने मेसिन र धागो बनाउने चर्खासमेत जडान गर्ने भएको छ। केराको धागो र रेसा बनाउन सहकारीको दुई लाख र दुई लाख दिगो विकास समाज भजनीले लगानी गर्न लागेको व्यवस्थापक चौधरीले बताए। खेर गइरहेको केराको थाम प्रयोग गरेर आम्दानी गर्न सकिने भएकाले केराको रेसा निकाल्ने मेसिन सञ्चालनमा ल्याएको उनले बताए। सहकारी आफैले तालिम सञ्चालन गरी शेयर सदस्यलाई सीप सिकाएर हाते ब्याग, गुन्द्री, टोपीलगायतका सामग्री उत्पादन गरेर आम्दानी लिने उद्देश्य राखेको छ। विसं २०६८ मा स्थापना भएको सो सहकारीले शेयर सदस्यलाई आयआर्जनसँग जोड्न विभिन्न कार्यक्रम गर्दै आएको छ। रासस"
गुप्सीपाखा ढपक्कै,"गोरखा : धार्चे गाउँपालिका४ गुप्सीपाखाको एकीकृत नमुनाबस्ती यतिबेला हिउँले ढपक्कै ढाकिएको छ। एउटै थुम्कामा एकै किसिमका ६ सय १५ वटा घरहरू हिउँले ढाकिएपछि मनमोहक देखिएको छ। समुद्री सतहदेखि २ हजार ७ सय ५० मिटर उचाइमा अवस्थित गुप्सीपाखामा दिउँसो साढे दुई बजेदेखिको हिमपातले बस्ती सेताम्मे भएको हो। यसवर्षको पहिलो पटक हिउँ परेपछि सो बस्तीका बासिन्दा खुसी छन्। पोहोरसाल पनि हिउँ परेन। ढिलै भएपनि यस पटक चाहिँ पर्यो भनेर स्थानीयवासी खुसी भएका छन्, स्थानीय तुले गुरुङले भने, अझै ठूलो हिउँ परे बारीमा भर्खर उम्रिएको गहुँ, जौ सप्रिन्थ्यो भन्ने चाहना थियो, तर चाहे जति हिउँ अझै परेको छैन। उनका अनुसार अहिले गुप्सीबस्तीमा करिब दुई इन्चजति हिउँ जमेको छ। गुप्सीमा हिउँ परेपछि त्यस भेगका बारीहरूमा पानी बर्सने गथ्र्यो। तर अहिले हिउँ परे पनि पानी भने अझै परेको छैन। गहुँ, जौ सुकिसकेका थिए, वडाध्यक्ष किसान गुरुङले भने, अल्लि ठूलो हिउँ परेको भए एकदम राम्रो हुने थियो। अझै पर्छ कि ? एकीकृत नमुना बस्तीमा हिउँ परेपछि दृश्यावलोकन गर्न विभिन्न ठाउँबाट मान्छे आएका उनले बताए। पहिल्यै आएका विदेशी पर्यटकहरू हिउँ परेपछि बिछट्टै रमाएका छन्। वरिपरिका गाउँहरूबाट पनि हिमपात हेर्न आइपुगेका छन्, वडाध्यक्ष गुरुङले भने, यहाँ लामो समयसम्म हिउँ रहने हुँदा पहिलेपहिले पनि धेरै ठाउँबाट आन्तरिक पर्यटकहरू आउने गर्थे, यसपटक पनि पक्कै आउँलान्। २०७२ सालको भूकम्पले धार्चे४ लाप्राकका सबै घरहरू क्षतिग्रस्त भएपछि एनआरएनएले यहाँ एकीकृत नमुना बस्ती निर्माण गरेको थियो। बुधबार दिउँसोदेखि उत्तरी गोरखाको साम्दो, सामागाउँ, ल्हो, स्याला, चुम्चेत, छेकम्पारका गाउँबस्तीहरूमा पनि हिउँ पर्न थालेको छ। तीन हजार मिटर उचाइमा रहेको हाम्रो छुले गाउँमा साँझतिरबाट हिउँ पर्न सुरु गरेको छ, स्थानीय भू छेदेनले भने, लामो समय भएको थियो, हिउँ नपरेको, अब राम्ररी पर्छ कि भन्ने आशा छ। हिमपात धेरै दृष्टिकोणले राम्रो हुने उनले बताए।"
यस्तो छ आगामी तीन दिनको मौसम,"काठमाडौं : शनिबार कोशी, बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार राति कोशी र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। यसैगरी आइतबार कोशी, बागमती र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी, बागमती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति कोशी, बागमती, गण्डकी र कर्णाली प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी, बागमती, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। देशको उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। सोमबार राति देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी, बागमती, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
मौसमी रुघाखोकीले लियो ३ को ज्यान,"मुगु : जिल्लाको उत्तरी भेगमा पर्ने सोरु गाउँपालिका६ पुरुमुरु गाउँमा सिजनल भाइरल ज्वरोका कारण तीन जनाको मृत्यु भएको छ। सोरु गाउँपालिका६ का तीन बस्ती परुमुरु, जिमा र बन्जाहमा मौसमी रुघाखोकी लागेका १ सय ५० मध्ये १ सय ३५ जनामा एकैखाले लक्षण देखिएको हो। यिनैमध्येका तीन जनाको मृत्यु भएको हो। मौसमीरुघाखोकीका कारण एक साता यता सोरु गाउँपालिका६ पुरुमुरु गाउँका ७२ वर्षीय हरिबहादुर शाही, सोही गाउँकी ७५ वर्षीया कृति छत्याल र २४ वर्षीया कुसुम ढोलीको मृत्यु भएको स्थानीय मंगलबहादुर शाहीले जानकारी दिए। एक साता अगाडिबाट फैलिएको मौसमी रुघाखोकीले पुरुमुरु गाउँका तीन जनाको मृत्यु भएकोर गाउँभरि सर्वसाधारण थला परेको जानकारी जिल्ला अस्पतालमा पुगेपछि जिल्ला अस्पतालबाट उक्त स्थानमा डा कमल ढुंगानाको नेतृत्वमा स्वास्थ्यकर्मीको टोली सोरु गाउँपालिका६ पुरुमुरु र जिमा गाउँ पुगेको थियो। डाक्टरहरूको टोलीले चेकजाँच गर्दा उनीहरूमा पाँच वटा लक्षण देखिएको डाढुंगानाले बताए। त्यस्ता खाले बिरामीहरूमा ज्वरो आउने, चिसो लाग्नुका साथै जिउ काप्ने, टाउको छाती दुख्ने र सुक्का खोकी लाग्ने देखिएको छ। मृतक कुसुम ढोलका ससुरा सलबहादुर ढोलीका अनुसार कुसुमलाई एक हप्तापहिलेदेखि रुघाखोकी,ज्वरो आउन, खाना खान मन नलाग्ने लक्षण देखिएपछि पालिका केन्द्र नजिकै रहेको मेडिकलमा लगेर उपचार गराएका थिए। औषधि खाए पनि सञ्चो नभएपछि थप उपचारका लागि जिल्ला अस्पताल लैजाँदै गर्दा बुहारीको बाटोमै मृत्यु भएको उनले बताए। रुघाखोकीले घरमा रहेका परिवारसमेत अहिलेसम्म थला पारेको उनले जनाए। नजिकको स्थानीय सरकार र अन्य कुनै पनि निकायले सहयोग नगरेको बिरामी सलबहादुर ढोलीले गुनासो गरे। मौसमीरुघाखोकीले गाउँभरिका मानिस बिरामी छन्।गाउँबाट स्वास्थ्यसंस्था तीन घण्टा टाढा छ। एक जनालाई७,८ सय रुपैयाँ गाडीभाडा लाग्छ। गाउँ, बस्तीबस्तीमा बिरामी बढ्दैछन्। केही कर्मचारी र हुनेखानेले मेडिकलबाट औषधि किनेर उपचार गर्छन्। हामी आर्थिक अवस्था कमजोर हुनेहरू कता जाउँ। स्वास्थ्यसंस्था जाउँ भने सामान्य सिटामोल पनि पाइँदैन। घरको जडीबुटीले सञ्चो भए भयो नत्र मृत्युबाहेक अर्को विकल्प छैन, सोरु गाउँपालिका६ जिमा गाउँका कर्णजित बुमीले बताए। सोरु गाउँपालिकाका विभिन्न बस्तीहरूमा भाइरल ज्वरो खोकीका बिरामीहरू बढ्दै गएको र मृत्यु भएको थाहा पाएपछि जिल्ला अस्पताल मुगुसँग सहकार्य गरेर मेडिकल डाक्टरसहितको टिमपुगेर बिरामीहरूको स्वाभ संकलन गरी ल्याबमा पठाउने काम गरिएको छ। ल्याबबाट आएको रिपोर्टका आधारमा मात्र सोरुगाउँपालिका के रोग फैलिएको हो भन्ने पत्ता लागेको स्वास्थ्य शाखा प्रमुख चरित्र धामीलेबताए। जिल्ला स्वास्थ्य कार्यालय मुगुको डाक्टरसहितको टोलीले मंगलबार सोरु गाउँपालिका६ पुरुमुरु र जिमा गाउँका १ सय ५० जनाभन्दा बढीलाई स्वास्थ्य परीक्षण गरेको थियो।१ सय ५० मध्ये १ सय ३५ जनामा ज्वरो आउने, चिसो लाग्नुका साथै जिउ काप्ने, टाउको छाती दुख्नेर सुक्का खोकी लाग्ने लक्षण देखिएको थियो। चेक जाँच गरिएका बिरामीहरूको घाँटी र नाक भित्रबाट स्वाभ संकलन गरी ल्याइएको छ। जहाजको उडान नभएकाले स्वाभ मुगुबाट नेपालगन्ज पठाउन सकिएको छैन। जहाजको उडान हुनेबित्तिकै नेपालगन्ज ल्याबमा परीक्षणका लागि पठाइनेछ। ल्याब परीक्षणबाट आएको रिपोर्टले के बताउँछ। त्यसपछि मात्र रोगको पहिचान हुन्छ, डा ढुंगानाले बताए।"
दुई दिनदेखि धनगढीको हवाई सेवा अवरुद्ध,धनगढी : धनगढीको मौसममा आएको खराबीका कारण दुई दिनदेखि हवाई सेवा प्रभावित भएको छ। बाक्लो हुस्सुका कारण शनिबार धनगढीकाठमाडौंको कुनै पनि उडान भएन भने शुक्रबार धनगढीकाठमाडौं एउटामात्र उडान भएको थियो। ल्यान्डिङका लागि विमानस्थल नखुलेका कारण काठमाडौंबाट उडने ६ वटा उडानहरू रद्द भएका हुन्। श्री एयरलाइन्सको बिहीबार देखि धनगढीमै रहेको जहाज मात्रै शुक्रबार दिउसो काठमाडौंका लागि उडेको हो। शुक्रबार पनि विहान ७:१५ बजेको उडान तालिकामा रहेको जहाज बाक्लो हुस्सुका कारण विमानस्थल नखुलेपछि दिउँसो १ बजेपछि मात्रै उडेको श्री एयरलाइन्सका धनगढी शाखा म्यानेजर गजेन्द्र शाहीले बताए। धनगढीबाट उडान भर्नका लागि भने एक हजार मिटरसम्म विमानस्थल आँखाले देखिने हुनुपर्छ भने जहाज अवतरणका लागि कम्तीमा पनि १७ सय मीटरसम्म देखिने वातावरण चाहिन्छ। शुक्रबार अवतरणका लागि आवश्यक १७ सय मिटर नपुगेकाले काठमाडौंबाट कुनै पनि जहाज धनगढी नआएको विमानस्थलका टावर प्रमुख दिपक भट्टले जानकारी दिए। शनिबार पनि बाक्लो हुस्सुका कारण विमानस्थल खुलेका छैन। विमानस्थल नखुलेपछि काठमाडौंबाट धनगढीका लागि उडने सबै ६ वटा उडानहरु रद्द भएका छन्। बुद्ध एयरका २ वटा र श्री एयरका ४ वटा गरी सबै उडान रद्द भएका विमानस्थलले जनाएको छ।
