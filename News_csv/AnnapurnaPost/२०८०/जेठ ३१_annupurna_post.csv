शीर्षक,विवरण
एकादेशमा थियो रे कपास,"समिति खारेज गरेर कपासका लागि फेरि पनि भारतीय वस्तुकै भर पर्ने अवस्था ल्याउनु अर्थतन्त्रकै लागि पनि आत्मघाती हुन्छ। कपास खेतीलाई कथामा सीमित पार्ने खेल किमार्थ जायज छैन। कुरा आत्मनिर्भर अर्थतन्त्रको गर्ने तर परनिर्भरता बढाउने काम गर्ने सरकारी रवैयाको एउटा उदाहरण हो, कपास विकास समितिको खारेजी। सरकारले आउँदो वर्षका लागि ल्याएको बजेट कार्यान्वयन हुँदा खारेज हुने समितिमा यो समिति पनि पर्छ। अनावश्यक प्रशासनिक खर्च कटौती गर्न अनावश्यक समितिहरू खारेज गर्ने सरकारकै निर्णयको एउटा अंश हो भने पनि कपासका हकमा भने गलत हो। कपास समिति र अरू समितिहरू भिन्न हुन्। अरू समितिहरू आर्थिक भार बढाउने खालका छन् भने यो भने उत्पादन बढाउने खालको हो। समिति चलाउन नजान्ने, कपास खेती विस्तार गर्न नजान्ने, उत्पादन बढाउन नजान्ने, खेती गर्ने जमिन जोगाउन नजान्ने अनि समिति नै खारेज गर्न उत्तम ठान्नु त नाच्न नजान्ने आँगन झैं हो। सरकारले स्थापना गरेका दुर्लभ संस्था छन्, जसले सर्वसाधारणलाई पनि हौस्याएको होस्। कपास विकास समिति त्यस्तै दुर्लभ समिति हो, जसको चार दशकअघिको स्थापना र सञ्चालनले किसानलाई कपास खेती गर्न प्रेरित गरेको थियो। पञ्चायतकालमा भएका केही सकारात्मक उद्यम र इलम तथा कलकारखाना खुला तथा उदार अर्थनीतिको जाँतोमा परेर पिसिएका छन्। त्यही सूचीमा कपास विकास समिति पनि पर्नु लज्जाजनक हो। समिति खारेजी यस्तो बेला गर्न खोजिएको छ, जतिबेला बाँके, बर्दिया र दाङका किसानबाट कपास उत्पादन गराई तोकिएको मूल्यमा यस वर्ष १ सय ५० बिघाका लागि बिउ, विषादी कृषकमाझ गइसकेको छ। हेटौंडा कपडा कारखाना र बुटवल धागो कारखानालाई कपास उपलब्ध गराउने उद्देश्य राखेको समितिको इतिहास सुनौलो थियो। समिति आफैंमा अझै पनि धनी छ। प्रशस्त जग्गाजमिन छ। तर द्वन्द्वकाल बेला ८ सय २५ बिघा जमिन विद्रोहीले कब्जा गरे। अझै समितिले राम्ररी भोगचलन गर्न पाएको छैन। बिघाका बिघा जमिन भएको र नाफामा रहेको समिति खारेज गर्न खोज्नु सरकारको मूर्खता सिवाय केही होइन। एकातिर हेटौंडा कपडा कारखाना चलाउन पनि खोज्ने र अर्काेतिर कपास विकास समिति खारेज गर्ने भन्ने सरकारी नीति विरोधाभासी छ। निजी उद्योग धन्दाका लागि पनि आवश्यक कच्चा पदार्थ उपलब्ध गराउन सक्ने समितिलाई खारेज गरिनु हुँदैन। समिति खारेज गरेर कपासका लागि फेरि पनि भारतीय वस्तुकै भर पर्ने अवस्था ल्याउनु अर्थतन्त्रकै लागि पनि आत्मघाती हुन्छ। कपास खेतीलाई कथामा सीमित पार्ने खेल किमार्थ जायज छैन।"
खडेरीले खाँदै छ धानबाली,"सिँचाइको सुविधा भएका उच्चपहाडी क्षेत्रमा यतिबेला रोपाइँ सुरु भइसकेको छ। काठमाडौं :सामान्यतया जेठ ३०३१ गते (जून १२१३ तारेख) मा मनसुन सुरु हुन्छ। तर, यस वर्ष मनसुन ढिला भएको छ। यसको मुख्य असर धानबालीलाई पर्दैछ। कृषिविज्ञहरू मनसुन ढिलो हुँदा मकैमा असर परिसकेको बताउँछन्। सिँचाइको सुविधा भएका उच्चपहाडी क्षेत्रमा यतिबेला रोपाइँ सुरु भइसकेको छ। तल्लो क्षेत्रमा ब्याड राख्ने समय भएको छ। तर, मध्यपहाडी क्षेत्रमा किसानहरू धानको बीउ राख्न मनसुनको प्रतीक्षा गरिरहेका छन्। राष्ट्रिय बालीविज्ञान अनुसन्धान केन्द्र (नार्क) का वरिष्ठ वैज्ञानिक टीकाबहादुर कार्कीका अनुसार मुलुकमा करिब ९२ प्रतिशत धान खेती वर्षायाममै गरिन्छ। धानखेती गरिने कुल भूभागको ३० प्रतिशत उच्च खडेरीको जोखिममा रहेको उनले बताए। समग्र खेती योग्य भूमिको करिब ६५ प्रतिशत सिञ्चित छ। तर, २८ प्रतिशत भूभाग मात्रै वर्षैभरि सिँचाइ हुन्छ। त्यसैगरी १५ प्रतिशत बाढीको उच्च जोखिममा छ। जल तथा मौसम विज्ञान विभागले यस मनसुनमा औसतभन्दा कम वर्षा हुने सूचना दोस्रोपटक प्रकाशित गरेको छ। गत बिहीबार सूचना निकालेको विभागले महिना दिन अगाडि पहिलो सूचना निकालेको थियो। औसतभन्दा कम वर्षा हुनुको असर मुख्यतः कृषिमा पर्ने भएकाले अनुकूलनका काम, नयाँ प्रयोग तथा प्रविधिको अवलम्बन गर्नुपर्ने सन्देश मौसम विभागको सूचनामा छ। मनसुनमा वर्षभरि हुने वर्षाको ८० प्रतिशत पानी पर्छ। तर, यसपटकको मनसुनमा ३५ देखि ५५ प्रतिशत कम वर्षा हुने संभावना छ। वर्षायाममा लगाइने बालीलाई यसले प्रभावित पार्ने निश्चित छ। मुलुकको पूर्वी भूभाग अर्थात् कोसी प्रदेशमा मनसुन भित्रिनका लागि अझै केही दिन लाग्ने मौसम पूर्वानुमान महाशाखाले जनाएको छ। धानखेतीका लागि अत्यधिक पानी चाहिन्छ। एक केजी धान उत्पादन गर्न ३२ देखि ४५ सय लिटर पानी आवश्यक हुन्छ। मकै उत्पादन गर्न ८ सय र गहुँका लागि २२ सय लिटर पानी चाहिन्छ। विशेषगरी बालीका फूल खेल्ने बेलामा कम पानी परेमा दाना पनि कम लाग्ने र पुष्ट दाना नलाग्ने समस्या हुन्छ। सन् २०२५ सम्म ७ करोड ३२ लाख मेट्रिक टन वार्षिक धान उत्पादन गर्नका लागि प्रतिहेक्टर ५ मेट्रिक टन उत्पादन हुन आवश्यक छ। त्यसैले नयाँ खालका प्रविधिहरू अपनाउनुपर्ने समय आइसकेको छ, कार्कीले भने, सुक्खा सहन सक्ने जातका धान लगाउन जरुरी भइसकेको छ। कार्कीका अनुसार वर्षा कम हुँदा सुक्खा छरुवा धानखेती पनि गर्न सकिन्छ। यो प्रविधि आकाशे पानीमा निर्भर रहनुपर्ने ठाउँमा उपयुक्त हुन्छ । तर, यस प्रविधिमा मौसम पूर्वानुमान भरपर्दो हुनुपर्ने बताए। कम पानीमा पनि हुने जातहरू विकास भएका छन्, कार्कीले भने, नेपालमा सुक्खा धान १, सुक्खा धान २, सुक्खा धान ३, सुक्खा धान ४, सुक्खा धान ५, सुक्खा धान ६, हर्दिनाथ ४, घैया ३ लगायतका जातहरू कम पानीमा हुन्छन्। यस प्रविधिमा सुक्खा माटोमा बीउ खसाल्न सिड ड्रिल तथा हिल्याएकोमा ड्रम सिडर मेसिनको आवश्यक हुने उनले बताए। यी जातहरूलाई ३० प्रतिशत कम पानी भए पनि पुग्छ। हिल्याएर रोपेको धानभन्दा ७ देखि ११ दिन छिटो पाक्छ। ३० देखि ५० प्रतिशत उत्पादन लागत घट्छ। त्यसैगरी ३० प्रतिशत पानीको बचत हुन्छ। यस प्रविधिअन्तर्गत कम खनजोत गरिन्छ। यसले माटोको गुणस्तर बिगार्दैन। उत्पादनमा खासै फरक पर्दैन। तीन बाली लगाउने ठाउँमा अझै पनि यस्ता बीउ राख्न मिल्ने र केही दिन ढिला भए पनि समस्या नहुने उनले बताए। छरुवा धान केही दिन ढिला भए पनि समस्या हुँदैन।नार्कबाट अवकाश लिएका मुख्य वैज्ञानिक तथा धान विज्ञ हरिकृष्ण उपे्रतीका अनुसार पानी नपर्दाको असर मकैमा अहिले नै देखिसकेको छ । मकैको धानचमरा निस्केपछि एकदमै संवेदनशील अवस्था मानिन्छ। सानो बिरुवा अवस्थामा पानी नभए पनि धानचमरा आएर जुँगा निस्केपछि पानी अति आवश्यक हुन्छ। प्रजनन अवस्थामा पुगेका र फूल खेलेपछि पानी नहुँदा दाना लाग्दैन, लागेको दाना पनि थोते हुन्छ। धानचमरा आएर जुँगा आइसकेको अवस्था संवेदनशील हुन्छ। तर, त्योभन्दा पहिलाको अवस्थामा मकैले पनि सुक्खा सहन सक्छ। त्यसैगरी धानमा पनि विभिन्न जातहरू विकास गरिएका छन्। एउटा जातले तीनचार वर्ष राम्रो उत्पादन दिन्छ। फेरि वातावरणसँग घुलमिल हुन सक्दैन र फेल खान्छ। त्यसैले नयाँनयाँ जातहरू निकाल्दै जानुपर्ने हुन्छ। आकाशे पानीमा निर्भर हुनेहरूले लामो समय लाग्ने जात प्रयोग गर्नुहुँदैन। चाँडो पाक्ने जात पनि छन्। ती जात ढिलो रोपे पनि चाँडै पाक्छ, उपे्रतीले भने, त्यस्ता धानको वृद्धिविकास हुने समयमा कम पानी परे पनि खासै असर गर्दैन। सरदरभन्दा कम वर्षा भएको खण्डमा सुक्खा वा खडेरी सहने जात लगाउने, छिटो पाक्ने जातहरू लगाएर सुक्खा मौसम छल्ने प्रयास गर्ने, स्रोत संरक्षण प्रविधिको उपयोग गरी माटोमा प्रांगारिक पदार्थ बढाउँदा माटोले चिस्यान संरक्षण गरेर राख्न सक्छ, सन्तुलित मलखाद व्यवस्थापन गरेर बिरुवा स्वास्थ्य बनाउँदा केही हदसम्म तनाव सहन सक्छ। मुलुकमा २१ प्रतिशत आकाशे भरमा धान खेती गर्ने पर्छन्। कम पानी पर्दा त्यसको प्रत्यक्ष असर उनीहरूमा पर्छ। धान खेतीका लागि सुक्खा वा खडेरी भएपछि वातावरणीय तनाव थपिन्छ। र, उत्पादन र गुणस्तर घट्छ। त्यसैगरी सरदरभन्दा कम वर्षाको असर जलस्रोेत, ऊर्जा, सिँचाइ, खानेपानीलगायतका क्षेत्रमा देखिने भएकाले पूर्वतयारी अपनाउनुपर्ने विज्ञहरूको सुझाव छ। कम वर्षा हुँदा मोटामोटी सबै क्षेत्रमा असर गरे पनि कृषिमा धेरै प्रभाव पर्छ। लगाइसकेको बालीलाई जोगाउन कृषि विशेषज्ञको सुझाव लिने, पानी नभए त्यसको विकल्प खोज्नुपर्ने सुझाव विज्ञहरूको छ। नेपालमा मनसुन भित्रिने सरदर मिति जुन १३ हो।"
"धन्य हर्क, जसले ल्याए धरानमा हर्क","धरानका मेयर साम्पाङको पहलमा चलेको ९९ दिनको श्रमदानबाट धरानमा पानी ल्याइएको हो। धरान : चुनावको बेला हर्क साम्पाङको बाचा थियो, धराने जनतालाई निःशुल्क खानेपानी पिलाउँछु। उनको वचनलाई जनताले पत्याए, धरानको मेयरमा जिताए। चुनाव जितेपछि हर्क साम्पाङ पानीका मुहान खोज्दै हिँडे। जनतालाई पानीको तिर्खा मेटाउन आफैं ढुंगा बोक्न थाले। पानीका पाइप काँधमा बोके। उनको अभियानमा जनता पनि जोडिए। स्वदेशमा हुनेले श्रमदान गरे, विदेशमा हुनेले आर्थिक सहयोग गरे। उपमहानगरपालिकाको एक रुपैयाँ पनि खर्च नगरी झन्डै ४ करोडको लगानीमा मंगलबार धरानमा कोकाहा खोलाको पानी झर्यो। वैशाखजेठको चर्को गर्मीबीच काकाकुल बनेका धराने जनताले शीतलता महसुस गरे। कसैले पानी झारेको धारामा नुहाए, त कसैले गीत गाउँदै रमाइलो गरे। टन्न पानी पिउने सपना पूरा भएको भन्दै खुसी मनाए। धरानका मेयर साम्पाङको पहलमा चलेको ९९ दिनको श्रमदानबाट धरानमा पानी ल्याइएको हो। सुनसरीको बराहक्षेत्र नगरपालिकाको घना जंगल क्षेत्रबाट धरानमा पानी ल्याइ पुर्याइएको हो। जनश्रमदानबाट मंगलबार धरानमा खानेपानी भित्र्याइएको मेयर साम्पाङले बताए। कोकाहा खोलाको पानी धरान ल्याइएसँगै धरानवासीलाई खानेपानी वितरणमा केही सहज हुने उनको भनाइ छ। धरानका केही राजनैतिक दलका नेता र कार्यकर्ताहरूको आलोचनाका बाबजुत पनि कोकाहा खोलाबाट खानेपानी ल्याउन सफल भएको उनले सुनाए। साम्पाङले भने, संघीय सरकार र प्रदेश सरकारले धरान उपमहानगरपालिकाको खानेपानी समस्यालाई समाधान गर्न बजेट नछुट्याएका कारण पनि खानेपानीको समस्या झन् बढ्दै गएको थियो। कोकाहा खोलाको पानी धरान ल्याइएसँगै धरानवासीलाई खानेपानी वितरणमा केही सहज हुनेछ। धरानका केही राजनीतिक दलका नेता र कार्यकर्ताहरूको आलोचनाका बाबजुत पनि कोकाहा खोलाबाट खानेपानी ल्याउन सफल भएको छु। हर्क साम्पाङ, मेयर, धरान उपमहानगरपालिका धरानमा पानी झारिएपछि पानी हेर्न धरानवासीको ठूलो भीड लागेको थियो। धेरैजसोले पानी झारिएको स्थानमा नुहाएर खुसी व्यक्त गरेका थिए। कोकाहा खोला खानेपानी श्रमदान अभियानका प्रोजेक्ट म्यानेजर दत्त लिम्बूले करिब ४० किलोमिटरको दूरीबाट ४ करोड ५० लाख लागतमा धरानमा खानेपानी भित्र्याइएको जानकारी दिए। उनका अनुसार कोकाहा खोलाको खानेपानी धरान भित्र्याउन देशविदेशमा रहेका नेपाली, धरानवासी र विभिन्न स्थानबाट श्रमदानमा आएका व्यक्तिहरूको सहयोगले महत्वपूर्ण भूमिका निभायो। श्रमदानबाट झारिएको खानेपानी धरान ल्याउने क्रममा लागेको खर्चमा अझै १० लाखभन्दा बढी रकम तिर्न बाँकी रहेको लिम्बूले जनाए। कोकाहा खोलाबाट ल्याइएको पानीले धरानवासीले भोग्दै आएको समस्यालाई केही हदसम्म भए पनि राहत मिल्ने स्थानीय एनसी राईले बताए। उनी पानी ल्याउने क्रममा भएका दैनिक श्रमदानमा खटिएका थिए। पानी १ सय ४० एमएमको पाइपबाट धरान ल्याइएको हो। उक्त पाइपबाट एक सेकेन्डमा १२ लिटरसम्म पानी आउने अपेक्षा गरिएको उनले बताए। धरान खानेपानी व्यवस्थापन बोर्डका प्रमुख इन्जिनियर राजु पोखरेलका अनुसार कोकाहा खोलाबाट ल्याइएको खानेपानी बोर्डको ट्यांकीमा खनाएर धरानवासीलाई वितरण गरिनेछ। सबै प्रक्रिया पुर्याएर चाँडै पानी वितरण गरिनेछ, उनले भने। जनश्रमदान र स्वतस्फुर्त गरिएको आर्थिक सहयोगले कोकाहा खोलाको पानी धरान ल्याइएको हो। ४० किलोमिटर जंगल क्षेत्रमा प्लास्टिकको पाइपबाट धरानमा खानेपानी झारिएको हो। जंगल क्षेत्रमा खुला रूपमा पाइपबाट पानी ल्याउँदा आगलागी र बाढी पहिरो आउँदा पाइपमा क्षति पुर्याउने सम्भावना रहेकाले पाइपको दीर्घकालीन व्यवस्थापन जरुरी रहेको धरान१६ का भुपाल साम्पाङको सुझाव छ। आफ्नो ठाउँमा पानी झरेसँगै जनश्रमदानबाट धरानमा खानेपानी ल्याउन पहल गर्ने त्यहाँका मेयर साम्पाङलगायतका श्रमदाताहरूलाई धरानवासीले मंगलबार धन्यवाद दिएका छन्। बर्सेनि धरानमा खानेपानी समस्या धरान उपमहानगरपालिकाले दीर्घकालीन रूपमा पर्याप्त खानेपानी वितरण गर्न नसकेका कारण यहाँ बर्सेनि खानेपानीको समस्या हुने गर्छ। करिब दुई वर्ष अगाडि एसियाली विकास बैंक (एडीबी)को २ अर्ब आर्थिक सहयोगमा नयाँ खानेपानी आयोजना सम्पन्न गरिएको थियो। यसमार्फत भूमिगत पानी उत्पादन गरिए पनि धरानवासीले पर्याप्त खानेपानी पाउन सकेका छैनन्। धरानमा दैनिक ३ देखि ४ करोड लिटर खानेपानीको माग छ। तर, खानेपानी व्यवस्थापन बोर्डले २ करोड लिटर मात्र पानी उत्पादन गर्ने गरेकाले उपभोक्तालाई पर्याप्त पानी वितरण गर्न नसकिएको इन्जिनियर पोखरेलले बताए। धरानका सर्दु, खर्दु, तामाखाम र चारकोसे जंगलबाट डिप बोरिङ गरेर पानी उत्पादन गरिँदै आएको छ। विभिन्न खोलाबाट उत्पादन गरिएको खानेपानी धरानको पिण्डेस्वर ट्यांकीमा ९ लाख, विष्णुचोकको ट्यांकीमा ५ लाख, खानेपानी बोर्ड कार्यालयको ट्यांकीमा ३० लाख, फुस्रे ट्यांकीमा ६ लाख र स्वस्तिका चोकको ट्यांकीमा १० लाख गरी ६० लाख लिटर जम्मा गरेर वितरण गरिँदै आएको इन्जिनियर पोखरेलले बताए। सुक्खायाममा पानीको मुहान सुकेका कारण चैत, वैशाख र जेठ महिनामा पर्याप्त पानी संकलन गर्न नसकिएको उनले बताए। एडीबीको आयोजनामा आर्थिक अनियमितता धरान उपमहानगरपालिकाले निर्माण सम्पन्न गरेको करिब २ अर्ब रुपैयाँको खानेपानी आयोजनामा आर्थिक अनियमितता भएका कारण धरानवासीले पर्याप्त खानेपानी पाउन सकेका छैनन्। सन् २०१७ सम्ममा धरान उपमहानगरपालिकाले खानेपानी आयोजनाको काम सम्पन्न गरी नगरवासीलाई पानी वितरण गर्ने ठेक्का लगाएको थियो। तर, इस्टिमेट अनुसारको काम ठेकेदार कम्पनीले सम्पन्न गर्न सकेन। एडीबीको खानेपानी आयोजनामा ठेकेदार कम्पनी तेन्जिङ तुन्दी जेभी, उपमहानगरका पूर्वजनप्रतिनिधि र कर्मचारीको मिलेमतोमा आर्थिक अनियमितता भएको भन्दै कारबाही गर्न अख्तियार दुरुपयोग अनुसन्धान आयोगमा उजुरी दिँदासमेत दोषीउपर कारबाही नगरिएको मेयर साम्पाङले गुनासो गरे। एडीबीको आर्थिक सहयोगमा सुरु गरिएको खानेपानी आयोजनाबाट पूर्वजनप्रतिनिधि र कर्मचारीले आर्थिक लाभ लिएर सम्पत्ति कमाएकाले उनीहरूको सम्पत्ति छानबिन गरी अनुसन्धानको दायरामा ल्याउनसमेत उनको माग छ। यस विषयमा आफंैले गएर अख्तियारमा उजुरी दिँदासमेत घटनाको छानबिन नगरिएकाले यसमा अख्तियारका कर्मचारीहरूको समेत सम्लग्नता भएको मेयर साम्पाङको आरोप छ। एडीबीको आर्थिक सहयोगमा निर्माण थालिएको खानेपानी आयोजनाबाट ३ करोड लिटर पानी उत्पादन गर्ने लक्ष्यका साथ काम थालेको भए पनि हाल दैनिक ८० लाख लिटर मात्र पानी उत्पादन हुने गरेको छ। यसमा ठेकेदार कम्पनी, पूर्वजनप्रतिनिधि र उपमहानगरका कर्मचारीको मिलेमतोमा सम्झौता विपरीतको काम भएकाले आफूले कारबाहीको माग गरेको मेयर साम्पाङको भनाइ छ। सर्दु जलाधार अतिक्रमणले खानेपानी समस्या धरान उपमहानगरपालिकाको खानेपानीको मुख्य स्रोत मानिएको सर्दु जलाधार क्षेत्र अतिक्रमणले यहाँ खानेपानीको समस्या विकराल बन्दै गएको हो। २०३३ सालमा तत्कालीन राजा वीरेन्द्र शाह पूर्वाञ्चलको भम्रणमा आउँदा कोसी राजमार्गमा पर्ने भेडेटारमुनिको जमिनलाई सर्दु जलाधार घोषणा गरेका थिए। कोसी राजमार्ग हुँदै पूर्वाञ्चलको राजधानी धनकुटा भ्रमणमा जाँदै गर्दा राजा वीरेन्द्र धरानमा केही समय रोकिए। दर्शनभेटमा रहेका राजा वीरेन्द्रले धरानवासीलाई यहाँको समस्याको विषयमा सोधे। धरानवासीले धरानमा प्रमुख समस्या खानेपानीको रहेकाले यसको समाधान गरिदिनुपर्यो भन्दै तत्कालीन राजालाई अनुरोध गरे। त्यसपछि राजा वीरेन्द्रले सर्दु जलाधारका २ सय ९ घरपरिवारलाई मोरङको बयरवनमा जग्गा सट्टाभर्ना गरी सर्दु जलाधार क्षेत्र घोषणा गरे। साथै यसको संरक्षण गर्न पनि उनले निर्देशन दिएका धरान १६ का लक्ष्मण बस्नेतले बताए। राजा वीरेन्द्रको आदेशपछि सुनसरीको तत्कालीन बाझगरा, घोपा र विष्णुपादुका (हाल धरान उपमहानगरपालिका)का बासिन्दालाई मोरङको बयरवनमा स्तान्तरण गरिएको थियो। जलाधार क्षेत्रका बासिन्दालाई जग्गा सट्टाभर्ना गरिएपछि यस क्षेत्रमा वृक्षरोपण गरिएको थियो। तर, मालपोत कार्यालय सुनसरी र मोरङले जग्गा सट्टा भर्ना नगरेको मौका छोपी भूमाफियाहरूसँग मिलेर पूर्वजग्गाधनीहरूले सर्वोच्च अदालतमा मुद्दा हालेका थिए। सर्वोच्च अदालतले पूर्वजग्गाधनीका नाममा जोतभोगको आदेश दिएपछि भूमाफियाहरूले जलाधार क्षेत्रको जग्गा प्लटिङ गरी बिक्री गर्न थाले। यसपछि जलाधार क्षेत्रमा खानेपानीको मुहान सुक्न थालेको धरान १३ का वडाअध्यक्ष नेत्र काफ्ले बताए। केपी ओली प्रधानमन्त्री भएका बेला जलाधार क्षेत्रको एक सय ८२ बिघा १२ कठ्ठा जमीन सरकारको नाममा फिर्ता ल्याइएको छ। सर्वोच्च अदालतको गलत फैसलाका कारण भूमाफियाहरूको कब्जामा रहेको सरकारी जमिन मालपोत कार्यालय धरानले सरकारको नाममा फिर्ता गरेको भए पनि जग्गा हडप्नेलाई कारबाही नभएको मेयर साम्पाङले बताए। सर्दु जलाधारका जग्गा धनीहरूले एक पटक सट्टा भर्ना पाइसकेको अवस्थामा भूमाफियाहरूले किर्ते कागजपत्र पेस गरी सर्वोच्च अदालतमा रिट हाले। सर्वोच्च अदालतका न्यायाधीशसँगको सेटिङमा तीन सय बिघाभन्दा बढी जग्गा आफ्नो कब्जामा लिएका थिए। सर्दु जलाधारको सयौं बिघा जमिन सर्वोच्च अदालतको गलत फैसलाका कारण भूमाफियाहरूले कब्जा गरी बिक्री वितरण सुरु गरेपछि धरानवासीले सर्दुजलाधारको जग्गा फिर्ता गर्न आन्दोलन थालेका थिए। जलाधारको जग्गा बिक्री गरिएको विषयमा समेत अन्नपूर्ण पोस्ट्ले पटकपटक समाचार प्रकाशन गरेपछि सरकारले सर्दुजलाधारको जग्गा संरक्षण गर्न छानबिन समिति गठन गरेको थियो। यस्तो थियो सर्वोच्चका न्यायाधीशसँगको सेटिङ २०५८ सालमा तत्कालीन राजा वीरेन्द्रको वंश नाश भएसँगै भूमाफियाहरूले सर्दुजलाधार क्षेत्रको जग्गामा आँखा लगाउन थाले। मोरङको बयरवनमा सट्टाभर्ना पाइसकेका जग्गाधनीहरूलाई जग्गाको लागत कट्टा नभएको कमजोरीका आधारमा पूर्वखोटाङ जिल्ला विकास समितिका उपसभापति नइनकुमार राई, सुनसरी जिविसका पूर्वउपसभापति तथा एमाले सुनसरीका नेता वंशी मोक्तान, धनकुटाको भेडेटार गाविसका पूर्वउपाध्यक्ष जगत राई र हाल झापा घर भएका दिलिप राईले पूर्वजग्गाधनी विरखे राईलगायतसँग मिलेर २०५८ सालमै सर्वोच्च अदालतमा रिट निवेदन दर्ता गरे। रिट दर्तापछि सर्वोच्चले जलाधारको विषयमा जिल्ला प्रशासन कार्यालय, मालपोत कार्यालय सुनसरी र बेलबारीसँग यथार्थ बुभ्न लिखित जवाफसमेत मागेको थियो। दुवै निकायले सर्वोच्चमा लिखित जवाफ पठाएको भए पनि सर्वोच्चका तत्कालीन प्रधानन्यायाधीश गोविन्दबहादुर श्रेष्ठ र न्यायाधीश कृष्णकुमार बर्माको संयुक्त इजलासले २०६१ साल वैशाख १५ गते पूर्वजग्गाधनीकै नाममा जोतभोगको फैसला सुनाए। यसपश्चात् भूमाफियाहरूले जलाधारमाथि नै कब्जा जमाएका थिए। जलाधारको जग्गा आफ्नो नाममा पार्न करोडौं रुपैयाँ खर्च भएको भूमाफियाका नाइके नइनकुमार राईले बताउँदै आएका छन्। सर्वोच्चको फैसालापछि पनि धरानवासीले भूमाफियाहरूलाई जलाधारको जग्गा प्लटिङ गर्न रोक लगाए। २०६८ सालमा जिल्ला विकास सुनसरीको तर्फबाट फैसला पुनरावलोकन गरी पाउँ भनी रिट निवेदन दर्ता गरिएको थियो। तर, पुनरावलोकन रिटमा समेत धरान र सर्दु जलाधारको विषयमा जानकार रहेकी सर्वोच्चकी तत्कालीन न्यायाधीश सुशीला कार्की तथा ताहिर अलि अन्सारी र तर्कराज भट्टको संयुक्त इजलासले २०६९ साउन ८ मा पुनरावलोकन रिट खारेज गरे। यसपछि भूमाफियाहरूले जलाधारको जग्गा प्लटिङ गरी बिक्री वितरण सुरु गरेका थिए। महान्यायाधिवक्ताको रायले फुकुवा भयो जलाधार सर्दु जलाधारमा भूमाफियाहरूले जग्गा प्लटिङ गरि बिक्री वितरण गर्न थालेपछि २०७० सालमा वन मन्त्रालयले जलाधारको जग्गा रोक्का गर्न मालपोत कार्यालय धरानलाई लिखित निर्देशन दियो। वन मन्त्रालयको निर्देशनअनुसार रोक्का रहेको जग्गा फुकुवा गर्न जग्गा धनीहरूले सर्वोच्चको फैसलासहित मन्त्रालयमा जग्गा फुकुवा गर्न निवेदन दिए। जग्गा फुकुवा गर्न माओवादीका केन्द्रीय सदस्य तथा संघीय सांसद सुरेश राईलगायतका नेताहरूले वनमन्त्री अग्नि सापकोटालाई दबाब दिएका थिए। माओवादीका स्थानीय नेताहरूको दबाबमा जग्गा फुकुवा गर्न वनमन्त्री सापकोटाको निर्देशनमा मन्त्रालयले तत्कालीन महान्यायाधिवक्ता (हाल सर्वोच्च अदालतका कामुप्रधानन्यायाधीश) हरिकृष्ण कार्कीसँग कानुनी राय माग गरेको थियो। कार्कीले २०७१ साउन ३० मा सर्वोच्चको आदेश कार्यान्वयन गर्नुको विकल्प नभएको भन्दै वन मन्त्रालयमा कानुनी राय बुझाए। महान्यायाधिवक्ताको कानुनी रायका आधारमा वन मन्त्रालयले जलाधार क्षेत्रको जग्गा फुकुवा गर्न मालपोत कार्यालय धरानलाई निर्देशन दिएको थियो। जग्गा फुकुवा गरेबापत माओवादीका स्थानीय नेताहरू मुक्साहाङ मेन्याङवो, चोत्लुङ, कांग्रेस धरानका तत्कालीन सभापति किशोर राई, धरान उपमहानगरपालिकाका तत्कालीन कार्यकारी अधिकृत भोजराज खतिवडालगायतले आर्थिक प्रलोभनमा परी नगरपालिकाबाट सर्वदलीय निर्णय गराई जलाधारको जग्गा फुकुवा गरेका थिए।"
कोरला सडकको ७४ करोड बजेट फिर्ता,"जोमसोम : राष्ट्रिय गौरवको बेनीजोमसोमकोरला सडक आयोजनालाई चालू आर्थिक वर्ष सडकतर्फ विनियोजन गरिएको १ अर्ब ३३ करोड बजेटमा ७३ करोड ६९ लाख रुपैयाँ बजेट फिर्ता भएको छ। अर्थ मन्त्रालयले चालू आर्थिक वर्ष विनियोजन गरेको सडकतर्फको बजेट रकमान्तर गरेको हो। सडकतर्फको बजेट आधाभन्दा बढी घटेसँगै आयोजनाको सडकतर्फ चालू वर्षको बजेट ५९ करोड ३१ लाख रुपैयाँमा सीमित भएको हो। जसमध्ये १० करोड रुपैयाँ बजेट अर्थ मन्त्रालयले रोक्का गरिराखेको छ। राष्ट्रिय गौरवको कोरला सडकअन्तर्गत पछिल्लो समय सडकतर्फ तीन योजना थपिएका थिए। सुरुवाती चरणमा सडक स्तरोन्नति सुरु गरिएको बेनीजोमसोम सडक ४ खण्ड र जोमसोमकोरला ७ खण्डमा सडक स्तरोन्नति सुरु गरिएको थियो। बेनीजोमसोम ७६ किमि सडकको तेस्रो खण्ड कैकुखन्ती २५ किमि डीबीएसडी कालोपत्रे सडक सम्पन्न भइसकेको छ भने अन्य तीन खण्ड निर्माणाधीन अवस्थामा छन्। पछिल्ला पटक थपिएको मालढुंगाबेनी १३ किमि कालोपत्रे सडक, बेनीगलेश्वर ३ किमि कालोपत्रे सडक र जोमसोमकागबेनी १३ किमि कालोपत्रे निर्माणाधीन अवस्थामा छन्। राष्ट्रिय गौरवको बेनीजोमसोमकोरला सडक आयोजनामा ठेक्का सम्झौता गरी निर्माणको काम ढिलासुस्ती गर्ने निर्माण कम्पनीका कारण बजेट फिर्ता हुन पुगेको आयोजना प्रमुख जगत प्रजापतिले उल्लेख गरे। कोरोना कहरको जोखिम रोकिँदासमेत निर्माण कम्पनीले सडक निर्माणलाई प्राथमिकता नदिँदा बजेट खर्च नसक्दा बजेट फिर्ता गएको उनले बताए। आयोजनाअन्तर्गत सडकतर्फको बजेट फिर्ता गए पनि पुलतर्फको बजेट यथावत् रहेको आयोजनाका लेखापाल ईश्वर गैरेले जानकारी दिए। चालू वर्ष पुल र पुल पुलेसातर्फ ५ करोड ७६ लाख रुपैयाँ बजेट विनियोजन भएको लेखापाल गैरेले बताए। उनका अनुसार सडकतर्फको बजेट ५९ करोड ६९ लाख र पुलपुलेसातर्फको बजेट ५ करोड ७६ लाख गरी आयोजनाको चालू वर्षको कुल बजेट ६५ करोड ७ लाख रुपैयाँ रहेको छ। चालू आर्थिक वर्ष २०७९०८० का लागि घटेपछिको बजेटमा आयोजनाले जेठ महिनासम्ममा ५८५३ प्रतिशत वित्तीय प्रगति भएको लेखापाल गैरैले जानकारी दिए। लेखापाल गैरेका अनुसार सडकतर्फ ३५ करोड र पुलतर्फ २ करोड ९२ लाख गरी ३८ करोड ९ लाख रुपैयाँ बजेट खर्च भएको हो। राष्ट्रिय गौरवको सडकअन्तर्गत गत वर्षसम्ममा सडक र पुलतर्फ गरी ५ अर्ब ९७ करोड रुपैयाँ खर्च भइसकेको आयोजनाले बताएको छ। कोरला सडकको हालसम्मको कुल भौतिक प्रगति ७६ प्रतिशत रहेको छ भने वित्तीय प्रगति ७० प्रतिशत रहेको आयोजनाका सूचना अधिकारी इन्जिनियर विष्णु चापागाईंले जानकारी दिए। उनले आयोजनाअन्तर्गत जोमसोमकोरला ग्राभेल सडकको ७ खण्डमध्ये ६ खण्ड आयोजनालाई हस्तान्तरण भइसकेको बताए। पुलतर्फ गलेश्वरदेखि कोरलासम्म २० वटा रहेकोमा ६ पुल आयोजनालाई हस्तान्तरण भइसकेका छन् भने आधा दर्जन पुल निर्माणको अन्तिम चरणमा रहेको इन्जिनियर चापागार्इंको भनाइ छ। चालू आर्थिक वर्षमा थासाङ३ लेतेको सेतुखोला पुलको ठेक्का सम्झौता भई काम अघि बढेको उनले बताए। आव २०७३७४ मा ठेक्का सम्झौता भई सडक स्तरोन्नति सुरु गरिएको उपल्लो मुस्ताङको चराङछोसेर ग्राभेल सडक निर्माण कम्पनीका कारण अझै अलपत्र छ। २०७६ सालमै एकै पटक सुरु गरिएको ७ खण्डको सडक निर्माणमध्ये ६ खण्ड हस्तान्तरण भइसक्दा निर्माण कम्पनीको बेवास्ताले चराङछोसेर २५ किमि सडक सम्पन्न हुन नसकेको हो। तामाङ गौरी पावती जेभी ठेक्का कन्स्ट्रक्सनले जिम्मा लिएको सो सडकको भौतिक प्रगति ७० प्रतिशत रहँदा सडक अलपत्र पारिएको हो। यसैगरी राष्ट्रिय गौरवको सडकअन्तर्गत जोमसोमकागबेनी कालोपत्रे सडक पनि निर्माण कम्पनीका कारण ढिलासुस्ती भएको छ। सो सडकको सम्झौता अवधि सकिन चार महिना बाँकी रहँदा हालको भौतिक प्रगति १० प्रतिशत मात्र छ। आयोजनाले बेनीजोमसोम सडकको दोस्रो खण्डको घाँसाकाभ्रेभीर ३ किमि सडकमा डीबीएसडी कालोपत्रेकोे काम अघि बढेको जनाइएको छ। यसैगरी म्याग्दी र मुस्ताङको सबैभन्दा जोखिमयुक्त स्थान काभ्रेभीर सडकमा २१ सय मिटर आरसीसी सडक विस्तार गर्नुपर्नेमा ८ सय मिटर आरसीसी भइसकेको जनाएको छ।"
निर्वाचन खर्चको सवाल,"निर्वाचन आयोगका जिल्ला कार्यालयलाई खारेज नगरी वस्तुनिष्ठ आधारमा संरचना छोट्ट्याउनु पर्छ। अर्थमन्त्रीले संसद्को दुवै सदनको संयुक्त बैठकमा आगामी आर्थिक वर्षमा राष्ट्रको व्ययभार कम गर्न कतिपय सरकारी संस्थालाई खारेजी गर्ने बजेट प्रस्ताव राखेका छन्। जसमा निर्वाचन आयोगको जिल्ला कार्यालयहरूलाई समेत खारेजी गरी प्रमुख जिल्ला अधिकारीको कार्यालयमा राख्ने व्यवस्था छ। साथै कर्मचारीको दरबन्दी पनि घटाउने प्रस्ताव छ। यस बजेट प्रस्तावले निर्वाचन आयोगलाई त उत्तेजित पारेको छँदैछ। अन्य राजनेता र संसदीय समितिले पनि यसबारे विरोध जनाएको समाचार सार्वजनिक भएको छ। अतः यस विषयमा गम्भीर चिन्तनको आवश्यकता देखिन्छ। यस प्रसंगले महत्त्वपूर्ण प्रश्न उठाएको छ कि के निर्वाचन आयोगका जिल्ला कार्यालयहरू खोलिएपछि मात्र निर्वाचन आयोग निष्पक्ष र स्वायत्त भएको छ ? अर्को शब्दमा भनौं, कार्यालयहरू खोलिनुअगावै निर्वाचन आयोग निष्पक्ष र स्वायत्त थियो वा थिएन ? निर्वाचन आयोगसम्बन्धी व्यवस्था २०४७ सालको संविधान, अन्तरिम संविधान र नेपालको नयाँ संविधानमा समान छन्। राष्ट्रपति, उपराष्ट्रपति र प्रादेशिकस्तरको निर्वाचन तथा जनमतसंग्रह गर्ने अधिकार नयाँ संविधानमा थपिएको छ। कतै पनि निष्पक्ष र स्वायत्तताको प्रावधानका बारेमा लेखिएको छजस्तो लाग्दैन। तर निर्वाचनको अर्थ नै निष्पक्ष निर्वाचन हो जसका लागि आयोग स्वायत्त हुनैपर्छ। यसका लागि आयुक्तको नियुक्ति संवैधानिक परिषद्बाट हुने गरेको सर्वविदित छ। राजनीतिक भागबन्डाको आधारमा आयुक्तहरूको नियुक्तिले निष्पक्षता माथि प्रश्न खडा गर्छ। निर्वाचन आयोगले २०५४ कात्तिक ७ मा चार चरणमा सबै जिल्लामा आफ्नो कार्यालय राख्ने निर्णय गरेको थियो। पहिलो चरणमा मात्र पाँच जिल्लामा कार्यालय खोल्ने र प्रत्येक वर्ष क्रमशः २५, ३२ र १२ जिल्लामा खोल्ने निर्णय भएको थियो। सोहीअनुसार २०५४ फागुन २५ गते र २०५४ चैत्र २० गतेभित्र पहिलो चरणको कार्यालय खोल्ने निर्णय पनि गरेको थियो। आयोगले २०५४ चैत २० गते जिल्ला कार्यालयका काम र कर्तव्य निम्नबमोजिम तोकेको थियो। हुन त यो काम ६बुँदे थियो तर मुख्यरूपमा कार्यालयका चारवटा काम थिए ः (१) आयोगले अन्यथा तोकेकोबाहेक निर्वाचन अधिकृत र प्रमुख नाम दर्ता अधिकृतको कार्यालयको रूपमा कार्य गर्ने। (२) निर्वाचन आचारसंहिताको कार्यान्वयन, अनुगमन, र प्रतिवेदनसम्बन्धी काम गर्ने। (३) निर्वाचन सामग्रीको आपूर्ति, भण्डारण, मर्मतसम्भार र वितरणसम्बन्धी काम गर्ने। (४) मतदाता नामावलीको अभिलेख, सुरक्षा, प्रतिलिपि र अन्य सम्बन्धित काम तथा निर्वाचन आयोगको जिल्ला कार्यालयको रूपमा रही आयोगले तोकेको कार्य गर्ने थियो। आयोगको जिल्ला कार्यालयको जनशक्तिको सम्बन्धमा निकै छलफल भए पनि कर्मचारीको दरबन्दी अलि ठूलो नै थियो। साथै जिल्ला कार्यालय खोली बहादुर भवन केन्द्रीय कार्यालयको दरबन्दी घटाउनुपर्ने कुरामा पनि छलफल भयो। किनकि जब धेरैजसो काम मतदाता नामावलीको तयारी र प्रिन्टिङ जिल्लास्तरमा हुने भएमा स्वतः केन्द्रीय कार्यालयको कर्मचारीहरूको दरबन्दी घटाउनु पर्यो। दुर्भाग्य, हामीकहाँ मामाको धन, फुपूको श्राद्ध गर्ने सोच रहेकाले सायद त्यो हुन सकेन। आयोगको निर्णयअनुसार धमाधम कार्यालय खुले र भवन निर्माण कार्यको पनि थालनी भयो। धेरै ठाउँमा भवन बनिसकेको समाचार प्रकाशित भएको छ। निश्चय नै जिल्ला कार्यालयबाट आयोगलाई केही सुविधा प्राप्त भएको छ। तर कार्यालय स्थापनाको कार्यक्रमलाई मध्यावधि मूल्यांकन गरी सोअनुसार गर्नुपथ्र्यो र गरेको हुनु पनि पर्छ। दुर्भाग्यले २०५४ सालको स्थानीय निकाय निर्वाचन र २०५६ को आमनिर्वाचन पछि एकैचोटी संविधानसभाको निर्वाचन भए। स्थानीय निकायको निर्वाचन त झन्डै दुई दशकपछि भएको थियो। सबैभन्दा महत्त्वपूर्ण कुरा नयाँ संविधानबाट राज्यको संरचनामा आमूल परिवर्तन भयो तर आयोगको पुनर्संरचनातिर ध्यान गएको देखिन्न। यसअघि संसद्का सदस्यहरूको निर्वाचनका साथै स्थानीय निकायका करिब १ लाख ८५ हजार प्रतिनिधि (५८ नगरपालिका ३,९०५ गाविस)को निर्वाचन २०५४ सालमा भएको थियो। जब कि नयाँ संविधानअनुसार संघीय संसद्को दुवै सदन, राष्ट्रपति र उपराष्ट्रपति तथा प्रदेशसभाको निर्वाचनका साथै करिब ४७ हजार (७,५३ स्थानीय तह) स्थानीय तहका पदाधिकारीको निर्वाचन हुन थालेको छ। हुन त, संघीय तल्लो सदन र प्रदेशसभा सदस्यहरूको निर्वाचन एकैचोटी सम्पन्न भएकाले मतदानका निम्तिमात्र बढी प्रशासनिक हुने देखिन्छ। के निर्वाचन आयोगका जिल्ला कार्यालयहरू खोलिएपछि मात्र निर्वाचन आयोग निष्पक्ष र स्वायत्ता भएको छ ? राजनीतिक भागबन्डाको आधारमा आयुक्तहरूको नियुक्तिले निष्पक्षता माथि प्रश्न खडा गर्छ। नयाँ संरचनाअनुसार स्थानीय सरकार बलियो बनेको छ। पहिलोको तुलनामा वर्तमान गाउँपालिका र नगरपालिकाका स्रोतसाधनमा निकै वृद्धि भएको छ। प्रशासनिक क्षमता पनि बढेको छ। यस्ता तथ्यलाई ध्यानमा राखी केन्द्रीय सरकारले निर्वाचन आयोगसित छलफल गरी अगाडि बढे उचित हुन्थ्यो। किनकि निर्वाचन आयोगका जिल्ला कार्यालयहरूका करिबकरिब सबै काम स्थानीय तहले गर्न सक्छ। जिल्लामा एउटा कडीको रूपमा निर्वाचन आयोगको निर्देशन र न्यायपालिका एवं सुरक्षा निकायबीच समन्वय गर्ने मुख्य काम जिल्ला तहमा रहेका आयोगको कर्मचारीअधिकृतबाट गर्न सकिन्छ। त्यसको अर्थ यो होइन कि पहिलो जस्तो जिल्ला कार्यालयमा एउटा नायब सुब्बा मात्र राख्ने हो। निर्वाचन आयोगको मुख्य काम मतदाता नामावली तयार पार्ने हो। आयोगले अधिकारको प्रत्यायोजन गरेर पहिले गाविस सदस्यसचिव र आवश्यक गणकहरू राखेर नामावली संकलन गथ्र्यो। नामावली प्रकाशन पनि स्थानीय स्तरमा हुन्थ्यो र आज पनि हुन्छ। आज पनि त्यसै अनुरूप प्रकाशन हँुदै आएकाले यदि छपाइ पनि स्थानीय तहमा हुने भएमा ढुवानी खर्च र समयको बचत हुन सक्छ। आखिर मतदान पनि स्थानीय तहमा हुने हो। संसदीय निर्वाचनको मतदानको गणना पनि स्थानीय तहमा गर्न सकियो भने निर्वाचनको खर्चलाई घटाउन सकिन्छ। मुख्य कुरा हो, आयोगले यसमाथि गम्भीरतापूर्वक सोच्नु पर्छ। निर्वाचन आयोगको अन्य प्रमुख काम भनेको आचारसंहिताको कार्यान्वयन र अनुगमन गर्नु हो। यसमा प्रमुख भूमिका प्रमुख निर्वाचन अधिकृत र निर्वाचन अधिकृतहरूको हुन्छ र त्यो पनि आचारसंहिता आयोगले लागू गरेपछि। पहिले जस्तो निर्वाचनको मितिको घोषणा हुनेबित्तिकै संहिता लागू हुँदैन। अन्तमा, निर्वाचन आयोगका जिल्ला कार्यालयलाई खारेज नगरी उचित वस्तुनिष्ठ आधारमा संरचना छोट्ट्याई एउटा कडीका रूपमा राखी जिल्ला कार्यालयका धेरैजसो काम स्थानीय तह सरकारको जिम्मा लगाउन सकियो भने देश र आयोग दुवैको हितमा हुन्छ। अन्यथा प्रत्येक वर्ष निर्वाचन आयोगको प्रशासनिक खर्च बढाउनु अविवेकपूर्ण सावित हुनेछ।  मिश्र, पूर्वनिर्वाचन आयुक्त हुन्।"
एकादेशमा थियो रे कपास,"समिति खारेज गरेर कपासका लागि फेरि पनि भारतीय वस्तुकै भर पर्ने अवस्था ल्याउनु अर्थतन्त्रकै लागि पनि आत्मघाती हुन्छ। कपास खेतीलाई कथामा सीमित पार्ने खेल किमार्थ जायज छैन। कुरा आत्मनिर्भर अर्थतन्त्रको गर्ने तर परनिर्भरता बढाउने काम गर्ने सरकारी रवैयाको एउटा उदाहरण हो, कपास विकास समितिको खारेजी। सरकारले आउँदो वर्षका लागि ल्याएको बजेट कार्यान्वयन हुँदा खारेज हुने समितिमा यो समिति पनि पर्छ। अनावश्यक प्रशासनिक खर्च कटौती गर्न अनावश्यक समितिहरू खारेज गर्ने सरकारकै निर्णयको एउटा अंश हो भने पनि कपासका हकमा भने गलत हो। कपास समिति र अरू समितिहरू भिन्न हुन्। अरू समितिहरू आर्थिक भार बढाउने खालका छन् भने यो भने उत्पादन बढाउने खालको हो। समिति चलाउन नजान्ने, कपास खेती विस्तार गर्न नजान्ने, उत्पादन बढाउन नजान्ने, खेती गर्ने जमिन जोगाउन नजान्ने अनि समिति नै खारेज गर्न उत्तम ठान्नु त नाच्न नजान्ने आँगन झैं हो। सरकारले स्थापना गरेका दुर्लभ संस्था छन्, जसले सर्वसाधारणलाई पनि हौस्याएको होस्। कपास विकास समिति त्यस्तै दुर्लभ समिति हो, जसको चार दशकअघिको स्थापना र सञ्चालनले किसानलाई कपास खेती गर्न प्रेरित गरेको थियो। पञ्चायतकालमा भएका केही सकारात्मक उद्यम र इलम तथा कलकारखाना खुला तथा उदार अर्थनीतिको जाँतोमा परेर पिसिएका छन्। त्यही सूचीमा कपास विकास समिति पनि पर्नु लज्जाजनक हो। समिति खारेजी यस्तो बेला गर्न खोजिएको छ, जतिबेला बाँके, बर्दिया र दाङका किसानबाट कपास उत्पादन गराई तोकिएको मूल्यमा यस वर्ष १ सय ५० बिघाका लागि बिउ, विषादी कृषकमाझ गइसकेको छ। हेटौंडा कपडा कारखाना र बुटवल धागो कारखानालाई कपास उपलब्ध गराउने उद्देश्य राखेको समितिको इतिहास सुनौलो थियो। समिति आफैंमा अझै पनि धनी छ। प्रशस्त जग्गाजमिन छ। तर द्वन्द्वकाल बेला ८ सय २५ बिघा जमिन विद्रोहीले कब्जा गरे। अझै समितिले राम्ररी भोगचलन गर्न पाएको छैन। बिघाका बिघा जमिन भएको र नाफामा रहेको समिति खारेज गर्न खोज्नु सरकारको मूर्खता सिवाय केही होइन। एकातिर हेटौंडा कपडा कारखाना चलाउन पनि खोज्ने र अर्काेतिर कपास विकास समिति खारेज गर्ने भन्ने सरकारी नीति विरोधाभासी छ। निजी उद्योग धन्दाका लागि पनि आवश्यक कच्चा पदार्थ उपलब्ध गराउन सक्ने समितिलाई खारेज गरिनु हुँदैन। समिति खारेज गरेर कपासका लागि फेरि पनि भारतीय वस्तुकै भर पर्ने अवस्था ल्याउनु अर्थतन्त्रकै लागि पनि आत्मघाती हुन्छ। कपास खेतीलाई कथामा सीमित पार्ने खेल किमार्थ जायज छैन।"
चालू पुँजी कर्जा नियन्त्रणमा,"काठमाडौं : निजी क्षेत्रतर्फको चालू पुँजी, सेयर र सवारीमा प्रवाहित कर्जा घटेको छ। विशेष गरेर बिनाधितो व्यवसाय सञ्चालनमा दिने चालू पुँजी कर्जा नियन्त्रणमा आएको हो। आर्थिक वर्ष २०७९८० को १० महिनामै निजी क्षेत्रतर्फको अधिविकर्ष कर्जा ६६७ प्रतिशतले घटेको छ। जथाभावी कर्जा लगानी भएकोले नेपाल राष्ट्र बैंकले चालू पुँजीको गाइडलाइन बनाएर कडाइ गरेसँगै सो शीर्षकको कर्जा घटेर नियन्त्रणमा आएको हो। यो पछिल्लो वर्षको कर्जाको पुनर्वर्गीकरणको कारणसमेतले घटेको राष्ट्र बैंकको भनाइ छ। व्यवसायलाई छोटो समयका लागि बिनाधितो लिने चालू पुँजी व्यवस्थापन अर्थात् अधिविकर्ष कर्जा दिइन्छ। बैंक तथा वित्तीय संस्थाले चालू पुँजीको व्यवस्थापनका लागि यस्तो ऋण प्रदान गर्छन्। यस्तो ऋणमा ब्याजदर अन्य ऋणको भन्दा बढी हुन्छ। पैसा आफ्नो खातामा नसारेसम्म यस्तो कर्जामा ब्याज लाग्दैन। राष्ट्र बैंकका प्रवक्ता डा गुणाकर भट्टले पहिलाको जस्तो अहिले एउटा शीर्षकमा कर्जा लिएर सेयर र जग्गामा लगानी गर्ने स्थिति नरहेको बताउँछन्। उनी भन्छन्, चालू पुँजी गाइडलाइनलाई लागू गरेपछि कर्जाको गुणस्तर कायम राख्न ठूलो भूमिका खेलेको छ। यसले निजी क्षेत्र तथा व्यवसायीले जे पायो त्यही कर्जा मागेर भएन। राष्ट्र बैंकले दिएको गाइडलाइनमा रहनु पर्यो। निर्देशिकालाई राष्ट्र बैंकले कडाइका साथ लागू गरेपछि चालू पुँजी कर्जाको गुणस्तर कायम रहेको छ।डा गुणाकर भट्ट प्रवक्ता , नेपाल राष्ट्र बैंक केन्द्रीय बैंकको तथ्यांकअनुसार सेयर कारोबारका लागि लिने मार्जिन प्रकृतिको कर्जा ६९ प्रतिशतले घटेको छ । त्यस्तै, हायर पर्चेज कर्जा १२१ प्रतिशतले घटेको छ। कुनै पनि सवारीसाधनको खरिदमा किस्ताबन्दीमा भुक्तानी गर्ने गरी निश्चित प्रतिशतसम्म मात्र प्रदान गर्ने कर्जालाई हायर पर्चेज कर्जा भनिन्छ। यस्तो कर्जामा धितोको रूपमा सम्बन्धित सवारीसाधन नै रहन्छ। कर्जा नतिरेसम्म यस्तो सवारीसाधन बैंकको नाममा रहन्छ र कर्जा तिरिसकेपछि सम्बन्धित धनीको नाममा बैंकले सवारीसाधनको नामसारी गरिदिन्छ। सरकारले आन्तरिक ऋण बढी लिँदा निजी क्षेत्रमा जाने कर्जा प्रभावित हुन्छ भनिन्छ। तर यतिबेला निजी क्षेत्रमा कर्जा घट्नुको भने यो कारण होइन। सरकारले ऋण लिइरहँदा पनि अहिले बैंकहरूसँग निजी क्षेत्रलाई कर्जा दिन पर्याप्त पैसा छ। बैंकहरूसँग दुई खर्ब रुपैयाँभन्दा बढी लगानीयोग्य पुँजी छ। तर पछिल्लो समय चालू पुँजी गाइडलाइनलाई राष्ट्र बैंकले कडाइका साथ लागू गरेपछि कर्जाको गुणस्तर कायम राख्न ठूलो भूमिका खेलेको नेपाल राष्ट्र बैंकका प्रवक्ता डा गुणाकर भट्ट बताउँछन्। यद्यपि अहिले बैंकमा पर्याप्त तरलता छ। कर्जानिक्षेप अनुपात (सीडी रेसियो) ८४४० प्रतिशत छ। बैंकहरू साढे २ खर्ब रुपैयाँ कर्जा दिने हैसियतमा छन्। तर बजारमा कर्जाको माग पक्ष बलियो हुन नसकेको प्रवक्ता डा भट्टले स्विकार गरे। निजी क्षेत्रले पनि व्यवसाय विस्तार गर्ने वातावरण विस्तारै भएपछि कर्जा लिन जोड गर्ने उनको भनाइ छ। तर अहिले अर्थतन्त्र शिथिल भएकाले पनि निजी क्षेत्रमा कर्जाको माग नभएको हुन सक्ने डा भट्ट बताउँछन्। यता बैंक तथा वित्तीय संस्थाबाट प्रवाहित कर्जामध्ये आवधिक कर्जा २१२, रियल स्टेट कर्जा (व्यक्तिगत आवासीय घर कर्जासमेत) ४३ र ट्रस्ट रिसिट (आयात) कर्जा ६२ प्रतिशतले बढेको छ। समग्रमा चालू आवको वैशाखसम्ममा बैंक तथा वित्तीय संस्थाबाट निजी क्षेत्रमा प्रवाहित कर्जा १ खर्ब ५३ अर्ब १७ करोड (३३ प्रतिशत)ले बढेको छ। तर अघिल्लो वर्षको सोही अवधिमा यस्तो कर्जा ५ खर्ब ४८ अर्ब १४ करोड (१३४ प्रतिशत) ले बढेको थियो। वार्षिक बिन्दुगत आधारमा २०८० वैशाख मसान्तमा बैंक तथा वित्तीय संस्थाबाट निजी क्षेत्रतर्प प्रवाहित कर्जा ३१ प्रतिशतले बढेको छ। लगानीमा रहिरहेको कर्जामध्ये १२१ प्रतिशत कर्जाको लागि चालू सम्पत्ति (कृषि तथा गैरकृषिजन्य वस्तु) सुरक्षणको रूपमा छ। यसबाहेक ६७३ प्रतिशत कर्जाको लागि घरजग्गा धितो सुरक्षणमा छ।"
१२ वर्षपछि दाङको संस्कृत विश्वविद्यालयमा दीक्षान्त समारोह (तस्बिरसहित),"दाङ : दाङको बेल्झुण्डीस्थित नेपाल संस्कृत विश्वविद्यालयको दीक्षान्त समारोह भएको छ । १२ वर्षपछि संस्कृत विश्वाविद्यालयको दीक्षान्त समारोहमा ५७५ जना दीक्षित भएका हुन् । विद्यावारिधि उपाधि हासिल गरेका १२० जना,आचार्य तह उत्तिर्ण १४५ जना,शास्त्री तह उत्तिर्ण १६३,आयुर्वेद स्नातक उत्तिर्ण ५७ र एक वर्षे शिक्षा शास्त्री उत्तिर्ण गरेका ९० जना दीक्षित भएका हुन् । समारोहमा प्रत्येक वर्ष विभिन्न विधामा उत्कृष्ट हुने विद्यार्थीलाई कूलपति समेत रहेका प्रधानमन्त्री पुष्पकमल दाहाल 'प्रचण्ड'ले विभिन्न पदक तथा विभूषणबाट विभूषित गरेका थिए । सो अवसरमा प्रधानमन्त्री प्रचण्डले विश्वविद्यालयको पाठ्यक्रमलाई समयसापेक्ष बनाउन सरकार प्रतिवद्ध रहेको बताए । विश्वविद्यालयको पाठ्यक्रमलाई समयसापेक्ष बनाउने कुरालाई नेपाल सरकारले आफ्नो नीति तथा कार्यक्रमभित्र समेटेको प्रधानमन्त्रीको भनाइ छ । वर्तमान सरकार नेपालभित्रै गुणस्तरीय शिक्षाको विकास एवम् प्रवर्द्धनका लागि विश्वविद्यालयबीच प्रभावकारी समन्वय र प्रतिस्पर्धालाई बढावा दिन चाहेको बताए । विद्यार्थी तथा विश्वविद्यालयको जनशक्तिको क्षमता विकास हुने गरी सरकारी क्षेत्रका अध्ययन, अनुसन्धानका कार्यहरू र सरकारी कार्यक्रमका लागि आवश्यक परामर्श सेवा विश्वविद्यालयमार्फत् गर्ने व्यवस्था मिलाउन पनि सरकार प्रतिवद्ध रहेको प्रधानमन्त्रीको भनाइ छ । प्रधानमन्त्री प्रचण्डले नयाँनयाँ खोज,आविष्कार तथा विकासका आधारहरु सबै शिक्षामा नै निर्भर हुने भएकाले यस विश्वविद्यालयबाट राष्ट्रले ठूलो अपेक्षा राखेको बताए । विविध कारणले गर्दा संस्कृत विश्वविद्यालयको दीक्षान्त समारोह विगत बाह्र वर्षयता सम्पन्न हुन सकेको भन्दै प्रधानमन्त्री प्रचण्डले छात्रछात्राहरूको वर्तमान र भविष्यसँग गाँसिएका यस्ता कार्यक्रमहरूलाई समयमै आयोजना गर्न विश्वविद्यालय प्रयत्नरत रहनुपर्ने बताए ।"
प्रधानमन्त्रीद्वारा ग्यास उत्खनन क्षेत्रको निरीक्षण,"काठमाडौं : प्रधानमन्त्री पुष्पकमल दाहाल प्रचण्डले दैलेखको शीरस्थानमा अवस्थित प्राकृतिक ग्यास उत्खनन क्षेत्रको अनुगमन तथा निरीक्षण गरेका छन्। बुधबार दाङमा अवस्थित नेपाल संस्कृत विश्वविद्यालयको पाँचौं दीक्षान्त समारोहमा सम्बोधनपश्चात् प्रधानमन्त्री उक्त क्षेत्रमा पुगेका हुन्। अवलोकन र निरीक्षणका क्रममा प्रधानमन्त्रीले ग्यास उत्खनन र यससँग सम्बन्धित विषयको जानकारीसमेत लिएका थिए। निरीक्षणअघि प्रधानमन्त्री प्रचण्डले दैलेखको दुल्लुस्थित दहगाउँमा आयोजित कार्यक्रमलाई सम्बोधन गरेका थिए। दाहाल, लम्साल, रूपाखेती, कुंवर र राणा वंशका कुल शिरोमणि दाशुको शालिक अनावरण तथा गुरूयोजना सार्वजनिक कार्यक्रमलाई प्रधानमन्त्रीले सम्बोधन गरेका हुन्। कार्यक्रमलाई सम्बोधन गर्दै प्रधानमन्त्रीले आफ्नो दोस्रो कार्यकाल देशका लागि परिणामुखी भएको स्मरण गर्दै तेस्रो कार्यकाल इतिहासकै सफल कार्यकाल बनाउन सामाजिक न्याय, सुशासन र समृद्धिको लक्ष्यसहित सरकार अगाडि बढिरहेको बताए। दाङ र दैलेखमा आयोजित कार्यक्रमहरू सम्पन्न गरी प्रधानमन्त्री बुधबार साँझ काठमाडौं फर्किएका छन्।"
उखु किसानका समस्याबारे अध्ययन गर्न संसदीय उपसमिति गठन,"काठमाडौं : उखु किसानका समस्याबारे अध्ययन गरी समाधानका उपाय सिफारिस गर्न संघीय संसद् प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले एक उपसमिति गठन गरेको छ। समितिका सदस्य कृष्णकुमार श्रेष्ठको संयोजकत्वमा रामशङ्कर यादव, सूर्यमान तामाङ (दोङ), कान्तिका सेजुवाल, गणेश पराजुली सदस्य रहनेगरी पाँच सदस्यीय उपसमिति गठन भएको हो। समितिको आजको बैठकले चिनी उद्योग तथा उखु किसानका समस्या तथा सुझाव अध्ययन उपसमिति गठन गरेको छ। उपसमितिलाई ३० दिनभित्र अध्ययन प्रतिवेदन पेस गर्न समयावधि दिइएको छ। ज्येष्ठ सदस्यका रुपमा समिति बैठकको सभापतित्व गरेका रणेन्द्र बरालीले गरेका थिए। उखु किसानले चिनी मिलबाट पाउनुपर्ने बक्यौता रकम तथा न्यूनतम सटमर्थन मूल्य नपाएको लगायतका विषयबारे यो उपसमितिले अध्ययन गरेर समितिमा सुझाव पेस गर्नेछ। समितिको आजको बैठकमा वैदेशिक रोजगारीमा जाने कामदारका लागि सरकारले लागू गरेको फ्रि भिसा फ्रि टिकटको प्रावधान प्रभावकारी रुपमा कार्यान्वयन नभएको, आगामी आर्थिक वर्षको बजेटबाट सरकारले करका दरमा गरेको हेरफेरबाट परेको प्रभावलगायतका विषयमा छलफल भएको छ। उद्योग तथा वाणिज्य र श्रम तथा उपभोक्ता हित समितिमा परेको उजुरीमाथि छलफल गर्ने आजको कार्यसूची थियो। मानव अधिकारका लागि जनमञ्च (पिपुल फोरम) ले तयार पारेको वैदेशिक रोजगार सम्बन्धमा सर्वोच्च अदालतबाट जारी भएका आदेशको कार्यान्वयनसम्बन्धी अवधारणापत्रमाथि आजको बैठकमा छलफल भएको छ। त्यस्तै आगामी आर्थिक वर्षको बजेटले सुनको भन्सार बढाएको तथा सुनचाँदीलाई विलासिताको वस्तुको रुपमा राखेको विषयमा नेपाल सुनचाँदी व्यवसायी महासंघको उजुरी र पेट्रोलियम पदार्थमा भएको अनुचित मूल्यवृद्धिबारे उपभोक्ता हित संरक्षण मञ्चनेपाल को उजुरी माथि पनि छलफल भएको छ। समितिको आगामी बैठकमा यी विषयसँग जोडिएका सम्बन्धित मन्त्रालय तथा निकायका पदाधिकारीलाई बोलाएर छलफल गर्ने निर्णय पनि आजको बैठकले गरेको छ।"
यस्तो छ कोसी प्रदेश सरकारको नीति तथा कार्यक्रम (पूर्ण पाठ),"विराटनग : कोसी प्रदेश सरकारको आगामी आर्थिक वर्षको नीति तथा कार्यक्रम बुधबार संसद (प्रदेशसभा)मा प्रस्तुत गरिएको छ। सरकारका तर्फबाट प्रदेश प्रमुख पर्शुराम खापुङले आर्थिक वर्ष २०८००८१ को नीति तथा कार्यक्रम प्रस्तुत गरेका हुन्। यद्यपि नेकपा (माओवादी केन्द्र) र जनता समाजवादी पार्टी (जसपा)ले समर्थन फिर्ता लिएपछि नेकपा (एमाले) नेतृत्वको प्रदेश सरकार अल्पमतमा परेको छ। अल्पमतमा परेको हिक्मतकुमार कार्की नेतृत्वको सरकारले नै आगामी बजेटको नीति तथा कार्यक्रम प्रस्तुत गरेको हो। नीति तथा कार्यक्रममा कृषि, उद्योग र रोजगारी क्षेत्रका कार्यक्रमलाई प्राथमिकतामा राखिएको छ। रोजगारीमा उल्लेख्य वृद्धि गर्न स्थानीय तहसँगको साझेदारीलाई प्राथमिकता दिइने, प्रदेशमा गौरवका आयोजना पहिचान गरिने, गरिबी निवारणका उपायको अध्ययन अनुसन्धान गरिनेलगायतका विषयलाई नीति तथा कार्यक्रममा समेटिएको छ। कृषि क्षेत्रको व्यावसायिक प्रवद्र्धन, कृषिमार्फत् रोजगारी सिर्जना, रोजगारी सिर्जनाका लागि स्थानीय तहसँग साझेदारी, प्रदेशमा गौरवका आयोजनाको पहिचान, गरिबी निवारणका उपायको अध्ययन अनुसन्धान सरकारको प्राथमिकतामा परेको छ। नीति तथा कार्यक्रममा प्रदेशमा लगानी सम्मेलन आयोजना गरिने, कानुन कार्यान्वयनको अनुगमन तथा मूल्यांकन गरिने, प्रदेश लोकसेवा आयोगको रणनीतिक योजना कार्यान्वयनमा ल्याइने, आन्तरिक राजस्व वृद्धिको लागि सम्भाव्यता अध्ययन प्रतिवेदनका सुझावलाई कार्यान्वयन गरिनेलगायतका विषय समेटिएको छ। नीति तथा कार्यक्रमले स्थानीय तहका स्वीकृत रिक्त दरबन्दीमा कर्मचारी पदपूर्ति प्रणालीलाई छिटो, छरितो र गुणस्तरीय बनाउन कानुनी एवं संरचनागत सुधार गर्दै लैजाने, प्रदेश स्तरीय सञ्चार माध्यमलाई नियमन गर्न आवश्यक कानुन निर्माण गरिने, प्रदेश सरकारको कार्यसञ्चालन गर्न प्रदेशको राजधानीभित्र प्राप्त हुने जग्गामा भौतिक संरचना निर्माणका लागि गुरुयोजना तयार गर्ने विषयलाई समेटेको छ। नेपालमा संघीयता कार्यान्वयनमा सहयोग पुर्याउन नेपाल सरकार, विभिन्न अन्तर्राष्ट्रिय दातृ निकाय तथा विकास साझेदार संस्थाहरुको सहयोगमा प्रदेशभित्र सञ्चालित योजना तथा परियोजनाहरुलाई निरन्तरता दिइने प्रदेश सरकारको नीति तथा कार्यक्रममा उल्लेख छ। त्यसका लागि आवश्यकताअनुसार नयाँ समझदारी गर्ने तथा समझदारी अनुसारका लक्षित उद्देश्य प्राप्तिका लागि प्रदेश सरकारले आवश्यक सहयोग उपलब्ध गराउने जनाइएको छ। सरकारले प्रविधि र नागरिक मैत्री सेवा विस्तारमा जोड दिने, विगतदेखि सञ्चालित बहुवर्षीय आयोजनाहरु सम्पन्न गर्ने तथा विपद् व्यवस्थापनका लागि अन्तर निकाय सम्बन्धलाई सुदृढ बनाउने, शिक्षालाई रोजगारमूलक एवं सूचना प्रविधिमैत्री बनाउने नीति लिएको छ। त्यस्तै विराटनगर महानगरपालिकास्थित बैजनाथपुर क्रिकेट मैदानलाई अन्तर्राष्ट्रिय स्तरको प्रादेशिक क्रिकेट मैदान र झापाको कमल गाउँपालिकास्थित पाडाजुँगीको आदिवासी जनजाति रंगशालालाई प्रादेशिक रंगशालाको रूपमा विकास गरिने विषय सरकारको प्राथमिकतामा परेको छ। नीति तथा कार्यक्रम प्रस्तुत गर्दै प्रदेश प्रमुख खापुङले प्रदेश सरकारको अघिल्लो ५ वर्षमा संवैधानिक व्यवस्थाअनुसार सरकारबाट निर्माण हुनु पर्ने आधारभूत कानूनहरु बनेको बताए। स्वच्छ, सुखी र समुन्नत प्रदेश निर्माण गर्ने दूरदृष्टिका साथ प्रदेशमा नीतिगत, कार्यगत र संरचनागत आधारहरु तयार भई प्रदेशबाट सम्पादन गर्नुपर्ने कार्यहरुले निरन्तरता पाएको उनको भनाइ थियो। यसैगरी, संविधान कार्यान्वयनको क्रममा प्रदेश सरकार र प्रदेशसभाको अभ्यास, अनुभव एवं उपलब्धि उत्साहजनक रहेकोले आगामी दिनहरुमा प्रदेशको आर्थिक तथा सामाजिक रुपान्तरणमा तीव्रता आउने अपेक्षा गरिएको खापुङले बताए । कोसी प्रदेश मन्त्रिपरिषद्को मंगलबार साँझ बसेको बैठकले नीति तथा कार्यक्रम स्वीकृत गरेको थियो। विश्वासको मत लिएर बजेट प्रस्तुत गर्न प्रतिपक्षीको सुझाव प्रदेशका प्रतिपक्षी दलले भने सरकारलाई विश्वासको मत लिएर मात्रै बजेट प्रस्तुत गर्न सुझाव दिएका छन्। नीति तथा कार्यक्रम कार्यान्वयन नै नहुने भएकाले यसमा कुनै टिप्पणी गर्नुको अर्थ नभएको विपक्षी गठबन्धनको भनाइ छ। अल्पमतमा परेको सरकारले ल्याएको नीति तथा कार्यक्रमको कुनै अर्थ नभएको विपक्षी कांग्रेस, माओवादी, एकीकृत समाजवादीको टिप्पणी छ। नेपाली कांग्रेसका प्रमुख सचेतक भूपेन्द्र राईले नीति तथा कार्यक्रम अर्थहीन भएको बताए। नीति तथा कार्यक्रम हेर्दा प्रदेश १५ दिनमै आमूल परिवर्तन होलाजस्तो छ। तर, यो कार्यान्वयन नै हुन सक्दैन, उनले भने, सरकार अल्पमतमा परेको छ। १५ दिनका लागि यो कार्यक्रम नल्याएको भए राम्रो हुन्थ्यो। घोषणापत्रजस्तो नीति तथा कार्यक्रममा खासै नौलो कुरा केही नभएको राईको भनाइ छ। नेकपा (माओवादी केन्द्र) संसदीय दलका नेता इन्द्रबहादुर आङ्बोले संविधानको धारा १८४ लाई छल्नका लागि सरकारले नीति तथा कार्यक्रम ल्याएको आरोप लगाए। यस्ता कुराले प्रदेशवासीको अपेक्षा पूरा नहुने र कार्यान्वयन नै नहुने नीति तथा कार्यक्रममा नयाँ कुरा के समेटियो भनेर हेरिरहन आवश्यक नभएको उनको भनाइ छ। नेकपा (एकीकृत समाजवादी) संसदीय दलका नेता राजेन्द्रकुमार राईले अल्पमतमा परेको सरकारले ल्याएको नीति तथा कार्यक्रम पास नहुने र कार्यान्वयन नहुने बताए । कार्यक्रममा पुरानै विषयवस्तुलाई समेटिएको उनको धारणा छ। आगामी बन्ने सरकारले अर्को नीति तथा कार्यक्रम ल्याउने भएकाले यो समय कटनी मात्रै भएको राईको टिप्पणी छ। विपक्षी गठबन्धनका सांसदले अल्पमतमा परेको सरकारले संसद अधिवेशन अन्त्य गरेर अध्यादेशमार्फत बजेट ल्याउनु ठीक नहुने बताए। उनीहरुले नियमित प्रक्रियाबाटै बजेट ल्याउन सरकारलाई आग्रह गरेका छन्। माओवादीका सांसद गणेश उप्रेतीले अल्पमतमा परेको सरकारले पहिले विश्वासको मत लिएर मात्रै बजेट ल्याउनुपर्ने बताए। प्रदेशसभा बैठकको विकल्पमा नजान उनले सरकारलाई आग्रह गरे। कांग्रेस सांसद केदार कार्कीले विश्वास गुमाइसकेको सरकारले नीति तथा कार्यक्रम प्रस्तुत गरेर संसद र प्रदेश प्रमुखको अपमान गरेको बताए। विश्वासको मत नपाइकन नीति तथा कार्यक्रम प्रस्तुत गर्नु सही नभएको उनको भनाइ छ। असार १ गते बजेट ल्याउनुपर्ने प्रदेश सरकारको बाध्यता छ। अल्पमतमा परेको सरकारले संसद अधिवेशन अन्त्य गरेर अध्यादेशबाट बजेट ल्याउने तयारी गरेको छ। सरकारको बाध्यता हो : एमाले सत्तारुढ नेकपा (एमाले)ले भने नीति तथा कार्यक्रम ल्याउनु सरकारको बाध्यता भएको बताएको छ। एमाले संसदीय दलका प्रमुख सचेतक रेवतीरमण भण्डारीले संसद अधिवेशन अन्त्य गर्नेतिर भन्दा पनि स्वभाविक ढंगले सरकारले नीति तथा कार्यक्रम प्रस्तुत गरेको बताए । उनले छलफल भएर नीति तथा कार्यक्रम संसदबाट पारित हुने विश्वाससमेत व्यक्त गरे । नीति तथा कार्यक्रममा केही नयाँ कुरा आएको छ, भण्डारीले भने, सामान्य परिस्थितिबाहेक बजेट संसदबाटै ल्याइन्छ। उनलका अनुसार मुख्यमन्त्रीले ३० दिनभित्र विश्वासको मत लिने छन्। सरकारमा सहभागी दलले समर्थन फिर्ता लिएपछि ३० दिनभित्र विश्वासको मत लिनुपर्ने संवैधानिक व्यवस्था छ, उनले भने, विश्वासको मत लिने समय अझै बाँकी छ। तर, आजै विश्वासको मत लिनुपर्छ भनेर भन्न नमिल्ने उनको तर्क छ। भण्डारीले प्रतिपक्षी दलले नीति तथा कार्यक्रम र बजेट अल्पमतमा परेको बताएकाले वैकल्पिक बाटो प्रयोग गर्ने ढोका खुला भएको पनि बताए। सरकार संविधानको व्यवस्था भन्दा दायाँबायाँ गर्दैन, उनले भने, संविधान र कानुनी बाटोबाटै बजेट ल्याइने छ।"
एघार थरी औषधि छोडेर रजहरबाट फर्किए महरा,"चितवन : राजनीतिक समस्यालाई जितेका नेकपा माओवादी केन्द्रका नेता कृष्णबहादुर महराले आफ्नै शरीरको समस्यालाई जित्न सकेनन्। देख्दा समान्य भए पनि शारीरमा रोगको उपचारका लागि अस्पताल धाउँदा आजित बनेका महराले विकल्प खोजे, प्राकृतिक चिकित्सा। १२ थरीको औषधि बोकेर प्राकृतिक चिकित्सालय छिरेका महरा फर्किँदा एघार थरी औषधि छोडेर गए। रोगलाई नियन्त्रण गर्न उनले मेडिकल औषधि प्रयोग गर्थे। रजहरको सामुदायिक प्राकृतिक चिकित्सालयमा उपचार गरेपछि आफूले प्रयोग गर्दै आएको औषधिको सेवन हटाएर फर्किए। सुगर, प्रेस, समान्य बनाएर फर्किनुभयो। सधैं खाने गरेको १२ थरीबाट १ थरी औषधिको प्रयोग गर्न नपरेको बताउनुभयो,' अस्पतालका ब्यवस्थापक हरि सापकोटाले भने, 'शरीर चङ्गा बनाएर फर्किनु भएको छ। १२ दिनको आवासीय उपचारपछि घर चिकित्सालयमा हालसम्म ४० हजारभन्दा बढीले सेवा लिइसकेका छन्। चिकित्सालयमा आकाश चिकित्सा, वायु चिकित्सा, सूर्यकिरण चिकित्सा, जल चिकित्सा, माटो चिकित्सा, योग चिकित्सा, जडीबुटी चिकित्सा, आहार चिकित्सा, मनोचिकित्सा, मर्म चिकित्सा, मालिस चिकित्सा, गौमूत्र चिकित्सालगायतका विधिबाट उपचार गराइन्छ। चिकित्सालयमा कोरोनाको महामारीको समयमा आठ सयभन्दा बढी कोरोना सङ्क्रमितलाई सेवा दिइएको थियो। चिकित्सालयलाई शिक्षण अस्पताल र विश्वविद्यालयका रूपमा विकास गर्दै ज्येष्ठ नागरिक आरोग्य आश्रम र देशैभर जीवनशैली सुधार प्राकृतिक चिकित्सा र योगसम्बन्धी जनचेतनामूलक कार्यक्रम सञ्चालनमा ल्याउने योजना रहेको उनको भनाइ छ। चिकित्सालयमा दैनिक ७० देखि ८० बिरामीहरु उपचाररत छन्। पूर्व सभामुखसमेत रहेका महरा १२ दिन प्राकृतिक चिकित्सालयमा बसेर उपचार गरेका थिए। सो अवधिमा उनले चार किलो तौलसमेत घटाएका थिए। प्राकृतिक उपचारमा विश्वास लागेर आफैं आउनुभएको हो। उहाँको समस्या अधिकांश हल भएको छ, अस्पतालका प्रबन्ध निर्देशक डा विनोद पौडेलले भने। जीवन फेरिएको अनुभूति गरेर फर्किएको उनको भनाइ छ। महरा विहान साढे चार बजेदेखि प्राकृतिक उपचार पद्धतिमा सहभागी हुन्थे। उनी सर्वसधारणसँगै बसेर उपचार लिएको अस्पतालको भनाइ छ। महराले आफूलाई प्राकृतिक उपचारमा विश्वास लागेर आएको बताए। 'अबको जीवन प्राकृतिक उपचार र यसको उत्थानमा लाग्नेछु,' उपचारपछि उनले भने।"
केही तत्वहरू पुरानो घाउ कोट्याएर मुलुकमा द्वन्द्व निम्त्याउन खोज्दैछन् : बाबुराम भट्टराई,"गोरखा : पूर्वप्रधानमन्त्री एवं नेपाल समाजवादी पार्टीका अध्यक्ष बाबुराम भट्टराईले १० वर्षे द्वन्द्वको घाउलाई कोट्याएर मुलुकमा द्वन्द्व निम्त्याउनु दुर्भाग्यपूर्ण भएको बताएका छन्। पार्टी संगठनको काममा गृहजिल्ला गोरखा आएका उनले बुधबार पत्रकारहरूसँग कुराकानी गर्दै केही तत्वहरू मुलुकलाई द्वन्द्व निम्त्याउने षड्यन्त्रमा लागिरहेको बताए। दस वर्षे सशस्त्र संघर्षमा बालबालिका प्रयोग गरेको आरोपमा प्रधानमन्त्री पुष्पकमल दाहाल र उनीविरुद्ध मुद्दा दर्ता भएको विषयमा प्रतिक्रिया दिँदै भट्टराईले सो कुरा बताएका हुन्। प्रचण्ड र मविरुद्ध मुद्दा हाल्नु भनेको यो पुरानो घाउलाई कोट्याएर देशलाई द्वन्द्वतिर फर्काउने केही शक्तिहरुको चलखेल छ। यसमा केही पात्रहरुले उचालेका मात्रै हुन्,' उनले भने, म त्यसलाई गम्भीरतापूर्वक लिन चाहान्न। किन चाहान्न भने बृहत् शान्ति सम्झौताले सबै कुराको सम्बोधन गरिसकेको छ। प्रत्येक कुरालाई कोट्याएर एउटा एउटा मुद्दा यसरी नै उठाउँदै जाने हो भने त्यसले देश दुर्घटनामा जानसक्ने बताउँदै त्यस्तो नहोस भन्ने आफ्नो चाहना रहेको र यसलाई आफूले खासै महत्व नदिएको उनले बताए। सत्यनिरुपण मेलमिलाप आयोग र बेपत्तासम्बन्धी आयोग गठन गरेर यी समस्याको समाधान गर्नुपर्ने उनले बताए। माओवादीले द्वन्द्वकालीन विषयहरू सङ्क्रमणकालीन न्यायका लागि गठित आयोगहरूबाट छिनोफानो गरिनुपर्ने बताउँदै आएका छन्। तत्कालीन नेकपा (माओवादी)को नेतृत्वमा भएको सशस्त्र संघर्षमा भाग लिएका कम उमेरका सैनिकलाई अयोग्य ठहर गरेर शिविरबाट बाहिर निकालिएको थियो। यो निर्णयबाट आफूहरूको व्यवस्थापन नभएको भन्दै अयोग्य लडाकुका रूपमा लेलिन विष्टलगायतले मुद्दा दायर गरेका थिए। सर्वोच्च अदालतले सशस्त्र संघर्षमा संलग्न कम उमेरका सैनिकको व्यवस्थापनका विषयमा उचित निर्णय नगर्नुका कारण देखाउन आदेश दिएको छ। त्यस्तै आधुनिक समाजवादी नीति लिएका पार्टीहरु एक ठाउँ उभिनु आजको आवश्यकता रहेको पनि उनले बताए। समावेशी र सहभागितामूलक लोकतन्त्र, सामाजिक न्यायसहितको प्रणाली नै अहिलेको समाजवाद भएको बताउदै उनले जुनसुकै समूह र पार्टी भएता पनि यो नीतिमा सहमत हुनेहरूबीच पार्टी एकता हुनसक्ने उनले जानकारी दिए।"
सार्वजनिक सुनुवाइ कार्यक्रममा गाउँपालिका अध्यक्षमाथि बोतल प्रहार,"रामेछाप : खाँडादेवी गाउँपालिका अध्यक्ष ज्ञानकुमार श्रेष्ठमाथि बोतल प्रहार भएको छ। पालिकाको आर्थिक वर्ष २०७९८० को सार्वजनिक सुनुवाइ कार्यक्रममा उठेका सबालको जवाफ दिँदै गरेको अवस्थामा उनीमाथि मिनिरर वाटरको बोतल प्रहार गरिएको हो। नेपाली का्ग्रेस खाँडादेवी वडा नं ६ का स्थानीय नेता सौरभ केसी र नेपाली कांग्रेस खाँडादेवी गाउँपालिका वडा नं ६ का इकाई सभापति मनोज बुढाथोकीको नेतृत्वमा आएका स्थानीयको समूहले श्रेष्ठमाथि बोतल प्रहार गएका थिए। सार्वजनिक सुनुवाइमा उठेका सबालको जवाफ दिँदै गरेका श्रेष्ठलाई बोतलले लागेको थियो। बोतल प्रहारबाट अध्यक्ष श्रेष्ठलाई केही नभएको पालिकाले जनाएको छ। पालिका अध्यक्ष श्रेष्ठले पूर्वाग्रह राखेर वडा नं ६ को रातो किताबमा रहेको बजेट कटौती गरेको भन्दै आक्रोशित भएको भिडले अध्यक्ष श्रेष्ठलाई बोतल प्रहार गरेका थिए। रातो किताबको ३० लाख बजेट उपभोक्ता समितिले गर्नेगरी वडाले सिफारिस गरेको भए पनि पालिका अध्यक्ष श्रेष्ठले सम्झौता नगरिदिएको वडा नं ६ का वडा अध्यक्ष नारायण कार्कीले जानकारी दिए। यता पालिका अध्यक्ष ज्ञानकुमार श्रेष्ठले भने आफ्नो कुरामा विमति राख्नु स्वाभाविक भएको र घटनालाई सामान्यरूपमा लिएको प्रतिक्रिया दिए। अध्यक्ष श्रेष्ठ भन्छन्, 'असमत पक्षको पनि मागलाई सम्बोधन गरेर अगाडि बढ्ने सहमति भएको छ सोहि अनुसार पालिकाको गतिविधि अगाडि बढ्ने छ।'"
ककनी गाउँपालिकाका वडाध्यक्षको निधन,नुवाकोट : नुवाकोटको पर्यटकिय ककनी गाउँपालिकाका निर्वाचित वडाध्यक्षको निधन भएको छ। ककनी२ का वडाध्यक्ष ४४ वर्षीय तीलकबहादुर लामाको उपचारका क्रममा निधन भएको हो। मधुमेह र मिर्गौलाका विरामी लामाको काठमाडौंको धापासीस्थित ग्राण्डी अस्पतालमा निधन भएको हो। मिर्गौला प्रत्यारोपणको तयारीमा रहेको बेला मधुमेह र रक्तचाप नियन्त्रण हुन नसक्दा उनको निधन भएको हो। वडाध्यक्ष तीलकवहादुर लामाको निधन भएपछि ककनी गाउँपालिकाले शोक विदा दिएको छ। गाउँपालिकाको आकस्मिक बैठकले शोक विदा दिने निर्णय गरेको प्रमुख प्रशासकीय अधिकृत गीताकुमारी शर्माले जानकारी दिइन्।
बजेट नल्याइ कोशीको चालु अधिवेशन अन्त्य,"काठमाडौं : कोशी प्रदेशको चालु बजेट अधिवेशन अन्त्य भएको छ। प्रदेश प्रमुख परशुराम खापुङले प्रदेश सरकारले बुधबार गरेको सिफारिस अनुसार चालू बजेट अधिवेशन अन्त्य गरेका हुन्। उनले बुधबार साँझ विज्ञप्ति जारी गर्दै आज राति १२ बजेपछि चालू अधिवेशनको अन्त्य हुने जानकारी दिएका छन्। 'कोशी प्रदेशका माननीय प्रदेश प्रमुख परशुराम खापुङ्गज्यूले नेपालको संविधानको धारा १८३ को उपधारा (२) बमोजिम कोशी प्रदेश सरकार (मन्त्रिपरिषद्) को मिति २०८०२३१ गतेको सिफारिसमा संवत् २०५० साल जेठ ३१ गते बुधबार रातको १२:०० बजेदेखि प्रदेश सभाको चालु दोस्रो तथा बजेट अधिवेशन अन्त्य गर्नुभएको छ,' विज्ञप्तिमा भनिएको छ। एमाले नेतृत्वको सरकारले आजमात्रै आगामी आर्थिक वर्षको नीति तथा कार्यक्रम सार्वजनिक गरेका थिए। तर नीति तथा कार्यक्रममाथि छलफल नै नगरी चालू अधिवेशनको अन्त्य भएको छ। यससँगै मुख्यमन्त्री हिक्मत कार्कीले अध्यादेशमार्फत् बजेट ल्याउने तयारी गरेका छन्।"
मधेसका मुख्यमन्त्रीलाई विश्वासको मत दिएर कोशी सरकार जोगाउने प्रयासमा एमाले,"काठमाडौं : नेकपा एमालेले मधेश प्रदेशमा मुख्यमन्त्री सरोजकुमार यादवलाई विश्वासको मत दिएर जनता समाजवादी पार्टीलाई फकाउने प्रयास गरेको छ। मधेश सरकारबाट समर्थनफिर्ता लिएर बाहिरिएको एमालेले मंगलबार कोशी प्रदेशका मुख्यमन्त्रीलाई जसपाले विश्वासको मत दिने आशा राखेर मुख्यमन्त्री यादवलाई विश्वासको मत दिएको हो। एमाले महासचिव शंकर पोखरेलको संकेत पनि यसतर्फ केन्द्रित रहेको छ। मुलुकको विकास र समृद्धिका लागि राजनीतिमा अस्थिरता र अराजकता गम्भीर चुनौती बन्न पुगेकाले रचनात्मक भूमिका खेल्न उनले आग्रह गरेका छन्। महासचिव पोखरेलले बुधबार फेसबुकमार्फत भनेका छन्, जसपा नेतृत्वको मधेस प्रदेश सरकारले प्रतिपक्ष दल नेकपा(एमाले) समेतको विश्वासको मत प्राप्त गरेको छ। राजनीतिक अस्थिरताका विरुद्धमा नेकपा(एमाले)ले मधेस प्रदेश सरकारलाई विश्वासको मत दिएर बाँकी प्रदेशलाई पनि अस्थिरतातर्फ जानबाट रोक्न अन्य दलहरुले पनि यस्तै रचनात्मक भूमिका खेल्ने अपेक्षा राखेको छ। कोसी प्रदेश सरकारबाट जनता समाजवादी पार्टी बाहिरिएको छ। एमाले नेतृत्वको सरकारलाई दिएको समर्थन फिर्ता लिँदै जसपाकी निर्मला लिम्बू स्वास्थ्य मन्त्रीबाट राजिनामा दिएकी छन्। जसपाबाट प्रदेशसभामा प्रतिनिधित्व गर्ने उनी एक्लो प्रदेश सांसद (प्रदेशसभा सदस्य) हुन्। गत पुस २५ गते एमाले नेता हिक्मतकुमार कार्की नेतृत्वको सरकारमा लिम्बू सहभागी भएकी थिइन्। तर, जसपाको प्रदेश समिति बैठकको निर्णयसँगै उनको मन्त्री पद गुमेको हो। प्रदेशमा सरकार गठनका लागि बहुमत पुर्याउन ४७ सांसद आवश्यक पर्छ। तर, प्रदेशमा एमाले र राप्रपाका ४६ सांसद छन्। सरकारमा सहभागी कुनैपनि राजनीतिक दलले समर्थन फिर्ता लिएमा मुख्यमन्त्रीले ३० दिनभित्रमा संसद (प्रदेशसभा)बाट विश्वासको मत लिनुपर्ने संवैधानिक व्यवस्था छ। विश्वासको मत प्राप्त गर्न नसके सरकार ढल्छ। केन्द्रमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जसपा लगायतका दलको सत्ता गठबन्धन छ। कोसी प्रदेशमा निर्णायक रुपमा जसपा रहेको छ। कार्कीले विश्वासको मत लिन नेताहरु आन्तरिक छलफलमा समेत जुटेका छन्। कोसी प्रदेशको ९३ सदस्यीय प्रदेशसभामा एमालेका ४०, कांग्रेसका २९, माओवादीका १३ (सभामुखसहित), राप्रपाका ६, एकीकृत समाजवादीका ४ र जसपाका १ सांसद छन्। प्रदेशमा सरकार गठनका लागि बहुमत पुर्याउन ४७ सांसद आवश्यक पर्छ। तर, प्रदेशमा एमाले र राप्रपाका ४६ सांसद छन्। केन्द्रीय गठबन्धनमा रहेका कांग्रेस, माओवादी, एकीकृत समाजवादी, जसपासँग पनि सभामुखबाहेक ४६ सांसद छन्। माओवादीका बाबुराम गौतम सभामुख छन्। दुवैतर्फ बहुमत नपुग्ने भएपछि प्रदेशमा नयाँ सरकार निर्माण असहज हुने देखिन्छ। नयाँ सरकार गठनको खेल सुरु हुँदा प्रदेश मध्यावधि निर्वाचनतिर धकेलिने सम्भावना रहेको पनि नेताहरूले बताउँदै आएका छन्।"
फेरि नेकपा ब्युताउँछौं : प्रधानमन्त्री,"दाङ : प्रधानमन्त्री एवं माओवादी केन्द्रका अध्यक्ष पुष्पकमल दाहाल 'प्रचण्ड'ले समाजवादी क्रान्तिको तयारीका लागि व्यापक समाजवादी संयुक्त मोर्चाको तयारी भइरहेको बताएका छन्। नेपाल कम्युनिस्ट पार्टी माओवादी केन्द्र जिल्ला समन्वय समिति दाङद्वारा आयोजित अगुवा कार्यकर्ता भेलामा बोल्दै प्रधानमन्त्रीले समाजवादी मोर्चा हुँदै नयाँ नेकपासम्म पुग्नेगरि तयारी भइरहेको बताए। प्रधानमन्त्री प्रचण्डले भने,'फेरि नेकपा बनाउने कोसिस भइरहेको छ। यसभित्र ठूलो अर्थ छ। जनताको ठूलो हिस्सालाई संगठित नगरी समाजवादी क्रान्तिको आधार तयार पार्न सकिँदैन,यसलाई सबैले गम्भीर रूपमा सोच्न जरूरी छ। देशका सच्चा वामपन्थी र कम्युनिस्टहरूबीच एकताका लागि व्यापक बहस चलाउँछौ।' प्रचण्डले समाजवादी क्रान्ति सिधा र सरल नहुने बताएका छन्। 'समाजवादी क्रान्ति सिधा र सरल हुँदैन। यसले आफ्नो मौलिकता र नियमसहित बाटो लिन्छ। विचार राजनीतिमा व्यापक छलफल, ठूलो ध्रुवीकरण र एकतासहित समाजवादी क्रान्ति हुन्छ। त्यो हाम्रै पहल र हाम्रै नेतृत्व हुन्छ,'उनले भने,' नेकपा जन्माउने विचार र प्रयोग पनि हाम्रो पहल थियो। त्यो आत्मसमर्पण र बिसर्जनको बाटो थिएन। समाजवादको आधार तयार पार्ने महान् उद्देश्यमा आधारित थियो। त्यसका लागि उक्त एकता गरिएको थियो।' उनले माधव नेपाल,बाबुराम भट्टराई, विप्लव, वामदेव गौतम,उपेन्द्र यादवहरूले नेतृत्व गरेका शक्तिबीच केही दिनमा समाजवादी मोर्चा घोषणा हुने बताए। 'हाम्रो पार्टी, माधव नेपाल, बाबुराम भट्टराई, विप्लव, वामदेव गौतम, उपेन्द्र यादवहरूले नेतृत्व गरेका शक्तिबीच केही दिनमा समाजवादी मोर्चा घोषणा हुन्छ। तल्लो तहसम्म समाजवादी मोर्चा बन्छ। एमालेमा पनि एकताका पक्षधरहरू छन्। उनीहरूको नेतृत्व परिवर्तन भएमा एमाले पनि एकताको पक्षमा आउँछ। त्यहाँ मुख्य नेतृत्व नै मूल रूपमा एकताको बाधक देखिन्छ।' भ्रष्टाचारलाई निर्मूल पारेर नै देश निर्माण गर्न सकिने उनको भनाइ छ। भ्रष्टाचार नियन्त्रण गर्ने सवालमा कसैसँग सम्झौता नगर्ने उनले बताए। उनले नक्कली भुटानी शरणार्थी प्रकरणलाई तार्किक निष्कर्षमा पुर्याउने बताए। 'नक्कली भुटानी शरणार्थी प्रकरणलाई तार्किक निष्कर्ष पुर्याउँछौं। भ्रष्टाचारका नयाँ फाइलहरू खोल्छौं,'प्रचण्डले भने।"
निर्वाचन कार्यालय खारेजीको प्रस्ताव पुनरावलोकन गर्न सरकारलाई निर्देशन,"काठमाडौं : राष्ट्रियसभा अन्तर्गतको राष्ट्रिय सरोकार तथा समन्वय समितिले जिल्ला निर्वाचन कार्यालय खारेजीको प्रस्ताव पुनरावलोकन गर्न सरकारलाई निर्देशन दिएको छ । सिंहदरबारमा बुधबार बसेको समिति बैठकले जिल्ला निर्वाचन कार्यालय खारेज गरि प्रशासन कार्यालयमा इकाई राख्ने प्रस्तावलाई निर्वाचन आयोगसँग परामर्श गरि पुनरावलोकन गर्न सरकारलाई निर्देशन दिएको हो । बैठकले संविधान निर्वाचन आयोगलाई आफ्नो काम कर्तव्य पुरा गर्नका लागि निर्वाचन स्वतन्त्र,स्वच्छ र निश्पक्ष रुपमा सम्पन्न गराउन आवश्यक सहयोग गर्नका लागि पनि सरकारलाई निर्देशन दिएको समिति सभापति दिलकुमारी रावलले बताए । त्यस्तै उनले सुरक्षालगायत अन्य विषयमा पुनः बैठक बसेर सरकारलाई आवश्यक निर्देशन दिइने बताए। बैठकमा उपप्रधान एवं गृहमन्त्री नारायणकाजी श्रेष्ठले निर्वाचन कार्यालय खारेज गर्ने मनसाय सरकारको नभएको बताए। कानुनी हिसाबले पनि निर्वाचन आयोगसँगको परामर्शबिना यस्ता निर्णय गर्न हुँदैन भन्नेमा सरकार स्पष्ट रहेको उनले बताए । उनले खर्च घटाउने नीति बनाउने सन्दर्भमा जिल्ला निर्वाचन कार्यालयहरु नै खारेज गर्ने भन्नेजस्तो प्रिन्ट बजेट वक्तव्यमा आएको जिकिर गरे । संविधान र कानुनले निर्वाचन आयोगको आफ्नै परिभाषा कल्पना गरेको र त्यसलाई सरकारले पूर्ण सम्मान गर्ने भन्दै श्रेष्ठले यस विषयमा प्रधानमन्त्रीले समेत संसदमा स्पष्ट पारिसकेको बताए । त्यस्तै उनले नागरिकताका विषयमा अदालतले छिटै निर्णय गरे सरकारले आगामी कदम चाल्न सहज हुने उल्लेख गरे। श्रेष्ठले नक्कली भुटानी शरणार्थी प्रकरणमा प्रहरीले निष्पक्ष अनुसन्धान गरेको भन्दै कोहि निर्दोष डराउनुपर्ने जिकिर गरे।"
"नेता, कार्यकर्ताभन्दा पहिले एजेण्डा र कार्यशैली परिवर्तन गर्नुपर्छ : महासचिव पोखरेल","काठमाडौं : नेकपा एमालेका महासचिव शंकर पोखरेलले एजेण्डा, कार्यशैली परिवर्तन गर्नुपर्ने बताएका छन्। नेता कि कार्यकर्ता परिवर्तन भनेर बहस चलाउन खोजिएको भन्दै उनले एजेण्डा, कार्यशैली परिवर्तन हुनुपर्ने बताएका हुन्। उनले भने, यतिबेला परिवर्तन हुनुपर्ने को ? नेता कि कार्यकर्ता भनेर बहस चलाउन खोजिँदै छ । सबैभन्दा पहिले परिवर्तन गर्नुपर्ने एजेण्डा, कार्यशैली, संकल्प र मनोविज्ञान हो। अनि सोही अनुसार नेता, कार्यकर्ता र समाज पनि हो । भनिन्छ एक हातले ताली बज्दैन । उनले मुलुकको विकास र समृद्धिका लागि राजनीतिमा अस्थिरता र अराजकता गम्भीर चुनौती बन्न पुगेको बताए। पोखरेलले नयाँ पार्टीहरुलाई विचार र एजेण्डामा बहस गर्न आउन चुनौति दिँदै आएका छन्। केहि दिन अगाडि मुलुकको वर्तमान राष्ट्रिय राजनीति : अबको बाटो विषयक अन्तरक्रियामा उनले हरेक आन्दोलनको अग्रभागमा एमाले रहेको र महाधिवेशनबाट लोकतान्त्रिक प्रकियाबाट नयाँ नेतृत्व छनोट हुने भएकाले पार्टी कहिले पुरानो नहुने बताएका थिए। उनले एमालेलाई बलियो राजनीतिक शक्ति निर्माणका लागि विभाजित भएका कम्युनिष्ट पार्टीका नेता तथा कार्यकर्तालाई एमालेमा आउन आह्वान गरे। उनले एकता र एकीकरणका लागि उदार नीति अवलम्बन गरिएको समेत स्पष्ट पारे। एमालेले ७० वर्षे उमेर हद निलम्बन गर्ने निर्णय गरेसँगै नेतृत्वको विषयमा बहस हुन थालेको छ।"
"भ्रष्टाचार निर्मूल पार्न सरकार दृढ छ, भ्रष्टाचारीसँग झुकिँदैन : प्रधानमन्त्री","'सरकार सुशासनका निम्ति दृढतापूर्वक अगाडि बढिरहेको छ। कतिपयले आशंका गरेको देख्छु सरकार कतै झुक्छ कि सम्झौता गर्छ कि भन्ने। तर, प्रष्ट रूपमा भन्छु सरकार मेरा लागि ठूलो कुरा होइन। ठूलो कुरा सुशासन हो, जनताको सेवा गर्नु हो। भ्रष्टाचार निर्मूल पार्न सरकार दृढतापूर्वक अगाडि बढ्छ, कहिँ सम्झौता हुँदैन, झुकिँदैन।' काठमाडौं : प्रधानमन्त्री एवं नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड'ले भ्रष्टाचार नियन्त्रणमा सरकार कठोर रूपमा प्रस्तुत भएकाले कुनै पनि प्रकारको सम्झौता नगरिने बताए। बुधबार बिहान पूर्व शिक्षामन्त्री एवं नेकपा (माओवादी केन्द्र) का दिवङ्गत नेता डिआर पौडेलको चौथों स्मृति दिवसका सन्दर्भमा पार्टी कार्यालय पेरिसडाँडामा आयोजित स्मृति कार्यक्रममा बोल्दै प्रधानमन्त्री 'प्रचण्ड'ले उक्त कुरा बताएका हुन्। प्रधानमन्त्रीले भने, 'सरकार सुशासनका निम्ति दृढतापूर्वक अगाडि बढिरहेको छ। कतिपयले आशंका गरेको देख्छु सरकार कतै झुक्छ कि सम्झौता गर्छ कि भन्ने। तर, प्रष्ट रूपमा भन्छु सरकार मेरा लागि ठूलो कुरा होइन। ठूलो कुरा सुशासन हो, जनताको सेवा गर्नु हो। भ्रष्टाचार निर्मूल पार्न सरकार दृढतापूर्वक अगाडि बढ्छ, कहिँ सम्झौता हुँदैन, झुकिँदैन।' पूर्वमन्त्री पौडेलको स्मरण गर्दै उनले भने, 'उहाँलाई जनताको बीचमा स्थापित गराउन मैले शिक्षामन्त्रीको जिम्मेवारी दिएको थिएँ। उहाँले आफ्नो जिम्मेवारीमा राम्रो पनि गर्नुभयो। डिआरको आकस्मिक निधनबाट पार्टीलाई अपुरणीय क्षति भएको छ।' 'नयाँ परिस्थितिमा कम्युनिस्ट आन्दोलन अगाडि बढाउनेमा छौँ। हामी समाजवादी मोर्चा बनाउँदैछौँ। समाजवादको मौलिक बाटो खोजिरहेका छौँ', प्रधानमन्त्रीले भने, 'आन्दोलनका उपलब्धिहरूमाथि प्रहार भइरहेको छ। लोकतान्त्रिक भनिएका शक्तिहरू अलोकतान्त्रिक र निकृष्ट व्यवहारमा उत्रिएका छन्। यसका विरूद्ध संघर्ष गर्दै आन्दोलनका उपलब्धिहरूको रक्षा गर्ने जिम्मेवारी हाम्रो काँधमा छ। कम्युनिस्टहरू इमानदार र सक्षम हुन्छन् भन्ने पुष्टि गर्नुछ, तसर्थ सरकारको मोर्चालाई सामाजिक न्याय, सुशासन र समृद्धिको पक्षमा अधिकतम सदुपयोग गर्नुपर्छ।' कार्यक्रममा उपप्रधान तथा गृहमन्त्री नारायणकाजी श्रेष्ठ, उपाध्यक्षहरू पम्फा भुसाल, अग्निप्रसाद सापकोटा, महासचिव देव गुरूङ, उपमहासचिवहरू हरिबोल गजुरेल, गिरिराजमणि पोखरेल लगायतका नेताहरू सहभागी थिए।"
चीनमा उपचारत वर्षमान पुन शुक्रबार स्वदेश फर्किने,काठमाडौं : नेकपा माओवादी केन्द्रका उपमहासचिव वर्षमान पुन शुक्रबार स्वदेश फर्किने भएका छन्। चीनमा उपचारत नेता पुनको स्वास्थ्यमा पूर्ण सुधार भएपछि उनी शुक्रबार नेपाल फर्कने सचिवालयले जनाएको छ। पूर्वमन्त्री पुन जटिल प्रकारको वंशाणुगत जन्डिस बल्झिएपछि उपचारका लागि गत फागुन १ गते चीन गएका थिए। उनको चीनको सेनजेनस्थित थर्ड पिपुल्स अस्पतालमा उपचार भइरहेको छ। उनको शरीरमा जन्डिसको मात्रा (बिलरुबिन) ४० बाट घटेर १५ बिन्दुमा झरेको छ। चिकित्सकका अनुसार सामान्य मानिसमा बिलरुबिनको मात्रा १५ देखि ८ बिन्दुसम्म हुन्छ। यस अघि नेता पुनको शरीरमा कम्तीमा बिलरुबिनको मात्रा ११ देखि १२ सम्म हुँदा समेत सामान्य मानिने गरिएको थियो। जण्डिस दोहोरिएपछि नेता पुन २०७८ साल असोज १३ गते बैंककतर्फ लागेका थिए। बैंककमा उपचार सफल नभएपछि त्यसयता उनको चीनको सेनजेनमा उपचार हुँदै आएको छ।
काठमाडौं जिल्ला अदालत परिसरबाट अखिल क्रान्तिकारी अध्यक्षसहित १५ जना पक्राउ,काठमाडौं : नक्कली भुटानी शरणार्थी प्रकरणमा दोषीलाई कडा कारबाहीको माग गर्दै आन्दोलनमा उत्रिएका नेत्रविक्रम चन्द विप्लवका कार्यकर्तालाई प्रहरीले पक्राउ गरेको छ । प्रहरीले काठमाडौं जिल्ला अदालत परिसरबाट १५ जनालाई नियन्त्रणमा लिएको हो । नक्कली भु्टानी शरणार्थी प्रकरणमा पक्राउ परेको पक्षमा कानुन व्यवसायीहरूले बहस गरेको भन्दै उनीहरूले अदालत परिसरमा नाराबाजी गरेका थिए। पक्राउ पर्नेहरूमा नेकपा निकट अखिल क्रान्तिकारीका केन्द्रीय अध्यक्ष प्रकाश शाहीसहितका विद्यार्थी नेताहरू रहेका छन् ।
संस्कृत विश्वविद्यालय बेलझुण्डीको दीक्षान्त समारोहमा सहभागी हुन प्रधानमन्त्री प्रचण्ड दाङमा,"दाङ : प्रधानमन्त्री पुष्पकमल दाहाल प्रचण्ड नेपाल संस्कृत विश्वविद्यालय बेलझुण्डीको पाँचौँ दीक्षान्त समारोहमा सहभागी हुन दाङ आएका छन्। प्रधानमन्त्री प्रचण्ड नेपाली सेनाको हेलिकोप्टरबाट बुधबार बिहान यहाँ आइपुगेका हुन् । विविध कारणले १२ वर्षदेखि रोकिएको सो दीक्षान्त समारोहमा भारतको सम्पूर्णानन्द संस्कृत विश्वविद्यालय,वाराणसीका कुलपति प्राध्यापक हरेराम त्रिपाठी अतिथि वक्ता छन्। समारोहमा विश्वविद्यालयका सहकुलपति शिक्षा, विज्ञान तथा प्रविधिमन्त्री अशोककुमार राई,सञ्चार तथा सूचना प्रविधीमन्त्री रेखा शर्मा,लुम्बिनी प्रदेशप्रमुख अमिक शेरचन,लुम्बिनी प्रदेशका मुख्यमन्त्री डिल्लीबहादुर चौधरी, पूर्वमुख्यमन्त्रीहरु, प्रदेश सरकारका मन्त्री, जिल्लाबाट निर्वाचित सङ्घीय र प्रदेशसभाका सदस्य नेपाल संस्कृत विश्वविद्यालयका सभासद्हरु लगायतको सहभागिता रहेको छ । समारोहमा पाँच सय ७५ विद्यार्थी दीक्षित हुने विश्वविद्यालयका उपकुलपति प्राडा यादवप्रकाश लामिछानेले जानकारी दिए ।"
संसदमा मलाई रोक्दै प्रतिपक्ष नेतालाई बोल्न दिएर सभामुखले गर्नै नहुने काम गरे,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले सभामुख देवराज घिमिरे संसदमा एक पक्षीय बनेको आरोप लगाएका छन्। बुधबार बालुवाटारमा प्रेस सेन्टरका पदाधिकारी तथा नेतासँगको छलफलमा प्रधानमन्त्री प्रचण्डले संसदको रोष्टममा पुगेर आफूले सम्बोधन गरिरहेको समयमा रोकेर सभामुखले प्रतिपक्ष नेतालाई बोल्न दिएर गर्नै नहुने काम गरेको दाबी हुन्। प्रचण्डले भने, सदनमा ओलीहरुको देख्नुभयो नि, डेमोक्रेटिक नम्स, भ्यालुज सबलाई ध्वस्त पारेर, म मञ्चमा बोलिरहेको छु, म हरेक कुराको जवाफ दिन्छु भनिराखेको छु मैले । मलाई बोल्नै नदिने गरेर तलका मान्छेलाई बोल्न दिने ? त्यस्तो काम पनि भयो सभामुखबाट। हुँदै नहुने कुरा थियो क्या त्यो। उनले प्रधानमन्त्रीले संसदमा सम्बोधन गरेपछि तत्काल प्रतिपक्षले बोल्न नदिने प्रचलन नभएपनि बोल्न दिएकोप्रति असन्तुष्ट व्यक्त गरे। पछि उनीहरु नराम्रोसँग एक्सपोज भए। यीनीहरु लोकतान्त्रिक पनि छैनन्, साँस्कृतिक सभ्यता, नैतिकता केही पनि रहेनछ भन्ने कुरा त देखियो। देख्नलाई छ्याङ्गै देखियो। प्रचण्डले थपे, भारत भ्रमणबाट आएपछि ओलीहरुले हुँदै नहुने काम गरे। म बोलिसकेपछि प्रतिपक्षले प्रतिवाद गर्ने कुरा, बोल्न दिने कुरा स्वभाविक र लोकतान्त्रिक थिएन तर दिइयो। प्रधानमन्त्रीले बोलेपछि तत्काल प्रतिपक्षलाई प्रतिवाद गर्न बोल्ने चलन छैन। प्रधानमन्त्री प्रचण्डले चार दिने भारतको ओपचारिक भ्रमणका क्रममा राष्ट्रिय हीत विपरीत अभिव्यक्ति दिएको र गैह्रसंवैधानिक रुपमा नागरिकता विधेयक प्रमाणीकरण भएको ठहर गर्दै एमालेलगायत तीन दलले गत जेठ २१ गते संसद अवरुद्ध गरेका थिए। संसद अवरोध भएपछि सूचना टाँस गरी अर्को दिनलाई बैठक तय भएको थियो। प्रतिपक्ष दल एमाले, रास्वपा, राप्रपाले प्रश्न उठाएर जेठ २२ गते पनि संसद अवरोध गरेपछि प्रधानमन्त्री प्रचण्ड र सांसदबीच प्रश्नोत्तर भएको थियो। उक्त प्रश्नोत्तरको क्रममा सांसदको प्रश्नको जवाफ रोष्टममा उभिएर प्रचण्डले दिइरहेको समयमा एमालेले नियमापत्ति गरेपछि लगत्तै सभामुख घिमिरेले प्रधानमन्त्री प्रचण्डलाई रोकेर एमालेका सांसदलाई बोल्न समय उपलब्ध गराए। उक्त विषयलाई लिएर प्रधानमन्त्री प्रचण्डले प्रेस सेन्टरका नेताहरुसँगको छलफलमा सभामुखमाथि आक्रोश व्यक्त गरेका हुन्।"
पैतृक थलो दह गाउँ पुगे प्रधानमन्त्री प्रचण्ड,"दैलेख : प्रधानमन्त्री पुष्पकमल दाहाल 'प्रचण्ड' आफ्नो पैतृक थलो दह गाउँमा पुगेका छन् । प्रधानमन्त्री प्रचण्ड बुधबार दिउँसो आफ्नो पैतृक थलो दैलेखको दुल्लु नगरपालिका१२ स्थित दह गाउँमा पुगेका हुन् । कुल शिरोमणि दाशु स्मृति तथा अनुसन्धान प्रतिष्ठानद्वारा आयोजित कार्यक्रममा सहभागी हुन प्रधानमन्त्री प्रचण्ड दह गाउँ पुगेका हुन् । प्रधानमन्त्री प्रचण्डले प्रतिष्ठानद्धारा निर्मित कुल शिरोमणि दाशुको पूर्णकदको प्रतिमा (शालिक) अनावरण गरेका छन् । दाशुको सुरुको बसोबास भएको स्थान दह गाउँमा पूर्णकदको प्रतिमा (शालिक) स्थापना गरिएको हो । दाशुले सुरुमा बसोबास गरेको स्थान दह गाउँलाई दाशु तिर्थस्थल र पर्यटकीय स्थलको रुपमा विकास गर्ने उद्देश्य राखिएको छ । सोहि अवसरमा प्रधानमन्त्री प्रचण्डलाई अभिनन्दन समेत गरिएको छ । दह गाउँ कुल शिरोमणि दाशुको सुरुको बसोबास रहेको स्थान हो । दाहाल,लम्साल, रुपाखेती, कुँवर तथा राणाहरु दाशुका सन्तति हुन् । दाशुको प्रतिमा जेठ २५ गते काठमाडौंबाट देवघाट, नारायघाट, गैँडाकोट, चौरमारा, बर्दघाट, दाउन्ने, बुटवल, गोरुसिङ्गे, लमही, दाङ्ग, कोहलपुर, सुर्खेत, दैलेखको डुङ्गेश्वर हुँदै दह गाउँमा पुर्याइएको थियो। प्रतिमा स्थापनाका लागि दह गाउँका कविप्रसाद दाहालले जग्गा उपलब्ध गराएका छन् । स्थानीयस्तरमा प्रतिमा निर्माण तथा संरक्षण समिति समेत गठन भएको प्रतिष्ठानले जनाएको छ । दैलेखमा स्थानीयस्तर प्रतिमा निर्माण र सम्वर्द्धन समितिको अध्यक्ष चन्द्रबहादुर दाहाललाई चयन गरिएको थियो । प्रतिष्ठानले दह गाउँको भैरव मन्दिर नजिकै पूर्णकदको प्रतिमा (शालिक) दाशु तीर्थस्थद निर्माणका लागि झापाका किशोरकुमार दाहालको संयोजकत्वमा पाँच सदस्यीय विशेष कार्यदल समेत बनाएको थियो ।"
प्रस्तावित प्रधानन्यायाधीश हरिकृष्ण कार्कीको संसदीय सुनुवाइ भोलि,काठमाडौं : प्रस्तावित प्रधानन्यायाधीश हरिकृष्ण कार्कीको संसदीय सुनुवाइ भोलि हुने भएको छ। बुधबार बसेको प्रतिनिधिसभाको संसदीय सुनुवाइ समितिको बैठकले भोलि बिहान ८ बजे कार्कीलाई बोलाउने निर्णय गरेको हो । आज उजुरीकर्ताहरूसँग छलफलपछि भोलि कार्कीलाई बोलाउने निर्णय भएको समितिका सदस्य ज्ञानेन्द्र कार्कीले जानकारी दिए । बुधबार बिहानको बैठकमा समितिले २३ जना उजुरीकर्तालाई छलफलका लागि बोलाइएको थियो । सुनुवाइ समितिले उजुरीकर्ता प्रत्येकलाई १० मिनेट समय दिँदै गोप्य छलफल गरिरहँदा उजुरीकर्ताको एक समूहले भने समिति नै अवैध भन्दै विरोध जनाएका थिए । बैठकमा उजुरीकर्ताहरूले प्रधानन्यायाधीशमा कार्कीको सिफारिसको निर्णय र संसदीय सुनुवाइको वैधानिकतामा प्रश्न उठाएका थिए । उजुरीकर्ताहरूले सामूहिक छलफल हुनुपर्ने आवाज उठाएपछि केहि समय समितिको बैठक प्रभावित बनेको थियो । गत वैशाख २५ गते संवैधानिक परिषदले प्रधानन्यायाधीश लागि कार्कीलाई सिफारिस गरेको थियो। संसदीय सुनुवाइ समितिले जेठ १६ गते प्रधानन्यायाधीशमा सिफारिस भएका कामु प्रधानन्यायाधीश कार्कीविरुद्ध उजुरी दिन आह्वान गरेको छ। यसैबीच न्यायपरिषद्ले कामयमुकायम प्रधानन्यायाधीश कार्कीलाई अवकाश हुने मितिको पत्र दिएको छ। न्यायपरिषदले पठाएको पत्रअनुसार ६५ वर्षे उमेर हदका कारण कार्की आगामी साउन २० गते अवकासमा जाँदैछन्।
नेपाली कांग्रेसको कार्यवाहक सभापतिमा पूर्णबहादुर खड्का,"काठमाडौं : नेपाली कांग्रेसले कार्यवाहक सभापतिको जिम्मेवारी पूर्णबहादुर खड्कालाई दिएको छ। सभापति शेरबहादुर देउवा उपचारका लागि मंगलबार सिंगापुर गएपछि उपसभापति खड्काले कार्यवाहकको जिम्मेवारी पाएको मुख्य सचिव कृष्णप्रसाद पौडेलले जानकारी दिए। जारी विज्ञप्तिमा भनिएको छ, नेपाली कांग्रेसका सभापति श्री शेरबहादुर देउवा देश बाहिर प्रस्थान गर्नु भएकोले नेपाली कांग्रेसको विधान, २०१७ (संशोधन सहित) को धारा २५ को उपधारा (१३) बमोजिम स्वदेश नफर्कुञ्जेलसम्मका लागि नेपाली कांग्रेसका उपसभापति एवं केन्द्रीय नीति, अनुसन्धान तथा प्रशिक्षण प्रतिष्ठानका प्रमुख श्री पूर्णबहादुर खड्कालाई पार्टीको कार्यवाहक सभापति तोक्नु भएको छ। खड्का कांग्रेसबाट नेतृत्व गरेर सरकारमा उपप्रधान एवम् रक्षा मन्त्री रहेका छन्।"
कोशी प्रदेशमा कांग्रेस रूपान्तरण अभियान,"काठमाडौं : नेपाली कांग्रेस रूपान्तरण अभियानअन्तर्गत कोशी प्रदेशमा कार्यक्रम भएको छ। कार्यक्रममा कांग्रेस नेताहरूले कांग्रेस पार्टीगत हिसावले नचलेका कारण रुपान्तरण अभियान थालिएको बताएका छन्। कांग्रेस नेता जगदीश नरसिंह केसीले नेतृत्व तहमा रहेका नेताहरूलाई सफा नबनाएसम्म तल सफा नहुने बताए। पार्टीभित्र बसेर प्रत्येक सदस्यको भावनालाई नबुझिकन एकल ढंगले आफूले जे गर्यो त्यही ठीक भन्ने प्रविधि निरकुंश रहेको बताए। केसीले भने, नेपाली कांग्रेस पार्टीलाई शुद्धीकरण गर्न आवश्यक छ। अहिले जुनसुकै पदमा पनि आर्थिक लाभ हेर्न थालियो। हामी जो संघर्ष गरिरहेका छौं। हामीले अवसर नपाउने अवस्था आएको छ। अब हामी सबैले अनलाइनमार्फत् क्रियाशील सदस्यता लिने गर्नुपर्छ। नेपाली कांग्रेसको विचार र भावना बुझेरमात्र अगाडि बढ्नुपर्छ र सबैलाई समान भावनाले अगाडि बढाए मात्र हामीले रूपान्तरण अभियानको सफलता प्राप्त गर्न सक्छौं।"
स्वास्थ्य मापदण्ड पालना नगरे संघ र प्रदेश मातहतका अस्पतालमा समेत हस्तक्षेपकारी कानुनी कारबाही गर्छौं : बालेन,"काठमाडौं : काठमाडौं महानगरपालिका मेयर बालेन साहले महानगरभित्र रहेका सबै प्रकृति र तहका अस्पतालहरूमा देखिनेगरी सेवा सुविधामा सर्वसाधारणको पहुँच स्थापित गर्नेगरी सुधार नगरेमा संघ र प्रदेश मातहतका अस्पतालहरूमा हस्तक्षेपकारी कानुनी कारबाही गरिने चेतावनी दिएका छन्। बुधबार सामाजिक सञ्जालमा एक सूचना जारी गर्दै मेयर साहले स्वास्थ्यसम्बन्धी कानु र मापदण्ड पालना नगरेको पाइएमा महानगरभित्र रहेका संघ र प्रदेश मातहतका अस्पतालमा हस्तक्षेपकारी कानुनी कारबाही गरिने चेतावनी दिएका हुन्। 'काठमाडौं महानगरपालिकाभित्र रहेका सबै प्रकृति र तहका अस्पतालहरुले देखिने गरी सेवा सुविधामा सर्वसाधारणको पहुँच स्थापित गर्ने गरी सुधार नगरेमा र प्रचलित स्वास्थ्य सम्बन्धी कानूनमापदण्डको पालना नगरेको पाईएमा संघप्रदेश मातहतका अस्पतालहरुमा समेत हस्तक्षेपकारी कानूनी कारवाही गरिने व्यहोरा यसै विज्ञप्ती मार्फत सम्बन्धित सबैलाई सूचित गरिन्छ,' साहले भनेका छन्। उनले स्वास्थ्य संस्थाहरूको सुधारको विषय कुनै सस्तो लोकप्रियताको लाग नभइ स्वास्थ्य सेवा एवं लक्षित वर्गको पहुँचमा पुगोस् भन्ने रहेको बताएका छन्। स्थानीय सरकार सञ्चालन ऐन २०७४ को दफा ११ (४) ख २ अनुसार नागरिकले अनुभूत गर्ने गरी काठमाडौं महानगरपालिकाबाट भएको अनुगमनको क्रममा व्यवहारिक प्रयत्न भएको नपाइएको उनको भनाइ छ। अनुगमनका क्रममा सरकारी अस्पतालमा समेत सरसफाइ,सेवाप्रवाह अस्तव्यस्त पाइएको मेयर साहले बताए। साहले काठमाडौं महानगरपालिकाले आफ्नो अधिकार क्षेत्रभित्र रहेका गैरकानुनी ढंगबाट सञ्चालन भएको दुईवटा स्वास्थ्य संस्था बन्द गरिएको जानकारी गराएका छन्। उनले यस कार्यलाई अझ प्रभावकारी बनाउन महानगरपालिकाअन्तर्गत रहेको स्वास्थ्य विभागलाई सघन अनुगमन गरी कानुनी दायरामा स्वास्थ्य संस्थालाई ल्याउन स्पष्ट निर्देशन दिएको बताएका छन्। बालेनले सामाजिक सञ्जालमा लेखेको सन्देश काठमाडौं महानगरपालिका क्षेत्रभित्र रहेका स्वास्थ्य संस्थाहरुले प्रचलित कानून, मापदण्ड अनुसार असाहय विपन्न सहित लक्षित वर्गहरुलाई कूल शैयाको १० (दश) प्रतिशत नि:शुल्क उपचार गर्नुपर्ने लगायतका स्वास्थ्य संस्था सुधारको लागि काठमाडौं महानगरपालिकाले मिति २०८००२०६ मानै सार्वजनिक सूचना जारी गरिसकेको छ ।संविधान र प्रचलित कानूनले नागरिकको आधारभूत स्वास्थ्य सम्बन्धी मौलिक हकहरु राज्यले प्रत्याभूत गर्नुपर्ने संवैधानिक व्यवस्थालाई र कार्यान्वयन गर्दै स्वास्थ्य सेवामा सर्वसाधारणको पहुँच अभिबृद्धि गर्न, लक्षित वर्गका नागरिकलाई स्वास्थ्य सम्बन्धी छुट सुविधा उपलब्ध गराउने तर्फ संङ्घ प्रदेश मातहत रहेका स्वास्थ्य संस्थालाई निर्देशित गरी कानून कार्य कार्यान्वयन भएको व्यवहारमानै देखिने अवस्थाको सृजना गर्न माननीय स्वास्थ्य तथा जनसंख्या मन्त्रीज्यूलाई स्वास्थ्य संस्थाको विवरण सहित मिति २०८००२१६ मा ध्यानाकर्षण गराईएको थियो ।स्थानीय सरकार सञ्चालन ऐन २०७४ को दफा ११ (४) ख २ अनुसार नागरिकले अनुभूत गर्ने गरी काठमाण्डौ महानगरपालिकाबाट भएको अनुगमनको क्रममा त्यसतर्फ व्यवहारिक प्रयत्न भएको पाईएको छैन सरकारी अस्पतालमा समेत सरसफाई, सेवाप्रवाह अस्तव्यस्त पाईएकोछ। काठमाडौं महानगरपालिकाले आफ्नो अधिकार क्षेत्रभित्र रहेका गैरकानूनी ढंङ्गबाट सञ्चालन भएको २ (दुई) वटा स्वास्थ्य संस्था बन्द गरिएको छ यस कार्यलाई अझ प्रभावकारी बनाउनमहानगरपालिका अन्तर्गत रहेको स्वास्थ्य विभागलाई सघन अनुगमन गरी कानूनी दायरामा स्वास्थ्य संस्थालाई ल्याउन स्पष्ट निर्देशन गरिएको छ ।स्वास्थ्य संस्थाहरुको सुधारको विषय कुनै सस्तो लोकप्रियताको लागि होइन । कानुन व्यवस्था गर्नुको जुन उद्देश्य छ, सोही अनुसार स्वास्थ्य सेवा सर्वसाधारण एवं लक्षित वर्गको पहुँचमा पुगोस भनी हामीले अग्रसरता लिइरहेको प्रष्ट पार्न चाहान्छौं । काठमाडौं महानगरपालिका भित्र रहेका सबै प्रकृति र तहका अस्पतालहरुले देखिने गरी सेवा सुविधामा सर्वसाधारणको पहुँच स्थापित गर्ने गरी सुधार नगरेमा र प्रचलित स्वास्थ्य सम्बन्धी कानूनमापदण्डको पालना नगरेको पाईएमा संघप्रदेश मातहतका अस्पतालहरुमा समेत हस्तक्षेपकारी कानूनी कारवाही गरिने व्यहोरा यसै विज्ञप्तीमार्फत सम्बन्धित सबैलाई सूचित गरिन्छ ।"
न्वारानमा भोज खान गएका एकै गाउँका २९ जना बिरामी,"झापा : झापाको मेचीनगरमा फुड पोइजन भएर एउटै गाउँका २९ जना बिरामी परेका छन्। मेचीनगर नगरपालिका९ स्थित माथिल्लो मागुरमाडीका गोविन्द श्रेष्ठको नातिको न्वारानमा भोज खान गएका छरछिमेकका स्थानीयहरूलाई 'फुड पोइजन' बिरामी परेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। श्रेष्ठको घरमा दुई दिनअघि न्वारान लगाइएको थियो। 'फुड पोइजन' भएकाहरूलाई वाकवकी लाग्ने, रिंगटा चल्ने, बान्ता हुने, ज्वरो आउने, पखाला चल्नेजस्ता स्वास्थ्य समस्या देखिएपछि धुलाबारीस्थित आम्दा मेची अस्पताल भर्ना भएको मेचीनगर ९ नम्बर वडा अध्यक्ष कञ्चनकुमार तामाङले जानकारी दिए। न्वारानमा उनीहरूले स्याल रोटी, चना, दाल, अचारलगायतका खानेकुरा खाएका थिए। भान्सेले खाना पकाउने क्रममा अखाद्य वस्तु मिसावट गर्दा भोजमा गएकाहरूलाई फुड पोइजन देखिएको अस्पतालका चिकित्सकले जानकारी गराएको बताउँदै डीएसपी रिजालले भने, 'कुन खानेकुरामा अखाद्य वस्तु मिसावट भयो त्यस बारेमा थप अनुसन्धानका इलाका प्रहरी कार्यालय धुलाबारीका टोलीलाई खटाएका छौं।' यता उपचाररत २९ जनामध्ये ९ जना सामान्य उपचारपछि घर फर्किसकेका छन् भने २० जनाको उपचार भइरहेको छ। २० जनाको स्वास्थ्य अवस्था पनि सामान्य रहेको उनको भनाइ छ।"
वर्षा नलाग्दै कर्णालीको कटान सुरू : खतरामा टीकापुर पार्क,"टीकापुर : कर्णाली नदी किनारको ऐतिहासिक टीकापुर पार्क नदीको कटानका कारण खतरामा परेको छ । २०२८ सालमा निर्माण भएको ऐतिहासिक टीकापुर पार्क कर्णाली नदीको कटानका कारण खतरामा परेको हो । वर्षा नलाग्दै पार्कको माथिल्लो भागबाट कर्णाली नदीले कटान सुरू गरेको छ । राष्ट्रिय गौरबको रानी,जमरा,कुलरिया सिँचाइ आयोजनाले पटकपटक ताराजालीसहितको तटबन्ध गरेको भए पनि नदीले केही दिनदेखि पार्कको भैरब मन्दिर छेउबाट कटान सुरु गरेको हो । कटानका कारण तटबन्ध समेत भत्किएको छ । पार्कको माथिल्लो भागबाट वर्षा नलाग्दै कटान गरिरहेको नदीका कारण ऐतिहासिक पार्क खतरामा पर्नुका साथै दर्जनौं गाउँबस्ती डुबानमा पर्ने स्थानीय बताउँछन् । स्थानीय रङ्गप्रसाद अधिकारीले रानी,जमरा, कुलरिया सिँचाइ आयोजनाले निर्माण गरेको तटबन्ध कमजोर र गुणस्तरहीन बनेका कारण ऐतिहासिक पार्क नै खतरामा परेको बताए । नेपालकै लागि यो ऐतिहासिक पार्क हो, वर्षा लागेकै छैन नदीले कटान तीब्र पारेको छ अधिकारीले भने, यस्तै तरिकाले कटान सुरु भए टीकापुर पार्कलगायत दर्जनौं बस्तीमा कर्णाली नदी पस्ने खतरा छ । केही वर्षदेखि आयोजनाले कमाण्ड एरिया संरक्षण गर्ने भन्दै कर्णाली नदीमा तारजालीसहित तटबन्ध निर्माण गर्दै आएको छ । उक्त तटबन्धमा प्रयोग भएको सामग्री कमसल भएकाले बर्सेनि तटबन्ध भत्किने गरेको स्थानीय टेकेन्द्र धामी बताउँछन् । आयोजनाले हरेक वर्ष तटबन्ध गरिरहेको छ,तर यसमा प्रयोग भएको तारजाली, गिट्टी, ढुङ्गा निकै कमसल छ, जसले गर्दा यो वर्ष बाँधको तारजाली अर्को वर्ष नपुग्दै भत्किने अवस्था आएको हो,' धामीले भने कर्णाली नदीजस्तो नेपालकै लामो नदीमा कच्चा तटबन्धले नदी नियन्त्रण हुन सक्दैन, यसका लागि आयोजनाले आरसीसी नै गर्नुपर्छ । नत्र कर्णाली जतिबेला पनि गाउँ पस्ने खतरा हुन्छ । नदीले कटान सुरु गरेपछि टीकापुर नगरपालिका वडा नं ५, ६, ७, ८ रु ९ का स्थानीयहरु त्रसित बनेका छन् । गर्मीका कारण हिमालमा हिउँ पग्लिदा कर्णाली नदीको सतह बढ्दै गइरहेको छ । वर्षायाममा नियन्त्रण भन्दा बढी बाढी आउने गरेको नदी गाउँ पस्ने खतरा बढेको हो । टीकापुर नगरपालिकाका उपप्रमुख खड्कबहादुर शाहले नदीले कटान सुरु गरेपछि नियन्त्रणका उपायहरूबारे आयोजनासँग निरन्तर छलफल र परामर्श भइरहेको बताए । हामीले आयोजनासँग निरन्तर छलफल र परामर्श गरिरहेका छौं,'उपप्रमुख शाहले भने, तत्कालका लागि ठूला बोल्डरले कटान नियन्त्रण गर्ने र दीर्घकालका लागि पक्की तटबन्ध नै निर्माण गर्नुको विकल्प छैन । नदीले उक्त क्षेत्रबाट कटान गरे ८३ विघा क्षेत्रफलमा फैलिएको ऐतिहासिक टीकापुर पार्क जोखिममा पर्नेछ । टीकापुर पार्क क्षेत्रमा कर्णाली नदीले गरेको कटान । कटानका कारण निर्माण गरिएको तटबन्ध भत्किएको छ ।"
बालिका अपहरण गर्ने देवलाई तीन वर्ष कैद,"सप्तरी : दुई बालिकालाई अपहरण गरेको अभियोगमा राजविराज नगरपालिका२ घर भई हाल सुनसरीको कोशी गाउँपालिका बस्दै आएका ३६ वर्षीय नवीनप्रसाद देवलाई तीन वर्ष कैद सजाय भएको छ। सप्तरी जिल्ला अदालतका न्यायाधीश हरिश्चन्द्र इङ्गनामको इजलासले देवलाई तीन वर्ष कैद सजायका साथै रु ३० हजार जरिवाना तिराउने फैसला गरेको हो। देवले पीडितलाई रु ५० हजार क्षतिपूर्ति दिनुपर्ने र रु एक हजार दुई सय फौजदारी कसुर पीडित राहत कोषमा जम्मा गर्नुपर्ने गरी फैसला भएको अदालतले जनाएको छ। स्रेस्तेदार कुमार मास्केका अनुसार देवलाई १५ वर्षीया दुई बालिकालाई असार ११ गते अपहरण गरी शरीर बन्धक बनाएको अभियोगमा सजाय भएको हो। राजविराज नगरपालिका८ स्थित रुपनी सडक खण्डमा देवले दुई बालिकालाई ललाईफकाई प्रलोभनमा पारी अपहरण गरी बन्धकबनाई राखेका थिए। बालिकाहरु भागी अपहरण मुक्त भएपछि पीडितहरूकी आमाहरूले जिल्ला प्रहरी कार्यालयमा उजुरी दिएका थिए। सप्तरीमा ढिलो गरी उजुरी दर्ता हुँदा अभियुक्त देव अभद्र व्यवहार कसुरमा जिल्ला प्रहरी कार्यालय मोरङमा पक्राउ परिसकेका थिए। मोरङको विराटनगरबाट देवलाई साउन १३ गते सप्तरी ल्याएर कारबाही थालिएको थियो। जिल्ला न्यायाधीश श्यामविहारी मौर्यको आदेशमा देव भदौ ८ गतेदेखि पुर्पक्षका लागि राजविराज कारागारमा थुनामा छन्। यसअघि देव राजविराज२ की १४ वर्षीया बालिकाको अपहरण घटनामा पक्राउ परेका थिए। झुक्यानमा पारी ०७८ साल जेठ २० गते मोटरसाइकलबाट अपहरण गरी लैजाने क्रममा राजविराजदेखि नौ किलोमिटर दक्षिण रूपनीबजार नजिक देव पक्राउ परेका थिए। बालिकालाई मोटरसाइकलमा लैजाँदै गरेको अवस्थामा पक्राउ परेका देव ०७८ साल असार १५ गतेदेखि पुर्पक्षका लागि राजविराज कारागारमा थुनामा परेका थिए। सो घटनामा पीडित पक्ष नै होस्टाइल भएपछि देवले सफाइ पाएको प्रहरीले जनायो। यसअघि विभिन्न फौजदारी अपराधमा मुद्दा चले पनि प्रमाण अभाव, पीडित पक्ष होस्टाइल र अनुपस्थित हुने कारणले देवले सफाइ पाउँदै आएका थिए।"
ललितपुरका भूमिहीनलाई निस्सा वितरण,"ललितपुर : राष्ट्रिय भूमि आयोग जिल्ला समिति ललितपुरले ९४ भूमिहीन सुकुम्बासीहरुलाई जग्गाको निस्सा वितरण गरेको छ। आयोग जिल्ला समिति ललितपुरका संयोजक श्रीगोविन्द महर्जनका अनुसार ललितपुरमा पहिलो पटक बागमती गाउँपालिकाका उनीहरुहरुलाई निस्सा वितरण गरिएको हो। निस्सा वितरण भएपछि पुर्जा वितरणका लागि आधा काम सम्पन्न भएको मानिन्छ। संयोजक महर्जनले भने, 'अहिलेसम्म चारवटा पालिकामा लागत संकलन सम्पन्न भएको छ। हाल तथ्यांक प्रविष्टको कार्य जारी छ। ललितपुर महानगरपालिका र महालक्ष्मी नगरपालिकाले भने सम्झौतामा नै आनाकानी गरिरहेका छन्।' राष्ट्रिय भूमि आयोग ललितपुरका सदस्य रमेशप्रसाद घिमिरेले उपलब्ध गराएको तथ्यांकअनुसार ललितपुरमा हालसम्म एक सय सात परिवार भूमिहीन दलित, पाँच सय ४७ भूमिहीन सुकुम्बासी र दुई हजार पाँच सय ४७ अव्यवस्थित बसोबासीहरू गरी तीन हजार दुई सय एकजनाका लागत संकलन भएको छ। उपलब्ध तथ्यांकअनुसार बागमतीमा २० परिवार भूमिहीन दलित, ७४ परिवार भूमिहीन सुकुम्बासी र एक हजार २१ जना अव्यवस्थित बसोबासी गरी एक हजार एक सय १५ जनाको लागत संकलन भएको छ। यीमध्ये ९४ परिवारलाई निस्सा वितरण गरिएको आयोग जिल्ला समितिका विज्ञ सदस्य प्रतीक तामाङले जानकारी दिए। सर्वेक्षक विपना ओलीका अनुसार बागमतीमा यही जेठ १६ गते वडा नं ५ इकुडोलबाट सुरु भएको जेठ ३० गते सम्पन्न भएको हो।"
बागलुङमा सार्वजनिक यातायातको नयाँ भाडादर तोकियो,"बागलुङ : बागलुङमा सार्वजनिक यातायातको भाडादर निर्धारण गरिएको छ । जिल्ला प्रशासन कार्यालय,यातायात व्यवस्था कार्यालय, पूर्वाधार विकास कार्यालय, जिल्ला ट्राफिक प्रहरी कार्यालय र यातायात व्यवसायीहरूको संयुक्त बैठकले जिल्लाभर गुड्ने साना तथा ठूला यात्रुबहाक सवारीको भाडादर निर्धारण गरेको हो । अब बागलुङ बजारदेखि बुर्तिबाङ सम्म बस यात्रा गर्दा ८३० रुपैयाँ भाडा निर्धारण गरिएको छ भने जीपमा ९८० रुपैयाँ भाडा निर्धारण गरिएको छ । बागलुङ बजारदेखि जुग्जाखोलासम्म बसमा ९८० रुपैयाँ र जीपमा ११६० रुपैयाँ, बागलुङ बजारदेखि अक्षेतेसम्म बसमा ७५ रुपैयाँ र जीपमा १०० रुपैयाँ भाडा तिर्नुपर्नेछ । बागलुङ बजारदेखि सुल्डाँडासम्म बसमा ९० रुपैयाँ र जीपमा १३० रुपैयाँ, घोडाबाँधेसम्म बसमा २५५ रुपैयाँ र जीपमा ३५० रुपैयाँ, नरेठाँटीसम्म बसमा ४१० रुपैयाँ र जीपमा ५२० रुपैयाँ, गलकोटको हटिया बजारसम्म बसमा ४५० र जीपमा ५७० रुपैयाँ भाडादर निर्धारण गरिएको छ । यस्तै गलकोट हटिया बजारदेखि ताराखोलासम्म जीपमा ४ सय रुपैयाँ र बुर्तिबाङदेखि बोंगादोभानसम्म जीपमा २ सय रुपैयाँ भाडा निर्धारण गरिएको छ । संयुक्त बैठकले बागलुङ बजारदेखि हरिचौरसम्म बसमा ४५० रुपैयाँ र जीपमा ७ सय रुपैयाँ,काँडेबाससम्म बसमा ५ सय रुपैयाँ र जीपमा ६५० रुपैयाँ, मनेवापाटा रिघासम्म बसमा ५८५ रुपैयाँ र जीपमा ७ सय रुपैयाँ, खरबाङसम्म बसमा ६३५ रुपैयाँ र जीपमा ७३० रुपैयाँ, बडिगाड ग्वालीचौरसम्म बसमा ६५० रुपैयाँ र जीपमा ८ सय रुपैयाँ, भीमगिठेसम्म बसमा ६९० रुपैयाँ र जीपमा ८४० रुपैयाँ भाडा निर्धारण गरिएको छ । यस्तै बागलुङ बजारदेखि कुश्मीसेरा हुँदै हुग्दिशिरसम्म बसमा ५५० रुपैयाँ र जीपमा ९७० रुपैयाँ भाडा निर्धारण गरिएको छभने सिगाना हुँदै हुग्दिशिरसम्मको लागि भने बसमा जीपमा ७७० रुपैयाँ भाडा निर्धारण गरिएको प्रमुख जिल्ला अधिकारी रोशनी कुमारी श्रेष्ठले बताइन । बागलुङ बजारदेखि कुश्मीसेरासम्म बसमा २३० रुपैयाँ र जीपमा २६० रुपैयाँ, अर्गलसम्म जीपमा ९ सय रुपैयाँ, बागलुङ बजारदेखि म्याग्दीको रत्नेचौरसम्म बसमा ६० रुपैयाँ र जीपमा ८५ रुपैयाँ र रत्नेचौर हुँदै म्याग्दीको बेनी बजारसम्म बसमा १ सय रुपैयाँ र जीपमा १२० रुपैयाँ नयाँ भाडादर कायम गरिएको छ । सार्वजनिक सवारीहरुले गन्तव्य स्थानसम्मको दुरी (किमिमा) र भाडादर यात्रुहरुले देख्ने गरी पारदर्शी तबरले टाँस गर्नुपर्ने र नयाँ भाडादर यातायात व्यावसायीहरु मार्फत कार्यान्वयन गर्ने गराउर्ने निर्णय भएको यातायात व्यवस्था कार्यालय बागलुङका प्रमुख पारसिङ्ग थापाले बताए । उनले स्थानीय तह भित्रका सडकहरुको सम्बन्धमा सम्बन्धित स्थानीय तहले भाडादर तोकी कार्यान्वयनमा ल्याउने निर्णय भएको बताए । बागलुङमा सार्वजनिक यातायातहरुको नयाँ भाडादर निर्धारण नभएपछि सडक कालोपत्र र पेट्रोलियम पदार्थको मुल्य घटेपनि वर्षौं पुरानो भाडादर रहेको भन्दै सर्वसाधारणले गुनासो गर्दै आएका थिए ।"
बालेनको निर्देशनविरुद्ध यातायात व्यवसायीले आन्दोलन गर्ने,"काठमाडौं : यातायात क्षेत्रका विभिन्न संगठन र व्यवसायीहरूले असार १ गतेदेखि काठमाडौं भित्रिने र बाहिरिने सबै सवारीसाधनहरू गोंगबुस्थित नयाँ बसपार्कबाट मात्रै सञ्चालन गर्ने निर्देशनको विरोध गरेका छन्। यातायात व्यवसायी र विभिन्न संगठनले बुधबार काठमाडौंमा पत्रकार सम्मेलन गरी महानगरको उक्त निर्णयको विरोध गरेका छन्। यातायात व्यवसायीहरूले महानगरको उक्त निर्णय अव्यवहारिक भएको भन्दै सच्याउनसमेत माग गरेका छन्। यातायात व्यवसायी र विभिन्न संगठनले महानगरको उक्त निर्णयले यात्रुलाई असुविधा हुने, काठमाडौंमा ट्राफिक समस्या बढ्ने, यातायात व्यवसायीलाई सास्ती हुने र श्रमिकको रोजीरोटी खोसिने भन्दै निर्णय पुनरावलोकन गर्न महानगरसँग माग गरेका छन्। महानगरले निर्णय नसच्याएको खण्डमा सडक आन्दोलन गर्नेसमेत उनीहरूको चेतावनी छ। महानगरले निर्णयमा पुनरावलोकन गर्नुको विकल्प नरहेको यातायात व्यवसायीको भनाइ छ। पूर्व अरनिको यातायातका अध्यक्ष केदार क्षेत्रीले यातायात क्षेत्र व्यवस्थापनमा कमजोरी रहे पनि अहिले नै यो निर्णय कार्यान्वयनका लागि चुनौति रहेको बताए। उनले महानगरले परिवर्तनको नाममा सुनियोजितरूपमा यातायात व्यवसायी र यात्रुलाई मर्का पर्नेगरी निर्णय गरेको आरोप लगाए। त्यसैगरी नेपाल यातायात मजदुर संगठनका केन्द्रीय महासचिव जगन्नाथ गौतमले राज्यको लगानीबाट चल्नुपर्ने यातायात क्षेत्रमा निजी क्षेत्रले लगानी गरेर सरकारलाई सहयोग गर्दापनि यातायात व्यवसायीविरुद्ध महानगरले क्रुर निर्णय लादेको आरोप लगाए। काठमाडौं महानगरपालिकाले आगामी असार १ गतेदेखि काठमाडौं भित्रिने र बाहिरिने सबै सवारीसाधन गोंगबुस्थित नयाँ बसपार्कबाट मात्रै सञ्चालन गर्न निर्देशन जारी गरेको छ। लामो, मध्यम र छोटो दूरीका सम्पूर्ण सवारीसाधनमा यात्रु चढ्न र ओराल्न नयाँ बसपार्कमै पुर्याउनुपर्ने महानगरको निर्देशन छ। महानगरले विभिन्न ठाउँमा छरिएर रहेका टिकट बुकिङ काउन्टरसमेत बसपार्कभित्र नै लैजान भनेको छ।"
क्वारेन्टाइनको भवनमा बोर्ड राखियो,"टीकापुर : कैलालीको खक्रौलास्थित सत्ती भन्सार कार्यालयमा क्वारेन्टाइनको माग गर्दै आन्दोलनमा उत्रिएको टीकापुर उद्योग वाणिज्य संघले सत्तीस्थित क्वारेन्टाइनको कार्यालयमा बोर्ड राखेको छ। २०५२ सालबाट क्वारेन्टाइन कार्यालय स्थापना भएको सत्तीस्थित भवनमा संघले क्वारेन्टाइन कार्यालयको बोर्ड राखेको हो। २०५२ सालदेखि २०५९ सम्म सञ्चालनमा रहेको क्वारेन्टाइन कार्यालय द्वन्द्वकालमा धनगढी विस्थापित भएको थियो। सत्ती छोटी भन्सार कार्यालयबाट मुल भन्सारमा स्तरोन्नति भएसँगै यस क्षेत्रका बासिन्दाहरूले क्वारेन्टाइनको माग गर्दै आन्दोलनमा उत्रिएका छन्। संघकै नेतृत्वमा क्वारेन्टाइनको माग गर्दै मंगलबार खक्रौलास्थित सत्ती भन्सार कार्यालयमा तालाबन्दी गरेका थिए। टीकापुर उद्योग वाणिज्य संघका अध्यक्ष चक्रपाणी सापकोटाले क्वारेन्टाइन पुनःस्थापनाका लागि शान्तिपूर्ण आन्दोलनमा उत्रिनु परेको बताए। क्वारेन्टाइन नहुँदा भारतीय सीमावर्ती बजारबाट तरकारी, फलफूल, खाद्यजन्य सामग्री तथा पशुहरू ल्याउन समस्या हुने गरेको छ। यहाँका व्यवसायीहरू क्वारेन्टाइन नहुँदा नेपालगञ्ज र धनगढी जान बाध्य छन्। खाद्यान्नको कारोबार गर्दै आइरहेका राइस मिलका सञ्चालकहरूसमेत महँगो भाडा तिरेर अन्यत्रको भन्सारबाट सामान ल्याउनु परेको बताउँछन्। मूल भन्सार कार्यालयमा क्वारेन्टाइन नहुँदा लक्ष्य अनुसारको राजश्वसमेत उठ्न नसकेको सत्ती भन्सार कार्यालयले जनाएको छ।"
"गोरखाको ढुंगागाढेमा बस दुर्घटना, १२ जना घाइते",गोरखा : गोरखा नगरपालिका ८ ढुंगागाढेमा यात्रुबाहक बस दुर्घटना भएको छ । नारायणगढबाट आरुघाटतर्फ जाँदै गरेको ना ५ ख ७२११ नम्बरको यात्रुबाहक बस बुधबार बिहान ११ बजेतिर दुर्घटना हुँदा १२ जना यात्रु घाइते भएको प्रहरीले जनाएको छ। घाइतेमध्ये दुईजना गम्भीर छन्। र भित्तामा ठोक्किएर दुर्घटना हुँदा १२ जना यात्रु घाइते भएका प्रहरीले जनाएको छ । उनीहरुमध्य दुई जना गम्भीर छन् । गम्भीर रहेका दुई जनालाई चितवको भरतपुर मेडिकल कजेलमा रिफर गरिएको डीएसपी लीलाराज लामिछानेले जानकारी दिए। बसमा १५ जना सवार थिए । १० जनाको भने गोरखा अस्पतालमा उपचार भइरहेको डीएसपी लामिछानेले बताए । बसको ब्रेक फेल भइ भित्तामा ठोक्किएर दुर्घटना भएको प्रहरीको प्रारम्भिक अनुसन्धानले देखाएको छ।
अवरुद्ध बेनीजोमसोम सडकमा १६ घण्टापछि सञ्चालन,"बेनी : बेनीजोमसोम सडकमा १६ घण्टापछि सवारी सञ्चालन भएको छ। सडकखण्डअन्तर्गत म्याग्दीको अन्नपूर्ण गाउँपालिक२ भुरुङ्गतातोपानीमा रहेको कल्भर्ट पुल मङ्गलबार रातिको बाढीले बगाएको हो। मंगलबार राति करिब १० बजेदेखि अवरुद्ध बनेको सिधा यातायात आज दिउँसोदेखि सञ्चालन भएको अन्नपूर्ण२ का वडाअध्यक्ष ओम फगामीले जानकारी दिए। उनका अनुसार, कल्भर्ट बगाएको ठाउँमा कालीगण्डकी करिडोर सडक आयोजनाले डोजर परिचालन गरेर अस्थायी रुपमा खोलामा सवारी वारपार हुने गरी मर्मत गरेपछि सडकमा यातायात सञ्चालन भएको हो। सडक अवरुद्ध बनेपछि बीच बाटोमै रोकिएका सवारी साधन सडक सञ्चालन भएसँगै आफ्नो गन्तव्यतर्फ लागेका छन्। गत जेठ ६ गते रातिको बाढीले भुरुङ्गतातोपानीमा रहेको तीन मिटर लामो कल्भर्ट पुल भत्काएको थियो। पुल भत्काएपछि ह्युमपाइप राखेर अस्थायीरूपमा खोला वारपार गर्ने संरचना बनाइएको थियो। मंगलबार राति वर्षासँगै आएको बाढीले ह्युमपाइप र वरपरको सडक कटान गरेका थियो। यसैबीच बाढीले भुरुङतातोपानीबजारमा वितरण हुने खानेपानीको पाइप क्षतविक्षत बनाएपछि यहाँ खानेपानीको हाहाकार भएको छ। करिब ८० घरधुरी रहेको तातोपानीमा खानेपानीको करिब पाँच सय मिटर बढी पाइपलाइन क्षति भएको छ। गाउँपालिकाले पाइप बगाएको ठाउँमा अर्को पाइपको बन्दोबस्त गर्ने गरी स्थानीयवासी खानेपानीको मर्मतमा जुटेका छन्। बाढीले तातोपानीबाट भुरुङ जाने सडकमा समेत क्षति पुर्याएको छ।"
प्रतिकूल मौसमले हवाई उडान प्रभावित,"काठमाडौं : प्रतिकूल मौसमका कारण मुलुकको आन्तरिक हवाई उडान प्रभावित भएको छ। मौसम बदलीका कारण भिजिबिलिटी कमजोर हुँदा देशका विभिन्न गन्तव्यको उडान प्रभावित भएको हो। त्रिभुवन अन्तर्राष्ट्रिय विमानस्थलको आन्तरिक टर्मिनल कार्यालयका अनुसार अहिले विराटनगर, जनकपुर, सिमरा, पोखरालगायतको विमानस्थलको उडान रद्द गरिएको छ। काठमाडौँबाट सिमराका लागि आज साँझ तय गरिएका दुई उडान रद्द गरिएको छ भने विराटनगरबाट काठमाडौँ उडेको बुद्ध एयरको जहाज उतै फर्किएको छ। धनगढीबाट काठमाडौँ आएका जहाज पनि लामोसमयको होल्डपछि काठमाडौँ विमानस्थलमा अवतरण गरेको छ। त्रिभुवन अन्तर्राष्ट्रिय विमानस्थलमा आन्तरिक उडान प्रभावित रहे पनि अन्तर्राष्ट्रिय उडान नियमित भइरहेको विमानस्थल कार्यालयले जनाएको छ। यस वर्षको मनसुन प्रणाली आज नेपालको कोशी प्रदेश, पूर्वी मधेश प्रदेश, बागमती प्रदेशका अधिकांश भूभागमा आगमन भएको जल तथा मौसम विज्ञान विभाग मौसम पूर्वानुमान महाशाखाले जनाएको छ। जसका कारण काठमाडौँमा साँझपखदेखि अहिले पनि निरन्तर हल्कादेखि मध्यम वर्षा भइरहेको छ। काठमाडौँको आकाश पूर्ण बदली रहेको छ।"
सर्वोच्चले निकास नदिँदा वीरगन्जको मुख्य सडक विस्तार वर्षौंदेखि अन्यौलमा,"वीरगन्ज : सर्वोच्च अदालतमा विचाराधीन रहेको वीरगन्ज महानगरपालिकाको मुख्य सडक विस्तारको मुद्दाको सुनुवाइ फेरि सरेको छ। त्रिभुवन राजपथअन्तर्गत वीरगन्ज महानगरपालिकाको गण्डक चोकदेखि पावर हाउस चोक, घण्टाघर, आदर्शनगर, रजतजयन्ति चोक, शङ्कराचार्यद्वार हुँदै मितेरीपुल सम्मको मुखय सडक विस्तारको मुद्दा पेशी बुधबारका लागि थियो। तर सर्वोच्व अदालतले उक्त मुद्दाको सुनुवाई फेरि हेर्न नभ्याइनेमा राखेपछि २२औं पटक उक्त मुद्दाको पेसी सरेको हो। वीरगन्जको मुख्य सडक विस्तारको मुद्दाको पेसी बुधबार सर्वोच्व अदालतका न्यायाधीशद्वय विश्वम्भरप्रसाद श्रेष्ठ र तिलप्रसाद श्रेष्ठको सयुक्त इजलाशमा परेको थियो। निवृदक लक्षमण साह रौनियार, राजकुमारी देवी तुलस्यान र भरत प्रसाद रौनियारको रिट क्रम संख्या ६, निवेदक वीरेन्द्र कुमार संघाईको रिट क्रम संख्या ७ र विक्रम गुरुङको रिट क्रम संख्या १७ को मुद्दा हेर्न नभ्याइनेमा राखिएको सर्वोच्च अदालतले जनाएको छ। सडक विभागअन्तर्गत सडक डिभिजन कार्यालय हेटौंडा र व्यापारिक मार्ग विस्तार आयोजना कार्यालयले २०७६ सालमा छठपछि नै सडक विस्तार गर्ने तयारी गरे पनि त्यस आसपासका घरधनीहरू बाधक बन्दै आएका छन्। २०७६ भदौमा निकालेको १५ दिने सूचनाको म्याद सकिएपछि फेरि म्याद दिएर आयोजना कार्यालयले घरधनीलाई आफ्नो घर आफैं भत्काउन आग्रह गरेको थियो। सडक विस्तार आयोजनाले एक चरण नापीको कामसमेत सम्पन्न गरिसकेको छ। त्यसअघि सडक विभागले २०६९ साल भदौ १५ गते, सडक डिभिजन कार्यालय हेटौंडाले २०६९ फागुन ११ गते र २९ गते, २०७१ फागुन २ गते तथा २०७३ पुस १८ गते पनि १५ दिने सूचना जारी गरी सडक क्षेत्रमा पर्ने घर टहरा भत्काउन आग्रह गरिसकेको छ। लक्ष्मण साह रौनियारसमेतले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय वीरगञ्ज पथलैया, जिल्ला प्रशासन कार्यालय पर्सालगायतलाई विपक्षी बनाएर ७ कार्तिक २०७६ मा रिट दर्ता गराएका थिए। त्यसअघि ११ मंसिर २०७५ मा विक्रम गुरुङले प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बनाएर मुद्दा दायर गरेका थिए। सर्वोच्चमा २२ पटक पेशी चढे पनि मुद्दाको टुंगो लाग्न सकेको छैन। सर्वोच्च अदालतले हेर्न नभ्याइने भन्दै छोड्नुका साथै कारण देखाउने, छलफलमा झिकाउनेजस्ता आदेश मात्रै दिँदा सडक विस्तारको विषय निर्क्योलमा पुग्न सकेको छैन। वीरगन्जको विकासका लागि सडक फराकिलो हुनुपर्ने आवश्यक्ता औँल्याउँदै मेयर राजेशमान सिंहले अदालतको आदेश कुरेर बसेको बताए। वीरगनणजको मुख्य सडकमा पुराना घर जीर्ण भएर बसेका छन्, मर्मत सम्भार पनि गरिरहेका छैनन्। अदालतले अनिर्णयको बन्दी बनाएर राख्न मिल्दैन। निकास दिनुपर्छ,' उनले भने। सर्वोच्चमा वर्षौंदेखि विचाराधीन मुद्दाका कारण पछिल्लो चार वर्षयता वीरगन्जको विकास नै अवरुद्ध भएको मेयर सिंहको भनाइ छ। वीरगन्जको गण्डकदेखि मितेरी पुलसम्म करिब १ हजार २ सय घरधुरी सडकको अतिक्रमण क्षेत्रमा पर्ने भएकाले त्यसको क्षतिपूर्ति नेपाल सरकारले दिन नसक्ने देखिन्छ। बाराको जितपुर र परवानीपुरमा रहेका व्यक्तिहरूको मागलाई समेत सम्बोधन गर्न नसकेको सरकारले वीरगन्जको सन्दर्भमा क्षतिपूर्ति दिने कुरालाई स्वीकार नगर्ने देखिन्छ।"
बालबालिकालाई पौष्टिक आहार,"विराटनगर : मोरङको कटहरी गाउँपालिकाले बालबालिकालाई पौष्टिक आहार वितरण गरेको छ । गाउँपालिकाका अध्यक्ष देवराज चौधरीले कुपोषणको समस्याबाट ग्रस्त गाउँपालिकाका १४ जना बालबालिकालाई पौष्टिक आहार वितरण गरेका हुन्। कटहरी स्वास्थ्य चौकीमा आयोजित कार्यक्रममा गाउँपालिकाका अध्यक्ष देवराज चौधरीले बालबालिका र तिनका अभिभावकलाई पौष्टिक आहार हस्तान्तरण गरे । सो क्रममा कुपोषणको समस्या रहेका बालबालिकालाई हर्लिक्स १ किलो,अण्डा १ क्यारेट,आधा किलो घ्यू तथा बोडी,चना र केराउ एकएक किलो प्रदान गरिएको थियो । गाउँपालिका भित्रका प्रत्येक वडाबाट दुईदुई जनागरी १४ जनालाई पौष्टिक आहार वितरण गरिएको कटहरी स्वास्थ्य शाखा प्रमुख सुकल प्रसाद साहले बताए । गाउँपालिकाले अपाङता र कुपोषण दुईवटै समस्याबाट पीडित रहेका बालबालिकालाई पौष्टिक आहारा वितरण गरेको हो। गाउँपालिका अध्यक्ष चौधरीले पालिका भित्रका कुपोषण प्रभावित बालबालिकालाई लक्षित गरेर गाउँपालिकाले विभिन्न कार्यक्रम सञ्चालन गर्दै आएको बताए । प्रदेश सरकार,कटहरी गाउँपालिका र करुणा फाउण्डेशनको त्रिपक्षीय सहयोगमा बालबालिकालाई पोषणयुक्त खानेकुरा वितरण गरिएको हो । कटहरी गाउँपालिका भित्र ४८० जना बालबालिका कुपोषणबाट पीडित रहेको कटहरी स्वास्थ्य शाखाले जनाएको छ ।"
भूकम्पका कारण भत्किएका पशुपति क्षेत्रका ७१ सम्पदा पुनःनिर्माण,"भूकम्पले क्षति भएका पशुपति क्षेत्रका जयवागेश्वरी, महास्नानघर, कुलानन्द झा सत्तल, गुह्येश्वरस्थित सेतो सत्तल, शङ्कराचार्य मठस्थित शङ्कराचार्य मन्दिर, लाल गणेश मन्दिर, श्राद्ध पाटी, चौतरीया शिवालय, पन्ध्र शिवालय, अमरकान्तेश्वर मन्दिर, सुरेशकान्तेश्वर मन्दिरलगायत सम्पदा पुनःनिर्माण गरिएको हो । काठमाडौं : विसं २०७२ वैशाख १२ गतेको भूकम्पबाट क्षति भएका विश्व सम्पदा क्षेत्रमा सूचीकृत पशुपति क्षेत्रका ७१ वटा सम्पदा पुनःनिर्माण गरिएको छ । चालु आर्थिक वर्षमा तीन वटा सम्पदाको काम भइरहेको पशुपति क्षेत्र विकास कोषका कार्यकारी निर्देशक डा घनश्याम खतिवडाले राससलाई जानकारी दिए। सोह्रवटा सम्पदा अझै पुनःनिर्माण हुन सकेको छैन । भूकम्पले क्षति भएका पशुपति क्षेत्रका जयवागेश्वरी, महास्नानघर, कुलानन्द झा सत्तल, गुह्येश्वरस्थित सेतो सत्तल, शङ्कराचार्य मठस्थित शङ्कराचार्य मन्दिर, लाल गणेश मन्दिर, श्राद्ध पाटी, चौतरीया शिवालय, पन्ध्र शिवालय, अमरकान्तेश्वर मन्दिर, सुरेशकान्तेश्वर मन्दिरलगायत सम्पदा पुनःनिर्माण गरिएको हो । भूकम्पले पशुपति क्षेत्रका ९० वटा सम्पदामा क्षति पुगेकाले पुन : निर्माण गर्नुपर्ने भएको उनले सुनाए। विश्वरुप मन्दिरलगायत सम्पदामा चालु आवका लागि छुट्याइएको बजेटको काम सकिएको छ । यो मन्दिर बहुवर्षीय ठेक्कामा निर्माण भइरहेको छ । रासस"
बोक्सी भनेर कुटपिट गर्ने पूर्वगाविस सचिवलाई कैद,"राजविराज : कथित बोक्सी भन्दै अमानवीय व्यवहार गरेको आरोपमा पूर्वगाविस सचिव रामकुमार यादवलाई कैद सजायको फैसला भएको छ । जिल्ला न्यायाधीश हेमन्त रावलको इजलाशले यादवलाई १५ दिनको कैद सजायका साथै १० हजार रूपैयाँ जरिवाना गर्ने फैसला गरेको हो। बिष्णुपुर गाउँपालिका२ सिम्राहा सिग्यौन घर भई पछिल्लो समय राजबिराज नगरपालिका६ मा बस्ने ६२ वर्षीय यादवबाट क्षतिपूर्तिस्वरूप पीडितले १५ हजार रूपैयाँ पाउने भएकी छन् । राजविराज नगरपालिका६ की एकल महिला ४२ वर्षीया कविता मिश्रले दिएको उजुरीमा कैदसजाय भएको हो । आरोपितका तीन छोराहरू रमेशकुमार यादव, राजेशकुमार यादव, उमेशकुमार यादव, रामकुमारका भाइ रामअधिन यादव र निजकी पत्नी पञ्चीदेवी यादवले भने सफाइ पाएका छन् । आरोपित रामकुमार अवकाश प्राप्त गाविस सचिवका साथै गाविस हक हित संरक्षण केन्द्रका पूर्वउपाध्यक्ष समेत हुन् । पीडितको घरकोठाभित्र ०७६ कात्तिक ११ गते प्रवेश गरी कथित बोक्सी भनेर कुटपिट गरेको भन्दै पीडितले जिल्ला प्रहरी कार्यालयमा उजुरी दिएका थिए । जिल्ला सरकारी वकिल कार्यालय सप्तरीको पत्रसमेत वेवास्ता गर्दै जिल्ला प्रहरी कार्यालयले उजुरी दर्ता नगरे पछि पीडितले उच्च अदालत जनकपुर राजविराज इजलाशमा परमादेशको रिट दिएका थिए। उच्च अदालतले ०७६ पुस २३ गते गरेको परमादेशको समेत अटेर गरी जिल्ला प्रहरी कार्यालयले उजुरी दर्ता नगरेपछि पीडितले प्रहरीबाट अदालतको अपहेलना भएको भन्दै ०७६ फागुन ११ गते उजुरी दर्ता गरेका थिए। सो उजुरी दर्ता पछि बल्ल जिल्ला प्रहरी कार्यालयले ०७६ फागुन २९ गते कथित बोक्सी भन्दै कुटपिट गर्ने आरोपितहरूमाथि उजुरी दर्ता गरेको अधिवक्ता शंकरकुमार मिश्रले जानकारी दिए। बोटविरुवा उखेलिएको विषयमा दुबै तर्फबाट गालीगलौज, कुटपिट हुँदा दुबै पक्षबाट उजुरी आएको जनाउँदै जिल्ला प्रहरी कार्यालयले उजुरी असत्य भएकाले दर्ता नगरिएको बताउँदै आएको थियो । उजुरी दर्ता गर्न नमानेको प्रहरीले आरोपितहरूलाई पक्राउ गर्न पनि चासो देखाएन् । प्रहरीले जिल्ला अदालतमा ०७७ भदौ १० गते अभियोग पत्र दायर गर्यो । आरोपित रामकुमारले आफ्नो घरमा रोपिएको सिमी, घिरौंला, लौकाको विरुवाहरू उखेलेको विषयमा विवाद हुँदा दुवै तर्फबाट गालीगलौज र हातपात भएपनि कथित बोक्सी भनेर अमानवीय व्यवहार नगरेको बताउँदै आएका थिए । पीडितले भने ०७६ असोज १७ गते मृत्यु भएकी रामकुमारकी ५७ वर्षीया पत्नी फुलकुमारीलाई बोक्सीलगाइ हत्या गरेको भन्दै आरोपितहरूले गालीगलौज र कुटपिट गरेको आरोप लगाएका थिए। आफ्नो पति पनि खायो र मेरो पत्नी पनि खायो भन्दै आरोपित रामकुमारसहितले घरकोठा भित्र प्रवेश गरी आफू र छोरीहरूलाई कुटपिट गरेको तथा दुई दिनपछि पुनः बोक्सी कता छ ? भन्दै घरभित्र प्रवेश गरेर रक्ताम्य हुने गरी कुटपिट गरेको पीडितले बताएका थिए।"
"अवैध सट्टेबाजीमा संलग्न पाँच जना पक्राउ, एकै व्यक्तिले गरे ६४ करोडको कारोबार","काठमाडौं : प्रहरीले नेपालमा अवैध सट्टेबाजी र क्रिप्टो करेन्सीको कारोबार गर्ने समूहलाई पक्राउ गरी सार्वजनिक गरेको छ। काठमाडौं उपत्यका अपराध अनुसन्धान कार्यालयले बुधबार पत्रकार सम्मेलन गर्दै अनलाइनमार्फत् सट्टेबाजी गरेर करोडौंको कारोबार गर्ने पाँच जनालाई पक्राउ गरि सार्वजनिक गरेको हो। वान एक्स वेटबाट सट्टेबाजी गर्नेमध्ये पक्राउ पर्ने मुख्य व्यक्ति दिनेश खड्काले मात्रै ६४ करोडभन्दा बढीको कारोबार गरेको देखिएको कार्यालयका प्रमुख एसएसपी मनोजकुमार केसीले जानकारी दिए। त्यस्तै पक्राउ परेका अनिता धिताल, दिपेश श्रेष्ठ, दिनेश चन्द, आशिष लामिछानेले पनि करोडौंको कारोबार गरेको देखिएको केसीले बताए। पक्राउ परेका लामिछानेसँग ३५ लाख नगद पनि बरामद गरिएको केसीले बताए। पक्राउ परेका व्यक्तिहरूबाट अवैध सट्टेबाजी र क्रिप्टो करेन्सीको कारोबार गर्ने प्रमाणहरू फेला परेको प्रहरीले जनाएको छ। यस विषयमा थप अनुसन्धान भइरहेको प्रहरीले जानकारी दिएको छ।"
"अपहरण,बलात्कारका दोषीलाई तीन वर्ष कैद","राजविराज : अपहरण,बलात्कार मुद्दाबाट पटकपटक उम्किदै आएका राजविराज नगरपालिका२ का ३६ वर्षीय नविनप्रसाद देवलाई तीन वर्ष कैद सजाय भएको छ । सप्तरी जिल्ला अदालतका न्यायाधीश हरिश्चन्द्र ईङ्गनामको इजलासले अभियुक्तलाई तीन वर्ष कैदका साथै ३० हजार रुपैयाँ जरिवाना तोकेको हो। अभियुक्त देवले ५० हजार रुपैयाँ पीडितलाई क्षतिपूर्ति दिनुपर्ने र एक हजार दुई सय रुपैयाँ फौजदारी कसूर पीडित राहत कोषमा जम्मा गर्नुपर्ने फैसला भएको स्रेस्तेदार कुमार मास्केले जानकारी दिए। १५ वर्षीया दुई बालिकालाई २०७९ असार ११ गते अपहरण गरी शरीर बन्धक बनाएको देवमाथि आरोप थियो। राजविराज नगरपालिका८ बाट ललाइफकाई प्रलोभन देखाइ अपहरण गरी बन्धक बनाइ राखेको अवस्थामा पीडितहरू भागेका थिए। पछि घटनाबारे परिवारका सदस्यलाई जानकारी दिएपछि जिल्ला प्रहरी कार्यालयमा उजुरी दिएका थिए। सप्तरीमा ढिलो गरी उजुरी दर्ता हुँदा देव अभद्र व्यवहार कसुरमा जिल्ला प्रहरी कार्यालय मोरङमा पक्राउ परिसकेका थिए । मोरङमा पक्राउ परेका देवलाई साउन १३ गते सप्तरी ल्याएर अनुसन्धान थालिएको थियो । जिल्ला अदालतमा अभियोगपत्र दायर भएकोमा जिल्ला न्यायाधीश श्यामबिहारी मौर्यको इजलाशले देव भदौ ८ गतेदेखि पुर्पक्षका लागि राजविराज कारागारमा थुनामा छन् । यसअघि देव राजविराज नगरपालिका२ की १४ वर्षीया बालिकाको अपहरण घटनामा पक्राउ परेका थिए । बालिकाका आमाबुवा औषधोपचारका लागि घरबाहिर निक्लिएको मौका छोपी छलकपट गरी झुक्यानमा पारी ०७८ जेठ २० गते देवले अपहरण गरी लैजाने क्रममा राजविराजदेखि नौ किलोमिटर दक्षिण रूपनी बजार नजिक पक्राउ परेका थिए । विदेशबाट आएको बुवाको साथी भन्दै आरोपितले बालिकालाई झुक्याई आफ्नो नयाँ घरबासको भोजको निम्तो मान्नका लागि घर हेरेर फर्किनु भनेर लगेका थिए । बालिकालाई मोटरसाइकलमा लैजाँदै गरेको अवस्थामा पक्राउ परेका देव ०७८ असार १५ गतेदेखि पुर्पक्षका लागि राजविराज कारागारमा थुनामा परेका थिए । उक्त घटनामा पीडित पक्ष नै प्रलोभनमा परी होस्टाइल भएपछि देवले सफाइ पाएको प्रहरीले जनायो । प्रहरीका अनुसार यसअघि बलात्कार, यौन दुव्र्यवहार, ठगी, अपहरणको मुद्दा चले पनि देवले डर, धाक, धम्की, त्रास र प्रलोभनमा पारी सफाइ पाउँदै आएका थिए ।"
संसद भवन अगाडि विरोध प्रदर्शन गर्ने विद्यार्थीहरू प्रहरी नियन्त्रणमा,काठमाडौं : नेपाल विद्यार्थी संघले नयाँ बानेश्वस्थित संसद भवन अगाडि विरोध प्रदर्शन गरेको छ। संघीय शिक्षा ऐन र उच्च शिक्षा ऐन जारी गर्नुपर्ने माग गर्दै संघमा आबद्ध विद्यार्थीहरूले विरोध प्रदर्शन गरेका हुन्। प्रदर्शन गरेको केहीबेरमै प्रहरीले उनीहरूलाई नियन्त्रणमा लिएको थियो। निषेधित क्षेत्रमा विरोध प्रदर्शन गरेको भन्दै प्रहरीले उनीहरूलाई नियन्त्रणमा लिएको थियो। शिक्षासम्बन्धी ऐनहरू जारी नगरिँदा शिक्षा क्षेत्र पछाडि परेको भन्दै यथाशिघ्र संसदमा प्रस्तुत गर्न माग गरिएको छ। नेवि संघले संसदीय शिक्षा समितिमा आवश्यक छलफल गरी ऐन पारित गर्न सरकार र शिक्षा मन्त्रीको ध्यानार्षणसमे गराएका छन्।
५४ लाखको सुनसहित एक पक्राउ,हेटौंडा : मकवानपुर प्रहरीले ५४ लाख बराबरको अवैध सुनसहित एक युवकलाई पक्राउ गरेको छ। जिल्ला प्रहरी कार्यालयले आज पत्रकार सम्मेलन गर्दै करिब ५४ लाख ४८ हजार बराबरको अवैध सुनसहित एक युवकलाई नियन्त्रणमा लिई सार्वजनिक गरेको थियो। जिल्ला प्रहरी कार्यालय मकवानपुरबाट खटिएको प्रहरी टोलीले हेटौंडा उपमहानगरपालिका१५ स्थित रातोमाटे चेकपोष्टमा हेटौंडा आउँदै गरेको प्रदेश २०३००१ ख ०१५९ नंको बसमा उक्त सुनसहित युवकलाई पक्राउ गरिएको प्रहरी उपरीक्षक वामदेव गौतमले बताए। पक्राउ पर्नेमा वीरगञ्ज महानगरपालिका१६ का २२ वर्षीय किसन साह रहेको गौतमले बताए। साहले जुत्ताको नोकभित्र पाँच सय ६१ दशमलव ३० ग्राम सुन लुकाएर ल्याएको अवस्थामा समातिएको प्रहरीले जनाएको छ।
"नेपाल भित्रियो मनसुन, देशका अधिकांश स्थानमा वर्षाको संभावना","काठमाडौं : नेपालमा यसवर्षको मनसुन प्रणाली भित्रिएको छ। जल तथा मौसम विज्ञान विभागअन्तर्तको मौसम पूर्वानुमहाशाखाले बुधबार मनसुन प्रणाली नेपाल भित्रिएको जनाएको हो। महाशाखाका अनुसार आज नेपालको कोशी प्रदेश ,पूर्वी मधेश प्रदेश, बागमती प्रदेशका अधिकांश भूभाग र गण्डकी प्रदेशका पूर्वी भागमा मनसुन प्रवेश गरेको हो। यस वर्षको मनसुन १ दिन ढिलागरी प्रवेश गरेको हो। नेपालमा मनसुन भित्रिने सरदर मिति जुन १३ तारिख हो। नेपालको अन्य भूभागमा भने केही दिनमा क्रमिकरुपमा मनसुन अगाडि बढ्ने महाशाखाले जनाएको छ। आज दिउँसो कोशी प्रदेशलगायत देशका पहाडि भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। कोशी ,बागमती र गण्डकी प्रदेशका केही स्थानमा र मधेश प्रदेशलगायत बाँकी पहाडि भूभागमा थोरै स्थानमा मेघ गर्जनचट्याङसहित हल्कादेखि मध्य वर्षको संभावना रहेको महाखाशाले जनाएको छ। राति मधेश प्रदेशलगायत बाँकी पहाडि भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको संभावना रहेको छ। यस वर्षको मनसुनी प्रणालीलाई महाखाशाले निरन्तर अनुगमन गरिरहेको छ।"
प्रस्तावित प्रधानन्यायाधीशविरुद्धका उजुरीकर्तासँग छलफल,"यसअघि बैठकमा समिति सदस्य सांसद जर्नादन शर्मा प्रभाकर ले उजुरीहरु फरकफरक खालका भएका कारण सबै उजुरीलाई एकै ठाउँमा राखेर छलफल गर्नुभन्दा उस्तै प्रकृतिका उजुरीलाई एकै ठाउँमा राखेर छलफल गर्नुपर्नेमा जोड दिएका थिए । काठमाडौंः संसदीय सुनुवाइ समितिमा प्रधानन्यायाधीशविरुद्ध उजुरी दिने उजुरीकर्तासँग छलफल सुरु भएको छ । समितिको आज बुधबार बसेको बैठकमा प्रधानन्यायाधीशविरुद्ध उजुरी दिने २९ जनामध्ये २३ जना सहभागी भएका छन् । उजुरीको गम्भीर्यता हेरी पहिले सामान्य प्रकृतिका उजुरीमाथि छलफल अगाडि बढाउने समितिका ज्येष्ठ सदस्य पशुपतिशमशेर जबराले जानकारी दिए । यसअघि बैठकमा समिति सदस्य सांसद जर्नादन शर्मा प्रभाकर ले उजुरीहरु फरकफरक खालका भएका कारण सबै उजुरीलाई एकै ठाउँमा राखेर छलफल गर्नुभन्दा उस्तै प्रकृतिका उजुरीलाई एकै ठाउँमा राखेर छलफल गर्नुपर्नेमा जोड दिएका थिए । सांसद महेश बर्तौलाले उजुरीहरु अनुमान गरेअनुसार नै आएको बताउँदै आवश्यकता र विषयको गहनता हेरेर मात्रै छलफल अघि बढाउनुपर्ने बताए । कतिपय उजुरीहरु राजनीतिक प्रकृतिका भएका कारण ती उजुरीलाई फरकफरक ढङ्गले छलफल गर्नुपर्ने उनको भनाइ थियो । अर्का सांसद रमेशजङ्ग रायमाझीले भने, कुन विषयलाई गहन भन्ने कुन विषयलाई सामान्य भन्ने ? सबैले गहन विषय भएरै उजुरी दिएको हुनुपर्छ, त्यसैले सबैभन्दा पहिला उजुरीकर्ताको उजुरी सुनौँ, अनि छलफल अगाडि बढाऔँ ।"
"जुवा खालमा प्रहरी पुग्दा जनप्रतिनिधि, शिक्षक र कर्मचारी भेटिएपछि","बेसीसहर : लमजुङको दोर्दी गाउँपालिका४, नौथर शेराबाट प्रहरीले सात जना जुवाडेलाई पक्राउ गरेको छ। उनीहरूको साथबाट १ लाख १ हजार ६ सय २५ रुपैयाँसमेत बरामद गरेको प्रहरीले जनाएको छ। शेराको ए वान रेष्टुरेन्टमा तास खेल्दै गर्दा उनीहरू मंगलबार साँझ ५ बजेतिर पक्राउ गरिएको जिल्ला प्रहरी कार्यालयका प्रमुख प्रहरी नायव उपरीक्षक प्रकाश श्रीमलले बताए। उनका अनुसार पर्शुराम गुरुङले सञ्चालन गर्दै आएको रेष्टुरेन्टमा हारजितको बाजी राखेर तास खेलिरहेका उनीहरूलाई प्रहरीले पक्राउ गरेको हो। पक्राउ पर्नेमा लिलबहादुर गुरुङ, राम अधिकारी, निलबहादुर गुरुङ, प्रेमकुमार राना, केश राना, कुमार गुरुङ र घरधनी पर्शुराम गुरुङ रहेका छन्। उनीहरूबाट १ सय ५२ पत्ति तास पनि बरामद भएको छ। पक्राउ परेकामध्ये लिल बहादुर गुरुङ सोही वडा (वडा नं ४) का जननिर्वाचित वडा सदस्य हुन्। प्रेम कुमार राना सोही वडामा रहेको नौथर स्वास्थ्य इकाईका प्रमुख हुन् भने राम अधिकारी दोर्दी६ मा रहेको ढोडेनी आधारभूत विद्यालयका स्थायी शिक्षक रहेको स्थानीयले बताएका छन्। जिल्ला प्रहरी कार्यालयका सूचना अधिकारी प्रहरी निरीक्षक जगदिश रेग्मीका अनुसार पक्राउ परेका जुवाडेहरुले अनलाइन (मोबाइल बैंकिङ)बाट रकम भुक्तानी गरेको समेत देखिन आएको छ। यसतर्फ पनि प्रहरीले आवश्यक अनुसन्धान अघि बढाएको उनले बताए। उनीहरूलाई बुधबार जिल्ला प्रशासन कार्यालय, लमजुङबाट जुवासम्बन्धी कसूरमा थप अनुसन्धानको लागि म्याद थप गर्ने तयारी गरिएको रेग्मीले बताए। प्रहरी निरीक्षक बुद्धिप्रसाद सुवेदीले मुलुकी अपराध संहिता २०७४, बमोजिम पहिलो पटक जुवा खेल्ने र खेलाउने दुवैलाई ३ महिनासम्म कैद वा ३० हजार रुपैयाँसम्म जरिवाना हुने र बरामद गरिएको रकम समेत जफत हुने उल्लेख रहेको बताए। उनका अनुसार दोस्रो पटक जुवा खेल्ने र खेलाउनेलाई पटकै पिच्छे थप ३ महिनासम्म कैद वा १० हजार रुपैयाँसम्म जरिवाना हुने कानुनी व्यवस्था रहेको छ।"
"ड्युटीमा खटिएका सशस्त्रका हवलदारलाई इन्स्पेक्टरले पानीमा चोबल्दै कुटे, ५ जना घाइते","झापा : झापाको मेचीनगर सीमा नाकामा ड्युटीमा खटिएका सशस्त्र प्रहरीका हवलदारलाई सशस्त्रका इन्स्पेक्टरले निर्घात् कुटपिट गरेको घटना बाहिर आएको छ। हतियारधारी तथा बर्दीधारी पाँचजना हवलदारलाई सादा पोशाकमा खटिएका सशस्त्रका इन्स्पेक्टर नभप्रभात राईसहितको तीनजनाको टोलीले मेची नदीको पानीमा डुबाउँदै बाँसको भाटैभाटाले निर्घात कुटपिट गरेको हो। इन्स्पेक्टर राईको कुटपिटबाट सशस्त्र प्रहरी बल बोर्डर आउट पोस्ट नकलबन्दामा कार्यरत सशस्त्र प्रहरी वरिष्ठ हवलदार पासाङ तामाङ, सशस्त्र प्रहरीका हवलदारहरु गणेशबहादुर तामाङ, रामबहादुर कार्की, सहायक हवलदार शान्तबहादुर राई र सशस्त्र जवान उमेश राजवंशी घाइते भएका छन्। सप्रवह तामाङ र प्रज राजवंशीको ढाडमा चोट लागेको छ भने सप्रह तामाङको शरीरभरि नीलडाम बसेको छ। त्यस्तै सप्रह कार्की र सप्रसह राईको दायाँ हातमा चोट लागेको बताइएको छ। घाइतेहरूको धुलाबारीस्थित आम्दा मेची हस्पिटलमा उपचार भइरहेको छ। सशस्त्र प्रहरी बल नेपाल कोशी प्रदेश बराह बाहिनी मुख्यालय सुनसरीले सादा पोशाकमा खटाएका इन्स्पेक्टर राई, सशस्त्र जवानहरू रामसुन्दर तामाङ र जीवन बास्तोलाले सो नाकाबाट सामान गएको भन्दै बर्दीधारी सशस्त्रका हवलदारहरूलाई कुटपिट गरेपछि मेचीनगर नगरपालिका ५ स्थित नकलबन्दा क्षेत्र मंगलबार राति ५ घण्टा तनावग्रस्त बनेको थियो। बर्दीधारी सशस्त्रलाई सार्वजनिक स्थलमा निर्घात कुटपिट गरेपछि आक्रोशित बनेका त्यहाँका स्थानीयहरू सादा पोशाकका इन्स्पेक्टर राईसहित तीनै जनालाई कडा कारबाहीको माग गर्दै नाराबाजीमा उत्रिएका थिए। इन्स्पेक्टर राईसहित तीनैजनालाई बीओपी नकलबन्दा लैजाने क्रममा स्थानीयले होहल्ला गर्दै घटनास्थलमै घेरा हालेर रोक्न खोजेका थिए। सोही क्रममा स्थानीयले सशस्त्रको बीएबी ३२४६ नम्बरको गाडी समेत तोडफोड गरेको बताइएको छ। घटनाले उग्ररुप लिएपछि सशस्त्र प्रहरी बल नेपाल नम्बर २ गण झापाका एसपी देवराज अर्याल तत्काल घटनास्थल पुगेका थिए। साथै सशस्त्र प्रहरीले घटनालाई साम्य बनाउन करिब एक सय सशस्त्र प्रहरी परिचालन गरेका थिए। एसपी अर्यालले दोषीलाई कारबाही गर्ने आश्वासन दिएपछि मात्र स्थानीयले इन्स्पेक्टर राईसहित तीनै जनालाई लैजान दिएका थिए। छानबिन समिति गठन बराह बाहिनीबाट खटिएका इन्स्पेक्टर राई, सशस्त्र जवानहरू तामाङ र बास्तोलालाई सशस्त्र प्रहरी बल नेपाल नम्बर २ गण झापामा झिकाएर विभागीय कारबाही प्रक्रिया अघि बढाएको एसपी अर्यालले अन्नपूर्णलाई जानकारी दिए। गणभित्रै उनीहरूमाथि सोधपुछ गर्ने काम भइरहेको उनले बताए। यता सशस्त्र प्रहरी बल नेपाल कोशी प्रदेश बराह बाहिनी मुख्यालय सुनसरीका डीआईजी अञ्जनीकुमार पोखरेलले ड्युटीमा खटिएका सशस्त्रलाई कुटपिट गर्ने सशस्त्र कर्मचारीलाई विभागीय कारबाही गरिने बताए। झापाका विभिन्न नाकाबाट चोरी तस्करी भइरहेको सूचना आएपछि सो कुरा बुझ्नलाई इन्स्पेक्टर राईसहित उनीहरूलाई खटाइएको स्वीकार्दै डीआईजी पोखरेलले भने, झापामा घटना बुझ्न पो उनीहरूलाई खटाइएको हो, आफ्नै संगठनका बर्दीधारी कर्मचारीलाई त्यसरी ड्युटीमा कुटपिट गर्नु कार्य एकदम गलत भयो। घटनाको बारेमा थप बुझ्न बराह बाहिनी मुख्यालय सुनसरीका एसपी विक्रम हुमागाईँको नेतृत्वमा छानबिन समिति गठन गरिसकेको बताउँदै उनले भने, छानबिन प्रतिवेदनको आधारमा दोषीलाई विभागीय कारबाही गरिन्छ। इन्स्पेक्टरले बीओपी इञ्जार्चको कुरा पनि मानेनन् नकलबन्दा नाकाबाट चोरी तस्करी भइरहेको भन्दै इन्स्पेक्टर राईको कमान्डमा सशस्त्र जवानहरू तामाङ र बास्तोला सादा पोशाकमा त्यहाँ पुगेका थिए। इन्स्पेक्टर राईले घटनास्थल पुगेर बीओपी नकलबन्दाबाट खटिएका १३ जना र सीमा सुरक्षा गुल्म काँकडभिट्टाबाट खटिएका ३ जना गरी १६ जनालाई सामेल गराएका थिए। त्यसपछि इन्स्पेक्टर राईले ड्युटीमा लापरबाही गरेको भन्दै उनीहरूलाई पानीमा चोप्दै भाटैभाटाले हिर्काएका थिए। बीओपी नकलबन्दाका इन्चार्ज तथा सई माधव खत्रीले इन्स्पेक्टर राईलाई सर यसो नगर्नुहोस् भन्दै रोक्न खोजेका थिए। तर, इन्स्पेक्टर राईले सई खत्रीको कुरा मानेनन्। उनले ड्युटीमा खटिएका प्रहरी हवलदारलाई एक घण्टासम्म पानीमा चोबल्दै कुटपिट गरिरहेको सशस्त्र स्रोतको दाबी छ। उनीहरूलाई आफ्नो ज्यान जोगाउनै हम्मेहम्मे परेको बताइएको छ।"
जगजाहेर जीथ्री,"कतिपय विश्लेषकले अब विश्व राजनीतिको नेतृत्वमा तीन शक्ति अमेरिका, भारत र चीन हाबी हुने प्रक्षेपण गर्दै त्यसलाई जीथ्रीको नामकरण गर्न थालेका छन्। प्रधानमन्त्री पुष्पकमल दाहालको भारत भ्रमणको तरंग अझै सेलाएको छैन। विशेषतः उनको भ्रमणको दौरानमा भएका केही सम्झौता, उनले उठाउन नचाहेका तर उठाउनुपर्ने केही महत्त्वपूर्ण एजेन्डा र उनले एक मन्दिरमा गेरुवस्त्र लगाएर गरेको पूजाको विषयले यतिबेला राष्ट्रिय राजनीति तरंगित छ। एउटा भ्रमणले सबै विषय सल्टाउने र दुईपक्षीय सम्बन्धलाई अर्काे कोर्समा लैजाने भन्ने हुँदैन। यसलाई विगतको निरन्तरताको रूपमा हेर्नुपर्ने हुन्छ। भ्रमणको दौरानमा भारतीय कर्मचारीतन्त्रले आनाकानी गरेका सीमालगायतका महत्त्वपूर्ण विषयमा उच्च राजनीतिक तहसँग कुराकानी गरेर विश्वासको वातावरण बनाई भारतीय प्रधानमन्त्री नरेन्द्र मोदीको मुखबाट बोल्न लगाउनु दाहालका लागि महत्त्वपूर्ण उपलब्धि हो। समग्र भ्रमणलाई दुई दृष्टिकोणबाट विश्लेषण गर्न सकिन्छ। पहिलो, यो भ्रमणका दौरानमा आर्थिक र विकास साझेदारीमा भएका केही महत्त्वपूर्ण सम्झौता। दोस्रो, नेपालले प्रत्येक दुईपक्षीय वार्तामा लामो समयदेखि उठाइरहेको सन् १९५० को शान्ति र मैत्री सन्धि, सीमा विवाद, ईपीजी प्रतिवेदन, नयाँ एयररुट न कुनै गम्भीर छलफल, न निष्कर्ष नै। यसबाट के स्पष्ट हुन्छ भने नेपालमा बढ्दो अमेरिकी र चिनियाँ प्रभावलाई काउन्टर गर्न भारतले पुराना विषयलाई थाती राखेर आर्थिक र विकास साझेदारीको विषयलाई अगाडि बढाउन चाहेको छ र नेपाली पक्ष पनि त्यसका लागि तयार भएको छ। भ्रमणको समयमा भएका केही सहमति र सम्झौताले पनि त्यसैको संकेत गर्छ। आफ्नो भ्रमणबारे प्रधानमन्त्री दाहालले बेच्न चाहेको विषय हो भारतीय प्रधानमन्त्री नरेन्द्र मोदीले आगामी १० वर्षमा १० हजार मेगावाट बिजुली लैजान गरेको प्रतिबद्धता। जुन प्रतिबद्धतालाई नेपालको निजी क्षेत्रले निकै सकारात्मक रूपमा लिएको छ। यदि यस सम्बन्धमा छिट्टै औपचारिक सहमति भएमा त्यो नेपालको ऊर्जा व्यापारको क्षेत्रमा एउटा कोशेढुंगा नै सावित हुन्छ। नेपालमा जलविद्युत् उत्पादनको अपार अवसर भए पनि लामो समयदेखि बजारको बारेमा अन्योल छ। हाम्रा जलविद्युत् आयोजनाबाट उत्पादन हुने बिजुली आन्तरिक रूपमा पनि खपत नहुने र भारतले पनि उचित मूल्यमा नकिन्ने भय धेरैमा छ। यतिमात्र होइन, नेपालमा चिनियाँ लगानीमा निर्माण हुने आयोजनाका बिजुली खरिद नगर्ने भारतको नीतिमा परिवर्तन आएको छैन। सो सहमतिले सकारात्मक सन्देश प्रवाह गरेको छ। सो सहमतिपछि जलविद्युत् क्षेत्रमा स्वदेशी निजी क्षेत्र र अन्तर्राष्ट्रिय लगानीको वातावरणसमेत बनेको छ। नेपालको बिजुली बंगलादेश लैजान आवश्यक सहजीकरण गर्न पनि भारत सकारात्मक देखिएको छ। नेपाल र बंगलादेश दुवैले यस विषयमा निरन्तर दबाब दिइरहेका कारण भारत यसलाई अस्वीकार गर्न सक्ने अवस्थामा छैन। ढिलोचाँडो यस विषयमा प्रगति हुने अपेक्षा गर्न सकिन्छ। यसका लागि त्रिदेशीय वार्ता तत्काल अगाडि बढाउनुपर्छ र सहमति भएलगत्तै बंगलादेशबाट पनि नेपालको जलविद्युत्मा लगानीको प्रचुर सम्भावना देखिन्छ। यसबाहेक भ्रमणको केन्द्रीय विषय या त निर्माण सम्पन्न भइसकेका आयोजनाहरूको उद्घाटन भयो या त नयाँ आयोजना निर्माणका लागि सम्झौता भए। दुई देशबीच देखिएको यो नयाँ घटनाक्रमलाई अहिलेको भ्रमणको आँखाबाट मात्र हेर्दा त्यो पर्याप्त हुँदैन। केही वर्षयता यस क्षेत्रमा भएका प्रगतिहरूको दृष्टिकोणबाट हेर्नुपर्छ। विगतमा लामो समयसम्म नेपालमा भारतले विकासमा परियोजनाहरू होल्ड गरेर राख्ने तर त्यसलाई समयमै सम्पन्न नगर्ने प्रवृत्ति देखियो। तर सन् २०१४ मा भारतीय जनता पार्टीको सरकार आएपछि रोकिएका विषय र परियोजना अगाडि बढाउने तदारुकता देखियो। तर, त्यसलगत्तै नाकाबन्दीलगायतका विषयले विकास र आर्थिक सहकार्यका योजनाहरू ओझेलमा परे। तर, पनि सन् २०१६ मा नै विकासका परियोजनामा देखिएका अवरोधहरू पहिचान गर्ने र त्यसलाई तत्काल हल गर्न एक संयन्त्रणको निर्माण नै भयो। त्यसयता, भारतीय सहयोगमा निर्माण भएका ठूला परियोजना निर्धारित समय अगाडि नै सम्पन्नसमेत भए। विशेषतः सीमामा एकीकृत सुरक्षा प्रणाली, रेल्वे लाइनहरूको सुचारु, दक्षिण एसियाकै पहिलो सीमापार पेट्रोलियम पाइपलाइनको निर्माण निर्धारित समयमा नै भए। यसैगरी, लामो समयदेखि रोकिएका जलविद्युत् आयोजनाहरूसमेत निर्माण भए। यसबीच काठमाडौंरक्सौल रेलमार्गको सम्भाव्यता अध्ययन सम्पन्न भई लोकेसन सर्भेसमेत हुन लागेको छ। दाहालको भ्रमणको समयमा दुवै पक्षले दिन खोजेको सन्देश पनि विकास र आर्थिक साझेदारीलाई अगाडि बढाउनुपर्छ भन्ने नै हो। भारत यतिबेला एसियाको शक्तिमात्र होइन, विश्वको शक्तिराष्ट्र बन्ने दौडमा छ। उसको अन्तर्राष्ट्रिय शक्ति र उपस्थिति बढेको छ। अमेरिकाचीनबीच बढ्दो द्वन्द्वका कारण पनि धेरै अन्तर्राष्ट्रिय कम्पनीहरू भारततिर आउँदैछन्। केही महिना अगाडिमात्र भारतमा एप्पलले आफ्नो शाखा खोलेको छ। अब भारतसँगको सम्बन्धलाई लगानी, रोजगारी सिर्जनालगायतका थुप्रै कोणबाट हेर्न ढिलो भइसकेको छ। यतिबेला भारतले जी२० को अध्यक्षता गरिरहेको छ। विशेषगरी विश्वको ग्लोबल साउथका एजेन्डाहरू उसले उठाइरहेको छ। हामी यतिबेला जलवायु परिवर्तनको चपेटामा छौं। ती एजेन्डालाई अन्तर्राष्ट्रिय मञ्चमा लैजान आवश्यकता छ। तर, हामीले भनेर मात्र अन्तर्राष्ट्रिय समुदायले सुन्ने अवस्था छैन। त्यसका लागि हामीले जी२० मा सो एजेन्डा उठाउन आग्रह गर्न सक्छौं। नेपाल र भारतबीच लामो समयदेखिका विषयलाई निश्चय नै ओझेलमा पर्न दिनु हुन्न। ती विषयमा राजनीतिक तहमा निरन्तर वार्ता हुनुपर्छ। तिनै विषयमा मात्र केन्द्रित रहेर आर्थिक र विकास सहकार्यलाई रोक्नु हुन्न। कतिपय विश्लेषकले अब विश्व राजनीतिको नेतृत्वमा तीन शक्ति अमेरिका, भारत र चीन हाबी हुने प्रक्षेपण गर्दै त्यसलाई जीथ्रीको नामकरण गर्न थालेका छन्। त्यसैले अबको परिवर्तित विश्व परिवेशअनुसार नेपालभारत सम्बन्धलाई नयाँ शिराबाट हेर्न आवश्यक छ।"
बरामद भएका ६ हजार हतियार नष्ट,"काठमाडौं : विभिन्न मिति र स्थानबाट कानुनबमोजिम जफत भएका, प्राप्त हुन आएका, बरामद भएका वा बेवारिसे अवस्थामा फेला परेका छ हजार दुई सय ६८ थान हातहतियार मंगलबार कानुनबमोजिम नष्ट गरिएको छ । नष्ट गरिएका हतियारमा भरुवा बन्दुक छ हजार एक सय ८९ थान, विभिन्न प्रकारका पेस्तोल ६४ थान, म्याग्नम १ थान, एयर गन एक थान र नाम नखुलेको १३ थान रहेको छ । नेपाल प्रहरी प्रधान कार्यालय कार्य विभागका प्रहरी अतिरिक्त महानिरीक्षक समेतका प्रतिनिधि, गृह मन्त्रालय, जिल्ला प्रशासन कार्यालय काठमाडौँ, कोष तथा लेखा नियन्त्रण कार्यालय, स्थानीय प्रतिनिधि र बूढानीलकण्ठ नगरपालिका११ का वडाध्यक्षलगायतको रोहबरमा काठमाडौँ महानगरपालिका११ स्थित नेपाल प्रहरी केन्द्रीय विशेष कार्यदल कपन परिसरमा हातहतियार नष्ट गरिएको हो । हातहतियार खरखजाना एवं विष्फोटक पदार्थ व्यवस्थापन निर्देशिका, २०६९ को दफा ८९३० बमोजिम नष्ट गरिएको तथा फलामलाई पत्रु बनाई कानुनबमोजिम व्यवस्थापन एवं संरक्षणको लागि उक्त कार्यदलको जिम्मा लगाइएको प्रहरी प्रवक्ता कुबेर कडायतले जानकारी दिए । उक्त हातहतियार दीर्घकालीन व्यवस्थापन गर्नका लागि हातहतियार, खरखजाना एवम् विष्फोटक पदार्थ व्यवस्थापन निर्देशिका, २०६९ को दफा ५ बमोजिम गृह मन्त्रालय, शान्ति सुरक्षा तथा अपराध नियन्त्रण शाखाको २०८० जेठ १७ गतेको पत्र पठाएको थियो । सोही पत्रको आधारमा नेपाल प्रहरी प्रधान कार्यालय कार्य विभागका प्रहरी अतिरिक्त महानिरीक्षक मीरा चौधरीको अध्यक्षतामा गठित प्राविधिक टोलीले जेठ १८ गतेको बैठकमा कानुनी प्रक्रियाअनुसार नष्ट गर्न सिफारिस गर्ने निर्णय गरेको थियो ।  रासस"
टेलिफोन र इन्टरनेटका अव्यवस्थित तार धमाधम हटाइँदै,"काठमाडौं : काठमाडौं महानगरपालिकाभित्र अव्यवस्थितरूपमा राखिएका टेलिफोन,इन्टरनेटलगायतका तार व्यवस्थापनको काम धमाधमरूपमा भइरहेको छ । महानगरपालिकाको ताकेतापछि सेवा प्रदायक कम्पनीले टेलिफोन, इन्टरनेट, केवललगायतका तार व्यवस्थित गर्ने उद्देश्यले तार काट्ने र हटाउने काम भइरहेको हो । तार व्यवस्थापनका लागि काटिएका तार सडकपेटीमा अलपत्र छोडिँदा पैदलयात्रुलाई समस्या हुनुका साथै त्यसले दुर्घटनाको जोखिम बढाएको छ। काठमाडौं महानगरपालिकाभित्रका अव्यवस्थित तार व्यवस्थापन गर्ने कार्य गत वैशाख २५ गतेबाट सुरु भएको हो । सेवाका लागि चाहिनेभन्दा धेरै तार राखेर पोलमा भएको जोखिम, सहरी सुन्दरतामा देखिएको असर र आगलागीको जोखिमलगायत पक्षलाई हेर्दै महानगरपालिकाले पहिलो चरणमा माइतीघर मण्डलादेखि बानेश्वर हुँदै एयरपोर्टसम्म र न्यूरोडदेखि वसन्तपुर, असन क्षेत्रको तार व्यवस्थापन गर्न सुरु गरेको काठमाडौं महानगर प्रहरी बलका प्रमुख राजु पाण्डेले जानकारी दिए। पछिल्लो समय काठमाडौं महानगरभित्र अव्यवस्थित तार व्यवस्थापन गर्ने कार्य राम्रो भएको नयाँबानेश्वरका स्थानीय मुकेश हमालले बताए । उनले भने, तार व्यवस्थापन गर्दा राम्रो त देखिएको छ तर, बाटोमा तार फालिएका कारण पैदलयात्रुलाई समस्या हुने गरेको छ, बाटोमा फालिएका तार चाँडो व्यवस्थापन गरिनुपर्छ ।' काठमाडौं महानगर प्रहरी बलका प्रमुख पाण्डेले एकीकृत तार व्यवस्थापन गर्दा निस्केका तार तथा काटेर बाटोमा राखिएका तारलाई सुरक्षित व्यवस्थापन गर्न तत्काल निर्देशन दिने बताए। सडकमै छोडिएका तारमध्ये सबैभन्दा बढी इन्टरनेट, केबल सेवा प्रदायकका तार र टेलिफोनका तार बढी रहेका छन् ।"
प्रस्तावित प्रधानन्यायाधीश कार्की विरुद्धका उजुरीकर्तासँग आज छलफल हुँदै,काठमाडौं : प्रस्तावित प्रधानन्यायाधीश हरिकृष्ण कार्कीविरुद्धको उजुरीकर्तासँग आज छलफल हुने भएको छ। संसदीय सुनुवाई समितिमा प्रस्तावित प्रधानन्यायाधीश कार्कीविरुद्ध परेका २९ वटा उजुरी परेका छन्। उक्त उजुरी दिने उजुरी कर्तासँग आज बिहान ११ बजे छलफल हुन लागेको हो। प्रतिनिधिसभाका जेष्ठ सदस्य पशुपति शमशेर जबरा (राणा) को सभापतित्वमा गत सोमबारको बैठकले संसदीय सुनुवाइका लागि उजुरी खोलिएपछि उजुरीकर्तासँग यससम्बन्धी छलफल गर्न बनाएको कार्यविधि पारित गरेको थियो। बैठकले बुधबार उजुरीकर्ताहरुसँग छलफल गर्ने र बिहीबार प्रस्तावित प्रधानन्यायाधीश कार्कीको सुनुवाइ गर्ने कार्यतालिका बनाएको छ। गत वैशाख २५ गते संवैधानिक परिषदबाट प्रधानन्यायाधीश लागि कार्की सिफारिस भएका थिए। यसैबीच न्यायपरिषद्ले कामयमुकायम प्रधानन्यायाधीश कार्कीलाई अवकाश हुने मितिको पत्र दिएको छ। आइतबार न्यायपरिषद् सचिवालयका सहसचिव मानबहादुर कार्कीले कामु प्रधानन्यायाधीश कार्कीलाई अनिवार्य अवकाश हुने पत्र दिएका हुन्। न्यायपरिषदले पठाएको पत्रअनुसार ६५ वर्षे उमेर हदका कारण कार्की आगामी साउन २० गते अवकास हुनेछन्।
आकर्षक र नौला झोलुङ्गे पुल निर्माणलाई प्राथमिकता,"कञ्चनपुरको दोधारा चाँदनीमा धेरै स्पान हालिएको लामो पुलको निर्माण गरिएको उनले बताए। एउटै पुलजस्तो देखिने गरी बनाइएको पुलले धेरै पर्यटकलाई आकर्षित गरिरहेको छ । काठमाडौं : सरकारले पुरातात्विक स्थान र पर्यटन प्रवर्द्धन गर्ने उद्देश्यले आकर्षक र नौला झोलुङ्गे पुल निर्माणलाई प्राथमिकता दिने योजना बनाएको छ । नागरिकलाई अत्यावश्यक धेरै स्थानमा पुल बनेकाले अहिले विभागले नदी पार गर्नका लागि मात्रै भन्दा पनि नयाँ प्रविधि र आकर्षक पुल निर्माण सुरु गरेको हो । अब विगतमा बन्ने गरेका सामान्य झोलुङ्गे पुलभन्दा पर्यटनका लागि र पुरातत्वका लागि हेर्दा आकर्षक किसिमको पुल बन्न सक्ने स्थानीय पूर्वाधार विभागका उपमहानिर्देशक असोककुमार साहले जानकारी दिए। विभागले केही वर्ष पहिले बाग्लुङ र पर्वत जोड्ने पाँच सय ६७ मिटर लम्बाइको झोलुङ्गे पुल निर्माण गरेको थियो । पुलको बीचमा पिलर नहुने (सस्पेन्डेड) पुल बनाइएको उहाँले बताउनुभयो । यो किसिमको पुल एसियाको पहिलो भएको उनले बताए। उनले भने, 'अब हामी पाँचछ सय मिटरमा बीचमा पिलर नहाली अरु ठाउँमा पनि बनाउँदै जानेछौँ ।' कञ्चनपुरको दोधारा चाँदनीमा धेरै स्पान हालिएको लामो पुलको निर्माण गरिएको उनले बताए। एउटै पुलजस्तो देखिने गरी बनाइएको पुलले धेरै पर्यटकलाई आकर्षित गरिरहेको छ । आगामी वर्ष बाग्लुङलगायतका पहाडी जिल्लाका खोँच रहेका ठाउँमा झोलुङ्गे पुलको निर्माण गरिने उपमहानिर्देशक साहले बताए। खोला हेर्दा सानो भए पनि बीचमा गहिरो खोँच भएको र हिँडेर ओहोरदोहोर गर्न एक घन्टा लाग्ने भएमा त्यस्ता ठाउँमा पुल निर्माणको योजना विभागको छ । उनले भने, 'दुई डाँडा जोड्ने पाँचछ सय मिटरको पुलको माग रहेको छ । आगामी वर्षको बजेटबाट निर्माण सुरु हुनेछ ।' गुल्मी, पाल्पा र स्याङजा जिल्लाको सङगमस्थल रिडीमा तीनमुखे पुल निर्माण भएको छ । तीन जिल्लालाई एउटै पुलले जोड्नेसँगै यहाँको पर्यटक प्रवर्द्धन गर्नु यसको उद्देश्य रहेको उनले बताए। सरकारको नागरिक एक घन्टाभन्दा बढी हिँड्न नपर्ने गरी पुल वा झोलुङ्गे पुल निर्माण गर्ने लक्ष्य पूरा हुने क्रममा रहेको छ । नयाँ रणनीतिले आधा घन्टाको अवधि राखेमा सोहीअनुसार नयाँ स्थान छनोट भएर पुल निर्माण हुने उनले जनाए। झोलुङ्गे पुलको निर्माण तीन तहको समन्वयमा हुँदै आएको छ । स्थानीय तहले एक सय २० मिटर लम्बाइसम्मको, प्रदेशले दुई सय ७० मिटर लम्बाइसम्मको र त्यसभन्दा लामा पुलको निर्माण सङ्घले गर्दै आएका छन् । विभागले लामासँगै आधुनिक प्रविधिका र हेर्दा आकर्षक पुल निर्माणमा ध्यान दिएको छ । रासस"
"धन्य हर्क, जसले ल्याए धरानमा हर्क","धरानका मेयर साम्पाङको पहलमा चलेको ९९ दिनको श्रमदानबाट धरानमा पानी ल्याइएको हो। धरान : चुनावको बेला हर्क साम्पाङको बाचा थियो, धराने जनतालाई निःशुल्क खानेपानी पिलाउँछु। उनको वचनलाई जनताले पत्याए, धरानको मेयरमा जिताए। चुनाव जितेपछि हर्क साम्पाङ पानीका मुहान खोज्दै हिँडे। जनतालाई पानीको तिर्खा मेटाउन आफैं ढुंगा बोक्न थाले। पानीका पाइप काँधमा बोके। उनको अभियानमा जनता पनि जोडिए। स्वदेशमा हुनेले श्रमदान गरे, विदेशमा हुनेले आर्थिक सहयोग गरे। उपमहानगरपालिकाको एक रुपैयाँ पनि खर्च नगरी झन्डै ४ करोडको लगानीमा मंगलबार धरानमा कोकाहा खोलाको पानी झर्यो। वैशाखजेठको चर्को गर्मीबीच काकाकुल बनेका धराने जनताले शीतलता महसुस गरे। कसैले पानी झारेको धारामा नुहाए, त कसैले गीत गाउँदै रमाइलो गरे। टन्न पानी पिउने सपना पूरा भएको भन्दै खुसी मनाए। धरानका मेयर साम्पाङको पहलमा चलेको ९९ दिनको श्रमदानबाट धरानमा पानी ल्याइएको हो। सुनसरीको बराहक्षेत्र नगरपालिकाको घना जंगल क्षेत्रबाट धरानमा पानी ल्याइ पुर्याइएको हो। जनश्रमदानबाट मंगलबार धरानमा खानेपानी भित्र्याइएको मेयर साम्पाङले बताए। कोकाहा खोलाको पानी धरान ल्याइएसँगै धरानवासीलाई खानेपानी वितरणमा केही सहज हुने उनको भनाइ छ। धरानका केही राजनैतिक दलका नेता र कार्यकर्ताहरूको आलोचनाका बाबजुत पनि कोकाहा खोलाबाट खानेपानी ल्याउन सफल भएको उनले सुनाए। साम्पाङले भने, संघीय सरकार र प्रदेश सरकारले धरान उपमहानगरपालिकाको खानेपानी समस्यालाई समाधान गर्न बजेट नछुट्याएका कारण पनि खानेपानीको समस्या झन् बढ्दै गएको थियो। कोकाहा खोलाको पानी धरान ल्याइएसँगै धरानवासीलाई खानेपानी वितरणमा केही सहज हुनेछ। धरानका केही राजनीतिक दलका नेता र कार्यकर्ताहरूको आलोचनाका बाबजुत पनि कोकाहा खोलाबाट खानेपानी ल्याउन सफल भएको छु। हर्क साम्पाङ, मेयर, धरान उपमहानगरपालिका धरानमा पानी झारिएपछि पानी हेर्न धरानवासीको ठूलो भीड लागेको थियो। धेरैजसोले पानी झारिएको स्थानमा नुहाएर खुसी व्यक्त गरेका थिए। कोकाहा खोला खानेपानी श्रमदान अभियानका प्रोजेक्ट म्यानेजर दत्त लिम्बूले करिब ४० किलोमिटरको दूरीबाट ४ करोड ५० लाख लागतमा धरानमा खानेपानी भित्र्याइएको जानकारी दिए। उनका अनुसार कोकाहा खोलाको खानेपानी धरान भित्र्याउन देशविदेशमा रहेका नेपाली, धरानवासी र विभिन्न स्थानबाट श्रमदानमा आएका व्यक्तिहरूको सहयोगले महत्वपूर्ण भूमिका निभायो। श्रमदानबाट झारिएको खानेपानी धरान ल्याउने क्रममा लागेको खर्चमा अझै १० लाखभन्दा बढी रकम तिर्न बाँकी रहेको लिम्बूले जनाए। कोकाहा खोलाबाट ल्याइएको पानीले धरानवासीले भोग्दै आएको समस्यालाई केही हदसम्म भए पनि राहत मिल्ने स्थानीय एनसी राईले बताए। उनी पानी ल्याउने क्रममा भएका दैनिक श्रमदानमा खटिएका थिए। पानी १ सय ४० एमएमको पाइपबाट धरान ल्याइएको हो। उक्त पाइपबाट एक सेकेन्डमा १२ लिटरसम्म पानी आउने अपेक्षा गरिएको उनले बताए। धरान खानेपानी व्यवस्थापन बोर्डका प्रमुख इन्जिनियर राजु पोखरेलका अनुसार कोकाहा खोलाबाट ल्याइएको खानेपानी बोर्डको ट्यांकीमा खनाएर धरानवासीलाई वितरण गरिनेछ। सबै प्रक्रिया पुर्याएर चाँडै पानी वितरण गरिनेछ, उनले भने। जनश्रमदान र स्वतस्फुर्त गरिएको आर्थिक सहयोगले कोकाहा खोलाको पानी धरान ल्याइएको हो। ४० किलोमिटर जंगल क्षेत्रमा प्लास्टिकको पाइपबाट धरानमा खानेपानी झारिएको हो। जंगल क्षेत्रमा खुला रूपमा पाइपबाट पानी ल्याउँदा आगलागी र बाढी पहिरो आउँदा पाइपमा क्षति पुर्याउने सम्भावना रहेकाले पाइपको दीर्घकालीन व्यवस्थापन जरुरी रहेको धरान१६ का भुपाल साम्पाङको सुझाव छ। आफ्नो ठाउँमा पानी झरेसँगै जनश्रमदानबाट धरानमा खानेपानी ल्याउन पहल गर्ने त्यहाँका मेयर साम्पाङलगायतका श्रमदाताहरूलाई धरानवासीले मंगलबार धन्यवाद दिएका छन्। बर्सेनि धरानमा खानेपानी समस्या धरान उपमहानगरपालिकाले दीर्घकालीन रूपमा पर्याप्त खानेपानी वितरण गर्न नसकेका कारण यहाँ बर्सेनि खानेपानीको समस्या हुने गर्छ। करिब दुई वर्ष अगाडि एसियाली विकास बैंक (एडीबी)को २ अर्ब आर्थिक सहयोगमा नयाँ खानेपानी आयोजना सम्पन्न गरिएको थियो। यसमार्फत भूमिगत पानी उत्पादन गरिए पनि धरानवासीले पर्याप्त खानेपानी पाउन सकेका छैनन्। धरानमा दैनिक ३ देखि ४ करोड लिटर खानेपानीको माग छ। तर, खानेपानी व्यवस्थापन बोर्डले २ करोड लिटर मात्र पानी उत्पादन गर्ने गरेकाले उपभोक्तालाई पर्याप्त पानी वितरण गर्न नसकिएको इन्जिनियर पोखरेलले बताए। धरानका सर्दु, खर्दु, तामाखाम र चारकोसे जंगलबाट डिप बोरिङ गरेर पानी उत्पादन गरिँदै आएको छ। विभिन्न खोलाबाट उत्पादन गरिएको खानेपानी धरानको पिण्डेस्वर ट्यांकीमा ९ लाख, विष्णुचोकको ट्यांकीमा ५ लाख, खानेपानी बोर्ड कार्यालयको ट्यांकीमा ३० लाख, फुस्रे ट्यांकीमा ६ लाख र स्वस्तिका चोकको ट्यांकीमा १० लाख गरी ६० लाख लिटर जम्मा गरेर वितरण गरिँदै आएको इन्जिनियर पोखरेलले बताए। सुक्खायाममा पानीको मुहान सुकेका कारण चैत, वैशाख र जेठ महिनामा पर्याप्त पानी संकलन गर्न नसकिएको उनले बताए। एडीबीको आयोजनामा आर्थिक अनियमितता धरान उपमहानगरपालिकाले निर्माण सम्पन्न गरेको करिब २ अर्ब रुपैयाँको खानेपानी आयोजनामा आर्थिक अनियमितता भएका कारण धरानवासीले पर्याप्त खानेपानी पाउन सकेका छैनन्। सन् २०१७ सम्ममा धरान उपमहानगरपालिकाले खानेपानी आयोजनाको काम सम्पन्न गरी नगरवासीलाई पानी वितरण गर्ने ठेक्का लगाएको थियो। तर, इस्टिमेट अनुसारको काम ठेकेदार कम्पनीले सम्पन्न गर्न सकेन। एडीबीको खानेपानी आयोजनामा ठेकेदार कम्पनी तेन्जिङ तुन्दी जेभी, उपमहानगरका पूर्वजनप्रतिनिधि र कर्मचारीको मिलेमतोमा आर्थिक अनियमितता भएको भन्दै कारबाही गर्न अख्तियार दुरुपयोग अनुसन्धान आयोगमा उजुरी दिँदासमेत दोषीउपर कारबाही नगरिएको मेयर साम्पाङले गुनासो गरे। एडीबीको आर्थिक सहयोगमा सुरु गरिएको खानेपानी आयोजनाबाट पूर्वजनप्रतिनिधि र कर्मचारीले आर्थिक लाभ लिएर सम्पत्ति कमाएकाले उनीहरूको सम्पत्ति छानबिन गरी अनुसन्धानको दायरामा ल्याउनसमेत उनको माग छ। यस विषयमा आफंैले गएर अख्तियारमा उजुरी दिँदासमेत घटनाको छानबिन नगरिएकाले यसमा अख्तियारका कर्मचारीहरूको समेत सम्लग्नता भएको मेयर साम्पाङको आरोप छ। एडीबीको आर्थिक सहयोगमा निर्माण थालिएको खानेपानी आयोजनाबाट ३ करोड लिटर पानी उत्पादन गर्ने लक्ष्यका साथ काम थालेको भए पनि हाल दैनिक ८० लाख लिटर मात्र पानी उत्पादन हुने गरेको छ। यसमा ठेकेदार कम्पनी, पूर्वजनप्रतिनिधि र उपमहानगरका कर्मचारीको मिलेमतोमा सम्झौता विपरीतको काम भएकाले आफूले कारबाहीको माग गरेको मेयर साम्पाङको भनाइ छ। सर्दु जलाधार अतिक्रमणले खानेपानी समस्या धरान उपमहानगरपालिकाको खानेपानीको मुख्य स्रोत मानिएको सर्दु जलाधार क्षेत्र अतिक्रमणले यहाँ खानेपानीको समस्या विकराल बन्दै गएको हो। २०३३ सालमा तत्कालीन राजा वीरेन्द्र शाह पूर्वाञ्चलको भम्रणमा आउँदा कोसी राजमार्गमा पर्ने भेडेटारमुनिको जमिनलाई सर्दु जलाधार घोषणा गरेका थिए। कोसी राजमार्ग हुँदै पूर्वाञ्चलको राजधानी धनकुटा भ्रमणमा जाँदै गर्दा राजा वीरेन्द्र धरानमा केही समय रोकिए। दर्शनभेटमा रहेका राजा वीरेन्द्रले धरानवासीलाई यहाँको समस्याको विषयमा सोधे। धरानवासीले धरानमा प्रमुख समस्या खानेपानीको रहेकाले यसको समाधान गरिदिनुपर्यो भन्दै तत्कालीन राजालाई अनुरोध गरे। त्यसपछि राजा वीरेन्द्रले सर्दु जलाधारका २ सय ९ घरपरिवारलाई मोरङको बयरवनमा जग्गा सट्टाभर्ना गरी सर्दु जलाधार क्षेत्र घोषणा गरे। साथै यसको संरक्षण गर्न पनि उनले निर्देशन दिएका धरान १६ का लक्ष्मण बस्नेतले बताए। राजा वीरेन्द्रको आदेशपछि सुनसरीको तत्कालीन बाझगरा, घोपा र विष्णुपादुका (हाल धरान उपमहानगरपालिका)का बासिन्दालाई मोरङको बयरवनमा स्तान्तरण गरिएको थियो। जलाधार क्षेत्रका बासिन्दालाई जग्गा सट्टाभर्ना गरिएपछि यस क्षेत्रमा वृक्षरोपण गरिएको थियो। तर, मालपोत कार्यालय सुनसरी र मोरङले जग्गा सट्टा भर्ना नगरेको मौका छोपी भूमाफियाहरूसँग मिलेर पूर्वजग्गाधनीहरूले सर्वोच्च अदालतमा मुद्दा हालेका थिए। सर्वोच्च अदालतले पूर्वजग्गाधनीका नाममा जोतभोगको आदेश दिएपछि भूमाफियाहरूले जलाधार क्षेत्रको जग्गा प्लटिङ गरी बिक्री गर्न थाले। यसपछि जलाधार क्षेत्रमा खानेपानीको मुहान सुक्न थालेको धरान १३ का वडाअध्यक्ष नेत्र काफ्ले बताए। केपी ओली प्रधानमन्त्री भएका बेला जलाधार क्षेत्रको एक सय ८२ बिघा १२ कठ्ठा जमीन सरकारको नाममा फिर्ता ल्याइएको छ। सर्वोच्च अदालतको गलत फैसलाका कारण भूमाफियाहरूको कब्जामा रहेको सरकारी जमिन मालपोत कार्यालय धरानले सरकारको नाममा फिर्ता गरेको भए पनि जग्गा हडप्नेलाई कारबाही नभएको मेयर साम्पाङले बताए। सर्दु जलाधारका जग्गा धनीहरूले एक पटक सट्टा भर्ना पाइसकेको अवस्थामा भूमाफियाहरूले किर्ते कागजपत्र पेस गरी सर्वोच्च अदालतमा रिट हाले। सर्वोच्च अदालतका न्यायाधीशसँगको सेटिङमा तीन सय बिघाभन्दा बढी जग्गा आफ्नो कब्जामा लिएका थिए। सर्दु जलाधारको सयौं बिघा जमिन सर्वोच्च अदालतको गलत फैसलाका कारण भूमाफियाहरूले कब्जा गरी बिक्री वितरण सुरु गरेपछि धरानवासीले सर्दुजलाधारको जग्गा फिर्ता गर्न आन्दोलन थालेका थिए। जलाधारको जग्गा बिक्री गरिएको विषयमा समेत अन्नपूर्ण पोस्ट्ले पटकपटक समाचार प्रकाशन गरेपछि सरकारले सर्दुजलाधारको जग्गा संरक्षण गर्न छानबिन समिति गठन गरेको थियो। यस्तो थियो सर्वोच्चका न्यायाधीशसँगको सेटिङ २०५८ सालमा तत्कालीन राजा वीरेन्द्रको वंश नाश भएसँगै भूमाफियाहरूले सर्दुजलाधार क्षेत्रको जग्गामा आँखा लगाउन थाले। मोरङको बयरवनमा सट्टाभर्ना पाइसकेका जग्गाधनीहरूलाई जग्गाको लागत कट्टा नभएको कमजोरीका आधारमा पूर्वखोटाङ जिल्ला विकास समितिका उपसभापति नइनकुमार राई, सुनसरी जिविसका पूर्वउपसभापति तथा एमाले सुनसरीका नेता वंशी मोक्तान, धनकुटाको भेडेटार गाविसका पूर्वउपाध्यक्ष जगत राई र हाल झापा घर भएका दिलिप राईले पूर्वजग्गाधनी विरखे राईलगायतसँग मिलेर २०५८ सालमै सर्वोच्च अदालतमा रिट निवेदन दर्ता गरे। रिट दर्तापछि सर्वोच्चले जलाधारको विषयमा जिल्ला प्रशासन कार्यालय, मालपोत कार्यालय सुनसरी र बेलबारीसँग यथार्थ बुभ्न लिखित जवाफसमेत मागेको थियो। दुवै निकायले सर्वोच्चमा लिखित जवाफ पठाएको भए पनि सर्वोच्चका तत्कालीन प्रधानन्यायाधीश गोविन्दबहादुर श्रेष्ठ र न्यायाधीश कृष्णकुमार बर्माको संयुक्त इजलासले २०६१ साल वैशाख १५ गते पूर्वजग्गाधनीकै नाममा जोतभोगको फैसला सुनाए। यसपश्चात् भूमाफियाहरूले जलाधारमाथि नै कब्जा जमाएका थिए। जलाधारको जग्गा आफ्नो नाममा पार्न करोडौं रुपैयाँ खर्च भएको भूमाफियाका नाइके नइनकुमार राईले बताउँदै आएका छन्। सर्वोच्चको फैसालापछि पनि धरानवासीले भूमाफियाहरूलाई जलाधारको जग्गा प्लटिङ गर्न रोक लगाए। २०६८ सालमा जिल्ला विकास सुनसरीको तर्फबाट फैसला पुनरावलोकन गरी पाउँ भनी रिट निवेदन दर्ता गरिएको थियो। तर, पुनरावलोकन रिटमा समेत धरान र सर्दु जलाधारको विषयमा जानकार रहेकी सर्वोच्चकी तत्कालीन न्यायाधीश सुशीला कार्की तथा ताहिर अलि अन्सारी र तर्कराज भट्टको संयुक्त इजलासले २०६९ साउन ८ मा पुनरावलोकन रिट खारेज गरे। यसपछि भूमाफियाहरूले जलाधारको जग्गा प्लटिङ गरी बिक्री वितरण सुरु गरेका थिए। महान्यायाधिवक्ताको रायले फुकुवा भयो जलाधार सर्दु जलाधारमा भूमाफियाहरूले जग्गा प्लटिङ गरि बिक्री वितरण गर्न थालेपछि २०७० सालमा वन मन्त्रालयले जलाधारको जग्गा रोक्का गर्न मालपोत कार्यालय धरानलाई लिखित निर्देशन दियो। वन मन्त्रालयको निर्देशनअनुसार रोक्का रहेको जग्गा फुकुवा गर्न जग्गा धनीहरूले सर्वोच्चको फैसलासहित मन्त्रालयमा जग्गा फुकुवा गर्न निवेदन दिए। जग्गा फुकुवा गर्न माओवादीका केन्द्रीय सदस्य तथा संघीय सांसद सुरेश राईलगायतका नेताहरूले वनमन्त्री अग्नि सापकोटालाई दबाब दिएका थिए। माओवादीका स्थानीय नेताहरूको दबाबमा जग्गा फुकुवा गर्न वनमन्त्री सापकोटाको निर्देशनमा मन्त्रालयले तत्कालीन महान्यायाधिवक्ता (हाल सर्वोच्च अदालतका कामुप्रधानन्यायाधीश) हरिकृष्ण कार्कीसँग कानुनी राय माग गरेको थियो। कार्कीले २०७१ साउन ३० मा सर्वोच्चको आदेश कार्यान्वयन गर्नुको विकल्प नभएको भन्दै वन मन्त्रालयमा कानुनी राय बुझाए। महान्यायाधिवक्ताको कानुनी रायका आधारमा वन मन्त्रालयले जलाधार क्षेत्रको जग्गा फुकुवा गर्न मालपोत कार्यालय धरानलाई निर्देशन दिएको थियो। जग्गा फुकुवा गरेबापत माओवादीका स्थानीय नेताहरू मुक्साहाङ मेन्याङवो, चोत्लुङ, कांग्रेस धरानका तत्कालीन सभापति किशोर राई, धरान उपमहानगरपालिकाका तत्कालीन कार्यकारी अधिकृत भोजराज खतिवडालगायतले आर्थिक प्रलोभनमा परी नगरपालिकाबाट सर्वदलीय निर्णय गराई जलाधारको जग्गा फुकुवा गरेका थिए।"
बाढीले कल्भर्ट बगाएपछि बेनीजोमसोम सडक अवरुद्ध,सडकअन्तर्गत म्याग्दीको अन्नपूर्ण गाउँपालिका२ भुरुङ्ग तातोपानीमा रहेको कल्भर्ट पुल मङ्गलबार रातिको बाढीले बगाएको हो । पुल बगाएपछि बेनीजोमसोम सडकमा सिधा सवारी आवतजावत बन्द भएको अन्नपूर्ण गाउँपालिकाका अध्यक्ष भारतकुमार पुनले जानकारी दिए। जोमसोम : बाढीले कल्भर्ट बगाएपछि म्याग्दीको उत्तरी क्षेत्र हुँदै मुस्ताङ जिल्लालाई राष्ट्रिय राजमार्गसँग जोड्ने बेनीजोमसोम सडक अवरुद्ध भएको छ । सडकअन्तर्गत म्याग्दीको अन्नपूर्ण गाउँपालिका२ भुरुङ्ग तातोपानीमा रहेको कल्भर्ट पुल मङ्गलबार रातिको बाढीले बगाएको हो । पुल बगाएपछि बेनीजोमसोम सडकमा सिधा सवारी आवतजावत बन्द भएको अन्नपूर्ण गाउँपालिकाका अध्यक्ष भारतकुमार पुनले जानकारी दिए। बेनीबाट मुस्ताङ जाने र मुस्ताङबाट बेनीतर्फ आउने सवारीसाधन बीच बाटोमै रोकिएका छन् । जेठ ६ गते रातिको बाढीले भुरुङ्गतातोपानीमा रहेको तीन मिटर लामो कल्भर्ट पुल भत्काएको थियो । पुल भत्काएपछि ह्युमपाइप राखेर अस्थायीरूपमा खोला वारपार गर्ने संरचना बनाइएको थियो । पुनः बाढी आएर ह्युमपाइप र वरपरको सडक कटान गरेर बगाएको हो । छयात्तरु किलोमिटर दूरीको बेनीजोमसोम सडक कालीगण्डकी करिडोर सडक आयोजनामार्फत स्तरोन्नतिको क्रममा छ । आयोजनाका सुुपरभाइजर इन्द्रसिंह शेरचनले आज बिहानैदेखि डोजर र मजदुर परिचालन गरेर सडक खुलाउने प्रयास भइरहेको बताए। यसैगरी म्याग्दीको धवलागिरि गाउँपालिका७ धारापानीमा भिरबाट लडेर मङ्गलबार एक महिलाको ज्यान गएको छ । धारापानीका २३ वर्षीया सविना विकको घाँस काट्ने क्रममा भिरबाट लडेर मृत्यु भएको वडाध्यक्ष अशोक खत्रीले बताए। बिहान १० बजे बेहोस अवस्थामा उद्धार गरिएकी विकलाई उपचारका लागि अपराह्न पोखराको मणिपाल शिक्षण अस्पताल पुर्याउँदा चिकित्सकले मृत घोषणा गरेका थिए । विकको शव पोखराको मणिपाल शिक्षण अस्पतालमा राखिएको छ । विकलाई अस्पतालमा लैजानका लागि स्थानीयवासी र सङ्घसंस्थाबाट चन्दा उठाएर रु एक लाख ४० हजार भाडा तिर्ने गरी हेलि एभरेष्टको हेलिकोप्टर मगाएका थिए । रासस
सेवा आयोगका अध्यक्षमाथि कालोमोसो प्रकरण : नेविसंघ मोरङका सभापति पक्राउ,"विराटनगर : पूर्वाञ्चल विश्वविद्यालय सेवा आयोगका अध्यक्ष महेश दाहालमाथि कालोमोसो दलेको घटनामा संलग्न नेपाल विद्यार्थी संघ (नेविसंघ) मोरङका सभापति सरोज पोखरेललाई प्रहरीले पक्राउ गरेको छ। कालोमोसो प्रकरणको नेतृत्व गरेका पोखरेललाई सुनसरी र मोरङ प्रहरीको संयुक्त टोलीले बुधबार बिहान मोरङको बूढीगंगा क्षेत्रबाट पक्राउ गरेको हो। आवश्यक अनुसन्धान एवं कारबाही अघि बढाउन प्रहरीले उनलाई पक्राउ गरी सुनसरीतर्फ लिएर गएको छ। सुनसरी प्रहरी प्रमुख एसपी प्रभुप्रसाद ढकालले कालोमोसो दलेको घटनाको नेतृत्वकर्ता पोखरेललाई पक्राउ गरिएको जानकारी दिए। विश्वविद्यालय सेवा आयोगका अध्यक्षमाथि १०१५ जनाको समूहले कालोमोसो दलेको घटना सार्वजनिक भएपछि विभिन्न कोणबाट अनुसन्धान सुरु गरिएको छ। समूहको नेतृत्व गर्ने व्यक्तिलाई नियन्त्रणमा लिइसकिएको छ, ढकालले भने, अन्य व्यक्तिलाई पनि पक्राउ गर्न प्रहरी टोली परिचालित छ। कालोमोसो दल्नेजस्तो अमानवीय घटनामा संलग्नविरुद्ध कानुन अनुसार कारबाही अघि बढ्छ। विश्वविद्यालय सेवा आयोगको कार्यालयले घटनामा संलग्नविरुद्ध मंगलबार सुनसरीको इलाका प्रहरी कार्यालय इटहरीमा किटानी जाहेरी दिएको थियो। पक्राउ परेका पोखरेलसहित ३ जनाको नाममा किटानी जाहेरी परेको प्रहरीले जनाएको छ। प्रहरीका अनुसार घटनामा १०१५ जना संलग्न रहेको भनेर जाहेरीमा उल्लेख गरिएको छ। उदण्ड एवं अमानवीय घटनामा संलग्न सबैको पहिचान भइसकेको र खोजी तीव्र पारिएको जानकारी प्रहरीले दिएको छ। पूर्वाञ्चल विश्वविद्यालय सेवा आयोगका अध्यक्ष दाहालमाथि गत सोमबार बिहान ९:३० बजेतिर कालोमोसो छ्यापिएको थियो। नेपाली कांग्रेसको भातृ संगठन नेविसंघको नाम लिँदै पुगेको समूहले इटहरी उपमहानगरपालिका२ स्थित निवासबाट बाहिर बोलाएर दाहालको अनुहारमा मोसो खन्याइदिएको हो। कार्यालय जाने तयारी गर्दै गरेका बेला निवासमा पुगेर दाहालमाथि अमानवीय हिसाबको दुव्र्यवहार गरिएको प्रहरीको भनाइ छ। हुलहुज्जतसहित प्राज्ञिक व्यक्तित्वमाथि अमानवीय व्यवहार र अपमानजनक घटना गराइएको भन्दै नेविसंघको चौतर्फी आलोचना भइरहेको छ। सेवा आयोगको विज्ञापन रद्ध गर्नुपर्ने माग राख्दै आयोगको कार्यालयमा गत पुसमा नेविसंघको नाममा ताला लगाइएको थियो। कांग्रेसकै अगुवाईमा केही दिनअघि ताला खोलियो। दाहालमाथि मोसो दल्ने समूह भने आफूहरुलाई जानकारी नदिइकन र वार्तामा नबोलाइकन ताला खोलिएको भन्दै असन्तुष्ट थियो। सेवा आयोगले विद्यार्थी संगठनका नाममा राखिएको माग पूरा गर्ने अधिकार आफूसँग नभएको स्पष्ट पारिसकेको छ। तर, शैक्षिक एवं प्राज्ञिक थलोलाई अस्थिर बनाउने तथा अघि बढ्न नदिने हिसाबमा तालाबन्दी गर्ने र आयोगका अध्यक्षमाथि मोसो दल्नेसम्मका हर्कत विद्यार्थी संगठनका नामबाट भइरहँदा राज्य मौन रहेको भन्दै तीव्र विरोध भइरहेको छ। अमानवीय हर्कत गरेको भन्दै नेविसंघविरुद्धको आलोचना चुलिएको छ। यस्ता घटनाले दण्डहिनता मौलाउने भन्दै सरोकारवालाले चिन्ता व्यक्त गरेका छन्। सेवा आयोगका अध्यक्ष दाहाल कार्यालयमा नभेटिएपछि निवासमा पुगेर मोसो दलिएको दाबी नेविसंघले गर्दै आएको थियो। तर, नेविसंघका केन्द्रीय अध्यक्ष दुजाङ शेर्पाले विज्ञप्ति जारी गर्दै घटनाको जिम्मेवारी नेविसंघले नलिने स्पष्ट पारिसकेका छन्। मंगलबार विज्ञप्ति जारी गर्दै उनले कालोमोसो दलिएको घटनालाई अमानवीय भनेका छन्। उनले गलत हर्कतमा संलग्न जोसुकैलाई पनि कारबाहीको दायरामा ल्याउन गृह मन्त्रालय र विश्वविद्यालय प्रशासनसँग माग गरेका छन्।"
विवाह गर्न वडाको सिफारिस अनिवार्य,"विवाहका लागि वडाबाट सिफारिस लिँदा उनीहरूको वास्तविक जन्म मिति थाहा हुने र बालविवाह न्यूनीकरणमा सहयोग पुग्ने अपेक्षा वडाले लिएको शिवराज गिरीले जानकारी दि। वडालाई बालमैत्री वडा घोषणा गरिएको छ । जाजरकोट : जाजरकोटको कुशे गाउँपालिका९ ले विवाहपूर्व अनिवार्य सिफारिस लिनुपर्ने नियम लगाएको छ । बालविवाह न्यूनीकरणका लागि भन्दै वडाले विवाहपूर्व वडाको सिफारिस अनिवार्य गरेको हो । वडाध्यक्ष शिवराज गिरीले भने, 'बढ्दै गएको बालविवाहलाई मध्यनजर गरी यस वडाले न्यूनीकरणका लागि सम्पूर्ण टोल बस्तीमा विवाहपूर्व वडाबाट सिफारिस लिई विवाह कार्य अगाडि बढाउन अनुरोध गरेको छ ।' विवाहका लागि वडाबाट सिफारिस लिँदा उनीहरूको वास्तविक जन्म मिति थाहा हुने र बालविवाह न्यूनीकरणमा सहयोग पुग्ने अपेक्षा वडाले लिएको शिवराज गिरीले जानकारी दि। वडालाई बालमैत्री वडा घोषणा गरिएको छ । बालमैत्री वडाको दिगोपनका लागि विवाहका लागि उमेर पुगेका युवायुवतीले वडा कार्यालयबाट अनिवार्य सिफारिस लिनुपर्ने नियम बनाइएको वडाध्यक्ष गिरीले बताए। जन्मदर्ता र नागरिकता साथमा ल्याई विवाहका लागि सिफारिस लिन सकिने छ। रासस"
अन्तरप्रदेश चल्ने सवारीसाधनले संघबाटै अनुमति लिन अनिवार्य गरिँदै,"विभागले अहिले यातायात व्यवसायीलगायत सबैलाई विभागमा बोलाएरै संघीय कार्यालयबाट अनुमति लिन भनेको छ । काठमाडौं : अन्तरप्रदेश सञ्चालन हुने सबै सार्वजनिक सवारीसाधनले सञ्चालनका लागि आवश्यक अनुमति र परीक्षण संघीय सरकारअन्तर्गतका विभागमा गर्नुपर्ने भएको छ । अन्तरप्रदेश सञ्चालन हुने सवारीसाधनमा बाटो इजाजतपत्र, स्तर कायम, जाँचपास, प्रदूषण परीक्षण गर्ने अधिकार संघीय सरकारको भए पनि अहिलेसम्म प्रदेशले नै गर्दै आइरहेको विभागका प्रवक्ता ईश्वरीदत्त पनेरुले बताएका छन् । उनका अनुसार यात्रुवाहक र मालवाहक दुवै सवारीसाधनमा यो नियम लागू गराउन लागिएको हो । संविधानअनुसार अन्तरप्रदेश चल्ने सवारीसाधनको व्यवस्थापन विभागको कार्यक्षेत्र भए पनि प्रदेशअन्तर्गत कार्यालयहरूले काम गर्न नछाडेको उनले बताए। कार्यालयले सेवा लिन आएका सेवाग्राहीलाई अनुमति दिइरहेको उनले जानकारी दिए । विभागले अहिले यातायात व्यवसायीलगायत सबैलाई विभागमा बोलाएरै संघीय कार्यालयबाट अनुमति लिन भनेको छ । उनले भने, सबै सरोकारवालालाई सम्झाउनका लागि अहिले परिपत्र गरिएको छ । प्रदेशले सेवा दिए पनि सरकारलाई आउने राजस्व आइरहेको र नागरिकलाई पनि सजिलो भएकाले संघीय कार्यालयबाटै अनुमति लिन बाध्य नगरिएको प्रवक्ता पनेरुले बताए । प्रदेशअन्तर्गतका कार्यालय सबै जिल्लामा भएकाले अहिलेसम्म सेवाग्राही पनि यातायात व्यवस्था कार्यालयमा नै गइरहेको उनले बताए । तर अन्तरप्रदेश चल्ने सवारीसाधनमा एउटाले दिएको अनुमति अर्को प्रदेशले नमान्न सक्ने हुँदा र कानूनको पालना गर्नुपर्ने हुँदा अब सङ्घले नै गर्ने उहाँको भनाइ छ । उनले भने, संघीयताको अभ्यासका क्रममा रहेकाले अहिलेसम्म कडाइ गरिएको थिएन । विभागअन्तर्गतका कार्यालयहरू काठमाडौँको टेकु, इटहरी, हेटौँडा, बुटवल र अत्तरियामा रहेका छन् । सेवाग्राहीले यी कार्यालयबाट आवश्यक अनुमति लिनुपर्नेछ । संविधान र मन्त्रिपरिषद्बाट स्वीकृत कार्य विस्तृतीकरण प्रतिवेदन तथा सवारी तथा यातायात व्यवस्था ऐन, २०४९ र नियमावली, २०५४ अनुसार अन्तरप्रदेश सञ्चालन हुने यातायातको व्यवस्थापनको जिम्मेवारी संघीय सरकारको रहेको छ । कानूनको उल्लङ्घन गरी सङ्घअन्तर्गतका कार्यालयबाट इजाजत नलिई सवारीसाधन सञ्चालन नगरेको पाइएमा कारबाही गरिने विभागले जनाएको छ । विगतमा यातायात व्यवस्था विभागअन्तर्गत रहेका यातायात व्यवस्था कार्यालय विसं २०७२ मा नयाँ संविधान लागू भएपछि प्रदेश सरकारलाई हस्तान्तरण भएको थियो । संघीय सरकारअन्तर्गत चार प्रदेशमा मात्रै कार्यालय रहेका छन् ।  रासस"
राष्ट्रपति पौडेल गंगालाल राष्ट्रिय हृदय केन्द्रबाट डिस्चार्ज,काठमाडौं : राष्ट्रपति रामचन्द्र पौडेल शहीद गंगालाल राष्ट्रिय हृदय केन्द्रबाट डिस्चार्ज भएका छन्। नियमित स्वास्थ्य परीक्षणका क्रममा मंगलबार भर्ना भएका ७८ वर्षीय पौडेल बुधबार बिहान डिस्चार्ज भएका हुन्। केन्द्रका कार्यकारी निर्देशक डा चन्द्रमणि अधिकारीले प्रेस नोट जारी गर्दै राष्ट्रपति पौडेलको नियमित स्वास्थ्य परीक्षण तथा उपचार गरी २४ घण्टा अवलोकनपश्चात आज बिहान ८ बजे डिस्चार्ज भएको जानकारी दिएका छन्। उनका अनुसार पौडेलको स्वास्थ्य अवस्था सामान्य रहेको छ। राष्ट्रपति पौडेलमा दम तथा श्वासप्रश्वासजन्य समस्या छ। श्वासप्रश्वासमा असहज भएपछि नियमित स्वास्थ्य परीक्षण गरिएको राष्ट्रपति कार्यालयले जनाएको छ। राष्ट्रपति यसअघि स्वास्थ्यमा समस्या आए पछि वैशाख ६ गते भारतको दिल्लीस्थित अल इन्डिया इन्स्टिच्युट अफ मेडिकल साइन्सेस (एम्स) मा भर्ना भएका थिए। उपचारपश्चात वैशाख १७ गते स्वदेश फर्केका थिए।
भूकम्पका कारण भत्किएका पशुपति क्षेत्रका ७१ सम्पदा पुनःनिर्माण,"भूकम्पले क्षति भएका पशुपति क्षेत्रका जयवागेश्वरी, महास्नानघर, कुलानन्द झा सत्तल, गुह्येश्वरस्थित सेतो सत्तल, शङ्कराचार्य मठस्थित शङ्कराचार्य मन्दिर, लाल गणेश मन्दिर, श्राद्ध पाटी, चौतरीया शिवालय, पन्ध्र शिवालय, अमरकान्तेश्वर मन्दिर, सुरेशकान्तेश्वर मन्दिरलगायत सम्पदा पुनःनिर्माण गरिएको हो । काठमाडौं : विसं २०७२ वैशाख १२ गतेको भूकम्पबाट क्षति भएका विश्व सम्पदा क्षेत्रमा सूचीकृत पशुपति क्षेत्रका ७१ वटा सम्पदा पुनःनिर्माण गरिएको छ । चालु आर्थिक वर्षमा तीन वटा सम्पदाको काम भइरहेको पशुपति क्षेत्र विकास कोषका कार्यकारी निर्देशक डा घनश्याम खतिवडाले राससलाई जानकारी दिए। सोह्रवटा सम्पदा अझै पुनःनिर्माण हुन सकेको छैन । भूकम्पले क्षति भएका पशुपति क्षेत्रका जयवागेश्वरी, महास्नानघर, कुलानन्द झा सत्तल, गुह्येश्वरस्थित सेतो सत्तल, शङ्कराचार्य मठस्थित शङ्कराचार्य मन्दिर, लाल गणेश मन्दिर, श्राद्ध पाटी, चौतरीया शिवालय, पन्ध्र शिवालय, अमरकान्तेश्वर मन्दिर, सुरेशकान्तेश्वर मन्दिरलगायत सम्पदा पुनःनिर्माण गरिएको हो । भूकम्पले पशुपति क्षेत्रका ९० वटा सम्पदामा क्षति पुगेकाले पुन : निर्माण गर्नुपर्ने भएको उनले सुनाए। विश्वरुप मन्दिरलगायत सम्पदामा चालु आवका लागि छुट्याइएको बजेटको काम सकिएको छ । यो मन्दिर बहुवर्षीय ठेक्कामा निर्माण भइरहेको छ । रासस"
आज कहाँकहाँ हुँदैछ बर्षा ?,"काठमाडौं : नेपालमा पश्चिमी वायुका साथै भारतको बिहारमा रहेको न्यून चापीय प्रणालीको आंशिक प्रभाव रहेको छ। मौसम पूर्वानुमान महाशाखा बुधबार बिहानको मौसम पूर्वानुमान बुलेटिन अनुसार कोशी र मधेश प्रदेशका थोरै स्थानहरुमा मेघगर्जनचट्याङ्गसहित मध्य वर्षा भइरहेको छ । बुधबार दिउँसो कोशी प्रदेश लगायत देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली देखि मौसम सामान्यतया सफा रहनेछ। कोशी, बागमती र गण्डकी प्रदेशका केही स्थानहरूमा र मधेश प्रदेश लगायत बाँकी पहाडी भूभागका थोरै स्थानहरुमा मेघगर्जनचट्याङ्ग सहित हल्का देखि मध्यम वर्षाको सम्भावना रहेको बुलेटिनमा उल्लेख छ । राती कोशी प्रदेश लगायत बागमती र गण्डकी प्रदेशको पहाडी भूभागका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । साथै मधेश प्रदेश लगायत बाँकी पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । बिहीबार कोशी प्रदेश लगायत बागमती र गण्डकी प्रदेशको पहाडी भूभागका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । मधेश प्रदेश सहित देशका बाँकी पहाडी भूभागका एकदुई स्थानमा मेघगर्जनचट्याङ्गसहित क्षणिक वर्षाको सम्भावना रहेको बुलेटिनमा उल्लेख छ । शुक्रबार पनि कोशी, मधेश, बागमती र गण्डकी प्रदेशका केही स्थानहरूमा र बाँकी पहाडी भूभागका थोरै स्थानहरुमा मेघगर्जनसहित मध्यम वर्षाको सम्भावना रहेको छ । यसैगरी देशका मध्य तथा पश्चिम तराईका भूभागहरूमा अत्याधिक गर्मी हुने सम्भावना यथावत् रहेकाले आवश्यक सतर्कता अपनाउन हुन महाशाखाले अनुरोध गरेको छ।"
यातनापूर्ण यातायात,"मुलुकमा १ लाख किलोमिटर सडक सञ्जाल निर्माण भएको छ। त्यसमध्ये २५ प्रतिशत सडक विभागले निर्माण गरेको छ। यी सडकमा इन्जिनियरिङ मापदण्ड प्रयोग भएको छ। देशले सडक पूर्वाधारमा राम्रो लगानी गरेको छ। त्यसैकारण उद्योग, कृषि र पर्यटन क्षेत्रमा उल्लेख्य योगदान गर्न सक्नुपथ्र्यो। तर, यी सडक गाउँगाउँघरघर जोड्ने किसिमका मात्रै भए। स्तरीय बनाउन सकेको भए प्रतिफल पाउँथ्यौं। अर्कातर्फ स्तरहीन सडक बनाएकाले हामीले ठूलो मूल्य चुकाउनु परेको छ। वार्षिक २ हजार ५ सय व्यक्तिले सडक दुर्घटनामा ज्यान गुमाउने गरेका छन्। विश्व स्वास्थ्य संगठनले वार्षिक ५ हजारसम्म ज्यान जानसक्ने अनुमान गरेकाले अझै सचेत हुनुपर्ने स्थिति छ। हामीले सार्वजनिक सवारी सुधार गरेनौं। हाम्रो जति पनि लगानी छ, सडक बनाउन मात्रै प्रयोग भइरहेको छ। रेल हामी आफैं बनाउन सक्छौं भन्ने सोचेका पनि छैनौं। यातायात पूर्वाधार भन्नेबित्तिकै सडकमात्र सम्झन्छौं। सरकार, जानकार र सर्वसाधारणको पनि यही बुझाई छ। आगामी आवको बजेटले पनि भौतिक पूर्वाधारको अधिकांश रकम सडककै नाममा विनियोजन गरेको देखिन्छ। यसैकारण यातायात प्रणाली अव्यावहारिक र अव्यवस्थित भइरहेको छ। यसैले सरकारले सार्वजनिक यातायातमा लगानी गर्नुपर्छ। सार्वजनिक सवारीको अवस्था दयनीय भएका कारण नेपालीहरूले निजी सवारी चढ्नु परेको छ। धनी देश भनेको त्यो हो, जहाँ धनी मान्छेले सार्वजनिक सवारी प्रयोग गर्न रुचाउँछन्। गाडी, तेल, पार्किङ यति धेरै महँगो छ, हामीलाई किन चाहियो निजी सवारी ? यसर्थमा बजेटमा भौतिक पूर्वाधारका लागि विनियोजन गरेको रकम यातायात व्यवस्थापनमा खर्च गर्ने हो देशले पर्याप्त आर्थिक लाभ पाउने देखिन्छ। सडक यातायातको पूरकका रूपमा रेलको परिचर्चा हुन्छ। देशमा एउटामात्र जनकपुरजयनगर रेलमार्गमा मात्र रेल गुडिरहेको छ। रेल त चलायौं, तर, यसको नतिजा छैन। अध्ययन गरेर मात्रै रेलमार्गको निर्माण गर्नुपर्छ। किनभने यो खर्चिलो पूर्वाधार हो। यातायातको अर्को विकल्प हो, हवाईमार्ग। तर, देशलाई खासमा कति वटाकति दूरीमा विमानस्थल चाहिन्छ भन्ने विश्लेषण गरिनुपर्छ। समग्रमा यातायात प्रणालीको एकीकृत गुरुयोजना निर्माण गरिनुपर्छ। हाल ४० लाखभन्दा बढी सवारीसाधान दर्ता छन। तीमध्ये ८० प्रतिशतभन्दा बढी मोटरसाइकल छन्। हामीलाई यति धेरै सवारीसाधान चाहिने हो त ? पक्कै होइन। तर, किन यसो भइरहेको छ तभन्दा हामीकहाँ सार्वजनिक सवारीको स्थिति नाजुक छ। (गजुरेल यातायात विज्ञ हुन्।)"
आज विश्व रक्तदाता दिवस,"काठमाडौं : आज विश्व रक्तदाता दिवस नेपालमा पनि विभिन्न सचेतनामूलक कार्यक्रम गरी मनाइँदैछ । हरेक वर्षको जुन १४ का दिन विश्वभरका देशले विश्व रक्तदाता दिवस मनाउने गर्छन् । यस दिवसमा सुरक्षित रगत र रगत उत्पादनको आवश्यकताबारेमा सचेतना जगाउन र रक्तदान गर्न प्रेरित गर्दै आइएको छ । रक्तदातालाई धन्यवाद दिनका रुपमा पनि मनाउने गरिन्छ । यस वर्ष नियमितरुपमा रगत तथा प्लाज्मा दान गरौँ, जीवन बचाउने कार्यमा हातेमालो गरौँ भन्ने नाराका साथ विश्व रक्तदाता दिवस मनाइँदै छ । नाराले जीवनपर्यन्त रगतको आवश्यक पर्ने बिरामीलाई रगत र प्लाज्मा दान गरेर सहयोग गर्न हरेक व्यक्तिले खेल्ने भूमिकाको महत्वलाई दर्शाएको छ । यसले नियमितरुपमा रगत र प्लाज्माको दानमार्फत दिगो र सुरक्षित आपूर्तिको महत्वबारे समेत चर्चा गरेको छ । यही अवसरमा देशभरका विभिन्न सङ्घसंस्था र अस्पतालले रक्तदानसम्बन्धी जनचेतना फैलाउने, दातालाई प्रोत्साहन गर्ने र रक्तदानको कार्यक्रम आयोजना गरेको छ । यस दिवसका अवसरमा ब्लड डोनर्श एसोसिएसन नेपालले विभिन्न कार्यक्रमको आयोजना गर्दै आएको छ । एसोसिएसनले साताव्यापी चेतनामूलक कार्यक्रमको आयोजना गरिरहेको एसोसिएसनका महासचिव केशव मर्हजनले जानकारी दिए । साइकल र्याली, महिला रक्तदाता अभिमुखीकरण, चित्रकला र रक्तदाता सम्मानलगायतका कार्यक्रम अयोजना गरेका छौँ, उनले भने, अस्पतालमा रगतको व्यवस्थापनमा असहज र रक्तादातालाई प्रोत्साहन गर्न नसक्नु अहिलेको चुनौति हो । यस दिनलाई मानव रगतको समूह पत्ता लगाउने वैज्ञानिक डा कार्ल ल्याण्डस्टाइनरको जन्मदिन जुन १४ को अवसर पारेर हरेक वर्ष विश्व रक्तदाता दिवस मनाइन्छ । पहिलो विश्व रक्तदाता दिवस सन् २००४ मा मनाइएको थियो भने सन् २००५ मा ५८औँ विश्व स्वास्थ्य सभाद्वारा वार्षिक विश्वव्यापी कार्यक्रमको रुपमा नामकरण गरिएको थियो ।"
