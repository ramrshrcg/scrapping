शीर्षक,विवरण
विधिविरुद्ध बालेन्द्र,"काठमाडौं महानगरपालिकाका मेयर बालेन्द्र साहका कार्यशैली कुनै तानाशाहका भन्दा कम छैनन्। तानाशाह त्यो हो, जो आफूलाई सर्वेसर्वा ठान्छ अनि आफ्नो आदेशलाई कानुन मान्नुपर्छ भन्दै सोहीअनुसार आदेशनिर्देश गर्छ। तर लोकतन्त्र भनेको व्यक्तिको होइन, विधिको शासन हो। बालेनले भने विधिको शासनको धज्जी उडाएका छन्। कानुनी राजको उपहास गरेका छन्। कहिले भारतीय फिल्म आदिपुरुषमा हुँदै नभएको सीता भारतीय छोरी भन्ने संवादको बखेडा झिके। त्यसमाथि उनले फिल्म नरोक्न अदालतले दिएको आदेशलाई नै चुनौती दिँदै न्यायपालिकाको मानहानी गरे। अझ म नै कानुन हुँ र म नै न्यायदाता पनि हुँ भन्ने देखाइरहे। न्यायपालिका सम्बन्धमा बालेन दोहोरो चरित्र राख्छन्। आफ्नो पक्षमा भए ठीक र विपक्षमा भए बेठीक। र, त्यसैले हिन्दी फिल्म प्रतिबन्ध प्रकरणमा उनी सामाजिक सञ्जालमार्फत अदालतप्रति विषवमन गर्छन् र नागरिक उड्डयन प्राधिकरणले अनुमतिबिना भवन बनाउँदा तारबार हटाइएको सन्दर्भको अदालती आदेशको स्वागत गर्छन्। बालेन जननिर्वाचित हुँदाहुँदै सर्वसत्तावादी र निरंकुश तानाशाहको शैलीमा प्रकट हुनु लोकतान्त्रिक अवसरकै कारण आफू मेयर निर्वाचित हुन सकेको भन्ने बिर्सनु हो। र, उनले के पनि बिर्सेका छन् भने उनी केवल व्यक्ति बालेन्द्र साह होइनन्, काठमाडौं महानगरपालिकाको जिम्मेवार मेयर हुन्। त्यो संस्थागत जिम्मेवारी हो, जहाँ उनको मनलाग्दी चल्दैन, चल्छ त केवल विधि र विधान। मेयर आफैंमा कार्यकारी जिम्मेवारी हो तर लोकतन्त्रमा कार्यकारी अधिकार हुनेसँगै न्यायिक अधिकार हुँदैन र हुनु हुँदैन। त्यसैले त लोकतन्त्रले शक्ति पृथकीकरणको सिद्धान्त अपनाउँछ र स्वतन्त्र न्यायपालिकालाई न्याय निष्पादनको जिम्मेवारी रहन्छ। कहिले गैरजिम्मेवार ढंगले सुकुम्बासी बस्तीमा डोजर चलाउने, कहिले सिंहदरबारको फोहोर नउठाउने त कहिले फुटपाथमा व्यवसाय गर्नेमाथि अमानवीय आक्रमण गर्ने हर्कत गरेर बालेनले आफूलाई हिन्दी फिल्म नायक कै नायक भएको भ्रम पाल्नु केटौलेपनबाहेक केही होइन। स्वतन्त्र उम्मेदवार भइकन पनि ठूला र पुराना पार्टीप्रतिको वितृष्णाको मत पाएर विजयी बालेनलाई हेक्का हुनुपर्छ उनको पद निश्चित कालखण्डका लागि मात्रै हो तर महानगरपालिका भनेको अविच्छिन संस्था हो। नेतृत्व परिवर्तन भइरहन सक्छ, तर, लोकतान्त्रिक विधि र पद्धति बदलिनु हुँदैन। तर पटक्कै जनउत्तरदायी हुन नरुचाउने र अपारदर्शी तवरले एक्लैएक्लै हिँडेर बलमिच्याइँ गर्ने बालेन्द्रको स्वभाव निरंकुश त हुँदै हो, लोकतन्त्रका लागि पनि उत्तिकै घातक पनि।"
नेतृत्वले निम्त्याएको वितृष्णा,"करिब सात दशकसम्मको लामो उतारचढाव पार गर्दै अहिले हामी संघीय लोकतान्त्रिक गणतन्त्रात्मक व्यवस्थामा छौं। संघीयता प्राप्तिका लागि नेपाली जनताको ठूलो त्याग, तपस्या र बलिदान छ। जनताको बलिदानीले ल्याएको व्यवस्थामा राजनीतिक शक्तिहरूले संघीयतालाई स्वार्थपूर्तिका माध्यममात्रै बनाए। परिणामस्वरूप नयाँ प्रकारको द्वन्द्व सिर्जना हुने सम्भावना देखिँदैछ। प्रमुख शक्तिहरूको प्रवृत्ति, चरित्र र व्यवहार हेर्दा लेखनाथ पौड्यालले भनेझैं मै खाउँ, मै लाउँ अरू सब मरुन् दुर्बलहरू जस्तो संघीय शासनको स्वरूप बनाएको देखिन्छ। विधिविधान, शासन पद्धति र मान्यताअनुरूप काम नभएको हुँदा संघ, प्रदेश र स्थानीय सरकारमा समेत द्वन्द्व सिर्जना हुने प्रबल सम्भावना देखिन्छ। अहिलेका शासकहरूको शासकीय शैली र बानी व्यवहारमा खासै भिन्नता देखिएको छैन। राजा महाराजाहरूले जस्तै राज्यको स्रोतसाधन, सत्ता र शक्तिको दुरुपयोग कायमै छ। हामीकहाँ शासन पद्धतिमा हुने परिवर्तन, राजनीतिक उथलपुथल तथा द्वन्द्व असुरक्षा एवं संक्रमण र नीतिगत निरन्तरताको अभावजस्ता समस्या अहिलेसम्म पनि कायमै छन्। स्रोत र साधन हुँदाहुँदै पनि त्यसलाई समुचित रूपमा सदुपयोग गर्न नसक्दा अभाव मात्रै खड्किरह्यो। राज्यले गरिबीलाई हटाउन आफैंभित्रबाट विकल्प खोज्न सकेको छैन। बरु नागरिक रोजगारी खोज्न विश्वव्यापीकरणको आगमनपछि श्रमका लागि विदेश पठाउन सहजीकरण गरिदिएको छ। राज्यले मानवीय पुँजीलाई उत्पादन र आम्दानीको रूपमा मुलुकका लागि प्रयोग गर्न सकेको छैन। तर, राज्य विदेशबाट पठाएको रेमिट्यान्सबाट प्राप्त हुने आम्दानीमा मक्ख परिरहेछ। उक्त रेमिट्यान्सलाई उत्पादनमूलक क्षेत्रमा लगानी गरी आम्दानीको स्रोत बनाउन नसक्नु दुःखको विषय हो। व्यवस्था परिवर्तन भए पनि जनताको अवस्थामा उस्तै रह्यो। पछिल्लोपटक पार्टीहरू र नेतृत्व वर्ग लोकप्रिय हुने दौडमा देखिन्छन्। उनीहरू आफूलाई अरूभन्दा भिन्न भएर वा राम्रो काम गरेर जनताको मन जितेर सत्तामा पुग्ने चाहना छैनन्। अरूलाई असफल बनाउने, जालझेल, नातावाद, कृपावाद र लोकरिझाइमा अभ्यस्त भई पुरानै शैली कायम गर्ने पक्षमा भएकाले द्वन्द्व देखिएको हो। प्रत्येक दलहरूको आनीबानी मिल्नु, जुट्नु, फुट्नु र फेरि सत्ताशक्तिका लागि एक हुनु सामान्य चरित्र बनेको छ। उनीहरूलाई के थाहा छ भने पार्टी सञ्चालन गर्न प्रशस्त पैसा चाहिन्छ। पार्टीलाई चलायमान राख्न समाजमा वर्गीय, जातीय, धार्मिक, सामाजिक र सांस्कृतिक द्वन्द्व चर्काउनु उचित हो भन्ने मानसिकता तिनमा छ। दलहरूका यस्ता हर्कतले जनताले संकटको सामना गर्नु परिरहेको छ। जसको परिणाम जनतामा संघीयताप्रति असन्तुष्टि देखिएको हो। परिणामः केन्द्रीय, प्रादेशिक र स्थानीय गरी तीनै तहको सरकारको औचित्यमाथि नै प्रश्न उठ्ने गरेको छ। खासगरी संघीयताले सिद्धान्त, न्यूनतम सामाजिक मूल्य, मान्यता र सद्भावलाई एउटा केन्द्रीय बिन्दुको माध्यमबाट सरल रेखामा चित्रण गर्दछ। संघीयताले मुलुकभित्र रहेका जातजाति, भाषाभाषी, धर्म, संस्कृति, पिछडिएको क्षेत्र, लोपोन्मुख समुदाय, महिला, अपांगता भएका व्यक्तिलाई अवसर प्रदान गर्छ। तर, राजनीतिक दलहरूले भुलभुलाइया नारा दिएर जनतालाई सडकमा आन्दोलनमा उतार्छन् मात्र। अहिले तिनै प्रमुख दल सरकारमा रहेको बेला यावत् समस्याका चाङहरू संघीयताको माध्यमबाट समाधान गर्नु चुनौतीको विषय बनेको छ। यसर्थ समाजमा देखा परेका यी सबै समस्यालाई सहजरूपमा समाधान गर्नु मुख्य दलहरूको नै जिम्मेवारी हो। समस्यालाई जहाँको त्यहीँ छोडेर राज्यलाई विखण्डनको बाटोतिर धकेल्नु हुँदैन। अहिले केही दलका नेताहरूले प्रदेशको नाममा जातजाति, भाषाभाषीको विषयमा अनेक मुद्दा झिकेका छन्। नेतृत्वकर्ता र राजनीतिक दलहरूले यस्तै खाले गतिविधिलाई प्रोत्साहन दिने हो भने नेपाल पनि सुडान र इथियोपियाको हालतमा पुग्न बेर लाग्दैन। जातीयताका कारण थुप्रै देश टुक्रिएका छन्। सन् १९९१ मा पूर्वसोभियत संघ र पूर्वयुगोस्लाभिया, सन् १९९२ मा चेकोस्लोभाकिया टुक्रिएका थिए भने सन् २००६ मा सर्बिया र मोन्टेनेग्रोमा। संघीय शासन भएका देश जस्तै नाइजेरिया, भारत, पाकिस्तान पनि द्वन्द्वको सिकार भइरहेकै छन्। प्रान्त छुट्ट्याउँदा जनसरोकारको आवश्यकता हेरिएन, सेवासुविधा पनि हेरिएन र राजनीतिक फाइदा मात्रै हेरियो भने समस्या उत्पन्न हुनु स्वाभाविक हो। संघीयताले जाति, भाषा, अर्थ र साधन, संस्कृति, रीतिथिति आदि विविधता समेट्न सक्नुपर्छ। संघीयताका आधार, स्थल र मापन फरकफरक हुनेगर्छ। बेल्जियम र स्विट्जरल्यान्डजस्ता देशमा संस्कृति, धर्म र जातीय विविधता लिएर संघीयताको रूपरेखा कोरिएको छ। विशेषगरी भूगोल स्रोत र साधनले आर्थिक गतिविधि, संरचना, ऐतिहासिक र मानवीय भूगोल, अन्तर सामीप्यता, खुल्ला सिमाना र जनसांख्यिकीयको अध्ययन गरेर संघीयताको रूपरेखा कोर्नुपर्छ। जसले मुलुकभित्र छरिएर रहेका जातजाति, भाषाभाषी, संस्कृति, भूगोल र जनसंख्या सबैलाई समेट्न सहज र सरल हुन्छ। संघीयता त एउटा माध्यममात्र हो। यसको सफलता र असफलता प्रमुख राजनीतिक दलहरूको व्यवहार, प्रवृत्ति तथा परिवेशले निर्धारण गर्छ। जबसम्म राजनीतिक दलहरू, शासक, निर्णयकर्ता र प्रशासनले संघीयताको मूल मर्मलाई आत्मसात् गर्दैनन्, त्यतिबेलासम्म संघीयता द्वन्द्वको स्रोत बनिरहन्छ। हामीकहाँ अहिले राजनीतिक स्वार्थका कारण संघीयतालाई विकृत पार्ने कार्य गरिँदैछ। दलहरूको सत्ता शक्ति र नेतृत्व तहको स्वार्थले स्रोतसाधन अभाव रहेको हाम्रो मुलुकमा समावेशी र समानुपातिक पद्धतिलाई बदनाम र स्वार्थअनुकूल प्रयोग गरिँदैछ। अहिले पनि तल्लो वर्ग, पिछडिएको वर्ग, महिला, दलित, मुसहर वर्गको जीवन कुनै पनि परिवर्तन आएको छैन र आउनेवाला पनि छैन। किनकि संघीयताले सांस्कृतिक, भाषिक, जातीय, विभेद र आर्थिक विविधता जोड्ने राजनीतिक पद्धति बसाल्न सकेको छैन। अतः अब तीन तहबीच सहकार्य, सहअस्तित्व र समन्वयको भूमिका खेल्न सक्नुपर्छ। नेपालको संविधान २०७२ ले परिभाषित गरेका तीन तहका अधिकारको सूची समावेश गरे पनि संघ र प्रदेशको साझा अधिकार (अनुसूची ७) र संघप्रदेश र स्थानीय तहको साझा अधिकारको सूची (अनुसूची ९) मा विवेकीय प्रयोग आवश्यक छ। संघीयताका माध्यमद्वारा दिगो शान्ति, सुशासन, विकास र समृद्धिको दिशातिर मुलुक अगाडि बढ्न सक्नेमा दुई मत छैन। सबै यसैमा केन्द्रित हुनु आजको आवश्यकता पनि हो।"
"किन गइरहेको छ, झ्याप्पझ्याप्प बिजुली ?","बिजुली उत्पादन बढेपछि प्राधिकरणले निजी क्षेत्रलाई कम उत्पादन गर्न निर्देशन दिइरहेको छ। एक हप्ताअघि देखि प्राधिकरणले निजी ऊर्जा उत्पादकहरूलाई कम क्षमतामा आयोजना सञ्चालन गर्न मौखिक निर्देशन दिँदै आएको व्यवसायी बताउँछन्। काठमाडौं : बर्खा लाग्यो। नदीखोलामा पानीको सतह बढ्दैछ। विद्युत् उत्पादन पनि दिनप्रतिदिन बढ्दो छ। खपत बढाउन नसकेको भन्दै विद्युत् प्राधिकरणले निजी क्षेत्रलाई कम बिजुली उत्पादन गर्न एक सातादेखि आग्रह गरिरहेको छ। अर्थात्, मुलुकमा बिजुली फालाफाल छ। तर, यही बेला झ्याप्पझ्याप्प बत्ती जान्छ। कतिबेला बिजुली आउँछ र जान्छ भन्ने टुंगो छैन। सर्वसाधारणदेखि उद्योगीव्यवसायी यसको प्रत्यक्ष मारमा छन्। किन त यस्तो ? प्राधिकरणका प्रवक्ता एवं भार सम्प्रेषण केन्द्रका प्रमुख सुरेश भट्टराई भन्छन् कयौं नेटवर्कहरूमा भोल्टेजको समस्या छ। प्रसारण लाइनको समस्या उस्तै छ। यसैकारण स्वदेशमा उत्पादित बिजुली खेर गइरहेको छ। मुलुकमा हिउँदको बेला करिब ८ सय मेगावाट बिजुली उत्पादन हुन्छ। हाल करिब २ हजार १ सय मेगावाट उत्पादन भइरहेको छ। प्राधिकरणका अनुसार दैनिक करिब १ हजार ७ सय मेगावाट बिजुलीको आन्तरिक माग छ। प्राधिकरणले सरदर करिब ३ सय मेगावाट भारत निर्यात गरिरहेको छ। भारतले ४ सय ५२ मेगावाट बिजुली निर्यातको स्वीकृति दिएको छ। बिजुली उत्पादन बढेपछि प्राधिकरणले निजी क्षेत्रलाई कम उत्पादन गर्न निर्देशन दिइरहेको छ। एक हप्ताअघि देखि प्राधिकरणले निजी ऊर्जा उत्पादकहरूलाई कम क्षमतामा आयोजना सञ्चालन गर्न मौखिक निर्देशन दिँदै आएको व्यवसायी बताउँछन्। निजी ऊर्जा उत्पादकहरूको संस्था नेपाल (इप्पान)ले निजी क्षेत्रबाट उत्पादित ५ सय मेगावाट बिजुली खेर गइरहेको तथ्यांक सार्वजनिक गरेको छ। विभिन्न २९ आयोजनाबाट उत्पादित ५ सय मेगावाट बिजुली खेर गइरहेको इप्पानका अध्यक्ष गणेश कार्की बताउँछन्। अर्कोतिर, प्राधिकरणले वीरगन्ज औद्योगिक करिडोर तथा बाँकेका औद्योगिक क्षेत्रहरूमा नियमित विद्युत् दिन सकिरहेको छैन। झ्याप्पझ्याप्प बत्ती काटिँदा औद्योगिक उत्पादनमा समस्या परेको वीरगन्ज उद्योग वाणिज्य संघका अध्यक्ष अनिल पटवारी बताउँछन्। प्राधिकरणले महिनौंदेखि नियमित बत्ती नदिएको संघको गुनासो छ। झ्याप्पझ्याप्प बत्तीको लाइन काट्नुभन्दा तालिका अनुसार लोडसेडिङ गरेको भए उद्योगव्यवसायलाई सजिलो हुने संघका अध्यक्ष पटवारी बताउँछन्। भारत निर्यात गरे पनि प्राधिकरणले भारतबाट बिजुली आयात भने रोकेको छैन। बढीमा करिब ८७ मेगावाट विद्युत् भारतबाट आयात भइरहेको प्राधिकरणले जनाएको छ। विद्युत् उत्पादन, प्रसारण तथा वितरण प्रणालीमा सामञ्जस्यता नभएको प्राधिकरणका पूर्वकार्यकारी निर्देशक मुकेश काफ्ले बताउँछन्। प्राधिकरणले बिजुली खपतको प्रक्षेपण गरिरहँदा त्यसको वितरण तथा प्रसारण संरचनाहरूमा पनि उत्तिकै लगानी गर्न आवश्यक छ, काफ्ले भन्छन्, समस्या सुरु भइसकेको छ। संरचनागत समस्याका कारण विद्युत् वितरणमा पनि समस्या भएको प्राधिकरणले यसअघि नै स्वीकार गरिसकेको छ। प्राधिकरणका कार्यकारी निर्देशक कुलमान घिसिङले एक कार्यक्रममा वितरण तथा प्रसारण लाइन क्षमताका कारण विद्युत् आपूर्तिमा समस्या भइरहेको बताए। माग बढे पनि वितरण तथा प्रसारण लाइनको क्षमता नहुँदा समस्या भएको उनको भनाइ थियो। घिसिङले यो वर्षको मागलाई धाने पनि यही संरचनाले अर्को वर्ष धान्न नसक्ने र लोडसेडिङ हुन सक्नेसम्मको चेतावनी दिएका थिए। लोडसेडिङमुक्त भइसक्यो अब विद्युत्मा लगानी गर्नु पर्दैन भन्ने सरकारको नीतिले यो क्षेत्र मारमा पर्ने उनको भनाइ छ। उनका अनुसार काठमाडौं उपत्यकामा उत्पादित विद्युत् खपत गर्न संरचना सुधारका लागि आगामी ५ वर्षमा करिब ६० अर्ब लगानी चाहिन्छ। मुलुकभरको प्रसारण लाइन स्तरोन्नति र नयाँ निर्माणका लागि करिब ५ खर्ब चाहिन्छ। आगामी पाँच वर्षमा विद्युत्को उत्पादन, प्रसारण र वितरण प्रणालीका लागि करिब ८ खर्ब रुपैयाँ चाहिन्छ। प्राधिकरणले पछिल्लो ३ वर्षमा करिब १ खर्ब रुपैयाँ यस क्षेत्रमा लगानी गरेको बताउँदै आएको छ। यति हुँदाहुँदै पनि बिजुलीको प्रसारण तथा वितरणमा समस्या देखिएको छ। ४ सय केभी प्रसारण लाइनको एक किलोमिटर निर्माण गर्न करिब १० करोड लाग्छ भने ४ सय केभीकै सबस्टेसन निर्माणका लागि ५ अर्ब र १३२ केभी लाइनको एउटा सबस्टेसन बनाउन करिब २ अर्ब लाग्छ। यस्तै सयौं सबस्टेनसन र हजारौं मिटर प्रसारण लाइन बनाउन आवश्यक रहेकोले ठूलो लगानी आवश्यक रहेको घिसिङको भनाइ छ। आकस्मिक पीपीएले निजी प्रवर्द्धन मारमा नेपाल विद्युत् प्राधिकरणले निजी ऊर्जा प्रवद्र्धकहरूसँग टेक अर पे (किन र तिर) मा विद्युत् खरिद सम्झौता गर्दै आएको छ। तर विगत दुई वर्षदेखि राष्ट्रिय ग्रिडमा जोडिने नयाँ आयोजनाहरूसँग प्रसारण लाइनको अभाव देखाउँदै आकस्मिक पीपीए गर्दै आएको छ। प्राधिकरणले आयोजना जोडिने मुख्य प्रसारण लाइन बनाउन नसक्दा वैकल्पिक व्यवस्था गर्ने आकस्मिक पीपीएको सर्त हो। जसमा वैकल्पिक प्रसारण लाइनको क्षमताअनुसार नै विद्युत् खरिद गरिन्छ। मुख्य प्रसारण लाइन नबन्दा आकस्मिक रूपमा केही समयका लागि गरिएको पीपीए भएकोले यसलाई पीपीए अर्को तरिका भन्न नमिल्ने इप्पानका उपमहासचिव प्रकाश दुलाल बताउँछन्। करिब ५ सय मेगावाटका आयोजनासँग आकस्मिक पीपीए भएको छ। यसमा दोर्दी करिडोरका आयोजना सबैभन्दा बढी प्रभावित छन्। दुलालका अनुसार वैकल्पिक प्रसारण लाइनको क्षमताले नभ्याए प्राधिकरणले नकिन्न पनि सक्छ। अहिले निजी क्षेत्रको ५ हजार मेगावाटसँग टेक ओर पे पीपीए भइसकेको छ भने थप १५ सय मेगावाटको पीपीएका लागि प्रक्रिया अघि बढेको छ। ५ सय मेगावाटको आकस्मिक पीपिए भएको छ भने करिब १३० मेगावाट बाढीका कारण बन्द छन्। प्राधिकरणले अहिले ५ सय मेगावाट आयोजनाको करिब २५० मेगावाट मात्रै किनिरहेको छ भने त्यत्ति नै विद्युत् खेर गइरहेको छ। प्राधिकरणको गैरजिम्मेवारीपनका कारण विद्युत् खेर जाने अवस्था आएकोले आकस्मिक पीपीए मान्य नहुने इप्पानको भनाइ हो। प्राधिकरणले अहिले दुई तरिकाले पीपीए गर्ने गरेको प्रवक्ता सुरेश भट्टराई बताउँछन्। एउटा टेक अर पे चौबिसैघण्टा लिने र अर्को आवश्यक परेको बेलामा मात्र लिने। यस कारण सबै बिजुली किन्न प्राधिकरण बाध्य नभएको उनी बताउँछन्। इप्पानले भनेको जस्तो पाँच सय मेगावाट खेर नगएको भट्टराईको भनाइ छ। तर, इप्पान भने प्राधिकरणले केही महिनाका लागि भन्दै गरेको आकस्मिक पीपीएलाई वर्षौं लम्ब्याएको अध्यक्ष गणेश कार्की बताउँछन्। प्रसारण लाइन छैन भन्दै प्राधिकरणले केही समयका लागि आकस्मिक पीपीए गर्न भनेको हो। दुई वर्षअघि केही समयका लागि भनेकोमा यो वर्षको वर्षामा पनि त्यसलाई दोहोर्याएको छ, कार्कीले भने।"
विधिविरुद्ध बालेन्द्र,"काठमाडौं महानगरपालिकाका मेयर बालेन्द्र साहका कार्यशैली कुनै तानाशाहका भन्दा कम छैनन्। तानाशाह त्यो हो, जो आफूलाई सर्वेसर्वा ठान्छ अनि आफ्नो आदेशलाई कानुन मान्नुपर्छ भन्दै सोहीअनुसार आदेशनिर्देश गर्छ। तर लोकतन्त्र भनेको व्यक्तिको होइन, विधिको शासन हो। बालेनले भने विधिको शासनको धज्जी उडाएका छन्। कानुनी राजको उपहास गरेका छन्। कहिले भारतीय फिल्म आदिपुरुषमा हुँदै नभएको सीता भारतीय छोरी भन्ने संवादको बखेडा झिके। त्यसमाथि उनले फिल्म नरोक्न अदालतले दिएको आदेशलाई नै चुनौती दिँदै न्यायपालिकाको मानहानी गरे। अझ म नै कानुन हुँ र म नै न्यायदाता पनि हुँ भन्ने देखाइरहे। न्यायपालिका सम्बन्धमा बालेन दोहोरो चरित्र राख्छन्। आफ्नो पक्षमा भए ठीक र विपक्षमा भए बेठीक। र, त्यसैले हिन्दी फिल्म प्रतिबन्ध प्रकरणमा उनी सामाजिक सञ्जालमार्फत अदालतप्रति विषवमन गर्छन् र नागरिक उड्डयन प्राधिकरणले अनुमतिबिना भवन बनाउँदा तारबार हटाइएको सन्दर्भको अदालती आदेशको स्वागत गर्छन्। बालेन जननिर्वाचित हुँदाहुँदै सर्वसत्तावादी र निरंकुश तानाशाहको शैलीमा प्रकट हुनु लोकतान्त्रिक अवसरकै कारण आफू मेयर निर्वाचित हुन सकेको भन्ने बिर्सनु हो। र, उनले के पनि बिर्सेका छन् भने उनी केवल व्यक्ति बालेन्द्र साह होइनन्, काठमाडौं महानगरपालिकाको जिम्मेवार मेयर हुन्। त्यो संस्थागत जिम्मेवारी हो, जहाँ उनको मनलाग्दी चल्दैन, चल्छ त केवल विधि र विधान। मेयर आफैंमा कार्यकारी जिम्मेवारी हो तर लोकतन्त्रमा कार्यकारी अधिकार हुनेसँगै न्यायिक अधिकार हुँदैन र हुनु हुँदैन। त्यसैले त लोकतन्त्रले शक्ति पृथकीकरणको सिद्धान्त अपनाउँछ र स्वतन्त्र न्यायपालिकालाई न्याय निष्पादनको जिम्मेवारी रहन्छ। कहिले गैरजिम्मेवार ढंगले सुकुम्बासी बस्तीमा डोजर चलाउने, कहिले सिंहदरबारको फोहोर नउठाउने त कहिले फुटपाथमा व्यवसाय गर्नेमाथि अमानवीय आक्रमण गर्ने हर्कत गरेर बालेनले आफूलाई हिन्दी फिल्म नायक कै नायक भएको भ्रम पाल्नु केटौलेपनबाहेक केही होइन। स्वतन्त्र उम्मेदवार भइकन पनि ठूला र पुराना पार्टीप्रतिको वितृष्णाको मत पाएर विजयी बालेनलाई हेक्का हुनुपर्छ उनको पद निश्चित कालखण्डका लागि मात्रै हो तर महानगरपालिका भनेको अविच्छिन संस्था हो। नेतृत्व परिवर्तन भइरहन सक्छ, तर, लोकतान्त्रिक विधि र पद्धति बदलिनु हुँदैन। तर पटक्कै जनउत्तरदायी हुन नरुचाउने र अपारदर्शी तवरले एक्लैएक्लै हिँडेर बलमिच्याइँ गर्ने बालेन्द्रको स्वभाव निरंकुश त हुँदै हो, लोकतन्त्रका लागि पनि उत्तिकै घातक पनि।"
"सीआईबीले खोल्यो ललिता प्रकरणको फाइल : ७ पक्राउ, ४ सय दोषी","काठमाडौं : भ्रष्टाचारको अर्को चर्चित काण्ड हो ललिता निवास जग्गा हिनामिना। ललिता निवासको सरकारी जग्गा व्यक्तिको नाममा हिनामिना गर्नेलाई अनुसन्धानको दायरामा ल्याएको छ नेपाल प्रहरीको केन्द्रीय अनुसन्धान ब्युरो (सीआईबी)ले। उसले मंगलबार ७ जनालाई पक्राउ गरी अनुसन्धान प्रक्रिया अघि बढाएको छ। जसमा पूर्वनिर्वाचन आयुक्त सुधीर शाहदेखि भाटभटेनी सुपरमार्केटका सञ्चालक मीनबहादुर गुरुङ पक्राउ परेका छन्। अख्तियार दुरुपयोग अनुसन्धान आयोगले जोगाएका व्यक्तिलाई पनि सीआईबीले पक्राउ गरी अनुसन्धानको दायरामा ल्याएको हो। सीआईबी प्रवक्ता नवराज अधिकारीले दोषी देखिएका ७ जनालाई अनुसन्धानका लागि पक्राउ गरिएको जानकारी दिए। सीआईबीले नयाँ शिराबाट ललिता निवास प्रकरणको अनुसन्धान अघि बढाएको जनाएको छ। सीआईबीले २०७८ सालमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा उक्त फाइल सीआईबी फिर्ता गरिएको थियो। त्यसबेला पक्राउ गरिएका दुई जनालाई पनि त्यत्तिकै छोडिएको थियो। तर, नक्कली भुटानी शरणार्थी प्रकरणमा प्रहरीले उच्च पदस्थ लाई पक्राउ गरी अनुसन्धान प्रक्रिया अघि बढाएसँगै यो प्रकरणको अनुसन्धान पनि अघि बढाएको हो। जानकारहरू अब ललिता निवास प्रकरणमा जोडिएको उच्च राजनीतिक नेतृत्वलाई पनि अनुसन्धानको दायरामा ल्याउनुपर्ने बताउँछन्। यो प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईको नाम पनि मुछिएको छ। सीआईबीका अनुसार पूर्वसहसचिव कलाधर देउजा, पूर्वउपसचिव भूपेन्द्रमणि केसी, सुरेन्द्रमान कपाली, धर्मप्रसाद गौतम र गोपाल कार्कीलाई पनि पक्राउ गरी अनुसन्धान अघि बढाइएको छ। पूर्वसचिव तथा ललिता निवास जग्गा छानबिन समितिका संयोजक शारदाप्रसाद त्रिताल ललिता निवास प्रकरणमा सीआईबीले निकै राम्रो अनुसन्धान गरेको बताउँछन्। अनुसन्धानका क्रममा दोषी देखिएका सबैलाई कानुनी दायरामा ल्याउनुपर्ने त्रितालको भनाइ छ। अनुसन्धान प्रतिवेदनलाई समेटेर मुद्दा दर्ता गरिनुपर्छ। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्, त्रितालले भने, तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्। २०७५ फागुन २८ को मन्त्रिपरिषद्को बैठकले ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिएको थियो। उक्त काण्डको भ्रष्टाचारबारे छानबिन गर्न अख्तियार दुरुपयोग अनुसन्धान आयोगलाई जिम्मा दिइएको थियो। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा दर्ता गरेको थियो। तर, अख्तियारले पूर्वनिर्वाचन आयुक्त शाहलाई भने उन्मुक्ति दिएको थियो। उनीकी श्रीमती उर्मिला शाहविरुद्ध मात्रै भ्रष्टाचारको मुद्दा दायर गरिएको थियो। पूर्वप्रधानमन्त्रीद्वय नेपाल र भट्टराईविरुद्ध पनि मुद्दा दर्ता गरेन। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्। तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्।शारदाप्रसाद त्रिताल, पूर्वसचिव सीआईबी भन्छ ४ सय दोषी सीआईबीले ललिता निवास जग्गा हिनामिना काण्डमा कर्मचारी, व्यवसायी र भूमाफियासहित ४ सय जनाविरुद्ध किर्ते र ठगीमा मुद्दा दायर गर्नुपर्ने निष्कर्ष निकालेको थियो। उसले पनि राजनीतिक नेतृत्वलाई उन्मुक्ति दिएर प्रतिवेदन तयार पारेको थियो। सीआईबीले ललिता निवासको १ सय ४३ रोपनी जग्गा हिनामिना भएको निष्कर्ष निकालेको छ। अख्तियारले भने १ सय ३६ रोपनी जग्गा अतिक्रमण भएको भन्दै विशेष अदालतमा मुद्दा दर्ता गरिसकेको छ। सीआईबीको प्रतिवेदनमा २०४९, २०६२, २०६६६७ र २०६९ मा चार पटक किर्ते गरी सरकारी जग्गा व्यक्तिका नाममा दर्ता गरेको पाइएको उल्लेख छ। यी चार चरणमा ललिता निवासको जग्गा व्यक्तिको नाममा सारिएको थियो। त्यो बेला सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई पक्राउ गरेको थियो। ललिता निवास प्रकरण के हो ? सुवर्णशमशेर राणाले पुर्खाहरूबाट प्राप्त गरेको २ सय ९९ रोपनीमा ललिता निवास बनाइएको थियो। ललिता निवासको १९८८ माघ २५ गते भएको लालमोहर बमोजिम २ सय ८७ रोपनी ५ आना २ पैसा २५ दाम जग्गामध्येबाट श्रीमती श्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १ सय ५४ रोपनी ४ आना २ पैसा, हरिहर भवन ललितपुरको २ सय ४० रोपनी १ आना २ पैसा, सीता भवन नक्सालको १ सय १९ रोपनी १२ आना ३ पैसा, लक्ष्मी निवास महाराजगन्जको २ सय ५८ रोपनी १४ आना, बबरमहल करिया गाउँको २ सय ५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २ सय ४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २ सय ९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्टा गरी बाँकी २ सय ८४ रोपनी १४ आना ३ पैसा अधिग्रहण गरिएको थियो। २०२२०२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाममा दर्ता गरियो। बाँकी २ सय १२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा दिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। २०४९ मा ११३ रोपनी जग्गा अतिक्रमण त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा १ सय १३ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबजार र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको झन्डै १ सय १३ रोपनीको २०६० पुस १५ मा मालपोत कार्यालय डिल्लीबजारले हालसाबिक गरिदिएको थियो। छुट दर्ता (२०६२) २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। प्रधानमन्त्री निवास नै व्यक्तिको नाममा (२०६६६९) २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए, दीपकुमार बस्न्यात। त्यो बेला तीन पटक ललिता निवासको जग्गा प्रकरणका विषयमा मन्त्रिपरिषद्को निर्णय भएका छन्। २०६६ चैत २९ मा ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालयले प्रस्ताव तयार गरी मन्त्रिपरिषद्मा पेस गरेको थियो। प्रधानमन्त्री, प्रधानन्यायाधीशसहित निवास व्यक्ति नाम गरियो। त्यो बेला भौतिक योजनामन्त्रीको हैसियतमा गच्छदारले नै विशिष्ट व्यक्तिको जग्गा व्यक्तिको नाममा गर्न प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ट व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिक मन्त्रालयको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ट व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलानजस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनधिकृत व्यक्तिलाई मोही खडा गराउने तथा सरकारी जग्गा फस्र्योट गर्ने, गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्णयमा केही त्रुटि भएको भन्दै २०६७ असार १ मा संशोधनको टिप्पणी उठाउन भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्ताव बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। नक्कली गुठी बनाएर जग्गा बाँडियो (२०६९) २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतिगत निर्णय डा भट्टराईको मन्त्रिपरिषद्ले गरेको देखिन्छ। त्यसबेला मुख्यसचिव थिए लीलामणि पौड्याल। उनी पनि ललिता निवास प्रकरणमा जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौड्याल, पूर्वमन्त्री सञ्जय साह, पूर्वनिर्वाचन आयुक्त सुधीरकुमार शाहलगायतलाई उन्मुक्ति दिइएको छ। पक्राउ परेका ७ जना को हुन् ? १ सुधीरकुमार शाह पूर्वनिर्वाचन आयुक्त शाहको राणा परिवारसँग निकटको नाता पर्छ। शाहले ललिता निवासको १ रोपनी ११ आना जग्गा श्रीमती उर्मिलाको नाममा राखेको आरोप छ। २०४९ सालको पहिलो चरणमा यो जग्गा व्यक्तिको नाममा दर्ता हुँदा शाह भक्तपुर मालपोत कार्यालयका प्रमुख थिए। अख्तियारले भने शाहलाई उन्मुक्ति दिएको थियो। श्रीमती उर्मिलालाई भने अख्तियारले मुद्दा चलाएको थियो। २ सुरेन्द्रमान कपाली कपाली मालपोत कार्यालय डिल्लीबजारका तत्कालीन अधिकृत थिए। उनकै पालामा ललिता निवासको २ रोपनी ८ आना जग्गा कपालीको बुहारी नाता पर्ने शान्ति मल्लको नाममा जग्गा बकस गरिएको थियो। अख्तियारले उनीविरुद्ध २ करोड २६ लाख ८५ हजार ५ सय बिगो कायम गरेर मुद्दा हालेको छ। ३ धर्मप्रसाद गौतम गौतम भूमिसुधार तथा व्यवस्थापन विभागका शाखा अधिकृत थिए। सीआईबीले फेला पारेको कागजमा धर्मप्रसाद गौतमको योजनामा उक्त जग्गा शान्ति मल्लको नाममा बकस पास गरिएको थियो। ४ हुपेन्द्रमणि केसीकेसी तत्कालीन भूमि सुधार मन्त्रालयका उपसचिव हुन्। उनले मालपोत कार्यालय डिल्लीबजारको मालपोत अधिकृत हुँदा छुट भएको भन्दै ललिता निवासको जग्गा व्यक्तिको नाममा दर्ता गराएका थिए। उनीविरुद्ध अख्यिारले नै ३० करोड ३९ लाख ९६ हजार बिगोसहित मुद्दा हालेको थियो। सरकारी अधिकारीमा ठूलो बिगो मुद्दा पर्नेमध्ये उनी पनि हुन्। अनुसन्धानमा उनले १२ आना २ पैसा जग्गा गैरकानुनी रूपमा सुनीति राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रमाणपत्र दिएको देखिएको छ। ५ गोपाल कार्की कार्की डिल्लीबजार मालपोत कार्यालयका पूर्वखरिदार हुन्। ललिता निवास जग्गा व्यक्तिको नाममा नामसारीमा उनको पनि संलग्नता देखिएको सीआईबीको अनुसन्धानमा छ। ६ कलाधर देउजाललिता निवासको जग्गा राणा परिवारको नाममा दुई पटक फिर्ता दिने निर्णय हुँदा देउवा डिल्लीबजार मालपोत कार्यालयको मालपोत अधिकृत थिए। कलाधर देउजाका साढुभाइ इन्द्रबहादुर थापा क्षत्रीको नाममा ललिता निवासको दुई रोपनी जग्गा पास भएको सीआईबीको भनाइ छ। ७ मीनबहादुर गुरुङगुरुङ भाटभटेनीका सञ्चालक हुन्। गुरुङले बिचौलिया र मालपोतका कर्मचारीसँग मिलेमतो गरी ललिता निवासको जग्गा खरिद गरेको सीआईबीको भनाइ छ। यसै प्रकरणमा विशेष अदालतले २०७७ सालमा गुरुङसँग २ करोड धरौटी मागेको थियो। गुरुङमाथि नक्कली मोही खडा गर्न किर्ते गरेको आरोप छ। अख्तियारले गुरुङलाई ३९ करोड २७ लाख ६८ हजारको बिगो कायम गरेर मुद्दा हालेको छ। उक्त मुद्दा विशेष अदालतमा विचाराधीन छ।"
"एमाले नेतृत्वको कोसी प्रदेश सरकार संकटमा, विश्वासको मत माग्ने निर्णय","विराटनगर : नेकपा (एमाले)ले कोसी प्रदेशका मुख्यमन्त्री हिक्मतकुमार कार्कीका लागि संसद (प्रदेशसभा)मा विश्वासको मत माग्ने निर्णय गरेको छ। विराटनगरमा बुधबार बसेको एमाले प्रदेश संसदीय दलको बैठकले सरकारका लागि विश्वासको मत माग्ने र विश्वासको मत दिन नेपाली कांग्रेसलगायतका प्रतिपक्षी दललाई अनुरोध गर्ने निर्णय गरेको हो। संसदमा सरकारका लागि विश्वासको मत माग्ने र विश्वासको मत दिनुहुन नेपाली कांग्रेसलगायतका प्रतिपक्षी दललाई अनुरोध गर्ने निर्णय बैठकमा भएको छ, एमाले कोसी प्रदेशका प्रमुख सचेतक रेवतीरमण भण्डारीले भने। उनले सरकार परिवर्तन गरेर प्रदेशलाई अस्थिर बनाउँदा जनतामा नराम्रो सन्देश जाने भएकाले सहमतिको सरकार गठनमा दलहरु केन्द्रित हुनुपर्ने बताए। प्रदेशलाई अस्थिर बनाउने र मध्यावधि निर्वाचनतिर लैजाने काम नगरौं। सहमतिको सरकार बनाएर ५ वर्षसम्मै लैजाउँभन्नेमा एमाले केन्द्रित छ, भण्डारीले भने, प्रमुख प्रतिपक्षी दलले त्यसमा भूमिका खेल्नुपर्छ। सरकार परिवर्तन हुँदा अस्थिरता निम्तिने कुरामा ध्यान दिनुपर्छ। प्रदेशको औचित्य बचाएर राख्न र प्रदेशलाई स्थापित गर्नका लागि सबै दल एकजुट हुनुपर्ने उनले बताए। एमाले नेतृत्वको प्रदेश सरकार टिकाइराख्न १ मतको आवश्यक परेकाले विभिन्न विकल्प एवं सम्भावना रहेको भण्डारीले बताए। विपक्षी दलसँग पनि स्पष्ट बहुमत नभएकाले सहमतिको सरकार बनाएर जाने विषयमा छलफल भइरहेको उनको भनाइ छ। मुख्यमन्त्री एवं एमाले संसदीय दलका नेता कार्कीले विश्वासको मत लिने प्रयोजनका लागि कोसी प्रदेशसभाको तेस्रो अधिवेशन बिहीबार दिउँसो १ बजेका लागि बोलाइएको छ। मुख्यमन्त्री कार्कीले आफू विश्वासको मत पाउनेमा ढुक्क रहेको प्रतिक्रिया दिए। संसदको पहिलो बैठकमा विश्वासको मत लिने प्रक्रिया अघि बढ्छ। मलाई विश्वासको मत लिन १ सांसद (प्रदेशसभा सदस्य) आवश्यक परेको छ, उनले भने, प्रदेशसभामा १ देखि ४० जनासम्म सांसद भएका दलहरू छन्। कुनै पनि दलले समर्थन गर्दा मैले विश्वासको मत पाउने अवस्था बन्छ। कार्कीले विश्वासको मत दिन सबै दललाई आग्रह गरेको पनि बताए। मैले सबै दलसँग छलफल गरेको छु। दलका नेताहरुलाई भेटेको छु, उनले भने, विश्वासको मत नदिने भनेर कुनै पनि दलले औपचारिक निर्णय गरेका छैनन्। अहिलेसम्म गरेको कार्यसम्पादनका आधारमा विश्वासको मत पाउनेमा ढुक्क छु। एमाले र राप्रपा (राष्ट्रिय प्रजातन्त्र पार्टी)ले भने विश्वासको मतका पक्ष मतदान गर्ने निर्णय गरेको मुख्यमन्त्री कार्कीले बताए। नेकपा (माओवादी केन्द्र) र जनता समाजवादी पार्टी (जसपा)ले समर्थन फिर्ता लिएपछि एमाले नेतृत्वको प्रदेश सरकार अल्पमतमा परेको छ। जेठ ३१ गते संसदमै नीति तथा कार्यक्रम प्रस्तुत गरेको प्रदेश सरकारले बजेट अधिवेशन अन्त्य गर्दै भोलिपल्ट अध्यादेशमार्फत् आगामी आर्थिक वर्ष २०८००८१ को बजेट ल्याएको थियो। विश्वासको मतभन्दा पहिला संसदमा बजेट अध्यादेश पेस गर्नुपर्ने बाध्यात्मक अवस्था छ। मुख्यमन्त्री कार्कीले कानुन अनुसार हुने कुरामा कुनै समस्या नरहेको बताए। संविधानको धारा १८८ को उपधारा (२) बमोजिम मुख्यमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले सरकारलाई दिएको समर्थन फिर्ता लिएमा ३० दिनभित्र मुख्यमन्त्रीले विश्वासको मतका लागि प्रदेशसभासमक्ष प्रस्ताव राख्नु पर्ने व्यवस्था छ। विश्वासको मत प्राप्त गर्न नसकेमा उपधारा (३) बमोजिम मुख्यमन्त्री पदमुक्त हुने छन्। यता विपक्षी गठनबन्धनले भने कार्कीले विश्वासको मत लिनका लागि प्रदेशसभामा गर्ने प्रस्तावलाई असफल बनाउने निर्णय यसअघि नै गरिसकेको छ। काठमाडौंमा गत सोमबार आकस्मिक बैठक बसेर गठबन्धनले यस्तो निर्णय लिएको थियो। माओवादी कोसी प्रदेश संसदीय दलका नेता इन्द्रबहादुर आङ्बोले प्रदेश सरकारले ल्याउने विश्वासको मतको प्रस्ताव असफल बनाउन गठबन्धन दलहरू एकढिक्का भएको बताए। मुख्यमन्त्री कार्कीले विश्वासको मत प्रयोजनका लागि प्रदेशसभामा पेस गर्ने प्रस्तावलाई पास हुन नदिने उनको भनाइ छ। कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। एमालेका ४० र राप्रपाका ६ गरेर सत्तारुढसँग ४६ सांसद छन्। कार्कीलाई विश्वासको मतका लागि थप १ सांसद आवश्यक पर्छ। कांग्रेस, माओवादी, नेकपा (एकीकृत समाजवादी) र जसपा सम्मिलित गठबन्धन भने कार्की नेतृत्वको सरकार ढालेर केन्द्रीय गठबन्धन अनुसार नै प्रदेश सरकार गठनको गृहकार्यमा छ। प्रदेशसभामा कांग्रेसका २९, माओवादीका (सभामुखबाहेक) १२, समाजवादीका ४ र जसपाका १ जना सांसद छन्। नयाँ सरकार गठनमा जुटेको गठबन्धनले प्रदेशसभामा आफूहरुको बहुमत रहेको दाबी गर्दै आएको छ । सभामुख बाबुराम गौतम माओवादीबाट प्रदेशसभा सदस्यमा निर्वाचित भएका हुन् । यद्यपि सभामुखबाहेक विपक्षी गठबन्धनसँग पनि ४६ जना मात्रै सांसद छन्। समान मत भएका कारण नयाँ सरकार गठनमा निर्णायक मतका लागि प्रतिपक्षीले सभामुखलाई प्रयोग गर्ने रणनीति बनाइरहेको छ। तर, सरकार गठन गर्नका लागि सभामुखले निर्णायक मत दिनु संविधानको मर्मविपरीत हुने कानुनविद्हरुको भनाइ छ। दल त्यागको घोषणा गरिसकेको र प्रदेशसभा सदस्य मात्रै रहेकाले सरकार गठन प्रक्रियामा सभामुख सहभागी हुन नपाउने उनीहरु बताउँछन्।"
अवैध लागूऔषधसहित सात जना पक्राउ,"काठमाडौं : देशका विभिन्न जिल्लाबाट अवैध लागूऔषध ७ जना पक्राउ परेका छन्। जिल्ला प्रहरी कार्यालय धनकुटाले अवैध लागूऔषधसहित ४ जनालाई पक्राउ गरेको छ। धनकुटा नगरपालिका९ बेलहारा घर भई सोही नगरपालिका७ डेरा गरी बस्ने २४ वर्षीय सुनिल श्रेष्ठ समेत ४ जनालाई अवैध लागूऔषधसहित पक्राउ परेको हो। अवैध लागूऔषध गाँजा १ केजी, स्पास्पेन ४ हजार ८ सय ५० क्याप्सुल र ट्रामोल ४ हजार ८ सय ५० क्याप्सुलसहित मंगलबार साँझ प्रहरीले पक्राउ गरेको हो। श्रेष्ठले आफ्नो कोठामा लागूऔषध लुकाई छिपाई राखेको भन्ने सूचनाको प्रहरीले जाँच गर्दा श्रेष्ठको कोठाबाट लागूऔषधसहित फेला पारी उनीहरुलाई पक्राउ गरेको हो। यता जुम्लाको चन्दननाथ नगरपालिका५ कार्कीवाडाबाट अवैध लागूऔषध सोही नगरपालिका२ बस्ने २२ वर्षीय मदन भण्डारीलाई मंगलबार साँझ प्रहरीले पक्राउ गरेको छ। भण्डारीले लागूऔषधको कारोबार गरिरहेको भन्ने सूचनाको आधारमा जिल्ला प्रहरी कार्यालय जुम्ला र लागूऔषध नियन्त्रण ब्यूरोबाट संयुक्त रुपमा खटिएको प्रहरीले जाँच गर्ने क्रममा उनको साथबाट ब्राउन सुगर जस्तो देखिने पदार्थ १ सय मिलिग्रामसहित पक्राउ गरेको हो। यसैगरी सुर्खेतको वीरेन्द्रनगर नगरपालिका३ ऐरिचोकस्थित आचार्य चिया पसलबाट अवैध लागूऔषध ब्राउनसुगर जस्तो देखिने पदार्थ ६ सय मिलिग्रामसहित सोही नगरपालिका९ लाटिकोईली बस्ने २५ वर्षीय देबु भण्डारीलाई मंगलबार राति प्रहरीले पक्राउ गरेको छ। पसलमा लागूऔषधको कारोबार भइरहेको भन्ने सूचनाको आधारमा जिल्ला प्रहरी कार्यालय सुर्खेतबाट खटिएको प्रहरीले जाँच गर्ने क्रममा भण्डारीलाई साथमा रहेको उक्त लागूऔषधसहित फेला पारी पक्राउ गरेको हो। यसैगरी पर्साको बहुदरमाई नगरपालिका४ जसौली चाईनिज पुलबाट अवैध लागूऔषध गाँजा करिब १ किलोसहित विरगंज महानगरपालिका२६ सुगौलिबिर्ता बस्ने ५७ कृष्ण मुरारी पटेललाई मंगलबार साँझ प्रहरीले पक्राउ गरेको छ। प्रहरी चौकी डकैलाबाट खटिएको प्रहरीले साइकलमा आएका उनलाई उक्त गाँजासहित पक्राउ गरेको हो। यता मोरङको बुढिगंगा गाउँपालिका४ स्थितबाट अवैध लागूऔषध गाँजा करिब ३८ केजी बुधबार बिहान प्रहरीले बरामद गरेको छ। ईलाका प्रहरी कार्यालय नेमुवाबाट खटिएको प्रहरीलाई देख्नासाथ पुर्वबाट पश्चिमतर्फ आउँदै गरेको हाल नम्बर नखुलेको मोटरसाइकल चालकले जेब्रा झोला र पछाडि बोकेको भिर्ने झोला फाली फरार भएपश्चात दुवै झोला जाँच गर्ने क्रममा उक्त लागूऔषध गाँजा फेला पारी बरामद गरेको हो। हाल फरार मोटरसाइकल चालकको प्रहरीले खोजी गरिरहेको छ। प्रहरीले उनीहरुमाथि आवश्यक अनुसन्धान गरिरहेको छ।"
एमाले र रास्वपाले अवरोध गरेपछि संसद् बैठक १५ मिनेट स्थगित,काठमाडौंः नेकपा एमाले र राष्ट्रिय स्वतन्त्र पार्टीले प्रतिनिधिसभा बैठक अवरोध गरेको छ । जसका कारण बैठक १५ मिनेट स्थगित भएको छ। एमाले प्रमुख सचेतक पदम गिरीले जिल्ला निर्वाचन कार्यालय खारेजीको प्रस्तावलाई विनियोजन विधेयकको अंगकै रुपमै समेट्न माग गरेपछि एमाले सांसद्हरु संसद्को रोष्टममा उभिएर विरोध जनाएका हुन् । जिल्ला निर्वाचन खारेजी गर्न नहुने प्रस्ताव विनियोजन विधेयकको अंगको रुपमा नसमेट्दासम्म विधेयक अघि बढ्न नदिने उनले बताए। यस्तै रास्वपा प्रमुख सचेतक सन्तोष परियारले यस विषयमा अर्थमन्त्रीबाट प्रतिवद्धता आएपनि निर्वाचन कार्यालय खारेज नगर्ने सुनिश्चित गर्ने आधार नदेखिएको बताए । उनले यस विषयको अन्यौल नहटेसम्म सदन चल्न सक्ने चेतावनी दिए।
रवि लामिछानेको सांसद् पदयोग्यतासम्बन्धी परेको रिट खारेज,"काठमाडौं : राष्ट्रिय स्वतन्त्र पार्टीका सभापति रवि लामिछानेविरुद्ध सर्वोच्च अदालतमा परेको रिट खारेज भएको छ । संवैधानिक इजलासले लामिछानेविरुद्ध परेको रिट खारेज गरेको हो । युवराज पौडेल सफलले निर्वाचन आयोगलाई विपक्षी बनाएर लामिछानेको योग्यतामाथि प्रश्न उठाउँदै रिट दायर गरेका थिए । प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ,डाआनन्दमोहन भट्टराई, प्रकाशमान सिंह राउत र सपना प्रधान मल्ल सम्मिलित इजलासले सो फैसला गरेको हो।"
प्रधानमन्त्री दाहालले गरे एक्सन रुमबाटै सुनकोशीमरिण डाइभर्सनको निरीक्षण,"सिन्धुली : प्रधानमन्त्री पुष्पकमल दाहाल 'प्रचण्'डले राष्ट्रिय गौरवको सुनकोशीमरिण डाइभर्सन आयोजनाको निर्माण प्रक्रियाबारे एक्सन रुमबाट जानकारी लिएका छन् । बुधबार प्रधानमन्त्री तथा मन्त्रिपरिषद् कार्यालयमा रहेको एक्सन रुम बाटै प्रधानमन्त्री दाहालले सुनकोशी मरिण डाइभर्सन र भेरीबबई डाइभर्सन आयोजनाको भौतिक प्रगति र त्यहाँका वर्तमान अवस्थाका बारेमा जानकारी दिएका हुन् । सुनकोशी मरिण डाइभर्सन आयोजनाका प्रमुख मित्र बरालका अनुसार प्रधानमन्त्री दाहालले पहिलो पटक आयोजनाको पछिल्लो अवस्थाबारेमा जानकारी लिएका हुन् । प्रधानमन्त्री दाहाल गत जेठ २८ गते सुनकोशी मरिण डाइभर्सनको स्थलगत अवलोकन तथा ड्यामको शिलान्यास गर्न सिन्धुली आउने कार्यक्रम तय भएपनि एकाएक रोकिएपछि दाहालले एक्सन रुम बाटै भएपनि आयोजनाबारे जानकारी लिएका हुन् । उक्त अवसरमा प्रधानमन्त्री दाहालले आयोजनाको अनुगमन,निरीक्षण तथा आवश्यक निर्देशन समेत दिएको बताइएको छ । यो सुरुङ खन्ने कामको प्रगति लक्ष्यभन्दा बढी भएको हो । १३ दशमलव ३ किलोमिटर लामो सुरुङमध्ये सुरु भएको नौ महिनामै कूल सात दशमलव ०९६ किलोमिटर सुरुङ निर्माण सम्पन्न भएको छ । गत असोज २८ गतेदेखि टनेल बोरीङ मेसिन (टिबिएम) मार्फत आयोजनाको सुरुङ निर्माण सुरु भएको थियो । यही रफ्तारमा सुरुङ निर्माण भएमा तोकिएको २२ महिनाको अवधि अगाबै निर्माण सम्पन्न हुनेछ । हाल टीबीएम मेसिन कमलामाई नगरपालिका २ कुसुमटारबाट सुरुङ खन्न सुरु गरी सुनकोसीतर्फ अघि बढिरहेको छ । यसअघि दुई पटक समस्या आएर ३५ दिन काम रोकिएको थियो । अघिल्लो आर्थिक वर्षसम्म ९ प्रतिशत भौतिक प्रगति रहेकोमा ११ महिनाको अवधिमा बढेर २१ प्रतिशत पुगेको आयोजनाले जनाएको छ । सुरुङको प्रगति भने ५४ प्रतिशत सम्पन्न भएको छ। कमलामाई नगरपालिका वडा नम्बर २ को धनमना क्षेत्र पार गरेर महाभारत रेन्जमा पुगेको सुरुङ महाभारत क्षेत्रमा कडा चट्टान हुने भएकाले समस्या आउन सक्ने आयोजना प्रमुख बरालको भनाइ छ । सुनकोसीमा हेडवक्र्स निर्माणको ठेक्का सम्झौता भइ निर्माण व्यवसायीले क्याम्प निर्माण सुरु गरेका छन भने उच्च प्रविधिबाट ५५ डायमिटरको सुरुङ निर्माणका लागि चिनियाँ कम्पनी चाइना ओभरसिज इन्जिनियरिङ (कोभेक) ले ठेक्का पाएको हो । सुरुङ खन्न मात्रै कोभेकले करिब ११ अर्ब रुपैयाँमा ठेक्का पाएको छ । हालसम्म आयोजनाले ६ अर्ब १ करोड २७ लाख खर्च गरेको छ । खुर्कोटमा सुनकोसी नदीमा १६ मिटर उचाइको बाँध निर्माण गरी सुरुङमार्फत प्रतिसेकेण्ड ६७ क्युसेक पानी कमलामाई नगरपालिका२ कुसुमटार स्थित मरिणखोलामा खसालिने छ । आयोजनाको मुख्य उद्देश्य विद्युत उत्पादनसँगै तराईका बारा, रौतहट, सर्लाही, महोत्तरी र धनुषा जिल्लामा गरी एक लाख २२ हजार हेक्टर क्षेत्रमा सिँचाइ सुविधा पुर्याउने रहेको छ । आयोजनाबाट ३१ दशमलव ७ मेगावाट विद्युत उत्पादन गरिने छ । प्रधानमन्त्री दाहालले एक्सन रुमबाट भेरीबबई डाइभर्सन आयोजनाको समेत निरिक्षण गरेका छन् । भेरीबबई डाइभर्सन आयोजनाको विसं २०७७ मा नै कूल १२ दशमलव दुई किलोमिटर लामो सुरुङ निर्माण सम्पन्न गरि हाल बाँधस्थल र विद्युत गृह निर्माण कार्य जारी छ । भेरीबबई डाइभर्सन आयोजना अन्तरगत भेरी नदीको पानी बबईमा खसालेर बाँके र बर्दियाका कूल ५१ हजार हेक्टर क्षेत्रफलमा सिँचाइ तथा ४६ मेगावाट विजुली उत्पादन गर्ने लक्ष्य राखिएको छ ।डाइभर्सनको निरीक्षणका क्रममा प्रधानमन्त्री दाहाल,उर्जा मन्त्री शक्तिबहादुर बस्नेत तथा मुख्य सचिव डाक्टर बैकुण्ठ अर्याल समेत सहभागी थिए ।"
प्रधानमन्त्री प्रचण्डको दाबी  वैदेशिक रोजगारीलाई झन्झट र विचौलियामुक्त बनाइएको छ,"काठमाडौं : प्रधानमन्त्री पुष्पकमल दाहाल प्रचण्डले वैदेशिक रोजगारीलाई झन्झट र विचौलियामुक्त बनाइएको बताएका छन्। बुधबार प्रतिनिधि सभाको बैठकलाई सम्बोधन गर्दै उनले श्रम स्वीकृति र पुनः श्रम स्वीकृतिका क्रममा श्रमिकहरूले झेल्दै आएको सास्ती अन्त्य भएको दाबी गरेका हुन्। प्रचण्डले भने,पूरै अवधिका लागि श्रम स्वीकृति प्रदान गर्ने र पुनः श्रम स्वीकृतिका लागि नेपाल आउनुपर्ने बाध्यताको अन्त्य भई विदेशबाट नै अनलाइन प्रणालीबाट स्वीकृति प्राप्त हुने व्यवस्था मिलाइएको छ। यसै गरी ७ सय ५३ वटै स्थानीय तहका रोजगार सेवा केन्द्रमार्फत श्रम स्वीकृतिसम्बन्धी सेवा प्रदान गरिएको छ। उनले वैदेशिक रोजगारीको क्रममा मृतकका कामदार परिवारलाई करिब ५८ करोड रुपैयाँ उपलब्ध गराइएको सदनलाई जानकारी गराए। यो अवधिमा वैदेशिक रोजगारीको क्रममा मृत्यु भएका १०९४ जना मृतकका कामदार परिवारलाई करिब ५८ करोड रुपैयाँ उपलब्ध गराइएको छ। अंगभंग भएका ३१२ कामदारलाई ९ करोड रुपैयाँ वितरण गरिएको छ। प्रचण्डले भने,यसबीचमा विदेशी भूमिमा समस्यामा परेका १५६ जना नागरिकको उद्धार गरिएको छ। रोजगारीका क्रममा अशक्त भएका भएका कामदारका सन्ततिलाई छात्रवृत्तिस्वप २ करोड ३३ लाख ७४ हजार रुपैयाँ उपलब्ध गराइएको छ। उनले अहिले राहदानी विभागअगाडि कुनै भिड नदेखिने बताए। उनले भने, राहदानी लिन त्यस्तै सकस थियो। बिचौलियालाई हजारौं तिरेर र हप्तौं लाइन बसेर ठूलो प्रतीक्षापछि मात्र राहदानी हात पर्थ्यो। अहिले राहदानी विभागअगाडि कुनै भिड देखिँदैन। आवेदन दिन अब कुनै विचौलिया चाहिँदैन, आफ्नै मोबाइलबाट चौबीसै घन्टा आवेदन दिन सकिन्छ। पहिल्ला सात महिनामा मात्रै १८ लाख चार सय ३१ विद्युतीय राहदानी वितरण भएको छ।"
प्रतिनिधिसभा बैठक : खर्च कटौतीसम्बन्धी प्रस्ताव बहुमतले अस्वीकृत,"काठमाडौं : प्रतिनिधिसभाको आजको बैठकले विनियोजन विधेयक,२०८० अन्तर्गत प्रधानमन्त्री तथा मन्त्रिपरिषद्को कार्यालय, राष्ट्रपति तथा उपराष्ट्रपतिको कार्यालय र सबै विषयगत मन्त्रालयसम्बन्धी खर्च कटौतीका प्रस्ताव बहुमतले अस्वीकृत गरेको छ । प्रतिनिधिसभाका २७ सांसदले खर्च कटौतीसम्बन्धी प्रस्ताव पेस गरेकोमा सांसद डा अमरेशकुमार सिंहले आफ्नो प्रस्ताव फिर्ता लिएका थिए। बैठकमा सिंहले शिक्षा,विज्ञान तथा प्रविधि मन्त्रालय, गृहमन्त्रालय र उपराष्ट्रपतिको कार्यालयसम्बन्धी खर्च कटौती प्रस्ताव फिर्ता लिएका हुन्। बाँकी २६ सांसदले आफ्नो प्रस्ताव फिर्ता नलिएपछि सभामुख देवराज घिमिरेले बैठकमा निर्णयार्थ प्रस्तुत गरेका थिए। निर्णयार्थ प्रस्तुत भएका खर्च कटौतीका प्रस्तावहरू बहुमतले अस्वीकृत भएका हुन्। बैठकमा सभामुख घिमिरेले सांसदहरूलाई खर्चकटौतीको प्रस्ताव फिर्ता लिन समय दिएका थिए। सांसद प्रेम सुवाल,नारायणप्रसाद आचार्य,भगवती चौधरी,दामोदर भण्डारी,बलराम अधिकारी, वसन्त नेम्वाङ, वसन्त नेम्वाङ, कृष्ण गोपाल श्रेष्ठ, सुमना श्रेष्ठ, दामोदर पौडेल, गोकर्ण विष्ट, दीपा शर्मा,गोकुलप्रसाद बाँस्कोटा, ठाकुरप्रसाद गैरे, सूर्यबहादुर थापा क्षेत्री, प्रभु साह, जुली कुमारी महतो, सूर्यप्रसाद ढकाल, महेशकुमार बर्तौला, अच्युतप्रसाद मैनाली, ज्वालाकुमारी साह, योगेशकुमार भट्टराई, सराज अहमत,हरिप्रसाद उप्रेती र पदम गिरीले विभिन्न मन्त्रालयसम्बन्धी खर्च कटौतीको प्रस्ताव पेश गरेका थिए। यी सबै सांसदले पेस गरेको खर्च कटौतीको प्रस्ताव बहुमतले अस्वीकृत भएका हुन्।"
गुप्तचरका दुई एसएसपी डिआईजीमा बढुवा,काठमााडौं : सरकारले गुप्तचर निकाय राष्ट्रिय अनुसन्धान विभागका दुई जना एसएसपीलाई डिआईजीमा बढुवा गरेको छ। बढुवा हुनेमा इन्द्रसिंह लामा र माधव तिमल्सिना रहेका छन्। मन्त्रिपरिषद्को मंगलबारको बैठकले लामा र तिमल्सिनालाई डिआईजीमा बढुवा गरेको हो। लामा राष्ट्रिय अनुसन्धान विभाग ललितपुर प्रमुखको रूपका कार्यरत छन् भने तिमल्सिना विभागमा कार्यरत छन्। लामा राष्ट्रिय अनुसन्धान विभागको काविल अनुसन्धान अधिकृतको रूपमा चिनिन्छन्। लामा र तिमल्सिना दुबै जनाले भारतको नयाँ दिल्लीस्थित नेपाली दूतावासमा बसेर कार्यसम्पादन गरेका अधिकृत हुन्। डिआईजीमा बढुवा भएका लामा र तिमल्सिना व्यवसायीक सुरक्षा अधिकारी भएको प्रधानमन्त्री कार्यालयका एक अधिकारीले अन्नपूर्णलाई बताए। बढुवा पाएसँगै लामा सुदूरपश्चिम प्रदेश र तिमल्सिना कर्णाली प्रदेश प्रमुखको रूपमा खटिएका छन्।
टीकापुर बन्यो कैलालीको दोस्रो पूर्ण खोप सुनिश्चितता पालिका,"टीकापुर : कैलालीको टीकापुर नगरपालिका जिल्लाको दोस्रो पूर्ण खोप सुनिश्चितता पालिका घोषणा भएको छ। आज एक कार्यक्रमबीच सुदूरपश्चिम प्रदेशका सामाजिक विकास मन्त्री झपटबहादुर साउँदले कैलालीको दोस्रो पूर्ण खोप सुनिश्चितता पालिका एवं दीगोपना घोषणा गरेका हुन्। नगर क्षेत्रभित्र रहेका १५ वर्षमुनिका सबै बालबालिकालाई पूर्णरूपमा खोप लगाएर पालिकालाई पूर्ण खोप सुनिश्चितता एवं दीगोपना घोषणा गरिएको हो। टीकापुर नगरपालिकाका स्वास्थ्य शाखाका खोप फोकल पर्सन धर्मसिंह बटालाले नगरका सबै बालबालिकालाई राष्ट्रिय खोप तालिका अनुसार लगाइएको बताए। हामीले नगरभित्रका १५ वर्षमुनिका ४ हजार ६६७ बालबालिकालाई सबै खोप लगाएका छौं। सबै वडाहरू पूर्ण खोप घोषणा गरिएका छन्, बटालाले भने कैलालीमा पूर्ण खोप घोषणा गर्ने हामी दोस्रो पालिका बनेका छौं। कार्यक्रमलाई प्रमुख अतिथिको आशनबाट सम्बोधन गर्दै सामाजिक विकास मन्त्री साउँदले टीकापुर अस्पतालको स्तरोन्नति र बजेटको सुनिश्चितता गर्ने दायित्व आफ्नो भएको बताए। टीकापुरसँग मेरो आफ्नै साइनो छ। अस्पतालको समस्याका बारेमा पनि म जानकार नै छु, मन्त्री साउँदले भने, टीकापुर अस्पताललाई १०१ शय्यामा स्तरोन्नति गर्दै यसका लागि आवश्यक पर्ने बजेट मिलाउने जिम्मा मेरो भयो। तपाईँहरू ढुक्क हुनुस्। कार्यक्रममा बोल्दै सुदूरपश्चिमका जनताका आवश्यकताहरू धेरै भएको तर बजेटको सीमाका कारण सबै आवश्यकता पूरा गर्न नसकेको उनले बताए। कार्यक्रममा बोल्दै कैलाली क्षेत्र नं १ (ख) का प्रदेश सभा सदस्य लक्ष्मण किशोर चौधरीले सुदूरपश्चिम प्रदेश सरकारले ल्याएको बजेट टीकापुरमा विभेदपूर्ण रहेको बताए। प्रदेशले ल्याएको बजेट पूर्णरुपमा टीकापुरप्रति विभेदपूर्ण छ। यही अवस्थामा हामी बजेट पारित गर्न दिनेछैनौं। टीकापुर अस्पताललाई आवश्यक बजेटसहित प्रादेशिक अस्पताल घोषणा नगरिए हामी मान्न तयार छैनौं, उनले भने। चौधरीले विरामीको चाप, अस्पतालको भौतिक पूर्वाधारलगायत सबै मापदण्ड पूरा भए पनि प्रदेशको नीति तथा कार्यक्रम र बजेटमा टीकापुर अस्पताललाई विभेद् गरिएको बताए।"
राष्ट्रपति पौडेल डिस्चार्ज,काठमाडौं : राष्ट्रपति रामचन्द्र पौडेल डिस्चार्ज भएका छन्। मुटुमा समस्या देखिएपछि राष्ट्रपति पौडेल असार २ गते त्रिभुवन विश्वविद्यालय चिकित्साशास्त्र अध्ययन संस्थान मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा भर्ना भएका थिए। उनको मुटुमा पेसमेकर राखिएको छ । विभिन्न परीक्षण चिकित्सकहरूको निगरानी तथा उपचारपछि राष्ट्रपति पौडेल आज दिउँसो डिस्चार्ज भएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिए। चिकित्सकका अनुसार राष्ट्रपति पौडेलको स्वास्थ्य अवस्था सामान्य रहेको छ। डिस्चार्जपछि पौडेलले आफ्नो स्वास्थ्यमा चासो देखाउने सबैमा धन्यवाद व्यक्त गरेका छन्। त्यसअघि पौडेलले सहिद गंगालाल राष्ट्रिय हृदय केन्द्र बाँसबारीमा पनि उपचार गराएका थिए । बाँसबारीमा एन्जिओप्लास्टी गरेर बन्द भएको मुटुको नसा खुलाइएको थियो ।
लुम्बिनीमा फेरियो दुई मन्त्रालयको नाम,"दाङ : लुम्बिनी प्रदेश सरकारले दुई मत्रालयको नाम फेरेको छ। बुधबार बसेको मन्त्रिपरिषदको बैठकले प्रदेशमा रहेको आन्तरिक मामिला, कानुन तथा सहकारी मन्त्रालयको नाम परिवर्तन गरेर गृह मन्त्रालय बनाउने निर्णय गरेको छ। त्यसै गरेर आर्थिक मामिला मन्त्रालयको नाम परिवर्तन गरेर अर्थ मन्त्रालय बनाउने निर्णय भएको सरकारका प्रवक्ता तथा आन्तरिक मामिला मन्त्री सन्तोष कुमार पाण्डेले जानकारी दिए। मन्त्रिपरिषद बैठकले करार कर्मचारी व्यवस्थापन कार्यविधि २०८० को पहिलो संशोधन गर्ने निर्णय गरेको छ। बैठकले लुम्बिनी प्रदेशको स्वामित्वमा रहेको राप्ती प्रादेशिक अस्पताल तुलसीलाई २ सय बेडको अस्पताल बनाउने गरि कर्मचारी व्यवस्थापन (ओएनएम)को स्कृति प्रदान गर्ने निर्णय गरेको मन्त्री पाण्डेले जानकारी दिए। त्यस्तै निर्देशनालयको व्यवस्थापनको लागि प्रदेश सरकारका विभिन्न मन्त्रालयअन्तर्गत रहेका निर्देशनालयको कार्यक्षेत्र, भूमिका, सेवाको प्रभावकारीता र आवश्यकताको अध्ययन गरी प्रभावकारी कार्य मपादन र कर्मचारीको वृति विकासको पक्षसमेत विश्लेषण गरी अध्ययन गर्न नेपाल सरकारका पूर्व सचिव शरदचन्द्र पौडेलको संयोजकत्वमा समिति गठन गर्ने र त्यो समितिले एक महिनाभित्रमा अध्ययन प्रतिवेदन पेश गर्ने निर्णय गरेको सरकारका प्रवक्ता पाण्डेले बताए। केही दिनअघि दाङको दंगीशरण गाउँपालिकामा चट्याङ लागेर मुत्यु भएका दुई जनालाई र बर्दियामा एक वर्षअघि गोली लागेर ज्यान गुमाएकी विद्यार्थी नविना थारुलाई प्रदेश सरकारको तर्फबाट जनही एकएक लाख राहत रकम उपलब्ध गराउने निर्णय गरेको छ।"
बजेट पारित गर्न मत विभाजन हुँदै,"काठमाडौं : बजेट पारित गर्न मत विभाजन हुने भएको छ। प्रमुख प्रतिपक्षी दल नेकपा एमालेले मत विभाजनको माग गरेपछि सभामुख देवराज घिमिरेले मत विभाजनको प्रक्रिया अगाडि बढाएका हुन्। एमालेका सचेतक महेश बर्तौलाले 'हुन्न' भन्ने पक्षको स्पष्ट बहुमत नदेखिएकाले मत विभाजनको माग गरेका हुन्। यसअघि बजेटको विरोध गर्दै प्रतिपक्षी दलहरू एमाले, राष्ट्रिय स्वतन्त्र पार्टीलगायतले सदन अवरोध गरेका थिए।"
प्रतिनिधिसभाबाट बजेट बहुमतले पारित,"काठमाडौं : आगामी आर्थिक वर्ष २०८००८१ का लागि सरकारले पेश गरेको 'विनियोजन विधेयक' बजेट प्रतिनिधिसभा बैठकबाट बहुमतले पारित भएको छ। जेठ १५ गते संघीय संसदको संयुक्त बैठकमा अर्थमन्त्री डाप्रकाश शरण महतले आर्थिक वर्षका लागि १७ खर्ब ५१ करोड ३१ लाख रुपैयाँ बराबरको बजेट पेश गरेका थिए। उक्त बजेटलाई बुधबार अर्थमन्त्री डा महतले पारित गरियोस् भन्ने प्रस्ताव प्रस्तुत गरेका थिए। प्रस्तावलाई प्रतिनिधिसभाले बहुमतले पारित गरेको हो।बजेटको विपक्षमा नेकपा एमाले, राष्ट्रिय प्रजातन्त्र पार्टी, राष्ट्रिय स्वतन्त्र पार्टी र जनमतले मत हाले । उनीहरूले बजेट सन्तुलित नभएको भन्दै मतदान गरेनन्। संसदमा बजेट प्रस्तुतअघि नेकपा एमाले र राष्ट्रिय स्वतन्त्र पार्टीका सांसदहरूले अवरोध गरेका थिए। उनीहरूले जिल्ला निर्वाचन कार्यालय विनियोजन विधेयककै अंगका रुपमा समेट्न माग गर्दै संसद अवरोध गरेका थिए। त्यसपछि सो विषयमा सहमति खोज्न सभामुख देवराज घिमिरेले १५ मिनटेका लागि बैठक स्थगित गरेका थिए। दोस्रो पटक बसेको बैठकमा अर्थमन्त्री महतले बजेट पारित गरियोस् भन्ने प्रस्तावलाई सभामुख घिमिरेले बहुमतले पारित भएको घोषणा गरेका थिए। लगत्तै एमाले सचेतक महेश बर्तौलाले बजेट पारित गर्नुहुन्न भन्ने प्रस्ताव अत्यधिक देखिएको भन्दै मत विभाजनको माग गरेका थिए। त्यसपछि सभामुखले प्रक्रिया अघि बढाएका थिए। मत सच्याउन सभामुखले तीन मिनेटको समय दिएका थिए। तर, कुनै पनि सांसदले मत सच्याएनन्। त्यसपछि सभामुखले मत विभाजनमा बजेटको पक्षमा १४७ मत र विपक्षमा १०८ मत खसेको घोषणा गरे। बजेट पारित गराउन कांग्रेस र नेकपा माओवादी केन्द्रले ह्विप जारी गरेका थिए। बजेट संसदमा पेश हुनुअघि प्रधानमन्त्री पुष्पकमल दाहाल प्रचण्डले विनियोजन विधेयक, २०८० अन्तर्गत प्रधानमन्त्री तथा मन्त्रिपरिषद्को कार्यालय,राष्ट्रिय योजना आयोगको सचिवालय, राष्ट्रपतिको कार्यालय एवं उपराष्ट्रपतिको कार्यालयको विभिन्न शीर्षकहरूमाथिको छलफलको क्रममा उठेका प्रश्नहरूको जवाफ दिएका थिए। यसअघि सत्ता पक्ष र प्रतिपक्ष दलका सांसदहरुले बजेट संशोधन नभए पास हुन नदिने बताउँदै आएका थिए। बजेट संशोधन नभएसम्म मतदान नगर्ने बताउँदै आएको नेकपा एकीकृत समाजवादी र जनता समाजवादी पार्टीले भने प्रधानमन्त्री र अर्थमन्त्रीसँगको छलफलपछि मतदान गरेका हुन्। प्रतिनिधिसभाबाट बहुमतले पारित भएको बजेट अब राष्ट्रियसभाबाट पनि पारित गर्नुपर्छ। राष्ट्रियसभामा पनि प्रतिनिधिसभाजस्तै मन्त्रालयगत शीर्षकमाथि छलफल हुनेछ। सम्बन्धित मन्त्रीहरूले जवाफ दिइसकेपछि बजेट पारित हुनेछ। दुवै सदनबाट पारित भएपछि नयाँ आर्थिक वर्षबाट बजेट खर्च गर्न सरकारलाई बाटो खुल्नेछ।"
कर्णालीमा एमालेद्वारा संसद अवरोध,वीरेन्द्रनगर : कर्णालीमा प्रमुख प्रतिपक्ष दल नेकपा एमालेले संसद अवरुद्ध गरेको छ। प्रदेश सभाको १६औं बैठकमा मन्त्रालयगत बजेटमाथि छलफल गर्ने कार्यतालिका थियो। तर एमालेको अवरोधका कारण संसद अवरुद्व भएको हो। सदन सुरु भएलगत्तै एमाले प्रमुख सचेतक टेकराज पछाईले बजेट पैत्रिक सम्पत्ति बाँडे जसरी बाँडिएको र यसबाट प्रदेशको विकास र परिवर्तन सम्भवन नहुने बताए। उनले बजेटमा पूर्णरूपमा बिचौलिया प्रवेश गरेको पनि आरोप लगाए। उनले बजेट निर्माणमा योजना आयोगबाट नै बार्गेनिङ भएको र आयोगले बजेट निर्माणमा दबाब दिने कर्मचारीलाई कारबाही गरेपनि नाम गोप्य राखेको भन्दै आपत्ति जनाए। अर्थमन्त्रीले नै बजेट निर्माणमा दबाब आएको कुरा सार्वजनिक गरेपछि एमालेले सोही विषयलाई हतियार बनाएको हो। लगत्तै एमालेले कार्यसूचीमै प्रवेश गर्न नदिएर सदन अवरोध गरेको छ। सभामुख नन्दा गुरुङले पटकपटक सभा सञ्चालनमा समेत सहयोग गर्न आग्रह गर्दा पनि नमानेपछि आधा घण्टाका लागि बैठक स्थगित भएको हो।
प्रधानमन्त्री र संयुक्त राष्ट्र संघका उपमहासचिव लाक्रोइसबीच भेटवार्ता,काठमाडौं : प्रधानमन्त्री पुष्पकमल दाहाल प्रचण्डर संयुक्त राष्ट्रसंघको शान्ति कार्य विभाग हेर्ने उपमहासचिव जिन पियरे लाक्रोइसबीच भेटवार्ता भएको छ। बुधबार बिहान प्रधानमन्त्री निवास बालुवाटारमा प्रचण्ड र लाक्रोइसबीच भेटवार्ता भएको हो। प्रधानमन्त्रीको सचिवालका अनुसार भेटमा संयुक्त राष्ट्रसङ्घीय शान्ति स्थापनामा नेपालको योगदान र नेपालसंयुक्त राष्ट्र साझेदारीमा केन्द्रित रहेको छ। प्रचण्डले संयुक्त राष्ट्रसंघका वडापत्र र सिद्धान्तप्रति नेपाल सरकार प्रतिबद्ध रहेको बताउँदै नेपाल सरकारका प्रतिबद्धताहरू संयुक्त राष्ट्रसंघका महासचिव समक्ष पुर्याइदिन आग्रह गरेका छन्। द्वन्द्वग्रस्त मुलुकमा संकट व्यवस्थापनको लागी नेपाली सेनाले खेलेको अग्रणी भूमिकाप्रति उपमहासचिव लाक्रोइसले प्रचण्डसमक्ष विशेष धन्यवाद समेत दिएका छन् । उनीहरुबीच आगामी दिनमा गर्ने सहकार्यका क्षेत्रबारे समेत छलफल भएको बताइएको छ। नेपाल सरकारले आगामी दिनमा ६ हजारबाट बढाएर १० हजार सैनिक शान्ति मिसनमा पठाउने तयारी समेत थालेको छ। विश्व शान्तिमा नेपालको सहभागिता अत्यन्तै ठूलो भए पनि नेतृत्व तहमा शून्यप्राय: छ। नेपाली फोर्स विश्व शान्तिमा खटिने छैटौं ठूलो हो।
ललिता निवास प्रकरणका आरोपी पक्राउ गर्नुअघि प्रधानमन्त्री र आईजीपीबीचको त्यो सघन छलफल,"काठमाडौं : ललिता निवास जग्गा प्रकरणमा मंगलबार एकाएक मिनबहादुर गुरुङ पक्राउ परे। दुई वर्षअघि दुई करोड धरौटीमा रिहा भएका भाटभटेनीका सञ्चालकसमेत रहेका गुरुङ पक्राउ परेपछि बल्ल धेरैले ललिता निवास जग्गा प्रकरणको फाइल पुनः खुलेको चाल पाए। त्यतिबेलासम्म प्रहरीको केन्द्रीय अनुसन्धान व्युरो (सीआईबी)ले आरोपीहरूलाई पक्रिन सर्कुलर गरिसकेको थियो। नभन्दै सिआईबीको टोलीले मंगलबार सात जनालाई पक्राउ गर्यो। जसमा गुरूङसहित तत्कालीन भक्तपुर मालपोल कार्यालयका कर्मचारी सुधीर शाह, मालपोत कार्यालयकै कर्मचारीहरू धर्मप्रसाद गौतम, गोपाल कार्की, सुरेन्द्र कपाली, कलाधर देउजा र तत्कालीन भूमि सुधार मन्त्रालयका उपसचिव हुपेन्द्रमणी केसी छन्। पक्राउ परेका कपाली, केसी र देउजाले काठमाडौं जिल्ला अदालतबाट स्टेअडर लिइसकेकाले प्रहरीले उनीहरूलाई कागजात गराएर छाडेको थियो। बाँकी चार जनालाई थप अनुसन्धानका लागि अदालतले सात दिनको म्याद थपेको छ। लामो समयपछि एक्कासी प्रहरीले ललिता निवास प्रकरणको फाइल किन खोल्यो? राजनीतिक वृत्तमा विभिन्न टिकाटिप्पणी भए पनि प्रधानमन्त्री पुष्पकमल दाहालको निर्देशनमा उक्त फाइल खोलिएको स्रोतले जनाएको छ। आरोपीहरू पक्राउ पर्नु एक दिनअघि गत सोमबार प्रधानमन्त्री दाहालले प्रहरी महानिरीक्षक (आईजीपी) वसन्त कुँवरलाई बालुवाटार डाकेका थिए। दाहाल निकट एक माओवादी नेताका अनुसार प्रधानमन्त्री दाहाल र आईजीपी कुँवरबीच झन्डै एक घन्टा सघन छलफल भएको थियो। प्रधानमन्त्री दाहालले ललिता निवास जग्गा प्रकरणको फाइललाई कसरी अगाडि बढाउन सकिन्छ भन्ने विषयमा आईजीपी कुँवरसँग चासो राखेका थिए। प्रधानमन्त्रीले चासो देखाएपछि आईजीपी कुँवर उक्त प्रकरणको फाइल बोकेर प्रधानमन्त्री निवास पुगेका थिए। प्रधानमन्त्रीले ललिता निवास प्रकरणमा मुछिएकालाई पक्राउ गर्दा त्यसले निम्त्याउनसक्ने सम्भावित परिणामका बारेमा समेत आईजीपी कुँवरसँग छलफल गरेका थिए। 'प्रधानमन्त्रीज्युकै निर्देशनमा ललिता निवास प्रकरणका आरोपीहरू पक्राउ परेका छन्। उहाँले सुशासनलाई पहिलो प्राथमिकतामा राख्नुभएको छ। उक्त प्रकरण यही अभियानको एउटा पाटो हो,' ती नेताले अन्नपूर्णसँग भने। नक्कली भुटानी शरणार्थी प्रकरणमा प्रधानमन्त्री कार्यालय र प्रहरी मुख्यालयबीच आवश्यक समन्वय हुन नसकेको विषय आइरहेका बेला ललिता निवास प्रकरणमा भने प्रधानमन्त्री दाहालले सुरूदेखि नै प्रहरीसँग समन्वय गरेका छन्। शरणार्थी प्रकरणमा संलग्न केही व्यक्तिका बारेमा प्रहरीले पक्राउ गरेपछि मात्रै प्रधानमन्त्री दाहालले सूचना पाएका थिए। शरणार्थी प्रकरणमा प्रधानमन्त्री र गृहमन्त्रीबीचमा समेत आवश्यक समन्वय नभएको माओवादीका ती नेताले बताए। 'ललिता निवास प्रकरणमा भने प्रधानमन्त्रीज्युले सुरूमै चासो देखाउनुभयो,' ती नेताले भने। विसं २०४९ देखि २०६९ सम्ममा ललिता निवासको जग्गा लिखत कीर्ते गरी हिनामिना भएको सार्वजनिक भएको थियो। यसअघि तीन सय जनालाई प्रतिवादी बनाएर सीआईबीले सरकारी वकिलको कार्यालयमा प्रतिवेदन बुझाए पनि सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो। अख्तियार दुरुपयोग अनुसन्धान आयोगले भने छुट्टै अनुसन्धान गरेर एक सय ७५ जनाविरुद्ध विशेष अदालतमा मुद्दा दर्ता गरेको थियो। हालः उक्त मुद्दा विचाराधीन छ।"
मन्त्री राजभण्डारीलाई अदालतले बोलायो,"विराटनगर : अदालतको अवहेलना मुद्दामा उच्च अदालत विराटनगरले कोसी प्रदेशका सामाजिक विकासमन्त्री बुद्धिकुमार राजभण्डारीलाई आफैं उपस्थित भएर बयान दिन आदेश गरेको छ। उच्चका कायम मुकायम मुख्य न्यायाधीश सत्यमोहन जोशी थारू र न्यायाधीश किरणकुमारी गुप्ताको संयुक्त इजलासले मन्त्री राजभण्डारीलाई बयानका लागि असार २० गते ११ बजे अदालतमा उपस्थित हुन आदेश दिएको हो। अदालतका सूचना अधिकारी ओमराज सुवेदीका अनुसार राजभण्डारीका नाममा कारण देखाउ आदेश जारी गर्दै इजलासले बयानका लागि स्वयं उपस्थित हुनुपर्ने आदेश गरेको छ। मन्त्री राजभण्डारीविरुद्ध उच्च अदालतमा अदालतको अवहेलना सम्बन्धी २ वटा मुद्दा मंगलबार दायर भएको थियो। अदालतको अवहेलनामा १ वर्षसम्म कैद वा १० हजार रुपैयाँसम्म जरिवाना वा दुवै सजायको मागदाबीसहित अधिवक्ता उद्धवचन्द्र घिमिरे र उच्च अदालतका तर्फबाट रजिष्ट्रार जितेन्द्रबाबु थपलियाले दिएको निवेदनउपर बुधबार सुनुवाइ गर्दै उच्चले कारण देखाउ आदेश जारी गरेर मन्त्रीलाई उपस्थित हुन आदेश दिएको हो। यसमा के कसो भएको हो? माग बमोजिम आदेश जारी हुनुपर्ने हो वा हैन? माग बमोजिमको आदेश जारी हुनु नपर्ने भए आधार र कारण खुलाइ भए लिखित प्रमाणसमेत साथै राखी बाटोको म्यादबाहेक म्याद थमाउन नपाउने गरी ५ दिनभित्र स्वयं उपस्थित भइ लिखित जवाफ पेस गर्नु भनी यो आदेश र निवेदनको प्रतिलिपि साथै राखी विपक्षीका नाममा सूचना जारी गर्नू, आदेशमा भनिएको छ, निवेदनसाथ पेस भएका कागजात, फोटो, शब्दावलीसमेत बारे सनाखत गराउनुपर्ने प्रयोजनलगायत समग्र विषयमा बयान लिनुपर्ने आवश्यकता देखिँदा सो बयान गर्न आफू स्वयं मिति २०८००३२० गते दिनको ११ बजे यस अदालतमा उपस्थित हुन आउनु भनी विपक्षीलाई जानकारी दिई उपस्थित भए उपरोक्त उल्लेखित कार्यका लागि इजलास समक्ष पेस गर्नू। निवेदक घिमिरेका तर्फबाट वरिष्ठ अधिवक्ता राजेन्द्रप्रसाद भट्टराई, अधिवक्ताहरु पेशलकुमार न्यौपाने, पुरुषोत्तम नेपाल, योगेन्द्र काफ्ले, बद्रीप्रसाद आचार्य, यज्ञप्रसाद शिवकोटी, मीनबहादुर पौडेल र विनोदकुमार तिमल्सिनाले बहस गरेका थिए। थपलियाका तर्फबाट वरिष्ठ अधिवक्ताहरू हेमराज पराजुली, डिल्लीबहादुर कार्की, हेमराज पन्त तथा अधिवक्ताहरू शिवप्रसाद आचार्य, देवेन्द्र कोइराला र विश्वराम भट्टराईले बहस गरे। उच्चका न्यायाधीश कृष्णकमल अधिकारी र राजनप्रसाद भट्टराईको संयुक्त इजलासले प्रदेश खेलकुद विकास बोर्डका सदस्य सचिव हंशराज वाग्लेलाई हटाउने कोसी प्रदेश सरकार मन्त्रिपरिषद्को निर्णय कार्यान्वयन नगर्न जेठ २२ गते अन्तरिम आदेश जारी गरेको थियो। त्यही आदेशलाई लिएर मन्त्री राजभण्डारीले न्यायाधीशले घुस खाएर मुद्दामा स्टे अडर जारी गरेको विवादास्पद एवं आपत्तिजनक अभिव्यक्ति दिएका थिए। उनले भनेका थिए, पैसा लिएर मुद्दामा स्टे अडर दिएको छ। त्यो न्यायाधीश फटाहा हो। जनताका नाममा कलंक हो। ठाडो भाषामा भन्नसक्छु। म जेल जान पनि तयार छु। न्यायाधीशले बदनीयत गरेकै हो।"
जनमत पार्टीले बजेटका पक्षमा मतदान नगर्ने,"काठमाडौं : जनमत पार्टीले बजेटका पक्षमा मतदान नगर्ने निर्णय गरेको छ। बुधबार बिहान बसेको पार्टीको संसदीय दलको बैठकले आर्थिक वर्ष २०८००८१ को विनियोजन विधेयकका पक्षमा मतदान नगर्ने निर्णय गरेको हो। पार्टीका अध्यक्ष सीके रावतले देशकै अर्थतन्त्र धरासायी भइरहेको बेलामा लुटतन्त्रमुखी कार्यकर्ता पोस्न ल्याइएको असमान बजेट संशोधनबिना कुनै पनि हालतमा स्वीकार्य नहुने बताएका छन्। उनले भने,' जनमत पार्टी मन्त्री पदकै लोभमा अरू पार्टी जस्तो समर्थन दिन सक्दैन। यो संसद्को गरिमाको लागि पनि अपरिहार्य छ। डेढ महिना बजेटमाथि बहस गर्ने तर अन्तिममा आएर त्यही बजेटलाई संशोधनबिना समर्थन गरिदिने निर्थक संसदीय अभ्यास र निरीह संसद्को खिलाफ पनि जनमत पार्टीको यो कदम महत्वपूर्ण र ऐतिहासिक छ।'"
न्यायाधीशविरुद्धको अभिव्यक्ति : मन्त्रीले गुमाएको संयमता,"विराटनगर : नेपालको संविधानको धारा १२६ (२) तथा न्याय प्रशासन ऐन, २०७३ को दफा १८ (१) मा अदालतले दिएको आदेशको पालना गर्नुपर्छ भन्ने बाध्यात्मक व्यवस्था छ। अदालतको आदेश चित्त नबुझेमा बदर गराउने प्रक्रियामा जान सकिन्छ। हैन भने कायम रहेसम्म त्यो आदेशको पालना गर्नैपर्छ। आदेश चित्त बुझ्दो नलागेमा बदरका लागि माथिल्लो अदालतमा जान मिल्छ। पालना गर्दिनभन्न चैँ पाइँदैन, वरिष्ठ अधिवक्ता हेमराज पन्त भन्छन्, कानुनमै त्यो कुरा स्पष्ट व्यवस्था छ। आदेशविपरितको गतिविधि अदालतको मानहानी हो। प्रसंग कोसी प्रदेशका सामाजिक विकास मन्त्री बुद्धिकुमार राजभण्डारीले घुस खाएको भनेर न्यायाधीशमाथि लगाएको आक्षेपको हो। प्रदेश खेलकुद विकास बोर्डका सदस्य सचिव हंशराज वाग्लेलाई बर्खास्त गर्ने प्रदेश सरकारको निर्णय कार्यान्वयन नगर्न उच्च अदालत विराटनगरले अन्तरिम आदेश जारी गरेको थियो। त्यही प्रशंगलाई जोड्दै उनले सार्वजनिक मञ्चबाट न्यायाधीशले घुस खाएर मुद्दामा स्टे अडर जारी गरेको अप्रमाणित आक्षेप लगाएपछि अहिले यो विषय चर्चा र विवादको शिखरमा छ। न्याय क्षेत्रका अगुवा, कानुन व्यवसायी, राजनीतिक विश्लेषकलगायत सरोकारवालाले चर्को विरोध गरिरहेका छन्। विराटनगरको शिक्षादीप कलेजले आइतबार आयोजना गरेको शिक्षक तथा कर्मचारी सम्मान र उत्प्रेरणाको कार्यक्रमलाई सम्बोधन गर्ने क्रममा राजभण्डारीले विवादास्पद अभिव्यक्ति दिँदै न्यायाधीशमाथि गम्भीर आरोप लगाएका थिए। विषयवस्तुभन्दा बाहिर गएर उनले भनेका थिए, पैसा लिएर मुद्दामा स्टे अडर दिएको छ। त्यो न्यायाधीश फटाहा हो। जनताका नाममा कलंक हो। ठाडो भाषामा भन्नसक्छु। म जेल जान पनि तयार छु। न्यायाधीशले बदनीयत गरेकै हो। झापाको दमकमा गत वैशाख १४ देखि १६ गतेसम्म आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा प्रदेशको नाम कोसी नलेखेको कारण देखाउँदै सदस्य सचिव वाग्लेलाई जेठ ३ गते प्रदेश मन्त्रिपरिषद् बैठकले बर्खास्त गरेको थियो। मन्त्रिपरिषद्को निर्णयविरुद्ध वाग्लेले उच्च अदालतमा रिट दायर गरे। न्यायाधीश कृष्णकमल अधिकारीको इजलासले जेठ ५ गते प्रदेश सरकारको निर्णय कार्यान्वयन नगर्न अल्पकालीन अन्तरिम आदेश जारी गर्यो। दुवै पक्षसँगको छलफलपछि न्यायाधीश कृष्णकमल अधिकारी र राजनप्रसाद भट्टराईको संयुक्त इजलासले जेठ २२ गते अल्पकालीन अन्तरिम आदेशलाई निरन्तरता दियो। त्यसपछि वाग्ले काममा फर्किएका छन्। मन्त्री राजभण्डारीले प्रदेश खेलकुद विकास बोर्डको अघिल्ला सदस्य सचिव कृष्ण बस्नेत (पर्शुराम)को मुद्दा अहिलेसम्म हेर्न नभ्याउने न्यायाधीशले हालका सदस्य सचिव हंशराज वाग्लेको विषयमा भने चाँडो स्टे अर्डर दिनु घुस खाएको प्रमाण भएको दाबी गरे। कृष्ण बस्नेतको मुद्दा हेर्न नभ्याउने। फैसला गर्न नमिल्ने न्यायालयका न्यायमूर्तिहरू। अनि त्यही अर्को मुद्दा हेर्ने र स्टे अडर गर्ने, उनले भनेका थिए, यो देश पैसाले बिग्रिएको हो। भ्रष्टाचारले बिग्रिएको हो। नेता, कर्मचारी, न्यायाधीशलगायत कसैले पनि भ्रष्टाचार गर्न पाइँदैन। राजभण्डारीले यदि भ्रष्टाचार गर्ने हो भने न्यायालयबाट नमस्कार गरेर जानुहोस्, विदा हुनुहोस् पनि भने। सामाजिक विकास मन्त्रालयले प्रदेशमा शिक्षा, खेलकुदलगायतका क्षेत्र हेर्दै आएको छ। कार्यक्रमलाई भव्य बनाउन विभागीय मन्त्री भएको नाताले निम्तो गरेका हौं। शैक्षिक क्षेत्रका बारेमा मन्त्रीबाट केही कुरा आउँछ होला भन्ने अपेक्षा थियो। तर, विषयवस्तुभन्दा बाहिर गएर बोलिदिनु भयो, कलेजसँग आवद्ध एक जनाले भने, उहाँले भाषण गर्दै जाँदा आफूलाई सम्हाल्न सक्नु भएन र नियन्त्रण बाहिर पुग्नु भयो। एकाएक संयमता गुमाएर क्षेत्राधिकारभन्दा बाहिर प्रस्तुत हुनुभयो। उनका अनुसार बोर्डका सदस्य सचिवलाई अदालतले आदेश दिएर काममा फर्काएको विषयमा बोल्ने उपयुक्त मञ्च यो हैन र आदेशको विरोधमा बोल्न पाइँदैनभन्ने हेक्कासमेत मन्त्रीलाई नभएको पाइयो। अदालत र न्यायाधीश तथा आदेशका विषयमा त्यसरी बोल्नै पाइँदैन। त्यहाँमाथि न्यायाधीशलाई घुस खाएको भनेर आरोप लगाइएको छ, उनी भन्छन्, पदको गरिमा नै गुम्ने र अदालतको अवहेलना हुने गरी मन्त्रीले अभिव्यक्ति दिइरहँदा सुनेर बस्नुको विकल्प आयोजकसँग भएन। उहाँको अभिव्यक्तिलाई सामान्य मान्न सकिँदैन। त्यसो त उच्च अदालत विराटनगर बार एशोसिएशनले पनि विज्ञप्ति जारी गरेर मन्त्रीको अभिव्यक्ति निन्दनीय भन्दै विरोध गरेको छ। आफ्नो संवैधानिक कर्तव्य बिर्सिएर अप्रमाणित र गैर जिम्मेवारीपूर्ण अभिव्यक्ति दिँदै न्यायालयप्रति जनतामा भ्रम सृजना गर्ने काम गरेको ठहर बार एशोसिएशनको छ। एशोसिएशनका सचिव विनोदकुमार तिमल्सिना राज्यको जिम्मेवार व्यक्तिले आफ्नो काम, कर्तव्य र अधिकारको कुनै प्रवाह नगरी अभिव्यक्ति दिनु गैरजिम्मेवारीपना भएको बताउँछन्। यस्ता अभिव्यक्तिले अदालतप्रतिको गरिमालाई धुमिल एवं जनआस्थालाई नकारात्मक प्रभाव पार्छ, अधिवक्ता तिमल्सिना भन्छन्, न्यायाधीशलाई न्याय निरुपणका काममा हतोत्साही बनाउँछ। न्यायाधीशजस्तो सम्मानित व्यक्तिहरूलाई अपमानित गर्ने गरी आएको अभिव्यक्ति अदालतको अपहेलनाको विषय बन्ने उनले बताए। उनका अनुसार नेपालको संविधानको धारा १९१ ले अदालतमा विचाराधीन विषयमा प्रदेशसभामा समेत प्रश्न उठाउन पाइने छैनभन्ने संवैधानिक व्यवस्था गरेको बताए। अदालतको आदेशको सम्मान गर्नु सबैको संवैधानिक कर्तव्य हो। तर, कर्तव्य भुलेर अप्रमाणित र गैरजिम्मेवार अभिव्यक्ति दिँदै जनतामा न्यायालयप्रति भ्रम सिर्जना गर्न खोज्नु निन्दनीय र न्यायालयको अपमान हो, कानुन व्यवसायी तिमल्सिना भन्छन्, त्यस्ता अभिव्यक्ति अदालतमा विचाराधीन विषयलाई प्रभावित गर्ने तथा न्यायालयबाट प्रवाह हुने न्यायिक कार्यलाई अवरोध गर्ने योजना मूताविक आएको हो। अफवाहजन्य अभिव्यक्तिले न्यायिक प्रणालीमा अवरोध गर्ने भएकोले उक्त कार्यहरु न्यायिक परीक्षणको विषय बन्ने उनको भनाइ छ। तिमल्सिनाले भने, अदालतमा विचाराधीन मुद्धाहरुमा प्रभाव नपरोस भन्ने हेक्का सबैले राख्नुपर्छ । मन्त्रीको अभिव्यक्ति न्यायालयमाथिको राजनीतिक हस्तक्षेपको एउटा उदाहरण पनि हो। संविधान र कानूनको उल्लंघन गर्दै आउने अभिव्यक्ति न्यायालयमाथि द्वेष र घृणा फैलाउने उदेश्यले प्रेरित हुने उनको भनाइ छ। मन्त्री राजभण्डारीविरुद्ध उच्च अदालत विराटनगरमा मंगलबार अदालतको अवहेलना सम्बन्धी २ वटा मुद्दासमेत दायर भइसकेको छ। अधिवक्ता उद्धवचन्द्र घिमिरे र उच्च अदालतका तर्फबाट रजिष्ट्रार जितेन्द्रबाबू थपलियाले मुद्दा दायर गरेका हुन्। राजभण्डारीको अभिव्यक्ति नेपालको संविधानको धारा १३९ (२) तथा न्याय प्रशासन ऐन, २०७३ को दफा १७ (२) बमोजिमको कसूर भएका कारण अदालतको अवहेलना बन्न पुगेको निवेदनमा उल्लेख छ। उक्त दफाको उपदफा ४ ले अदालतको अवहेलनामा १ वर्षसम्म कैद वा १० हजार रुपैयाँसम्म जरिवाना वा दुवै सजाय हुने व्यवस्था गरेको छ। वरिष्ठ अधिवक्ता हेमराज पन्त विचाराधीन मुद्दामा प्रमाण बिना अभिव्यक्ति दिनु गैरजिम्मेवारीपना भएको बताउँछन्। यदि न्यायाधीशले बदमासी गरेको भए कारबाहीको छुट्टै प्रक्रिया हुन्छ। उजुरी सुन्ने निकायमा जानुपर्छ। आरोप मात्रै लगाउन पाइँदैन, उनले भने, आदेश र फैसलाको स्वास्थ्य आलोचना हुनसक्छ। तर, अदालतप्रति जनआस्था घट्ने र न्यायाधीशको मानमर्दन हुने गरी आएको अभिव्यक्तिलाई लाञ्छनाकै रूपमा लिन सकिन्छ। न्यायाधीशविरुद्धको उजुरी सुन्ने, छानबिन एवं कारबाही गर्ने निकाय न्यायपरिषद् हो। न्यायाधीशले बसमासी गरेको प्रमाण भएमा कारबाहीका लागि परिषद्मा उजुरी गर्न सकिन्छ। तर, राजभण्डारीले आफ्नो सस्तो लोकप्रियताका लागि न्यायाधीशमाथि आरोप लगाएको वरिष्ठ अधिवक्ता पन्त बताउँछन्। राज्यको कार्यकारी निकायमा भएको व्यक्तिले यसरी गालीगलौज गर्नु ठीक हुँदैन, उनी भन्छन्। काठमाडौं महानगरपालिकाका मेयर बालेन साह (बालेन्द्र)ले अदालतविरुद्ध अभिव्यक्ति दिँदा त्योभन्दा माथि पुग्नलाई मन्त्रीले आफूलाई अशोभनीय हिसाबले प्रस्तुत गरेको हुनसक्ने पन्तको ठम्याइ छ। कानूनका विद्यार्थीहरू राजभण्डारीको पछिल्लो अभिव्यक्तिलाई न्यायालयमाथिको ठाडो राजनीतिक हस्तक्षेपका रूपमा हेर्छन्। राजनीतिकर्मीले अदालतलाई धम्क्याउने, डर देखाउने र अपमानीत गर्ने तथा न्यायमूर्तिमाथि योजनावद्ध ढंगले प्रहार गर्ने क्रम जारी राखेको देखिन्छ, उनले भने, आफ्नो अभिष्ठ पूरा गर्न सुनियोजित योजना मूताविक विगतदेखि नै न्यायालयलाई कमजोर पार्ने, न्यायमूर्तिको बद्नाम गर्नेजस्ता आवाञ्छित कार्यहरु भरहेका छन्। यसलाई राजभण्डारीको पछिल्लो अभिव्यक्तिले पुष्टि गर्ने पन्त बताउँछन्। संवैधानिक कर्तव्य पालना गर्नुपर्ने व्यक्तिले संवैधानिक स्वतन्त्र अंगलाई अवाञ्छित लाञ्छना लगाउनु निन्दनीय रहेको उनको भनाइ छ। मन्त्री आफ्नो पदीय गरिमा र मर्यादाको ख्याल नगरिकन न्यायाधीशमाथि खनिएको देखियो, पन्तले भने, उत्तेजक अभिव्यक्ति समाजलाई एकीकृत गर्नेभन्दा पनि खण्डित गर्नेतर्फ उद्त देखिन्छ। राजनीतिक क्षेत्रबाट न्यायालयमाथि भएको प्रहारमा राजभण्डारी एउटा पात्र मात्रै रहेको उनको ठम्याइ छ। राजनीतिक विश्लेषक गिरिश भट्टराई अदालतको विषयमा सबै संयमित हुनुपर्ने बताउँछन्। अझ राजनीतिक पाटोबाट अदालतका बारेमा आउने अनआवश्यक टीकाटिप्पणीले सकारात्मक सन्देश दिँदैन, उनले भने, अधिकार क्षेत्रभन्दा बाहिर गएर न्यायालयको आदेशमाथि धावा बोल्नु गलत हो। पछिल्लो घटनाक्रमबाट राजनीतिकर्मीले अदालतको निर्णयमा हस्तक्षेप गरेर सार्वजनिक फोरममा बोल्न मिल्छ कि मिल्दैन वा त्यो विषय कानुनको क्षेत्राधिकारभित्र पर्छ कि पर्दैन भन्ने प्रश्न उब्जिएको भट्टराईको भनाइ छ। यो घटनाबाट सम्मानित अदालतलाई सडकमा लिएर आउने खालको गतिविधि राजनीतिकर्मीबाट भइरहेको प्रष्ट हुने उनी बताउँछन्। राज्यको धरोहर मानिएको अदालतलाई सडकमा ल्याएर बलियो र कानुनी राज्यमाथि नै प्रहार गर्न खोजिँदै छ। न्यायालयमाथि धावा बोलिँदै छ, भट्टराईले भने, अदालतको आदेशमा प्रश्न उठाइनु न्यायालयमाथिकै आक्रमण हो । जनताप्रति उत्तरदायी हुनुपर्ने राजनीतिकर्मीको टीकाटिप्पणी अशोभनीय भयो। कानुनी राज्यमाथि विश्वास गर्छु र कानुनी राज्यलाई बलियो बनाउँछु भनेर हिजोका दिनमा भोट मागेकाहरुले जितेर आएपछि आफ्नै प्रतिवद्धतालाई गिजोलेको उनी बताउँछन्। यस्ता गलत गतिविधिले राजनीतिकर्मीको मनसाय र इमान्दारितामाथि प्रश्न उठाएको छ, उनले भने, राजनीतिका नाममा संयमता गुमाउँदै जाँदा रुल अफ लभन्दा बाहिरका हर्कत हुन थाले, अदालतको विषयलाई सबैले गम्भीर रूपमा लिनुपर्ने भट्टराईको भनाइ छ। अभिव्यक्तिपछि आलोचित बनेका मन्त्री राजभण्डारी भने आफूले न्यायालयभन्दा पनि व्यक्तिको नियतमाथि प्रश्न उठाएको बताउँछन्। न्यायालय निर्जिब हुन्छ। त्यसलाई न्यायाधीश (न्यायमूर्ति)ले सजिव बनाउने हो, अन्नपूर्णसँग कुरा गर्दै उनले भने, मैले न्यायालयको विषयमा बोलेकै छैन । हिजोको मुद्दा अहिलेसम्म नहेर्ने, तर भर्खर परेको मुद्दालाई चैँ अग्राधिकार दिने कुराको अर्थ के हो भनेर प्रश्न उठाएको हुँ । त्यही प्रकृति, त्यही पद, त्यही मुद्दामा पुरानो नहेर्ने र नयाँमा तत्काल आदेश दिने गरेपछि घुस खाएर न्यायाधीशले काम गरेको अड्कल आफूले काटेको राजभण्डारी बताउँछन्। हामी राजनीतिकर्मीले प्रमाण खोज्दै जाने हैन। उहाँहरु (न्यायाधीश)ले गरेको कार्यसम्पादन हेरेर बोल्ने हो। अनुभव गरेका र देखेका कुरालाई बाहिर ल्याउने हो, उनले भने, प्रमाण खोज्ने हामी वकिल हैनौं। अनुसन्धान गर्ने र प्रमाण जुटाउने काम प्रहरीले गर्छ। राजनीतिकर्मीका हैसियतले यस्तो बेथितीलाई कसरी सुधार गरेर लैजाने हो भनेर मैले जनतासम्म कुरा पुर्याएको मात्रै हो। राजनीतिकर्मी जनतालाई न्याय दिने, सचेत गराउने, कानुन बनाउने, विकास निर्माण गर्ने र देश बनाउने काममा केन्द्रित हुने उनको भनाइ छ। अदालतभित्र कुन मुद्दालाई अग्राधिकार दिनेभन्ने विषय हेरिनु पर्दैन?, प्रश्न गर्दै राजभण्डारीले भने, हिजोको मुद्दा नहेर्ने र अहिले त्यही प्रकृतिको मुद्दामा प्राथमिकताका साथ आदेश दिने? आफूले न्यायालयमाथि कुनै अवहेलना नगरेको उनको जिकिर छ। मैले निकाय (अदालत)लाई भनेको हैन। व्यक्तिलाई भनेको हो। आदेश दिने न्यायाधीशलाई भनेको हो, उनी भन्छन्, व्यक्ति फटाहाभन्ने अधिकार सबैलाई छ। अदालतको अवहेलना भयो भनेर मविरुद्ध वकिल र रजिष्ट्रारले के रहरले मुद्दा हालेका हुन्, त्यो मलाई थाहा छैन। मुद्दा हालेर रजिष्ट्रारले चैँ अदालतको अवहेलना गरेको राजभण्डारीको तर्क छ। रजिष्ट्रारको काम मुद्दा हालेर बस्ने हो? कि कुन मुद्दालाई अग्राधिकार दिने र न्याय सम्पादनलाई कसरी चुस्त बनाउनेभन्ने विषय हेर्ने हो?, प्रश्न गर्दै राजभण्डारीले भने, जिम्मेवारीभन्दा बाहिर गएर रजिष्ट्रार मुद्दा हालेर बस्छ। पुरानो मुद्दालाई छाडेर नयाँलाई अग्राधिकार दिएको विषयमा आत्मआलोचना चैँ गर्नुपर्ने हैन? तर, आफू मुद्दा भने खेप्न तयार रहेको उनले बताए।"
"जिल्ला निर्वाचन कार्यालय खारेज नगर्नेबारे राजनीतिक दलहरूबीच सहमति भइसकेको छ, विरोध गर्नुको औचित्य छैन : रमेश लेखक","काठमाडौं : नेपाली कांग्रेस मुख्य सचेतक रमेश लेखकले राजनीतिक दल र सरकारबीच जिल्ला निर्वाचन कार्यालय खारेज नगर्नेबारे सहमति जुटिसकेको भन्दै यस विषयमा विरोध गर्नुको औचित्य नरहेको बताएका छन्। बुधबार प्रतिनिधिसभा बैठकमा नेकपा एमाले र राष्ट्रिय स्वतन्त्र पार्टीका सांसदहरूले जिल्ला निर्वाचन कार्यालय खारेजीको प्रस्तावलाई विनियोजन विधेयकको अंगकै रुपमै समेट्न माग गर्दै बैठकमा अवरोध जनाएपछि सांसद लेखकले सहमति जुटिसकेको विषयमा विरोध जनाउनुको औचित्य नरहेको बताएका हुन्। उनले प्रतिपक्षी दल स्वतन्त्र निर्वाचनको पक्ष र सत्तापक्ष निर्वाचन कार्यालय खारेज गर्न लागेकोजस्तो गरि राजनीतिकरण गर्न नहुने बताए। 'विनियोजन विधेयकमा लेखिदाखेरी ती कार्यालय इकाइहरूलाई जिल्ला प्रशासन कार्यालयमा राखिने हो कि भन्ने केही कन्फ्युजन आएको हो। भौतिकरुपमा ती इकाइहरू जिल्ला प्रशासनको भवन प्रयोग गरिरहेको हुनाले केही कन्फ्युजन आएको हो,'उनले भने,' निर्वाचन आयोगमा सबै राजनीतिक दलहरू मिलेर सहमति भइसकेको स्थिति हो।' उनले बजेटमा लेखिदा त्रुटि भएपनि निर्वाचन आयोगका मातहतका जिल्ला कार्यालयहरू जसरी सञ्चालनमा छन् त्यसरी रहने दावी गरे। उनले भने,'निर्वाचन कार्यालयहरू निष्पक्ष हुन्छन्। स्वतन्त्र हुन्छन्। सरकारको कु्नै अर्को निकाय र जिल्ला प्रशासनमा गाभिदैन भनेर निर्वाचन आयोगमा दलहरूबीच सहमति भइसकेको छ।' विपक्षीदलको विरोधपछि यस विषयमा सहमति खोज्न सभामुख देवराज घिमिरेले १५ मिनटेका लागि बैठक स्थगित गरेका छन्।"
लोकतन्त्र अब भावनात्मक आधारले मात्रै सुदृढ हुँदैन : प्रधानमन्त्री,"सामाजिक न्याय सुशासन र समृद्धिलाई सरकारले सर्वोपरि लक्ष्यका रूपमा लिएको बताए। काठमाडौं : प्रधानमन्त्री पुष्पकमल दाहाल प्रचण्डले लोकतन्त्र अब भावनात्मक आधारले मात्रै सुदृढ नहुने बताएका छन्। प्रतिनिधि सभामा दाहालले लोकतन्त्रको सुदृढीकरणका लागि तथ्यात्मक आधार चाहिने बताएका हुन्। दाहालले भने, सत्य हो, लोकतन्त्र अब भावनात्मक आधारले मात्रै सुदृढ हुँदैन, त्यसलाई तथ्यात्मक आधार चाहिन्छ। मतदाताका रूपमा देशमा एउटा नयाँ पुस्ता तयार भइसकेको छ, जसलाई युद्ध देख्नुपरेन। बिहान एक गाग्री पानीका लागि तीन घन्टा खोला धाउनुपरेन। विद्यालय पुग्न तीन चार घन्टा पैदल हिंड्नु परेन। त्यो पुस्ताले यो देशमा कुनै दिन इन्टरनेट र टेलिफोन काटेर, एयरपोर्ट र सडकसम्म बन्द गरेर देशमा चलाइएको शाही शासन देखेन। सञ्चार गृहमै पसेर बर्दीधारी सैनिकहरूले सम्पादकहरूलाई के छाप्ने, के देखाउने र के सुनाउने भनेर निर्देशन दिन्थे भन्ने इतिहास आज सोसल मिडियामा उन्मुक्त पुस्तालाई थाहा छैन। सामाजिक सञ्जालका चित्रहरूले राष्ट्रका प्राथमिकतालाई विषयान्तर गरिरहेको भान भएको बताए। दाहालले भने, सामाजिक सञ्जालका चित्रहरूले राष्ट्रका प्राथमिकतालाई विषयान्तर गरिरहेको भान हुन्छ। हामीले गम्भीर भएर सोच्ने बेला आएको छ, कतै हामीबीच विषयविज्ञताभन्दा निन्दाबाजी त हावी भइरहेको छैन ? जनताका वास्तविक मुद्दाहरू हराउँदै गएर सतही सस्ता विषयले त महत्व पाइरहेका छैनन् ? कतै हामी राजनीतिज्ञ पनि सामाजिक सञ्जालका खहरे तालीका लागि विवेक र सीमा मिचिरहेका त छैनौं ? कतै हाम्रै व्यवहारले राजनीतिको चरित्र र चेहरा त कमजोर भइरहेको छैन ? सार्वजनिक बहसको स्तर खस्केको दाहालको भनाइ छ। दाहालले भने, चौतर्फी अविश्वास खडा गर्ने र लोकतान्त्रिक संस्थाविरुद्ध मोहभंग पैदा गर्ने प्रयास भइरहेको छ। संसदसँगै पनि मेरो गुनासो छ। भर्खरैको मेरो भारत भ्रमणमा वर्षौंदेखि रोकिएको नेपालभारत पारवहन सन्धि संशोधनसहित नवीकरण भयो। भारत र तेस्रो विश्वसम्म विद्युत निर्यातका लागि ऐतिहासिक ब्रेक थ्रु भएको छ। तर हामीले यति ठूला उपलब्धिलाई छाडेर मुर्रा राँगो हो कि भैंसी भन्ने विवादमा संसदको लामो समय लियौं। यस्ता घटनाबाट जनतामा पर्ने प्रभावबारे यो सम्मानित संसद गम्भीर होस् भन्ने मेरो आग्रह छ। सामाजिक न्याय सुशासन र समृद्धिलाई सरकारले सर्वोपरि लक्ष्यका रूपमा लिएको बताए। दाहालले भने, संस्थागत तथा प्रक्रियागत सुधारका कार्य सरकारको उच्च प्राथमिकतामा छन्। समावेशी सङ्घीय लोकतान्त्रिक शासन व्यवस्थाको सुदृढीकरण, अर्थतन्त्रको पुनरुत्थान र सबलीकरण, सार्वजनिक सेवा प्रवाहमा सुधार र सरलीकरण, नागरिकमैत्री प्रशासनको स्थापना, भ्रष्टाचार नियन्त्रण र राज्यको सबै तहमा सुशासनको प्रवर्द्धनमा सरकार निरन्तर सक्रिय रहनेछ। विकास निर्माणमा तीव्रता, शान्ति प्रक्रियाको तार्किक निरूपण, सामाजिक न्यायको प्रत्याभूति, स्वतन्त्र र सन्तुलित परराष्ट्र नीतिको अवलम्बनबाट राष्ट्रिय हितको अधिकतम रक्षाका लागि सरकारको प्रतिबद्धता म फेरि दोहर्याउँछु।"
प्राधिकरणले विद्युत उत्पादनमा रोक लगाउँदा बैंक र उपभोक्ता मारमा परे,"काठमाडौं : नेकपा एमालेका सांसद रघुजी पन्तले विद्युत प्राधिकरणले विद्युत उत्पादनमा रोक लगाउँदा बैंक र उपभोक्ता मारमा परेको बताएका छन्। प्रतिनिधि सभाको बुधबारको बैठकमा ५ सय मेगावाट विद्युत् खेर गइरहेको समाचार सार्वजनिक भइरहेको उल्लेख गर्दै विद्युत उत्पादनमा रोक लगाउँदा बैंक र उपभोक्ता मारमा परेको बताएका हुन्। उनले विद्युत उत्पादन नगरेपछि बैंकको पैसा कसरी तिर्ने भन्दै प्रश्न गरेका हुन्। पन्तले यस्ता निर्देशनले सरकारले बैंक टाट पल्टाउन लागेको उल्लेख गरे। उनले भने 'दैनिक ५७ चोटी बत्ती गइरहेको छ। भिडियो कल काटिन्छ, कम्युटर झ्याप्प जान्छ।' उनले छड्किरहेको भात खोलेर हेर्दा काँचै हुने गरेको बताए। एकातिर उपभोक्ता बत्ति जाँदा समस्या परेका छन् अर्कोतिर विद्युत प्राधिकरणले उत्पादनकर्तालाई उत्पादन बन्द गर भन्छ योजना खै भन्दै प्रश्न गरेका छन्। बुधबार बिहान अन्नपूर्ण पोस्टले किन गइरहेको छ, झ्याप्पझ्याप्प बिजुली ? शीर्षकमा समाचार प्रकाशित गरेको थियो। बिजुली उत्पादन बढेपछि प्राधिकरणले निजी क्षेत्रलाई कम उत्पादन गर्न निर्देशन दिइरहेको छ। एक हप्ताअघि देखि प्राधिकरणले निजी ऊर्जा उत्पादकहरूलाई कम क्षमतामा आयोजना सञ्चालन गर्न मौखिक निर्देशन दिँदै आएको व्यवसायी बताउँछन्। निजी ऊर्जा उत्पादकहरूको संस्था नेपाल (इप्पान)ले निजी क्षेत्रबाट उत्पादित ५ सय मेगावाट बिजुली खेर गइरहेको तथ्यांक सार्वजनिक गरेको छ। विभिन्न २९ आयोजनाबाट उत्पादित ५ सय मेगावाट बिजुली खेर गइरहेको इप्पानका अध्यक्ष गणेश कार्की बताएको समाचारमा उल्लेख छ।"
"न्याय परिषद्को बैठक आज बस्दै, न्यायाधीश नियुक्त गर्ने तयारी",काठमाडौं : न्याय परिषद्को बैठक आज पनि बस्ने भएको छ। सर्वोच्च अदालत र उच्च अदालतमा न्यायाधीश नियुक्ति लगायतका विषमा छलफल गर्न बुधबार बैठक बोलाइएको परिषद्का प्रवक्ता मानबहादुर कार्कीले जानकारी दिए। न्यायाधीश नियुक्तिका लागि सोमबार डाकिएको बैठक बिना निष्कर्ष सकिएको थियो। उक्त दिन कार्कीले बुधबारका पुन: बैठक बसेर छलफल हुने जनाएका थिए। सर्वोच्चमा ६ र उच्च अदालतमा ४१ न्यायाधीश रिक्त छन्। आजको बैठकले उच्च अदालतमा २७ र सर्वोच्चमा ६ न्यायाधीश नियुक्त गर्ने सम्भावना रहेको छ।
बजेट पासबारे छलफल गर्न जनता समाजवादी पार्टीको संसदीय दलको बैठक बस्दै,"काठमाडौं : जनता समाजवादी पार्टी, नेपालको संसदीय दलको बैठक आज बस्ने भएको छ। बजेटमाथि निर्णय गर्न आज मध्यान्ह १२ बजे संसदीय बैठक बोलाइएको जसपाका एक सांसदले जानकारी दिए। आजको बैठकमा बजेट र समसामयिक विषयमा छलफल हुनेछ। जसपाका नेताहरुले यथास्थितिमा बजेट पास हुन नसक्ने बताउँदै आएका थिए। तर, सत्ता गठबन्धनमा आबद्ध दल भएकाले आजको बैठकमा छलफलपश्चात बजेटमा मत दिने सहमति हुने सम्भावना रहेको छ। बजेट पास गर्ने कार्यसूची भएपछि कांग्रेस र माओवादी केन्द्रले आफ्ना सांसदलाई पक्षमा मतदान गर्न ह्वीप जारी गरेको छ।"
बजेटमाथि सांसदले उठाएका प्रश्नको प्रधानमन्त्रीले आज जवाफ दिने,"काठमाडौं : प्रतिनिधिसभा आजको बैठकमा प्रधानमन्त्री पुष्पकमल दाहाल प्रचण्डले सांसदले उठाएका प्रश्नको जवाफ दिने भएका छन्। नयाँ बानेश्वरस्थित संघीय संसद भवनमा बिहान ११ बजे बस्ने बैठकमा विनियोजन विधेयक, २०८० अन्तर्गत सांसदले उठाएका प्रश्नको जवाफ दिने सम्भावित कार्यसूचीमा उल्लेख छ। संसद सचिवालयका अनुसार प्रधानमन्त्री प्रचण्डले विनियोजन विधेयक, २०८० अन्तर्गत प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोगको सचिवालय, राष्ट्रपतिको कार्यालय एवं उपराष्ट्रपतिको कार्यालयको विभिन्न शीर्षकहरुमाथिको छलफलको क्रममा उठेका प्रश्नहरुको जवाफ दिनेछन्। यस्तै बैठकले सभामुखले विनियोजन विधेयक, २०८० अन्तर्गत विभिन्न मन्त्रालयहरुको विभिन्न शीर्षकहरुमा सांसदबाट प्रस्तुत खर्च कटौतीका प्रस्तावहरुलाई निर्णयार्थ प्रस्तुत गर्ने कार्यसूची छ। आजको बैठकले बजेट पास गर्ने भएकाले कांग्रेस र माओवादी केन्द्रले ह्वीप जारी गरिसकेका छन्।"
"सीआईबीले खोल्यो ललिता प्रकरणको फाइल : ७ पक्राउ, ४ सय दोषी","काठमाडौं : भ्रष्टाचारको अर्को चर्चित काण्ड हो ललिता निवास जग्गा हिनामिना। ललिता निवासको सरकारी जग्गा व्यक्तिको नाममा हिनामिना गर्नेलाई अनुसन्धानको दायरामा ल्याएको छ नेपाल प्रहरीको केन्द्रीय अनुसन्धान ब्युरो (सीआईबी)ले। उसले मंगलबार ७ जनालाई पक्राउ गरी अनुसन्धान प्रक्रिया अघि बढाएको छ। जसमा पूर्वनिर्वाचन आयुक्त सुधीर शाहदेखि भाटभटेनी सुपरमार्केटका सञ्चालक मीनबहादुर गुरुङ पक्राउ परेका छन्। अख्तियार दुरुपयोग अनुसन्धान आयोगले जोगाएका व्यक्तिलाई पनि सीआईबीले पक्राउ गरी अनुसन्धानको दायरामा ल्याएको हो। सीआईबी प्रवक्ता नवराज अधिकारीले दोषी देखिएका ७ जनालाई अनुसन्धानका लागि पक्राउ गरिएको जानकारी दिए। सीआईबीले नयाँ शिराबाट ललिता निवास प्रकरणको अनुसन्धान अघि बढाएको जनाएको छ। सीआईबीले २०७८ सालमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा उक्त फाइल सीआईबी फिर्ता गरिएको थियो। त्यसबेला पक्राउ गरिएका दुई जनालाई पनि त्यत्तिकै छोडिएको थियो। तर, नक्कली भुटानी शरणार्थी प्रकरणमा प्रहरीले उच्च पदस्थ लाई पक्राउ गरी अनुसन्धान प्रक्रिया अघि बढाएसँगै यो प्रकरणको अनुसन्धान पनि अघि बढाएको हो। जानकारहरू अब ललिता निवास प्रकरणमा जोडिएको उच्च राजनीतिक नेतृत्वलाई पनि अनुसन्धानको दायरामा ल्याउनुपर्ने बताउँछन्। यो प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईको नाम पनि मुछिएको छ। सीआईबीका अनुसार पूर्वसहसचिव कलाधर देउजा, पूर्वउपसचिव भूपेन्द्रमणि केसी, सुरेन्द्रमान कपाली, धर्मप्रसाद गौतम र गोपाल कार्कीलाई पनि पक्राउ गरी अनुसन्धान अघि बढाइएको छ। पूर्वसचिव तथा ललिता निवास जग्गा छानबिन समितिका संयोजक शारदाप्रसाद त्रिताल ललिता निवास प्रकरणमा सीआईबीले निकै राम्रो अनुसन्धान गरेको बताउँछन्। अनुसन्धानका क्रममा दोषी देखिएका सबैलाई कानुनी दायरामा ल्याउनुपर्ने त्रितालको भनाइ छ। अनुसन्धान प्रतिवेदनलाई समेटेर मुद्दा दर्ता गरिनुपर्छ। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्, त्रितालले भने, तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्। २०७५ फागुन २८ को मन्त्रिपरिषद्को बैठकले ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिएको थियो। उक्त काण्डको भ्रष्टाचारबारे छानबिन गर्न अख्तियार दुरुपयोग अनुसन्धान आयोगलाई जिम्मा दिइएको थियो। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा दर्ता गरेको थियो। तर, अख्तियारले पूर्वनिर्वाचन आयुक्त शाहलाई भने उन्मुक्ति दिएको थियो। उनीकी श्रीमती उर्मिला शाहविरुद्ध मात्रै भ्रष्टाचारको मुद्दा दायर गरिएको थियो। पूर्वप्रधानमन्त्रीद्वय नेपाल र भट्टराईविरुद्ध पनि मुद्दा दर्ता गरेन। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्। तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्।शारदाप्रसाद त्रिताल, पूर्वसचिव सीआईबी भन्छ ४ सय दोषी सीआईबीले ललिता निवास जग्गा हिनामिना काण्डमा कर्मचारी, व्यवसायी र भूमाफियासहित ४ सय जनाविरुद्ध किर्ते र ठगीमा मुद्दा दायर गर्नुपर्ने निष्कर्ष निकालेको थियो। उसले पनि राजनीतिक नेतृत्वलाई उन्मुक्ति दिएर प्रतिवेदन तयार पारेको थियो। सीआईबीले ललिता निवासको १ सय ४३ रोपनी जग्गा हिनामिना भएको निष्कर्ष निकालेको छ। अख्तियारले भने १ सय ३६ रोपनी जग्गा अतिक्रमण भएको भन्दै विशेष अदालतमा मुद्दा दर्ता गरिसकेको छ। सीआईबीको प्रतिवेदनमा २०४९, २०६२, २०६६६७ र २०६९ मा चार पटक किर्ते गरी सरकारी जग्गा व्यक्तिका नाममा दर्ता गरेको पाइएको उल्लेख छ। यी चार चरणमा ललिता निवासको जग्गा व्यक्तिको नाममा सारिएको थियो। त्यो बेला सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई पक्राउ गरेको थियो। ललिता निवास प्रकरण के हो ? सुवर्णशमशेर राणाले पुर्खाहरूबाट प्राप्त गरेको २ सय ९९ रोपनीमा ललिता निवास बनाइएको थियो। ललिता निवासको १९८८ माघ २५ गते भएको लालमोहर बमोजिम २ सय ८७ रोपनी ५ आना २ पैसा २५ दाम जग्गामध्येबाट श्रीमती श्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १ सय ५४ रोपनी ४ आना २ पैसा, हरिहर भवन ललितपुरको २ सय ४० रोपनी १ आना २ पैसा, सीता भवन नक्सालको १ सय १९ रोपनी १२ आना ३ पैसा, लक्ष्मी निवास महाराजगन्जको २ सय ५८ रोपनी १४ आना, बबरमहल करिया गाउँको २ सय ५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २ सय ४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २ सय ९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्टा गरी बाँकी २ सय ८४ रोपनी १४ आना ३ पैसा अधिग्रहण गरिएको थियो। २०२२०२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाममा दर्ता गरियो। बाँकी २ सय १२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा दिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। २०४९ मा ११३ रोपनी जग्गा अतिक्रमण त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा १ सय १३ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबजार र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको झन्डै १ सय १३ रोपनीको २०६० पुस १५ मा मालपोत कार्यालय डिल्लीबजारले हालसाबिक गरिदिएको थियो। छुट दर्ता (२०६२) २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। प्रधानमन्त्री निवास नै व्यक्तिको नाममा (२०६६६९) २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए, दीपकुमार बस्न्यात। त्यो बेला तीन पटक ललिता निवासको जग्गा प्रकरणका विषयमा मन्त्रिपरिषद्को निर्णय भएका छन्। २०६६ चैत २९ मा ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालयले प्रस्ताव तयार गरी मन्त्रिपरिषद्मा पेस गरेको थियो। प्रधानमन्त्री, प्रधानन्यायाधीशसहित निवास व्यक्ति नाम गरियो। त्यो बेला भौतिक योजनामन्त्रीको हैसियतमा गच्छदारले नै विशिष्ट व्यक्तिको जग्गा व्यक्तिको नाममा गर्न प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ट व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिक मन्त्रालयको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ट व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलानजस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनधिकृत व्यक्तिलाई मोही खडा गराउने तथा सरकारी जग्गा फस्र्योट गर्ने, गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्णयमा केही त्रुटि भएको भन्दै २०६७ असार १ मा संशोधनको टिप्पणी उठाउन भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्ताव बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। नक्कली गुठी बनाएर जग्गा बाँडियो (२०६९) २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतिगत निर्णय डा भट्टराईको मन्त्रिपरिषद्ले गरेको देखिन्छ। त्यसबेला मुख्यसचिव थिए लीलामणि पौड्याल। उनी पनि ललिता निवास प्रकरणमा जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौड्याल, पूर्वमन्त्री सञ्जय साह, पूर्वनिर्वाचन आयुक्त सुधीरकुमार शाहलगायतलाई उन्मुक्ति दिइएको छ। पक्राउ परेका ७ जना को हुन् ? १ सुधीरकुमार शाह पूर्वनिर्वाचन आयुक्त शाहको राणा परिवारसँग निकटको नाता पर्छ। शाहले ललिता निवासको १ रोपनी ११ आना जग्गा श्रीमती उर्मिलाको नाममा राखेको आरोप छ। २०४९ सालको पहिलो चरणमा यो जग्गा व्यक्तिको नाममा दर्ता हुँदा शाह भक्तपुर मालपोत कार्यालयका प्रमुख थिए। अख्तियारले भने शाहलाई उन्मुक्ति दिएको थियो। श्रीमती उर्मिलालाई भने अख्तियारले मुद्दा चलाएको थियो। २ सुरेन्द्रमान कपाली कपाली मालपोत कार्यालय डिल्लीबजारका तत्कालीन अधिकृत थिए। उनकै पालामा ललिता निवासको २ रोपनी ८ आना जग्गा कपालीको बुहारी नाता पर्ने शान्ति मल्लको नाममा जग्गा बकस गरिएको थियो। अख्तियारले उनीविरुद्ध २ करोड २६ लाख ८५ हजार ५ सय बिगो कायम गरेर मुद्दा हालेको छ। ३ धर्मप्रसाद गौतम गौतम भूमिसुधार तथा व्यवस्थापन विभागका शाखा अधिकृत थिए। सीआईबीले फेला पारेको कागजमा धर्मप्रसाद गौतमको योजनामा उक्त जग्गा शान्ति मल्लको नाममा बकस पास गरिएको थियो। ४ हुपेन्द्रमणि केसीकेसी तत्कालीन भूमि सुधार मन्त्रालयका उपसचिव हुन्। उनले मालपोत कार्यालय डिल्लीबजारको मालपोत अधिकृत हुँदा छुट भएको भन्दै ललिता निवासको जग्गा व्यक्तिको नाममा दर्ता गराएका थिए। उनीविरुद्ध अख्यिारले नै ३० करोड ३९ लाख ९६ हजार बिगोसहित मुद्दा हालेको थियो। सरकारी अधिकारीमा ठूलो बिगो मुद्दा पर्नेमध्ये उनी पनि हुन्। अनुसन्धानमा उनले १२ आना २ पैसा जग्गा गैरकानुनी रूपमा सुनीति राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रमाणपत्र दिएको देखिएको छ। ५ गोपाल कार्की कार्की डिल्लीबजार मालपोत कार्यालयका पूर्वखरिदार हुन्। ललिता निवास जग्गा व्यक्तिको नाममा नामसारीमा उनको पनि संलग्नता देखिएको सीआईबीको अनुसन्धानमा छ। ६ कलाधर देउजाललिता निवासको जग्गा राणा परिवारको नाममा दुई पटक फिर्ता दिने निर्णय हुँदा देउवा डिल्लीबजार मालपोत कार्यालयको मालपोत अधिकृत थिए। कलाधर देउजाका साढुभाइ इन्द्रबहादुर थापा क्षत्रीको नाममा ललिता निवासको दुई रोपनी जग्गा पास भएको सीआईबीको भनाइ छ। ७ मीनबहादुर गुरुङगुरुङ भाटभटेनीका सञ्चालक हुन्। गुरुङले बिचौलिया र मालपोतका कर्मचारीसँग मिलेमतो गरी ललिता निवासको जग्गा खरिद गरेको सीआईबीको भनाइ छ। यसै प्रकरणमा विशेष अदालतले २०७७ सालमा गुरुङसँग २ करोड धरौटी मागेको थियो। गुरुङमाथि नक्कली मोही खडा गर्न किर्ते गरेको आरोप छ। अख्तियारले गुरुङलाई ३९ करोड २७ लाख ६८ हजारको बिगो कायम गरेर मुद्दा हालेको छ। उक्त मुद्दा विशेष अदालतमा विचाराधीन छ।"
कांग्रेसले पनि अनलाइनबाट पार्टीको सदस्यता दिने,काठमाडौं : नेपाली कांग्रेसले पनि अनलाइनबाटै पार्टीको सदस्यता वितरण गर्ने भएको छ। महामन्त्री गगनकुमार थापाको संयोजकत्वमा बसेको सदस्यता व्यवस्थापन केन्द्रीय समितिका बैठकले कांग्रेसको बेवसाइटबाट सदस्यता आवेदन दिन र अनलाइनबाटै सदस्यता शुल्क बुझाउन सकिने निर्णय गरेको हो। कार्यवाहक मुख्य सचिव डा प्रदीप पराजुलीका अनुसार यसअघि नेपाली कांग्रेसको क्रियाशील सदस्य भइसकेका व्यक्तिको क्रियाशील सदस्यता कार्ड केन्द्रले उपलब्ध गराउँदै आएकोमा अब पार्टी जिल्ला कार्यालयले नै प्रिन्ट गरी सम्बन्धित व्यक्तिलाई उपलब्ध गराउनसक्ने गरी व्यवस्था गरिएको छ। नेपाली कांग्रेसको विधान अनुसार क्रियाशील सदस्यता नविकरणको नियमित प्रक्रिया शुरु गरिसकिएको पराजुलीले जानकारी दिए। उनका अनुसार नविकरण गर्नको लागि जिल्ला कार्यालयले मातहतका निकायबाट विधान बमोजिमको आवश्यक प्रक्रिया पुरा गरी गराई योग्यता पुगे नपुगेको हेरी अनलाइबाटै नविकरण विवरण भर्नेछ। यसरी नविकरण भएको व्यक्तिको सदस्यता नविकरण कार्ड अनलाइन वा प्रिन्ट गरेर जिल्ला कार्यसमितिले नै सदस्यलाई उपलब्ध गराउने व्यवस्था गरिएको छ। क्रियाशील सदस्यता लिन चाहने व्यक्तिले पार्टीको वडा तहमा आवेदन दिएमा विधान बमोजिमको प्रक्रिया पूरा भएका व्यक्तिको क्रियाशिल सदस्यता विवरण प्रतिनिधिसभा क्षेत्रीय कार्यसमितिले अनलाइनबाट भर्नेछ र सबै विवरण अभिलेख भएपछि सदस्यता कार्ड उपलब्ध गराइने व्यवस्था छ नेपाली कांग्रेसको क्रियाशील सदस्यता खुल्ला गरेकाले अनलाइनबाटै भर्न पाउने गरी आवश्यक प्राविधिक तयारी भएको जनाएको छ। यसका लागि विधान र नियमावलीमा रहेका केही विषयमा संसोधनको प्रकृया पुरा गरेपछि क्रियाशील सदस्यताको आवेदन पनि पार्टीको वेवसाइटबाट अनलाइनमै भर्न सकिने व्यवस्था गरिएको छ।
नक्कली भुटानी शरणार्थी प्रकरण इतिहासकै ठूलो अनुसन्धान र उपलब्धि हो : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले नक्कली भुटानी शरणार्थी प्रकरण इतिहासकै ठूलो अनुसन्धान भएको बताएका छन्। बुधबार प्रतिनिधि सभाको बैठकलाई सम्बोधन गर्दै उनले नक्कली भुटानी शरणार्थी काण्ड इतिहासकै ठूलो उपलब्धि भएको दाबी गरेका हुन्। प्रचण्डले भने,हाइ प्रोफाइलका व्यक्ति कानुनभन्दा माथि छन् भन्ने आम मनोविज्ञान बनिरहेको थियो। त्यसले जनतामा आक्रोस जन्माइरहेको थियो। नक्कली भुटानी शरणार्थी प्रकरणमा सरकारले गरेको अनुसन्धान र कारबाहीपछि जनतामा आशा र विश्वास जागेको छ। प्रधानमन्त्री प्रचण्डले यस प्रकरणमा सरकारले कानुनको सर्वोच्चता मात्र नभई लोकतन्त्रको सर्वोच्चता कायम गर्न सफल भएको बताए। उनले उच्च पदस्थहरु देशको व्यक्ति कानुनभन्दा माथि छ भन्ने मान्यता गलत प्रमाणित भएको उल्लेख गरे। नक्कली भुटानी शरणार्थी काण्डको सफल अनुसन्धानबाट सरकारले कानुनको सर्वोच्चतामात्र प्रमाणित गरेको छैन, लोकतन्त्रको सर्वोच्चता पनि स्थापित गरेको छ। उच्च पदस्थहरू र देशको एउटा वर्ग कानुनभन्दा माथि छ भन्ने निराशावादी मान्यता गलत प्रमाणित भएको छ। यो काण्डको सफल अनुसन्धानसँगै अब लोकतन्त्रको सर्भिसिङ र शुद्धीकरण सुरु भएको छ।प्रचण्डले भने,संसद र आमजनसमुदायलाई म यही रोस्टमबाट विश्वास दिलाउँछु, यो शुद्धीकरण अब रोकिने छैन। हिजोबाट प्रधानमन्त्री निवास नै निल्न खोज्ने ललिता निवास काण्डका अभियुक्तहरू पक्राउ पर्न थालेका छन्। मिटरब्याजी र सहकारीका ठगहरूमाथि कारवाही सुरु भइसकेको छ। वर्षौंदेखिको विकृतिको डुंगुर सफा गर्ने सुशासनको यो लडाईमा मलाई संसद र जनताको अझ धेरै समर्थन चाहिएको छ। बेथितिको दुष्चक्र नभत्काएसम्म न देश अघि बढ्नेछ, न लोकतन्त्र। म संकल्प गर्छु, कुनै पनि मूल्यमा विकृतिको यो डुंगुर भत्काइ छाडिनेछ। उनले सबै जसो आर्थिक सूचक सकारात्मक दिशामा अगाडि बढेको जानकारी दिए। उनले विप्रेषण र पर्यटक नेपालमा बढ्दै गएको उल्लेख गरे।"
बजेटको पक्षमा मतदान गर्ने एकीकृत समाजवादीको निर्णय,"काठमाडौं : नेकपा एकीकृत समाजवादीले सरकारले ल्याएको बजेटको पक्षमा मतदान गर्ने निर्णय गरेको छ। बजेटका विषयमा प्रधानमन्त्री,अर्थमन्त्री र नेकपा एसका अध्यक्ष माधवकुमार नेपालबीच भएको छलफलपछि बजेट पारितमा सहयोग गर्ने निर्णय गरिएको नेकपा समाजवादीका नेता राजेन्द्र पाण्डेले जानकारी दिए । बजेटमा पार्टीको सहमतिलाई बजेटको प्रणालीमार्फत सम्बोधन गर्ने प्रतिवद्धता आएपछि पक्षमा मतदान गर्ने निर्णय गरिएको उनको भनाइ छ । आज प्रतिनिधिसभाबाट आर्थिक वर्ष २०८०८१ को बजेट पारित हुँदैछ।"
मिटरब्याजी र सहकारीका ठगहरूमाथि कारवाही सुरु भइसकेको छ : प्रधानमन्त्री,"काठमडौं : प्रधानमन्त्री पुष्पकमल दाहाल प्रचण्डले मिटरब्याजी र सहकारीका ठगहरूमाथि कारवाही सुरु भइसकेको बताएका छन्। प्रतिनिधि सभाको बैठकलाई बुधबार सम्बोधन गर्दै उनले भने, 'हिजोबाट प्रधानमन्त्री निवास नै निल्न खोज्ने ललिता निवास काण्डका अभियुक्तहरू पक्राउ पर्न थालेको र मिटरब्याजी र सहकारीका ठगहरूमाथि कारवाही सुरु भइसकेको छ। वर्षौंदेखिको विकृतिको डुंगुर सफा गर्ने सुशासनको यो लडाईमा मलाई संसद र जनताको अझ धेरै समर्थन चाहिएको छ।' प्रचण्डले नक्कली भुटानी शरणार्थी काण्डको सफल अनुसन्धानबाट सरकारले कानुनको सर्वोच्चतामात्र प्रमाणित नगरी लोकतन्त्रको सर्वोच्चता पनि स्थापित गरेको बताएका छन्। उनले भने, उच्च पदस्थहरू र देशको एउटा वर्ग कानुनभन्दा माथि छ भन्ने निराशावादी मान्यता गलत प्रमाणित भएको छ। यो काण्डको सफल अनुसन्धानसँगै अब लोकतन्त्रको सर्भिसिङ र शुद्धीकरण सुरु भएको छ। प्रधानमन्त्रीले यसलाई शुद्धीकरणको संज्ञा दिँदै अब यो क्रम नरोकिने संसद र आमजनसमुदायलाई विश्वास दिलाए। बेथितिको दुष्चक्र नभत्काएसम्म न देश अघि बढ्नेछ, न लोकतन्त्र। म संकल्प गर्छु, कुनै पनि मूल्यमा विकृतिको यो डुंगुर भत्काइ छाडिनेछ। लोकतन्त्रसँग आफ्ना विकृति सच्याउने सामर्थ्य छ र सरकार त्यो दिशामा क्रियाशील छ, उनले भने।"
तेस्रो लिंगीहरूको दुखेसो बाँच्नकै लागि यौन पेसा अंगाल्नुपरेको छ,"वीरगन्ज : समाजले नस्वीकारकै कारण बाध्य भएर यौन पेसामा लाग्नु परेको तेस्रो लिंगीहरूले दुखेसो पोखेकेका छन्। यौन पेसामा लाग्दा प्राणघातक विभिन्न रोगको सिकार पनि बन्ने गरेको गुनासो उनीहरूको छ। यौनिक तथा लैंगिक अल्पसंख्यकको क्षेत्रमा काम गर्ने गैरसरकारी संस्था सहयात्री समाज नेपालका अनुसार पर्सामा समाजमा खुलेर आएका तेस्रो लिंगीको संख्या ५ सयभन्दा बढी छ। समाजमा खुलेर नआउनेहरूको संख्या भने अझ त्योभन्दा बढी नै रहेको सहयात्री समाज नेपाल पर्साका कार्यक्रम संयोजक सुरज लिम्बुले बताए। तीमध्ये व्यवसायिकरूपमै यौन पेसामा करिब २ सयको हाराहारीमा संलग्न छ। तर हालः आफू यौन पेसामा रहेको खुलेरै बताउनेहरूको संख्या भने १०१२ जनामात्रै रहेको लिम्बुले बताए। समाज र घरपरिवारले समेत पहिचान नस्वीकारेकाले तेस्रो लिंगीहरू जीवन गुजारा गर्नैका लागि काम वा जागिर माग्न जाँदा तेस्रो लिंगी भएकै कारण जागिर नपाएपछि बाध्य भएर कतिपय तेस्रो लिंगीहरू यौनकर्मी बन्न बाध्य हुने गरेको तेस्रो लिंगी महिला सन्जुले बताइन्। उनले थपिन्, अझै पनि हामीलाई एक त आफ्नै घरपरिवारले नै स्वीकार्दैन। समाजमा पनि छक्का हिजडाँ भनेर हेला गर्छन्, बाँच्नका लागि काम गर्नुपर्ने नै हुन्छ तर जागिर माग्न जाँदा तेस्रो लिंगी भन्दै काम दिँदैनन्। कतिपय साथीहरू बाँच्नकै लागि गलत भए पनि बाध्य भएर यौन पेसा अगाँल्छन्।' त्यस्तै दीपिका भन्छिन्, ठूला आलीशान होटलमा हुने गोष्ठीसेमिनारमा जसले यौन पेसा गलत हो, यसले समाज बदनाम हुन्छ, यौन पेसा छोड्नुस्, अरु काम वा जागिर गर्नुस् भनेर भाषण गर्छन्, ती भाषण गर्ने व्याक्तिकै संस्था वा फर्ममा काम माग्न जादाँ तेस्रो लिंगी भनेर होच्याउँछन्।' सहयात्री समाजमा कार्यरतसमेत रहेकी दीपिका यौन पेसामा लागेका तेस्रो लिंगीहरूलाई उक्त पेसा छाडेर अरु कुनै काम गर्न आफूहरूले निरन्तर काउन्सिलिङ गर्दै आएको बताइन्। तर उनीहरूले कि त हामीलाई अरु कुनै काम वा जागिर खोजिदेऊ होइन भने बाँच्नका लागि कुनै आधार देऊ भन्छन्। हामी रहरले होइन बाध्यताले यौनकर्मी बन्नु परेको पनि बताउँछन्,' उनले भनिन्। तेस्रो लिंगी महिलाहरू रहरले नभइ जीवन गुजारा गर्न अन्य विकल्प नपाएर नै यौनकर्मी बन्ने गरेको सहयात्री समाज नेपाल पर्साका संयोजक लिम्बु पनि स्वीकार्छन्। नेपालमै काठमाडौंपछि पर्सामा सबैभन्दा बढी तेस्रो लिंगीको संख्या रहेको उनले बताए। अधिकांश तेस्रो लिंगीहरू विभिन्न विहे, भोजभेतरजस्ता उत्सव र समारोहमा हुने आर्केष्टा (नाँचगान) समूहमा काम गरेर जीवन गुजारा गरिरहेको लिम्बुले बताए। 'पर्सामा समाजमा खुलेर आएका ५ सयभन्दा बढी तेस्रो लिंगीगी छन्। उनीहरूमध्ये ६ जनाले मात्रै सहयात्री समाजमा जागिर पाएका छन्। अरु सबै जना काम वा जागिर नपाएकाले कि त आर्केष्टामा नाचेर जीवन गुजारा चलाइरहेका छन्। कि त बाध्य भएर कतिपय यौनकर्मी बनेका छन्,' उनले भने। त्यस्तै ममताले प्रहरीबाट पनि आफूहरू दुर्व्यवहारमा पर्ने गरेको दुखेसो पोखिन्। 'म यौनकर्मी होइन तर विहे भोजभतेरमा हुने आर्केष्टामा नाचेर अबेरराति घर वा डेरामा फर्किँदा बाटोमा भेटिने प्रहरीले यौनकर्मी होस् भनेर गाली गर्छन्। नराम्रो बचन लगाउने गर्छन्,' उनले भनिन्।"
मीनबहादुर गुरुङसहित चारजनालाई अनुसन्धान गर्न ७ दिनको म्याद थप,"काठमाडौं : ललिता निवास जग्गा हिनामिना प्रकरणमा पक्राउ परेका चारजनालाई थप अनुसन्धान गर्न ७ दिनको म्याद थप भएको छ। काठमाडौं जिल्ला अदालतले उनीहरूलाई हिरासतमा राखेर अनुसन्धान गर्न ७ दिनको म्याद दिएको हो। नेपाल प्रहरीको केन्द्रीय अनुसन्धान ब्यूरो (सीआईबी)ले भाटभटेनी सुपर मार्केटका सञ्चालक मीनबहादुर गुरूङ, तत्कालीन भक्तपुर मालपोल कार्यालयका कर्मचारी सुधीर शाह,मालपोल कार्यालयका कर्मचारी धर्मप्रसाद गौतम र मालपोतकै अर्का कर्मचारी गोपाल कार्कीलाई ललिता निवास जग्गा प्रकरणमा मंगलबार पक्राउ गरेको थियो। सीआईबीले सो प्रकरणमा ७ जनालाई पक्राउ गरेको थियो। पक्राउ परेका मध्ये तीनजनाले अदालतबाट स्टे अडर लिइसकेकाले मंगलबार नै छोडिदिएको थियो। मालपोत कार्यालय डिल्लीबजारका तत्कालीन अधिकृत सुरेन्द्र कपाली, तत्कालीन भूमि सुधार मन्त्रालयका उपसचिव हुपेन्द्रमणी केसी,डिल्लीबजार मालपोत कार्यालयका मालपोत अधिकृत कलाधर देउजालाई प्रहरीले कागजात गराएर छोडेको थियो। पक्राउ परेको दोस्रो दिन चारैजनालाई म्याद थपका लागि सरकारी वकिलको कार्यालय लगिएको हो। सरकारी वकिलको कार्यालयले उनीहरूलाई म्याद थपका लागि जिल्ला अदालत पेश गरेको थियो। सीआईबीको टोलीले उनीहरूलाई उपत्यकाका विभिन्न स्थानबाट पक्राउ गरेको थियो। पक्राउ परेका चारजनाको बयानको आधारमा अनुसन्धान अघि बढाउने सीआईबीको तयारी छ। सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको छ। सोही प्रकरणमा यी चारजना पक्राउ परेका हुन्। विसं २०४९ देखि २०६९ सम्ममा ललिता निवासको जग्गा लिखत कीर्ते गरी हिनामिना भएको सार्वजनिक भएको थियो । सोही प्रकरणमा सिआईवीले अनुसन्धान गरिरहेको छ । ललिता निवास प्रकरणमा यसअघि तीन सय जनालाई प्रतिवादी बनाएर प्रहरीको केन्द्रीय अनुसन्धान ब्यूरोले सरकारी वकिलको कार्यालयमा प्रतिवेदन बुझाएको थियो। तर सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो। उक्त घटनाको सन्दर्भमा अख्तियार दुरुपयोग अनुसन्धान आयोगले छुट्टै अनुसन्धान गरेर एक सय ७५ जनाविरुद्ध विशेष अदालतमा मुद्दा दर्ता गरेको थियो । हाल उक्त मुद्दा विचाराधीन छ ।"
बर्दियाको मधुवनमा गोरक्षनाथ मन्दिर शिलान्यास,"गुलरिया : बर्दियाको मधुवन नगरपालिका वडा नम्बर ९ धर्मवस्तीस्थित दुर्गा मन्दिर परिसरमा गोरक्षनाथको मन्दिर निर्माणका लागि शिलान्याश तथा भूमिपूजन गरिएको छ। लुम्बिनी प्रदेसका संसद जन्मजय तिमिल्सिनाले मन्दिरको शिलान्यास गरेका छन्। गोरक्षपीठका प्रमुख महन्त योगी शिर्षनाथको समुपस्थितीमा मन्दिर निर्माणको शुभारम्भसँगै भुमिपूजन गरिएको गोरक्षनाथ मन्दिर निर्माण समितिका अध्यक्ष विवश सिग्देलले बताए। कूल २ करोड ५४ लाख ४३ हजार ९१८ रुपैयाको अनुमानित लागतमा निर्माण गर्न लागिएको मन्दिर संघ, प्रदेस, स्थानिय सरकार, संघ, संस्था लगायत श्रद्धालुहरूको सहयोग रहने बताइएको छ। जिल्लामा निर्माण गरिन लागेको गोरक्षनाथको मन्दिर पहिलो हो। मन्दिर सँगसँगै आश्रम, धर्मशाला, पाठशाला, भजन गृह समेत निर्माण हुने अध्यक्ष सिग्देलको भनाइ छ। महर्षी दिपक प्रतिष्ठान, स्थानिय वडा, दुर्गा मन्दिर समितिलगायतले गोरक्षनाथ मन्दिर निर्माणमा सहकार्य गर्ने भएका छन्। कार्यक्रमका प्रमुख अतिथि लुम्बिनी प्रदेसका संसद जन्मजय तिमिल्सिनाले मन्दिर निर्माणका लागि प्रदेस सरकारबाट सहयोग उपलब्ध गराउने प्रतिबद्धता ब्यक्त गरेका छन्। मधुवनको बिकासको लागि स्थानीयहरू एकजुट भएर लाग्नुपर्ने बताउँदै नेता तिमिल्सिनाले मन्दिर निर्माण कार्यलाई छिट्टै सम्पन्न गर्नेतर्फ लाग्नुपर्नेमा जोड दिएका छन्। धार्मिक अनुष्ठानका विशेष अतिथि गोरक्षपीठका प्रमुख महन्त योगी शीर्षनाथले योगी नरहरि नाथले देखाएको बाटो सबैले अवलम्बन गर्नुपर्ने बताए। मन्दिर निर्माणका लागि सहयोग गर्न सबैलाई उनले अनुरोध गरेका छन्।"
लागुऔषधसहित भारतीय नागरिक पक्राउ,वीरगन्ज : वीरगन्जमा ठूलो परिमाणमा लागुऔषधसहित एक भारतीय युवक पक्राउ परेका छन्। पक्राउ पर्नेमा भारत बिहारको रक्सौल घर भएका २० वर्षीय अनिल भन्ने अनिष सिंह रहेका छन्। उनको साथबाट प्रहरीले लागु औषध नाइट्राभेट ट्याब्लेट १ हजार ४७० पिस बरामद गरेको छ। बुधबार बिहान ९ बजेतिर वीरगन्ज भन्सार नजिकको रजतजयन्ति चोकस्थित सडकमा रक्सौलबाट पैदल वीरगन्ज आइरहेका सिंहलाई शंका लागेर प्रहरीले चेकजाँच गरेको थियो। त्यसक्रममा उनले बोकेको झोलाभित्रबाट उक्त परिमाणमा लागुऔषध बरामद भएको पर्साका प्रहरी प्रवक्ता प्रहरी नायव उपरीक्षक दिपक गिरीले बताए। लागु औषधसहित पक्राउ परेका सिंहलाई नियन्त्रणमा जिल्ला प्रहरी कार्यालय पर्साको हिरासतमा राखेर बुधबार नै पर्सा जिल्ला अदालतबाट ५ दिनको म्याद थप अनुमति लिई थप अनुसन्धान भइरहेको गिरीले जानकारी दिए।
पर्यटकीय क्षेत्र जोड्ने सडक कालोपत्रे,"बुटवल : सरुमारानी गाउँपालिका प्यूठानले गाउँपालिका केन्द्र बड्डाँडा बजारदेखि धार्मिक एवं पर्यटकीय तीर्थस्थल ऐरावती मन्दिर जोड्ने सडकको डेढ किलोमिटर खण्डमा कालोपत्रे गरेको छ। बड्डाँडादेखि ऐरावतीसम्मको दुरी २७ किलोमिटर छ। अघिल्लो आर्थिक वर्ष र चालू आर्थिक वर्षमा गरी कूल १ किलोमिटर ६ सय मिटर दूरी सडक कालोपत्रे भइसकेको गाउँपालिकाका प्रवक्ता एवं ४ नम्बर वडा अध्यक्ष चिन्तबहादुर सोमैमगरले जानकारी दिए। यस खण्डको १० किलोमिटर ग्राबेल र बाँकी खण्ड कच्ची रहेको उनले बताए। आगामी आर्थिक वर्षका लागि सडक स्तरोन्नती र कालोपत्रे गर्नका लागि १ करोड ६२ लाख रुपैयाँ बजेट विनियोजन गरिएको सोमैले बताए। २७ किलोमिटर पूरै सडक कालोपत्रे गरेर ऐरावतीको पर्यटन प्रवर्द्धन गर्नसके समग्र जिल्लाको अर्थतन्त्रमा टेवा पुग्नसक्ने स्थानीयको आशा छ। सडक कालोपत्रे भएपछि हंसपुरसहित जोडिएको अर्घाखाँचीका नागरिकहरूसमेत प्रत्यक्ष लाभाञ्वित भएका छन्। बडडाँडा र हंसपुर क्षेत्र व्यवासयिक कृषि खेतीका लागि जिल्लाकै पकड मानिन्छन्। सहज सडकले त्यसको पनि बजारीकरणमा किसानलाई उत्साह थप्ने छ। अदुवा, बेसार, तेजपात, दालचिनी र बाख्रापालन गर्ने सयौं किसानहरू यस क्षेत्रमा छन्। गाउँपालिकाले यसअघि वडा नम्वर ८ स्थित दर्भानमैदानसम्म ३ सय २० मिटर र दर्भान बजार आवासीय क्षेत्रमा करिब १ सय ५० मिटर सडक कालोपत्रे गरेको छ। आगामी आर्थिक वर्षका लागि १४ नम्बर नर्सरीदेखि आटीटार हुँदै वडा नम्बर १ को वडा कार्यालय पुग्ने मोटरबाटो कालोपत्रको लागि २५ लाख रुपैयाँ र वडा नम्बर ८ को दर्भान प्रहरीचौकीदेखि रत्नेसम्म मोटरबाटो कालोपत्रको लागि १२ लाख रुपैयाँ बजेट विनियोजन भएको गाउँपालिका प्रवक्ता सौमेमगरले जानकारी दिए।"
प्राकृतिक कारणले एक वर्षमा २० गैँडा मरे,"चितवन : प्राकृतिक कारणले धेरै गैँडा मरेपछि मृत्युको खोजी गरिरहेको चितवन राष्ट्रिय निकुञ्जमा चालु आर्थिक वर्षमा विगतको तुलनामा कम गैँडा मरेका छन्। यस वर्ष हालसम्म २२ वटा गैँडा मरेकोमा २० वटा प्राकृतिक कारणले मरेका हुन् भने दुई वटा चोरी शिकारीले मारेका हुन्। निकुञ्जका सूचना अधिकारी गणेशप्रसाद तिवारीका अनुसार आर्थिक वर्ष २०७५०७६ मा प्राकृतिक कारणले ४३ वटा गैँडा मरेका थिए। त्यसयताको वर्षहरूमा प्राकृतिक कारणले मर्ने गैँडाको सङ्ख्या त्यसभन्दा कम हुँदै आएको छ। आव २०७६०७७ मा २६, ०७७०७८ मा ३९ र ०७८०७९ मा ३५ वटा गैँडा प्राकृतिक कारणले मरेका छन्। यस आवमा ०७२०७३ मा भन्दा बढी तर त्यसयताका अन्य वर्षको तुलनामा कम गैँडा मरेका हुन्। त्यस वर्ष १४ वटा गैँडा मरेका थिए। आव २०७३०७४ मा २४ वटा गैँडा मरेको निकुञ्जको तथ्यांकमा उल्लेख छ। चालु आवको माघ महिनामा दुईवटा गैँडा चोरी शिकारीले मारेका थिए। अन्य गैँडा प्राकृतिक कारणले मरेको तिवारीले जानकारी दिए। प्राकृतिक कारणले मरेका गैँडा करेन्ट लागेर, चोटपटक लागेर, बुढो भएर, बाघको आक्रमणबाट, एकापसमा जुधेर, मगर गोहीको आक्रमणबाट मरेका हुन्। तिवारीले निकुञ्जभित्रको घाँसे मैदान र पानीको व्यवस्थापनका कारण गैँडा बाहिर ननिस्किएपछि मृत्यु घटेको अनुमान गरिएको बताए। प्राकृतिक कारणले गैँडा धेरै मरेपछि राष्ट्रिय निकुञ्ज तथा वन्यजन्तु संरक्षण विभागले अध्ययनका लागि टोली गठन गरेको थियो। सो टोलीले अध्ययनसँगै सुझाव दिएपछि प्राकृतिक कारणबाट गैँडाको मृत्युदर घटाउन निकुञ्जले सक्दो प्रयास गरिरहेको तिवारीले बताए। चितवन राष्ट्रिय निकुञ्जमा पछिल्लो गणनाअनुसार छ सय ९४ गैँडा रहेका छन्। विगतका वर्षहरूमा चोरी शिकारबाट धेरै गैँडा मर्ने गरेको भए पनि पछिल्ला वर्षहरूमा यो सङ्ख्यामा कमी आएको छ। आव २०७३०७४ मा एउटा, २०७७०७८ मा चार वटा र २०७८०७९ मा दुई वटा गैँडा चोरी शिकारीले मारेका थिए। सशस्त्र द्वन्द्वको समयमा एकै वर्ष चोरी शिकारीका कारण ३७ वटा गैँडा मरेका थिए।"
पशुपतिनाथ मन्दिरमा जलहरी पुनर्स्थापना गरिँदै,"काठमाडौं: पशुपतिनाथ मन्दिरमा निकालिएको जलहरी पुनर्स्थापना गरिँदैछ । नियमित पूजा र आरती गरेपछि अहिले जलहरी पुनर्स्थापना गर्न लागिएको हो। सुनको मात्रामा विवाद भएपछि आइतबार पशुपतिनाथको गर्भगृहमा राखिएको जलहरी निकालिएको थियो। सुनको जलहरीमा अनियमितता भएको चौतर्फी आलोचना भएपछि अख्तियार दुरुपयोग अनुन्धान आयोगले पशुपतिनाथमा राखिएको सुनको जलहरीको तौल जोखेको थियो। आयोगले पशुपति विकास कोष,नेपाली सेना,सशस्त्र प्रहरी, नेपाल प्रहरी,जनप्रतिनिधि र पशुपति क्षेत्र विकास कोषको रोहवरमा पशुपतिनाथ मन्दिरमा राखिएको जलहरीको सुनको मात्रा जोखेको थियो। सुन जोखिने र परीक्षणको काम सकिएकाले आज जलहरी पुनर्स्थापना गर्न लागिएको हो। जलहरी पुनरस्थापना गरिने भएपछि पशु्पतिनाथ मन्दिर परिसरमा सुरक्षा व्यवस्था कडा पारिएको छ। पशुपति शिवलिङ्गको गर्भगृहलाई पूर्णरुपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो । महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख छ। तर पुष्टि हुन सकेको छैन। अनुसन्धान आयोगले यसबारे छानबिन गरिहेको छ।"
मीनबहादुर गुरुङसहित चारजनालाई म्याद थपका लागि सरकारी वकिलको कार्यालय लगियो,"काठमाडौं : ललिता निवास जग्गा हिनामिना प्रकरणमा पक्राउ परेका चारजनालाई म्याद थपका लागि जिल्ला सरकारी वकिलको कार्यालय लगिएको छ। नेपाल प्रहरीको केन्द्रीय अनुसन्धान ब्यूरो (सीआईबी)ले भाटभटेनी सुपर मार्केटका सञ्चालक मीनबहादुर गुरूङ, तत्कालीन भक्तपुर मालपोल कार्यालयका कर्मचारी सुधीर शाह,मालपोल कार्यालयका कर्मचारी धर्मप्रसाद गौतम र मालपोतकै अर्का कर्मचारी गोपाल कार्कीलाई ललिता निवास जग्गा प्रकरणमा मंगलबार पक्राउ गरेको थियो। सीआईबीले सो प्रकरणमा ७ जनालाई पक्राउ गरेको थियो। पक्राउ परेका मध्ये तीनजनाले अदालतबाट स्टे अडर लिइसकेकाले मंगलबार नै छोडिदिएको थियो। मालपोत कार्यालय डिल्लीबजारका तत्कालीन अधिकृत सुरेन्द्र कपाली, तत्कालीन भूमि सुधार मन्त्रालयका उपसचिव हुपेन्द्रमणी केसी,डिल्लीबजार मालपोत कार्यालयका मालपोत अधिकृत कलाधर देउजालाई प्रहरीले कागजात गराएर छोडेको थियो। पक्राउ परेको दोस्रो दिन चारैजनालाई म्याद थपका लागि सरकारी वकिलको कार्यालय लगिएको हो। सीआईबीको टोलीले उनीहरूलाई उपत्यकाका विभिन्न स्थानबाट पक्राउ गरेको थियो। पक्राउ परेका चारजनाको बयानको आधारमा अनुसन्धान अघि बढाउने सीआईबीको तयारी छ। सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको छ। सोही प्रकरणमा यी चारजना पक्राउ परेका हुन्। विसं २०४९ देखि २०६९ सम्ममा ललिता निवासको जग्गा लिखत कीर्ते गरी हिनामिना भएको सार्वजनिक भएको थियो । सोही प्रकरणमा सिआईवीले अनुसन्धान गरिरहेको छ । ललिता निवास प्रकरणमा यसअघि तीन सय जनालाई प्रतिवादी बनाएर प्रहरीको केन्द्रीय अनुसन्धान ब्यूरोले सरकारी वकिलको कार्यालयमा प्रतिवेदन बुझाएको थियो। तर सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो। उक्त घटनाको सन्दर्भमा अख्तियार दुरुपयोग अनुसन्धान आयोगले छुट्टै अनुसन्धान गरेर एक सय ७५ जनाविरुद्ध विशेष अदालतमा मुद्दा दर्ता गरेको थियो । हाल उक्त मुद्दा विचाराधीन छ ।"
सहकारीबाट नागरिक ठगिएपछि काठमाडौँ महानगरको चासो,"यसैगरी महानगरप्रमुख बालेन शाहले पनि सहकारीको यथार्थ स्थिति र कारोबारबारे जानकारी गराउन मातहतका सहकारीहरुलाई निर्देशन दिएका छन्। उनले सामाजिक सञ्जालमा लेखेका छन्, 'वित्तीय जोखिमबाट बचौँ, सहकारीहरूलाई सङ्कटग्रस्त हुनबाट बचाऔँ।' काठमाडौं : काठमाडौं महानगरपालिकाले सहकारीबाट बचतकर्ता ठगिने सिलसिला बढेपछि मातहतका सहकारीको नियमनमा चासो देखाएको छ। महानगरपालिकाको सहकारी विभागले आज एक सूचना प्रकाशित गरी महानगरले तोकेको समयमा सबै शेयर सदस्यलाई उपस्थित गराई साधारणसभा सम्पन्न गर्न निर्देशन जारी गरेको छ। साथै महानगरपालिकालाई संस्थाको यथार्थ स्थिति र कारोबारबारे जानकारी गराउन महानगरले आग्रह गरेको छ। यसैगरी महानगरप्रमुख बालेन शाहले पनि सहकारीको यथार्थ स्थिति र कारोबारबारे जानकारी गराउन मातहतका सहकारीहरुलाई निर्देशन दिएका छन्। उनले सामाजिक सञ्जालमा लेखेका छन्, 'वित्तीय जोखिमबाट बचौँ, सहकारीहरूलाई सङ्कटग्रस्त हुनबाट बचाऔँ।' सहकारी संस्था र संस्थाका शेयरधनी तथा बचतकर्तालाई अनुरोध गर्दै उनले मूल्यवृद्धि र मुद्रा स्फीतिले वित्तीय क्षेत्रमा पारेको तरलताबाट सहकारी क्षेत्र पनि प्रभावित बनेको उल्लेख गरेका छन्। महानगरपालिकाको सहकारी विभागमा शेयर सदस्य र सञ्चालकले दिने गरेका लिखित तथा मौखिक उजुरीको चाप बढेको उनको भनाइ छ। उनले यस्तो संवेदनशील समयमा सहकारीले आफ्ना काम कारबाहीलाई जिम्मेवार, इमान्दार, अनुशासित, पारदर्शी एवं विधिसम्मत तरिकाले सदस्य केन्द्रित भई सञ्चालन एवं व्यवस्थापन गर्दै सहकारी सुशासन कायम गर्न अनुरोध गरेका छन्। रासस"
"सिन्धुलीमा सवारी दुर्घटनाबाट एकैदिन दुईजनाको मृत्यु, दुई घाइते",सिन्धुली : सिन्धुलीमा भएको छुट्टाछुट्टै सडक दुर्घटनामा परि दुईजनाको मृत्यु भएको छ भने दुईजना घाइते भएका छन् । बनेपासिन्धुलीबर्दीवास (वीपी) राजमार्गमा एकजना र मदन भण्डारी राजमार्गमा एक जनाको मोटरसाइकल दुर्घटनामा परी मृत्यु भएको हो । वीपी राजमार्गअन्तरगत सुनकोशी गाउँपालिका ६ घुमाउने चैनपुरमा काठमाडौंबाट सिन्धुलीतर्फ आउँदै गरेको मधेश प्र०२००६प०५३६ नम्बरको मोटरसाइकल अनियन्त्रित भई दुर्घटना हुँदा सबैला नगरपालिका ४ धनुषाका ४४ वर्षीय राजकुमार शाहको मृत्यु भएको प्रहरीले जनाएको छ । उनको आत्मीय सामुदायिक अस्पताल खाल्टेमा उपचारका लागि ल्याउँदै गर्दा मृत्यु भएको हो । दुर्घटनामा शाहकी श्रीमती ३६ वर्षीया अन्जु शाह गम्भीर घाइते भएकी छन् । उनको सोही अस्पतालमा उपचार भइरहेको जिल्ला प्रहरी कार्यालय सिन्धुलीका प्रवक्ता चिरन्जीवी दाहालले जानकारी दिए । यस्तै मदन भण्डारी लोकमार्गअन्तरगत जिल्लाको दुधौली नगरपालिका ५ कुलुवामा दुईवटा मोटरसाइकल ठोक्किदा दुधौली नगरपालिका ५ का ३० वर्षीय अनिल गुरुङको मृत्यु भएको छ । डकाहबाट दुधौली बजारतर्फ जाँदै गरेका गुरुङ सवार स १० प २७१४ नम्बरको मोटरसाइकल र दुधौलीबाट डकाहतर्फ आउँदै गरेको प्र१०५००१प ४८६५ नम्बरको मोटरसाइकल ठोक्किएर दुर्घटना भएको हो। गम्भीर घाइते गुरुङको सिर्थौली अस्पतालमा उपचारपछि थप उपचारका लागि सिन्धुली अस्पताल ल्याउने क्रममा मृत्यु भएको हो । दुर्घटनामा प्र१०५००१प ४८६५ नम्बरको मोटरसाइकल चालक कटारी नगरपालिका ४ उदयपुरका वर्ष २५ का रवानी शेष गम्भीर घाइते भएका छन् । उनको थप उपचारका लागि काठमाडौं लैजाने तयारी गरिएको छ ।
अशक्तलाई घरमै पुगेर नागरिकता प्रदान,नुवाकोट : नुवाकोटको मझुवाकी एक जना फरक क्षमताकी युवतीलाई घरमै पुगेर नागरिकता प्रदान गरिएको छ । तारकेश्वर गाउँपालिका ६ गुरासे मझुवा घर भएकी शारीरिकक तथा मानसिक रुपमा अशक्त २१ वर्षीया सन्तोषी रिमाललाई जिल्ला प्रशासन कार्यालय नुवाकोटले मंगलबार घरमै पुगेर नेपाली नागरिकताको प्रमाणपत्र प्रदान गरेको हो । प्रमुख जिल्ला अधिकारी किरण थापाको नेतृत्वमा गएको टोलीले नागरिकताको प्रमाणपत्र प्रदान गरेको हो । तोयावहादुर रिमालका चार छोरी र एक छोरामध्ये कान्छी छोरी सन्तोषी रिमालको जन्म २०५८ साल पुस १२ गते भएको हो । उनलाई तारकेश्वर ६ का वडाध्यक्ष नारायण रिमालले आवश्यक कागजपत्रसहित जिल्ला प्रशासन कार्यालय नुवाकोटलाई एक महिना अगाडि नेपाली नागरिकताको लागि सिफारिस गरेका आधारमा नागरिकताको प्रमाणपत्र प्रदान गरिएको हो । नागरिकता पाएपछि खुसी हुदै सन्तोषीका परिवारजनले उनलाई अपांगता प्रोत्साहन भत्ता र अन्य सुविधाका लागि सहजता भएको बताएका छन् । विदुरस्थित जिल्ला प्रशासन कार्यालय आउन असमर्थ रहेका अशक्त व्यक्तिलाई घरमै पुगेर नेपाली नागरिकताको प्रमाणपत्र प्रदान गर्ने अभियान सञ्चालन गरिएको सहायक प्रजिअ वेदनिधि अधिकारीको भनाई छ ।
मोरङको बूढीगंगाबाट ३८ किलो गाँजा बरामद,विराटनगर : मोरङको बूढीगंगा गाउँपालिका४ नेमुवाबाट प्रहरीले बुधबार बिहान अन्दाजी ३८ किलोग्राम गाँजा बरामद गरेको छ । कोसी लोकमार्गमा चेकजाँचका लागि खटिएको इलाका प्रहरी कार्यालय नेमुवाका प्रमुख एवं प्रहरी नायव निरीक्षक (सइ) उज्वल शाक्य नेतृत्वको टोलीले लागूऔषध गाँजा बरामद गरेको हो । मोरङ प्रहरीका प्रवक्ता डीएसपी रन्जनकुमार दाहालका अनुसार इलाका प्रहरी कार्यालय नेमुवाअगाडिबाटै गाँजा बरामद गरिएको छ । गाँजा ओसारपसारमा संलग्न भने प्रहरीलाई छलेर भाग्न सफल भएका छन् । पूर्वबाट पश्चिमतर्फ आउँदै गरेको नम्बर नखुलेको मोटरसाइकल चेकजाँचका लागि प्रहरीले बिहान ५ बजेतिर रोक्न खोजेको थियो । जेब्रा झोला र पछाडि बोकेको भिर्ने झोला सडकमा फालेर मोटरसाइकलमा सवार व्यक्ति फरार बनेको डीएसपी दाहालले बताए । उनका अनुसार नियन्त्रणमा लिएर दुवै झोला खानतलासी गर्दा अन्दाजी ३८ किलोग्राम गाँजा बरामद भएको छ । फरार रहेको मोटरसाइकल र मोटरसाइकलमा सवार रहेका २ जनाको खोजी तीव्र पारिएको दाहालले बताए । उनका अनुसार नेपालमा अवैध हिसाबले उत्पादन गरिने गाँजा भारततिर लैजान खोजिएको हुनसक्ने आशंका गरिएको छ । गाँजा नेमुवामै राखेर घटनाको थप अनुसन्धान थालिएको प्रहरीले जनाएको छ । प्रहरीले बरामद गरेको गाँजा ।
भेलमा हेलिने दिन गए,"गोरखा : पालुङटार नगरपालिका९ बिर्दी तथा आसपासका विद्यार्थी अब बर्खाका बेला स्कुल जान खारखोलाको भेलमा हेलिनु नपर्ने भएको छ। धर्मोदय मावि जाने बाटोमा पर्ने खारखोलामा स्टिलको ट्रस्ट पुल निर्माण भएपछि त्यहाँ अध्ययनरत विद्यार्थीहरू विगतका वर्षहरूमा झैँ खारखोलाको भेलमा हेलिनु नपर्ने भएको हो। पुल नहुँदा विद्यार्थीले भोग्नु परेको समस्या समाधान गर्न हिमाली क्षेत्र विकास केन्द्रले हालसालै स्टिलको ट्रस्ट पुल निर्माण सम्पन्न गरेको छ। दरौंदीडाँडा र बिर्दी क्षेत्र जोड्ने गरी ३२ मिटर लामो ट्रस्ट पुल निर्माण गरिएको हिमाली क्षेत्र विकास केन्द्रका वीरवल घलेले जानकारी दिए। ३६ लाख १४ हजार ९ सय १२ रुपैयाँ लागतमा सो ट्रस्ट पुल निर्माण गरिएको उनले बताए। सो पुल निर्माण भएपछि विद्यार्थीहरू ज्यानको बाजी थापेर भेलमा हेलिएर विद्यालय जानुपर्ने बाध्यताबाट मुक्त भएको उपभोक्ता समितिका अध्यक्ष भरत कुमालले बताए। साथै, सो संस्थाले पालुङटार नगरपालिका१ खारखोलामा पनि स्टिलको ट्रस्ट पुल निर्माण गरेको छ। वडा नं १ खोप्लाङ र वडा नं १० मिरकोट जोड्ने गरी पुल निर्माण गरिएको पुल निर्माण उपभोक्ता समितिका अध्यक्ष जितबहादुर देवकोटाले बताए। उक्त पुल निर्माण भएपछि स्थानीय बासिन्दालाई बर्खाका बेला खोला वारपार गर्न सहज भएको देवकोटाले बताए। सोही पुल भएर दुवै गाउँका सयौं घरपरिवारले आउजाउ गर्ने र अन्नपात ओसारपसार गर्ने गर्छन्। २४ मिटर लामो सो ट्रस पुल २४ लाख ८१ हजार २ सय १५ रुपैयाँमा निर्माण भएको हिमाली क्षेत्र विकास केन्द्र सचिव वीरवल घलेले बताए।"
विषालु च्याउ खाँदा ९ जना बिरामी,"पाँथथर : पाँचथरमा विशाक्त च्याउ खाँदा नौजना बिरामी परेका छन् । कुम्मायक गाउँपालिका र फिदिम नगरपालिकामा उनीहरू बिरामी परेका हुन् । कुम्मायक गाउँपालिका१ मा मंगलबार विशाक्त च्याउ खाँदा चारजना बिरामी परेका छन् । कुम्मायक१ भदौरेका लीला थापा, हेमन्ता थापा, इन्द्रमाया नेपाली र हर्कबहादुर दर्जी विशाक्त च्याउ खाई बिरामी परेका हुन् । उनीहरूलाई जिल्ला अस्पतालमा सामान्य उपचारपछि थप उपचारका लागि झापाको बिर्तासिटी अस्पताल लगिएको जिल्ला प्रहरी कार्यालयले जनाएको छ । यस्तै फिदिम नगरपालिका११ लक्सीबोटेमा सोमबार विशाक्त च्याउ खाँदा एउटै घरका पाँच जना बिरामी भएका थिए । उनीहरूको जिल्ला अस्पतालमा उपचार गरिएको छ ।"
बिदाको दिनमा पनि सिन्धुली प्रशासनले सेवा दिने,"सिन्धुली : सार्वजनिक बिदाको दिनमा पनि जिल्ला प्रशासन कार्यालय सिन्धुलीले आफ्नो सेवाहरु सूचारु गर्ने भएको छ। भोली बिहीबार बकर इद (इल उल अजहा) को दिन सार्वजनिक विदा भए पनि जिल्ला प्रशासन कार्यालय सिन्धुलीको सेवा भने सूचारु हुने बताइएको हो। प्रमुख जिल्ला अधिकारी सुनिता नेपालद्वारा जारी सूचना अनुसार विदाको दिनपनि कार्यालयबाट नागरिकता, राहादानी र राष्ट्रिय परिचयपत्र सम्बन्धी सेवाहरू सूचारु रहनेछन्। गृहमन्त्रालय बिहीबार देशभरि बकर इदको विदा दिने निर्णय गरेको थियो।"
बाढीले डाइभर्सन बगाएपछि मेची राजमार्ग पुनः अवरुद्ध,हेवाखोलामा बाढी आई डाइभर्सनभन्दा माथिबाट खोला बग्न थालेको हो । बाढीले डाइभर्सनमा क्षति पुर्याएपछि यातायात सञ्चालन पूर्णरूपले अवरुद्ध भएको जिल्ला प्रहरी कार्यालयका प्रमुख प्रहरी नायब उपरीक्षक हरि खतिवडाले जानकारी दिए। पाँचथर : मेची राजमार्गअन्तर्गत पाँचथरको हेवाखोलामा पुनः यातायात अवरुद्ध बनेको छ । यातायात नियमित गर्न मङ्गलबारबाट सञ्चालनमा ल्याइएको डाइभर्सनमा गए राति आएको बाढीले क्षति पुर्याएपछि यातायात पुनः अवरुद्ध बनेको हो । हेवाखोलामा बाढी आई डाइभर्सनभन्दा माथिबाट खोला बग्न थालेको हो । बाढीले डाइभर्सनमा क्षति पुर्याएपछि यातायात सञ्चालन पूर्णरूपले अवरुद्ध भएको जिल्ला प्रहरी कार्यालयका प्रमुख प्रहरी नायब उपरीक्षक हरि खतिवडाले जानकारी दिए। प्रहरीले यातायात अवरुद्ध भएकाले मेची राजमार्गको फिदिमताप्लेजुङ खण्डमा सवारी सञ्चालन नगर्न सबैमा सचेतसमेत गराएको छ । यही असार २ गते राति आएको बाढीले मेची राजमार्गअन्तर्गत पाँचथरको हेवाखोलास्थित सडक पुल बगाएपछि राजमार्ग अवरुद्ध भएको थियो । यातायात अवरुद्ध भएपछि चार दिनको प्रयासमा डाइभर्सन निर्माण गरी मङ्गलबारदेखि पुनः सञ्चालनमा ल्याइएको थियो । पानीको बहाव घटेपछि गए राति १० बजेसम्म राजमार्ग सञ्चालन भएको थियो । प्रहरीले जोखिमलाई ध्यानमा राख्दै गए रातिदेखि डाइभर्सनबाट सवारी साधन सञ्चालनमा रोक लगाएको हो ।
नुवाकोटमा बाल विकासका शिक्षक आन्दोलित,"नुवाकोट : नुवाकोटमा बाल विकासका शिक्षक धर्नामा बसेका छन्। सेवा सुविधाको माग गर्दै उनीहरु स्थानीय तह विरुद्ध आन्दोलित भएका हुन्। विदुर नगरपालिका अन्तर्गतका सामुदायिक विद्यालयमा कार्यरत बाल विकास शिक्षकले नगरपालिका अगाडि मुल ढोकामा धर्ना दिएका छन्। सामुदायिक विद्यालयमा कार्यरत बालविकास शिक्षिकाहरुले तोकिएको पारिश्रमिक उपलब्ध गराउन माग गरिरहेका छन्। आफ्नो माग सुनुवाई नभएको उनीहरुको गुनासो छ। वार्षिक नीति, कार्यक्रम तथा बजेटमा मागको सुनुवाई नगरेको भन्दै उनीहरु आन्दोलित हुनु परेको बताएका छन्। सरकारले निर्धारण गरेको तलब उपलब्ध गराउन उनीहरुले माग गरेका छन्। माग पूरा नहुञ्जेलसम्म चरणबद्ध आन्दोलनका कार्यक्रमहरु अगाडि बढाउने नेपाल राष्ट्रिय प्रारम्भिक बाल विकास नुवाकोट विदुर नगर कार्यसमितिले जनाएको छ। तोकेको न्यूनतम पारिश्रमिक १७ हजार नदिएपछि धर्ना बस्न बाध्य भएको समितिकी अध्यक्ष भगवति खनालको भनाइ छ। सरकारले तोकेको पारिश्रमिक नपाएको भन्दै आफूहरु आन्दो्लित हुनु परेको उनले बताइन्। विदुर नगरमा ६० सामुदायिक विद्यालयका बालविकासका शिक्षिकाहरु कार्यरत छन्। नेपाल सरकारले गत आर्थिक वर्ष २०७८०७९ को बजेटमार्फत बाल शिक्षककको तलब १५ हजार बनाउने निर्णय गरेको थियो। नेपाल सरकारबाट साढे सात हजार र सम्बन्धित स्थानीय तहले त्यति नै रकम थप गरेर दिने निर्णय गरेको थियो। विदुर नगरपालिकाले पनि आर्थिक स्रोत नपुगेको भन्दै आइतबार सार्वजनिक गरिएको बजेटमा बाल शिक्षकहरुको तलब थप गरेको छैन। विदुर नरपालिकाले भने गत आर्थिक वर्षमा आर्थिक स्रोतको सुनिश्चितता नभएको भन्दै पाँच हजार मात्रै थप गरेको थियो। नगरपालिकाले आगमी आर्थिक वर्षबाट २ हजार बढाउने आश्वासन दिएको तर बजेटमा बालविकास शिक्षकका विषयमा सम्बोधन नगरेको उनीहरुको गुनासो रहेको छ। पछिल्लो समय नुवाकोटका १२ स्थानीय तहमामात्रै तीन हजार भन्दा बढी बाल शिक्षकहरु कार्यरत छन्। बाल विकास शिक्षकहरुले भने आफूहरुले प्रावि शिक्षकले पाउने सरहको सेवा सुविधा माग गर्दै आएको भए पनि नेपाल सरकारले यस विषयमा निर्णय गरेको छैन। कतिपय बालशिक्षकहरु २० औं वर्षदेखि कार्यरत भएको र आफूहरुमाथि अन्याय भएको र अन्य कुनै पनि सेवा सुविधा नभएकोले अपहेलित भएको उनीहरुले गुनासो गरेका छन्।"
कालिका नगरपालिकाको खाना नफाल्ने नीति,"नगरपालिकाले पनि सचेतनाका लागि खाना नफालौं लेखिएका तुल, ब्यानर र सूचना सार्वजनिक गर्ने भएकाले छ । 'कतिपय आयोजकलाई तुल नगरपालिकाले आफै दिनेछ', उनले भने, 'कार्यक्रम आयोजकलाई स्वागतद्वारमै खान नफाल्न अनुरोध गरिएको तुल, ब्यानर वा सूचना राख्न अनुरोध गर्छौँ । चितवन : चितवनको कालिका नगरपालिकाले खाना नफाल्ने नीति अघि सारेको छ । नगर प्रमुख विनोद रेग्मी नगरपालिकाले आगामी आर्थिक वर्षको नीति तथा कार्यक्रममा खाना जोगाउने नीति अघि सारेको जानकारी दिए । प्रमुख रेग्मीले विवाह, व्रतबन्ध, पास्नी, भोजभतेर, वनभोज जस्ता पारिवारिक, सामाजिक कार्यक्रमसँगै होटल, पार्टी प्यालेसमा खाना फाल्नेलाई नियमन गर्ने नीति ल्याइएको बताए। उनले भने, 'खाना जोगाउने कार्यक्रमका लागि विद्यालय तथा टोलस्तरमा खाद्य सुरक्षा, खाद्य संस्कारसम्बन्धी सचेतना कार्यक्रम सञ्चालन गछौँ, विद्यार्थीमार्फत् परिवारमा यो सन्देश पुर्याउन खोजिएको छ ।' नगरपालिकाले पनि सचेतनाका लागि खाना नफालौं लेखिएका तुल, ब्यानर र सूचना सार्वजनिक गर्ने भएकाले छ । 'कतिपय आयोजकलाई तुल नगरपालिकाले आफै दिनेछ', उनले भने, 'कार्यक्रम आयोजकलाई स्वागतद्वारमै खान नफाल्न अनुरोध गरिएको तुल, ब्यानर वा सूचना राख्न अनुरोध गर्छौँ । खानाको सम्मान तथा बचत गर्ने बानीको विकास विद्यार्थीकालदेखि नै सिकाउने नगरपालिकाले योजना छ । उनले भने 'पाठ्यक्रममै खाना नफाल्ने सन्देशमूलक सामग्री समावेश गर्छौं ।' नगरपालिकामा १२ हजार विद्यार्थी छन् । पोसिलो खाउँ तर खाना नफालौँ भन्ने नारा दिएर उत्पादनमा पनि प्रोत्साहन गर्न लागेको उनको भनाइ छ । क्षेत्रपुरको दियालो फुडल्याण्डका कार्यकारी निर्देशक रमेश अधिकारी भोजभतेरमा २० प्रतिशत हाराहारी खाना फालिने गरेको बताउँछन्। सहभागीले प्लेटमा धेरै खाना राख्ने तर पूरै नखाएर फाल्ने गरेको उनको भनाइ छ । उनले भने, 'खान सक्ने जति मात्रै लिएर नफाल्ने हो भने लागत मूल्यसमेत घटाउन सकिन्छ ।' रासस"
लुक्ला विमानस्थल फुर्सदिलो,"सोलुखुम्बु : नेपालकै व्यस्त विमानस्थल मध्येका एक सोलुखुम्बुको तेन्जिङ हिल्लारी विमानस्थल लुक्ला फुर्सदिलो बनेको छ। पर्यकीय सिजनमा दैनिक सयौँ उडान तथा अवतरण हुने लुक्ला विमानस्थलको उडान सिजन सकिएसँगै अहिले दैनिक २३ वटामा सिमित बनेका हुन्। पर्यटक सिजनमा ४१२ मुभमेन्टसम्म उडान भएको लुक्ला विमानस्थल जुन ७ तरिखबाट सुनसान नै बनेको नेपाल नागरिक उड्डयन प्राधिकरण लुक्लाका प्रमुख महेश श्रेष्ठले जानकारी दिए। यात्रु नहुँदा विमान कम्पनीहरुले उडान तालिका नै घटाएको छ भने भएका उडानमा समेत कार्गो बोक्नुपर्ने बाध्यता रहेको विमान कम्पनीहरु बताउँछन्। अहिले काठमाडौंबाट हुने दैनिक एक दुई आउने विमानहरुले निर्माण सामाग्री, खाद्यन्न, कपडा लगायतका कार्गो बोकिरहेको प्राधिकरण प्रमुख श्रेष्ठले बताए। उडान घटेसँगै विमानस्थलका कर्मचारीहरुमा समेत फुर्सद मिलेको छ। सिजनमा एकैपटक धेरै उडान तथा अवतरण हुँदा भ्याइनभ्याइ हुने विमानस्थल कर्मचारीहरु समेत यतिखेर फुर्सदमा रहेका नेपाल नागरिक उड्यन प्राधिकरण लुक्लाले जनाएको छ। उपत्यका बाहिरका विमानस्थल मध्ये लुक्ला, पोखरा, सिमिकोट र नेपालगञ्ज नेपालको व्यस्त विमानस्थलहरुको रुपमा परिचित छन्। सगरमाथा क्षेत्रमा पर्ने खुम्बुमा वर्षको २ सिजन भदौ अन्तिमबाट मंसिर मध्यसम्म र चैतबाट जेठ अन्तिम सातासम्मलाई मुख्य पर्यटकीय सिजन मानिन्छ।"
एक वर्षमा नवलपुरबाट वैदेशिक रोजगारमा गएका २८ जनाको मृत्यु,"अत्यधिक समय काम गर्ने, भनेजस्तो नहुँदा तनावमा काम गर्नेलगायत कारणले ज्यान गुमाउने गरेको पाइएको कार्यक्रमका परामर्शदाता रञ्जना लम्सालले बताए। अत्यधिक रकम खर्चेर विदेश जाँदा धेरै आम्दानी गर्ने दबाबका कारण लगातार काम गर्दा कतिपय घटना हुने गरेको उनले बताए। नवलपरासी : नवलपरासी (बर्दघाट सुस्तापूर्व) नवलपुरमा एक वर्षमा वैदेशिक रोजगारमा गएका २८ जनाको मृत्यु भएको छ । चालु आर्थिक वर्षको हालसम्ममा जिल्लाबाट वैदेशिक रोजगारमा गएका उनीहरुले ज्यान गुमाएका हुन् । वैदेशिक रोजगारको क्षेत्रमा जिल्लामा काम गर्दै आएको सुरक्षित आप्रवासन कार्यक्रमका संयोजक रितुराम सोतीका अनुसार यस वर्ष २७ पुरुष र एक महिलाको वैदेशिक रोजगारका क्रममा मृत्यु भएको छ । ज्यान गुमाउनेमा देवचुलीका सात, कावासोतीका ६, मध्यविन्दुका ६, गैँडाकोटका चार, विनयी त्रिवेणीका तीन र हुप्सेकोटका एक जना छन् । अत्यधिक समय काम गर्ने, भनेजस्तो नहुँदा तनावमा काम गर्नेलगायत कारणले ज्यान गुमाउने गरेको पाइएको कार्यक्रमका परामर्शदाता रञ्जना लम्सालले बताए। अत्यधिक रकम खर्चेर विदेश जाँदा धेरै आम्दानी गर्ने दबाबका कारण लगातार काम गर्दा कतिपय घटना हुने गरेको उनले बताए। संयोजक सोतीका अनुसार एक वर्षमा वैदेशिक रोजगारसम्बन्धी नवलपुरमा एक सय ८८ मुद्दा दर्ता भएका छन् । तथ्याङ्कानुसार ठगीमा पर्नेको सङ्ख्या सबैभन्दा बढी छ । एक सय ८८ मध्ये एक सय १८ मुद्दा ठगीसम्बन्धी रहेका छन् । उद्धारसम्बन्धी ३०, मृत्युका ३० र अन्य प्रकृतिका १० मुद्दा १० छन् । सुरक्षित आप्रवासन कार्यक्रममार्फत दर्ता भएकामध्ये ८१ मुद्दाको समाधान गरिएको र यसबाट पीडितलाई रु तीन करोड २० लाख ६० हजार क्षतिपूर्ति उपलब्ध गराइएको संयोजक सोतीले बताउनुभयो । जिल्लामा सञ्चालित कार्यक्रममार्फत सूचनामा पहुँच, न्यायमा पहुँच, सीप विकास तालिम, मनोसामाजिक परामर्श र वित्तीय साक्षरताका क्षेत्रमा रहेका काम गर्ने गरिएको छ ।"
करेन्ट लागेर गम्भीर घाइते योन्जनलाई हेलिकोप्टरबाट काठमाडौं लगियो,सिन्धुली : करेन्ट लागेर गम्भीर घाइते भएकी सिन्धुलीको कमलामाई नगरपालिका ६ की देवी कुमारी योञ्जनलाई थप उपचारका लागि काठमाडौं पठाइएको छ । बुधबार बिहान धुराफाँटमा मोटरबाट पानी चलाउन स्विच अन गर्नेक्रममा अचानक करेन्ट लाग्दा गम्भीर घाइते भएकी २० वर्षीया योञ्जनलाई थप उचारका लागि काठमाडौं पठाइएको हो । सिन्धुली अस्पतालमा उपचार सम्भव नभएपछि हेलिकोप्टरमार्फत् काठमाडौंको हेम्स अस्पताल रिफर गरिएको सिन्धुलीका प्रहरी प्रवक्ता तथा प्रहरी नायव उपरीक्षक चिरन्जीवी दाहालले जानकारी दिए । उनलाई बिहान करिब साँढे आठ बजे घरमै करेन्ट लागेको थियो ।
पक्राउ परेकाको बयानका आधारमा अनुसन्धान अघि बढ्छ : सीआईबी,"काठमाडौं : नेपाल प्रहरीको केन्द्रीय अनुसन्धान ब्यूरो (सीआईबी) ले ललिता निवासको जग्गा हिनामिना प्रकरणमा पक्राउ परेका चारजनाको बयानको आधारमा अनुसन्धान अघि बढाएको छ। ब्यूरोले मंगलबार भाटभटेनी सुपर मार्केटका सञ्चालक मीनबहादुर गुरूङ,तत्कालीन भक्तपुर मालपोत कार्यालयका कर्मचारी सुधीर शाह,मालपोत कार्यालयका कर्मचारी धर्मप्रसाद गौतम र मालपोतकै अर्का कर्मचारी गोपाल कार्कीलाई ललिता निवास जग्गा प्रकरणमा पक्राउ गरेको थियो। केन्द्रीय अनु्सन्धान ब्यूरोले बुधबार पत्रकार सम्मेलन गरी पक्राउ परेकाहरूले दिएको बयानका आधारमा अनुसन्धान अघि बढाउने जानकारी दिएको हो। ब्यूरोका एसएसपी दिनेश आचार्यले जग्गा हिनामिनासम्बन्धी प्रमाणहरू संकलन भइरहेको र मुद्दाको प्रक्रिया पनि अघि बढाउने तयारी रहेको बताए। उनले जग्गा प्राप्ति ऐन, २०१८ बमोजिम तत्कालीन श्री ५ को सरकारले मुआब्जा दिई अधिग्रहण गरी नेपाल सरकार, समरजङ्ग कम्पनीका नाममा दर्ता रहेको ललिता निवासको जग्गा हिनामिना गरेको, सरकारी छाप दस्तखत कीर्ते मुद्दाको अनुसन्धानका क्रममा उनीहरुलाई पक्राउ गरिएको जानकारी दिए। एसएसपी आचार्यले मुलुकी ऐन २०२० अनुसार सरकारी लिखित कीर्तेमा हदम्याद लागू नहुने दावी गरे। उनले भने,'ललिता निवास जग्गा प्रकरणमा हाल चारजना पक्राउ परेका छन्। उहाँहरूले दिएको बयानका आधारमा अनुसन्धान अघि बढ्छ। हदम्यादको कुरामा दुविधा छैन। मुद्दा सही ढंगले अगाडि बढ्छ। ' उनले राणा परिवारलाई जग्गा फिर्ता गरेको नाममा नक्कली मोही खडा गरेर, गुठी खडा गरेर जग्गा हिनामिना गरेको अनुसन्धानका क्रममा खुलेको बताए। 'राणा परिवारलाई जग्गा फिर्ता गरेको नाममा, नक्कली मोही खडा गरेर, गुठी खडा गरेर जग्गा हिनामिना गरेको पाइएको छ,' उनले भने,'सरकारी जग्गामा मोही, गुठी कोही हुँदैन ।' सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको छ। विसं २०४९ देखि २०६९ सम्ममा ललिता निवासको जग्गा लिखत कीर्ते गरी हिनामिना भएको सार्वजनिक भएको थियो । सोही प्रकरणमा सिआईवीले अनुसन्धान गरिरहेको छ । ललिता निवास प्रकरणमा यसअघि तीन सय जनालाई प्रतिवादी बनाएर प्रहरीको केन्द्रीय अनुसन्धान ब्यूरोले सरकारी वकिलको कार्यालयमा प्रतिवेदन बुझाएको थियो। तर सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो। उक्त घटनाको सन्दर्भमा अख्तियार दुरुपयोग अनुसन्धान आयोगले छुट्टै अनुसन्धान गरेर एक सय ७५ जनाविरुद्ध विशेष अदालतमा मुद्दा दर्ता गरेको थियो । हाल उक्त मुद्दा विचाराधीन छ ।"
सुर्खेतमा मोटरसाइकलको ठक्करबाट एकजनाको मृत्यु,वीरेन्द्रनगर : सुर्खेतको वीरेन्द्रनगरस्थित घण्टाघर चोकमा मोटरसाइकलको ठक्करबाट एक महिलाको मृत्यु भएको छ । घण्टाघर चोकबाट कपासेतर्फ जाँदै गरेको मोटरसाइकलको ठक्करबाट वीरेन्द्रनगर७ बस्ने ५० वर्षीय टिका सुनारको मृत्यु भएको हो । कर्णाली प्रदेश ०२ ००१ प ४७६१ नम्बरको मोटरसाइलको ठक्करबाट गम्भीर घाइते सुनारको उपचारको क्रममा कर्णाली प्रदेश अस्पताल कालागाउँमा मृत्यु भएको जिल्ला प्रहरी कार्यालय सुर्खेतले जनाएको छ । मृतक सुनारको शव प्रदेश अस्पतालमा राखिएको छ । चालक महावु गाउँपालिका६ का ३३ वर्षीय तेजबहादुर शाहीलाई प्रहरीले नियन्त्रणमा लिएको छ ।
यस्तो छ आजको राशिफल,मेष व्यवसायमा सामान्य समस्या आउनेछ। प्रियजनद्वारा धोका पाइएला। सन्तान सुख प्राप्त होला। वृष अकल्पनीय घटनाले चिन्तित बनिनेछ । स्वास्थ्य समस्या उत्पन्न होला । धार्मिक कार्यमा सहभागी बनिएला । मिथुन खेल क्षेत्रमा सफलता प्राप्त होला। यात्रामा सावधानी अपनाउनुहोला। मान सम्मान वृद्धि होला। कर्कट वैदेशिक यात्राको योग रहेको छ। पारिवारिक जिम्मेवारी थपिनेछ। मानसिक समस्याले सताउनेछ। सिंह बोलिमा मधुरता ल्याउनुपर्नेछ। शैक्षिक अवस्था सुधारिनेछ। सेयर कारोबार मध्यम रहने योग रहेको छ। कन्या मनमा प्रसन्नता छाउनेछ। आधुनिक शिक्षाप्रति आकर्षित बनिएला। धार्मिक आस्था बढेर जानेछ। तुला दाजुभाइबीचको विवाद सुल्झनेछ। हड्डीसम्बन्धी समस्याले सताउला। प्रेम सम्बन्धमा दरार आउनेछ। वृश्चिक आर्थिक लगानीमा कठिनाइ आउनेछ। स्वाध्ययनप्रति आकर्षित बनिएला। दिदी भाइबीच भेटघाट हुनेछ। धनु विश्वसनीय पात्रद्वारा धोका खाइनेछ। सेवामूलक काममा रुचि बढ्नेछ। राजनीतिक अवस्था कमजोर रहला। मकर फलामजन्य कारोबार शुभ रहला। अकल्पनीय घटना घटित हुनेछ। नोकरीमा पदोन्नतिको योग रहला। कुम्भ घरमा मांगलिक कार्य सम्पन्न होला। प्रेम सम्बन्ध विवाहमा बाँधिनेछ। खराब संगत छुटेर जानेछ। मीन रोकिएको काम सुचारु होला। मुद्दा मामिलाबाट छुटकारा मिल्नेछ। भौतिक क्षतिको सामना हुनेछ।
"विराटनगरको सुनचाँदी पसलमा तोडफोड, सञ्चालकमाथि आक्रमण","विराटनगर : विराटनगर महानगरपालिका४ चाँदनी चोकस्थित एउटा ज्वलर्स (सुनचाँदी पसल)मा मंगलबार साँझ तोडफोड भएको छ। तोडफोडबाट चाँदनी चोकको श्री गोकुलम ज्वलेर्समा क्षति पुगेको छ। विराटनगर५ का अन्दाजी ४५ वर्षीय महावीर यादवले ज्वलेर्समा तोडफोड गरेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार घटना साँझ ५ बजेतिरको हो। मादक पदार्थ सेवन (मापसे) गरी ढोका तोड्दै ज्वेलर्सभित्र छिरेर यादवले तोडफोड गर्दै ढोका र काउन्टरका शिशा तथा सुनचाँदी राखेका र्याकमा क्षति पुर्याएको प्रहरीले जनाएको छ। यादवले ज्वलेर्सका सञ्चालक सरलराज पोखरेलमाथि आक्रमण पनि गरेको डीएसपी दाहालले बताए। पोखरेको शरीरका विभिन्न भागमा चोट लागेको छ। मापसे गरेका व्यक्ति एक्कासि ज्वलेर्सभित्र छिरेर तोडफोड र आक्रमणमा उत्रिएको पायौं, डीएसपी दाहालले भने, तोडफोडबाट पसलमा रहेको शिशाको ढोका, काउन्टर र सुनचाँदी राखिएका र्याकमा क्षति पुगेको छ। फुटेका शिशा पसलभरि यत्रतत्र छरिएका छन्। घटनास्थलमा रगत लतपतिएको छ। ज्वलेर्स सञ्चालक पोखरेलले आफू काउन्टरमा बसेर बिल बनाइरहेका बेला शिशाको ढोका तोड्दै एक्कासि भित्र पसेर यादवले आक्रमण गरेको बताए। ढोका फुटाएर भित्र छिरेका यादवले पसलमा तोडफोड गर्दै मलाई शिशाले प्रहार गरे। रोक्ने हुँदा हात र शरीरका विभिन्न भागमा चोट लागेको छ, उनले भने, ज्यान मार्ने र पसलमा लुटपाट गर्ने उद्देश्यले आएजस्तो देखिन्छ। बल्लबल्ल बाहिर निस्किन पाएकाले बाँच्न सफल भएँ। स्थानीयका अनुसार पोखरेल र यादवबीच निक्कै बेर घम्साघम्सी भएको थियो। यादवले प्रहार गर्ने र पोखरेलले रोक्ने क्रम केही बेरसम्म चलेको प्रत्यक्षदर्शीको भनाइ छ। पछि प्रहरी आएर यादवलाई पक्राउ गर्यो। ज्वेलर्समा तोडफोड गर्दा शिशाले यादवको हातसमेत काटेको प्रहरीले जनाएको छ। प्रहरीका अनुसार यादव ज्वेलर्सका पूर्वकामदार हुन्। पोखरेल र यादवबीच पुरानै रिसाईबी थियो कि एक्कासि घटना भएको हो भनेर अनुसन्धानपछि मात्रै यकिन हुने डीएसपी दाहालले बताए। यादवलाई नियन्त्रणमा लिएर पसलमा रहेको सीसी क्यामेरोको फुटेज अध्ययन गर्दै विभिन्न कोणबाट घटनाको अनुसन्धान सुरु गरिएको जानकारी उनले दिए। तोडफोड भएको श्री गोकुलम ज्वलेर्सअगाडि भेला भएका स्थानीय। पोखरेलले भने यादवसँग आफ्नो कुनै रिसाईबी नरहेको र उनले काम गरेवापतको सबै रकम दिइसकेको बताएका छन्। पूर्वकामदारबाट बिना कारण पसलमा तोडफोड र ममाथि आक्रमण भएको छ, उनले भने, घटना हुँदा भीडभाड धेरै भएकाले पसलबाट गहना पनि हराएको हुनसक्छ। उनले घटनाको सबै दृष्य सीसी क्यामेरामा कैद भएको पनि बताए। तोडफोडबाट ३ लाख बढीको क्षति भएको पोखरेलको भनाइ छ। पोखरेल ग्यासको कारोबार पनि गर्छन्। उनी ग्यास बिक्रेता महासंघ कोसी प्रदेशका अध्यक्षसमेत हुन्।"
बागमती प्रदेशसभामा बाँदर पीडितको धर्ना,"हेटौंडा : बाँदर पीडितहरूले प्रदेशसभा अगाडि धर्ना दिएका छ् । धादिङबाट करिब १ सय ५० जनाको संख्यामा आएका उनीहरूले आफ्नो बालीनाली बाँदरले नस्ट गर्दासमेत प्रदेश सरकारले बेवस्ता गरेको आरोप लगाएका छन्। उनीहरूले सरकारविरुद्ध नाराबाजीसमेत गरेका छन्। बाँदर पीडित संघर्ष समिति नै बनाएर प्रदेश राजधानी हेटौंडामा रहेको प्रदेश सचिवालय अगाडि 'किसान मार्न पाइँदैन , बाँदर पीडित एक हौं' लगायतका नाराबाजी गरेका छन्।"
झापामा १५ सय हेक्टर वन अतिक्रमण,"यस्तै सतासीधाममा २७ दशमलव ७२, लखनपुरमा एक सय ११, दमकमा ११ दशमलव पाँच, पृथ्वीनगरमा दुई र राजगढमा २६ दशमलव पाँच हेक्टर वनको जग्गा अतिक्रणमा परेको छ । झापा : झापामा एक हजार पाँच सय ५० हेक्टर वन अतिक्रमण गरिएको छ । जिल्लाका १४ स्थानमा रहेका विभिन्न वनको जग्गा अतिक्रमण गरिएको हो । डिभिजन वन कार्यालयका सूचना अधिकारी अञ्जना पुरीका सबैभन्दा बढी खुदुनाबारीमा आठ सय हेक्टर वन क्षेत्र अतिक्रमणमा परेको छ । शान्तिनगरमा चार सय २१, बाहुनडाँगीमा १५ दशमवल ५५, मेचीनगरमा ३९, धाइजनमा ३३ दशमलव १३, बुधबारेमा १३, शनिश्चरेमा १८, अर्जुनधारामा १९ र सुरुङ्गामा १० हेक्टर वन अतिक्रमणमा परेको पुरीले बताए। यस्तै सतासीधाममा २७ दशमलव ७२, लखनपुरमा एक सय ११, दमकमा ११ दशमलव पाँच, पृथ्वीनगरमा दुई र राजगढमा २६ दशमलव पाँच हेक्टर वनको जग्गा अतिक्रणमा परेको छ । झापाका दुई स्थानमा अतिक्रमित वनको जग्गा खाली गराइएको छ । भद्रपुर नगरपालिका र कचनकवल गाउँपालिकामा अतिक्रमित वनको जग्गा खाली गराइएको डिभिवन वन कार्यालयका सहायक वन अधिकृत ऋषिराम पराजुलीले जानकारी दिए। रासस"
"सीआईबीले खोल्यो ललिता प्रकरणको फाइल : ७ पक्राउ, ४ सय दोषी","काठमाडौं : भ्रष्टाचारको अर्को चर्चित काण्ड हो ललिता निवास जग्गा हिनामिना। ललिता निवासको सरकारी जग्गा व्यक्तिको नाममा हिनामिना गर्नेलाई अनुसन्धानको दायरामा ल्याएको छ नेपाल प्रहरीको केन्द्रीय अनुसन्धान ब्युरो (सीआईबी)ले। उसले मंगलबार ७ जनालाई पक्राउ गरी अनुसन्धान प्रक्रिया अघि बढाएको छ। जसमा पूर्वनिर्वाचन आयुक्त सुधीर शाहदेखि भाटभटेनी सुपरमार्केटका सञ्चालक मीनबहादुर गुरुङ पक्राउ परेका छन्। अख्तियार दुरुपयोग अनुसन्धान आयोगले जोगाएका व्यक्तिलाई पनि सीआईबीले पक्राउ गरी अनुसन्धानको दायरामा ल्याएको हो। सीआईबी प्रवक्ता नवराज अधिकारीले दोषी देखिएका ७ जनालाई अनुसन्धानका लागि पक्राउ गरिएको जानकारी दिए। सीआईबीले नयाँ शिराबाट ललिता निवास प्रकरणको अनुसन्धान अघि बढाएको जनाएको छ। सीआईबीले २०७८ सालमा ललिता निवास जग्गा हिनामिनाबारे अनुसन्धान गरी जिल्ला सरकारी वकिलको कार्यालयमा प्रतिवेदन बुझाएको थियो। त्यतिबेला सीआईबीले ४ सय जनालाई प्रतिवादी बनाएर किर्ते र ठगीमा मुद्दा चलाउन सिफारिस गरेको थियो। तर, सरकारी वकिलको कार्यालयले हदम्याद गुज्रेको भन्दै फाइल फिर्ता गरेको थियो। कांग्रेस सभापति शेरबहादुर देउवा नेतृत्वको तत्कालीन सरकारको दबाबमा उक्त फाइल सीआईबी फिर्ता गरिएको थियो। त्यसबेला पक्राउ गरिएका दुई जनालाई पनि त्यत्तिकै छोडिएको थियो। तर, नक्कली भुटानी शरणार्थी प्रकरणमा प्रहरीले उच्च पदस्थ लाई पक्राउ गरी अनुसन्धान प्रक्रिया अघि बढाएसँगै यो प्रकरणको अनुसन्धान पनि अघि बढाएको हो। जानकारहरू अब ललिता निवास प्रकरणमा जोडिएको उच्च राजनीतिक नेतृत्वलाई पनि अनुसन्धानको दायरामा ल्याउनुपर्ने बताउँछन्। यो प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईको नाम पनि मुछिएको छ। सीआईबीका अनुसार पूर्वसहसचिव कलाधर देउजा, पूर्वउपसचिव भूपेन्द्रमणि केसी, सुरेन्द्रमान कपाली, धर्मप्रसाद गौतम र गोपाल कार्कीलाई पनि पक्राउ गरी अनुसन्धान अघि बढाइएको छ। पूर्वसचिव तथा ललिता निवास जग्गा छानबिन समितिका संयोजक शारदाप्रसाद त्रिताल ललिता निवास प्रकरणमा सीआईबीले निकै राम्रो अनुसन्धान गरेको बताउँछन्। अनुसन्धानका क्रममा दोषी देखिएका सबैलाई कानुनी दायरामा ल्याउनुपर्ने त्रितालको भनाइ छ। अनुसन्धान प्रतिवेदनलाई समेटेर मुद्दा दर्ता गरिनुपर्छ। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्, त्रितालले भने, तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्। २०७५ फागुन २८ को मन्त्रिपरिषद्को बैठकले ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिएको थियो। उक्त काण्डको भ्रष्टाचारबारे छानबिन गर्न अख्तियार दुरुपयोग अनुसन्धान आयोगलाई जिम्मा दिइएको थियो। अख्तियारले २०७६ माघ २२ गते तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा दर्ता गरेको थियो। तर, अख्तियारले पूर्वनिर्वाचन आयुक्त शाहलाई भने उन्मुक्ति दिएको थियो। उनीकी श्रीमती उर्मिला शाहविरुद्ध मात्रै भ्रष्टाचारको मुद्दा दायर गरिएको थियो। पूर्वप्रधानमन्त्रीद्वय नेपाल र भट्टराईविरुद्ध पनि मुद्दा दर्ता गरेन। हस्तक्षेप र दबाबबिना नै मुद्दा अगाडि बढ्यो भने दोषी कानुनी दायरामा आउनेछन्। तर केही समयको लागि चर्चा कमाउन मात्रै ललिता निवासको फाइल पुनः खोलिएको हो भने दोषीले मुक्ति पाइरहन्छन्। शारदाप्रसाद त्रिताल, पूर्वसचिव सीआईबी भन्छ ४ सय दोषी सीआईबीले ललिता निवास जग्गा हिनामिना काण्डमा कर्मचारी, व्यवसायी र भूमाफियासहित ४ सय जनाविरुद्ध किर्ते र ठगीमा मुद्दा दायर गर्नुपर्ने निष्कर्ष निकालेको थियो। उसले पनि राजनीतिक नेतृत्वलाई उन्मुक्ति दिएर प्रतिवेदन तयार पारेको थियो। सीआईबीले ललिता निवासको १ सय ४३ रोपनी जग्गा हिनामिना भएको निष्कर्ष निकालेको छ। अख्तियारले भने १ सय ३६ रोपनी जग्गा अतिक्रमण भएको भन्दै विशेष अदालतमा मुद्दा दर्ता गरिसकेको छ। सीआईबीको प्रतिवेदनमा २०४९, २०६२, २०६६६७ र २०६९ मा चार पटक किर्ते गरी सरकारी जग्गा व्यक्तिका नाममा दर्ता गरेको पाइएको उल्लेख छ। यी चार चरणमा ललिता निवासको जग्गा व्यक्तिको नाममा सारिएको थियो। त्यो बेला सीआईबीले भूमाफिया भनिएका रामकुमार सुवेदी र उनकी पत्नी माधवी सुवेदीलाई पक्राउ गरेको थियो। ललिता निवास प्रकरण के हो ? सुवर्णशमशेर राणाले पुर्खाहरूबाट प्राप्त गरेको २ सय ९९ रोपनीमा ललिता निवास बनाइएको थियो। ललिता निवासको १९८८ माघ २५ गते भएको लालमोहर बमोजिम २ सय ८७ रोपनी ५ आना २ पैसा २५ दाम जग्गामध्येबाट श्रीमती श्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १ सय ५४ रोपनी ४ आना २ पैसा, हरिहर भवन ललितपुरको २ सय ४० रोपनी १ आना २ पैसा, सीता भवन नक्सालको १ सय १९ रोपनी १२ आना ३ पैसा, लक्ष्मी निवास महाराजगन्जको २ सय ५८ रोपनी १४ आना, बबरमहल करिया गाउँको २ सय ५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २ सय ४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २ सय ९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्टा गरी बाँकी २ सय ८४ रोपनी १४ आना ३ पैसा अधिग्रहण गरिएको थियो। २०२२०२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाममा दर्ता गरियो। बाँकी २ सय १२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा दिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। २०४९ मा ११३ रोपनी जग्गा अतिक्रमण त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा १ सय १३ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो। सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबजार र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको झन्डै १ सय १३ रोपनीको २०६० पुस १५ मा मालपोत कार्यालय डिल्लीबजारले हालसाबिक गरिदिएको थियो। छुट दर्ता (२०६२) २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। प्रधानमन्त्री निवास नै व्यक्तिको नाममा (२०६६६९) २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए, दीपकुमार बस्न्यात। त्यो बेला तीन पटक ललिता निवासको जग्गा प्रकरणका विषयमा मन्त्रिपरिषद्को निर्णय भएका छन्। २०६६ चैत २९ मा ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालयले प्रस्ताव तयार गरी मन्त्रिपरिषद्मा पेस गरेको थियो। प्रधानमन्त्री, प्रधानन्यायाधीशसहित निवास व्यक्ति नाम गरियो। त्यो बेला भौतिक योजनामन्त्रीको हैसियतमा गच्छदारले नै विशिष्ट व्यक्तिको जग्गा व्यक्तिको नाममा गर्न प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ट व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिक मन्त्रालयको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ट व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलानजस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनधिकृत व्यक्तिलाई मोही खडा गराउने तथा सरकारी जग्गा फस्र्योट गर्ने, गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्णयमा केही त्रुटि भएको भन्दै २०६७ असार १ मा संशोधनको टिप्पणी उठाउन भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्ताव बमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। नक्कली गुठी बनाएर जग्गा बाँडियो (२०६९) २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतिगत निर्णय डा भट्टराईको मन्त्रिपरिषद्ले गरेको देखिन्छ। त्यसबेला मुख्यसचिव थिए लीलामणि पौड्याल। उनी पनि ललिता निवास प्रकरणमा जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौड्याल, पूर्वमन्त्री सञ्जय साह, पूर्वनिर्वाचन आयुक्त सुधीरकुमार शाहलगायतलाई उन्मुक्ति दिइएको छ। पक्राउ परेका ७ जना को हुन् ? १ सुधीरकुमार शाह पूर्वनिर्वाचन आयुक्त शाहको राणा परिवारसँग निकटको नाता पर्छ। शाहले ललिता निवासको १ रोपनी ११ आना जग्गा श्रीमती उर्मिलाको नाममा राखेको आरोप छ। २०४९ सालको पहिलो चरणमा यो जग्गा व्यक्तिको नाममा दर्ता हुँदा शाह भक्तपुर मालपोत कार्यालयका प्रमुख थिए। अख्तियारले भने शाहलाई उन्मुक्ति दिएको थियो। श्रीमती उर्मिलालाई भने अख्तियारले मुद्दा चलाएको थियो। २ सुरेन्द्रमान कपाली कपाली मालपोत कार्यालय डिल्लीबजारका तत्कालीन अधिकृत थिए। उनकै पालामा ललिता निवासको २ रोपनी ८ आना जग्गा कपालीको बुहारी नाता पर्ने शान्ति मल्लको नाममा जग्गा बकस गरिएको थियो। अख्तियारले उनीविरुद्ध २ करोड २६ लाख ८५ हजार ५ सय बिगो कायम गरेर मुद्दा हालेको छ। ३ धर्मप्रसाद गौतम गौतम भूमिसुधार तथा व्यवस्थापन विभागका शाखा अधिकृत थिए। सीआईबीले फेला पारेको कागजमा धर्मप्रसाद गौतमको योजनामा उक्त जग्गा शान्ति मल्लको नाममा बकस पास गरिएको थियो। ४ हुपेन्द्रमणि केसी केसी तत्कालीन भूमि सुधार मन्त्रालयका उपसचिव हुन्। उनले मालपोत कार्यालय डिल्लीबजारको मालपोत अधिकृत हुँदा छुट भएको भन्दै ललिता निवासको जग्गा व्यक्तिको नाममा दर्ता गराएका थिए। उनीविरुद्ध अख्यिारले नै ३० करोड ३९ लाख ९६ हजार बिगोसहित मुद्दा हालेको थियो। सरकारी अधिकारीमा ठूलो बिगो मुद्दा पर्नेमध्ये उनी पनि हुन्। अनुसन्धानमा उनले १२ आना २ पैसा जग्गा गैरकानुनी रूपमा सुनीति राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रमाणपत्र दिएको देखिएको छ। ५ गोपाल कार्की कार्की डिल्लीबजार मालपोत कार्यालयका पूर्वखरिदार हुन्। ललिता निवास जग्गा व्यक्तिको नाममा नामसारीमा उनको पनि संलग्नता देखिएको सीआईबीको अनुसन्धानमा छ। ६ कलाधर देउजा ललिता निवासको जग्गा राणा परिवारको नाममा दुई पटक फिर्ता दिने निर्णय हुँदा देउवा डिल्लीबजार मालपोत कार्यालयको मालपोत अधिकृत थिए। कलाधर देउजाका साढुभाइ इन्द्रबहादुर थापा क्षत्रीको नाममा ललिता निवासको दुई रोपनी जग्गा पास भएको सीआईबीको भनाइ छ। ७ मीनबहादुर गुरुङ गुरुङ भाटभटेनीका सञ्चालक हुन्। गुरुङले बिचौलिया र मालपोतका कर्मचारीसँग मिलेमतो गरी ललिता निवासको जग्गा खरिद गरेको सीआईबीको भनाइ छ। यसै प्रकरणमा विशेष अदालतले २०७७ सालमा गुरुङसँग २ करोड धरौटी मागेको थियो। गुरुङमाथि नक्कली मोही खडा गर्न किर्ते गरेको आरोप छ। अख्तियारले गुरुङलाई ३९ करोड २७ लाख ६८ हजारको बिगो कायम गरेर मुद्दा हालेको छ। उक्त मुद्दा विशेष अदालतमा विचाराधीन छ। यो पनि पढ्नुहोस ललितानिवास प्रकरण : अख्तियारको मुद्दामा कोको छन् हाई प्रोफाइल ? ललितानिवास भ्रष्टाचार प्रकरण : कुन हाई प्रोफाइलको बिगो कति ? (सूचीसहित) ललितानिवास प्रकरणमा दोषीलाई छोड्ने, निर्दोषलाई फसाउने नहोस् : भट्टराई ललितानिवास प्रकरण : माधव नेपाल भन्छन्, दोषी भेटिए सजाय भोग्न तयार छु ललिता निवास प्रकरण : नेपाल र भट्टराईलाई किन मुद्दा लगाइएन ? ललिता निवास प्रकरण : जग्गा बकस लिने सबै कर्मचारीका सन्तान यसरी भयो ललिता निवास अतिक्रमण ललिता निवास जग्गा प्रकरण : सर्वोच्चले माग्यो नेपाल र भट्टराईबारे निर्णय ललिता निवासका घरटहरा भत्काइने ललिता निवास प्रकरण : मन्त्रिपरिषद् निर्णय झिकाउने सर्वोच्चको आदेश ललिता निवासको जग्गा सरकारको नाममा ल्याउने प्रक्रिया थालनी ललिता निवास प्रकरण : गच्छदारले १० लाख धरौटी बुझाए ललिता निवास प्रकरणमा नेपाल र भट्टराईविरुद्धको मुद्दाको फैसला आज, कस्तो आउला आदेश ? कता पुुग्यो ललिता निवास प्रकरण ? ललिता निवास जग्गा प्रकरणमा रामकुमार सुवेदी पक्राउ ललिता निवासको १४३ रोपनी हिनामिना ललिता निवास जग्गा प्रकरणमा १२० जनाविरुद्ध पक्राउ पुर्जी ललिता निवास प्रकरण : हाइप्रोफाइल का २२० विरुद्ध पक्राउ पुर्जी ललिता निवास प्रकरण : विजय गच्छदार, दीपकुमार बस्न्यातसहित हाइप्रोफाइल लाई पक्राउ पुर्जी ललिता निवास जग्गा प्रकरणः सीआइबीले बुझायो अनुसन्धान प्रतिवेदन ललिता निवास प्रकरण : शक्तिकेन्द्रको दबाबमा रोकियो सीआईबीको प्रतिवेदन शक्तिकेन्द्रको स्वार्थमा ललिता निवास ललिता निवास छानबिनमा प्रभाव ललिता निवास जग्गा प्रकरणमा पूर्वनिर्वाचन आयुक्त सुधीरकुमार शाह पक्राउ ललिता निवास प्रकरणमा सात जना पक्राउ"
हलेसी तुवाचुङले दियो ४४ किसानलाई माउ भैंसी उपहार,"सोलुखुम्बु : खोटाङको हलेसी तुवाचुङ नगरपालिकाले ४४ जना किसानलाई माउ भैसी वितरण गरेको छ। किसानलाई दूधमा आत्मनिर्भर बनाउँदै दूधबाट आम्दानी गराउने उद्देश्यले अनिवार्य रुपमा दुई माउ भैंसी पालिरहेका किसानलाई थप एक माउ क्रस भैंसी वितरण गरेको हो। किसान पहिचान गरी माउ भैंसी किन्न किसानलाई नगरपालिकाको बाहुनीडाँडा, वडहरे, मंगलटार, महादेवस्थान र सल्लेमा दुई माउ भैंसी पाल्नेलाई नै एकएक लाख नगद दिइएको थियो । ४४ जना किसानले घरघरमा भैंसी ल्याइसकेका नगरपालिकाका पशु सेवा संयोजक सन्देश ताम्राकारले जानकारी दिए । ताम्राकारका अनुसार कूल ७५ लाख सर्शत बजेट अन्तर्गत ४४ जना किसानलाई भैंसी किन्न एकएक लाख र भैंसीलाई गोठ बनाउन प्रति किसान २०२० हजार प्रदान गरिएको छ । किसानहरुले भैंसी ल्याएर गोठ बनाइसकेको र कतिले बनाइरहेका छन्। यस्तै, कूल ७५ लाख सर्शत बजेटभित्रै ४४ जना भैंसी पाएका किसानलाई दिनेगरी १० लिटरको ४४ वटा मिल्क क्यान (दूध राख्ने भाँडा) नगरपालिकामा ल्याइएको छ । हलेसी तुवाचुङ नगरपालिकाले कृषि र पशुपालनको माध्यमबाट नगर क्षेत्रको नगरिकको जीवनस्तर उकास्ने नीति लिएकाले किसानलाई भैंसी वितरण गरिएको मेयर बिमला राईले बताइन्। व्यवसायिक कृषि र पशुपालनका लागि स्थानीय सरकारको पूरा साथ रहेकाले खुलेर कृषि तथा पशुपालन व्यवसायमा लाग्न मेयर राईले आग्रह गरिन्।"
