शीर्षक,विवरण
सरकार! किसानमैत्री बन्ने कि ?,"आर्थिक मन्दीले प्रत्येक व्यवसायी जकडिएका छन्। ठूला उद्योगसमेत आर्थिक मन्दीले प्रताडित भइरहेका बेला साना तथा मझौला व्यवसायीहरूको पीडा थप कारुणिक छ। नेपालमा पछिल्लो समय पोल्ट्री व्यवसायमा आकर्षण बढेको थियो। पोल्ट्रीजन्य उत्पादनमा देश आत्मनिर्भर हुने दिशामा अघि बढ्दै गर्दा यसभित्र विभिन्न बाधा आइपर्नु र सरकार पनि अन्देखा हुनु अस्वाभाविक लाग्छ। किनकि नेपालमा पोल्ट्री व्यवसायमा लगानी भएको १ खर्ब ५० अर्बभन्दा बढी जोखिममा परेको छ। यससँग जोडिएका स्वरोजगार परिवारहरूको पीडा सुनिदिने कोही छैन। लागत मूल्यमा पनि उत्पादित वस्तु बिक्री गर्न नसकेपछि देशमा नाकाबन्दीपछि कोरोना संक्रमण हुँदै आर्थिक मन्दीको स्थितिमा आइपुग्दा यो व्यवयाय धराशायी बन्न पुगेको हो। प्रतिक्यारेट ४ सय ९० लागत मूल्य रहेको अन्डा आजभोलि बढीमा ३ सय ६० मा बिक्री हुन्छ। जबकि चार वर्षअघि प्रतिक्यारेट ४ सय १० रुपैयाँ हुँदा अन्डाको मूल्य प्रतिगोटा ११ थियो। बिक्री मूल्य घटे पनि दानाको मूल्यवृद्धि र बैंकको चर्को ब्याज यस क्षेत्रका व्यवसायीले व्यहोरेका समस्या हुन्। देशभरबाट ७० लाख अन्डा उत्पादन हुँदा पोल्ट्रीको राजधानी भनेर चिनिने चितवनबाट मात्रै कुनै बेला सोको ८० प्रतिशत हिस्सा रहेको थियो। अहिले धमाधम साना पोल्ट्री फमहरू बन्द भइरहेका छन्। ठूला फर्महरू पनि धराशायी छन्। यसको मुख्य कारण हो, बैंकको चर्को ब्याजदर, उत्पादन मूल्यमा भारी वृद्धि र घट्दो बजार भाउ। कोभिडको समयमा प्रतिदिन ५० लाखसम्म उत्पादन हुने अन्डा अहिले दैनिक ३० लाखमात्र उत्पादन हुन्छ। साना लगानीका थुप्रै कृषकले पेसा छोडेका छन्। ठूला लगानीका व्यवसायी बैंकको ऋणले समस्यामा छन्। देशभरका आठ हजार लेयर्स कुखुरा फार्म अहिले चार हजार मात्रै छन्। राज्यले उनीहरूको समस्या सुनेको छैन। देशको कुल गार्हस्थ्य उत्पादनमा पोल्ट्री व्यवसायले करिब चार प्रतिशत योगदान दिएको छ। तर पनि यो क्षेत्रलाई बचाउनेतर्फ सरकार गम्भीर देखिँदैन। पोल्ट्री व्यवसायलाई बचाउन मुख्य कुरा भारतीय बजारबाट निर्वाध आयात हुने पोल्ट्रीजन्य उत्पादनको कडाइ गरिनुपर्छ। नेपाली उत्पादनले बजार नपाउने र सीमा पारिबाट सस्तो मूल्यमा धमाधम पोल्ट्रीजन्य उत्पादन भित्रिँदा नेपाली उत्पादक मारमा परेका हुन्। पोल्ट्री व्यवसायी कृषिसँग पनि जोडिएकाले अन्य व्यवसायलाई दिने ऋणको ब्याजदर र पोल्ट्री व्यवसायीले पाउने ब्याजदरमा केही सहुलियत दिन जरुरी छ। साना किसान तथा उत्पादकको व्यवसाय सुरक्षा र बजारीकरणमा सरकारले प्रवर्द्धन गर्न सकेको छैन।"
"सरकार बनाइदिने एमाले, स्वाद चाख्ने गठबन्धन","काठमाडौं : सत्तामा जान तीव्र आतुर हुनुहुन्छ, तर मौका पाउन सक्नुभएन भने दुःख नमान्नुहोस्। बालकोट जानुहोस्। एमाले अध्यक्ष केपी ओलीलाई समात्नुहोस्। तुरुन्त सत्ताको साँचो हात लाग्नेछ। त्यसपछि ? त्यसपछि चिन्तै नलिनुहोस्। आफ्नै बाटो लागे हुन्छ। गएको चुनावपछि एमाले सरकार निर्माणमा खुब हौसिएर लागेको छ। र, बनेका सरकार भने अर्कैले खोस्दै गएको छ। हेरौं दुई दृष्टान्त। दृष्टान्त १ : जब दाहाललाई देउवाले त्यागिदिए, दाहालले बालकोटबाट सत्ता पाए। तर, लुसुक्क फेरि पुरानै घरमा फर्किए। ०७९ को आम निर्वाच परिणामपछि पुरानो सहमति मान्न कांग्रेस सभापति शेरबहादुर देउवा तयार भएनन्। अर्थात्, माओवादी केन्द्रका अध्यक्ष पुष्पकमल दाहाललाई सत्ता हस्तान्तरण गर्न देउवाले अस्विकार गरे। चुनावमा गठबन्धन गरे पनि देउवाले सत्ता नछोड्ने भएपछि दाहालमा छटपटी भयो। त्यसपछि उनी लागे, बालकोट। एमाले अध्यक्ष केपी ओलीले २०७९ पुस १० मा दाहाललाई प्रधानमन्त्री बनाए। केही दिन एमाले पनि सत्तामा रह्यो। तर, दाहालले एमालेसँगको सहमति चट्टै त्यागे। फेरि पुरानै गठबन्धनको फेरो समातेर सत्तामा बसिरहे। एमालेलाई पुनः सत्ता बाहिर राखे। जसले सत्तामा पुर्यायो, उसैलाई बाहिर राखेर दाहालले अर्को गठबन्धन गरे। एमालेको समर्थन केवल सत्तामा टिक्नका लागि मात्रै थियो भन्ने दाहालले स्पष्ट गरे। किनभने पूर्वसहमतिअनुसार दाहालले एमालेलाई राष्ट्रपति दिन पनि तयार भएनन्। बरु, कांग्रेसलाई राष्ट्रपति दिएर आफू सत्तामा बसिरहने बाटो समाते। त्यतिबेला एमालेलाई राष्ट्रपति र सभामुख दिने र माओवादीले प्रधानमन्त्री लिने सहमति थियो। त्यसो त, सत्ताका लागि जोसँग जुनबेला जस्तोसुकै सहमति गर्न माहिर मानिन्छन् दाहाल। त्यसैकारण, उनले एमालेलाई बीच बाटोमै छोडिदिए। त्यसका लागि उनले राष्ट्रपति निर्वाचनलाई दाउ बनाए। एमालेलाई राष्ट्रपति दिन नसकिने अडान लिए। विपक्षमा रहेको कांग्रेसलाई राष्ट्रपतिमा समर्थन जनाएर एमालेलाई सरकारबाट हट्न बाध्य बनाए। एमाले सत्ताबाट हटेपछि पुरानै गठबन्धनका दलहरूको समर्थन जुटाएर सरकार बनाए। एमाले उपाध्यक्ष युवराज ज्ञवाली दाहालले सहमति पालना नगरेका कारणले एमालेमाओवादी सहकार्य तोडिएको तर्क गर्छन्। केन्द्र सरकारबाट एमाले हटेपछि प्रदेशमा पनि त्यसको प्रत्यक्ष असर पर्यो। सत्ता गठबन्धनले एमालेलाई सबै प्रदेश सरकारबाट अलग गरायो। दृष्टान्त २ : कार्कीलाई पन्छाउन कांग्रेस आफ्नो भागको मुख्यमन्त्री नै माओवादीलाई सुम्पियो। ८ सांसद बोकेर कार्की उही बालकोटको सहारा माग्न पुगे र सिंगो एमालेको हस्ताक्षरमा मुख्यमन्त्री बने। र, उनलाई अब कांग्रेस र माओवादीले आफ्नै खल्तीमा हाल्दैछ। फेरि केन्द्र सरकारकै जस्तो स्थिति उत्पन्न हुँदैछ। कोशीमा सरकार बन्नै नसक्ने अवस्था आएपछि प्रदेश प्रमुख पर्शुराम खापुङले संविधानको धारा १६८ को उपधारा ५ अनुसारको सरकारका लागि आह्वान गरे। यो व्यवस्थाअनुसार प्रदेशसभामा बहुमत जुटाउन सक्ने कुनै पनि सदस्य मुख्यमन्त्री बन्न पाइन्छ। तर, सत्ता गठबन्धनले मुख्यमन्त्रीमा अघि सार्यो, माओवादी केन्द्रका इन्द्र आङबो। तर, कांग्रेसको शेखर कोइराला पक्ष यसप्रति असन्तुष्ट थियो। कोइराला पक्षका ८ सांसदले विद्रोह को तयारी गरे। उनीहरूले कांग्रेसका केदार कार्कीलाई मुख्यमन्त्रीमा अघि सार्ने तयारी गरे। तर, त्यतिले मात्रै मुख्यमन्त्रीको बन्न संख्या पुग्दैन थियो। उनीहरूले एमाले अध्यक्ष केपी ओलीसँग सहकार्यको प्रस्ताव गरे। ओलीले पनि सहजै स्वीकार गरे। एमालेका ३९ सांसदले कार्कीका पक्षमा हस्ताक्षर गरे। त्यसपछि कार्कीलाई मुख्यमन्त्री बने। उनले पूर्वसहमति अनुसार एमालेका एक जनालाई समेटेर मन्त्रिपरिषद् पनि विस्तार गरे। तर, फेरि कथा उही दोहोरियो। सत्ता गठबन्धनले कार्कीलाई समर्थन गर्ने निर्णय गर्यो। मुख्यमन्त्री कार्कीलाई विश्वासको मत दिने र एमालेलाई बाहिर राख्ने तयारी सत्तापक्षले गरिसकेको छ। प्रधानमन्त्री एवं माओवादी केन्द्रका अध्यक्ष दाहालले एमालेलाई किन सरकारमा सहभागी गराएको भनेर प्रश्न पनि गरिसकेका छन्। त्यसो भए एमाले के गर्ला त ? कोशीमा अस्थिरता र बिखण्डनकारी गतिविधि रोक्न एमालेले यो कदम चालेको हो । सत्तागठबन्धनले जुन मनपरी गरिरहेको छ, त्यसलाई खबरदारी गर्ने काम पनि प्रतिपक्षको हो । युवराज ज्ञवाली, उपाध्यक्ष, एमाले कोशी घटनाले एमाले धर्मसंकट मा परेको छ। कार्कीलाई विश्वासको मत दिऔं, सरकार आफ्नो हातमा नरहने। नदिऔं त, आफैंले प्रस्ताव गरेको सरकारलाई कसरी मत नदिनु ? त्यति मात्र होइन, केही गरी कार्कीले विश्वासको मत नपाए सरकार ढल्नेछ। त्यसपछि कोशीमा मध्यावधि निर्वाचन हुनेछ। केन्द्रदेखि प्रदेशसम्म एक्लै परेको एमालेका लागि मध्यावधि चुनाव पनि त्यति फलदायी नहोला भन्ने डर छ। एमाले उपाध्यक्ष युवराज ज्ञवाली राजनीतिक स्थिरताको लागि एमालेले गरेको अभ्यासलाई स्वाभाविक रूपमा लिनुपर्ने बताउँछन्। उनले एमालेप्रति चौतर्फी प्रहार भएका कारणले विगतका प्रयासहरू असफल भएको तर्क गरे। कोशीको कुरा गर्नुहुन्छ, मध्यावधिमा मुलुक नजाओस्, त्यहाँ स्थिरता कायम होस् भनेर नै हामीले केदार कार्कीलाई मुख्यमन्त्री बनाएका हौं, उनले भने, एमाले चुनावदेखि डराएर यो कदम चालेको होइन, अहिले जनता पनि चुनावको पक्षमा छैनन्। कोशीको हाम्रो कदम जनताको पक्षमा नै छ, यसले त्यहाँ भइरहेको बारम्बारको सत्ता परिवर्तन खेलको अन्त्य गरेको छ। कोशीका मुख्यमन्त्री कार्कीले बुधबार विश्वासको मत लिने तयारी गरेका छन्। उनलाई सत्तागठबन्धनले सहयोग गर्ने निर्णय गरिसकेको छ। एमालेले मत दिए उनका लागि बोनस हुनेछ। किनभने, एमालेका उपसभामुखले बैठकको अध्यक्षता गरे मात्रै पनि कार्कीका पक्षमा गठबन्धनकै बहुमत पुग्नेछ। तर, उपसभामुखले बैठकको अध्यक्षता नगरे मात्रै सत्तागठबन्धनलाई एक मत अपुग हुनेछ। सरकार ढल्नेछ। एमालेले विश्वासको मत दिए प्रमुख प्रतिपक्षको स्थान पनि गुमाउन सक्नेछ। किनभने, राप्रपाले विपक्षमा बस्ने जनाइसकेको छ। तर, विश्वासको मत दिएपछि एमालेलाई सरकारबाट हटाउने गठबन्धनको तयारी छ। त्यसो हुँदा सरकार बनाईदिने एमाले, तर बनाइसकेपछि सत्ताको स्वाद चाख्ने अरू नै हुने स्थिति दोहोरिनेछ। एमालेले पार्टीको फाइदाभन्दा पनि देशको पक्षमा निर्णय गरिरहेको एमाले उपाध्यक्ष ज्ञवाली बताउँछन्। गठबन्धनलाई धक्का दिने प्रयास एमालेको एउटै उद्देश्य देखिन्छ जसरी नि सत्तागठबन्धनमा दरार उत्पन्न गर्ने। किनभने, सत्तागठबन्धन रहेसम्म एमाले सत्तामा फर्किने अवस्था छैन। केन्द्रदेखि प्रदेशसम्म सत्तागठबन्धनका पक्षमा बहुमत छ। त्यसैकारण एमाले बाहिर छ। एमालेले शुरुमा सत्ता गठबन्धन भत्काउन केन्द्र सरकारमा नयाँ परिस्थिति सिर्जना गर्न खोज्यो। जसकारण गठबन्धनका दलबीच केही दिन दरार पनि उत्पन्न भयो। तर, सफल भएन। कोशीमा पनि एमालेले त्यही गर्न खोज्यो। केही दिन त सत्तागठबन्धनका नेतामा छटपटी पनि भयो। तर, उनीहरूले शीघ्रातिशीघ्र गठबन्धन जोगाउने निर्णय गरे। जनतालाई सबै राजनीतिक दललेउपेक्षा गरे, सत्तामा मात्रै केन्द्रित भए। सरकार पनि कामभन्दा भाषण र उद्घाटनमा मात्रै केन्द्रित भयो। नीलाम्बर आचार्य, राजनीति विश्लेषक त्यसमा कांग्रेसका शेखर कोइरालाले पनि सहमति जनाइहाले। प्रधानमन्त्री दाहाल, कांग्रेस सभापति देउवा र डा कोइरालाले हतार हतार चिर्कटोमा गठबन्धनलाई कुनै खलल नपुग्ने सहमति गरे। आङबोको उम्मेदवारी फिर्ता गराए। सत्ता हातबाट जान सक्ने भयकाबीच एमालेले समर्थन गरेको कार्कीलाई नै मुख्यमन्त्री मान्न उनीहरू तयार भए। दाहालले तत्काल नै आफ्नो मुख्यमन्त्री कार्की नै रहेको भन्दै भाषण गर्न थाले। त्यही मात्र होइन सत्तारुढ दल सबै दलले कार्कीलाई विश्वासको मत दिने भएका छन्। राजनीतिक विश्लेषक नीलाम्बर आचार्य भने प्रमुख दलका गतिविधिका कारण मुलुक संकटग्रस्त अवस्थामा पुगेको बताउँछन्। मुलुक संकटग्रस्त अवस्थामा छ, आचार्य भन्छन्, कानुनी शासन छैन, हत्याको दोषीलाई माफी दिइन्छ, मुलुकमा उत्पादन छैन, वैदेशिक सम्बन्धमा दिसा हराएको छ। भ्रष्टाचारका काण्डै काण्ड छन्। ठूला काण्ड ललिता निवास, सुन काण्ड, नक्कली भुटानी शरणार्थी प्रकरण केही होला भनेको सामसुम पारियो। सरकारको विकल्प नखोज्ने हो भने मुलुकमा आँधीबेरी नै आउन सक्ने आचार्यले चेतावनी दिए। उनले कोशी प्रदेशमा भएको गतिविधिलाई सत्ता केन्द्रीत राजनीतिको संज्ञा दिए। जनतालाई सबै राजनीतिक दल उपेक्षा गरे, उनीहरू खाली सत्तामा मात्रै केन्द्रित भए, कामभन्दा भाषण र उद्घाटनमा सरकार केन्द्रित भयो, उनले भने, यो केन्द्रदेखि प्रदेशसम्म सत्तामा कसरी टिकिरहने भन्दा अर्को ध्यान नै छैन। कसलाई फाइदा ? कसलाई बेफाइदा एमालेले उठाएका रणनीतिबाट सत्तारुढ दललाई नै फाइदा पुगेको देखिन्छ। संघमा दाहाललाई एमालेले नै प्रधानमन्त्री बनायो तर उसले पाउनुपर्ने भागको राष्ट्रपति पाउन सकेन। त्यति मात्र होइन संघदेखि प्रदेशसम्मकै सत्ता गुमाउनुपर्यो। कोशी प्रदेशमा एमालेले कांग्रेसलाई थप मजबुद बनाइदियो। पटकपटक प्रयास गर्दा पनि बहुमत आर्जन गर्न नसकेको कांग्रेसले राप्रपाबाहेक सबैबाट विश्वासको मत पाउने भएको छ। कोशीमा कांग्रेसका २९ जना सांसद छन्। जो कोही उम्मेदवार भए पनि सत्तारुढ दललाई बहुमत पुग्ने अवस्था थिएन र छैन पनि। मुख्यमन्त्रीको रूपमा उद्धव थापाको विकल्पमा कार्कीलाई अघि सारेको भए पनि उनले एमाले र राप्रपाको समर्थन नहुँदासम्म बहुमत हासिल गर्न सक्ने थिएनन्। कांग्रेस नेता कृष्णप्रसाद सिटौला र राप्रपा अध्यक्ष राजेन्द्र लिङदेनबीचको टकरावका कारण उद्धव थापालाई कुनै पनि हालतमा राप्रपाले मान्ने अवस्था थिएन्। सिटौला र लिङदेनको निर्वाचन क्षेत्र एउटै हो। लिङदेनले दुईपटक एमालेको समर्थनमा सिटौलालाई झापाको क्षेत्र नम्बर ३ मा हराइसकेका छन्। थापा पक्षधर सिटौला झापाली नै हुन्। ९३ सिट भएको प्रदेशसभामा ८ सिटसहित विद्रोह गरेका कार्कीलाई त अहिलेको लागि सबैभन्दा बलियो मुख्यमन्त्री हुने भएका छन्। कार्कीलाई कांग्रेस, माओवादी केन्द्र र एकीकृत समाजवादीले विश्वास मत दिने निर्णय गरिसकेको छन्। यो प्रदेशमा कांग्रेसको २९, माअोवादी केन्द्रको १३, एकीकृत समाजवादीको ४ सिट छ। त्यस्तै एमालेको ४०,राप्रपाको ६ र जसपाको १ सिट छ। कांग्रेसको अफ्ठ्यारालाई एमाले समाधान गरिदिएको छ। संसदीय दलको नेता थापालाई परिवर्तन गर्दा देउवासँग सिटौला रिसाउने, अर्कोतिर शेखर कोइराला हाबी हुने। यो प्रदेशमा माओवादीको मात्रै १३ सिट छ। कांग्रेसभित्र विवाद र राप्रपाले समेत अस्वीकार गरेका थापाको विकल्पमा माओवादी केन्द्रबाट आङबोलाई मुख्यमन्त्रीका रूपमा सत्तारुढ पक्षले अघि सार्यो। आङबो पटकपटक त्यो प्रदेशमा मन्त्री भइसकेको नेता हुन्। सांसद संख्याको आधारमा पनि माओवादीलाई मुख्यमन्त्री नपाउँदै कुनै घाटा छैन। इच्छा हुन त स्वाभाविक नै हो। कोशीमा सबैभन्दा ठूलो दल एमाले हो। निर्वाचनपछि एमाले र माओवादीको केन्द्रीय गठबन्धनको आधार एमालेका हिक्मतकुमार कार्की मुख्यमन्त्री भए। कार्कीलाई राप्रपा र जसपाको पनि समर्थन रह्यो। केन्द्रको गठबन्धन भत्किएसँगै काकीको सरकार पनि गयो। कोशी प्रदेशमा एमालेको रणनीतिले तत्काललाई मध्यावधि टर्ने स्थिति त बन्यो। तर, कार्कीले विश्वासको मत पाए मात्रै यो संकट अन्त्य हुनेछ। मध्यावधि जानबाट रोक्नुलाई नै एमाले सफलता भनेको छ। तर, एमालेलाई दीर्घकालीन फाइदाजनक भने नदेखिएको टिप्पणी भइरहेको छ। उपाध्यक्ष ज्ञवाली एमाले प्रतिपक्ष दल भएको कारण सत्तापक्षलाई कमजोर पार्ने रणनीति हुने बताउँछन्। उनले एमालेलाई बलियो,सुदृढ र व्यवस्थित बनाउने काम भइरहेको बताए। एमालेले प्रतिपक्षले गर्ने काम गरेको बताउँदै यस्ता गतिविधिले पार्टी कमजोर नहुने दाबी गरे। उनले कोशीमा अस्थिरता र बिखण्डनकारी गतिविधि रोक्न पनि एमालेले यो कदम चालेको दाबी गरे। एमाले आफूलाई बलियो र सुदृढ बनाउने काम गरिरहेको छ। सत्तारुढ दलले जुन मनपरी गरिरहेको छ, त्यसलाई खबरदारी गर्ने काम नै प्रतिपक्षको हो, एमालेले त्यही काम गरिरहेको छ, उनले भने। एमाले उपमहासचिव पृथ्वीसुब्बा गुरुङले कोशीको घटना परिस्थितिको उपज भएको बताए। उनले कोशी प्रदेशमा त एमालेले मध्यावधिमा जानबाट बचाएको बताए। त्यहाँ मध्यवधिमा जाने अवस्थामा पुगिसकेको थियो, एमालेले नै बचायो,उनले भने, संविधानको २३ हुँदै धारा ५ मा पुगेको अवस्थामा एमाले व्यक्तिलाई समर्थन गरेको हो। राजनीतिमा सरकार बन्ने भत्किने प्रक्रिया निरन्तर भइरहने उनको भनाइ छ। राजनीतिक सरकार बन्ने बदलिनेका निरन्तर प्रक्रिया हो, यसलाई अन्यथाको रूपमा लिनु हुँदैन। उनले केन्द्रमा एमालेले मिलेर वामपन्थी सरकार बनाएको र पछि दक्षिणपन्थी सरकार बनेको बताउँदै फेरि वामपन्थी सरकार बन्ने सक्ने बताए।"
"मुस्ताङमा हिउँ पर्यो, जाडो बढ्यो","जोमसोम : मुस्ताङका उच्च लेकमा सोमबार राति हिमपात भएको छ। उपल्लो मुस्ताङ हिमपात हुँदा यो वर्ष जाडो ह्वात्तै बढेको छ। समुद्री सतहको ३ हजार मिटरदेखि माथिको क्षेत्रमा असोजमै हिमपात भएको हो। जिल्लाको लोघेकर दामोदरकुण्ड र लोमान्थाङ गाउँपालिका क्षेत्रमा सोमबार राति आंशिक हिमपात भएको लोमान्थाङ गाउँपालिकाका कर्मचारी उदय तिमिल्सिनाले जानकारी दिए। लोघेकर दामोदरकुण्डको घिलिङदेखि माथिल्लो उत्तरी क्षेत्र कोरलासम्म हिउँ परेको उनले बताए। उपल्लो मुस्ताङमा असोजमै पहिलोपटक हिउँ परेको गाउँपालिका अध्यक्ष टसीनर्बु गुरुङले जानकारी दिए। हिमपात भएसँगै बस्तीमा हिउँ जम्न नसके पनि खेतबारी र डाँडाकाँडा हिउँले सेताम्मे भएको अध्यक्ष गुरुङको भनाइ छ। उपल्लो मुस्ताङमा हिउँ परेसँगै चिसो ह्वात्तै बढेको छ। उपल्लो मुस्ताङका अधिकांश नागरिक हिउँदमा जाडो छल्न बेंसी झर्ने परम्परा छ। उनीहरू मंसिर लागेपछि जाडो छल्न र घुम्ती व्यापार गर्न बेंसी झर्ने सदियौंदेखिको प्रचलन छ। तर, यस वर्ष उपल्लो मुस्ताङीहरू जाडो छल्न बेंसी झर्न नपाउँदै हिउँ परेको हो। उपल्लो मुस्ताङमा असोजमै हिउँ परेको यो पहिलो घटना भएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल विष्टले उल्लेख गरे। यसअघि कात्तिकको दोस्रो हप्तादेखि वैशाखसम्म हिउँ परेकोमा यो वर्ष असोजमै हिउँ पर्दा आश्चार्य लाग्दो तुल्याएको अध्यक्ष विष्टले सुनाए। यसैगरी, मुस्ताङको वारागुङ मुक्तिक्षेत्र१ मुक्तिनाथ क्षेत्रमा पनि हिमपात भएको मुक्तिनाथ विकास समितिका कर्मचारी रविन सुवेदीले जानकारी दिए। हिउँ परेसँगै मुक्तिनाथ क्षेत्रको पाखो हिउँले सेताम्मे भएको उनले बताए। राति अबेरसम्म बाक्लै खालको हिउँ परेको थियो , जमिन अझै तातै छ, उनले भने, यसैले परेको हिउँ जम्न पाएन, मुक्तिक्षेत्रको पाखोमा परेको हिउँ अझै देख्न सकिन्छ। विगत २० वर्षदेखि मुक्तिनाथमा काम गर्दै आएका सुवेदीले असोजमै हिउँ परेको आफूले पहिलोपटक देखेको बताए। यसैगरी, उपल्लो मुस्ताङ र मुक्तिनाथ क्षेत्रमा सोमबार राति हिमपात हुँदा तल्लो मुस्ताङमा वर्षा भएको थासाङ२ सौरुका स्थानीय सोजन हिराचनले जानकारी दिए। जोमसोमदेखि तलको क्षेत्रमा आंशिक वर्षा भएको उनले बताए। मुस्ताङमा वर्षासँगै हिउँ परेकाले यहाँँको रैथाने बालीले फाइदा पुग्ने कृषकहरूले बताएका छन्। जलवायु परिवर्तनका कारण हिमाली क्षेत्रको वातावरणीय क्षेत्र असमान प्रकारको देखिन थालेको छ। जलवायु परिवर्तनको असरले यहाँँका कृषि, पर्यटन र जैविक विविधतामा समेत नकारात्मक प्रभाव देखिन थालेको छ। कुनै वर्ष भारी हिमपात हुने, कुनै वर्ष कम हिमपात हुने र कुनै वर्ष हिउँ नपर्ने जस्ता प्राकृतिक घटना सिर्जना हुँदा हिमाली क्षेत्रको जीवन शैलीमासमेत असर पर्न थालेको जानकारहरू बताउँछन्। गत वर्ष हिमपात नहुँदा स्याउ खेतीमा ठूलो असर पारेको कृषि ज्ञानकेन्द्र मुस्ताङका कार्यालय प्रमुख प्रकाश बस्ताकोटीले बताए। गत वर्ष स्याउको बगैंचा व्यवस्थापन र काँटछाँट गर्ने बेलामा हिउँ नपरेको र वैशाख र जेठ महिनामा स्याउको परागसेचन हुने बेलामा भारी वर्षाले स्याउ खेतीमा ठूलो असर पारेको केन्द्र प्रमुख बस्ताकोटीले उल्लेख गरे।"
विप्रेषणको वियोगान्त बन्दना,"बौद्धिक नेपाली नागरिक समुन्नत ठानिएका देशतर्फ पलायन भइरहेकै छन्। देशमा बसेर केही भएन, यसो सुन्दर भविष्यको आशामा दुईचार वर्ष मेहनत गर्न पर्यो बिदेसिनेहरूको उच्च निराशा अनि एउटै स्वर हुन्छ। समुन्नत राष्ट्र निर्माणमा सघन योगदान गर्नुपर्ने नागरिक धमाधम बिदेसिँदैछन्। पुरुष वा नारी, सहर वा गाउँका विभिन्न नाम, दाम र काममा देश छाड्दैछन्। सन् १८१४ मा नेपालअंग्रेज युद्घले वैदेशिक रोजगारीको प्रचलन बसायो। पछि पूर्वी भारतका विभिन्न चिया बगानमा काम गर्न अनि लाहुरे बन्न जाने परम्परा बस्यो। अहिले लभभग ५० लाख युवा वैदेशिक रोजगारीमा विभिन्न देशमा छन् भनिन्छ। गएको वर्ष ६ लाख ३० हजारले वैदेशिक रोजगारी अनुमति लिएको सरकारी तथ्यांक छ। यसबाहेक भारत जाने, व्यक्तिगत वा अवैधानिक माध्यमबाट जाने र विद्यार्थीको रूपमा जानेहरूको अर्को समूह पनि छ। यस्तो अवस्थाले प्रत्येक मानवलाई एउटा शाश्वत सत्य बुझाउँछ कि देशको आर्थिक समुन्नति तत्काल केही कसरतबाट पनि सम्भव देखिँदैन। यो एकदमै धराशायी, जर्जर, रुग्ण अनि आदि र अन्त्यको दोसाँधमा छ। सत्य पनि यही हो कि देशमा केही भएन भनेर बिदेसिने ती निराश मानिसको कमाइबाटै देशको सास बचेको छ। अर्थशास्त्रीहरू हामीलाई विप्रेषणमा धानिएको मुलुक भन्छन्। विश्व बैंकको प्रतिवेदन लार्ज स्केल माइग्र्यान्ट्स एन्ड रेमिट्यान्स इन नेपालले भन्छ संसारभर लगभग २३२ मिलियन वैदेशिक कामदार रहेकोमा नेपालको ठूलो हिस्सा छ। ताजकिस्थान र गणतन्त्र किरगिजपछि नेपाल विप्रेषणमा आधरित तेस्रो ठूलो देश हो। १७ खर्बको बजेटमा १२ खर्बभन्दा बढी रेमिट्यान्सको भूमिका छ। तर हामी यसलाई ठूलो उपलब्धि जस्तै व्याख्या गर्दैछौं। देशको मुहार फेर्दै आर्थिक विकासलाई सुनिश्चित गर्नुपर्ने नेताहरू बिनासोच र चिन्तन निर्लज्ज यी दृश्यहरू हेरिरहन्छन्। मौकामा आफूचाहिँ बनिहालौं भन्नेमात्र सोच्छन्। पछिल्लो समय सम्पूर्ण विश्वको ध्यानार्कषण गराउँदै जापान, सिंगापुर, थाइल्यान्ड, साउदी अरेबिया, कुवेत, कतार, हङकङ, ताइवान, भियतनामलगायत देशहरूले उच्च प्रगति गरे। दोहोरो अंकको आर्थिक वृद्घिदर कायम गरे। विश्वभर उनीहरूलाई टाइगर इकोनोमी भनिन्छ। उनीहरू आर्थिक प्रगतिलाई पहिलो प्राथमिकता दिन्छन्। तर हाम्रो राजनीति केवल शक्ति प्राप्तिको अनुत्पादक खेल बनिरहेछ। यसकारण पनि देशमा कुनै सम्भावना नदेखेपछि नागरिकको ठूलो संख्या विक्षिप्त र भावविह्वल हँुदै बिदेसिन बाध्य छन्। वैदेशिक रोजगारका पक्षमा वकालत गर्नेहरू भन्छन्, विदेश रोजगारीको औपचारिक र आकर्षक गन्तव्य हो, यसले जनताको आर्थिक स्थितिलाई मजबुत बनाउँछ। उनीहरूको निष्कर्ष आत्महत्या अपराध हो। महापाप हो, दण्डनीय हो। यसको भत्र्सना गर्नुपर्छ। यस्तो अपराध गर्नेलाई कहिल्यै क्षमा हुँदैन भन्नुभन्दा किञ्चित फरक छैन। आजसम्म संसारमा विप्रेषणका आधारमा देशहरू विकसित भएका कुनै उदाहरण छैन। अधिक विप्रेषणले देशलाई अन्धकारतिर लैजान्छ। बौद्घिक र मानसिक हिसाबले सन्तुलित एवं सुदृढ मानिस समुन्नत देश पलायन हँुदैछन्। शारीरिक रूपमा तन्दुरुस्त र देशका लागि अथक परिश्रम अनि पसिना बगाउन सक्ने मानिस खाडी तथा अन्य मुलुक पुग्दैछन्। हाम्रा उर्वर शक्तिहरू अरूको देश समुन्नत र समृद्घ वनाउन अहोरात्र विवेक, पसिना अनि श्रम खर्चंदैछन्। अरूहरूलाई फुलाउने, फकाउने, फलाउने काममा लाग्दैछन्। त्यो उर्वर शक्तिहरू आफ्नै भूमिमा खन्याउन पाए कस्तो सौभाग्य बन्थ्यो ? तर उनीहरूको अनुपस्थितिमा हाम्रो समाज विभिन्न खालका सामाजिक, आर्थिक, नैतिक, यौनिक, चारित्रिक विचलनताको सिकार बन्दैछ। उच्च पारिवारिक विखण्डनसँगै पारपाचुके अनि कानुनी तथा गैरकानुनी गर्भपतन बढ्दैछन्। अर्कोतिर अब देशमा मानसिक र शारीरिक दुवै हिसाबले कमजोर मानिसमात्र रहने देखिन्छ। केही गर्न सक्ने र आस लाग्नेहरू सबै हिँडेपछि देशको मुहार कहिले र कसरी फेरिन्छ ? वैदेशिक रोजगारीले अर्थतन्त्र अलिकति थेगिएला तर बैसाखी दह्रो भएर दौड जितिँदैन। दौड जित्न दौडनेकै खुट्टा नै दह्रो हुनुपर्छ। हाम्रा जवानहरू विदेशमा केही आम्दानी गर्छन्। तर त्यो आम्दानी विकसित देशबाट उत्पादित आरामदायी वा विलासिताका सामानको क्रयमा नै सकिन्छ। जुन वस्तु तथा सेवासुविधाको चाहनाले युवा बिदेसिए, त्यसको उत्पादन हामीकहाँ छैन। अरूको देशमा जे उत्पादन गरे वा गराए, फर्किएपछि तिनै सामान खरिद गर्छन्, उनीहरूको देशबाट ल्याइएको पैसा उतै पठाउँछन्। उत्पादन पनि विदेशीकै अनि आम्दानी पनि विदेशीकै बढ्दैछ। जनताको क्रयशक्तिमात्र बढेर देशको अर्थतन्त्रमा सुधार हुँदैन। त्यो क्रयशक्तिलाई देशभित्र राख्न नसक्दा अझ धेरै स्वदेशी मुद्रा पलायन गराउँछ, अर्थतन्त्रलाई परनिर्भर बनाउँछ र समस्याहरू थप्छ। बन्दिता सिजापति र अमृता लिम्बूकृत पुस्तक गभर्निङ लेबर माइग्रेसन इन् नेपालले समेत यस्तै स्थिति देखाउँछ। वैदेशिक रोजगारीका पीडा पनि निकै दर्दनाक छन्। वैदेशिक रोजगार विभागका अनुसार औसत दैनिक चारजनाको मृत्यु हुन्छ। मुटु फेलसँगै आत्महत्या र काम गर्दागर्दै हुने दुर्घटना ज्यान जानुका प्रमुख कारण देखिन्छन्। यसको अर्थ काम सुरक्षित, सहज र कानुनी रूपमा संरक्षित पनि नभएको देखिन्छ। थोरै पैसा दिइएका उदाहरण प्रशस्तै छन्। हाम्रा युवा बिदेसिँदा हामीचाहिँ वैदेशिक श्रमसाधन खपत गर्दैछौं। नेपाल छिमेकी भारतलाई विप्रेषण पठाउने सातौं ठूलो राष्ट्रमा पर्छ। २० लाख हाराहारीमा भारतीय नागरिक नेपालमा विभिन्न काम गर्छन्। यसले देशको अर्थतन्त्र झन् कमजोर बन्दैछ। पछिल्लो २० वर्षमा हामी परनिर्भरताको उपल्लो तहमा छौं। सरकारलाई रोजगारी व्यवस्थापनमा केही सहज होला तर नागरिकलाई मानसिक बेचैनी र मनोवैज्ञानिक पीडा महसुस हुँदैछ। धनी देशको बजेटमा विप्रेषणको अनुपात ज्यादै कम हुन्छ। बढ्दो अनुपातले हामी गरिब र कमजोर भइरहेको देखाउँछ। वैदेशिक रोजगारी अन्त्य भएमा वा साँघुरिएमा के हुन्छ ? हामी कहा पुग्छौं ? सधैं सबैले अरूकै लागि र अरूकै देशमा पसिना बगाएर आफ्नो देशका लागि कस्ले र कहिले योगदान गर्छ ? मागेर घर कतिन्जेल चल्छ ? विदेशी रोजगारीले दिने उत्साह कतिञ्जेल टिक्छ ? निराकरणका अभ्यास अवलम्बन गर्न ढिला हँुदैछ। सरकारले जवानलाई विदेश पठाएर गर्व गर्नेभन्दा देशभित्रै रोजगारी सिर्जना गर्ने कार्यक्रम ल्याउनुपर्छ। आज, युवा बेचिइरहेका छन्। उनीहरूको सबल श्रम मोलमोलाइमा परिरहेको छ, कुनै दिन देशै बेचिनुपर्ने भयो भने नि ? यदि देश बचाउने भए वैदेशिक रोजगारी व्यवस्थापन हैन, प्रतिस्थापन हुनुपर्छ। व्यावसायिक कर्जा सुनिश्चित गर्नुपर्छ। कृषिको औद्योगीकरण गर्नुपर्छ। रोजगारी वितरणमा स्वदेशीलाई प्राथमिकता दिनुपर्छ। व्यावसायिक सोच र रोजगारी अभिमुखीकरणमा ज्ञान दिनुपर्छ। पर्यटनलगायत अन्य सम्भावनाका क्षेत्रको पहिचान गर्नुपर्छ। स्वदेशी वस्तुको उपयोगमा जोड दिनुपर्छ। श्रमको सम्मान गर्नुपर्छ। कलकारखानाहरू तीव्र गतिमा खोल्नुपर्छ। विदेशमा रहेकाहरूको ज्ञान, सीप र कमाइलाई घर फिर्ता गर्न सघन कार्यक्रम ल्याउनुपर्छ। चीनको सन् १९९० को यस्तै नीतिले समृद्घ चीन निर्माणमा ठूलो योगदान दियो। हजारौं मानव श्रमसाधन बिदेसिने क्रममा कुनै फलदायी अंकुश लगाउँदै उर्वर जनशक्तिलाई देशमै सदुपयोग गर्ने वातावरण बनाइसक्नु पर्ने हो। तर अझै ढिला गर्नु कुखुराको चल्लाको उपचारार्थ भैंसीको पाडो बली चढाएजस्तो भइरहेछ। बेलैमा ध्यान नदिए, हाम्रो अर्थतन्त्र समृद्घिको सपना सपनामै सीमित हुन सक्छ।"
कोसी प्रदेशमा नयाँ अध्याय सुरू भयो : मुख्यमन्त्री कार्की,"विराटनगर : मुख्यमन्त्री केदार कार्कीले कोसी प्रदेशमा नयाँ अध्याय सुरू भएको बताएका छन्। बुधबार प्रदेशसभामा विश्वासको मत लिने क्रममा मुख्यमन्त्री कार्कीले सरकार गठन प्रक्रियामा संविधानका सबै धारा प्रयोग गरेर आफू नेतृत्वमा नयाँ सरकार गठन भएको बताए। 'कोसी प्रदेशमा नयाँ अध्याय सुरू भएको छ,'उनले भने,' सरकार बनाउने सबै धाराहरू प्रयोग गरेर यो अन्तिम धारा समेत प्रयोग गरेका छौं। प्रदेशमा स्थिर र गतिशील सरकार पूरा भएको छ।' उनले नेपालको संविधानले दिएको अधिकार मात्रै प्रयोग नगरी सबैको भावनाअनुसार जनतालाई दरिद्रताबाट मुक्ति गराउनुपर्ने बताए। प्रदेशको विकासका लागि सबै एकजुट हुन आवश्यक रहेको भन्दै मुख्यमन्त्री कार्कीले संघीय सरकारबाट अधिकार प्राप्तिको अभियानमा जस्तोसुकै संघर्ष गर्न आफू तयार रहेको बताए। संघीय संरचनालाई बचाउन संकल्प गर्ने बेला आएको उनको भनाइ छ। कोशी प्रदेश राजनीतिक, आर्थिक र सामाजिक समस्याबाट मुक्त हुन नसकेको उनले जिकिर गरे। मुख्यमन्त्री कार्की भने,' संघीय सरकारले अधिकार प्रत्योजन नगर्ने तर संघकै माननीय सांसदज्यूहरूले प्रदेशले काम नगरेको र यसको काम छैनजस्ता प्रश्न उठाउने गरेका छन्। यो अवस्था चीर्न सबै एकजुट हुनुपर्छ।' प्रदेशमा आवश्यक कर्मचारी व्यवस्थापनका लागि आवश्यक ऐन कानुन बनाएर प्रदेश लोकसेवाबाट व्यवस्थापन गर्नुपर्ने उनको भनाइ छ। गठबन्धनबाट विद्रोह गरेका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। कार्कीले आज विश्वासको मत लिन लागेका हुन्।"
कोसीलाई मध्यावधीबाट जोगाउन कार्कीलाई मुख्यमन्त्रीमा समर्थन गरेका हौं : राजेन्द्र राई,"विराटनगर : नेकपा एकीकृत समाजवादीले कोसी प्रदेशलाई मध्यावधी निर्वाचनतिर जानबाट जोगाउन गठबन्धनका उम्मेदवार केदार कार्कीलाई मुख्यमन्त्रीमा समर्थन गरेको बताएको छ। मुख्यमन्त्री कार्कीले प्रदेशसभामा पेश गरेको विश्वासको मतसम्बन्धी प्रस्तावमाथि छलफलमा भाग लिँदै नेकपा एसका सांसद तथा पूर्वमुख्यमन्त्री राजेन्द्र कुमार राईले कोसीलाई मध्यावधी निर्वाचनमा जान नदिन गठबन्धनका उम्मेदवार कार्कीलाई मुख्यमन्त्रीमा समर्थन गरेको दावी गरे। 'कोसीलाई मध्यावधी निर्वाचनबाट जोगाउनुपर्छ भन्ने जनताको चाहनालाई मध्यनजर गर्दै हामीले गठबन्धनका उम्मेदवार कार्कीलाई मुख्यमन्त्रीमा समर्थन गरेका हौं,'उनले भने,'विश्वासको मत दिनेछौं।' उनले दुईवटा विषयमा मुख्यमन्त्री कार्कीको ध्यानाकर्ष गराए। एमाले सांसद राईले प्रदेशको नामाकनको विषय थाति रहेको भन्दै यो विषयलाई सामान्य रुपमा लिने गल्ती नगर्न अनुरोध गरे। यस्तै राईले आफू मुख्यमन्त्री हुँदा रातो किताबमा उल्लेख भएका बहुवर्षीय योजनाहरू अघिल्लो सरकारले काटिदिएको भन्दै यसलाई गम्भीररुपमा निर्णय लिन पनि मुख्यमन्त्री कार्कीको ध्यानाकर्षण गराए। उनले रातो किताबमा उल्लेख भएका बहुवर्षीय योजनाहरू ऐनविपरित अघिल्लो सरकारले काटिदिएको भन्दै आपत्ती जनाए।"
कोसी प्रदेश : विश्वासको मतसम्बन्धी प्रस्तावमाथि मत विभाजन सुरू,"विराटनगर : कोसी प्रदेशका मुख्यमन्त्री केदार कार्कीले मागेको विश्वासको मतमाथि विभाजन सुरू भएको छ। मत विभाजनका लागि सभामुखको आसनको दायाँ र बायाँ हस्ताक्षरका लागि टेबुलको व्यवस्था गरिएको छ। बुधबार प्रदेशसभामा पेश गरेको विश्वासको मतको प्रस्तावको छलफलका क्रममा उठेका प्रश्नको जवाफ दिएपछि प्रदेशसभामा मत विभाजनको प्रक्रिया सुरू भएको हो। बैठकमा मुख्यमन्त्री केदार कार्कीले प्रदेशसभा नियमावली २०७४ को नियम १२८ बमोजिम विश्वासको मत लिने प्रस्ताव सदनसमक्ष राखेका थिए। ९३ जना प्रदेसभा सांसद रहेको प्रदेशसभामा मुख्यमन्त्रीलाई विश्वासको मत लिन ४७ सांसदको समर्थन चाहिन्छ। तर,कार्कीलाई गठबन्धनबाट विद्रोही गरेर गएका शेखर कोइराला पक्षका कांग्रेसका ८ र एमालेका ३९ जना प्रदेशसभा सदस्यको समर्थन छ। मुख्यमन्त्री कार्कीलाई नेपाली कांग्रेस, माओवादी केन्द्र,जसपाले विश्वासको मत दिने निर्णय गरेका छन्। कोसी प्रदेशसभामा एमालेका ४० (उपसभामुखसहित),कांग्रेसका २९,नेकपा माओवादी केन्द्रका १३, राष्ट्रिय प्रजातन्त्र पार्टीका ६,नेकपा एकीकृत समाजवादीका ४ र जसपाका १ जना सांसद छन्। कार्की नेतृत्व कोसी प्रदेश सरकार गठन प्रक्रियामा राप्रपामा तटस्थ छ। गठबन्धनबाट विद्रोह गरेका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। कार्कीले आइतबार पद तथा गोपनीयताको शपथ लिएका हुन्। मुख्यमन्त्री कार्कीले एमालेका रामबहादुर राना र कांग्रेसका शम्शेर राईलाई मन्त्रीसमेत नियुक्त गरेका छन्। कार्की संविधानको धारा १६८ को उपधारा ५ बमोजिम मुख्यमन्त्री नियुक्त भएका हुन्।"
पाँच सय बढीको मृत्यु हुनेगरी इजरायलले गाजास्थित अस्पतालमा आक्रमण गरेपछि एमालेको विरोध,"काठमाडौं : नेकपा एमालेले गाजा शहरमा भएको आक्रमणको निन्दा र भर्त्सना गरेको छ। बुधबार वक्तव्य जारी गर्दै एमाले अध्यक्ष केपी शर्मा ओलीले अस्पतालमा उपचार गराइरहेका बिरामी, उपचारमा संलग्न चिकित्सक तथा स्वास्थ्यकर्मी लगायत गरी ५०० भन्दा बढी मारिएको खबरले हामी स्तब्ध भएको बताएका छन्। इजरायली हवाई आक्रमणमा करिब ५०० जनाको मृत्यु भएको खबर सार्वजनिक भएपछि एमालेले त्यसको विरोध गरेको हो। गएराती प्यालेस्टाइनी राज्यको गाजा शहरको अल अहरी अरब अस्पतालमा भएको आक्रमणमा परी अस्पतालमा उपचार गराइरहेका बिरामी, उपचारमा संलग्न चिकित्सक तथा स्वास्थ्यकर्मी, बिरामीका कुरुवाआफन्त र अस्पताल परिसरमा शरण लिइरहेका नागरिक गरी ५०० भन्दा बढी मारिएको खबरले हामी स्तब्ध भएका छौं ।ओलीले भने,रकेट आक्रमणबाट ठूलो विस्फोटसहित सिङ्गो अस्पताल भवन नष्ट हुनुका साथै बालबालिकासहित सयौंको सङ्ख्यामा मानिसहरू हताहत भएको विषय जति निन्दा गरे पनि कमी हुन्छ । हामी यस आक्रमणको कडा शब्दमा निन्दा र भत्र्सना गर्दछौँ । उनले नेकपा (एमाले) शान्तिको पक्षमा रहेको बताए। ओलीले निहत्था नागरिक, अस्पतालमा उपचार गराइरहेका बिरामी र स्वास्थ्यकर्मीको ज्यान लिने गरी गरिएको अमानवीय आक्रमणबाट अन्तर्राष्ट्रिय कानुन, मानव अधिकार र मानवीयताका सबै सीमा उल्लङ्घन भएको बताए । उनले भने,जुनसुकै खाले द्वन्द्व र समस्याको समाधान शान्तिपूर्ण वार्ताद्वारा गरिनुपर्छ भन्ने मान्यता राख्दछ । निहत्था नागरिक, अस्पतालमा उपचार गराइरहेका बिरामी र स्वास्थ्यकर्मीको ज्यान लिने गरी गरिएको अमानवीय आक्रमणबाट अन्तर्राष्ट्रिय कानुन, मानव अधिकार र मानवीयताका सबै सीमा उल्लङ्घन भएको छ । उनले क्रूर र अमानवीय आक्रमण तत्काल रोकिनुपर्ने बताए । उनले भने,निहत्था नागरिकलाई सुरक्षित गरिनुपर्छ । साथै, उद्धार तथा आपत्कालीन सहयोगका लागि गाजापट्टीमा मानवीय सहायता प्रदायकहरू जानका लागि अनुमति दिनुपर्छ। उनले सबै खाले आक्रमण रोक्न सम्बन्धित पक्षलाई आह्वान गरेको छ।"
अस्पताल विकास समिति खारेज गर्ने लुम्बिनी प्रदेश सरकारको निर्णय,"दाङ : लुम्बिनी प्रदेश सरकारले अस्पताल विकास समिति गठन खारेज गरेको छ। मंगलबार बसेको मन्त्रिपरिषद् बैठकले प्रदेश सरकारअन्तर्गत रहेका १३ वटा अस्पतालका अस्पताल विकास समिति गठन आदेशहरू खारेज गर्ने निर्णय गरेको गृहमन्त्री सन्तोष कुमार पाण्डेयले जानकारी दिए। उनले अस्पताल विकास समिति (गठन तथा सञ्चालन) नियमावली, २०८० स्वीकृतसमेत गरिएको छ। त्यस्तै स्वास्थ्य संस्था स्थापना, सञ्चालन, नवीकरण तथा स्तरोन्नति (चौथो संशोधन) नियमावली, २०८० स्वीकृत गर्ने निणर्य गरिएको छ। सिकलसेल, थालेसेमिया र हेमोफिलियाका विरामीको परिवारलाई निःशुल्क बीमा कार्यक्रम सञ्चालन कार्यविधि, २०८० स्वीकृत, आँखाको नानी निःशुल्क प्रत्यारोपण (कर्निया ट्रान्सप्लान्टेसन) शोध भर्ना सम्बन्धी कार्यविधि, २०८० स्वीकृत भएको छ। चालिस वर्षभन्दा माथिको लागि नसर्ने (मधुमेह, उच्च रक्तचाप र मृगौला रोग स्क्रिनिङ्ग कार्यक्रम सञ्चालन कार्यविधि, २०८० स्वीकृत गर्ने, जेष्ठ तथा अति असक्त नागरिकसँग स्वास्थ्यकर्मी कार्यक्रम सञ्चालन कार्यविधि, २०८० स्वीकृत गर्ने निणर्य भएको छ।"
८ भाइले युद्ध जितेपछि सबै कुरा बिर्सियौं : उद्धव थापा,"विराटनगर : नेपाली कांग्रेस संसदीय दलका नेता एवं पूर्वमुख्यमन्त्री उद्धव थापाले कोसी प्रदेशमा देखिएका समस्या समाधानका निम्ति सबै दल मिलेर सरकारलाई साथ दिनुपर्ने बताएका छन्। बुधबार प्रदेशसभा बैठकमा मुख्यमन्त्री केदार कार्कीले राखेको विश्वासको मतसम्बन्धी प्रस्तावमाथि छलफलमा भाग लिँदै नेता थापाले पक्षप्रतिपक्षी नभनेर सरकारलाई साथ दिन आग्रह गरेका हुन्। 'एमालेका सांसदहरूलाई मेरो अनुरोध छ। कोसी प्रदेशको समाधानको निम्ति सरकारलाई साथ दिऔं,'उनले भने,'प्रदेशलाई प्रगतिको बाटोमा अगाडि बढाउने कुरामा हामीले निरन्तरता दिनुपर्छ।' उनले कार्कीलाई मुख्यमन्त्री बनाउन कांग्रेसबाट विद्रोही गरेर गएका शेखर कोइराला पक्षका ८ सांसदहरूलाई पार्टीले स्वागत गरेको जिकिर गरे। 'कांग्रेसको ८ भाइ दलभित्र झगडा गर्नुभयो। कराउनु भयो। कुन्ठा बोक्नुभयो। संघर्ष गर्नुभयो। अन्तमा युद्धको मैदानमा पुग्नु भयो। युद्ध पनि जितेर आउनुभयो। युद्ध जितेर घरमा आउनु भयो। फूलमाला लगाएर ह्यामीले स्वागत गर्नुको विकल्प छैन। युद्ध जितेपछि हामीले सबै कुरा बिर्सयौं,'उनले भने,'हामीले गले मात्रै लगाएनौं कांग्रेसले ८ भाइसँग कहिल्यै नटुट्ने गला जोड्यो। यो गला जोड्ने कथा नेकपा एमालेसँग सिकेको हो।' उनले कांग्रेस २०४६ सालको आन्दोलनदेखि एमालेसँग निरन्तररुपमा कहिले सत्तापक्ष र कहिले प्रतिपक्षका रुपमा सहकार्य गर्दै आएको बताए। उनले भने,'एमाले पार्टीभित्र पनि द्वन्द्व छ। नेता कार्यकर्ताबीच द्वन्द्व छ। तर, झगडा भइसकेपछि कित स्वीकार्छ कि त पार्टी छोड्छ। भित्र आन्दोलन गर्छ तर परेको बेला गाला जोडिहाल्छ। चुनावको बेला यो देखेका छौं। आज हामीले पनि यो लेसन सिकेर ८ भाइसँग गाला जोडेको छ। यो कहिल्यै टुट्दैन।' गठबन्धनबाट नेकपा माओवादी केन्द्रका इन्द्र आङ्बोलाई मुख्यमन्त्री बनाउने सहमति भएको थियो। तर,कोइराला पक्षबाट कार्की एमालेको समर्थनमा मुख्यमन्त्री बनेका हुन्।"
कोसी प्रदेशबाट सत्तारुढ गठबन्धन संकटतर्फ धकेलियो : सांसद थापा,"गुल्मी : कोसी प्रदेशबाट सत्तारुढ गठबन्धन संकटतर्फ धकेलिएको नेकपा एमालेका नेता सूर्य थापाले बताएका छन्। नेकपा एमाले जिल्ला कमिटी गुल्मीले आयोजना गरेको पत्रकार सम्मेलनमा प्रतिनिधिसभा सदस्यसमेत रहेका नेकपा एमाले गुल्मीका इन्चार्ज थापाले बताए। उनले कोसी प्रदेशलाई मध्यावधि निर्वाचनबाट जोगाउन नेपाली कांग्रेसका केदार कार्कीलाई मुख्यमन्त्रीमा समर्थन गरेर विश्वासको मत दिएको बताए। सत्तागठबन्धनको एउटा टायर पन्चर भएको छ। बाँकी हुँदै जान्छन्,' उनले भने, 'अहिलेको गठबन्धनले दसैं तिहारमात्रै मनाउँछन्, बाँकी भन्नसक्ने अवस्था छैन।' केन्द्रमा एमालेले भोगेको नियति प्रदेशमा भोग्न नपर्ने र कोसी प्रदेशमा एमालेसहितको सरकार विस्तार भएको उनले स्पष्ट पारे।"
"कोसीका मुख्यमन्त्री केदार कार्कीले पाए विश्वासको मत, पक्षमा ८६ र विपक्षमा ५ मत","विराटनगर : कोसीका मुख्यमन्त्री केदार कार्कीले विश्वासको मत पाएका छन्। बुधबार बसेको प्रदेशसभा बैठकबाट मुख्यमन्त्री कार्कीले पेश गरेको विश्वासको मतसम्बन्धी प्रस्तावको पक्षमा ८६ र ५ विपक्षमा मत परेको हो। राप्रपाका एकजना सांसद अनुपस्थित रहे। मत दिन्न भन्ने पक्षमा शून्य मत प्राप्त भएको छ। उपसभामुख सृजना दनुवारले मुख्यमन्त्री कार्कीले पेश गरेको प्रस्तावको पक्षमा बहुमत सदस्यले मतदान गरेको भन्दै प्रस्ताव बहुमतले स्वीकृत भएको घोषणा गरेकी हुन्। गठबन्धनबाट विद्रोह गरेका शेखर कोइराला पक्षका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। मुख्यमन्त्री कार्कीलाई नेकपा एमाले, नेपाली कांग्रेस,ने कपा माओवादी केन्द्र, जनता समाजवादी पार्टी, नेकपा एकीकृत समाजवादी पार्टीले विश्वासको मत दिएका हुन्। कोसी प्रदेशसभामा एमालेका ४०,कांग्रेसका २९,नेकपा माओवादी केन्द्रका १२,राष्ट्रिय प्रजातन्त्र पार्टीका ६,नेकपा एकीकृत समाजवादीका ४ र जसपाका १ जना सांसद छन्। कार्कीले आइतबार पद तथा गोपनीयताको शपथ लिएका हुन्। मुख्यमन्त्री कार्कीले एमालेका रामबहादुर राना र कांग्रेसका शम्शेर राईलाई मन्त्रीसमेत नियुक्त गरेका छन्। कार्की संविधानको धारा १६८ को उपधारा ५ बमोजिम मुख्यमन्त्री नियुक्त भएका हुन्।"
जनता समाजवादी पार्टीले कोसीका मु्ख्यमन्त्री कार्कीलाई विश्वासको मत दिने,"विराटनगर :जनता समाजवादी पार्टीले कोसीका मुख्यमन्त्री केदार कार्कीलाई विश्वासको मत दिने भएको छ। बु्धबार प्रदेशसभा बैठकमा मुख्यमन्त्री कार्कीले पेश गरेको विश्वासको मतसम्बन्धी प्रस्तावमाथि छलफलमा भाग लिँदै जसपाको संसदीय दलको नेता निर्मला लिम्बूले मुख्यमन्त्री कार्कीलाई विश्वासको मत दिने निर्णय भएको जानकारी गराइन्। उनले भनिन्,'कोसीमा सरकार बनेदेखि जसपाले समर्थन र विश्वासको मत दिँदै आएको छ। मुख्यमन्त्री कार्कीलाई पनि विश्वासको मत दिने निर्णय भएको छ।' उनले कोसीमा स्थिर सरकार आवश्यक रहेको भन्दै मुख्यमन्त्री कार्की नेतृत्व सरकारले संविधान र संघीयता बचाउन ठूलो भूमिका खेल्ने विश्वास व्यक्त गरिन्। जसपा सांसद लिम्बूले नामांकनको विषयमा उठेको आन्दोलन यथावत रहेको भन्दै अब बन्ने सरकारले अत्यन्त जिम्मेवारीपूर्वक यस विषयमा टुंगो लगाउने दावी गरिन्। प्रदेशसभामा लिम्बू जसपाबाट एकली सांसद हुन्।"
चीनको सीमानामा रहेका व्यापारिक नाका नियमित सञ्चालन हुन्छ : प्रधानमन्त्री दाहाल,"जोमसोम : प्रधानमन्त्री पुष्पकमल दाहालले चीनको सीमानामा रहेका व्यापारिक नाका नियमित सञ्चालन हुने बताएका छन्। नेकपा (माओवादी केन्द्र) मुस्ताङ शाखाले आज जोमसोममा आयोजना गरेको कार्यकर्ता भेलालाई सम्बोधन गर्दै उनले हालै चीन भ्रमणका क्रममा १४ वटा व्यापारिक नाका नियमित सञ्चालन गर्ने समझदारी भएको जानकारी गराए। 'मुस्ताङको कोरलालगायत नाकाको सीमा क्षेत्रका बासिन्दालाई प्रवेशपत्रको आधारमा आवतजावत गर्ने व्यवस्था मिलाउने समझदारी भएको छ,' उनले भने, 'कोरला नाकाको नेपालतर्फ भौतिक पूर्वाधार निर्माणमा चीनले सघाउने मेरो भ्रमणका क्रममा सहमति भएको थियो।' प्रधानमन्त्री दाहालले कार्यक्रम अघि हेलिकप्टरबाट कोरला नाका, लोमान्थाङ, मुक्तिनाथ र गत साउनको बाढीले क्षति पुगेको कागबेनी निरीक्षण गरे। कोरला नाका जोड्ने कालीगण्डकी कोरिडोर सडक स्तरोन्नतिलाई पूर्णता दिन सरकारले प्राथमिकता दिएको पनि उनले बताए। नेपालको प्रमुख चुनौतीका रूपमा रहेको भ्रष्ट्राचारविरुद्ध सरकारले थालेको सुशासनको अभियान नरोकिने पनि प्रधानमन्त्री प्रचण्डले बताए। गठबन्धनले पाँचै वर्ष सरकार चलाउने बताउँदै उनले सत्ता बाहिर रहँदा केही नेताहरुलाई छटपटी भएकोसमेत टिप्पणी गरे। कार्यक्रममा उक्त पार्टीका गण्डकी प्रदेश इञ्चार्ज देवेन्द्र पौडेल, प्रदेश अध्यक्ष गायत्री गुरुङले तीन महिने जनतासँग अभियानले माओवादीलाई जनतामा फर्काएको र जनताको समस्या समाधानसँगै सङ्गठन निर्माणमा उत्साह छाएको बताए। कार्यकर्ता भेलाअघि प्रधानमन्त्री प्रचण्ड राष्ट्रिय प्रकृति संरक्षण कोषअन्तर्गत अन्नपूर्ण संरक्षण क्षेत्र आयोजना (एक्याप)ले आजै जोमसोममा आयोजना गरेको सरोकारवालासँग जलवायु संवाद कार्यक्रममा पनि सहभागी भएका थिए। प्रधानमन्त्रीसमक्ष स्थानीयवासीले कालीगण्डकी नदीको कटान, उपल्लो मुस्ताङको पाँचवटा गाउँलाई अर्धनिषेधित क्षेत्रबाट हटाउन र जग्गासम्बन्धी समस्या समाधान गर्न माग गरेका थिए।"
प्रधानमन्त्री दाहाल मुस्ताङमा,"जोमसोम : प्रधानमन्त्री पुष्पकमल दाहाल (प्रचण्ड) मुस्ताङ पुगेका छन्। उनी आज बिहान ७:४५ मा जोमसोम विमानस्थल पुगेका हुन्। उनलाई विमानस्थलमा प्रदेश इन्चार्ज देवेन्द्र पौडेल, जिल्ला इन्चार्ज कपिल लामा, प्रजिअ जनकराज पन्त, सुरक्षाकर्मी लगायतबाट स्वागत गरिएको थियो। प्रधानमन्त्री दाहाल हिजो दिउँसो छातीमा केही असहजता महसुस भएकाले स्वास्थ्य जाँचका लागि थापाथलीस्थित नर्भिक अस्पताल गएका थिए। हस्पिटलले हिजो साँझ विज्ञप्ति जारी गरी प्रधानमन्त्री दाहालको अवस्था सामान्य रहेको जनाएको थियो।"
"युद्धग्रस्त इजरायलबाट १८ जना नेपाली भारत आइपुगे, घरसम्म आउन गाडीको व्यवस्था","काठमाडौं : युद्धग्रस्त इजरायलबाट १८ जना नेपाली भारत आइपुगेका छन्। भारत सरकारको अपरेशन अजयअभियानमार्फत १८ जना नेपाली भारत आइपुगेका हुन्। भारतका लागि नेपाली राजदूतमा डा शंकरप्रसाद शर्माले इजरायलबाट उद्धार गरेका नेपालीलाई दिल्ली विमानस्थलमा स्वागत गरेका थिए। शर्माले उनीहरुलाई नेपाल जान यातायातको व्यवस्था गरिएको जानकारी दिए। उनले सामाजिक सञ्जालमार्फत भनेका छन्, 'दशैंका बेला उहाँहरु घर फर्किएकोमा परिवार उत्साहित छन् ।' यसअघि नेपाल सरकारले इजरायलमा रहेका २५३ जना विद्यार्थीलाई स्वदेश फिर्ता ल्याएको थियो। नेपाल एयरलायन्सको विमानबाट हमास आक्रमणमा परी घाइते भएका एक जनासहित २५३ जनालाई सरकारले नेपाल फर्काएको थियो। प्यालेस्टाइन विद्रोही समूह हमासको आक्रमणमा परी इजरायलमा १० जना नेपालीको मृत्यु भएको थियो। चार जना घाइते भएका थिए भने एक जना अझै सम्पर्कविहीन छन्। परराष्ट्र मन्त्रालयले सम्पर्कविहीन रहेका विपिन जोशीको खोजीकार्य भइरहेको जानकारी दिएको छ। घाइते तीन जना भने तेलहविभस्थित नेपाली दूतावासको संरक्षणमा रहेका छन्। मृत्यु भएका १० जना नेपालीको शव इजरायल सरकारले नै नेपाल ल्याइदिने परराष्ट्र मन्त्रालयले जानकारी दिएको छ।"
प्रधानमन्त्रीको स्वास्थ्य अवस्था सामान्य,"काठमाडौं : प्रधानमन्त्री पुष्पकमल दाहाल प्रचण्ड को स्वास्थ्य अवस्था सामान्य रहेको छ। थापाथलीस्थित नर्भिक इन्टरनेशनल हस्पिटलले आज साँझ विज्ञप्ति जारी गरी प्रधानमन्त्री दाहालको अवस्था सामान्य रहेको जनाएको छ। प्रधानमन्त्री दाहाल आज दिउँसो छातीमा केही असहजता महसुस भएकाले स्वास्थ्य जाँचका लागि उक्त अस्पताल गएका थिए। हस्पिटलद्वारा जारी विज्ञप्तिमा भनिएको छ, 'स्वास्थ्य जाँचका क्रममा प्रधानमन्त्री दाहालको रगत परीक्षण गर्दा कार्डियाक इन्जाइम पोजेटिभ देखिएकाले उनको उपचारमा संलग्न चिकित्सकहरूद्वारा एन्जियोग्राफी परीक्षण गरिएको र रिपोर्ट सामान्य रहेको छ।' प्रधानमन्त्री दाहालको उपाचारमा डा युवराज शर्मा, डायादव भट्ट र डा जेपी जयसवाल संलग्न रहेको हस्पिटलले जनाएको छ।"
कोसी प्रदेशका मुख्यमन्त्री कार्कीले आज विश्वासको मत लिँदै,"विराटनगर : कोसी प्रदेशका मुख्यमन्त्री केदार कार्कीले आज प्रदेशसभाबाट विश्वासको मत लिँदैछन्। प्रदेशसभाको चौथो अधिवेशनको तेस्रो बैठकबाटै उनले विश्वासको मत लिने तयारी गरेका हुन्। बैठक आज बिहान ११ बजेका लागि बोलाइएको छ। मुख्यमन्त्री हिक्मतकुमार कार्कीले पदबाट राजीनामा दिएपछि असोज २० गतेदेखि अनिश्चितकालका लागि बैठक स्थगित गरिएको थियो। गठबन्धनबाट विद्रोह गरेका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। उनले आइतबार पद तथा गोपनीयताको सपथ लिए। एमालेका रामबहादुर राना र कांग्रेसका शम्शेर राईलाई मन्त्रीसमेत नियुक्त गरे। कार्की संविधानको धारा १६८ को उपधारा ५ बमोजिम मुख्यमन्त्री नियुक्त भएका हुन्। यसअघि नियुक्त भएका प्रदेशका मुख्यमन्त्रीभन्दा चाँडै उनले विश्वासको मत लिन लागेका छन्। गठबन्धन र कांग्रेसको आधिकारिक निर्णयविपरीत उत्रिएका कार्कीलाई कांग्रेसभित्रका विद्रोही तथा एमालेका प्रदेशसभा सदस्यले मुख्यमन्त्री बन्न सहयोग गरेका थिए। अहिले सत्ता गठबन्धनले कार्की आफ्नै मुख्यमन्त्री भएको बताउँदै आएको छ। एमालले आफ्नो समर्थनमा उनी मुख्यमन्त्री बनेको बताइरहेको छ। गठबन्धन र एमालेको दबाबका कारण कार्कीले तत्कालै प्रदेशसभाबाट विश्वासको मत लिन खोजेका हुन्। कार्कीलाई गठबन्धनले आफ्नै मुख्यमन्त्रीका रूपमा स्वीकार गरेको छ। गठबन्धन कायम राख्न पनि कार्कीमाथि दबाब बढेको छ। त्यस्तै एमालेले आफूहरूसँग भएको सहमतिका आधारमा मात्र अगाडि बढ्न दबाब दिएको छ। आज उनलाई माओवादी केन्द्र र नेकपा एसले समेत विश्वासको मत दिने तयारी गरेका छन्। कार्कीकै कारण माओवादीको सत्तायात्रामा ब्रेकलागेको थियो। तर, माओवादीले उनलाई विश्वासको मत दिने भएको हो। माओवादीको सोमबार बसेको प्रदेश सचिवालय बैठकले पार्टी केन्द्रीय कमिटीको सहमति लिएर कार्कीलाई मत दिने निर्णय लिएको छ। राप्रपा भने हालसम्म तटस्थ बसिरहेको छ। दुवै पक्षको दबाबमा परेका कार्कीले प्रदेशसभा नियमावली २०७४ को नियम १२८ बमोजिम विश्वासको मत लिने प्रस्तावसँग सम्बन्धित सूचना प्रदेशसभा सचिवालयमा दर्ता गराएका छन्। विश्वासको मत लिने प्रस्तावमाथि छलफल हुनुभन्दा दुई दिनअगाडि त्यससँग सम्बन्धित सूचना प्रदेशसभा सचिवलाई दिनुपर्ने व्यवस्था छ। सोही व्यवस्थाअनुसार कार्कीले प्रदेशसभामा सूचना दर्ता गराएका हुन्।"
"कोसीमा कांग्रेसले मुख्यमन्त्री कार्कीलाई विश्वासको मत दिने, सत्तापक्षकै सिटमा बस्ने",विराटनगर : नेपाली कांग्रेस कोसी प्रदेश संसदीय दलले मुख्यमन्त्री केदार कार्कीलाई विश्वासको मत दिने निर्णय गरेको छ। आज बिहान बसेको दलको बैठकले कार्कीलाई विश्वासको मत दिने निर्णय गरेको कोशी प्रदेशका मन्त्री शम्शेर राईले जानकारी दिए । उनका अनुसार केन्द्रले गरेको परिपत्र अनुसार प्रदेश सभामा सत्ता पक्षको सिटमा बस्ने निर्णय भएको छ। प्रदेशसभाको चौथो अधिवेशनको तेस्रो बैठकबाटै कार्कीले विश्वासको मत लिन लागेका हुन्। गठबन्धनबाट विद्रोह गरेका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। उनले आइतबार पद तथा गोपनीयताको सपथ लिए। उनले एमालेका रामबहादुर राना र कांग्रेसका शम्शेर राईलाई समेटेर मन्त्रिमण्डल गठन गरेका हुन्। कार्की संविधानको धारा १६८ को उपधारा ५ बमोजिम मुख्यमन्त्री नियुक्त भएका हुन्। यसअघि नियुक्त भएका प्रदेशका मुख्यमन्त्रीभन्दा चाँडै उनले विश्वासको मत लिन लागेका छन्। गठबन्धन र कांग्रेसको आधिकारिक निर्णयविपरीत उत्रिएका कार्कीलाई कांग्रेसभित्रका विद्रोही तथा एमालेका प्रदेशसभा सदस्यले मुख्यमन्त्री बन्न सहयोग गरेका थिए। बैठकले कांग्रेसको संसदीय दलका नेता उद्धव थापालाई अर्को व्यवस्था नभएसम्मका लागि दलको नेताको जिम्मेवारी दिएको हो। थापाले कार्की मुख्यमन्त्री बनेपछि राजीनामा दिएका थिए।
जलवायु परिवर्तन राष्ट्रिय र अन्तर्राष्ट्रिय चुनौति हो : प्रचण्ड,"जोमसोम : प्रधानमन्त्री पुष्पकमल दाहाल (प्रचण्ड)ले जलवायु परिवर्तन राष्ट्रिय र अन्तर्राष्ट्रिय चुनौति रहेको बताएका छन्। बुधबार जलवायु परिवर्तन र उच्च तापमान वृद्धिका कारण देखिएका चुनौतीहरूबारे सरकार र जनताबीच संवाद गर्न राष्ट्रिय प्रकृति संरक्षण कोष र अन्नपूर्ण संरक्षण क्षेत्र आयोजनाद्वारा आयोजित कार्यक्रममा उनले राष्ट्रिय र अन्तर्राष्ट्रिय चुनौती रहेको बताएका हुन्। उनले सयुक्त राष्ट्रसंघको महासभा र इटालीमा पनि आफूले गम्भीरताका साथ जलवायु परिवर्तनको विषय उठान गरेको बताए। उनले हिमाल र हिमाली क्षेत्रमा भएको जलवायु परिवर्तनबारे विश्वले ध्यान नदिने हो भने ठूलो संकटको सामना गर्नुपर्ने धारणा राखेको जानकारी गराए। पछिल्लो समय नेपालले जलवायु परिवर्तनका गम्भीर समस्या भोगिरहेको छ। हिमालय क्षेत्रमा यसको गम्भीर देखिएको छ। मुस्ताङ जिल्लामा पनि गम्भीर असर देखिएको कुरा मैले प्रत्यक्ष सुन्ने अवसर प्राप्त गरें। मैले संयुक्त राष्ट्रसंघको महासभा, रोममा आयोजित विश्व खाद्य सम्मेलनमा यसबारे गम्भीर रूपमा कुरा राखेको छु।प्रचण्डले भने, हिमालको संरक्षण भएन भने विकसित भनिएका मुलुकहरूसमेत सुरक्षित रहँदैनन्। जलवायु परिवर्तनको मुद्दा नेपालको मात्र नभएर विश्वको साझा मुद्दा हो। उनले नेपालमा जोखिम न्यूनीकरणका निम्ति कोष स्थापना गर्न लागिएको बताए। मुस्ताङमा मात्र नभई जलवायू परिवर्तनको असर अन्य जिल्लामा पनि देखिन थालेको बताए। उनले भने, हाम्रो ध्यान मुस्ताङलगायत जलवायु परिवर्तनको असर कम पार्ने तर्फ गएको छ।"
"कोसीको प्रदेशसभा बैठक सुरू,मुख्यमन्त्री कार्कीले पेश गरे विश्वासको मतसम्बन्धी प्रस्ताव","काठमाडौं : कोसी प्रदेशसभा बैठक सुरू भएको छ। बैठकमा मुख्यमन्त्री केदार कार्कीले प्रदेशसभा नियमावली २०७४ को नियम १२८ उपनियम (४) बमोजिम विश्वासको मत लिने प्रस्ताव सदनसमक्ष राखेका छन्। ९३ जना प्रदेसभा सांसद रहेको प्रदेशसभामा मुख्यमन्त्रीलाई विश्वासको मत लिन ४७ सांसदको समर्थन चाहिन्छ। तर, कार्कीलाई गठबन्धनबाट विद्रोह गरेका शेखर कोइराला पक्षका कांग्रेसका ८ र एमालेका ३९ जना प्रदेशसभा सदस्यको समर्थन छ। यसैले उनी विश्वासको मत पाउनेमा ढुक्क छन्। कोसी प्रदेशसभामा एमालेका ४० (उपसभामुखसहित),कांग्रेसका २९,नेकपा माओवादी केन्द्रका १३, राष्ट्रिय प्रजातन्त्र पार्टीका ६,नेकपा एकीकृत समाजवादीका ४ र जसपाका १ जना सांसद छन्। कांग्रेस पनि कार्कीलाई विश्वासको मत दिने र सत्ता पक्षको लाइनमा बस्ने निर्णय गरेको छ। कार्की नेतृत्व कोसी प्रदेश सरकार गठन प्रक्रियामा राप्रपा भने तटस्थ छ। गठबन्धनबाट विद्रोह गरेका कांग्रेसका ८ र एमालेका ३९ जना प्रदेशसभा सदस्यको समर्थनमा कार्की गत शनिबार प्रदेशको मुख्यमन्त्री बनेका हुन्। कार्कीले आइतबार पद तथा गोपनीयताको शपथ लिएका हुन्। मुख्यमन्त्री कार्कीले एमालेका रामबहादुर राना र कांग्रेसका शम्शेर राईलाई मन्त्रीसमेत नियुक्त गरेका छन्। तर, नव नियुक्त मन्त्रीहरूको मन्त्रालय भने तोकेको छैन। कार्की संविधानको धारा १६८ को उपधारा ५ बमोजिम मुख्यमन्त्री नियुक्त भएका हुन्।"
"संस्कृति मन्त्री किराँतीको घोषणा : माला र खादाको प्रयोग गरी समय, शक्ति र सम्पत्ति खेर फाल्दिनँ","माला पैरेर के मानिस भगवान बन्न सकिन्छ भन्ने प्रश्न गर्दै उनले सुझाव दिन आग्रह गरे। काठमाडौं : संस्कृति, पर्यटन तथा नागरिक उड्डयन मन्त्री सुदन किराँतीले फूल, माला र खादाको प्रयोग गरी समय, शक्ति र सम्पत्ति खेर नफाल्ने बताएका छन्। बुधबार बिहान भोजपुर जान लागेको जानकारी गराउँदै उनले आफ्नो सम्मान र सुरक्षाको लागि प्रहरीको पहरा, फूल, माला र खादाको प्रयोग नगर्ने घोषणा गरेको स्मरण गराएका हुन्। उनले आफूलाई प्रमुख अतिथिका रुपमा निम्तो दिइएको कार्यक्रममा मञ्चमा नबसी सहभागीसँगै बस्ने प्रतिबद्धता व्यक्त गरे। उनले सामाजिक सञ्जालमार्फत भने, कार्यक्रम जुन विषय र क्षेत्रसँग सम्बन्धित हुन्छ, सोही क्षेत्रका अग्रज प्रमुख अतिथि हुनुहुनेछ, म विशेष अतिथि मात्र हुनेछु। मन्त्री किरातीले आफ्नै तस्बिर राख्दै माला पैरेर के मानिस भगवान बन्न सकिन्छ भन्दै प्रश्न समेत गरे। यस्तो छ उनको भनाई आजबाट गृह जिल्ला भोजपुर जाँदै छु। मैले सुरुमै घोषणा गरिसकेको छु मेरो सम्मान र सुरक्षाको लागि प्रहरीको पहरा, फूल, माला र खादाको प्रयोग गरी समय, शक्ति र सम्पत्ति खेर नफालौं। यसपटक अर्थात् आजको मितिबाट सार्वजनिक कार्यक्रमसम्बन्धी मेरा निम्न शर्तहरु छन् : १ मलाई प्रमुख अतिथिका रुपमा निम्तो दिइएको कार्यक्रममा म मञ्चमा होइन, सहभागीहरुसँगै बस्ने छु।२ कार्यक्रम जुन विषय र क्षेत्रसँग सम्बन्धित हुन्छ, सोही क्षेत्रका अग्रज प्रमुख अतिथि हुनुहुनेछ, म विशेष अतिथि मात्र हुनेछु। पोष्ट गरिएका मेरै फोटो हुन्। यसरी माला पैरेर के मानिस भगवान बन्न सकिन्छ ? सुझाव पनि पाउँ!"
मुस्ताङमा जलवायु परिवर्तनको क्षति रोक्न ५० करोड उपलब्ध गराउने प्रधानमन्त्रीको घोषणा,"जोमसोम : प्रधानमन्त्री पुष्पकमल दाहाल प्रचण्डले जलवायुसम्बन्धी अन्तर्राष्ट्रिय संस्थाबाट नेपाललाई प्राप्त हुने ५० करोड सहयोग मुस्ताङलाई उपलब्ध गराउने घोषणा गरेका छन्। बुधबार बिहान मुस्ताङ आएका प्रधानमन्त्री दाहालले राष्ट्रिय प्रकृति संरक्षण कोष ,अन्नपूर्ण संरक्षण क्षेत्र आयोजनाद्वारा जोमसोममा आयोजित स्थानीय सरोकारवालासँग जलवायु सम्वादकार्यक्रममा यस्तो घोषणा गरेका हुन् । प्रधानमन्त्री दाहालले अहिलेको जलवायु परिवर्तनको असर राष्ट्रिय तथा अन्तराष्ट्रिय चुनौती र चिन्ताको विषय बनेको भन्दै सबै मिलेर सामना गर्नुपर्ने बताए । उनले पटकपटक आफूले संयुक्त राष्ट्र संघको महासभा,इटालीको रोममा आयोजित खाद्य सुरक्षा सम्मेलनलगायतमा नेपालमा जलवायुले पुर्याएको असरको विषयमा विश्व समुदायको जोडदार ध्यानआर्कषण गराएको भन्दै अब कोप २८ सम्मेलनमा नेपालको प्रतिनिधित्व गरेर जलवायु परिवर्तनको असरलाई उठान गर्ने बताए । प्रधानमन्त्री दाहालले कोप २८ मा जलवायु क्षतिको जानकारी गराई अन्तराष्ट्रिय सहयोगको अपिल गर्ने तयारी भइरहेको समेत जानकारी दिए। प्रधानमन्त्री दाहालले हिमाली जिल्लालाई जलवायु परिवर्तनको असर कम गर्न धेरै काम गर्न बाँकी रहेको बताए । उनका अनुसार मुस्ताङको कालिगण्डकी र यहाँका शाखा नदीहरूलाई नियन्त्रणका साथै व्यवस्थित गर्न आवश्यक रहेको र भोलीका दिनमा हुने जोखिम न्यूनिकरण गर्न प्रमुख चुनौती रहेको औंल्याए । मुस्ताङमा जलवायु परिवर्तनका कारण बाढी पहिरो,भूक्षय र हिमपहिरोले विगतमा मानवीय र भौतिक क्षति तुल्याएको स्मरण गर्दै प्रधानमन्त्री दाहालले अब त्यस प्रकारका क्षति न्यूनिकरण गर्न सरकार प्रतिवद्ध भएर लाग्ने बताए। जलवायु सम्वादमा प्रधानमन्त्री दाहालले भने,यहाँको कृषि,पर्यटन,उत्पादन ,पर्यटन र तमाम व्यवसायलाई जलवायु क्षतिले असर पार्दै गइरहेको छ । अब त्यस्ता क्षति कसरी रोक्न सकिन्छ भन्नेमा सरकार गम्भीर रहन्छ । प्रधानमन्त्री दाहालले मुस्ताङको ऐतिहासिकता,भौगोलिक विशिष्टता र यहाँको संस्कृति,परम्परा र कृषि उत्पादनप्रति सरकार संवेदनशील रहेको बताए । यस्तै,संघीय बन तथा वातावरणमन्त्री डाउपेन्द्र महतोले नेपाल सरकारले बिनियोजन गरेको बजेटले अवैज्ञानिक किसिमले सञ्चालन गरिएका परियोजनाले जलवायु संकट निम्त्याएको बताए । उनले अबको विकास परियोजना वैज्ञानिक हुने पर्नेमा जोड दिए । प्रधानमन्त्री दाहालले आजै नेकपा माओवादीको संयुक्त जिल्ला भेलालाई सम्बोधन गर्ने कार्यक्रम रहेको छ।"
गजेन्द्र राई बने ११ औं लिगलिगे राजा,"गोरखा : खोटाङका गजेन्द्र राई ११ औं लिगलिगे राजा बन्न सफल भएका छन्। बुधबार पालुङटारमा आयोजित लिगलिगे दौडमा ६९ जनालाई पछि पार्दै उनी ११ औं लिगलिगे राजा बन्न सफल भएका हुन्। उनले चेपेघाटदेखि लिगलिगकोट सम्मको १३५ किलोमिटर दुरी ५६ मिनेट ३६ सेकेण्डमा पार गरेका थिए। उनी त्रिभुवन आर्मी क्लबमा आबद्ध छन्। निर्धारित दुरी ५६ मिनेट ५३ सेकेण्डमा पार गर्दै त्रिभुवन आर्मी क्लबकै नरेन्द्र सिं रावत दोस्रो बनेका छन्। त्यसैगरी यसअघिका विजेता अनिस थापा यसपटक तेस्रो बनेका छन्। निर्धारित दुरी उनले ५८ मिनेट ३५ सेकेण्डमा पार गरेका थिए। उनी भारतीय सेनामा कार्यरत छन्। दसैंका बेला दौड जितेर लिगलिगको राजा बन्ने परम्परा कायम राख्न लिगलिग विकास अभियानले विगत १५ वर्षदेखि लिगलिगे दौडको आयोजना गर्दै आएको छ। कोभिडका कारण विगत तीन वर्ष हुन नसकेको दौडले यस वर्ष निरन्तरता पाएको हो। दौडको उपाधि विजेता राईलाई विशेष कार्यक्रमका बीच गण्डकी प्रदेशका मुख्यमन्त्री सुरेन्द्रराज पाण्डेले लिगलिगे राजा घोषणा गर्ने कार्यक्रम रहेको आयोजक लिगलिग विकास अभियानका अध्यक्ष संजिव राना मगरले बताए। त्यस्तै एक लाख नगद पुरस्कारसहित श्रीपेच (पगरी), ट्रफी, मेडल र प्रमाणपत्र पनि दिइने बताइएको छ। दौडमा दोस्रो भएका रावतले ५० हजार र तेस्रो बनेका थापाले २५ हजार नगद पुरस्कार पाउने आयोजकले जनाएको छ। दौडमा २१ जना स्थानीय धावकसहित कुल ७० जनाको सहभागीता रहेको थियो। गोरखा र लमजुङको सिमानामा पर्ने चेपेघाटबाट सुरु भएको दौड ढिकीडाँडा, ठाँटीपोखरी, पानी ट्याङ्की, छापथोक, बडडाँडा, बोहोरागाउँ, सभा चौतारो, मैबल, दर्बेपानी, बिजुलीडाँडा, खोली चौतारोहुदै लिगलिगकोट कालिका मन्दिरमा पुगेर सम्पन्न भएको हो। नेपाल एकीकरण अघि बाइसे चौबीसे राज्यमध्ये लिगलिगकोटमा दौडेर प्रथम हुने व्यक्ति राजा हुने परम्परा रहेको थियो। पहिले राजा हुने परम्पराबाट दौड प्रतियोगिता सुरु भएको भएपनि अहिले लिगलिगको आन्तरिक तथा बाह्य पर्यटकलाई लिगलिगकोट भित्र्याउन प्रतियोगिताको आयोजना गरिँदै आएको छ। विसं १६०४ मा सुरु भएको मानिएको दौड प्रतियोगितालाई पुनः २०६७ बाट निरन्तरता दिन थालिएको हो। तत्कालीन राजा द्रव्य शाहले दौडमा विजय हासिल गरी लिगलिगकोटको राजा बनेपछि लिगलिगकोटमा दौडिएर राजा हुने परम्पराको अन्त्य भएको मानिन्छ।"
६ लाख बढी लुट्ने सहनी प्रक्राउ,गौशाला : इलाका प्रहरी कार्यालय गौशालाले रकम लुटेको आरोपमा एक जना युवकलाई पक्राउ गरेको छ। असोज ७ गतेका दिन गौशालावजारबाट ६ लाख ३६ हजार रुपैयाँ लुटपाटमा सलग्न सर्लाही जिल्ला मलगवा नगरपालिका५ मा डेरा लिई बस्दै आएको २९ वर्षीय रमेश सहनीलाई नियन्त्रणमा लिएको हो। प्रहरी निरीक्षक मनोजकुमार यादवले दिएको जानकारी अनुसार सहनीले गौशाला नगरपालिका ११ भरतपुरखोरका सुर्जकला देवी महतोको साथबाट सो रकम लुटिएको आरोपमा पक्राउ गरिएको हो। सहनीलाई गौशाला नगरपालिका७ को सीमामा पर्ने बाँके खोलाबाट नियन्त्रणमा लिएको हो। ओखलढुंगाबाट शम्भु महतोले पठाएको सो रकम गौशालास्थित एनआईसी एसिया बैंकबाट निकालिएर घरतर्फ जाने क्रममा सहनीले रकम लुटिएको प्रहरी निरीक्षक यादवले जानकारी दिएका छन्। अल्फाबेटिकल खुल्न नसकेको ७०५९ नम्बरको मोटरसाइकलमा रकम खोसी भागेको दृश्य सीसीटीभीमा कैद भएको र सो क्रममा अनुसन्धान गर्दा उनलाई पक्राउ गर्न सफल भएको यादवले बताए। प्रहरी नियन्त्रणमा रहेको सहनीमाथि थप अनुसन्धान भइरहेको इलाका प्रहरी कार्यालय गौशालाले जनाएको छ।
२ करोड लागतमा देवदहमा विपश्यना ध्यान केन्द्र,"बुटवल : रुपन्देहीको देवदहमा विपश्यना सेन्टर निर्माण थालिएको छ । देवदह विपश्यना केन्द्र (धम्मगाम) ले सेन्टर निर्माण थालेको हो। लुम्बिनी बौद्ध विश्वविद्यालयले विपश्यना केन्द्र निर्माणका लागि जमिन प्रदान गरेको स्थानमा पूर्वाधार निर्माण शुरु गरिएको हो। यसलाई अन्तर्राष्ट्रिय विपश्यना ध्यान केन्द्रसहित रिसर्च सेन्टर बनाउने दीर्घकालिन योजना रहेको छ। विपश्यना केन्द्रका शिक्षक गोपाल पोखरेलले दुई चरणमा गरी विपश्यना केन्द्रको निर्माण गरिने बताए। लुम्बिनी बौद्ध विश्वविद्यालयको सहकार्यमा प्राप्त भएको ५ विगाहा जमिनमा पूर्वाधार निर्माण गर्न थालिएको र एक वर्षभित्र मै केन्द्र सञ्चालनमा आउने उनले बताए। धम्मगामभित्र पहिलो चरणमा एक सय साधकसाधिकाले ध्यान गर्न सक्ने हल, ५० पुरुष र ५० महिलाको बासस्थान, भोजन कक्ष, गुरु आवास निर्माण गरिने पोखरेलले बताए। दोस्रो चरणमा दुई सय जना अट्ने ठूलो ध्यान कक्ष, ५०५० जना क्षमताका दुई ध्यान कक्ष, विपश्यना अनुसन्धान केन्द्र निर्माण गरिनेछ। पहिलो चरणमा २ करोडभन्दा बढी लागतमा पूर्वाधार निर्माण हुने पोखरेलले बताए। गौतमबुद्धले देवदह सुत्त देशना गरेको स्थानमा विपश्यना केन्द्र निर्माण गर्न लागिएको हो। यो निर्माणमा साधकसाधिकाहरुको दान सहयोग रहेको छ। बर्माबाट आएका साधकसाधिका, भिक्षु भिक्षुणी तथा लुम्बिनी बौद्ध विश्वविद्यालयका रजिष्ट्रार डा तिलकराम आचार्यसहितको सहभागितामा परित्राण पाठ गरी भूमि पुजन गरिएको थियो। विश्वविद्यालयका रजिष्ट्रार आचार्यले देवदहमा रहेको जग्गाको गुरुयोजना अनुरुप ध्यान केन्द्र निर्माणका लागि सहकार्य गरिएको बताए। विश्वविद्यालयले सोही स्थानमा योगिक साइन्स विषय सुरु गर्ने निर्णय गरेको उनले बताए। अहिले देवदहमा विश्वविद्यालयले डिन कार्यालय निर्माण गरिरहेको छ। देवदह विपश्यना सेन्टरले दोस्रो पटक ध्यानमा आउने साधकसाधिकाहरुले प्रदान गरेको दान रकमबाट विपश्यना सेन्टर निर्माण हुने जनाएको छ। पहिलो पटक ध्यानका लागि आउने साधक साधिकाको दान भने पूर्वाधार निर्माणमा प्रयोग नहुने केन्द्र शिक्षक पोखरेलले बताए । विपश्यना केन्द्रहरुमा एक जना केन्द्र शिक्षक रहने गर्छन्। यस क्षेत्रमा लुम्बिनीमा मात्रै विपश्यना ध्यान केन्द्र रहेको छ। देवदहलाई बौद्ध विश्वविद्यालयको सहकार्यमा विपश्यना रिसर्च सेन्टरका रुपमा विकास गर्ने योजना रहेको पोखरेलले बताए।"
"मन्थली जाँदै गरेको गाडी बीपी राजमार्गमा दुर्घटना : एक जनाको मृत्यु, ८ घाइते","काभ्रे : बीपी राजमार्गको धुलिखेल सुन्दर बस्तीमा मोटरसाइकल र इभी माइक्रो बस एकआपसमा ठोक्किएर दुर्घटना हुँदा एक यात्रुको मृत्यु भएको छ। बुधबार बिहान ६ : ४५ बजे काठमाडौंबाट मन्थली जाँदै गरेको बागमती प्रदेश ०३००१ ज ०२९८ नम्बरको ईलेक्ट्रिक गाडीले ईलामतर्फ जाँदै गरेको बा ६४ प १७७२ नम्बरको मोटरसाइकललाई ठक्कर दिएको थियो। ठक्कर दिएर भाग्ने क्रममा गाडीमा सवार रामेछापको मन्थली नगरपालिका १२ कि २० वर्षीया रमिला बुढाथोकी घाइते भएकी थिइन्। उनको धुलिखेल अस्पतालमा उपचारको क्रममा ७:३० बजे मृत्यु भएको जिल्ला प्रहरी कार्यालय काभ्रेका डीएसपी राजकुमार श्रेष्ठले जानकारी दिए। उनका अनुसार दुर्घटनामा गाडीमा सवार मन्थली नगरपालिका१ की पुष्पा तामाङ, लिखु तामाकोसी गाउँपालिका ६ का टंकप्रसाद दाहाल, मन्थली नगरपालिका २ की ज्ञानु ढुंगेल, मन्थली नगरपालिका १ की रकिट ढुंगेल, लिखु तामाकोसी गाउँपालिका ६ का अनिल आलेमगर, सिन्धुली सुनकोसी गाउँपालिका ३ की उर्मिला घिमिरे घाइते भएका छन्। मोटरसाइकल चालक ईलाम थाकथुम गाउँपालिका ३ का ४० वर्षीय रामकुमार राई ढाडमा र उनकी श्रीमती ३९ वर्षीया प्रविशा सुनुवारको देब्रे खुट्टामा चोट लागेको छ। उनीहरुको धुलिखेल अस्पतालमा भइरहेको प्रहरीले जनाएको छ। मोटरसाइकललाई ठक्कर दिने इलेक्ट्रिक गाडीका चालक काभ्रे पनौती नगरपालिका ५ का ४१ वर्षीय उपेन्द्र थापालाई नियन्त्रणमा लिएर थप अनुसन्धान गरिहेको प्रहरीले जनाएको छ।"
गेटामा सय शय्याको अस्पताल सञ्चालनमा,"धनगढी : लामो समयको रस्साकस्सीपछि कैलालीको गेटामा बुधबारबाट एक सय शय्याको अस्पताल सुरु भएको छ। गेटामा ६ सय शय्याको अस्पताल भवन, कलेज भवन र आवास गरी झण्डै साढे ६ अर्बका संरचना निर्माण भइसकेका छन्। कम्तीमा पनि ३ सय शय्याको अस्पताल सञ्चालन गरी एमबीबीएसको पढाई हुनुपर्ने आशा गरिएका बेला सय शय्यामात्र सुरु भएपछि मेडिकल कलेज हुने वा नहुनेमा अन्यौलता भने कायमै छ। बुधबार पहिलो दिन १८ जना विरामीले विभिन्न प्रकारका ओपीडी सेवा लिएका छन्। सुरुवात गर्दा अहिले ओपीडी सेवाहरूमात्रै सुचारु भएका हुन्। बुधबारदेखि जनरल ओपीडी, हाडजोर्नी तथा नसारोग, स्त्री रोग, जर्नल सर्जरीको ओपीडी, अल्ट्रा साउण्ड सेवा, एक्सरे सेवा प्रयोगशाला सेवा र फार्मेसी सञ्चनलनमा आएका हुन्। सबै सेवाहरू अहिले नै सञ्चालन गर्न नसकिए पनि ब्रेक थ्रो गर्नै पर्थ्यो। हामीले वर्षभरिको योजना बनाएर सेवाहरु सुचारु गरेका छौं,' अस्पतालका निर्देशक डा प्रमोद जोशीले भने। डाक्टर जोशी बीर अस्पतालमा रहेको ट्रामा सेन्टर पनि सञ्चालन गरेर गेटामा आएका अनुभबी डाक्टर हुन्। हामीले ओपीडी सेवा सुरु गरिसक्यौं। कात्तिकभित्र एमसिएच क्लिनिक सुरु गर्ने योजना छ। मंसिरभित्र खोप सेवा र अन्तरंग सेवा, पुसभित्र इमरजेन्सी र प्रसुती सेवा, चैतभित्र शल्यक्रिया सेवा र वैशाखभित्र आइसीयु र एनआइसीयु सेवा सञ्चलान गर्ने योजना बनाएका छौं,' उनले भने। कैलालीको गेटामा २०६६ साल देखि मेडिकल कलेजका पूर्वाधारहरु निर्माण हुन थालेका हुन्। २०७८ साल देखि नै मेडिकल शिक्षाको पढाई हुने लक्ष्य राखिएको भए पनि मेडिकल कलेज, प्रतिष्ठान वा मेडिकल विश्वविद्यालय के बनाउने? भन्ने कुरामा विवाद हुँदा अहिलेसम्म सञ्चालन हुन सकेको थिएन।"
भारत सरकारको सहयोगमा निर्मित हुम्लामा दुई परियोजनाको उद्घाटन,"काठमाडौं : भारत सरकारको सहयोगमा निर्मित हुम्लामा दुई परियोजनाको उद्घाटन गरिएको छ। नेपालका लागि भारतीय राजदूत नवीन श्रीवास्तव र स्थानीय सरकारका प्रतिनिधिले बुधबार ती परियोजनाको संयुक्तरूपमा उद्घाटन गरेका हुन्। 'नेपालभारत विकास सहकार्य' कार्यक्रमअन्तर्गत भारत सरकारका साढे ५ करोडको अनुदान सहयोगमा सर्केगाड गाउँपालिकास्थित श्री सरस्वती माध्यमिक विद्यालयका लागि निर्मित भवन र चंखेली गाउँपालिकास्थित श्री महादेव माध्यमिक विद्यालयका लागि ल्याब र पुस्तकालय भवनको उद्घाटन गरिएको हो। कार्यक्रममा राजनीतिक दलका प्रतिनिधि, समाजसेवी, नेपाल सरकारका पदाधिकारी, विद्यालय व्यवस्थापन समितिका प्रतिनिधि, शिक्षक, अभिभावक, विद्यार्थी र स्थानीय समुदायको उपस्थिति रहेको थियो।"
स्याङ्जामा पनि मनाइयो ६८औं प्रहरी दिवस,"स्याङ्जा : गर्वका साथ सेवा, सम्मानका साथ सुरक्षा भन्ने मूल नाराका साथ ६८औं प्रहरी दिवस मंगलबार स्याङ्जामा मनाइएको छ। दिवसको उद्घाटन गर्दै प्रमुख जिल्ला अधिकारी शशीधर घिमिरेले सीमित स्रोत र साधनकाबीच पनि प्रहरीले आप्नो जिम्मेवारी पुरा गर्दै आएको बताए। उनले भने, प्रहरी मेरो साथी, मुस्कान सहितको सेवा जस्ता लक्ष्य भेटाउन प्रयासरत प्रहरीलाई सबैंको साथ र सहयोग आवश्यक पर्नेमा जोड दिए। कार्यक्रममा प्रहरी उपरीक्षक संजयबहादुर राउत, प्रहरी नायव उपरीक्षक रवीन्द्र खनाल, प्रहरी निरीक्षक पहलसिंङ लामा, नागरिक समाजका अध्यक्ष ओमप्रकाश शर्मा, पत्रकार महासंघका अध्यक्ष श्रीकृष्ण सिग्देल लगायतले प्रहरी नागरिक बीच सहकार्य गर्दै अघि बढ्नुपर्नेमा जोड दिए। कार्यक्रममा शान्ति सुरक्षा कायम राख्न सहयोग पुयाउने समाजसेवी, सहिद परिवार र पूर्वप्रहरीलाई सम्मान गरिएको थियो। प्रहरी मातहत ब्याडमिन्टन र टेवलटेनिसमा विजेतालाई पुरस्कृत गरिएको छ। यसैगरी, कार्यालयमा उत्कृष्ट कार्य गर्ने प्रहरी कर्मचारीलाई पनि सम्मान गरिएको थियो।"
ज्येष्ठ प्रहरीलाई सम्मान गर्दै मनाइयो प्रहरी दिवस,"उदयपुर : बर्सेनि औपचारिक कार्यक्रममा मात्र सीमित रहेको प्रहरी दिवस यसपटक उदयपुरमा रचनात्मक क्रियाकलापसहित सम्पन्न भएको छ। विगत वर्षमा पूर्वप्रहरी, अमर परिवार र अन्य अतिथिको उपस्थितिमा मन्तव्यसहितको औपचारिक कार्यक्रम गरी मनाईंदै आएको दिवसलाई जिल्ला प्रहरी कार्यालयले यसपटक विभिन्न विधाका खेलकुद प्रतियोगितासहित मनाएको हो। ६८औं प्रहरी दिवसको अवसरमा कार्यालयले ७० वर्ष पूरा पुगेका ज्येष्ठ पूर्वप्रहरी, अमर प्रहरी र उत्कृष्ट कार्यसम्पादन गर्ने प्रहरी कर्मचारीलाई सम्मान गरेको छ। सप्ताहव्यापी कार्यक्रमअन्तर्गत त्रियुगा उद्योग वाणिज्य संघको सहयोगमा जिल्ला स्तरीय खुला व्याडमिन्टन प्रतियोगिता आयोजना गरिएको जिल्ला प्रहरी प्रमुख एसपी रमेश थापाले बताए। त्यस्तै, निबन्ध लेखन तथा भलिबल प्रतियोगिता पनि आयोजना गरिएको थियो । कार्यक्रममा बोल्दै प्रमुख अतिथि जिल्ला न्यायाधीश नवराज दुलालले मान्छेलाई हतकडी लगाइ अदालतमा उपस्थिति गराएर मात्र शान्तिसुरक्षा कायम नहुने भएकाले सबै क्षेत्रबाट सहयोग भए मात्र अपराध न्यूनीकरण हुने बताए। कार्यक्रममा एसपी थापाले अमर आत्माको सम्मान र स्मरणमा प्रहरी स्मारकमा यसै वर्षदेखि जलसिञ्चनको व्यवस्था गरिएको बताए। उनले जिल्लाको शान्ति सुरक्षा प्रभावकारी राख्न कानुन कार्यान्वयन गर्न सबै सक्कल दर्जाका कर्मचारीलाई जागिर मात्र नभइ सेवाका भावनाले उच्च मनोवलका साथ काम गर्न निर्देशन दिए।"
दार्चुलामा डेढ किलो चरेससहित दुई जना पक्राउ,दार्चुला : दार्चुलामा १ किलो ६ सय ग्राम चरेससहित दुई जना पक्राउ परेका छन्। पक्राउ पर्नेमा बझाङ जिल्ला बुङ्गल नगरपालिका७ का ३६ वर्षीय उज्जल बोहरा र सोही ठाउँका २८ वर्षीय रामबहादुर बोहरा रहेको जिल्ला प्रहरी कार्यालय दार्चुलाका सूचना अधिकारी एवं प्रहरी निरीक्षक ज्ञानेन्द्र बहादुर सिंहले जानकारी दिए। बुधबार बिहान दार्चुलाको मालिकार्जुन गाउँपालिका८ पस्तिबाट उनीहरूलाई पक्राउ गरिएको उनले बताए। विशेष सूचनाको आधारमा जिल्ला प्रहरी कार्यालय दार्चुला र शंकरपुर पस्ती चौकीबाट खटिएको प्रहरी टोलीले चरेससहित पक्राउ गरेको जनाइएको छ।
डोजरले फालेको ढुंगा लागेर गुल्मीमा एक वृद्धको मृत्यु,गुल्मी : गुल्मीमा सडक मर्मत तथा सफा गर्ने क्रममा डोजरले माथिबाट फालेको ढुंगाले लागेर एक जना वृद्धको मृत्यु भएको छ। जिल्लाको रेसुङ्गा नगरपालिका१४ का ८२ वर्षीय कृष्ण हादुर सुनारको मृत्यु भएको प्रहरी नायब उपरीक्षक डिल्ली नारायण पाण्डेले जानकारी दिए। दसैं पर्वलाई लक्षित गरेर पराल्मीको टानेटादेखि टापु जाने सडक मर्मत तथा सफा गर्ने क्रममा डोजरले फालेको ढुंगाले लागेर सुनारको घटनास्थलमै मृत्यु भएको हो। घटनामा संलग्न डोजर चालक पाल्पाका अन्दाजी ३२ वर्षीय कृष्णबहादुर लामिछाने रहेको खुलेको छ। चालक लामिछानेलाई प्रहरीले नियन्त्रणमा लिएको प्रहरी नायब उपरीक्षक पाण्डेले बताए। शवलाई पोष्ट मार्टमको लागि गुल्मी अस्पताल ल्याइएको छ। घटनाबारे थप अनुसन्धान भइरहेको प्रहरीले जनाएको छ।
श्रीमती हत्यासहित विभिन्न घटनाका ६ आरोपित सार्वजानिक,"उदयपुर : जिल्ला प्रहरी कार्यालय उदयपुरले विभिन्न घटनामा संम्लग्न रहेको आरोपमा ६ जनालाई पक्राउ गरेको छ। पछिल्लो बीस दिन यता अपराध न्युनीकरणका लागि प्रहरी युनिटबाट भएगरेका गतिविधि बुधबार सार्वजानिक गर्नेक्रममा कर्तव्य ज्यान मुद्दामा तीन जना, ठगीमा एक जना र नियन्त्रित औषध मुद्दामा दुई जना पक्राउ परेको जानकारी दिइएको छ। जिल्ला प्रहरी प्रमुख एसपी रमेश थापाका अनुसार मंगलबार राति २९ वर्षिया छविमाया राईलाई प्रेसरकुकर र भड्डु भाँडाले हिर्काएर हत्या गरेको आरोपमा उदयपुरगढी गाउँपालिका ७ नागवेलीका ३१ वर्षीय सन्तोष भनिने पिटर राईलाई पक्राउ गरिएको छ। उनीहरू श्रीमान श्रीमती हुन्। भारतको नयाँ दिल्लीमा ९ महिना काम गरेर १४ दिन अघि उदयपुर फर्किएका उनीहरू त्रियुगा नगरपालिका५ श्रीपुरमा छविमायाको दिदीको घरमा बस्दै आएका थिए। राति ९ बजे मादकपर्दाथ सेवन गरी बसेको घर पुगेका राईले आपसी विवादमा श्रीमतीलाई प्रेसरकुकरले क्रूरतापूर्वक अनुहार, नाक, मुखमा कुटपिट गरेको अनुसन्धानबाट खुलेको छ। कुटपिटबाट भुईमा ढलेकी राईलाई स्थानीयले जिल्ला अस्पतालमा पुर्याएका थिए। उनलाई चिकित्सकले राती १०:३० बजे मृत्यु घोषणा गरेका थिए। घटनालगत्तै भारत भाग्ने मनस्थितिले फरार भएका आरोपितलाई त्रियुगा नपा ८ राजबास बैरेनीबाट १२:५० बजे पक्राउ गरिएको एसपी थापाले बताए। प्रहरीको अनुसन्धानबाट उनीहरूबीच विगत तीन वर्षदेखि घर्यासी झगडामा स्थानीयले पटकपटक छलफल गरी मिलाइएको खुलेको छ। एसपी थापाले भने, आरोपितको प्रारम्भिक वयान र घटनाको वस्तुस्थिति हेर्दा आरोपितको मनसाय श्रीमतीलाई कुनै न कुनै रूपले शारिरीकरूपमा क्षति पुर्याउने योजना रहेको देखिन्छ। त्यसैगरी प्रहरीले साउन ११ गते राती त्रियुगा नपा ७ सुक्लाईका रमेशकुमार सार्कीलाई हत्या गरेको आरोपमा सोही ठाउँका चन्द्रकुमार सार्की र तेजकुमार सार्कीलाई पक्राउ गरेको छ। चन्द्रकुमारको आदेशमा छोरा तेजकुमारले चिरपट दाउरा प्रहार गरी रमेशको हत्या गरेको खुलेको एसपी थापाले बताए। कुटपिटबाट घाईते भएका रमेशको दुई महिना पछि असोज १५ गते मृत्यु भएको डीएसपी हरिनन्दन चौधरीले बताए। घटना लगत्तै फरार रहेका उनीहरूलाई असोज ३० गते पक्राउ गरिएको उनले बताए। आरोपितहरूविरुद्ध प्रहरीले ज्यान मार्ने उद्योगमा मुद्दा दर्ता गरेको कर्तव्य ज्यान मुद्दामा परिणत गरेको उनले बताए। पत्रकार सम्मेलनमा प्रहरीले ठगि मुद्दामा रौतामाई गाउँपालिका ७ मुर्कुचीस्थित सिर्जनशिल लघुवित्त वित्तीय संस्थाका वरिष्ठ फिल्ड सहायक त्रियुगा नपा ५ का २७ वर्षीय गौरवबहादुर अधिकारीलाई पक्राउ गरेको छ। अधिकारीले २०७८ माघ २८ यता विभिन्न समयमा संस्थाको फर्जि नामावली कागज बनाई फर्जि ऋणपत्र देखाई साँवा ५० लाख ९१ हजार ५७७ र व्याज २२ लाख ३१ हजार १६६ गरी जम्मा ७३ लाख २२ हजार ७४३ रुपैयाँ ठगी गरेको डीएसपी चौधरीले बताए। उनलाई असोज २९ गते महोत्तरी जिल्लाको वलवा नगरपालिका ९ अध्यानपुर (भारतको सिमाना नजिक)मा लुकिछिपी बस्दै गरेको अवश्थामा पक्राउ गरिएको उनले बताए। उनलाई संस्थाको तर्फबाट नै जाहेरी दिएपछि ठगिबाट बैकिङ्ग कसुर मुद्दामा परिणत गरी अनुसन्धान सुरु गरिएको डिएसपी चौधरीले बताए। त्यसैगरी विल विनाको ३८ हजार मुल्य पर्ने नियन्त्रित औषधि कारोबार गरेको आरोपमा प्रहरीले कटारी ३ का चन्द्रकुमार सुनुवार र वडानं ४ का ३५ बर्षिय तेजेन्द्र सुनुवारलाई पक्राउ गरेको छ । असोज ३० गते कटारी १ बेलसोतस्थित सिन्धुली भित्रको सडकखण्डबाट ओसारपसार गर्नेक्रममा उनीहरुलाई पक्राउ गरिएको डिएसपी चौधरीले बताए । उनीहरु व्यापारी नभई लागुऔषध प्रयोगकर्ता रहेको अनुसन्धानबाट खुलेको उनले बताए । दुबैलाई थप अनुसन्धानका लागि औषधि विभाग बिराटनगर पठाईएको उनले बताए । प्रहरीले आरोपित द्धयको साथबाट डिकोफ एक सय चक्किी, टेनाग १ हजार ८१०, स्पास्मो १ हजार ५०० र कोफट्यावडिट्यावलेट १४ थान ट्यावलेट वरामद गरेको उनले बताए बताए । पत्रकार सम्मेलनमा एसपी थापाले असोज १८ गतेदेखि २७ गतेसम्म बेलका नगरपालिकाको मैनामैनी र ताप्ली गाउँपालिकाको विभिन्न स्थानमा करिव एक सय पाँच रोपनी जग्गामा लगाइएको १ लाख १३ हजार वोटविरुवा फडानी गरिएको जानकारी दिए। थापाले जिप्रकामा हाजिर भएयता दण्डहीनताको अन्त्यका लागि अभियानहरु सञ्चालन गरेको बताए। उनले जिल्लाको शान्ति, सुरक्षा मजवुद बनाउन योजनाबद्ध ढंगले मातहतका सबै युनिट परिचालन गरिएको बताए।"
दसैं मनाउन घर फर्किनेको भीड,"घटस्थापनादेखि नै अधिकांश विद्यालय, कलेज र सङ्घ संस्था बन्द भएपछि दसैं मनाउनका लागि सर्वसाधारणहरु उपत्यकाबाट बाहिरिएका हुन् । काठमाडौं : नेपालीहरुको महान् पर्व दसैं मनाउनका लागि चार लाखभन्दा बढी मानिस उपत्यकाबाट बाहिरिएका छन् । घटस्थापनादेखि नै अधिकांश विद्यालय, कलेज र सङ्घ संस्था बन्द भएपछि दसैं मनाउनका लागि सर्वसाधारणहरु उपत्यकाबाट बाहिरिएका हुन् । ट्राफिक प्रहरीले उपत्यका बाहिरिने यात्रुको सहजताका लागि काठमाडौं उपत्यकाभित्रका १५ स्थानमा यात्रु सहायता कक्ष सञ्चालन गरेको छ । काठमाडौंको गंगबु, कोटेश्वर, कलंकी लगाएतका स्थानमा समेत घर जाने यात्रुको भीड लागेको छ । सरकारले दसैंको यातायात व्यवस्थापनलाई सहज बनाउनका लागि देशैभरका सार्वजनिक सवारी साधनमा रुट परमिटसमेत खुला गरिसकेको छ। अहिलेको अवस्था हेर्दा विगतका वर्षभन्दा धेरै यात्रुहरु बाहिरिने अनुमान रहेको नेपाल यातायात व्यवसायी राष्ट्रिय महासङ्घले जनाएको छ ।"
भुक्तानी नदिएपछि ठेकेदारले सोलार बत्ती खोलेर लगे,"वीरगन्ज : भुक्तानी नपााएपछि पर्साको बहुदरमाई नगरपालिकाको मुख्य सडकमा जडान गरिएका सोलार बत्तीहरू ठेकेदारले खोलेर लागेका छन्। नगरपालिकाबाट भुक्तानी नपाएको भन्दै बुधबार दिउँसो बहुदरमाई नगरपालिका४ स्थित मुख्य सडकमा जडान गरिएका सोलार बत्ती, ब्याट्री, प्यानललगायतका सामग्री ठेकेदारले खोलेर लागेका हुन्। पहिल्यैदेखि जडान गरिएका सोलार बत्तीहरू बिग्रिएपछि काठमाडौंस्थित एडभान्स सिनार्जी सोलुसन एन्ड ट्रेडिङ्ग प्रालिका सञ्चालक सुशील अधिकारीले मर्मत गरेका थिए। मर्मत गरेबापतको १३ लाख ५० हजार रुपैयाँ ६ महिना बित्दासमेत भुक्तानी नपाएपछि सडक छेउका पोलहरूमा जडान गरिएको सोलार बत्ती, ब्याट्री, प्यानल सबै खोलेर लगेको अधिकारीले बताए। उनका अनुसार, ६ महिना पहिले बहुदरमाई नगरपालिकाकै मेयर सिंहासन साह तेलीको मौखिक आदेशमा एडभान्स सिनार्जी सोलुसन एन्ड ट्रेडिङ्ग प्रालिले बिग्रएका सोलार बत्तीहरू मर्मत गरेको थियो। अधिकारीले भने, कागजी प्रक्रियापछि गर्दै गरौँला, जनताको दबाब छ, तपाईँ अहिल्यै काम सुरु गर्नुस् भनेर मेयरबको मौखिक आदेशमा मैले साढे १३ लाख रुपैयाँ खर्च गरेर १० दिनभित्र सबै बत्तीहरू बनाइदिएको थिए। तर अहिले ६ महिना बितिसक्यो भुक्तानी नै पाइएन। बाध्य भएर आजदेखि सामानहरू खोलेर लगेको हुँ। अधिकारीका अनुसार उनले नगरपालिकाको विभिन्न वडामा गरी ६८ वटा सोलार बत्तीको कन्ट्रोलर परिवर्तन गरेका थिए भने ४८ वटा ब्याट्री फेरेका थिए। त्यस्तै २५ वटा नयाँ बत्ती जडान गर्नुका साथै ६ वटा प्यानल पनि फेरेको अधिकारीले बतााए। अधिकारीले भने, १५ लाख जति खर्च लाग्ने भए पनि मैले साढे १३ लाखमै काम सकाए। भुक्तानीको लागि ६ महिना धाएपछि अहिले आएर मेयर र प्रमुख प्रशासकीय अधिकृतले भुक्तानी दिन मिल्दैन, बरु तपाईँ आफ्नो सामान खोलेर लाग्नुस् भनेपछि खोलेर लगेको हुँ। नगरपालिकाले समयमा भुक्तानी नदिँदा आफूलाई पाँच लाख रुपैयाँ घाटा लागेको दुखेसो पनि उनले सुनाए। उनले भने, वास्तवमा भन्नुपर्दा गल्ती मेरै होजस्तो लाग्दैछ। मौखिक आदेशको भरमा मैले पनि काम नगर्नुपर्ने थियो। तर मेयरजस्तो मान्छेले भनेपछि भुक्तानी पाइएला नि भन्ने मेरो सोच अहिले गलत सावित भएछ, घाटा व्यहोर्नुपर्यो। सुरुमा मेयर तेलीले संघीय सरकारले बजेट कटौति गरेको भन्दै अर्को आर्थिक वर्षमा भुक्तानी हुन्छ भनेर आश्वासनसमेत दिएकका थिए। म उहाँको भनाई अनुसार अर्को आर्थिक वर्षको लागि कुरेर बसें। अहिले नगरपरिषद् सकेर खातासमेत सञ्चालनमा आएपछि कार्यादेश बिना काम किन गर्यौं। भुक्तानी गर्न मिल्दैन भनेर कुरा फेर्न थालेका छन्, उनले थपे। बहुदरमाई नगरपालिकाका प्रमुख प्रशासकीय अधिकृत मोहम्मद शेरे मुस्तफाले भने कार्यादेश बिना नै काम गरेको कारण भुक्तानी दिन नमिलेको बताए। प्रकृया नै पूरा नगरी भएको कामको भुक्तानी गर्न नमिल्ने बताउँदै उनले भने, कसैको मौखिक आदेशमा काम गर्न मिल्दैन। सार्वजनिक खरिद ऐनअनुसार प्रक्रिया पूरा नभएको कुनै कामको भुक्तानी गर्ने मेरो अधिकार छैन। अधिकृत मुस्तफाले तीन वर्ष अगाडि उपभोक्ता समिति मार्फत ९९ लाख ४२ हजार ९ सय ३० रुपैयाँ खर्च गरेर सोलार बत्ती जडान गरिएको जानकारी दिए। बत्ती जडान गर्दा उपभोक्ताको कन्सल्टेन्ट यिनै सुशील अधिकारी थिए। पाँच वर्षसम्म वारेन्टी भएको बत्ती बिग्रेपछि बनाउँदा खर्च दिने कुरै भएन। त्यो बनाउने जिम्मा उहाँको हो, पैसा माग्ने अधिकार नै छैन, उनले थपे। बत्ती खोलेर लैजाने अधिकारीविरुद्ध नगरपालिका कानुनी प्रक्रियामा जाने तयारी गरिरहेको मुस्तफाले बताए।"
तीन महिनामा प्रेस काउन्सिलमा १३२ वटा उजुरी,"काठमाडौं : पछिल्लो तीन महिनामा प्रेस काउन्सिलमा आचारसंहिता उल्लंघनसम्बन्धी १३२ वटा उजुरी परेका छन्। उजुरीमध्ये ९३ वटा गालीबेइज्जतीचरित्रहत्यामानहानी, २५ वटा भ्रामक तथा असन्तुलन, २ वटा बार्गेनिङ तथा ४ वटा समाचार चोरीका रहेको काउन्सिलले जनाएको छ। त्यस्तै अदालतमा रहेको विचाराधीन मुद्दाका विषयमा सामग्री सम्प्रेषण गर्ने ४ वटा सञ्चार माध्यमलाई न्याय निरुपणमा प्रभाव पार्ने किसिमका सामग्री सम्प्रेषण नगर्न निर्देशन दिइएको सहप्रवक्ता रामशरण बोहराले जानकारी दिए। त्यस्तै गत माघ २४ मा चितवन जिल्ला अदालतबाट फैसला भएर सफाइ पाइसक्दासमेत २ वर्षअघि अदालतमा विचाराधीन रहेको आत्महत्या दुरुत्साहन मुद्दाका विषयमा प्रसारित भिडियो सामग्री नहटाएको भन्दै उजुरी परेपछि आचारसंहिता अनुगमन उपसमितिको बैठकबाट उजुरीकर्ता प्रतिकूल पूर्ववतः सम्प्रेषित सामग्री प्रकृति खुलाइ हटाउन निर्देशन दिएको बोहोराद्वारा जारी विज्ञप्तिमा उल्लेख छ। त्यस्तै दुई सञ्चारकर्मीविरुद्ध परेको कीर्ते शैक्षिक प्रमाणपत्र उजुरीका विषयमा सूचना विभाग र नेपाल पत्रकार महासंघलाई पत्राचार गरी आवश्यक जानकारी लिने निर्णय भएको काउन्सिलले जनाएको छ। हिमालपारीको आवाज साप्ताहिक, दैनिकी डटकम र एकजना स्वतन्त्र पत्रकारका सम्बन्धमा सूचना विभागबाट प्रेस प्रतिनिधि प्रमाणपत्र र महासंघको सदस्य भएनभएको खुलाइ पठाउन पत्राचारसमेत गरिएको छ। त्यस्तै स्वतन्त्र पत्रकारको आवरणमा वैदेशिक रोजगारसँग सम्बन्धित इजाजतपत्र प्राप्त संस्थाहरू तथा कम्पनीका सञ्चालकहरूविरुद्ध विभिन्न इमेल बनाएर भ्रामक र झुठा समाचार बनाइ अख्तियार, केन्द्रीय अनुसन्धान विभाग, वैदेशिक रोजगार विभाग, आन्तरिक राजस्व विभाग, विदेशस्थित नेपाली दूतावासलगायतका निकायमा वैदेशिक रोजगार व्यवसाय गर्ने कम्पनी र कम्पनी सञ्चालकविरुद्ध कारबाही गरिपाउँ भनी इमेल पठाएको तथा समाचार बनाएको उजुरी परेपछि स्वतन्त्र पत्रकार भनिएका व्यक्तिबारेको विवरण उपलब्ध गराउन सूचना तथा प्रसारण विभागमा पत्राचार भएको र उक्त विषयमा द्विपक्षीय छलफल आयोजना गर्नेसमेत निर्णय भएको काउन्सिलले जनाएको छ। त्यस्तै कीर्ते प्रमाणपत्र पेस गरी अनलाइन दर्ता गरेको, अतिरञ्जित सामग्री सम्प्रेषण गरेको भनी हलेसीपाटी डटकमविरुद्ध परेको उजुरीमा अनुगमन गरी मिडियालाई कालोसूचीमा राखिएको तथा सूचीकरणबाट हटाइ नेपालभित्र सम्प्रेषण हुन नसक्ने व्यवस्था भएकोमा उक्त अनलाइन चलिरहेको भनी नेपाल पत्रकार महासंघ खोटाङबाट पुनः असोज ४ गते उजुरी परेपछि नेपालका सबै आइएसपीमार्फत् सञ्चालित इन्टरनेट सेवाबाट समेत नेपालभित्र खुल्न नसक्ने व्यवस्थाका लागि नेपाल दूरसञ्चार प्राधिकरणलाई पत्राचार भएको, उक्त अनलाइनबाट पत्रकारका नाममा प्रेस प्रतिनिधि प्रमाणपत्र जारी भएको भए निलम्बन गर्न, आगामी दिनमा जारी नगर्न सूचना तथा प्रसारण विभागमा पत्राचार भएको जारी विज्ञप्तिमा उल्लेख छ। कीर्ते कागजातका सम्बन्धमा खोटाङ जिल्ला अदालतबाट २०७९१०२६ गतेको फैसलाअनुसार मुलुकी अपराध संहिता, २०७४ बमोजिमको सजाय भइसकेको छ। त्यस्तै फोन सम्वादलाई रेकर्ड गरेको र सो सामग्री अन्य मिडियाबाट प्रसारित भएको उजुरीका आधारमा १ जना र सामाजिक सञ्जालबाट सामाजिक सद्भाव खलल पार्ने, साम्प्रदायिक हिंसा फैलाउने किसिमको सामग्री सम्प्रेषण गरेको उजुरीका आधारमा १ जना गरी २ जना पत्रकारलाई सचेत गराइएको छ।"
नेपाली आकाशमा गैरकानुनी ड्रोन,"२५० ग्रामसम्म टेकअफ मास भएको ड्रोनलार्ई क, २ केजीसम्मको ख, २५ केजीसम्मको ग र त्यसभन्दा माथिकोलार्ई घ वर्ग तोकिएको छ। काठमाडौं : मानवरहित हवाई उपकरणसम्बन्धी निति र कानुन स्पष्ट नहुँदा नेपाली आकासमा गैरकानुनी रूपमा ड्रोन उडाइँदै आएको छ। नेपाल नागरिक उड्डयन प्राधिकरणका अनुसार सुरक्षित हेलिकप्टर र कम उचाइमा उड्ने बिमानहरूका निम्ति ड्रोन जोखिमपूर्ण बन्दै गएको छ। अव्यवस्थित रूपमा ड्रोन उडाउँदा कम उचाइमा भिजुअल फ्लाइट रुल भीएफआर नियमानुसार उड्ने बिमानहरूले ड्रोन छल्नुपर्ने बाध्यता देखिँदै आएको छ। अनुमति लिएर वा अनाधिकृत रूपमा सञ्चालन हुने हवार्ई उपकरण ड्रोन सुरक्षा निकायको लागि पनि टाउको दुखाइको विषय बनेको छ। केही दिनअघि दशरथ रंगशालामा भएको खेलको प्रत्यक्ष प्रशारणका क्रममा ड्रोन उडाइएपछि नेपाली सेनाले समेत आपत्ति जनाएको थियो। नेपाली सेनाका प्रवक्ता कृष्णप्रसाद भण्डारीका अनुसार सैनिक मुख्यालय नजिकै रहेको रंगशालामा ड्रोन उडाउँदा उडान अनुमति जरुरी हुने गर्छ। नेपाल फ्लाइङ ल्याव र द ब्लड बैंकको सहयोगमा राजधानीमा भएको एक कार्यक्रममा सहभागीहरूले नेपालमा ड्रोन उडानसम्बन्धी नीति स्पष्ट नभएको बताएका छन्। उनीहरूले नेपालमा ड्रोन तथा ड्रोन प्रविधिको क्षेत्रमा आवश्यक नीति परिमार्जन गर्नुपर्ने सुझाव दिएका छन्। नेपाल फ्लाइङ ल्यावका चेयरपर्सन सिद्धान्त न्यौपानेका अनुसार नेपालमा २०७२ सालको भूकम्पपछि ड्रोन प्रविधिको धेरै प्रयोग हुन थालेको हो। यो समयमा स्वयम्भू र पशुपति मन्दिर माथि धेरै ड्रोन उड्न थालेपछि मात्रै नेपाल सरकारको ध्यान गएको हो। कानुनी रूपमा दर्ता गरेर उडान अनुमति लिएर ड्रोन उडाउन निकै झन्झटिलो प्रक्रिया छ। तर, अनुमति नै नलिएका र दर्ता नभएका ड्रोन जताततै उडाएको देखिन्छ। नेपाल फ्लाइङ ल्यावका अध्यक्ष न्यौपानेका अनुसार ड्रोनकै माध्यमबाट पछिल्ला ठूलाठूला युद्धमा बम खसाउने प्रचलन पनि देखिएको छ। यसले गर्दा सुरक्षा चुनौती पनि उत्तिकै छ। कानुन नवुझी उडाउँदा विभिन्न पक्षमा असर पर्न सक्छ। सन् २०१९ देखि २०२१ को भन्सार विभागको तथ्यांक हेर्दा नेपालमा बिमानस्थलबाटै २५ हजार बढी ड्रोन भित्रिएका छन्। तर, नागरिक उड्डयन प्राधिकरणमा उडान स्विकृति लिएका ड्रोनको संख्या १३ सय मात्रै थियो। नेपालमा भित्रने र उडान अनुमति लिने तथ्यांक हेर्दा पनि नेपालमा ८० प्रतिशत ड्रोन गैरकानुनी रूपमा उडाइएको देखिन्छ। यसरी ड्रोन उडाउँदा सुरक्षा चुनौती थप भइरहेको छ। ड्रोनको माध्यमबाट विपद्का वेला उद्धार तथा पूर्वानुमानको काम गर्न सकिन्छ। भूमिसम्बन्धी, नक्सासम्बन्धी तथा धेरै क्षेत्रमा ड्रोनको माध्यमबाट काम गर्न सकिन्छ। क र ख वर्गका ड्रोनहरू २ सय फिटसम्म उडाउने हो भने जिल्ला प्रशासन कार्यालयले अनुमति दिन्छ, अन्य वर्गका ड्रोन उडाउन गृह मन्त्रालयबाट अनुमति लिनुपर्छ। मानवरहित हवार्ई उपकरण उडानसम्बन्धी कार्यविधि, २०७५ का अनुसार बिमानस्थल, उचाइ सुरक्षित गरिएका हवार्ई मार्ग र अन्तर्राष्ट्रिय सिमानाको पाँच किलोमिटर क्षेत्रमा ड्रोन सञ्चालन गर्न पाइँदैन। तर, यसको नियमन गर्ने छुट्टै निकाय भने छैन। कुनै पनि प्रयोजनका लागि विदेशबाट ल्याइएको वा नेपालमै खरिद गरेको ड्रोन दर्ता गरिनुपर्छ। ड्रोनको तौलका आधारमा विभिन्न निकायमा दर्ता गर्नुपर्ने कानुनी व्यवस्था छ। कार्यविधिका अनुसार २५० ग्रामसम्म टेकअफ मास भएको ड्रोनलार्ई क वर्गमा, दुई केजीसम्म छ भने ख वर्ग, २५ केजीसम्मलार्ई ग र त्यसभन्दा माथिकोलार्ई घ वर्ग तोकिएको छ। ड्रोन खरिद गरेको प्रमाणित गर्ने कागजात भएको खण्डमा प्राधिकरण अन्तर्गत फ्लाइट सेफ्टी स्ट्यान्डर्ड डिपार्टमेन्टले दर्ता गरिदिन्छ। दर्ता भएपछि ड्रोनधनीलार्ई दिइने यूआइएन भनिने उडान उपकरण दर्ता नम्बर दिइन्छ। त्यो दर्ता नम्बर प्राप्त गरेपछि मात्र ड्रोन सञ्चालनको बाटो खुल्छ। तर, दर्ता गरेर मात्र हुँदैन त्यसको सञ्चालनको निम्ति अनुमति लिनु पर्ने हुन्छ। ड्रोनको टेकअफ मास र जमिनबाट उड्ने उचाइका आधारमा विभिन्न निकायले उडान अनुमति दिन्छ। क र ख वर्गका ड्रोनहरू जमिनबाट दुई सय फिटसम्म उडाउने हो भने सम्बन्धित जिल्ला प्रशासन कार्यालयले अनुमति दिन्छ। ग तथा घ दुवै वर्गका ड्रोनहरू जुनसुकै उचाइमा उडाउनका लागि गृह मन्त्रालयअन्तर्गत सीमा तथा अध्यागमन प्रशासन शाखाले अनुमति उपलब्ध गराउनु पर्ने हुन्छ।"
आज दसैंको चौथो दिन : कुष्माण्डा देवीको पूजा आराधना गरिँदै,"काठमाडौं : आज दसैंको चौथो दिन दसैंघर वा पूजा कोठामा नौ दुर्गामध्येकी चौँथो चन्द्रघण्टा देवीको विधिपूर्वक पूजा आराधना गरिँदै छ। प्रत्येक वर्ष आश्विन शुक्ल चतुर्थीअर्थात् दुर्गा पक्षको चौँथो दिन कुष्माण्डा देवीको विधिपूर्वक पूजा आराधना गरिन्छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैँ पर्व मनाउँछन्। आध्यात्मिक, आधिभौतिक र आधिदैविक यी तीन तापलाई कुष्मा भनिन्छ। नवदुर्गा मध्येकी चौँथो देवी कुष्माण्डाले शरणमा आएका भक्तको तीनै ताप हरिदिने भएकैले यो नामाकरण भएको हो। कुष्माण्डाले सुराले भरिएका घडा तथा रगतयुक्त पात्र धारण गर्ने विभिन्न पुराणमा उल्लेख गरिएको छ। दुर्गा पक्षसमेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ। यीनै नौवटा दुर्गाका रुपलाई नवदुर्गा पनि भनिन्छ। नवरात्रको पहिलो दिन आइतबार दसैंघर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो। त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन सोमबार पूजा स्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन मङ्गलबार चन्द्रघण्टा देवीको निष्ठाका साथ पूजा आराधना गरिएको थियो। नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्छ। यस वर्ष काठमाडौं उपत्यकाका शक्तिपीठमा विशेषरुपमा सजाइएको छ। नक्साल भगवती, मैतीदेवी, कालिकास्थान, भद्रकालीलगायत शक्तिपीठमा दीपावली गरी झिलीमिली बनाएको देखिन्छ।"
दसैंमा घर जाने सेना र सशस्त्रका कर्मचारीलाई यातायात सुविधा,"काठमाडौं : नेपाली सेना र सशस्त्र प्रहरी बलले दसैंका बेला घर जाने आफ्ना सुरक्षाकर्मीका लागि यातायात सेवा उपलब्ध गराएको छ । आआफ्ना कर्मचारीलाई आवतजावतमा सहजताका लागि सेवा उपलब्ध गराइएको नेपाली सेना र सशस्त्र प्रहरीले जानकारी दिएको छ । नेपाली सेनाले सहुलियतमा हवाई तथा स्थल यातायात सेवा उपलब्ध गराएको जनाएको छ भने सशस्त्र प्रहरीले निःशुल्क यातायात सेवा उपलब्ध गराएको जानकारी गराएको छ । नेपाली सेनाको सैनिक जनसम्पर्क तथा सूचना निर्देशनालयका अनुसार यस वर्षको बडादसैंमा घर जाने नेपाली सेनाका बहालवाला सकलदर्जा तथा तिनका आश्रित परिवारलाई सहुलियतको यातायात सुविधा उपलब्ध गराएको जानकारी दिएको छ । निर्देशनालयका अनुसार सडक सञ्जालको पहुँच पुगेका स्थानमा सवारीसाधन बसमार्फत चार सय २१ जनाले हालसम्म सेवा पाएका छन् । यस्तै सडक सञ्जालको सहज पहुँच नपुगेका तथा दुर्गम पहाडीहिमाली क्षेत्रलगायत लामो दूरीका गन्तव्यमा हवाई उडानमार्फत छ सय पाँचजना गरी हालसम्म एक हजार २६ जना सकलदर्जा एवं आश्रित परिवारले सेवा पाएका जानकारी दिइएको छ । उक्त सुविधा सेनाले यही कात्तिक २ गतेसम्म उपलब्ध गराउने छ । सशस्त्र प्रहरीले भने निःशुल्करूपमा सुरु गरेको सेवा आगामी कात्तिक २ गतेसम्म सञ्चालन हुने जनाएको छ । सशस्त्र प्रहरीका प्रवक्ता वरिष्ठ उपरीक्षक राजेन्द्र खड्काका अनुसार सशस्त्र प्रहरी बल नेपालले बडादसैं, तिहार र छठको अवसरमा बहालवाला तथा अवकाशप्राप्त सशस्त्र प्रहरी कर्मचारी र उनीहरूका परिवारजनलाई लक्षित गरी निःशुल्क दुई बस सञ्चालन गरेको छ । चाडपर्वका बेला घरबिदा जाने सशस्त्र प्रहरी बलको प्रधान कार्यालयबाट छुट्ने एउटा बसले काठमाडौं, नारायणगढ, बुटवल,भालुवाङहुँदै कञ्चनपुरको गड्डाचौकीसम्म सेवा प्रदान गर्ने छ भने अर्को बसले नारायणगढ, बर्दिबास, सप्तरी,पकली हुँदै झापाको काँकडभिट्टासम्म सेवा प्रदान गर्ने सशस्त्र प्रहरी बलका प्रवक्ता सशस्त्र प्रहरी वरिष्ठ उपरीक्षक खड्काले राससलाई बताए । यसअघि सशस्त्र प्रहरीले बडादसैंका अवसरमा सर्वसाधारणको सुविधालाई ध्यानमा राखी काठमाडौं उपत्यकाभित्र निःशुल्क बस सेवा सञ्चालन गरेको थियो ।"
गौरका एक युवकको बिहारमा गोली हानी हत्या,रौतहट : रौतहटस्थित गौरका एक युवकको भारतको बिहारको रामगढवा बजारमा गोली हानेर हत्या भएको छ । भारतको रक्सौलबाट करिब १३ किलोमिटर मोतीहारी जाने मुलसडकको रामगढवामा मंगलबार गौरनगरपालिका९ का ४० वर्षीय दिलीप सिंहमाथि अज्ञात समूहले गोली प्रहार गरी हत्या गरेको हो। रामगढवा बजारस्थित शिवशक्ति राइस एन्ड फ्लोर मिलमा हिसाब किताबको काम गर्दै आएका सिंहलाई पैसा लुट्ने उद्देश्यले गोली हानी हत्या गरिएको अनुमान प्रहरीको छ । भारतको मुजफ्फरपुरबाट मिलको रकम संकलन गरी फर्किरहेका सिंहलाई मिल नजिकै अज्ञात समूहले गोली हानेका थिए । गोली सिंहको छातीमा लागेको र घटनास्थलमै मृत्यु भएको मृतकका नातेदार गौर नगरपालिका ९ का वडाध्यक्ष अर्जुन सिंहले बताए। उनको साथमा रहेको २९ लाख भारतीय रुपैयाँ उक्त समूहले लुटेको छ। लुटेरा समूहले प्रयोग गरेको बिआर २९ जी ७८५१ नम्बरको बोलेरो जीप प्रहरीले घटनास्थलबाट बरामद गरेको र थप अनुसन्धान भइरहेको भारतीय प्रहरीले जनाएको छ। रौतहटका प्रहरी प्रवक्ता डीएसपी दामोदर केसीले घटनाको पुष्टि गरेका छन् । मृतकको शव मंगलबार साँझ परिवारलाई जिम्मा लगाइएको र भारतीय प्रहरीले घटनाको अनुसन्धान गरिरहेको बताए।
होटेलमा एक महिलाको घाँटी रेटेर हत्या,उक्त व्यक्तिलाई प्रहरीले सार्वजनिक भने गरेको छैन। जिल्ला प्रहरी कार्यालयका प्रहरी नायब उपरीक्षक नमराज भट्टराईले शङ्कास्पद व्यक्ति पक्राउ गरिएको र अनुसन्धान चलिरहेकाले सकिएपछि सार्वजनिक गरिने जानकारी दिए। त्रिवेणी : रूकुम पश्चिमको मुसिकोट नगरपालिका१ खलङ्गास्थित सत्कार होटलमा महिला मृत फेला परेको घटनामा शङ्कास्पद एक जनालाई प्रहरीले पक्राउ गरेको छ। उक्त व्यक्तिलाई प्रहरीले सार्वजनिक भने गरेको छैन। जिल्ला प्रहरी कार्यालयका प्रहरी नायब उपरीक्षक नमराज भट्टराईले शङ्कास्पद व्यक्ति पक्राउ गरिएको र अनुसन्धान चलिरहेकाले सकिएपछि सार्वजनिक गरिने जानकारी दिए। मुसिकोट नगरपालिकाका ७ साँखकी २८ वर्षीया भावना विक खलङ्गाको सत्कार होटेलको कोठा नम्बर १ मा मङ्गलबार बिहान मृत फेला परेपछि साँझ कोहलपुरबाट प्रहरीको कुकुरसहितको टोलीले घटनास्थलमा अनुसन्धान गर्नाका साथै शङ्कास्पद एक व्यक्ति पक्राउ गरिएको थियो। मृतक महिलाको घाँटी रेटेर हत्या गरिएको उनको भनाइ थियो। प्रारम्भिक अनुसन्धानका क्रममा हत्याको कारण आर्थिक कारोबार रहेको देखिएको जनाइएको थियो।
