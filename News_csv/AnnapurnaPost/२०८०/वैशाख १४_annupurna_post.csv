शीर्षक,विवरण
उपनिर्वाचन नतिजाको अन्तर्य,"उपनिर्वाचन नेपाली जनताको पछिल्लो मनोविज्ञान र मनस्थिति बुझ्न काफी प्रष्ट चित्र हो। अझै पनि पुराना पार्टीलाई आउँदो निर्वाचनसम्म सुध्रने समय छ। मंसिरको निर्वाचनबाट पुराना पार्टीलाई सन्देशमूलक झट्का मिलेकै थियो। ६ महिनाअघिमात्रै स्थापित दल राष्ट्रिय स्वतन्त्र पार्टी (रास्वपा)ले संसद्मा उल्लेखनीय उपस्थिति जनायो। पुराना पार्टीले गढ भनेका निर्वाचन क्षेत्र गुमाउनु उनीहरूले पाठ लिनका लागि काफी थियो। मधेसमा जनमत र सुदूरपश्चिममा नागरिक उन्मुक्ति पार्टीको उदय नै ठूला र पुराना पार्टीलाई सन्देश थियो कि जनता परिवर्तन चाहन्छन्। तै त्यो चुनावपछि पनि ती पुराना पार्टी सुध्रिएनन्। फेरि सत्ताको फोहोरी खेलमा गठबन्धन दुई महिनामै भत्काउने र बनाउने गर्न थाले। त्यसैको परिणाम यसपालि वैशाख १० को उपनिर्वाचनले झन् फेरि सन्देश दिएको छजनतालाई पुराना पार्टीले गर्दै आएको शासनशैली पटक्कै चित्त बुझेको छैन। त्यसो हुँदैनथ्यो भने २०४८ सालदेखि एकपटकबाहेक सधैं कांग्रेसका तर्फबाट रामचन्द्र पौडेलले जितिरहेको तनहुँ १ मा नयाँ पार्टी रास्वपाले बाजी मार्दैनथ्यो। जनतामा भिजेका कांग्रेसी उम्मेदवार गोविन्द भट्टराईलाई समेत पराजित गरेर तनहुँका जनताले पाहुना मानिएका रास्वपाका स्वर्णिमलाई ठूलो मतान्तरले जिताइदिए र भने हामीलाई उम्मेदवारमात्रै उसको पार्टी भरोसायोग्य चाहिन्छ। चितवनमा रवि लामिछानेलाई पहिलाभन्दा झन् बढी मत प्राप्त हुनु भनेको जनता नयाँलाई नै मौका दिएर एकपटक हेर्न चाहन्छन्। पुराना र सत्तामा पटकपटक परीक्षित पार्टीलाई उनीहरूले कत्ति विश्वास गरेनन्। सत्ता गठबन्धनमात्रै होइन प्रतिपक्ष एमालेको समेत मत जोडिएका भए पनि रास्वपा सभापतिलाई हराउन नसक्ने प्रष्ट मत प्राप्त हुनुको अन्तर्य पुराना सबैजसो दलमाथि जनताको भरोसा उडिसकेको भन्ने नै हो। कांग्रेस, एमालेले ३०औं वर्षदेखि र माओवादीले १५ वर्षदेखि शासन सत्तामा रहेर आमजनताका दुःख कहिल्यै देखेनन् भन्ने जनतामा छाप परेको भएको बुझ्न यो निर्वाचन परिणाम काफी छ। रास्वपालाई प्राप्त मत गाली, आवेग र आक्रोश अनि पुरानाप्रतिको वितृष्णामात्रै हो भनेर जसरी एकथरीलाई मंसिरको निर्वाचन परिणामपछि लागेको थियो। उपनिर्वाचन परिणामले भने जनताले आवेग प्रकट गरेका होइनन्, पुराना दलप्रति भरोसा टुटेको र नयाँमा आशा जागेको पुष्टि गरेको छ। मंसिरको निर्वाचन हारेर पनि फेरि बारा २ मा चुनाव जित्न पुगेका संघीय समाजवादी पार्टीका उपेन्द्र यादवले भने चुनाव जित्नुको अर्थ अरू नै कोणबाट केलाउन सकिन्छ। त्यहाँ पनि मधेसमै उदीयमान जनमत पार्टीले कडा टक्कर उपेन्द्रलाई दिएकै हो। विकल्प खोज्ने प्रयत्न त्यहाँ पनि जनताले गरेकै हुन्। उपनिर्वाचन नेपाली जनताको पछिल्लो मनोविज्ञान र मनस्थिति बुझ्न काफी प्रष्ट चित्र हो। अझै पनि पुराना पार्टीलाई आउँदो निर्वाचनसम्म सुध्रने समय छ। र, नवोदित पार्टीलाई चाहिँ जनताको आशा टुट्न नदिने, अझै जनप्रिय हुने र संसद्मा जनताका मुद्दा खरो रूपमा उठाउँदै सत्तालाई जनता केन्द्रित बनाउन भूमिका खेल्नुपर्नै चुनौती छ। नयाँ पार्टीले नि यत्तिमै आफूलाई अब्बल ठानेर पुरानै दलको सिको गर्यो भने अर्को चुनावमा यसै भन्न चाहिँ सकिन्न।"
"१ महिनामै ३ प्रशासकीय अधिकृत, नगरपालिका नटेकी सरुवा","पाख्रीबास नगरपालिकाका कर्मचारीले माघदेखि तलब पाएका छैनन्। नगरपालिकाभरिका शिक्षकले पनि तेस्रो त्रैमासिकबापतको तलब लिन पाएका छैनन्। धनकुटा : संघीय मामिला तथा सामान्य प्रशासन मन्त्रालयले चैतमा एकै महिना तीन प्रमुख प्रशासकीय अधिकृतलाई पाख्रीबास नगरपालिकामा खटायो। तर, उनीहरू कोही पनि खटाइएको ठाउँमा आएनन्। बरु मन्त्रालयमै बसे। कसैले उताउतै अन्यन्त्र सरुवा मिलाए। सरकारले खटाएपछि प्रमुख प्रशासकीय अधिकृत कार्यक्षेत्रमा आउनुपर्ने नगर उपप्रमुख नम्रता गौतम बताउँछिन्। तर, किन आउन मान्नुहुन्न ? अचम्ममा परेकी छु, उनी भन्छिन्, नगरपालिकामा विवाद छ भनेर बाहिरी क्षेत्रमा हल्ला चलेको छ। तर, बाहिर चलेको हल्ला नगरपालिकामा छैन। यो अफवाह मात्रै हो। तत्कालीन प्रमुख प्रशासकीय अधिकृत प्रकाशराज पौडेल गत फागुन ८ गते रमानापत्र लिँदै जिल्ला समन्वय समिति नुवाकोटमा सरुवा भएका थिए। त्यसपछि रिक्त ठाउँमा मन्त्रालयले नारायणप्रसाद भट्टराईलाई खटाएको थियो। तर, उनी पाख्रीबासमा पाइला नटेक्दै चैत १३ गते मन्त्रालयको अतिरिक्त समूहमा पदस्थापन भए। सरकारले त्यसपछि चैत २० गते पर्वतको फलेवासमा कार्यरत नेत्रप्रसाद पौडेललाई सरुवा गर्यो। उनी पनि यता नआई मन्त्रालयबाट अन्यत्र सरुवा भए। मन्त्रालयले चैत २७ गते उदयपुरको त्रियुगामा कार्यरत सञ्जयबहादुर राजलवटलाई यता सरुवा गर्यो। उनी पनि पाख्रीबास नआई मन्त्रालयतिर गए। मन्त्रालयले पठाउने तर माथिमाथि मिलाएर अन्यत्र जाने गर्नाले पाख्रिवास फागुन पहिलो सातादेखि प्रमुख प्रशासकीय अधिकृतविहीन छ। जसकारण स्थानीय सरकारका अधिकांश काम ठप्प भएका छन्। निमित्त प्रमुख प्रशासकीय अधिकृतको जिम्मेवारी गोर्खबहादुर तामाङले सम्हालिरहे पनि उनले दैनिक प्रशासनका काम मात्रै गरिरहेका छन्। प्रमुख प्रशासकीय नहुँदा जति हुनुपर्ने हो त्यति काम हुन नसकेको उपप्रमुख गौतमको भनाइ छ। माथिमाथि सरुवा मिलाएका कर्मचारी लेखापाल मातृका धितालका अनुसार चालू आर्थिक वर्षमा गरिने कतिपय ठेक्काको काम खुलेका छैनन्। ठेक्का स्वीकृत भए पनि सम्झौता हुन सकेको छैन। उपभोक्ता समितिमार्फत हुने कामको लागत स्टिमेटको सम्झौता भएको छैन। आर्थिक अधिकारसहितको निमित्त नहुँदा दैनिक प्रशासनिक कामबाहेक केही काम हुन सकेको छैन। यहाँका कर्मचारीले माघदेखि तलब पाएका छैनन्। नगरपालिकाभरिका शिक्षकले पनि तेस्रो त्रैमासिकबापतको तलब लिन पाएका छैनन्। नगर प्रमुख ज्ञानबहादुर गुरुङ प्रमुख प्रशासकीय अधिकृत ल्याउन काठमाडौंमा छन्। उनी दिनहुँ नगरपालिकाका लागि हाकिम खोज्दै मन्त्रालयमा धाइरहेका छन्। नगरपालिकाका लागि हाकिम नल्याई धनकुटा नआउने गुरुङले बताए। नगरपालिकाको अन्य विषयमा भने उनी बोल्न चाहेनन्। गुरुङले चैत ९ गते नगरपालिकाको १४ औं बैठक डाकेका थिए। तर, प्रमुख प्रशासकीय अधिकृतबिना बैठकमा सहभागी नहुने भन्दै कार्यपालिका सदस्यले भनेपछि बैठक रोकिएको थियो। गुरुङ कांग्रेसबाट नगर प्रमुख निर्वाचित भएका हुन्। उपप्रमुखमा एमालेबाट नम्रता गौतम विजयी भएकी हुन्। नगरपालिकाको कार्यपालिकामा एमालेको बहुमत छ। कांग्रेससहितको गठबन्धन अल्पमतमा छ। कार्यपालिकाका अधिकांश बैठक जनप्रतिनिधिबीच हुने मतभेदले स्थगित भइरहेका छन्। राजनीतिक विचारको आडमा जनप्रतिनिधिबीच मतभेद हुँदा नगरपालिकाको काममा बाधा पुगेको स्थानीय बासिन्दाको भनाइ छ।"
"वर्षौं भन्सार शून्य, तर छ्यापछ्याप्ती गुट्खा","गुट्खाजन्य पदार्थहरूमा गोवा, पराग, पान पसंद, जाफरी, कोलहापुरी, दिलबाले, विमल, मधु, हीरा, सागर, बाम्बे, अमृत प्लसलगायत नेपाली ग्राहकको पहिलो रोजाइ पनि भारतीय गुट्खा नै रहेको बिक्रेताहरू बताउँछन। जनकपुरधाम : राजस्व तिरेर भारतीय गुट्खाजन्य पदार्थ भित्रिएको कुनै अभिलेख जनकपुर र जलेश्वर भन्सार कार्यालयमा छैन। तर, बजारमा व्यापक मात्रामा भारतमा निर्मित गुट्खाजन्य पदार्थको बिक्री वितरण भइरहेको भेटिन्छ। नेपाली बजारभन्दा भारतीय बजारमा रजनीगन्धा, तुलसी, राजनीवास, राजश्रीजस्ता गुट्खाजन्य पदार्थ सस्तोमा पाइने भएकाले व्यापक मात्रामा तस्करी भई जनकपुरधाम, जलेश्वर, गौशालासहितका बजारमा सीमावर्ती भारतको जयनगर, सीतामढी, सुरसन्ड, कन्हवाँलगायत बजारबाट रातको समयमा तस्करले त्यस्ता महँगो गुट्खा भन्सार नाका हुँदै ग्रामीण क्षेत्रका नाकाबाट दैनिक करिब २५३० लाख मूल्य बराबरको गुट्खाजन्य पदार्थ भित्र्याउने गरेको विभिन्न समयमा प्रहरीले बरामत गरेको तथ्यांकले देखाउँछ। सीमा सुरक्षार्थ खटिएका सशस्त्र प्रहरी र नेपाल प्रहरीका जिम्मेवार व्यक्तिलाई आफ्नो पक्षमा पारेर रातको समयमा व्यापक मात्रामा रजनीगन्धा, तुलसी, राजनिवास, राजश्रीलगायतका गुट्खा भित्र्याउने गरेको व्यापारीहरू नै बताउँछन्। १० रुपैयाँदेखि ५० रुपैयाँसम्ममा बिक्री हुने गुट्खाको आयातमा ३० प्रतिशत भन्सार महसुल र १३ प्रतिशत मूल्य अभिवृद्धि करका साथै प्रतिकिलोमा ५ सय ५४ रुपैयाँ अन्तःशुल्क लाग्छ। तर, भारतबाट आउने यस्ता सुर्तीजन्य पदार्थको २०७१७२ यता भन्सारमा राजस्व तिरेको कुनै अभिलेख छैन। जलेश्वर भन्सार कार्यालयका भन्सार प्रमुख अमित पौडेलले अनुगमन गर्ने निकायको उदासीनताको कारण सरकारले बर्सेनि लाखौं रुपैयाँ राजस्व गुमाउँदै आएको बताए। भने, हामीसँग ७८ वर्षको अवधिमा भन्सारबाट भित्र्याएको कुनै तथ्यांक छैन। पक्राउ परेर मुद्दामा आएको भन्ने हो र लिलाममा गएको हो भने एउटा पसल बराबरको पनि लिलामी भएको छैन। अहिले नेपाली बजारमा रजनीगन्धा तुलसी प्रतिएक सेट ५० रुपैयाँसम्ममा पाइन्छ। तर, भन्सार काट्यो भने त्यसको दाम डेढगुणा हुने जनकपुरधामका एक थोक व्यापारी दाबी गर्छन्। उनले भने, त्यसकारण हामीले तस्करी गर्ने कुरियरमार्फत सामान मगाउने गरेका छौं। यस्ता सामान बिक्री गर्ने जनकपुर आसपास क्षेत्रमा करिब हजारभन्दा बढी किराना, चिया पसल, ससाना होटलहरू छन्। वार्षिक करिब करोड माथिको अवैध व्यापार हुने यस्ता सुर्तीजन्य पदार्थ खासगरी सम्सी, जटही, जलेश्वरलगायतका नाकाको चोर बाटो तथा ग्रामीण नाकाको बाटो हुँदै प्रहरीकै सेटिंगमा आउने गरेको छ। विशेषतः धनुषाको इनर्वा, जटही, दुहबी, मैनाथपुर र महोत्तरीको मटिहानी, रघुनाथपुर, बथनाहा, पोखरभिण्डा, सम्सीलगायतका चेकपोस्टबाट सशस्त्र र नेपाल प्रहरीको संलग्नतामा थोक व्यापारीहरूले भित्र्याउने र पोका पारेर पसलपसलहरूमा पुर्याउने गरेको छ। जनकपुरको पेठिया बजार, भानुचोक, रामानन्द चोकलगायतका ठाउँमा कुरियरवालाले भारतको सीमावर्ती क्षेत्रबाट चोरीपैठारी गरी ल्याई पुर्याउने गर्छ। कुरियरवाला, गरिब मजदुरजस्ता देखिने तथा लगातार आउजाउ गर्नेहरूले भारतबाट यस्ता गुट्खा ल्याउने गरेको र यहाँबाट त्यस्ता गुट्खा सरकारी नम्बर प्लेटको गाडीमा तथा अन्य माध्यमबाट तस्करी भई काठमाडौंसम्म जाने गरेको एक व्यापारीले नाम नबताउने सर्तमा भने। तस्करी भई आउने यस्ता गुट्खा बेच्ने व्यापारी कहाँ आन्तरिक राजस्व कार्यालय, राजस्व अनुसन्धान विभाग तथा सम्बन्धित निकायले छापा नमार्दा तस्कर र व्यापारीको मनोबल बढ्न गएको छ। यस्ता हानिकारक तत्वको प्रयोगलाई निरुत्साह गर्न स्थानीयस्तरमा चेतनामूलक कार्यक्रममा सञ्चालन गर्नुपर्ने र अन्ततः बिक्रीवितरणमा समेत प्रतिबन्ध लगाउनुपर्ने जनकपुरधामका शिक्षक सञ्जीव महरा बताउँछन्। महोत्तरीका सशस्त्र प्रहरी उपरीक्षक लेखनाथ खनालले सीमावर्ती क्षेत्रहरूमा बीओपीमा कडाईपछि भन्सार बढेको र तस्करी कम भएको दाबी गर्छन्। तर, उनैको जिल्लामा पर्ने प्रमुख व्यापारी केन्द्र जलेश्वर, सम्सी, गौशाला, बर्दिबास, रामगोपालपुर, औरही, बर्दिबासलगायतका क्षेत्रहरूमा प्रतिबन्धित रजनीगन्धा भारतीय बजारबाट तस्करी भई नेपालमा भित्रिरहेको छ। खनालले भने, रजनीगन्धाको सूचना हामी कहाँ पनि आएको छ। हामीले फलोअप पनि गरिरहेका छौं। सानो पोकामा पनि धेरै मात्रामा आउने भएकाले मूल्यवान नै भन्नुपर्यो। लुकाएर ल्याउने गरेको सूचना छ। केही पक्राउ पनि परेको छ। तर, रोक्न सकिएको छैन। उनले बजारमा बिक्री वितरण भएको देखेको भए पनि कहाँ, कहिले र कसरी आएको अथवा पुरानै स्टक चलिरहेको छ भन्ने कुरामा खोजिरहेको बताए। भने, प्रहरीको संलग्नता छ भने थाहा छैन। प्रहरीको संलग्नता भए सबै सामान हुन्थ्यो। गुट्खा वा सुर्तीजन्य सामानमा मात्र हुन्छ भने होइन। कहीँकति नजानी भएको छ भने, त्यो भगवान जानुन्। मोटरसाइकल, साइकल वा अन्य पोकामा पनि लुकाएर ल्याउने भएको हुन सक्ने अनुमान छ। तर, ठ्याक्कै यही हो भन्न फेरि मुस्किल छ। यसमा जवाफ दिन मुस्किल छ। जवाफ दिन सकिन। बोर्डरमा त हामीले रोक्ने भयौं, उनले भने, तर, बजारमा बिक्री वितरण स्थानीय निकायदेखि आन्तरिक राजस्व कार्यालयसम्मले हेर्ने कुरा हो। उनीहरू पनि त सचेत हुनुपर्यो नि, सशस्त्र प्रहरी उपरीक्षक खनालले भने। सशस्त्र प्रहरीका मधेस प्रदेश प्रमुख प्रहरी नायव महानिरीक्षक गणेश ठाडा मगरले रजनीगन्धा कसरी आउँछ भने कुरा ठ्याक्कै म पनि बुझौला भनेर पन्छिन् खोजे। उनले भने, म रजनीगन्धा वा गुट्खाजन्य पदार्थको चोरी तस्करीमा सीमा युनिटहरूलाई विशेष ध्यान दिन निर्देशन दिन्छु। प्रहरी संलग्नतामा सुर्तीजन्य पदार्थहरूको चोरी पैठारी हुने गरेको व्यापारीहरूले नै भनिरहेको प्रश्नमा डीआईजी मगरले भने, त्यस्तो हो भने त ठाडै कारबाही हुन्छ। जिल्ला प्रहरी कार्यालयकै केही कर्मचारीले जिल्लाभरिको तस्करी र सेटिङ मिलाउने गरेको स्रोतको दाबी छ। माथिकै प्रहरी हाकिमका विश्वास पात्रले यहाँ सेटिङ मिलाउँछन्, एक प्रहरीले भने। गाँजा तस्करीमा पक्राउ परेको गाडी बा ११ च ३६०६ नम्बरको सिभिल गाडी प्रयोग गरेर प्रायः रात्रिकालीन समयमा सीमावर्ती क्षेत्रमा जाने र नामुद तस्करहरूसँग मिलेर बार्गेनिङमा खाद्यान्न, लत्ताकपडादेखि सुर्तीजन्य तथा गुट्खाजन्य पदार्थको बिक्री वितरणमा सहजता दिने गरेको सीमावर्ती प्रहरी चौकीका इन्चार्जहरूको गुनासो छ। नाम नछाप्ने शर्तमा सीमावर्ती प्रहरी चौकीका एक इन्चार्जले भने, हामी दिन रात नभनी डियुटी गछौं। सामान नआओस् आएपनि भन्सार कटाएर लगोस् भन्ने चाहनामा डियुटी गर्छौं। एसपी सापको मान्छे आएपछि माथिको निर्देशन भन्दै समान लैजान्छ। त्यतिबेला हामी निरिह बन्छौं। सिभिलमा खटिएका घुमन्ते प्रहरीहरूले समेत प्रतिमहिना १० देखि २० हजार रुपैयाँसम्म लिने गरेको धनुषा सबैलाका एक व्यापारीले बताए। तर, यी आरोपलाई मिथ्या भएको बताउँदै धनुषाका प्रहरी नायव उपरीक्षक विश्वराज खड्काले भने, प्रहरीको सेटिङ नभनौं। हामीले सकेजति समातेका छौं। प्रहरीलाई छलेर पनि लैजाने गरेको छ। मलाई विश्वास लाग्दैन कि प्रहरीको मिलोमतो छ। उनले थपे, भारतबाट रजनीगन्धालगायतका गुट्खा आउन त आउँछन् तर कुन बाटोबाट आउँछन् थाहा हुँदैन। फेला पर्दा हामीले समातेका छौं नै। मधेस प्रदेशका वरिष्ठ प्रहरी उपरीक्षक मनोज यादवले अन्नपूर्णसँगको प्रतिक्रियामा सीमा सुरक्षाको विषयमा नेपाल प्रहरीको नभएको बताए। उनले भने, सीमा सुरक्षाको विषयमा नेपाल प्रहरीको जिम्मेवारीमा छैन। तर, म यो बाट पन्छिन् पनि सक्दिनँ। लत्ताकपडादेखि बोइलर कुखुरासहित गुट्खाजन्य र सुर्तीजन्य पदार्थ रोक्न परिपत्र गर्छु। निमित्त डीआईजी जिम्मेवारीमा समेत रहेका यादवले एक साताभित्र गुट्खाजन्य र सुर्तीजन्य पदार्थको रिजल्ट दखिने बताए। यस्ता घटनामा प्रहरीको संलग्नता हुन सक्नेतर्फ बोल्दै उनले भने, प्रहरीको संलग्नता भनेको मेरो पनि संलग्नता हुनसक्छ। तपाईंलाई बचन दिँदैछु। अबदेखि जतिबेलासम्म निमित्त डीआईजी हुन्छु। त्यतिबेलासम्म तपाईंले रिजल्ट हेर्न सक्नुहुन्छ। यदि त्यस्तो हँुदैछ भने हामीलाई सूचना सेयर गर्नुहोस्। कहाँ छापा हान्नुपर्छ, कहाँ के गर्नुपर्छ, म त्यो गर्छु। बजारमा भेटिन्छ छ्यापछ्याप्ती जनकपुरधाम, जलेश्वरसहित आसपासका क्षेत्रमा भारतीय गुट्खा अवैध रूपमा भित्रिने गरेको पाइएको छ। आर्थिक वर्ष २०७१७२ मा जलेश्वर भन्सार कार्यालय र जनकपुरधाम भन्सार कार्यालयबाट सञ्चालित नाकाहरूमध्ये कुनै पनि नाकाबाट राजस्व दाखिला गरी रजनीगन्धा, पानपराग, राजनीवास, भेला, कमला पसन्दलगायतका भारतीय गुट्खाजन्य तथा सुर्तीजन्य पदार्थ गुट्खा भित्रिएको विवरण छैन। भन्सार कार्यालयका जलेश्वरका प्रमुख अमित पौडेलका अनुसार कुनै पनि भारतीय गुट्खा राजस्व तिरेर जलेश्वरबाट भित्रिएको छैन। तर, जनकपुरधाम, जलेश्वरसहित मधेस प्रदेशको अधिकांश जिल्लाका प्रत्येक पान, किराना, चिया, होटललगायतका अन्य पसलमा भारतीय गुट्खा निर्वाध रूपमा बिक्री भइरहेका छन्। १० रुपैयाँदेखि ५० रुपैयाँसम्ममा बिक्री हुने गुट्खाको आयातमा ३० प्रतिशत भन्सार महसुल र १३ प्रतिशत मूल्य अभिवृद्धि करका साथै प्रतिकिलोमा ५ सय ५४ रुपैयाँ अन्तःशुल्क लाग्ने गरेको भन्सार कार्यालयले जनाएको छ। यस नाकाबाट वैधरूपमा नभित्रिए पनि विरगञ्ज, सर्लाही, विराटनगरलगायतका अन्य नाकाहरूबाट पनि भित्रिएको हुन सक्ने उनले प्रतिक्रिया दिए। सीमावर्ती भारतीय बजारमा भारतीय गुट्खाका ठूला कारोबारी बस्छन्, जनकपुरधाम एक गुट्खा व्यापारी अख्तर साह भन्छन्, भन्सारबाट नआए पनि प्रहरीकै सेटिङमा ल्याएर नेपाली बजारमा खुल्ला बिक्री वितरण हुँदै आएको छ। गुट्खाजन्य पदार्थहरूमा गोवा, पराग, पान पसंद, जाफरी, कोलहापुरी, दिलबाले, विमल, मधु, हीरा, सागर, बाम्बे, अमृत प्लसलगायत नेपाली ग्राहकको पहिलो रोजाइ पनि भारतीय गुट्खा नै रहेको बिक्रेताहरू बताउँछन। भन्सार राजस्व छली बजारमा निर्वाध गुट्खा बिक्री भइरहे पनि सरोकारवाला निकायले अनुगमनमा चासो देखाएको छैन। गुट्खा कारोबारीले ग्रामीण नाकाबाट मात्र नभई जलेश्वर, जनकपुरधामको मुख्य नाकाबाटै गुट्खा तस्करी गर्छन्। स्रोतका अनुसार महोत्तरीको मटिहानी, सम्सी, यसैगरी धनुषाको इनर्वा, लग्मा जटही, भडरिया नाकाबाट साइकल, मोटरसाइकल र पिकअप जिप भ्यानमा भारतीय गुट्खा भित्र्याउने गरेका छन। ग्रामीण नाकामा तैनाथ सुरक्षाकर्मीलाई खुद्रा व्यापारीले पटके रूपमा नजराना बुझाउँछन्, सम्बद्ध स्रोतले भन्यो, ठूला कारोबारीले मासिक रूपमै जिल्ला प्रहरी कार्यालयदेखि चौकी इन्चार्जसम्मलाई पैसा बुझाउँछन। अनि गुट्खाजन्य पदार्थ ल्याउँछन्। महँगो कर छल्न व्यापारीले भारतीय गुट्खा अवैध तरिकाले मुलुक भित्र्याउने गरेका छन्। आन्तरिक राजस्व कार्यालयका प्रमुख अधिकृत किशोर बर्तौलाका अनुसार हालसम्म भारतीय गट्खाको अनुगमन गरिएको छैन। भन्सार राजस्व छली गरी भित्रिने गरेको र बेच्ने पनि गरेको पाइएको छ, उनले भने, राजस्व कार्यालयको करदाताहरूले अनुगमनको क्रममा अन्नःशुल्कमा दर्ता गरेर नियमित अस्थायी लेखा नम्बर लिएर कारोबार गरे मात्र कानुनी रूपमा वैधता मानिने छ। अझ जनकपुरधाम उपमहानगरपालिका भित्र वार्षिक ७ हजार आयकर र २ हजार अन्तःशुल्क नवीकरण गरी वार्षिक ९ हजार तिर्नुपर्ने हुन्छ, तर बजारमा जाँदा केहीबाहेक कारादाताले नियमानुसार चलेको पाइँदैन। हाम्रो मन्त्रालय र विभागबाट कडाईका साथ नियम पालना गर्नगराउन पत्र आएकाले यसै महिनाबाट निर्णय कार्यान्वयन गराउन पहल गछौं। गुट्खाजन्य सेवनले क्यान्सर पान मसलासँगै विभिन्न किसिमका आकर्षक प्याकिङ भएका विभिन्न नामका गुट्खा तस्करीको बाटो भई अवैध रूपमा भित्रिनाले यसको सेवनकर्ताको स्वास्थ्यमा प्रतिकूल असर पर्ने गरेको चिकित्सकहरू बताउँछन्। अत्यधिक गुट्खा र सुर्तीजन्य पर्दाथको सेवनले शारीरिक तौल कम हुने, पेट, फोक्सो, घाँटी र मुखमा प्रत्यक्ष असर पर्ने विभिन्न परीक्षणबाट समेत प्रमाणित भइसकेकाले यसबाट टाढा नै बस्नुपर्छ, मधेस स्वास्थ्य विज्ञान प्रतिष्ठानका रजिष्टार डा विनोद यादवले भने, अहिले स्थानीय बजारमा रजनीगन्धा, तुलसी, राजनीवास, भोला, राजश्री, शिखर, पराग, मधुलगायतका विभिन्न नाम गरेका गुट्खा प्रचलनमा छन्। सुर्तीजन्य पदार्थ र जर्दाको मिश्रण गरी बनाइने हुँदा यसका सेवनकर्तालाई क्यान्सर हुने बढी सम्भवना रहन्छ। यसमा अति सुगन्धित र विषादी तत्वहरू हाइड्रोकार्बन नाइट्रोजेमिन र विभिन्न किसिमका नशालु रासायनिक पदार्थको सम्मिश्रण गरी यस्ता उत्पादनलाई उपभोक्तासम्म पुर्याइने हुँदा यसलाई प्राणघातक तत्व भने पनि हुने विज्ञहरू बताउँछन्। मन्त्रालय र विभागबाट कडाईका साथ नियम पालना गर्नगराउन पत्र आएकाले यसै महिनाबाट हामी यस्तो तस्करी रोक्न अनुगमनमा खटिनेछौं। निर्णय कार्यान्वयन गराउन पहल गर्छौं।किशोर बर्तौला  प्रमुख, आन्तरिक राजस्व कार्यालय सिमानामा हुने गतिविधि रोक्ने मुख्य जिम्म प्रहरीको नभए पनि तस्करी रोक्न म कटिबद्ध छु। म यहाँ रहुन्जेल रोक्न अभियान नै चलाउँछु। केही समयमा नै नतिजा देख्नुहुनेछ।मनोज यादव  वरिष्ठ प्रहरी उपरीक्षक, मधेस प्रदेश रजनीगन्धा तस्करीको सूचना हामी कहाँ पनि आएको छ। फलोअप पनि गरिरहेका छौं। सानो पोकामा पनि धेरै मात्रामा आउने भएकाले मूल्यवान नै भन्नुपर्यो। तर, रोक्न सकिएको छैन।लेखनाथ खनाल  प्रहरी उपरीक्षक, सशस्त्र प्रहरी, महोत्तरी"
गोरखाका दुर्गममा खाद्यको बिक्री केन्द्र,"गोरखा : गोरखाको नाम्रुङ र चुम्लिङमा खाद्य व्यवस्था तथा व्यापार कम्पनीको बिक्री केन्द्र सञ्चालन गर्ने निर्णय भएको छ। आपूर्ति मन्त्रालय र कम्पनीको बोर्ड बैठकले वैशाख ३ गते चुमनुब्री गाउँपालिका१, २, ४ र ५ का बासिन्दाका लागि बिक्री केन्द्र राख्ने निर्णय गरेको हो। सडक सञ्जालले नछोएका दुर्गम बस्तीका बासिन्दालाई खाद्यान्नको समस्या हुन नदिन दुई ठाउँमा बिक्री केन्द्र सञ्चालन गरिने भएको कम्पनीको शाखा कार्यालय गोरखाका प्रमुख मुनिलाल कुशवाहले बताए। यो निर्णय वैशाख ३ गते भए पनि हामीलाई सोमबार मात्र परिपत्र आयो, कुशवाहले भने, कम्पनीको गोरखा शाखाले जिल्ला स्तरीय विपत व्यवस्थापन समितिसँग सिफारिस लिई बारम्बार पहल गरिरहेका थियौं। हामीले त डिपोका लागि पहल गरेका थियौं तर बिक्री केन्द्र भनेर स्वीकृति भएछ। ती दुवै डिपोमा पाँचपाँच सय क्वीन्टल चामल पठाउने तयारी गरिरहेको उनले बताए। बर्खा सुरु हुनअघि नै पाँचपाँच सय क्विन्टल चामल सम्बन्धित बिक्री केन्द्रमा पुयाउँछौं, उनले भने, हाम्रा ठेकेदार जान्छन्। जनप्रतिनिधिसित मिलेर चामल बेच्छन् र पैसा कम्पनीलाई बुझाउँछन्। यी दुवै केन्द्रमा सोनामन्सुली चामल प्रतिबोरा(३० किलो) १८ सय र जिरा मसिनो चामल प्रतिबोरा(२५ किलो)को २२ सय रुपैयाँमा बिक्री गरिने उनले बताए। गोरखामा सिर्दिबासको फिलिम र धार्चेको माछाखोलामा खाद्य डिपो छन्। माछाखोलालाई ५ सय क्विन्टल र सिर्दिबासलाई ३५ सय क्विन्टल चामल ढुवानी गर्न ठेक्का लागिसकेको छ। सिर्दिबासका लागि २७ सय क्विन्टल ढुवानी भइसकेको छ। माछाखोला डिपोमा भने चामल बिक्री नभएका कारण नओसारिएको कुशवाहले बताए। त्यहाँका लागि ६५ क्वीन्टल मात्र पठाएको र त्यो पनि बिक्री नभएको उनको भनाइ छ। आफूहरूले डिपो माग गरेको तर सरकारले बिक्रीकेन्द्र मात्र दिएको भन्दै वडाध्यक्षले गुनासो गरेका छन्। गोदाम होस्, त्यहाँ कम्पनीका कर्मचारी होउन्। यो दिनमा बाँड्ने भएनेपछि कम्पनीका कर्मचारी जाउन्, बेचुन्। हामीले यस्तो खालको संरचना माग गरेका थियौं, वडा ६ का अध्यक्ष सरोज लामाले भने, तर अहिले भने सुनेअनुसार हामीले कुन घरलाई कति चामल चाहिएको छ भनेर तथ्यांक संकलन गर्ने, पैसा पनि उठाउने र कार्यालयलाई बुझाएपछि मात्र चामल पठाउने रे। यस्तो त हामीले माग गरेको होइन। यस बिषयमा कार्यालयले हामीसित सरसल्लाह पनि गरेको छैन। गाउँलेहरूसित पैसा उठाएर कम्पनीलाई बुझाउने काम वडा कार्यालयले गर्न नसक्ने उनको भनाइ छ। आफ्नो वडाको वडा कार्यालय गपमा रहेको र केन्द्र पनि गपमा पर्ने हुँदा खाद्यको एकाइ गपमा राख्नुपर्छ भन्ने आफूहरूको माग नसुनी एकातर्फी निर्णय गरेको भन्दै वडा नं ४ का वडाअध्यक्ष पेमा ग्याल्बो लामाले गुनासो गरेका छन्।"
वैकल्पिक राजनीतिको तरंग,"वैकल्पिक राजनीति परालको आगो र मौसमी खहरे खोलाजस्तो हुनु हुँदैन । मुलुकमा उपनिर्वाचनका मत परिणामहरूले विकल्पको सन्देशसहित समसामयिक राजनीति बदलिएको संकेत गरेको छ। राजनीतिक, आर्थिक र सामाजिक आयामहरूमा आएको परिर्वतनले राजनीतिक दलभित्र र समाजबाट नै एउटा स्वप्नकल्प नेतृत्वको जनअपेक्षा चुलिँदो छ। पछिल्लो स्थानीय तहको निर्वाचन र आमनिर्वाचनबाट केही नाटकीय परिणामहरू आए। आमनिर्वाचन परिणामपश्चात् पनि ठूला र पुराना दलहरूले परिवर्तित परिवेशलाई आत्मसात् गर्न सकेनन्। फलस्वरूप उपनिर्वाचन क्षेत्रमध्ये तनहुँ र चितवनमा भारी मतान्तरसहित नयाँ दल राष्ट्रिय स्वतन्त्र पार्टीका उम्मेदवार विजयी भएका छन्। नेपाली मतदाताले बेलाबेलामा चाहना गरेको विकल्पको मत यसपटक पनि देखियो। मत परिर्वतनको नवीन सोचमार्फत मतदाताले आफ्नो जनप्रतिनिधिका रूपमा युवा नेताहरूलाई नीतिनिर्माणको थलो संसद्सम्म पुर्याएका छन्। समसामयिक बदलिँदो राजनीतिक परिदृश्य र समयानुकूल नागरिकका अपेक्षाहरूको सही रूपमा सम्बोधनका लागि विश्वभरि नै बेलाबेलामा वैकल्पिक राजनीतिका तरंगहरू देखा परेका छन्। समयको उत्तम विकल्प नै राजनीतिक, आर्थिक, सामाजिकलगायतका समग्र पक्षहरूको रूपान्तरणको परिकल्पना हो। विकल्पले सदैव नवीन अवधारणाको उत्खननमा प्रयत्न गर्दछ। वैकल्पिक राजनीतिले त्यस्ता समयका मुख्य मुख्य अवधारणाहरूलाई एजेन्डाहरूका रूपमा नागरिक समक्ष जनमतका लागि प्रस्तुत गर्दछ। राजनीति लय र युगको मागभन्दा भिन्न ट्र्याकमा लागेमा वैकल्पिक धारका स्वरहरू सुनिनु र देखिनु राजनीतिमा स्वाभाविक कुरा हो। ठूला पार्टीहरु शुद्धीकरण, रूपान्तरण र पुस्तान्तरण हुन सकेनन् भने वैकल्पिक राजनीतिको उदयलाई कसैले रोक्न सक्दैन। वैकल्पिक राजनीति परालको आगो र मौसमी खहरे खोलाजस्तो हुनु हुँदैन। विश्व राजनीतिकै परिदृश्यहरूलाई अध्ययन गर्दा नवीन विकल्पलाई नागरिकहरूले सधैं आफ्ना मत दिएका पाइन्छन्। लेखक फ्रान्सेस्को एम बोङ्गीभानीले आफ्नो लेख द राइज अफ अल्टरनेटिभ पोलिटिक्स मा भन्छन् जुन पार्टीहरू समयअनुसार नागरिकका भलाइका काममा सक्रिय हँुदैनन् त्यस्ता संगठनहरूलाई बेलाबेलामा समयानुकूल सच्चिने मौका पनि दिन्छन्। तर, सच्चिन चाहँदैनन् भने विकल्प खोज्छन्। विशेषगरी उनले उल्लेख गरेजस्तै दोस्रो विश्वयुद्धपछिका राजनीतिक आन्दोलन र बहुपक्षीय अन्तर्राष्ट्रिय संस्थाहरूको स्थापना पछि राजनीतिलाई समयानुकूल लयमा ल्याउन वैकल्पिक राजनीतिका अभ्यासहरूको उदय भएको पाइन्छ। राजनीतिमा हरेक विकल्पहरूको ढोका खुल्ला हुन्छ। त्यसको अभ्यास गर्ने प्रयत्न वैकल्पिक राजनीतिका नेताहरूको हुने टिप्पणी सुरु भएको छ। भनिन्छ, मूूल पार्टीहरूभित्र पनि सक्रिय गुट र उपगुटका विकल्पहरू हुन्छन्। अलग अभियान, पार्टी, सिद्धान्त र विचारबाट पनि वैकल्पिक राजनीतिक तरंगहरू देखा पर्छन्। विश्व राजनीतिमा ८० र ९० को दशकमा आएको आर्थिक उदारीकरण, राजनीतिक अभियान, विद्यार्थी र युवाहरूका आन्दोलन, विश्वव्यापीकरणले नयाँनयाँ विकल्पहरूलाई विभिन्न माध्यमबाट राजनीतिका मूलप्रवाहीकरणमा ल्याइदिएको छ। विश्वभरि नै नयाँ राजनीति वेब आइरहेको छ। फ्रान्सको नयाँ राजनीतिक दल एन मास बाट राष्ट्रपतिमा निर्वाचित इमानुएल म्याक्रोन, श्रमिकका कानुन, भ्रष्टाचार नियन्त्रण र आर्थिक पुनरुत्थानलाई मुख्य एजेन्डा बनाए। जर्मनीमा बुद्धिजीवी र डाक्टरहरूको एक समूहले वैकल्पिक राजनीति अल्टरनेटिभ फर जर्मनी (एएफडी)को सुरुवात गरे। पाकिस्तानमा इमरान खान, युक्रेनको राष्ट्रपतिमा भोलोडिमिर जेलेन्स्की वैकल्पिक धारबाट राजनीतिमा उदाएका थिए। छोटो समयमा नै राजनीतिक सफलतासहित राज्यसत्ताको नेतृत्वमा पुगेका लोभलाग्दा उदाहरणहरू हामीमाझ देखिएका छन्। बेलायतमा ऋषि सुनक, क्यानडामा जस्टिन टुडो, फिनल्यान्डमा सान्ना मरिन, न्युजिल्यान्डमा जेसिन्डा अर्डेन, भारतमा अरविन्द केजरीवालजस्ता नेताहरूको उदयले शासकीय व्यवस्थाको नवीनतालाई झक्झकाइरहेको छ। विश्वव्यापी लहरसँगै नेपालको राजनीतिमा पनि वैकल्पिक राजनीतिले सधैं मूलधारको राजनीतिलाई चुनौती दिएका छन्। विस १९९३ सालमा नेपाल प्रजा परिषद् राणाशासनको विकल्पमा देखिएको थियो। २००३ सालपछि फेरि नेपाल प्रजापरिषद्कै विकल्पमा नेपाली कांग्रेसको उदय भयो। विश्वव्यापी रूपमा ९० को दशकमा आएको राजनीतिक र आर्थिक स्वतन्त्रताले नेपालमा पनि बहुदलीय व्यवस्थाको सुरुवात गर्यो। विसं २०४७ सालमा एमालेले कांग्रेसको विकल्पका रूपमा आफूलाई उभ्यायो। २०५२ मा कांग्रेस एमालेकै विकल्पमा माओवादी जन्मियो, जनयुद्धको प्रारम्भ भयो। २०६२०६३ पछि मधेसवादी दल पनि विकल्प बन्दै क्षेत्रीय वैकल्पिक राजनीतिक शक्तिका रूपमा उदाए। नेपालमा वैकल्पिक पार्टीहरूको स्पष्ट कार्ययोजना र एकीकृत विचार, संगठन र क्रियाकलाप नदेखिँदा बेला बेलामा उदाएका वैकल्पिक पार्टीहरू कुनै विलय भएर जाने त कुनै खुम्चिने, नीतिमा मतभेद र नेतृत्वविहीन हुने देखिन्छ। पुराना र ठूला पार्टीमा शुद्धीकरण, रूपान्तरण र पुस्तान्तरण, शासकीय नवीनता, सरकारमा प्रभावकारिता, पार्टीभित्रको लोकतान्त्रिक व्यवस्था र क्रियाशीलता, परफरमेन्स वेस्ड पोलिटिक्स र डेलिभरिको आमअपेक्षा सम्बोधन गर्न सकेनन् भने विकल्पको उदय कसैले रोक्न सक्दैन। अहिले राजनीतिक परिवर्तनमा विकल्प प्रस्तुत भएका छन्। तर ठूला राजनीतिक दलहरू समयानुकूल परिष्कृत हुन नसक्दा भने विभिन्न अभियान र आन्दोलनका माध्यमबाट नयाँ वैकल्पिक शक्तिहरूको उदयले राजनीतिलाई बेलाबेलामा तरंगित पारिरहेको छ। संविधान निर्माणका क्रममा जनदबाबका रूपमा उदाएको उद्धव थापा नेतृत्वको विवेकशील नेपाली, बाबुराम भट्टराईको नेतृत्वमा रहेको नयाँ शक्ति, रवीन्द्र मिश्रको साझा पार्टी, वैकल्पिक राजनीतिको मैदानमा देखिए। संविधान जारीपश्चात्को दोस्रो निर्वाचनबाट राष्ट्रिय स्वतन्त्र पार्टी, नागरिक उनमुक्ति पार्टी, जनमत पार्टी संसद् र राष्ट्रिय राजनीतिमा सशक्त विकल्पका रूपमा देखिएका छन्। आम नागरिकमा राजनीतिप्रति वितृष्णा छ। विशेषगरी संविधान जारीपश्चात् नागरिकको अपेक्षा चुलिँदो छ। तर, त्यसअनुरूप शासक र राज्यले नागरिकका अपेक्षाहरूलाई समयानुकूल परिपूर्ति गर्न सकिरहेका छैनन्। संविधानको परिकल्पना अनुरूपको समग्र राज्य व्यवस्थाको सुदृढीकरण, राज्यका अंगहरूको संरचनागत सशक्तीकरण र राजनीतिक संस्कारसहित सर्वसुलभ सार्वजनिक सेवाको माग समयानुकूल हुन नसक्दा नागरिकमा वैकल्पिक राजनीतिमा समर्थन र आशा गरिरहेका छन्। मुख्यतः वैकल्पिक राजनीतिले नागरिकको खाना, नाना र सुरक्षित आवाससँगै राजनीतिमा नवीन आयाम शिक्षा, स्वास्थ्य, सामाजिक सुरक्षा, सुशासन, पर्यावरण, सर्वसुलभ सार्वजनिक सेवा, सुसंस्कृत राजनीति, मौलिक समृद्धिजस्ता आधारभूत विषयहरू नयाँ मुद्दाका रूपमा उठाएका छन्। लेखक फ्रान्सिस् फुकुयामाको भनाइमा समाज परिवर्तनशील छ, परम्परागत मान्यताको विकल्पमा नयाँ मान्यताको विकास गर्न जरुरी छ। वैकल्पिक राजनीतिको मान्यता भनेको अग्रगामी मान्यता हो। यथास्थितिले समाज सन्तुष्ट भएको छैन भने त्यसले विकल्प खोज्छ र विकल्प यथास्थिति र पश्चागमन हुनै सक्दैन। पुरानाको विकल्प नया हो भने नयाँ भनेको अग्रगमन हो। अग्रगामी हुने भनेको वैकल्पिक हुनु हो। वैकल्पिक राजनीतिका रूपमा नयाँ एजेन्डासहित नयाँ दलहरू आउनु स्वागतयोग्य नै हो।"
"गण्डकीमा संसद् ठप्प, सांसद फुक्काफाल","आमनिर्वाचनपछि प्रदेशसभा र सरकार जनता केन्द्रित काममा तल्लीनको जनअपेक्षा थियो। तर, एउटा सरकारले साढे ३ महिना काम गर्दा नगर्दै अर्काे सरकार बनाउने स्थिति केन्द्रीय राजनीतिमा आएको फेरबदलीले सिर्जना गरेको हो। पोखरा : फागुनको १८ गते अचानक अन्त्य भएको गण्डकी प्रदेशसभाको अधिवेशन कहिले बोलाइन्छ यकिन छैन। जब केन्द्रीय राजनीतिको सत्ता गठबन्धनमा हेराफेरि भयो, मुख्यमन्त्री खगराज अधिकारीले मन्त्रिपरिषद्बाट संसद् अधिवेशन अन्त्यको सिफारिस प्रदेश प्रमुखलाई गरेका थिए। मंसिरमा नवनिर्वाचित संसद्को पहिलो अधिवेशनको सुरु पुस १८ गते भएको थियो। २ महिनामा संसद् १४ पटक मात्रै बस्यो। बैठक भने १७ वटा भए। निर्वाचित भएयताको थोरै समय संसदीय गतिविधिमा संलग्न सांसदहरू अहिले फुक्काफाल छन्। एमाले संसदीय दलका नेता तथा मुख्यमन्त्री अधिकारीलाई दिएको समर्थन सत्ता साझेदार दल नेकपा माओवादी केन्द्रले चैत १० मा फिर्ता लिएको थियो। त्यसलगत्तै माओवादीका २ मन्त्री हरिबहादुर चुमान र रेशम जुग्जाली मगरले राजीनामा गरेका थिए। सत्ता साझेदारले समर्थन फिर्ता लिएपछि मुख्यमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ। त्यसको म्याद वैशाख १० गते सकिन्छ। मुख्यमन्त्री अधिकारीले भने विश्वासको मतसम्बन्धी प्रस्ताव लैजान संसद् अधिवेशन चालू छैन। बोलाउने छाँटकाँट पनि देखाएका छैनन्। मुख्यमन्त्री अल्पमतमा परिसकेको भनेर प्रमुख प्रतिपक्ष दलका नेता सुरेन्द्र पाण्डेले तत्काल राजीनामा गर्न पनि माग गरेका थिए। त्यसो त मुख्यमन्त्रीविरुद्ध अविश्वास प्रस्ताव लैजान सक्ने अवसर पनि विपक्षी दलहरूलाई छ। संसदका चौथाइ सदस्यले मुख्यमन्त्री विरुद्ध अविश्वास प्रस्ताव दर्ता गराउन सक्ने संविधानको धारा १८८ मा व्यवस्था छ। संसदको विशेष अधिवेशन माग गर्दै चौथाइ सांसदले प्रदेश प्रमुखलाई निवेदन पनि गर्न सक्छन्। तर, सरकारले नै वैशाख ९ गतेका लागि सदनको अधिवेशनका लागि प्रदेश प्रमुखलाई सिफारिस गरेबमोजिम सदन सुरु हुँदैछ। मुख्यमन्त्री अधिकारीले राजीनामा गर्ने वा वैशाख १० भित्रको म्यादमा विश्वासको मत नपाउने विश्वासमा प्रतिपक्ष दल छ। तर, नेकपा एमालेका सांसद गोविन्दबहादुर नेपाली मुख्यमन्त्रीले संसद्को सामना गर्ने बताउँछन्। यसबीचमा मुख्यमन्त्री अधिकारीले आफ्नो दलका सांसदहरूसँग एक साँझ बैठक बसेर सल्लाहसमेत लिएका छन्। त्यो बैठकका एक सहभागी सांसद भने ९ गते संसद्मा सम्बोधन गर्दै राजीनामा घोषणा गर्ने मुख्यमन्त्रीको योजना छ। प्रतिपक्ष कांग्रेस अधिकारी सरकार बहिर्गमनको प्रतीक्षामा छ। अधिकारीको बहिर्गमनपछि अर्काे सरकार गठनमा प्रदेश सभाको भूमिका हुन्छ। सभाका बहुमत सदस्यको साथमा अर्काे सरकार बन्ने छ। पहिलो बैठक बसेको साढे ३ महिनामै प्रदेशसभाको मुख्य काम नयाँ सरकार गठन हुने भएको छ। आमनिर्वाचनपछि प्रदेशसभा र सरकार जनता केन्द्रित काममा तल्लीनको जनअपेक्षा थियो। तर, एउटा सरकारले साढे ३ महिना काम गर्दा नगर्दै अर्काे सरकार बनाउने स्थिति केन्द्रीय राजनीतिमा आएको फेरबदलीले सिर्जना गरेको हो। संघमा माओवादी नेतृत्व सरकारबाट एमाले र राप्रपा बाहिरिएसँगै गण्डकीमा पनि त्यसको प्रभाव पर्योएमाले नेतृत्व सरकारबाट माओवादी बाहिरियो। राप्रपा साथमै रहे पनि एमाले सरकारको पक्षमा बहुमत पुगेन। पुस १८ पहिलो बैठक बसेपछि २५ पुसमा मुख्यमन्त्री नियुक्त भए र २९ गते प्रदेशसभामा विश्वासको मत लिए। उनको विश्वासको मतको भोलिपल्टै प्रदेशसभाले माओवादीका कृष्णप्रसाद धिताललाई सभामुख निर्वाचित गर्यो। एमालेकी बिनुकुमारी थापा माघ २ गते उपसभामुख चुनिइन्। त्यसयता गण्डकी प्रदेशसभाले चारवटा विधेयक पारित गरेको छ। पूर्ववर्ती सरकारले तयार पारेको गण्डकी प्रदेश निजामती सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको र स्थानीय सेवाको गठन सञ्चालन र सेवाको सर्त सम्बन्धमा व्यवस्था गर्न बनेको विधेयक पारित गरेको छ। त्यसअघि सभाले सरकारले ल्याएको अध्यादेश पनि सभाले स्वीकृत गरेको थियो। नेपाली कांग्रेस संसदीय दलका नेता कृष्णचन्द्र नेपाली पोखरेल सरकारले ती अध्यादेश ल्याएको थियो। प्रदेशसभाले केही गण्डकी प्रदेश ऐन संशोधन गर्न बनेको विधेयक र विनियोजन ऐन २०७९ लाई संशोधन गर्न बनेको विधेयकसमेत यसबीचमा पारित गरेको छ। सांसदहरूका योजनालाई बजेट दिने गरी सरकारले कार्यक्रम बनायो र नाम दियोपूर्वाधार विकास कार्यक्रम। यसका लागि ७२ करोड रुपैयाँ छुट्याएको छ। केही गण्डकी प्रदेश ऐन संशोधन गर्दा सरकारले ३४ वटा ऐन संशोधन गरेको थियो। त्यसमा प्रदेशको नाम सच्च्याइएका बुँदाहरू धेरै थिए। एउटा बुँदा भने निकै विवादकाबीच पारित भएको थियो। प्रदेशसभा सचिवालयका सचिवको उमेर हद ६५ वर्ष पुर्याउन सत्ताधारी एमाले, माओवादीसहित प्रतिपक्ष कांग्रेस पनि एकमत भएको थियो। सचिवालयका सचिव हरिराज पोखरेल चैत ४ गते ६० वर्षे उमेर हदका कारण अवकाशका जानेवाला थिए। तर, सबै दल मिलेर उनको जागिर थमौती गर्न ऐन नै संशोधन गरे। उक्त ऐन संशोधन गर्नुअघि प्रदेशसभा सचिवालयका सचिवको अवकाश उमेर हद ६० वर्ष थियो। प्रदेशसभाले पहिलाकै प्रदेश सभा नियामावली अनुसारैसभा सञ्चालन गर्ने निर्णय गरेको थियो। केही समयपछि भने नयाँ निमयमावली बनाउन समिति पनि गठन गर्यो। त्यसको समय सीमा फागुन मसान्तसम्म थियो। तर, त्यसबीचमै संसद् अधिवेशन अन्त्य गरिदिनाले समितिले काम गरी सदनमा प्रतिवेदन पेस गर्न पाएन। संसदीय समिति बनाएर विधेयकहरूको व्यापाक छलफल गर्नुपर्नेमा त्यसो गर्न यसबीचमा प्रदेशसभा चुकेको छ।"
मधेसमा दीर्घकालीन कृषि विकासको योजना,"जनकपुरधाम : मधेस प्रदेश सरकारले किसानका लागि कृषि विकास योजनाको खाका अघि सारेको छ। मधेस सरकारको भूमि व्यवस्था, कृषि तथा सहकारी मन्त्री इन्जिनियर वसन्त कुशवाहाले किसानका लागि दीर्घकालीन, अल्पकालीन र मध्यकालीन योजना तयार गरेका हुन्। राष्ट्रिय योजना आयोगका सदस्य डा जयकान्त राउत, कृषि तथा अर्थ मन्त्रालयका प्रमुख पदाधिकारी सम्मिलित बैठकबाट मधेस प्रदेशका तीन चरणको योजना तथा कार्यक्रम समावेश गरी किसान विकासका योजना अघि सारिएका हुन्। आर्थिक वर्ष २०८०८१ मा कृषिमा ठूला परियोजना तथा कार्यक्रमका लागि संघीय मन्त्रालयमार्फत योजना अघि बढाउन संघीय सरकारलाई आग्रह गरेको मन्त्री वसन्त कुशवाहाले अन्नपूर्णलाई बताए। मधेस प्रदेशका सबै १ हजार २ सय ७० वडामै जैविक मलखाद उद्योग स्थापना गर्ने, सबै १ सय ३६ पालिकामा साना कृषि बजार व्यवस्थापन गर्ने, सबै ३२ वटै निर्वाचन क्षेत्रमा ठूला कृषि बजार व्यवस्थापन गर्ने र र ५ सय टन माथिको कोल्ड स्टोर स्थापना गर्ने योजना रहेका छन्। त्यसैगरी, प्रदेशका सबै ३२ वटै निर्वाचन क्षेत्रमा कृषि औजार कस्टम हायरिङ सेन्टर गर्ने, सबै ८ जिल्लामा कृषि पर्यटनका लागि पूर्वाधार विकास गर्ने र घुम्ती माटो परीक्षण शिविर गर्ने योजना उनले अघि सारेका छन्। उनले प्रदेशका आठवटै जिल्लामा घुम्ती भेटनरी एम्बुलेन्स सेवाको व्यवस्था गर्ने, किसान कार्ड तथा किसान पेन्सनको व्यवस्थापन गर्ने, सुलभ तथा सहुलियत ऋणको व्यवस्थापन गर्ने र बालीनाली तथा पशुपन्छीको बिमा गर्ने आदि योजना अघि सारेका छन्। चुरे संरक्षणमा अग्रसरता मधेस प्रदेशको चुरे समस्या समाधानका निमित्त मन्त्री कुशवाहाले अग्रसरता लिएका छन्। चुरेको संरक्षण संवद्र्धन र प्रवद्र्धनमा सरोकारवाला विज्ञ समूहको छलफलमा तराई मधेसको विभिन्न समस्या एकीकृत रूपले अगाडि बढाउन तथा चुरेभावर विशास, वनजंगलको अनियन्त्रित कटानी, वन पैदावरको दुरुपयोग, अनियन्त्रित बालुवा गिट्टी तथा ढुंगाको उत्खननलगायतको विषयमा गम्भीर छलफल गरिएको मन्त्री कुशवाहाले अन्नपूर्णलाई बताए। बर्सेनि बाढी पहिरोको प्रकोप, सुक्खापन, खडेरी, घट्दो सतहमुनिको पानी, कुँवा इनारको सुक्खापन, बन्द हुन लागेको चापाकल, बर्सेनि बढ्दै गरेको तापक्रम तथा हजारौं बिघामा भइरहेको मरुभूमीकरण समाधानको विषयमा छलफल भएको छ, मन्त्री कुशवाहाले भने, समस्या समाधानका निमित्त एकीकृत परियोजनाको रूपमा छुट्टै निकाय गठन गरी कार्यक्रम बढाउन विज्ञले सल्लाह दिएका छन्।"
प्राधिकरण टुक्र्याउन अलमल,"पर्यटनमन्त्री सुदन किराती भने हवाई सुरक्षाका लागि नियामक निकाय र सेवा प्रदायक निकाय छुट्ट्याउनुपर्नेमा दृढ छन्। काठमाडौं : नागरिक उड्डयन प्राधिकरणलाई टुक्र्याएर हवाई सेवामा नियामक र सेवाप्रदायक निकाय बनाउन सरकार नै अलमलमा परेको छ। युरोपेली युनियनले नेपालको हवाई सेवामा सुरक्षाको प्रश्न उठाएपछि सरकारले नियामक र सेवाप्रदायक निकाय छुट्टाछुट्टै बनाउन संसद्मा विधेयकहरू पुर्याए पनि अघि बढ्न सकेको छैन। सरकारले तीन वर्षअघि नै दुई विधेयक संसद्मा दर्ता गरेको थियो। तत्कालीन पर्यटनमन्त्री योगेश भट्टराईका पालामा दर्ता भएका हवाई सेवा प्राधिकरण र नागरिक उड्डन प्राधिकरण विधेयक राष्ट्रियसभाबाट पारित पनि भए। २०७८ साउन १८ गते राष्ट्रियसभाबाट पारित विधेयक प्रतिनिधिसभामा पठाइए। तर, प्रतिनिधिसभामा ती विधेयक त्यत्तिकै थाँती रहे। त्यसपछि निष्क्रिय भए। तत्कालीन नेकपा सरकारले प्राधिकरण टुक्र्याउने तयारी गरे पनि त्यसपछि बनेका सरकारले त्यसप्रति रुचि देखाएनन्। प्राधिकरण टुक्र्याउन सरकारले विधेयक संसद्मा लगेपछि प्राधिकरणका कर्मचारी आन्दोलित भए। हाल आएर प्राधिकरण टुक्र्याउनु पर्छ वा पर्दैन भन्नेमा दुईथरी मत छन्। पर्यटनमन्त्री सुदन किराती भने हवाई सुरक्षाका लागि नियामक निकाय र सेवा प्रदायक निकाय छुट्ट्याउनुपर्नेमा दृढ छन्। त्यसका लागि सरकारले छिट्टै सदनमा विधेयक लैजाने मन्त्री किरातीले बताए। पहिला कसरी फर्केर आयो भन्ने थाहा भएन तर सरकारले यी विधेयक अघि बढाएर पास गर्छ, मन्त्री किरातीले अन्नपूर्णसँग भने, युरोपियन युनियनको (ईयू) कालोसूचीबाट नेपाल जसरी पनि हट्नु पर्छ। मुलुकको उड्डयन क्षेत्रलाई सुरक्षित गर्न, जिम्मेवार बनाउन र विश्वासिलो बनाउन प्राधिकरण टुक्र्याउनुका विकल्प नभएको पूर्वपाइलट केबी लिम्बू बताउँछन्। एउटै संस्थाले नियमन पनि गर्ने र सेवा पनि दिने हुँदा हवाई सुरक्षामा प्रश्न उठ्ने गरेको उनले बताए। कांग्रेस सभापति शेरबहादुर देउवा नेतृत्वको सरकारले प्राधिकरणलाई टुक्र्याउन चाहेन। त्यसबेलाका पर्यटनमन्त्री जीवनराम श्रेष्ठ भन्छन्, हवाई सुरक्षालाई सुधार गर्दै नियमन र सेवालाई प्रभावकारी अघि बढाउने कुरालाई तत्कालीन सरकारले प्राथमिकतामा राखेको थियो। प्राधिकरण टुक्र्याउन जरुरी नदेखेकोले नै होल्डमा विधेयक राखेका हौं। मुलुकको आवश्यकताभन्दा पनि कसैको स्वार्थमा प्राधिकरण टुक्र्याउन खोजिएको तर्क गर्दै पूर्वमन्त्री श्रेष्ठले भने, मुलुकको अवस्था, आईकाओको व्यवस्था र अन्तर्राष्ट्रिय उड्डयन अभ्यास हेर्दा यो आवश्यक छैन। बाध्यात्मक स्थिति सिर्जना गरेको देखिन्छ। सन् २०१३ (२०७० साल) देखि नेपालको उड्डयन क्षेत्र युरोपेली युनियन (ईयू) को कालोसूचीमा पर्नु र सरकारले हवाई सुधार गर्नुपर्ने सर्तको रूपमा प्राधिकरण टुक्र्याउनुपर्ने भनिएको थियो। २०६६ सालको अन्तर्राष्ट्रिय हवाई उड्डयन संगठन (आईकाओ)को अडिटमा उड्डयन मापदण्ड लागू दर ४३ प्रतिशत थियो। २०७० मा पुग्दा ५५ प्रतिशत थियो। त्यो समयमा आईकाओले पाइलटको अनुमतिपत्र, हवाई सञ्चालक अनुमतिको नवीकरणलगायतको आधारमा सेफ्टी सिग्निफिकेन्ट कन्सर्न (एसएससीसुरक्षाको सम्बन्धमा) सूचीमा राखेको थियो। ईयूले यसको उदाहरण दिँदै २०७० मंसिर २० गतेबाट नेपालमा दर्ता भएका हवाई सेवा कम्पनीलाई कालोसूचीमा राखेको हो। आईकाओले ब्यान्ड नगरी सुधार गर मात्र भनेको थियो। तर, हामी आईकाओको सदस्य राष्ट्र हो, ईयूको होइन भन्दै प्राधिकरणका एक कर्मचारीले कसैले भनेको आधारमा मात्रै प्राधिकरणलाई टुक्र्याउन जरुरी नभएको बताए। संसारमा युरोपका नै केही देश, फ्रान्स, अमेरिकालगायत धेरै ठाउँमा प्राधिकरण विभाग नै छ। २०५५ सालमा हामी पनि विभागबाट प्राधिकरणमा आएका थियौं। फेरि प्राधिकरणलाई टुक्र्याउने भनिरहेका छौं, उनले भने। पर्यटनमन्त्री किराती भने हवाई सुरक्षालाई प्राथमिकतामा राखेको भएर नै प्राधिकरण टुक्र्याउन आवश्यक भएको बताउँछन्। ईयूको कालोसूचीपछि २०७० प्राधिकरणको हवाई क्षमता अभिवृद्धि आयोजनालाई एडीबीको सहयोगमा अघि बढाउन नेपाल सरकारले स्वीकृति गरेको थियो। त्यो आयोजनाले प्राधिकरणलाई अहिलेको भन्दा सक्षम बनाउने भन्ने थियो। अहिले प्राधिकरणले नियामक र सेवा प्रदायक दुवैको काम गर्दै आइरहेको छ। २०७१ सालमा नै प्राधिकरणको विधेयक बनेको थियो। इनिका भन्ने स्पेनिस संस्थाले यसको ड्राफ्ट बनाएको थियो। नेपाली परिवेशमा ढाल्ने गरी मन्त्रालयको सहसचिवको नेतृत्वमा प्राधिकरण विधेयक, २०७३ बन्यो। २०७५ र २०७६ सालमा पनि विधेयक बने। सुरुमा एउटै विधेयक बनेको थियो पछि दुई विधेयक बनेका हुन्। तर, कुनै पनि अन्तर्राष्ट्रिय नियामन निकायले प्राधिकरण टुक्रा नभनेको प्राधिकरणका सहप्रवक्ता ज्ञानेन्द्र भुल बताउँछन्। नेपालको उड्डयन क्षेत्र त्रिभुवन अन्तर्राष्ट्रिय विमानस्थलबाट मात्रै टिकेको छ। त्यहीबाट नै प्राधिकरणलगायत अन्य संस्था तथा पर्यटन क्षेत्र टिकेको छ। हामीले अरू देशको जस्तो उड्डयन क्षेत्र हेरेर हुँदैन। हाम्रो यो उद्योग सानो र सीमित छ। संस्था टुक्र्याएर समस्याको समाधान नहुने भन्दै प्राधिकरणभित्र नै विरोध आउने गरेको छ। हाम्रो काम गर्ने संयन्त्र यही हो, कर्मचारी यिनै हुन्, रातारात प्राविधिक मानव संशाधन कोही ल्याउन सकिने होइन, हामी आफैं नै अभ्यस्त हुँदै जाने हो। ती कर्मचारीले बताए। आईकाओको पनि म्यान्डेटोरी व्यवस्था नभएको र हुँदा राम्रो तर हुनै पर्ने बाध्यात्मक विषय भने होइन। आईकाओसँग छलफल हुँदा पनि नेपालको हवाई सुरक्षाको सम्बन्धमा उनीहरू सकारात्मक नै भएको पूर्वमन्त्री श्रेष्ठले अनुभव सुनाए। आईकाओले गर्ने सुरक्षा अडिटमा नेपालको स्कोर करिब ७० प्रतिशत छ जुन अन्य धेरै देशभन्दा राम्रो अवस्था हो। प्राधिकरण स्वयं पनि टुक्र्याउनेभन्दा आन्तरिक सुधारमा पनि रहेको देखिन्छ। अहिले आन्तरिक सुधारको रूपमा प्राधिकरण बोर्ड सञ्चालकमा रहेका एयरलाइन्सको प्रतिनिधित्वलाई प्राधिकरण ऐन, २०५३ ले दिएको अधिकार प्रयोग गरी बोर्डबाट हटाइएको छ। यस्तै, प्राधिकरणको नियमावलीमा पनि हवाई सेवामा बस्ने कर्मचारी नियामकमा बस्न पाउँदैन, नियामक विभागमा भएका कर्मचारीलाई सर्भिसमा नजाने गरी संशोधन गरिएको छ। २०७७ मा यो व्यवस्था गरिएको भुलले बताए। आईकाओको मापदण्डअनुसार सुरक्षासँग सम्बन्धित धेरै एसेन्मेन्टहरू जस्तै स्टेन सेफ्टी प्रोग्राम, सेफ्टी म्यानेजमेन्ट सिस्टम वायुसेवा कम्पनीमा लागूलगायत पछि २०१७ को अडिटमा ६६ प्रतिशत लागूदर, २०२२ मा करिब ७० प्रतिशत छ। यो ठूलो उपलब्धि भएको भुलले बताए। यी सबैलाई मध्यनजर गर्दै ईयू नेपालप्रति सकारात्मक हुँदै फेबु्रअरीमा अडिटका लागि आउने भनेको टोली माघ १ गते पोखरामा भएको यतीको विमान दुर्घटनापछि नआएको उनले जानकारी दिए। विधेयकको अहिलेको अवस्था गत असोजमा पाँचवर्षे कार्यकाल सकेर संसद् भंग भए पनि प्राधिकरण टुक्र्याउने दुई विधेयक पर्यटन मन्त्रालयमा नै फिर्ता आएको थियो। फिर्ता आएको विधेयकलाई संशोधन गरी अर्थको राय लिएर कानुनमा पठाएको मन्त्रालयका सहसचिव बुद्धिसागर लामिछानेले जानकारी दिए। प्राधिकरणले अहिले के के गर्दैछ ? प्राधिकरणले अहिले नेपालको हवाई क्षेत्रको अनुगमन, नियमन र सुपरिवेक्षण गर्दै आइरहेको छ। सेवा प्रदायक निकायहरू चाहे जो एयरलाइन्स हो, चाहे त्यो फ्लाइङ स्कुलर होस् सबैलाई लाइसेन्स दिने, एओसी दिने, नवीकरण गर्ने र रद्द गर्ने, त्यहाँ काम गर्ने पाइलट, इन्जिनियरलगायतलाई लाइसेन्स, रेटिङ दिने, जहाज ल्याउने जहाजलाई दर्ता गर्ने, दर्ता खारेज गर्ने गर्छ। अर्को भनेको नेपालको एयरस्पेसमा उडानका लागि अनुमति दिने हो। यी भनेको नियामकको काम हो। सेवा प्रदायकको काम भनेको नेपाल सरकारका नीतिअनुसार विमानस्थल चलाउने, निर्माण गर्ने र व्यवस्थापन गर्ने हो।"
अब मकवानपुरमा राहदानी र राष्ट्रिय परिचयपत्रको फाराम भर्न शुल्क नलाग्ने,"हेटौंडा : जिल्ला प्रशासन कार्यालय मकवानपुरले राष्ट्रिय परिचयपत्र र राहदानी बनाउन आउने सेवाग्राहीहरूलाई लक्षित गर्दै नागरिक सहायता कक्षबाट निःशुल्क सेवा सुरु गरेको छ। प्रशासनले बिहीबारबाट फारम निःशुल्क भरी सेवाग्राहीलाई सहजता प्रदान गरेको हो। आज पहिलो दिन ४० जनाभन्दा बढी सेवाग्राहीले निःशुल्क सेवा लिएको सहायक प्रमुख जिल्ला अधिकारी नेत्रप्रसाद शर्माले जानकारी दिए। जिल्ला प्रशासन कार्यालयबाट प्रवाह हुने सेवालाई थप प्रभावकारी एवम् सेवाग्राहीमैत्री बनाउने उद्देश्यले सेवाग्राही आफैंले भरी पेश गर्नुपर्ने राहदानी तथा राष्ट्रिय परिचयपत्रको फारम २० नम्वर कोठाबाट हामीले निःशुल्क भरिदिने व्यवस्था गरेका हौँ। यसले नागरिक र प्रशासनबीचको दूरी घटाउने र उहाँहरूलाई सहज हुने विश्वास लिएका छौँ, शर्माले भने। यसअघि सेवाग्राहीले विभिन्न स्टेशनरी, फोटो पसल तथा साइबरहरूबाट शुल्क तिरेर फारम भर्दै आएका थिए। त्यस्तै प्रशासनले टोकन सिस्टमलाई पनि थप व्यवस्थित बनाई विद्युतीय मेसिनरीबाट प्रवाह गर्न सुरु गरेको सहायक प्रजिअ शर्माले बताए। सेवाग्राहीको सहजताको लागि प्रशासनले हुलाक टिकटसमेत उपलब्ध गराउने उनले बताए।"
अमलेखगञ्जमा खैरो हेरोइनसहित भारतीय नागरिक पक्राउ,वीरगन्ज : बाराको अमलेखगञ्जबाट प्रहरीले ठूलो परिमाणमा लागूऔषध खैरो हेरोइनसहित एक भारतीय नागरिकलाई पक्राउ गरेको छ। प्रहरीले २ सय ग्राम खैरो हेरोइनसहित भारतको उत्तर प्रदेशको गोरखपुरका ६० वर्षीय सन्तोष त्रिपाठीलाई बिहीबार दिउँसो पक्राउ गरेको हो। वीरगन्जबाट काठमाडौं जाँदै गरेको ना १ ज २०८६ नम्बरको टाटा सुमो प्रहरीले अमलेखगञ्जमा रोकेर चेकजाँच गरेको थियो। त्यस क्रममा उक्त टाटा सुमोमा सवार त्रिपाठीको शरीर खानतलासी गर्दा उनले दुवै खुट्टामा लुकाएर राखेको २२ पोकामा रहेको २ सय ग्राम खैरो हेरोइन बरामद भएको बाराका प्रहरी उपरीक्षक होविन्द्र बोगटीले जानकारी दिए। उक्त टाटा सुमो र त्यसका चालकलाई पनि प्रहरीले नियन्त्रणमा लिएको बोगटीले बताए। चालकको नाम भने प्रहरीले सार्वजनिक गरेको छैन। त्रिपाठी र टाटा सुमोका चालकलाई प्रहरी हिरासतमा राखेर थप अनुसन्धान भइरहेको बोगटीले जानकारी दिए।
शुक्रबार देशका पाँचवटा प्रदेशमा वर्षा हुने,"काठमाडौं : शुक्रबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम, कर्णाली र गण्डकी प्रदेशका पहाडी भूभागका थोरै स्थानहरूमा तथा देशका बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शुक्रबार राति गण्डकी र कोशी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।"
चौदण्डिगढी नगरपालिका अडियो प्रकरणमा दुवै पक्ष दोषी,"उदयपुर : केही दिनअघि सामाजिक सञ्जालमा भाइरल भएको चौदण्डिगढी नगरपालिकाको कर्मचारी नियुक्ति प्रक्रिया सम्बन्धी अडियो प्रकरणमा छानबिन समितिले दुवैतर्फ दोषी ठहर्याएको छ। करार कर्मचारी नियुक्तिमा लेनदेनको चलखेलको विषयलाई लिएर गत चैत्र २९ गते रेकर्ड गरिएको अडियो सार्वजनिक भएपछि गठित छानबिन समितिले १० दिन लगाएर प्रतिवेदन तयार गरेको थियो। अडियो सार्वजनिक भए लगत्तै मेयर कालुमान लामाले कर्मचारी देवप्रकाश राईलाई निलम्बन गरी बैशाख ३ गते वडा नम्बर ९ का वडाध्यक्ष प्रकाश राउतको नेतृत्वमा तीन सदस्य छानबिन समिति गठन गरेका थिए। समितिले अडियोमा संवाद गरेका आरोपित राई पीडित पक्ष भनिएका कुन्दन मेहता र गूडीकुमारी मण्डलसँग प्रत्यक्ष भेटमा र टेलिफोन सम्पर्कबाट प्रतिवेदन तयार गरेको जनाएको छ। तयार पारिएको प्रतिवेदन समितिले बुधबार मेयर लामालाई बुझाएको छ। समितिले बुझाएको प्रतिवेदन बिहीबार मेयर लामाले पत्रकार सम्मेलनको आयोजना गरी सार्वजनिक गरे। आठ पृष्ठ लामो प्रतिवेदनमा कर्मचारी नियुक्तिमा पैसा माग्नु राईको कमजोरी भएकाले आगामी दिनमा समेत अयोग्य रहने गरी सेवाबाट हटाउन सुझाव दिएको छ। त्यसैगरी नगर कर्मचारी नियुक्तिमा आवेदन दिएका व्यक्ति गुडीकुमारीका आफन्त कुन्दनले सुरुदेखि नै कर्मचारी र जनप्रतिनिधिलाई आर्थिक प्रलोभनमा पारेर नियुक्ति लिने प्रयास गरेको प्रतिवेदनले देखाएको छ। गूडीको जागिरका लागि कुन्दन आफै आवेदन दिन नगरपालिकाको प्रशासन कक्षमा पुगेर कर्माचारीलाई कुनै लेनदेन वा भनसुनमा जागिर हुन्छ की भन्ने प्रस्ताव राखेको प्रतिवेदनले औंल्याएको छ। जवाफमा नगरपालिकामा कुनै लेनदेन, भनसुनले जागिर नहुने, खुला प्रतिस्पर्धा र योग्यता क्षमताका आधारमा मात्र जागिर हुने भनेपछि कुन्दनले फसाउने योजना बनाएको प्रतिवेदनले देखाएको छ। कर्मचारीले दिएको जुन जवाफ कुन्दन आफैले स्वीकार गरेको समितिका संयोजक राउतले बताए। आवेदन दिए लगत्तै कर्मचारी देवप्रकाशलाई प्रलोभनमा पारी अख्तियार दुरुपयोग अनुसन्धान आयोगमा उजुरी दिएको बताइएको छ। कुन्दनले अख्तियारको निर्देशनअनुसार आफूले अडियो रेकर्ड गरेको र पछि नगरपालिकाले आफ्नो बहिनी गूडीलाई फेल गरेको प्रतिशोधमा अडियो सार्वजनिक गरिदिएको प्रतिवेदनमा उल्लेख छ। कुन्दनले अख्तियारको टोलीसहित आफू राईलाई पक्राउन जान खोजेको तर राईले बहिनीले दरखास्त दिएको कोटा फुल भएकाले अब जागिर नहुने बताएपछि अख्तियारको टोली कोशी पुलबाट फर्किएको समितिलाई बयान दिएका छन्। प्रतिवेदनमा अडियोबारे गूडीकुमारीले केही जानकारी नभएको बताइएको छ। प्रतिवेदनमा आरोपित राईले भनेका छन्, पहिला कुनै गलत नियत नराखेको, पैसाको लेनदेनसमेत नगरेको तर धेरै पटक पैसा लिन आग्रह गर्दै फोन आएपछि आफूले स्विकार गरेको हो।' संयोजक राउतले भने दुवै तर्फबाट आर्थिक प्रभावमा पार्ने कोसिस भएको देखिएको छ। जुन कुराले नगरपालिकाको सार्वजनिक सेवा प्रवाहलाई सुशासनयुक्त कायम राख्न सक्दैन। कुन्दनले नगरमै पुगेर प्रशासनमासमेत आर्थिक लेनदेन हुने नहुने जिज्ञासा राखेकोले उनको नियतसमेत गलत भएको र राइले पनि प्रलोभनमा परेर गलत मनसायले आर्थिक लेनदेनको प्रयास गरेको देखिन्छ।' त्यसैगरी कर्माचारी र जनप्रतिनिधिहरूको आचारसंहिता सम्बन्धी कानुन बनाएर लागू गर्न समेत प्रतिवेदनमा सुझाव दिइएको छ। साथै अडियो सार्वजनिक भए लगत्तै राईलाई सेवाबाट बर्खास्त गर्ने नगरपालिकाको निर्णयलाई स्वागतयोग्य निर्णय भएको प्रतिवेदनले औंल्याएको छ।"
१२ हजार घुससहित उद्योग विभागकी शाखा अधिकृत पक्राउ,काठमाडौं : त्रिपुरेश्वरस्थित उद्योग विभागअन्तर्गत औद्योगिक सम्पत्ति शाखामा कार्यरत शाखा अधिकृत ताराकुमारी घिमिरे र कार्यालय सहयोगी दीपा थापा १२ हजार घुससहित पक्राउ परेका छन्। सेवाग्राहीसँग घुस लिएको अवस्थामा अख्तियार दुरुपयोग अनुसन्धान आयोगले कार्यकक्षबाटै उनीहरूलाई पक्राउ गरेको हो। आयोगका प्रवक्ता भोला दाहालका अनुसार त्रिपुरेश्वरस्थित उद्योग विभागअन्तर्गत औद्योगिक सम्पत्ति शाखामा कार्यरत शाखा अधिकृत घिमिरेलाई घुस सहित बिहीबार साँझ पक्राउ गरिएको हो। शाखा अधिकृत घिमिरेलाई कम्पनिको ट्रेडमार्क सहजीकरण गरिदिए वापत १२ हजार रुपैयाँ घुस लिएको अवस्थामा कार्यकक्षबाटै समातिएको हो। उनको कार्यकक्षमा स्रोत नखुलेको ३७ हजार ५ सय ३५ रुपैयाँ समेत फेला परेको अख्तियार स्रोतले जनाएको छ।
पाल्पा महोत्सव सुरु,तानसेन : तानसेनमा बिहीबारदेखि पाल्पा महोत्सव सुरु भएको छ। कोरोनाका कारण ठप्प भएको आर्थिक क्रियाकलाप चलायनमान बनाउनका लागि महोत्सव सुरु भएको हो। पाल्पा उद्योग वाणिज्य संघले ५ वर्षपछि महोत्सव आयोजना गरेको हो। महोत्सवमा ३ लाख दर्शकले अवलोकन गर्ने र १० करोड रुपैयाँ बराबरको कारोबार हुने आकलन गरिएको छ। १० दिनसम्म सञ्चालन हुने महोत्सवमा ३ सय स्टल राखिएको छ। महोत्सवबाट बचेको रकम संघको अपुरो बहुउद्देश्यीय भवन निर्माण तथा टुँडिखेल मर्मतमा खर्च गरिने मुल समितिका संयोजक एवं संघका अध्यक्ष शैलेन्द्र भट्टराईले बताए।
सार्वजनिक बिदामा पनि कार्यालयले सेवा प्रवाह गर्ने,"नुवाकोट : जिल्ला प्रशासन कार्यालय नुवाकोटले सार्वजनिक बिदामा पनि कार्यालयले सेवा प्रवाह गर्ने भएको छ। सर्वसाधारणलाई अत्यावस्यक सेवा प्रदान गर्न सार्वजनिक बिदामा समेत कार्यालयले सेवा दिने लागेको हो। वर्षभरिका सरकारी विदामा कार्यालय सञ्चालन गरी नेपाली नागरिकता, राष्ट्रिय परिचय पत्र र राहदानी सेवा प्रदान गरिने प्रमुख जिल्ला अधिकारी किरण थापाले जानकारी दिए। उनका अनुसार राजपत्रमा सेवाग्राहीलाई सार्वजनिक सेवा प्रवाह सम्बन्धी विशेष व्यवस्था भए अनुसार तीनवटा कार्य सार्वजनिक बिदाका दिनमा समेत गरिने निर्णय भएको छ। एक वर्षमा रहेका १६ वटा पर्व र विभिन्न जयन्तीका अवसरमा हुने बिदामा सेवा प्रदान गरिने उनले बताए।"
अफिम खेती नष्ट गर्दै जाजरकोट प्रहरी,"जाजरकोट : जाजरकोट प्रहरीले जिल्लाका दुर्गम भेगमा अवैध रूपमा खेती गरिएको अफिम खेती नष्ट गर्न सुरु गरेको छ। जिल्लाको नलगाड, भेरी, जुनिचाँदे र बारेकोट पालिकाका विभिन्न दुर्गम वडाका बस्तीहरूमा अवैध रूपमा लगाइएका र आफै प्राकृतिक रूपमा उम्रिएरका खेती नष्ट गर्न थालियएको हो। जिल्ला प्रहरी कार्यालय जाजरकोटका प्रहरी प्रमुख डीएसपी सन्तोष रोकाका अनुसार वैशाख ७ गतेदेखि ११ गतेसम्ममा करिब १२ हेक्टर जमिनमा रहेको अफिम खेती नष्ट गरिएको छ। कार्यालयबाट प्रहरी निरीक्षक सुनिल थापा नेपालीको कमाण्डमा खटिएको टोलीले इलाका प्रहरी कार्यालय दल्लीको प्रहरी टोलीसँग समन्वय गरेर नलगाड, बारेकोट र भेरीमा नष्ट गरेको छ। त्यसैगरी इलाका प्रहरी कार्यालय रग्दा, पंचाला दह, प्रहरी चौकी पाँचकाटीया, जुनिचाँदे, सक्ला, अस्थायी प्रहरी पोष्ट मैदे लगायतका स्थानबाट ७० जना प्रहरी परिचालन गरेर नष्ट गरिएको डीएसपी रोकाले बताए।"
आँखाको ज्योति फर्केपछि १०२ वर्षीया अमृतामायाले भनिन्  फेरि संसार देख्छु भन्ने लागेकै थिएन,"उदयपुर :'संसार हेर्ने आँखाको ज्योतिले काम नगरेपछि कयौं पटक लडेँ । जसको हिसाब छैन् । कहिले घरमै लडेँ त कहिले हिँडदा र काम गर्दा लडेँ । अफसोच ! सानातिना चोट लागे, ठूला चोटबाट बचेँ । शरीरले हार नखाएपनि आँखाको शक्ति कमजोर हुँदा अब जीवन ओछ्यानमै बित्ने भयो भन्ने लागेको थियो,' त्रियुगा नगरपालिका ३ मिलनचौककी १०२ वर्षीया अमृतामाया राउतले आँखाको ज्योति गुम्दाको पीडाको बेलिविस्तार लगाइन्। घरमा भेटन आएका जो कोही नजिक आउँदासमेत आँखामा मोतियाविन्दु भएकाकारण ठम्याउन गार्हो थियो,धेरै पटक सुन्दै आएको आवाज र परिचयपछि मात्र बल्ल चिन्दथेँ । बुधबार निकै निरास मुद्रामा देखिएकी राउतले यस्तैयस्तै गुनासो सुनाएकी थिइन्। तर,बिहीबार उनको त्यो निरासमुद्रा र आवाजमा निकै फरक थियो । राउतको आँखामा लगाएको पट्टी जब खोलियो उनमा खुशीको सीमा नै रहेन। आँखाको पट्टी खोल्दै कोशी प्रदेशका पूर्वसमाजिक विकासमन्त्री जीवन घिमिरेले आफ्नो हातको औँला देखाएर राउतलाई सोधे,हजुर आमा ! मैले कतिवटा औँला देखाएको छु ? उनले भनिन्, तीनवटा छन् । निकै उत्साहित देखिएकी राउतले भनिन्, मैले पुनः नयाँ जीवन पाएको छु, संसार देखेँ,अब घर बाहिर र भित्र मात्र हैन् केही काम गर्न सक्छु,यसले उर्जा मिल्यो ।' १०२ वर्षमा पनि यस्तो उपचार पाउँछु भन्ने मलाई लागेको थिएन,'उनले भनिन्, उमेर ढल्कियो अब संसार नै नदेखि यतिकै परलोक गइन्छ भन्ने थियो । विगत पाँच वर्षयता आँखाको समस्याकै कारण घरभित्रै बस्थेँ,राउतले भनिन्,बाहिर आउजाउ गर्दा लड्ने र चोटपटक लाग्छ भित्रै बस्नु भन्थे छोराछोरी र नातिनातिनाले त्यहीँ भएर कोठाभित्रै दिन कटाउँथे ।' पाँच वर्षअघिदेखिको समस्या समाधान भएपछि खुशी हुँदै उनले भनिन्,बुढेसकालको एउटा सहारा आँखा नै हो जुन कुरा आज मैले पाएँ, यसरी नै अरुको पनि सेवा गर्ने अवसर मिलोस् तपाईंरूलाई शुभकामना ।' हजुर आमाको आँखाको ज्योतिमा सुधार आएपछि खुसी हुँदै नातिनी शोभा राउतले भनिन्,जो घरमा आयो, म त आँखा देख्दिनँ, चिनिन भन्ने गर्नुहुन्थ्यो ,शल्यक्रियाले ठूलो राहत पुर्याएको छ। राउत मात्र हैन् त्रियुगा नगरपालिका ४ का ९० वर्षीय रामबहादुर कार्की,उनकै श्रीमती ८४ वर्षीया यदु कार्कीको समस्या पनि झण्डै उस्तै थियो । निःशुल्क शल्यक्रियापछि हेर्दै भने, आँखाको ज्योति कम हुँदा बढो समस्या हुँदोरहेछ, त्यसमा पनि घरका श्रीमान्, श्रीमती दुबैको एउटै समस्या हुँदा झन गार्हो हुनेरहेछ ।' कार्कीका छोरी अपर्णाले भनिन्, आँखा जीवनको महत्वपूर्ण अङ्ग रहेछ जसलाई प्रायः मानिसले ख्यालख्याल सम्झन्छन् । गाउँघरमै पहिलो पटक यस्तो सेवा पाएकोमा उनी खुशी छिन् । नेपालका वामपन्थी आन्दोलनका नेता, पूर्वप्रधानमन्त्री मनमोहन अधिकारीको २४ औँ स्मृति दिवसको अवसरमा नेपाल नेत्रज्योति संघ मनमोहन प्रतिष्ठान र आइकियर पाउण्डेसनको सहयोगमा मदन भण्डारी आँखा अस्पताल उदयपुरले आयोजना गरेको शिविरमा ५१ जनाको निःशुल्क शल्यक्रिया गरिएको अस्पतालका सभापति भागवत राउतले जानकारी दिए । एक वर्षअघि सञ्चालनमा आएको आँखा अस्पतालले हालसम्म दश हजार जनाको उपचार गरिसकेको उनले बताए । त्यसैगरी ६ पटकमा ४३७ जनाको निःशुल्क शल्यक्रिया गरिएको र बाँकीलाई मासिकरुपमा गर्दै लैजाने बताए । कार्यक्रममा बोल्दै मनमोहन प्रतिष्ठानका केन्द्रीय सदस्य तथा पूर्वसमाजिक विकासमन्त्री घिमिरेले जनताको निःशुल्क स्वास्थ्य उपचार पाउने व्यवस्था संविधानले गरेपनि राज्य सम्यन्त्र कमजोर बन्दा उपभोग गर्न नसकिएको बताए । कार्यक्रममा उपचार पाएका सबैलाई फलफूल वितरण र दोसल्ला ओढाएर सम्मान गरिएको थियो। त्यसअवसरमा अस्पताल परिषरमा वुक्षारोपणा गरिएको थियो।"
सवारी दर्ता कार्यविधि संशोधन: अब नेपालमै उत्पादित सवारी साधन दर्ता गर्न सकिने,"काठमाडौं : नेपालमा उत्पादन भएका सवारी साधनले दर्ता पाउने भएका छन् । यातायात व्यवस्था विभागले बिहीबार यातायात व्यवस्थापन कार्यविधि,निर्देशिका २०६० लाई संशोधन गरेपछि स्वदेशमा उत्पादित सवारी साधनहरूले दर्ता पाउने भएका हुन् । निर्देशिकामा १११९ नम्बर बुँदा थप गर्दै लेखिएको छ,यस निर्देशिकामा अन्यत्र जुनसुकै कुरा लेखिएको भएपनि विदेशबाट पार्टपूर्जा पैठारी गरी नेपालमा जडान हुने वा नेपालमा नै उत्पादन हुने सवारीको नयाँ दर्ता, सरुवा दर्ता, हेरफेर दर्ता, लिलाम दर्ता, पुनः दर्ता र नामसारीलगायतका प्रयोजनका लागि त्यस्तो सवारीको भन्सार प्रज्ञापनपत्र आवश्यक पर्ने छैन । अब विदेशबाट पार्टस् तथा कच्चा सामग्री ल्याई स्वदेशमा सवारी एसेम्बलिङ गर्ने र सबै पार्टस समेतको तयारी सवारी उत्पादन गर्ने कम्पनी र सवारी साधनले समेत दर्ता पाउने भएका छन् । यस्तो दर्ता (नम्बर प्लेट) का लागि भन्सार प्रज्ञापनपत्र (एलसी) नचाहिने व्यवस्था गरिएको यातायात व्यवस्था विभागले जारी गरेको सूचनामा भनिएको छ । यसअघि सवारी तथा यातायात व्यवस्था ऐन, २०४९ र कार्यविधि २०६० ले सवारी दर्ताका लागि प्रज्ञापनपत्र र भन्सार तिरेको रसिद अनिवार्य गरेका थियो । अब नेपालमा बनेका विद्युतीय र पेट्रोलडिजेलबाट चल्ने सबै खालका सवारी दर्ता गर्न बाटो खुलेको छ । नेपालमा बनेको विद्युतीय बाइक यात्रीले नम्बर प्लेट नपाएपछि उत्पादन बन्द गर्ने चेतावनी दिँदै आएको थियो ।"
विशेषले गरेका फैसलामा चित्त नबुझेको भन्दै अख्तियारले दियो सर्वोच्चमा पुनरावेदन,"काठमाडौं : विशेष अदालतले फैसला गरेका मुद्दामा चित्त नबुझेको भन्दै अख्तियार दुरूपयोग अनुसन्धान आयोगले सर्वोच्च अदालतमा पुनरावेदन दिएको छ। आयोगले दायर गरेका मुद्दामा विशेषले गरेको फैसलामाथि चित्त नबुझेको भन्दै सर्वोच्चमा पुनरावेदन दिएको अख्तियारका प्रवक्ता भोला दाहालले जानकारी दिए। प्रवक्ता दाहालका अनुसार अख्तियारले दायर गरेका मुद्दामा विशेष अदालतबाट विभिन्न मितिमा फैसला भएकामध्ये गैरकानुनी सम्पत्ती आर्जन,घुसरिसवत र नपाएको अधिकार प्रयोग गरी भ्रष्टाचार गरेको सम्बन्धी मु्द्दामा पुनरावेदन दिएको हो। कृष्णबहादुर बस्नेत,नविन कुमार गौली,सविता गौलो,सकुन्तला गौली र सुलभ गौली प्रतिवादी रहेको मुद्दामा सर्वोच्च अदालतले माघ १ गते सफाइ दिएको थियो। उनीहरूविरुद्ध गैरकानुनी रुपमा सम्पत्ती आर्जन गरी भ्रष्टाचार गरेको ठहर गर्दै अख्तियारले विशेषमा मुद्दा दायर गरेको थियो यस्तै अख्तियारले घुस रिसवत लिनेदिने कार्य गरी भ्रष्टाचार गरेको ठहर गर्दै कृष्णबहादुर बस्नेत र नविन कुमार गौलीविरूद्ध मुद्दा दायर भएको थियो। विशेषले सो मुद्दामा माघ १ गते सफाइ दिएको थियो। नपाएको अधिकार प्रयोग गरी भ्रष्टाचार गरेको भन्दै डाबलराम थापा र रेवती रमण निरौला प्रतिवादी रहेको मुद्दामा सफाइ दिएको भन्दै अख्तियारले पुनरावेदन गरेको हो। सो मुद्दामा सुनुवाइ गर्दै विशेषले गत भदौ १५ गते सफाइ दिएको थियो।"
पानीमा क्लोरिन मिसाउन मेसिन जडान,सिमकोट : हुम्लाको सिमिकोट गाउँपालिकाले 'सिमकोट खानेपानी आयोजना' मार्फत वितरण भएका सबै धारामा क्लोरिन मिसाउने मेसिन जडान गरेको छ। खानेपानीमा क्लोरिनको कमी भएपछि गाउँपालिकाले मेसिन जडान गरेको हो। सिमकोट बजारमा वितरण गरिएका ३ हजार २ सय बढी घरधुरीमा वितरण गरिएको धारमा क्लोरिन मिसाउन मेसिन जडान गाउँपालिकाका उपाध्यक्ष सुशीला रोकायाले बताइन्। हुमाने खोलाको मुहानबाट ल्याइएको खानेपानीमा विभिन्न किटाणु भएको प्राविधिक प्रतिवेदनका आधारमा क्लोरिनेसन मेसिन जडान गरिएको उनको भनाइ छ।
विभेदविरुद्ध महिला पत्रकारको साइकल यात्रा,"परासी : सबै खाले मानवीय विभेदका विरुद्ध तीन जना महिला पत्रकार मेचीमहाकाली साइकल यात्रामा निस्केका छन्। साइकल यात्रामा निस्किएका तीन पत्रकार महिलालाई नेपाल पत्रकार महासंघ नवलपरासी शाखाले बिहीबार सुनवलमा स्वागतसहित सम्मान गरेको छ। विभेदविरुद्ध बनेका कानुन कार्यान्वयनसहित सबै खाले भेदभावका बारेमा जागरण जगाउने उद्देश्यले पत्रकार महिलाहरूले बैशाख ६ गतेबाट पश्चिम महाकालीको गड्डा चौकीबाट साइकल यात्रा सुरु गरेका हुन्। साइकल यात्रामा नवलपरासीकी इन्दिरा विश्वकर्मा, बुटवलकी रिता बुढाथोकी र अर्घाखाँचीकी संगिता नेपाली सहभागी छन्।"
"एसईईमा नक्कली परीक्षार्थी प्रकरण : पक्राउ परेका धरौटीमा छुटे, नाबालकलाई अभिभावकको जिम्मा लगाइयो","विराटनगर : मोरङका विभिन्न परीक्षा केन्द्रबाट ठूलो संख्यामा पक्राउ परेका एसईईका नक्कली परीक्षार्थीमध्ये अधिकांशलाई अदालतले धरौटीमा छाड्न आदेश दिएको छ । जिल्ला अदालत मोरङका न्यायाधीश गायत्रीप्रसाद रेग्मीको इलजासले साबालक रहेका नक्कली परीक्षार्थीलाई जनही ४० हजार रूपैयाँ धरौटी लिएर छाड्न आदेश दिएको हो । आदेशपछि १ सय ६० जना परीक्षार्थी धरौटीवापतको रकम बुझाएर छुटेको अदालतका सूचना अधिकारी हेमबहादुर बुढाथोकीले जानकारी दिए । उनका अनुसार इजलासको आदेशसँगै नाबालक रहेका परीक्षार्थीलाई भने खोजेका बखत अदालतमा उपस्थित गराउने गरी अभिभावकको जिम्मा लगाएर छाडिएको छ । नाबालक नक्कली परीक्षार्थीको संख्या ३४ रहेको बुढाथोकीले बताए । पछि ठहरेबमोजिम हुने गरी तत्काल प्राप्त प्रमाणका आधारमा इजलासले नक्कली परीक्षार्थीमध्ये साबालकलाई धरौटीमा छाड्न र नाबालकलाई अभिभावकको जिम्मा लगाउन आदेश दियो,उनले भने । बुढाथोकीका अनुसार नक्कली परीक्षार्थी परिचालन गर्ने इन्स्टिच्युटका सञ्चालक धरानका सन्तोष राईलाई १ लाख रुपैयाँ धरौटीमा छाड्न आदेश भएको छ । राईले आफ्नो इन्स्टिच्युटमार्फत नक्कली विद्यार्थी खडा गरेर अर्काको नाममा एसईई परीक्षा दिलाएको प्रहरी अनुसन्धानबाट खुलेको थियो । अर्काको नाममा परीक्षा दिइरहेका ठूलो संख्याका नक्कली परीक्षार्थीलाई प्रहरीले गत चैत २२ र २३ गते पक्राउ गरेको थियो । प्रहरीले केराबारी गाउँपालिका७ स्थित सार्वजनिक माध्यमिक विद्यालय केन्द्रबाट मात्रै १ सय २६ जना नक्कली परीक्षार्थीलाई पक्राउ गरेको थियो । केराबारीकै मचिन्द्र माविका विद्यार्थीका नाममा परीक्षा दिइरहेका बेला उनीहरू पक्राउ परेका हुन् । जसमा ९८ जना साबालक र २८ जना नाबालक थिए । त्यस्तै, ग्रामथान गाउँपालिका२ झोराहाटको सरस्वती मावि केन्द्रबाट ५३ जना पक्राउ परेका थिए । उनीहरु बूढीगंगा गाउँपालिकास्थित नरग्राम माविका विद्यार्थीको नाममा परीक्षा दिइरहेका बेला पक्राउ परेका हुन् । पक्राउ परेकामध्ये ६ जना नाबालक छन् । सुन्दरहरैँचा नगरपालिका१ हरैँचास्थित जनता मावि केन्द्रबाट १५ जना पक्राउ परेका थिए । पक्राउ पर्ने सबै साबालक छन् । मृगौलिया माविका विद्यार्थीको नाममा परीक्षा दिइरहेको अवस्थामा उनीहरुलाई प्रहरीले पक्राउ गरेको थियो । नक्कली परीक्षार्थीविरुद्ध शिक्षा ऐन २०२८ को कसूर अनुसार मुद्दा चलाउन अदालतबाट म्याद थप गरेर प्रहरीले अनुसन्धान थालेको थियो । अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि त्यसका आधारमा अभियोगपत्र तयार पार्दै जिल्ला सरकारी वकिल कार्यालय मोरङले १ सय ९४ जनालाई प्रतिवादी बनाएर अदालतमा मुद्दा दायर गरेको हो । वकिल कार्यालयले सुन्दरहरैँचा र ग्रामथानबाट पक्राउ परेकाविरुद्ध मंगलबार तथा केराबारीबाट पक्राउ परेकाविरुद्ध बुधबार मुद्दा दर्ता गरेको हो । त्यसपछि सबैको बयान लिएर वादी नेपाल सरकार र प्रतिवादीका कानुन व्यवसायीबीच थुनछेक बहस सकिएसँगै बुधबार र बिहीबार गरी २ दिनसम्म लगाएर अदालतले मुद्दामा आदेश दिएको सूचना अधिकारी बुढाथोकीले बताए । उनका अनुसार नक्कली परीक्षार्थी पक्राउ परेपनि उनीहरुलाई आफ्नो नाममा परीक्षा दिन लगाउनेजति सबै फरार छन् । जतिजना नक्कली परीक्षार्थी पक्राउ परेका हुन्,उनीहरुलाई परीक्षा दिन लगाउने त्यति नै जना फरार छन्,बुढाथोकीले भने, फरार रहेकाको मुद्दा मुल्तवीमा रहन्छ । फरार रहेकाहरू उपस्थित भएमा वा प्रहरीले पक्राउ गरेर बुझाएमा मुल्तवीलाई ब्यूँताएर अदालतले निर्णय गर्ने उनको भनाइ छ ।"
पोर्चुगल पठाइदिने भन्दै अजरबैजानमा अलपत्र पारी लाखौं रकम ठगी गर्ने पक्राउ,काठमाडौं : वैदेशिक रोजगारीका लागि पोर्चुगल पठाइदिने भन्दै लाखौं रकम ठगी गर्ने एकजना पक्राउ परेका छन्। प्रकाउ पर्नेमा कैलाली टिकापुर नगरपालिका १ स्थायी घर भइ हाल ललितपुर बस्ने ४० वर्षीय कृतक बहादुर साउँद रहेको प्रहरीले जनाएको छ। काठमाडौं उपत्यका अपराध अनुसन्धान महाशाखाका सूचना अधिकारी प्रहरी उपरीक्षक सोमेन्द्र सिंह राठोरले उजुरीका आधारमा खोजतलास गर्ने क्रममा कुँवरलाई सिनामंगलबाट पक्राउ गरेको जानकारी दिए। साउँद पीडित दिनेश बमलाई वैदेशिक रोजगारीका लागि पोर्चुगल पठाइदिने भन्दै १३ लाख ९२ हजार रकम लिएर फरार रहेका थिए। बमलाई अरबैजानसम्म पुर्याएर अलपत्र पारी सम्पर्क विहीन भएका थिए। उनी रकम लिएर फरा भएपछि वैदेशिक रोजगार विभागमा उजुरी परेको थियो।
जीप दुर्घटनामा सहचालकको मृत्यु,गुल्मी : जीप दुर्घटना हुँदा मालिका गाउँपालिका २ गुल्मीमा एकजनाको मृत्यु भएको छ । बुधबार दर्लिङबाट बागलुङको बडिगाडस्थित भिमगिठे जाँदै गरेको लु १ च ९९११ नम्बरको जीप दुर्घटना हुँदा जीपका सहचालक बागलुङ बडिगाड९ निवासी १८ वर्षीय किशोर केसीको घटनास्थलमै मृत्यु भएको जिल्ला प्रहरी कार्यालय गुल्मीले जनाएको छ । स्थानीय खाल्टुङ खोलामा जीप दुर्घटना भएको हो ।
उपचार नै नभएको शीर्षकमा समेत रकम असुल्दै अस्पताल,"वीरगन्ज : वीरगन्जको गण्डकस्थित नेपाल मेडिसिटी बयोधा हस्पिटलले उपचारका बहनामा बिरामी र सेवाग्राहीलाई ठगेको घटना सार्वजनिक भएको छ। हस्पिटलले उपचारको बिलमा उपचार नै नभएको शीर्षकमा समेत शुल्क जोडेर ठगी गरेको उक्त अस्पतालमा उपचारका क्रममा मृत्यु भएका एक बिरामीका आफन्तहरूको आरोप छ। मोटरसाइकल दुर्घटनामा परी गम्भीर घाइते भएका बाराको जितपुर सिमरा उपमहानगरपालिका२ का २७ वर्षीय विजय कुमार बरइलाई गत मंगलबार राति १२ बजे नेपाल मेडिसिटी बयोधा हस्पिटलमा भर्ना गरिएको थियो। तर उपचारका क्रममा उनको बुधबार बिहान ११ बजे मृत्यु भयो। बरइको मृत्युपछि शव बुझने क्रममा आफन्तलाई हस्पिटलले ४ लाख ८० हजार रुपैयाको बिल थमाएको थियो। तर आफन्तले बिलमा उल्लेख शुल्कको शीर्षकहरू शंकास्पद रहेको भन्दै विवाद गरेपछि अस्पतालले ३ लाख १० हजार रुपैयाँ मात्रै लिएर शव आफन्तको जिम्मा लगायो। तर उक्त बिलमा एउटै उपचारको पनि अलग अलग शीर्षक राखेर रकम जोडिएको मृतकका आफन्तहरूले बताए। अस्पतालको उक्त ठगी प्रकरण बारे मृतकका आफन्तले बिहीबार पत्रकार सम्मेलन गरेर सार्वजनिक गरेका छन्। पत्रकार सम्मेलनमा मृतक बरईका दाजु अजय कुमार चौरसियाले नेपाल मेडिसिटी बयोधा हस्पिटलले बिरामीको उपचारभन्दा पनि व्यापारी बनेर बिरामीलाई ठग्दै आएको आरोप लगाए। बरईको उपचारका क्रममा टाउको शल्यकृया गरेबापत अस्पतालले अनेक शीर्षकको शुल्क जोडेर रकम असुलेको चौरसियाको आरोप छ। चौरसियाका अनुसार , अस्पतालले दिएको बिलमा सर्जन चार्ज (अप्रेशन गर्ने डाक्टरको शुल्क) १ लाख ९२ हजार ५ सय र अप्रेशन चार्ज १ लाख ५ हजार रुपैयाँ उल्लेख छ। यस्तै एनेस्थेसिया चार्ज ( शल्यक्रिया पुर्व बिरामीलाई अचेत बनाउने शुल्क ) ५२ हजार र प्रोसेजर चार्ज ( शल्यक्रियाको तयारी शुल्क ) २० हजार रुपैयाँ पनि बिलमा उल्लेख छ। मृतक बरइका दाजु चौरसियाले प्रश्न गर्दै भने, सर्जन चार्ज र अप्रेशन चार्ज अलग अलग किन ? अप्रेशन डाक्टरले नै गरेका हुन् , त्यसोभए सर्जन चार्ज छुट्टै लिनु कहाँसम्मको जायज हो ? यो त सरासर लुटतन्त्र हो। अप्रेशन गर्नुपूर्व बिरामीलाई अचेत पार्न एनेस्थेसिया चार्ज बापत पनि छुट्टै ५२ हजार र अप्रेशन गर्ने डाक्टरले गर्नुपर्ने तयारी ( प्रोसेजेर चार्ज) बापत पनि छुट्टै २० हजार लिएकोले यो पनि ठगी नै भएको चौरसियाले बताए। यसका अतिरिक्त भेन्टिलेटर चार्ज प्रतिदिनको ४ हजार ८ सय लेखिए पनि अस्पतालले २४ घण्टा भेन्टिलेटरमा राखेबापत दोब्बर शुल्क लिएको चौरसियाले बताए। पत्रकार सम्मेलनमा मृतकका दाजु चौरसियाले नेपाल मेडिसिटी बयोधा हस्पिटल अकुत सम्पति कमाएकाहरूले मात्रै उपचार गर्ने अस्पताल भएको आरोप लगाए। उनले यो अस्पताल उपचार सेवाका लागि नभइ व्यपारका लागि मात्र खोलिएको अस्पताल भएको आरोपपनि लगाए। चौरसियाले भने, बिलमा अनावश्यक चार्ज जोडेको गुनासो लिएर अस्पतालका प्रशासन प्रमुखकोमा पुग्दा उल्टै उनले हामी सेवाका लागि होइन व्यापारका लागि अस्पताल खोलेर बसेको जवाफ पो दिए। अस्पतालले अप्रेशन चार्ज जोडेर लिएको भएपनि अप्रेशन नै नगरेको आशंका पनि रहेको चौरसियाले बताए। उनले भने, सुरुमा अप्रेशनका लागि भनेर ४८ हजार रुपैयाँको औषधि मगाए, तर अप्रेशनपछि ४० हजारको औषधि त फिर्ता गराइदिए, अब भन्नुस् ८ हजारको मात्रै औषधिले कसरी अप्रेशन भयो होला?' चौरसियाले आफनो भाईको मृत्यु भइसकेको भए पनि अस्पतालले गर्दै आएको ठगीमा अरू बिरामी नफसुन् भनेर सन्देश दिन पत्रकार सम्मेलन गरेको स्पष्ट पारे। यता अस्पतालकी मेडिकल सुपरिडेन्टेण्ट (मेसु) डाक्टर स्वेता झाले भने मृतक बरईका आफन्तले लगाएको आरोप निराधार भएको बताइन्। नेपाल मेडिसिटी बयोधा हस्पिटल एकदमै पारदर्शी भएको उनले दाबी गरिन्। उनले भनिन्, अरू हस्पिटल जस्तो हामी बिरामी र आफन्तलाई भ्रममा राख्दैंनौ, जे जे उपचार भएको हुन्छ बिलमा त्यसको चार्ज स्पष्ट रूपमा लेखेर दिन्छौं, हाम्रो जस्तो पारदर्शी अस्पताल सायदै अरू कुनै होला। हस्पिटलको उपचार र सेवा सुविधा सम्पन्न भएकाले अरू अस्पतालको भन्दा आफूहरूको उपचार शुल्क केही बढी नै भएको उनले स्विकारिन्।"
"विराटनगरमा पेट्रोल छर्किएर पुरूषले लगाए आफ्नै शरीरमा आगो, अवस्था गम्भीर","विराटनगर : विराटनगरमा बिहीबार बिहान १ जना वृद्ध पुरुषले पेट्रोल छर्किएर आफ्नै शरीरमा आगो लगाएका छन् । आगोले शरीरका अधिकांश भाग जलेका वृद्धको अवस्था गम्भीर छ । मोरङको लेटाङ नगरपालिका७ घर भएका ६५ वर्षीय गोविन्दप्रसाद नेपालले बिहान १०:४० बजेतिर पेट्रोल छर्किएर शरीरमा आगो लगाएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार सुरुमा वृद्ध ग्यालेनमा पेट्रोल लिएर आएको खुलेको छ । विराटनगर महानगरपालिका४ तित्रिगाछीमा पुगेपछि पेट्रोल आफ्नै शरीरमा छर्किएर एक्कासी आगो लगाएको प्रारम्भिक अनुसन्धानबाट पत्ता लागेको दाहालले बताए । आगोले मानिस जलिरहेको देखेपछि स्थानीयले घटनाका बारेमा प्रहरीलाई जानकारी दिएका हुन् । स्थानीयले पानी हालेर शरीरको आगो निभइदिएको प्रहरीले जनाएको छ । साथमा बोकेको झोलामा फेला परेको नागरिकताका आधारमा वृद्धको पहिचान खुलेको हो । झोलामा नागरिकतासहित अन्य कागजात पनि भेटिएको प्रहरीले जनाएको छ । शरीरमा लागेको आगो निभाएर स्थानीयले उद्धार गर्दै वृद्धलाई उपचारका लागि नोबेल शिक्षण अस्पताल पुर्याका थिए । त्यहाँबाट थप उपचारका लागि विराटनगर२ मा रहेको रेडक्रस अस्पताल एन्ड ट्रमा सेन्टरमा लगिएको प्रहरीको भनाइ छ । डीएसपी दाहालका अनुसार आगोले शरीरका अधिकांश भाग,लगाएको कपडा र जुत्ता डढेको छ । घाइतेको अवस्था गम्भीर छ । बोल्नसक्ने अवस्थामा हुनुहुन्न,दाहालले भने,के कारणले आफ्नै शरीरमा आगो लगाएको भन्ने खुल्न बाँकी छ । विभिन्न कोणबाट घटनाको अनुसन्धान सुरु गरिएको छ । अनुसन्धानपछि घटनाका बारेमा थप प्रष्ट हुने डीएसपी दाहालले बताए । प्रहरी स्रोतका अनुसार वृद्ध नेपालको आफन्तसँग लेनदेन विवाद रहेको पाइएको छ । नातामा बहिनी पर्ने आफन्तलाई लामो समयअघि पैसा सापटी दिएको जानकारी आएको छ । त्यो पैसा उठाउन वृद्ध पटकपटक बहिनीको घर आइरहने गरेको पनि पाइयो,प्रहरीका एक अनुसन्धान अधिकृतले भने,तर, बहिनीबाट फिर्ता नपाएपछि दुई पक्षबीच यसअघि पनि भनाभन हुने गरेको रहेछ । त्यही पैसा उठाउन जाने क्रममा विवाद भएपछि शरीरमा पेट्रोल छर्किएर आगो लगाएको हुनसक्ने अनुमान छ । पटकपटक जाँदा पनि फिर्ता नपाएपछि पैसा सापटी लगेकी बहिनीकै घरनजिक वृद्धले आफ्नो शरीरमा आगो लगाएर आत्मदाहको प्रयास गरेको हुनसक्ने प्रहरीको अनुमान छ । प्रहरीले पैसा सापटी लैजाने बहिनीका बारेमा थप खुलाएको छैन । यद्यपि,अनुसन्धानको दायरा फराकिलो पारेर पृष्ठभूमि केलाउँदै घटना हुनुको कारण पत्ता लगाउने प्रयास भइरहेको डीएसपी दाहाल बताउँछन् ।"
अनशनरत घिमिरेको जीवन रक्षा गर्न सरकारलाई आग्रह,"काठमाडौंः राष्ट्रिय मानव अधिकार आयोगले अनशनरत श्रीराम घिमिरेको जीवन रक्षा गर्न सरकारलाई आग्रह गरेको छ। आयोगले काठमाडौंको भूगोल पार्कमा अनशन बस्दै आएका घिमिरेका मागलाई सार्थक वार्ताबाट समस्याको समाधान खोज्न सरकारसँग आग्रह गरेको हो। घिमिरे कृषक परिचय पत्रको व्यवस्था गर्न, न्यूनतम ब्याजदरमा ऋण उपलब्ध गराउन, मल, बीउ, विषादी कृषियन्त्रहरू पूर्ण रुपमा अनुदान उपलब्ध गराउनुपर्ने लगायतका विभिन्न मागहरू राखी गत वैशाख ५ देखि अनशनरत छन्। नुवाकोट ककनीका घिमिरेको स्वास्थ्य अवस्थाप्रति राष्ट्रिय आयोगले ध्यानाकर्षण जनाएको छ। आयोगले अनशनस्थल पुगेर अनुगमन गर्नुका साथै उनको स्वास्थ्य अवस्थाबारे जानकारी लिएको थियो। स्वास्थ्य परीक्षण गराउँदा घिमिरेको शरीरमा ग्लुकोज र अक्सिजनको मात्रा कम भई स्वास्थ्य अवस्था जटिल बन्दै गएको देखिएको छ। आयोगले जारी गरेको विज्ञप्तिमा भनिएको छ, राष्ट्रिय मानव अधिकार आयोगले २०७५ सालमा किसानको अधिकारसम्बन्धी कानुनहरूको पुनरावलोकन तथा अध्ययन प्रतिवेदन तयार गरी नेपाल सरकारलाई १५ बुँदे सिफारिससमेत गरेको आयोग स्मरण गर्दछ। जसमा कृषि प्रविधि, उपकरण तथा सूचनाको पहुँचको अधिकार, नीतिगत निर्णयहरूमा सहभागिताको अधिकार, किसान परिचय पत्र उपलब्ध गराई विशेष सहुलियतको व्यवस्था गर्न, किसानले उत्पादन गरेको खाद्यान्नको भण्डारण र सुरक्षण, बजार व्यवस्थापन र अन्नको सुरक्षा गरी किसानसहित सबै नागरिकलाई खाद्यान्नमा सहज पहुँचको व्यवस्था गर्न लगायतका सिफारिसहरू रहेका छन्। अनशनरत घिमिरेको स्वास्थ्य अवस्थाप्रति संवेदनशील भई जीवनको अधिकारको रक्षा गर्न, सार्थक वार्ताको माध्यमबाट तत्काल समस्याको समाधान गर्न, किसानको अधिकारका सम्बन्धमा आयोगबाट विगतमा गरिएका सिफारिसहरूको कार्यान्वयन हुन सरकारलाई आग्रह गरेको छ।"
७० हजारमा नक्कली धनीपुर्जा,"झापा : ऐलानी जग्गाको नक्कली धनीपुर्जा बनाइदिएर स्थानीयबाट रकम असुल्ने एक जना पक्राउ परेका छन्। पक्राउ पर्नेमा मेचीनगर नगरपालिका६ का ७३ वर्षीय ज्ञानबहादुर गिरी रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। घटनामा संलग्न एक जना अझै फरार रहेका छन्। प्रहरीका अनुसार मेचीनगर६ स्थित मेचीडाँडामा ऐलानी जग्गाको धनीपुर्जा बनाइदिने भन्दै गिरी र सोही ठाउँका ७५ वर्षीय भुपध्वज दाहालले त्यहाँका स्थानीयवासीसँग विभिन्न मितिमा १० देखि ७० हजारसम्म रकम असुलेर ठगी गरेका छन्। गिरी र दाहालले स्थानीयको फोटो टाँसिएका रातो मसीले सहीछाप समेत गरी नक्कली जग्गाधनी पुर्जा तयार पारी समेत दिएको थियो। उनीहरूले रकम लिएर नक्कली धनीपूर्जाको वितरण गरेको भन्दै पीडितहरूले जिल्ला प्रशासन कार्यालय झापामा उजुरी दिएका थिए। सोही उजुरीको आधारमा इलाका प्रहरी कार्यालय काँकडभिट्टाबाट खटिएको प्रहरी टोलीले गिरीलाई वैशाख १२ गते पक्राउ गरेको डीएसपी रिजालले बताए। पक्राउ परेका गिरीलाई झापा जिल्ला अदालतबाट म्याद थप गरी आवश्यक अनुसन्धान अघि बढाइएको छ। अहिलेसम्म ७ जना पीडित सम्पर्क आएका छन्, डीएसपी दाहालले भने, उनीहरूले ५० देखि ६० जनालाई ठगी गरेको हुनसक्ने अनुमान छ।"
एकीकृत बस्तीमा सडक र खानेपानीको अभाव,"बागलुङ : पहिरोबाट विस्थापितका लागि तयार गरिएको काठेखोला गाउँपालिका५ बिहुँको एकीकृत बस्ती (नमुना बस्ती)मा भौतिक पूर्वाधारको अभाव भएको छ। राष्ट्रिय पुनर्निर्माण प्राधिकरणले निर्माण गरेको एकीकृत बस्तीमा भौतिक संरचना निर्माण गर्न प्राप्त बजेट कोरोना संक्रमणकालमा बजेट कार्यान्वयन नहुँदा खानेपानी, ढल निकास, सार्वजनिक भवन र सडकको पहुँच मार्ग निर्माण हुन नसकेको स्थानीयले बताए। उपभोक्ता समितिको अध्यक्ष तथा विस्थापित धनमाया दर्जीले भौतिक संरचना निर्माणका लागि कोरोना महामारी अघि ४० लाखको योजना आए पनि कामै नभइ फ्रिज भएको बताइन। नमुना बस्तीमा खानेपानीको अभाव, वर्षायामको पानी व्यवस्थापनका लागि बनाइएको नालीले पानी थेग्दैन्। बस्ती वरपर बनाउने भनिएको पदमार्ग बनेन। सार्वजनिक सभाहल योजनामा परे पनि बस्तीमा तयार नै भएको छैन,विस्थापित दर्जीले भनिन्,नाली, पानी, भवन र बाटोका बजेट कोरोना कालमा आएको थियो त्यसैले कामै नभइ सकियो। सबै गाउँमा मोटरबाटो पुगे पनि मध्यपहाडी लोकमार्ग नजिकै रहेको नमुना बस्तीमा सडक विस्तार नहुँदा दुःख लागेको स्थानीय रुपा दर्जीले बताइन। सरकारले आफूहरूका लागि खानेपानी र सडक विस्तार गरेमा दैनिकी सञ्चालन गर्न सहज हुने दर्जीको भनाइ छ। ठूलो घर त हामीले मागेकै छैनौं, सके बनाउँला नसके काम चलाउँला दर्जीले भनिन्, नमुना बस्ती नामले होइन सुविधाले हुनुपर्छ। बस्ती भएको ठाउँमा खुर्सानीसमेत रोप्न ठाउँ छैन। उनले खानेपानीका लागि स्थानीयबाट एउटा पाइपमा ल्याइएको र पालैपालो सबैले प्रयोग गरिरहेको बताइन। अयन्त्र त एक घर एक धारा निर्माण भएको छन्, दर्जीले भनिन्,यहाँ नमुना बस्ती भनिए पनि खानेपानी संकलनका लागि घण्टौं समय कुर्नुपर्ने अवस्था छ। बस्तीमा आठ लाख रुपैयाँमा ढल निकासका लागि सानो नाली बनाए पनि त्यसको काम पूरा भएको छैन। आठ लाखको काम गरेर सानो नाली बनाइयो धनमायाले भनिन, बाँकी काम गर्न सकिएन, कोरोना पछि बजेटनै आएन। २०७२ सालको बर्खामा गएको पहिरोले बिहुँ काउलेका १४ परिवार विस्थापित भएका थिए। काउले बस्ती बसाउन प्राविधिक दृष्टिले जोखिम पूर्ण भएपछि जग्गा खरिद गरेर एकीकृत बस्ती निर्माण गरिएको हो। विस्थापित भएको पाँच वर्षपछि काहुलेका १० परिवारले ओत लाग्ने घर पाएका थिए। देश विदेशमा रहेका बिहुँ र बागलुङबासीको सहयोग तथा काठेखोला गाउँपालिकाको सहयोगमा जग्गा खरिद गरेर राष्ट्रिय पुनर्निर्माण प्राधिकरणको सहयोगमा घर निर्माणपछि नमुना बस्ती तयार गरिएको थियो। बस्तीका स्थानीयहरूले आफ्नो घरको लालपूर्जा आफूसँग नहुँदा दुःख मान्ने गरेका छन्। १० घरको लालपूर्जा एउटै हुँदा कयौं काममा अवरोध आउने गरेको छ, स्थानीय लालबहादुर परियारले भने,नमुना बस्तीका लागि आवश्यक संरचनाहरू समेत अझै तयार भएका छैनन्। आफै निर्माण गर्न श्रोत पनि छैन र लालपूर्जा पनि आफ्नो नाममा छैन। सरकारबाट बजेट नै आउँदैन। गाउँपालिकाका अध्यक्ष राजु थापाले नमूना बस्तीमा रहेको खानेपानी समस्या समाधानका लागि योजना बनाएको बताए। उनले बस्तीमा खानेपानी र सडक पुर्याउनका लागि गाउँपालिकाले प्रयास गरिरहेको बताए। १० वटै घरमा औसतमा पाँच जनाको परिवार बस्ने गरेको स्थानीयले बताए। दुई कोठा भएका घर नजिकै जोडेर बनाइएको छ, स्थानीय धनमाया दर्जीले भनिन,नमुना बस्तीको जग्गा र घर सबैको एकमुष्ट लालपुर्जा छ। पुर्खौली घर भएको ठाउँमा घरसँगै उब्जाउन गर्ने जमिन पहिराले बगायो। मजदुरी गरेर खाने अधिकांश परिवारमा बिहान बेलुका छाक टर्नै समस्या रहेको बताउँछन्। घरायसी प्रयोजनका लागि तरकारीसमेत उत्पादन गर्न नपाउँदा थप समस्या भएको दर्जीको भनाइ छ। ठूलो परिवार भएकाहरूलाई नमुना बस्तीमा भनेका घरसमेत अपुग छ। एउटा कोठामा भान्छा र अर्को कोठामा चार पाँच जना कोचाकोच गरेर बस्नु परेको रुपा दर्जीको भनाइ छ। नत खेती गरेर खाने जमिन छ, नत पशु पालौं भने गोठ छ दर्जीले भनिन्,घरमा खाने तरकारी त फलाउन सकिन्थ्यो, एक टुक्रा जग्गा पनि छैन।"
भन्सार छलेर ल्याइएको कपडा बरामद,धरान : भन्सार छलेर नेपाल ल्याइएको लाखौं रुपैयाँ बराबरको कपडा सशस्त्र प्रहरीले बरामद गरेको छ। गएराति सशस्त्र प्रहरीले सीमा नाकामा गस्ती टोली परिचालन गरी विभिन्न स्थानबाट १२ लाखभन्दा बढीको अवैध सामान बरामद गरेको हो। सुनसरीको हरिनगरा गाउँपालिकाको मरियाखोला क्षेत्रबाट भन्सार छलेर ल्याइएको चारवटा मोटरसाइकलसहित १० लाख ७८ हजार ३ सय २ रुपैयाँ बराबरको लत्ताकपडा बरामद गरिएको सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक लाकेशकुमार सम्बाहाम्फेले बताए। हरिनगराकै धरमपुर इलाकाबाट एक लाख ७९ हजार ६ सय रुपैयाँ बराबरको ४ सय ४९ केजी सिद्रा माछा बरामद गरिएको उनले जानकारी दिए। बर्जु गाउपालिकाको भीमपुर क्षेत्रबाट पनि २० हजार ९ सय ५० रुपैयाँ बराबरको लत्ताकपडा बरामद गरिएको छ। बरामद गरिएको अवैध सामान र मोटरसाइकल भन्सार कार्यालय कोशी ब्यारेजमा बुझाइएको गणका सूचना अधिकारी आप्रनाउ प्रेमप्रसाद सिग्देलले बताए।
वर्डफ्लु पीडित किसानलाई राहत,"चितवन : जिल्लाका वर्डफ्लु पीडित किसानलाई राहत उपलब्ध गराउन थालिएको छ। सङ्घीय सरकारले वर्डफ्लु पीडित किसानलाई राहत दिने निर्णय गरेसँगै जिल्लाका किसानले आजदेखि राहत रकम पाउन थालेका हुन्। भेटेरिनरी अस्पताल तथा पशु सेवा विज्ञ केन्द्रका प्रमुख सुशील केसीका अनुसार विसं २०७८ कात्तिक १२ देखि २०७९ असार ७ गतेसम्म जिल्लामा वर्डफ्लुको सङ्क्रमण देखिएकाले कुखुरालगायत अन्य वस्तु नष्ट गरिएको थियो। नष्ट भएका अन्य बस्तुसमेत मूल्याङ्कन गर्दै सरकारले ७५ प्रतिशत राहत रकम उपलब्ध गराएको उनले बताए। प्रमुख केसीले भने, 'वर्डफ्लु पीडित किसानलाई रु ३१ करोड ९१ लाख ३१ हजार सात सय ४९ राहत रकम आएको छ। यो रकम वितरणको काम सुरु भएको छ। पीडित किसानको खातामा सोझै भुक्तानी पुग्ने गरी काम अघि बढाइएको छ।' उनले भने, '३७ फर्मको मात्रै रकम आएको छ। कुनै दोहोरिएको र कसैको कागज नपुगेका कारण राहत रकम कम आएको हो।' तीन लाख ६९ हजार तीन कुकुरा, सात लाख तीन हजार छ सय २५ अण्डा र ९८ हजार सात सय २८ किलो दानाका लागि सो रकम प्राप्त भएको कार्यालयले जानाएको छ। जिल्ला दररेट समितिबाट रु ४२ करोड ५५ लाख आठ हजार नौ सय ९९ क्षति भएको सिफारिस गरिएको थियो। वर्डफ्लुका कारण जिल्लामा तीन लाख ७२ हजार छ सय १२ पक्षी नष्ट गरिएको हो। वर्डफ्लुको असर सबैभन्दा धेरै लेयर्स कुखुरामा परेको र विभिन्न उमेर समूहका लेयर्स कुखुरा तीन लाख ५८ हजार एक सय ११ वटा नष्ट गरिएको थियो। यस्तै प्यारेन्ट कुखुरा १२ हजार ३३, कडकनाथ आठ सय ९६, बोइलर आठ सय ९६, टर्की पाँच सय वटा नष्ट गरिएको थियो। स्थानीय जातका कुखुरा एक सय ३२, हाँस ३६ र बट्टाई आठ वटा नष्ट गरिएको प्रमुख केसीले जानकारी दिए। सोही क्रममा लेयर्स कुखुराको अण्डा पाँच लाख ५० हजार सात सय ९१, प्यारेन्ट अण्डा एक लाख ७८ हजार पाँच सय ६४, क्रेट एक लाख २८ हजार नौ सय २० वटा नष्ट गरिएको थियो। दाना ९४ हजार सात सय २८ किलो, टर्कीको अण्डा छ हजार तीन सय, हाँसको अण्डा २० वटा, अण्डा राख्ने कार्टुन दुई हजार पाँच सय वटा, डाला छ हजार ६० वटा, टर्कीको मासु एक सय २० किलो र कुखुराको मासु ४० किलो नष्ट गरिएको थियो। रासस"
बालाजुको कोत: धुकु पेट्रोल पम्प सिल गर्दै काठमाडौं महानगर,काठमाडौं : काठमाडौं महानगरपालिकाले बालाजुस्थित एक पेट्रोल पम्प सिल गर्ने तयारी गरेको छ। नयाँ बजारस्थित कोत: धुकु पेट्रोल पम्प सिल गर्न लागेको महानगरले जनाएको छ। सडक मिचेर पेट्रोल पम्प निर्माण गरिएको पाइएकाले महानगरले सो पेट्रोल पम्प सिल गर्ने तयारी गरेको काठमाडौं महानगरपालिकाका नगर प्रहरी प्रमुख राजु पाण्डेले जानकारी दिए। महानगरले सडक मिचेर बनाइएका अवैध संरचना हटाउने अभियानलाई तीव्र पारेको छ। मंगलबार मात्रै महानगरपालिकाले काठमाडौंको भ्युटावर नजिक रहेको पुरानो बसपार्कमस्थित सडकपेटीको प्रहरी बिट हटाएको थियो ।
विद्युतको नांगो तार मुखमा लगाउँदा मृत्यु,विराटनगर : मोरङको कानेपोखरी गाउँपालिका२ ओझा टोलमा करेन्ट लागेर बुधबार राति एकजना पुरुषको मृत्यु भएको छ । करेन्ट लागेर ४० वर्षीय भुटाई केवरतको मृत्यु भएको इलाका प्रहरी कार्यालय पथरीका डीएसपी लक्ष्मी भण्डारीले जानकारी दिए । उनका अनुसार घरको कोठाभित्र विद्युत प्रवाह भइरहेको बिजुलीको नांगो तार मुखमा लगाउँदा केवरतको मृत्यु भएको प्रारम्भिक अनुसन्धानबाट खुलेको छ । करेन्ट लागेर आफ्नै घरभित्र राति ८:३० बजेतिर उनको मृत्यु भएको भण्डारीले बताए । उनका अनुसार शव पोस्टमार्टमका लागि उर्लाबारीको मंगलबारेस्थित मदन भण्डारी अस्पताल तथा ट्रमा सेन्टरमा लगिएको छ । सुस्त मनस्थितिका केवरतले बिजुलीको नांगो तार आफ्नो मुखभित्र लगाउनुको कारण खुल्न बाँकी रहेको प्रहरीले जनाएको छ । प्रहरीका अनुसार घटनाको अनुसन्धान भइरहेको छ।
पाल्पामा २ जनाको मृत्यु,"तानसेन : पाल्पामा बिहीबार दुई जनाको मृत्यु भएको छ। जिल्ला प्रहरी कार्यालयका अनुसार एक जनाको भीरबाट लडेर र अर्काको पौडी खेल्ने क्रममा डुबेर मृत्यु भएको हो। बगनासकाली गाउँपालिका७ खहरेखोलाका ४० वर्षीय केशवबहादुर बुढाथोकीको घर नजिकैको खहरेखोला भिरबाट लडेर मृत्यु भएको हो। बुढाथोकी बिहीबार बिहान ३ बजे घरबाट हिँडेका थिए। बुढाथोकी भीरबाट १ सय ५० मिटर तल खसेका थिए। उनको घटनास्थलमै मृत्यु भएको जिल्ला प्रहरी कार्यालयले जनाएको छ। तिनाउ गाउँपालिका३ तिनाउ नदीको बुटवल पावर हाउसको ड्याममा पौडी खेल्ने क्रममा बुधबारदेखि बेपत्ता रहेका एक किशोर मृत फेला परेका छन्। सिद्धार्थ नगरपालिका८, गल्लामण्डीका १७ वर्षीय शिशिर उपाध्याय सोही ठाउँमा मृत फेला परेका हुन्। दुवै घटनाका विषयमा अनुसन्धान भइरहेको प्रहरीले जनाएको छ।"
शासकीय संरचना परिवर्तन जरुरी छ : पाण्डे,नुवाकोट : नेकपा (एमाले)का उपाध्यक्ष सुरेन्द्र पाण्डेले देशमा शासकीय संरचनाको परिवर्तन जरुरी रहेको बताएका छन्। नुवाकोटमा भएको पत्रकार सम्मेलनमा उनले जनताको चाहना अनुसार देश सञ्चालन गर्नका लागि पुराना प्रणालीमै सुधार गर्नुपर्ने बताएका हुन्। पुर्व अर्थमन्त्रीसमेत रहेका एमाले नेता पाण्डेले देशमा भएका पछिल्ला निर्वाचनहरुको समीक्षा गर्दै अब देशमा शासकीय सुधारको विषय बहसमा प्रवेश गरेको बताए। उनले देशमा आएका नयाँ शक्तिहरु पानीको फोकाजस्तै भएको टिप्पणी गर्दै कतिपयले उठाएका विषयहरु भने सकारात्मक रुपमा लिइनुपर्ने बताए। उपाध्यक्ष पाण्डेले देशमा वर्तमान अवस्थाप्रति किन वितृष्ण बढिरहेको छ ? अब देश कसरी सन्चालन गर्ने र बाहिरिएका असन्तुष्ट पक्षलाई कसरी सम्बोधन गर्ने विषयले प्राथमिकता पाउनु पर्ने बताए। देशमा शासन प्रणालीमा केहि परिवर्तन अवश्य देखिएको स्वीकार गरेका छन्। अब देशमा विकासको मोडेल परिवर्तन नगरी अहिलेको बाटोबाट देश सुधार हुन नसक्ने नेता पाण्डेको भनाई छ। उनले उपनिर्वाचनको मत आंकलन गर्दा एमालेको मिसन ग्रासरूट अभियानको प्रभावकारितामा प्रश्न उठेको बताए। उपाध्यक्ष पाण्डेले उपनिर्वाचन भएका जिल्लाका निर्वाचन क्षेत्रमा पार्टीले सञ्चालन गरेको दुई महिने मिसन ग्रासरूट अभियानको प्रभावकारितामा प्रश्न उठेको बताएका हुन्। उनले एमालेको जनतासँगको सम्बन्ध किन यति कमजोर भयो भन्ने विषयमा पनि समीक्षा हुने बताए। पूर्व अर्थमन्त्रीसमेत पाण्डेले नेपालको अहिलेको विकासको मोडल नै परिवर्तन गर्नुपर्ने आवश्यकता रहेको पनि बताए। पाण्डेले अबको विकास जनताको आवश्यकता पूरा गर्ने खालको हुनुपर्ने बताए। उनले नेपालको अर्थतन्त्र अझै सुधार हुन नसकेको टिप्पणी गरे। पाण्डेले राजस्वसमेत उठ्न नसक्ने परिस्थिति हुँदा पनि वर्तमान सरकार गम्भीर हुन नसकेको बताए।
"ताप्लेजुङमा चट्याङ लागेर बालकको मृत्यु, दुईजना घाइते",गए राति अनिसा पानीसँगै परेको चट्याङ लागेर मैवाखोला गाउँपालिका४ साँघु चित्रेका ११ वर्षीय दोर्ची शेर्पाको मृत्यु भएको हो। ताप्लेजुङ : ताप्लेजुङमा चट्याङ लागेर एक बालकको मृत्यु भएको छ भने दुई जना घाइते भएका छन्। गए राति अनिसा पानीसँगै परेको चट्याङ लागेर मैवाखोला गाउँपालिका४ साँघु चित्रेका ११ वर्षीय दोर्ची शेर्पाको मृत्यु भएको हो। चट्याङ लागेर दोर्चीका बुबा दारिञ्जी र आमा मिङ्लाल्हमु सख्त घाइते भएका छन्। घाइते दुवै जनाको जिल्ला अस्पतालको उपचार भइरहेको मैवाखोला गाउँपालिकाका अध्यक्ष विजय प्रकाश वनेमले जानकारी दिए। रासस
छेकम्पारका बासिन्दा यार्सागुम्बा टिप्न छेके र बाजुतिर,"गोरखा : चुमनुब्री गाउँपालिका७ छेकम्पारका बासिन्दा यार्सागुम्बा टिप्न लेकतिर जान थालेका छन्। सिजन सुरु हुनेबित्तिकै छेकम्पारबासी कीरा टिप्न छेके र बाजुको लेक जान थालेका स्थानीय छिरिङ लामाले जानकारी दिए। म पनि एकफेर लेक पुगेर फर्केको हुँ, उनी भन्छन्, आज जाने भनेको, हिउँ परेर जान सकिएन। मौसम बिग्रिएर अल्ली दुःख दिइरहेको छ। उत्तरी गोरखाका बासिन्दा यार्सागुम्बालाई कीरा भन्ने गर्छन्। यहाँको चुमनुब्री १ सामागाउँ र वडा नं ७ छेकम्पारका लेकमा उच्च गुणस्तरका यार्सागुम्बा पाइन्छ। चुमनुब्री गाउँपालिकाको वडा नं ३ र धार्चे गाउँपालिकाको वडा नं ३ का लेकमा पनि यार्सागुम्बा पाइन्छ। छेकम्पारका बासिन्दा किरा टिप्न वैशाख १ गतेदेखि नै लेकतिर जान थालेका निवर्तमान वडा अध्यक्ष पासाङ फुञ्जो लामा बताउँछन्। जान त गएका छन्, तर लेकमा एक, दुई फिट हिउँ जमिरहेको छ, उनले भने, यो वर्ष हिउँ ढिला पर्यो। लेक गएकाहरूले पनि कीरा टिप्न पाएका छैनन्। कोही फर्केका छन्, कोही हिउँ पग्लिने आशामा उतै बसेका छन्। वैशाख लागेपछि लेक गएकाहरू असारतिर मात्र फर्कने गर्छन्। दुई अढाइ महिनालाई पुग्ने गरी याकचौंरीलाई रासनपानी, लत्तकपडा बोकाएर लैजान्छन्। कीराको सिजन सुरु भएपछि अधिकांशले घरमा ढोका लगाएर जहान परिबार, घरपालुवा पशुचौपाया सबै लेकमै लिएर जान्छन्। लेकमा अस्थायी क्याम्प बनाउँछन्। बालबच्चा पनि लेकमै लान्छन्। यताको घरपालुवा जनावर भनेको याक, चौंरी हो। याक, चौंरी पनि लेकमै लान्छन्, लामा पासाङ भन्छन्, कसैकसैका घरमा हिँड्न नसक्ने बुढाबुढी छन् भने रोङ्बा(तल्लो भेगका मान्छे)लाई घर कुरुवा राखेर आफूहरू सबै लेकमै जान्छन्। उच्च हिमाली लेकमा बस्नका लागि प्रायजसोले गारो लगाएर माथि त्रिपालको छादन राखेर अस्थायी संरचना बनाएका हुन्छन् भने, कतिपयले टेन्ट टाँगेर बासस्थान बनाएका हुन्छन्। शैक्षिक सत्र खुलेका बेला ढोका ढप्काएर गाउँका सबैजना कीरा टिप्न लेक गएपछि विद्यालयहरू पनि सुनसान हुन्छन्। यहाँका बासिन्दाको मुख्य आयस्रोत यार्सागुम्बाबाट हुने कमाइ हो। तर, केही वर्षदेखि चिनियाँ नाका नखुलेका कारण उनीहरू मर्कामा परेका छन्। चार बर्ष भयो चाइनाले नाका बन्द गरेको। नाकबन्दी हुन थालेदेखि यार्सागुम्बाको भाउ पाएको छैन, छिरिङ लामा भन्छन्, नाका खुलेको भए तिब्बतको बजारमा बेच्न पाइन्थ्यो। अल्लि राम्रो भाउ पाइन्थ्यो। नाका नखुलेपछि यतैका लोकल ठेकेदारलाई बेच्नु पर्छ, भाउ नै पाइँदैन। यार्सागुम्बा बेचेर बिगतमा प्रायले दुई लाख, तीन लाख, चार लाख रुपैयाँसम्म कमाउँथे। तर अचेल त्यस्तो कमाइ नहुने उनी बताउँछन्। अहिले लेकमा यार्सागुम्बा कम हुन थालेको छ। लेकमा कीरा पाउनै छोड्यो। दिनभरि खोज्दा एउटा, दुइटा मात्र पाइन्छ, उनी भन्छन्, अब केही बर्षपछि त त्यही पनि पाउन छोड्छ होला। यार्सागुम्बा संकलनलाई कुनै पनि सरकारी निकायले व्यवस्थित बनाएका छैनन्। प्रत्येक घरले स्थानीय समितिलाई पाँच सय रुपैयाँ र पालिकाका लागि पाँचसय रुपैयाँ तिर्नुपर्ने व्यवस्था छ। त्यो बाहेक नियमन गर्न पालिकाले यसको संरक्षण तथा संकलन, खरिद, बिक्रीकाबारे कुनै नीति, नियम, कार्यविधि बनाएको छैन।"
बलात्कार आरोपमा ७० वर्षीय वृद्ध पक्राउ,"बैशाख :बैतडीमा अपाङ्गता(बोल्न नसक्ने) भएकी १४ वर्षीया बालिकालाई बलात्कार गरेको आरोपमा ७० वर्षीय वृद्ध पक्राउ परेका छन् । पाटन नगरपालिकाका ती वृद्धले गत पुसमा अपाङ्गता भएकी बालिकामाथि बलात्कार गरेको आरोपमा पक्राउ गरेको प्रहरीले जनाएको छ। गत पुसमा बलात्कार भएको भनेर उजुरी आएको थियो,त्यसपछि हामीले आरोपितलाई पक्राउ गरेका छौँ, अनुसन्धान भइरहेको छ, आरोपित र पीडित आफन्त नै भएकाले परिचय गोप्य राखेका छौँ,इलाका प्रहरी कार्यालय पाटनका प्रमुख प्रहरी निरीक्षक कमलप्रसाद चौधरीले जानकारी भने। आरोपित वृद्धलाई मंगलबार पक्राउ गरी अनुसन्धान अघि बढाएको प्रहरी निरीक्षक चौधरीले बताए। अदालतबाट १० दिनको म्याद थपेर अनुसन्धान अघि बढाएको प्रहरीले जनाएको छ।"
बिक्री भएन दाङमा उत्पादित मह,"बिक्री नभए पनि एक वर्षसम्म राख्न सकिन्छ, तर, त्योभन्दा बढी समय भएमा मह बिग्रिने समस्या हुन्छ । भारतबाट ल्याइएको मह पातलो हुने भएकाले उपभोक्ताले पनि त्यही मह नै मन पराउँछन् तर, गुणस्तर मह जम्छ, भन्ने कुरा उपभोक्ताले नबुझ्दा त्यही भारतीय मह नै किक्ने गरेको किसानको गुनासो छ । दाङ : दाङ तुलसीपुर उपमहानगरपालिका६ स्थित माधव शर्माले यस वर्ष उत्पादन गरेका दुई टन मह बिक्री भएको छैन। उनी मह बिक्री नहुँदा त्यतिकै थन्काएर राख्नुपर्ने बाध्यतामा परेका छन्। त्यस्तै तुलसीपुर१५ का किसान आशिष अधिकारीले उत्पादन गरेका छ टन महमध्ये साढे दुई टन मात्रै बिक्री गरेका छन्। उनले भने, 'साढे तीन टन मह थन्काएर राखेको छु ।' उनीहरु त उदाहरण मात्रै हो । विगत दुई वर्षदेखि दाङमा उत्पादन भएको महले बजार पाउने गरेको छैन । भारतबाट आउने महले गर्दा जिल्लामा उत्पादन भएको महले बजार नपाउने गरेको किसानको गुनासो छ । 'बिना भन्सार भारतबाट मह आउँछ', किसान शर्माले भने, 'भारतबाट आउने कम गुणस्तरको महले हाम्रो मह बिक्री हुने गरेको छैन ।' विगतमा मौरीबाट राम्रै आम्दानी गर्ने गरेका किसान पनि पछिल्लो समय यसप्रति भविष्य देख्न छाडेका छन् । कच्चा पदार्थ एक वर्षसम्म पनि नबिग्रिने भएपछि जिल्लामा किसान यो पेसामा आकर्षित थिए तर, उत्पादित महले बजार नपाएपछि भने यो पेसाप्रति भविष्य देख्न छोडेका किसान आशिष अधिकारीको भनाइ छ । 'यो पेसाप्रति किसान आकर्षित थिए, विगतमा राम्रै आम्दानी थियो', उनले भने, 'तर, अहिले मह बिक्री नभएपछि पलायन हुने अवस्था छ ।' बिक्री नभए पनि एक वर्षसम्म राख्न सकिन्छ, तर, त्योभन्दा बढी समय भएमा मह बिग्रिने समस्या हुन्छ । भारतबाट ल्याइएको मह पातलो हुने भएकाले उपभोक्ताले पनि त्यही मह नै मन पराउँछन् तर, गुणस्तर मह जम्छ, भन्ने कुरा उपभोक्ताले नबुझ्दा त्यही भारतीय मह नै किक्ने गरेको किसानको गुनासो छ । जिल्लामा हाल पाँच सय हाराहारीमा मौरी पालक किसान छन् । किसानको सङ्ख्या बढे पनि उत्पादित मह बजारीकरणमा ध्यान नदिनु सरकारको पनि कमजोरी रहेको किसान अधिकारीले बताए। दाङमा मात्रै करिब दुई सय टनभन्दा बढी मह बिक्री नभएको उनले बताए। उपभोक्ताले पनि स्थानीय उत्पादन नचिन्दा जिल्लामा उत्पादन भएको महले बजार पाउन नसकेको तुलसीपुर उपमहानगरपालिका कृषि महाशाखा प्रमुख धनराज गौतमले बताए। 'जडीबुटी, चरण क्षेत्रमा उत्पादन भएको महले बजार पाउन सकेको छैन', उनले भने, 'भारतबाट आएको मह सस्तो पनि पाउने र नजम्ने भएकाले पनि उपभोक्तालाई त्यसलाई नै मन पराउने गर्नुहुन्छ, तर, यहाँ उत्पादन भएको गुणस्तर मह किन्नुहुन्न, त्यसले गर्दा पनि समस्या बनाएको छ ।' मह बिक्री नभएपछि किसान समस्यामा परेका छन् । जिल्लाका किसानले मौरी चराउनका लागि बर्दिया, कैलाली लैजाने गर्थे । मह बिक्री नहुने भएपछि खर्च कटौती गर्दै यस वर्ष बाहिर नलगेको किसान शर्माले बताए। किसानको यही कारणले यस वर्ष जिल्लामा मह उत्पादन पनि घटेको छ । यस वर्ष जिल्लामा करिब तीन सय टन मह उत्पादन भएको छ । गत वर्ष जिल्लामा करिब चार सय ५० टन मह उत्पादन भएको थियो । रासस"
सोलुखुम्बुमा पहिलो पटक मकै बालीको बिमा,"वडा कार्यालयले चालु आर्थिक वर्ष २०७९०८० को बजेटमै समावेश गरी २४७ जना किसानले १२२ हेक्टर क्षेत्रफलमा लगाएको मकै बालीको बिमा गर्दा वडाले १ लाख ३८ हजार रुपैयाँ रकम भुक्तानी गरेको वडाध्यक्ष घनराज सुनुवारले बताए। सोलुखुम्बु : सोलुखुम्बुमै पहिलो पटक थुलुङ दूधकोशी गाउँपालिका १ नेलेले मकै बालीको बिमा गराएको छ। रोग, किरा तथा अन्य विपत्तिबाट किसानलाई हुन सक्ने नोक्सानलाई कम गर्न वडाले जिल्लामै पहिलो पटक मकै बालीको बिमा गराएको हो। वडा कार्यालयले चालु आर्थिक वर्ष २०७९०८० को बजेटमै समावेश गरी २४७ जना किसानले १२२ हेक्टर क्षेत्रफलमा लगाएको मकै बालीको बिमा गर्दा वडाले १ लाख ३८ हजार रुपैयाँ रकम भुक्तानी गरेको वडाध्यक्ष घनराज सुनुवारले बताए। किसानले एक हेक्टरमा लगाइएको मकै खेतीको ९३ हजार रुपैयाँ बराबरको बिमा गर्न पाउने नियम रहेको छ। नेले क्षेत्रका किसानले प्रतिव्यक्ति करिब आधा हेक्टर क्षेत्रफलमा मकै खेती गरेका छन्। विमा गरिएको बालीमा रोग, किरा तथा प्रकृतिक विपत्तिहरुबाट क्षति भएको खण्डमा करिब ९० प्रतिशत रकम बिमा बापत पाउने बिमा कम्पनी आइएमइ जनरल इन्स्योरेन्स लिमिटेड शाखा कार्यालय सोलुखुम्बुले जनाएको छ। नेलेले गराएको उक्त अन्न बाली बिमा जिल्लाकै पहिलो भएको इन्स्योरेन्स कम्पनीका शाखा प्रबन्धक खगेन्द्र बनले बताए। जिल्लामा फलफुल बिमा अधिकांश किसानहरुले गराएको भए पनि अन्नबालीको बिमा पहिलोपटक सुरु गरिएको प्रबन्ध बनले बताए।"
"गुल्मीमा जीप दुर्घटना, सहचालकको मृत्यु",गए राति खाल्टुङ खोला भन्ने स्थानमा दुर्घटनामा हुँदा जीपका सहचालक बागलुङ बडिगाड ९ का १८ वर्षीय किशोर केसीको घटनास्थलमै मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक डिल्लीनारायण पाण्डेले जानकारी दिएका छन्। गुल्मी : गुल्मीको मालिका गाउँपालिका२ अन्तर्गत दर्लिङबाट बागलुङको बडिगाड गाउँपालिकाको भिमगिठे जाँदै गरेको लु१च ९९११ नम्बरको जीप दुर्घटना हुँदा एकजनाको मृत्यु भएको छ । गए राति खाल्टुङ खोला भन्ने स्थानमा दुर्घटनामा हुँदा जीपका सहचालक बागलुङ बडिगाड ९ का १८ वर्षीय किशोर केसीको घटनास्थलमै मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक डिल्लीनारायण पाण्डेले जानकारी दिएका छन्। दुर्घटनामा परी जीप चालक बडिगाड९ का २१ वर्षीय प्रेमबहादुर केसी गम्भीर घाइते भएका छन्। उनको थप उपचारको लागि आज बिहानै पाल्पास्थित लुम्बिनी मेडिकल कलेज प्रवास लगिएको छ । जीप दुर्घटनाको जानकारी पाउनासाथ पौदी अमराईबाट प्रहरीको टोली घटनास्थल पुगिसकेको प्रहरी नायब उपरीक्षक पाण्डेले जानकारी दिए। दुर्घटना हुँदा जीप सडकबाट एक सय ५० मिटर तल खसेको बताइएको छ । ब्रेकफेल भई जीप दुर्घटना हुन सक्ने प्रहरीले प्रारम्भिक अनुमान लगाएको छ । रासस
चार बुँदे माग राखेर माइतीघरमा धर्ना बस्दै महावीर पुन,"काठमाडौं : राष्ट्रिय आविष्कार केन्द्रका संस्थापक महावीर पुन ४ बुँदे माग राखेर माइतीघरमा धर्ना बस्ने भएका छन्। भोलि बिहान ९ बजेदेखि माइतीघरमा भेला भएर बानेश्वरसम्म जुलुस निकाल्ने र त्यसपछि धर्ना सुरू गर्ने उनले बताएका छन्। धर्नामा साथ दिन आमसर्वसाधारणसँग आग्रह गरेका छन्। बिहीबार सामाजिक सञ्जालमा एउटा भीडीयो पोस्ट गर्दै पुनले माग पूरा नभएसम्म माइतीघर मण्डला र बबरमहल क्षेत्रबाट सरकारलाई घुँडा टेकाउनेगरी आन्दोलन गर्न आह्वान गरेका छन्। 'बैशाख १५ गते शुक्रबारदेखि माग पूरा नहुँदासम्म माइतीघर मण्डला र बबरमहल क्षेत्र बाट नेपाल सरकारलाई घुँडा टेकाउने गरी आन्दोलन गर्न सम्पूर्ण नेपालीहरूलाई आह्वान गर्दछु ,'उनले भने। उनले अनुसन्धान, नवप्रवर्तन र आविष्कार गर्ने प्रतिभाशाली र सिर्जनशील नेपालीलाई अनुसन्धान गर्ने काममा ठोस सहयो गर्न हरेक वर्ष संघ र प्रदेश सरकारले आपंनो विकास बजेटको १ प्रतिशत रकम छुटयाउनु पर्ने र त्यो रकम नवप्रवर्तक र आविष्कार कोषमा राख्नुपर्ने माग गरेका छन्। अनुसन्धान केन्द्र र विश्वविद्यालयमा व्यवहारिक अनुसन्धानलाई उच्च प्राथमिकताका साथ प्रोत्साहन गर्न र प्रवर्धन गर्नका लागि विज्ञान मन्त्रालयअन्तर्गत ""व्यावहारिक अनुसन्धान र नवपवर्तन विभाग खोल्न समेत माग गरेका छन्। पुनले अघि सारेको ४ बुँदे माग १अनुसन्धान, नवपवर्तन र आविष्कार गर्ने प्रतिभाशाली र सृजनशील नेपालीहरूलाई अनुसन्धान गर्ने काममा ठोस सहायोग गर्न हरेक वर्ष संघीय र प्रदेश सरकारले आफ्नो विकास बजेटको १ प्रतिशत रकम छुट्याइयोस् र ""अनुसन्धान, नवप्रवर्तन र आविष्कार कोष"" मा राखियोस् । सो कोषबाट नेपालका सम्पूर्ण प्रतिभाशाली सन्ततिहरु लाई आवश्यक अनुसन्धान, नवप्रवर्तन र आविष्कार गर्न सहयोग गरियोस । सो कोषमा जम्मा भएको रकम सोहि वर्ष खर्च नभएमा आगामी वर्षहरूमा पनि खर्च गर्न पाउने व्यवस्था गरियोस्। २ सो कोषको रकम सहज तरिकाले समयमा नै प्रतिभाशाली र नविनतम सोच भएका नेपालीहरूलाई उपलब्ध गराउन संसदले नेपाल सरकारको सार्बजनिक खरिद ऐन भन्दा छुट्टै ""अनुसन्धान, नबप्रबर्तन र आविष्कार प्रवर्द्धन, सञ्चालन तथा खरिद ऐन"" बनाइयोस् र आवश्यकता अनुसार अनुसन्धानको कामलाई बहुवर्षीय कार्यक्रममा राख्न मिल्ने गरी नीति नियम बनाइयोस् । ३ अनुसन्धान, नवप्रवर्तन र आविष्कार गरेर बनेका र सफलतापूर्वक परीक्षण गरिएका चिजहरूलाई उत्पादन गरी नबउद्यमी बन्न चाहने नेपालीहरूलाई उद्यम सुरु गर्नको लागि चाहिने अनुमति, लाइसेन्स, अनुदान र सहज ऋण उपलब्ध गराइयोस् र स्वदेशी उत्पादनलाइ बजारिकरण गर्न ठोस सहयोग गर्ने नीति नियम बनाइयोस् । सो कामलाई सहज बनाउन र आवश्यक अनुसारको नीति नियम बनाउनको लागि ""नव उद्यमी प्रवर्धन समिति"" बनाइयोस् र सो समितिले सरकारलाई आवश्यक कदम चाल्न अनुरोध गर्ने व्यवस्था गरियोस् । ४ प्राइभेट अनुसन्धान केन्द्र, मुनाफा वितरण नगर्ने अनुसन्धान केन्द्र र विश्वविद्यालयमा व्यवहारिक अनुसन्धानलाई उच्च प्राथमिकताका साथ प्रोत्साहन गर्न र प्रवर्धन गर्नको लागि विज्ञान मन्त्रालयअन्तर्गत ""व्यावहारिक अनुसन्धान र नवपवर्तन विभाग"" खोलियोस् । सो विभागलाई देशका प्रतिभाहरूलाई विदेश पलायन हुन नदिन र विदेश पलायन भइसकेका प्रतिभालाई के कसरी र कुन रुपमा हुन्छ स्वदेशमा फिर्ता ल्याउन र उनीहरूबाट फाइदा लिनको लागि चाल्नुपर्ने ठोस वातावरण तयार गर्ने पूर्ण अधिकारसहित जिम्मा दिइयोस ।"
