शीर्षक,विवरण
राजस्व बढाउने नीति बनाऔं,"नागरिकको आम्दानी पनि बढ्नुपर्छ। सरकार समग्र अर्थतन्त्रकै शल्यक्रियामा लाग्न जरुरी छ। सरकारले राजस्व आम्दानी गर्न नसक्नु राज्यको क्षमता कमजोर हुनु हो। अर्थतन्त्र कमजोर हुनु गरिबी बढ्नुमात्रै होइन, अरू सामाजिक समस्याहरू पनि थपिनु हो। कुल गार्हस्थ्य उत्पादन र करको अनुपात सन्तुलित हुने मुलुकबाट नेपाल क्रमशः आरोलो लागेको देखिँदैछ। यस्तो हुँदै जाँदा अन्तर्राष्ट्रिय जगत्बाट विश्वास पनि कमजोर हुँदै जान्छ। न लगानी भित्रिन्छ, न ऋण कसैले पत्याउँछ। त्यसमाथि मुलुकको बजेटको आकारभन्दा ठूलो सार्वजनिक ऋण भइसकेको छ। बितेको असार मसान्तसम्म देशले लक्ष्यको ६६८२ प्रतिशतमात्रै कर संकलन गर्न सक्नु चिन्ताको विषय हो। ८ खर्ब ६६ अर्बको त्यो कर अघिल्लो वर्षभन्दा १२०५ प्रतिशतले कम हो। अर्थतन्त्रमा आएको शिथिलता र वैदेशिक मुद्रा सञ्चितिको गिरावटका बीच सरकारले आयातमा कडाइ गर्यो। जसका कारण भन्सार राजस्व संकलनको लक्ष्य कुनै पनि नाकाले पूरा गरेनन्। कुल राजस्वमै धक्का लाग्यो र दक्षिण एसियामै सबैभन्दा धेरै कुल गार्हस्थ्य उत्पादन र करको अनुपात धेरै भएको मुलुकको त्यो अनुपात कमजोर बन्यो। समाजवाद उन्मुख राष्ट्र भनिएको हुँदा करजीडीपी अनुपात धेरै हुनुलाई राम्रो मानिने विज्ञहरूको भनाइ मननीय छ। जस्तो कि युरोपका लोककल्याणकारी राज्यहरूमा पनि यस्तो अनुपात उच्च छ। धेरै नागरिक करदाता हुँदा नै यस्तो अनुपात वृद्धि हुने हो। हाम्रोमा भने कर चुहावटमात्रै होइन कि धेरै नागरिक करको दायराभन्दा बाहिरै छन्। राज्य संयन्त्र कमजोर छ, नागरिकलाई कर तिर्नु कर्तव्य हो। त्यसको सही सदुपयोग राज्यले गर्छ भन्ने आभास र अनुभूति दिन सकिएको छैन। गएको पाँच वर्षकै सबैभन्दा कम राजस्व संकलन भएको तथ्यलाई सामान्य रूपमा लिन मिल्दैन। ऋण बढ्ने र आम्दानी घट्ने भनेको ओरालो बाटो लाग्नु हो। सरकारी प्रशासनिक खर्च र तलब, भत्ता तथा सामाजिक सुरक्षालगायत अनिवार्य दायित्वको बोझ बढेको बढ्यै छ, तर राजस्व संकलन हुन नसक्नु भनेको अर्थतन्त्रमा धाँजा फाँटेको प्रस्ट सन्देश हो। अर्थतन्त्रलाई चलायमान नबनाएसम्म कर संकलन वृद्धि सम्भव हुँदैन। करमा करकर गरेरमात्रै संकलन धेरै हुने होइन, त्यसका लागि त उद्योगधन्दा, कलकारखानाको उत्पादन बिक्री हुनुपर्छ। व्यवसायहरू चल्नुपर्छ। नागरिकको आम्दानी पनि बढ्नुपर्छ। सरकार समग्र अर्थतन्त्रकै शल्यक्रियामा लाग्न जरुरी छ।"
नुनसम्म नदिने सरकार ?,"नुनकै विषयमा जुम्लाको साल्ट ट्रेडिङमा गत साता तोडफोड भयो। नुन लिन आएका सेवाग्राही र प्रहरीबीच झडप नै भयो। स्वाद र स्वास्थ्यको दृष्टिले नुनको महत्त्व कम छैन। सहजै पाउने ठाउँकालाई त व्रत बस्दा मात्रै यसको महत्त्व थाहा होला। तर, हाम्रै मुलुकमा नुनका लागि अझै संघर्ष गर्नुपर्ने ठाउँ छन्। एकदुई किलो नुन पाउन तीन दिनसम्म पैदल मात्रै हिँड्न त सामान्य हो, आन्दोलन र ज्यान दिनुपर्ने अवस्था स्थानीयको छ। जुन नियती भोगिरहेका छन् कर्णाली र सुदूरपश्चिमका नागरिकले। व्यथा पुरानै हो। तर, अवस्था उस्तै छ। बझाङ थलारा गाउँपालिका४ की लक्ष्मीदेवी सिंहले दिनभरि लाइन बस्दा, बल्लतल्ल ५ किलो नुन पाइन्। ९ रुपैयाँ किलोको नुन किन्न आतेजातेमै हजार रुपैयाँ खर्च गरिन्। थलारा बिक्री केन्द्रमा चैतमै नुन सकिएको थियो। चैनपुर डिपोमा आइतबार मात्रै नुन पाइँदैछ भन्ने थाहा पाएपछि चैनपुर आएँ। २० किलो जति किनेर लैजाने मन थियो। तर, ५ किलो मात्रै दिने नियम बनाएको रहेछ, दिनभरि लाइन लागेर ५ किलो पाएकी उनले गुनासो पोखिन्, सबै हिसाब गर्ने हो भने एक किलो नुनको २ सय रुपैयाँभन्दा बढी पर्यो। मष्टा गाउँपालिका१ का डाँके खड्का पनि ५ किलो नुन लिएर घर फर्के। चैनपुरसम्मको गाडी भाडा, खाना खर्च जोड्दा १२ सय रुपैयाँ खर्च भयो। तर, नुन ५ किलो पाइयो। घरमा नुन नभई नहुने। अब सरकारले नुन पनि दिन नसक्ने भयो। नुन जतिको सस्तो वस्तु पनि नपाउने भइयो यो देशमा, निराश हुँदै खड्काले भने, नुन त दे सरकार। जिल्ला सदरमुकाम चैनपुरमा साल्ट्र ट्रेडिङको डिपो कार्यालय छ। त्यहाँ गत आर्थिक वर्ष सरकारले पठाउने अनुदानको नुनको कोटा ३७ सय क्विन्टल हो। तर, असारसम्म त्यहाँ २६ सय क्विन्टल मात्रै नुन पुगेको छ। बाँकी नुनको कोटा ढुवानीमा भ्याट लागेकाले काटिएको हो। कालीकोटको डिपोमा नुन लिन आएका स्थानीय महिला । चैनपुरबाहेक बझाङमा, केदारस्युँ गाउँपालिकाको बागथला, तलकोट गाउँपालिकाको तलकोट र साइपाल गाउँपालिकाको काँडामा साल्ट्र ट्रेडिङका डिपो कार्यालयहरू छन्। आर्थिक वर्ष २०७९८० मा बागथलाका लागि १ हजार क्विन्टल, तलकोटका लागि १ हजार क्विन्टल र साइपालको काँडाका लागि ७ सय क्विन्टल अनुदान नुनको कोटा तोकिएको थियो। यी तीनवटै बिक्री केन्द्रको अनुदानको नुन चैतमै सकिएको छ। घरनजिक रहेका बिक्री केन्द्रको नुन चैतमै सकिएपछि जिल्ला सदरमुकामको डिपोमा उपभोक्ताको भीड लागेको हो। चैनपुरमा रहेको डिपो कार्यालयले पनि जेठसम्म साताको ६ दिन प्रतिव्यक्ति ११ किलो नुन दिँदै आएको थियो। तर, असारदेखि जिल्ला प्रशासन र साल्ट ट्रेडिङले नुन सकिन थाल्यो भनेर साताको एक दिन आइतबार मात्रै बिक्री गर्ने गरेको हो। ११ किलोबाट घटाएर एक जनालाई ५ किलो मात्र दिने निर्णय गरेपछि टाढाका उपभोक्ता मारमा परेका हुन्। प्रशासनको यस निर्णयको बझाङमा विरोध भएको छ। उपभोक्ताले नुन पनि सहज नपाइने भन्दै प्रदेश र संघ सरकारको आलोचना गरेका छन्। साल्ट ट्रेडिङ र प्रशासनको यो जनविरोधी निर्णय हो। जिल्लाभरीका मानिसलाई नुनका लागि मात्रै चैनपुर आउन बाध्य पारिएको छ। न गाउँमा रहेका बिक्री केन्द्रमा नुन छ, न डिपोले मागे जति नुन दिने गरिएको छ, जयपृथ्बी नगरपालिका१ का राजबहादुर सिहले भने, तीन तहको सरकारको योभन्दा निकम्पापन के हुन सक्छ ? जनतालाई नुन पनि उपलब्ध गराउन नसक्ने सरकार भएको के काम ? साल्ट्र ट्रेडिङ कर्पोरेसन चैनपुर डिपोका प्रमुख नरबहादुर भाटले अहिले गोदाममा २ सय ८२ क्विन्टल नुन मौज्दात रहेको बताए। २ सय ८२ क्विन्टल नुन मौज्दात छ, त्यो नुन भदौको १५ गतेसम्म पुगाउनुपर्ने हो। नयाँ ढुवानी भदौ १५ पछि मात्रै हुन्छ, भाटले जवाफ दिए। उनले डिपोबाट सस्तोमा नुन किनेर बजारमा बिक्री हुन थालेकाले सातामा एक दिन आइतबार मात्रै बिक्री गर्ने र एक जनालाई ५ किलो मात्र दिने गरेको बताए। बझाङका प्रमुख जिल्ला अधिकारीको उपस्थितिमा जेठको अन्तिम साता बसेको बैठकले जिल्लाका तीनवटै बिक्री केन्द्रमा नुन सकिएको अवस्थामा चैनपुर डिपोको नुन आइतबार मात्रै बिक्री गर्ने र एक जनालाई ११ किलोबाट घटाएर ५ किलो मात्र दिने निर्णय गरेको थियो। साल्ट्र ट्रेडिङले बझाङमा भानु मार्का नामको नुन अनुदानमा पठाउने गरेको छ। उक्त नुनको मूल्य बिक्री केन्द्रमा होस् कि डिपोमा किलोको ९ रुपैयाँ पर्छ। प्रमुख जिल्ला अधिकारी नारायण पाण्डे भन्छन्, उपभोक्ताले गाईवस्तुलाई पनि त्यही नुन दिने गरेको पाइयो। डिपोबाट किनेर बजारमा पनि २०२५ रुपैयाँमा बिक्री गरेको पाइयो। त्यसैले सातामा १ दिन, त्यो पनि ५ किलो मात्रै दिने निर्णय गरिएको हो। साल्ट्र ट्रेडिङ कर्पोरेसनको प्रदेश कार्यालय धनगढीमा साउन ४ गतेसम्मको तथ्यांकअनुसार एक लाख ६७ हजार बोरा अथवा झन्डै ८३ हजार क्विन्टल नुन मौज्दात छ। तर, बझाङ जस्तो विकट ठाउँका जनताले नुन किन्न तीन दिनको यात्रा गर्नु परेको छ। साल्ट्र ट्रेडिङ कर्पोरेसन धनगढीका प्रमुख तेजबहादुर कुवँरले बझाङको कोटा सकिएकाले नयाँ ढुवानी नहुँदासम्म उपभोक्तालाई थोरै भए पनि नुन पुगोस् भनेर त्यसो गरिएको दाबी गरे। हामीसँग नुन पर्याप्त मात्रामा छ। आर्थिक वर्ष २०८०८१ का लागि पनि ढुवानीको टेन्डर खुलिसकेको छ। साउनको १५२० गतेदेखि बझाङसहितका पहाडी जिल्लामा नुन ढुवानी हुन्छ, साल्ट्र ट्रेडिङका प्रमुख कुँवरले भने। उनले ढुवानी अनुदान मागेअनुसार स्वीकृत नहुनाले समस्या आउने गरेको बताए। हामीले मागअनुसारकै कोटाका लागि केन्द्रमा पठाउँछौं। तर, त्यहाँबाट कोटा काटिएर आउँछ। अनि जिल्लामा अभाव हुन्छ, कुँवरले भने। प्रमुख जिल्ला अधिकारी नारायण पाण्डेले पनि बझाङमा १४ हजार क्विन्टल नुनको खपत हुने बताए। आर्थिक वर्ष २०८०८१ का लागि १४ हजार २ सय क्विन्टल नुनको अनुदानका लागि पत्राचार गरेको छु, तर स्वीकृत हँुदैन। अनि जिल्लामा नुन अभाव हुन्छ, उनले भने, सरकारले मागेअनुसारको अनुदान कोटा स्वीकृत गरिदिए जिल्लामा पनि वितरणमा सहज हुने थियो। ५ किलोका लागि २ दिनको यात्रा कालिकोट पलाँता गाउँपालिका२ का नन्दाकृष्ण न्यौपाने नुन लिन लामोे बाटो हिँडेरै सदरमुकाम मान्म पुगे। तीन सय रुपैयाँको ३३ किलो नुन लाने उनको सोच थियो। तर, डिपोमा ५ किलोका दरले मात्र नुन बाडेको देख्दा निराश हुँदै उनले भने, म दुई दिनको बाटो हिँडेर नुन लिन यहाँ आएँ। मलाई ३३ किलो देऊ न भनें। तर, कर्मचारीले मानेनन्। धेरै अनुरोध गरेपछि बल्ल सय रुपैयाँको ११ पोका दिए। नुन लिएर फर्किएँ, उनले भने, हामी कस्तो देशका नागरिक हौं। सुनभन्दा बढी नुन पाउन मुस्किल यहाँ। बजारमा सुन पसलहरू प्रसस्तै छन्। तर, नुन पाउने एउटै डिपो छ। त्यहाँ मागेजति नुन पाइँदैन्। यस्तै पचालझरना८ का धर्मलाल संज्यालले नुन लिन एकदिन पूरै बिताए। ठाउँठाउँमा पहिरो गएको थियो। खोजेका बेला गाडी नपाइने। त्यसैले कर्णाली करिडोरको बाटो पैदलै हिँडेर उनी सदरमुकाम पुगे। ५० किलो लैजाने उनको सोच थियो। तर ५ किलो मात्रै पाए। उनले थप नुन मागे। तर, कर्मचारीले दिन मानेनन्। त्यही ५ किलो नुन बोकेर कर्णाली करिडोरबाट गाडी पर्खेर घर जाँदा उनले हजार रुपैयाँ भाडा तिरे। उनले यसरी दुखेसो पोखे, ५ किलो नुन गाई वस्तु र मान्छेलाई गरी २ महिना पुग्दैन। हरेक दुई महिनामा ५ किलो नुन लिन दुई दिन लगाएर, दुई हजार खर्च गरेर सदरमुकाम आउनुपर्ने बाध्यता छ। कालीकोटको डिपोमा नुन लिन आएका स्थानीय महिला । साल्ट ट्रेडिङ कर्पोरेसन लिमिटेड कालिकोटका डिपो प्रमुख डम्बरबहादुर बुढाले डिपोमै नुन अभाव भएकाले उपभोक्ताले मागेजति नुन दिन नसकिएको बताए। गत आर्थिक वर्षमा कालीकोटका लागि ३ हजार ५ सय क्विन्टल नुनको ढुवानीका लागि ठेक्का भएको थियो। सोहीअनुसार ढुवानी पनि भयो। यति नुन उपभोक्ताले मागेअनुसार वितरण गरेको भए तीन महिना पुग्ने अवस्था नरहेको उनले बताए। हामीले हरेक उपभोक्तालाई ५ किलो र टाढाबाट आएका उपभोक्तालाई सय रुपैयाँको ११ किलोका दरले वितरण गर्दा पनि नयाँ नुन ढुवानी हुँदासम्म पुग्ने अवस्था छैन, डिपो प्रमुख बुढाले भने, कति मान्छे हामीमाथि आक्रमण गर्न आउँछन्। नुन किन नदिने भनेर झगडा नै गर्छन्। तर, प्रतिव्यक्ति ५ किलोका दरले नुन वितरण गर्नु हाम्रो बाध्यता हो। यति गर्दा पनि कति समय डिपो खाली हुँदा ताला लगाएर बस्नुपर्ने अवस्था हुन्छ। चालु आर्थिक वर्षका लागि ३ हजार ५ सय ४० क्विन्टल नुन खरिदका लागि ठेक्का भईसकेको उनले जानकारी दिए। उनका अनुसार हाल गोदाममा ७ सय ५० क्विन्टल नुन छ। यो बढीमा एक महिनामा सकिन्छ। नयाँ ठेकेदारसँग सम्झौता गरेर छिटो नुन ढुवानी नभए फेरि डिपो बन्द गर्नुपर्ने अवस्था आउने उनले जनाए। उपभोक्ताको मागअनुसार नुन कहिलै पुग्दैन। यहाँ त हामीले वितरण गर्दा जबरजस्ती पुर्याउनुपर्छ, उनले भने। डोल्पामा पनि नुन अभाव कर्णाली प्रदेशको अर्को हिमाली जिल्ला डोल्पामा पनि नुन अभाव छ। साल्ट ट्रेडिङ कर्पोरेसन लिमिटेड डोल्पा डिपो प्रमुख प्रकाशबहादुर धामीले जिल्लामा उपभोक्ताको मागअनुसार नुन ढुवानीका लागि बजेट नहुँदा बर्सेनि अभाव झेल्नुपर्ने बताए। उनले भने, डोल्पामा गत आर्थिक वर्षमा ५ सय क्विन्टल नुन ढुवानीका लागि ठेक्का भयो। त्यो नुन ४ महिना नपुग्ने भएपछि फेरि थप ८ सय क्विन्टल नुन ढुवानी गरियो। उक्त नुन हाल गोदाममा २ सय क्विन्टल मात्र मौदजात छ। दिनहुँ ७० देखि ८० जनासम्म नुन लिन आउँछन्। हरेक व्यक्तिलाई २ किलोका दरले नुन वितरण गर्दै आएका छौं। भौगोलिक रूपमा धेरै बिकट रहेको डोल्पामा धेरै टाढाबाट आउने उपभोक्तालाई ५ किलोसम्म नुन दिने गरिएको उनले बताए। उनका अनुसार गोदाममा हाल २ सय क्विन्टल नुन मात्र छ। दिनहुँ नुन लिन आउनेको लर्को हुन्छ। तर, दसैंसम्म यही २ सय क्विन्टल नुन पुगाउनुपर्ने बाध्यता रहेको उनले जनाए। नुनकै लागि जुम्लामा झडप नुनकै विषयमा जुम्लाको साल्ट ट्रेडिङमा गत साता तोडफोड भयो। नुन लिन आएका सेवाग्राही र प्रहरीबीच झडप नै भयो। १० वटा स्थानबाट नुन वितरण गर्दा पनि भीड बढी भएपछि धेरैले नुन नपाउने भए। त्यसपछि होहल्ला भएको थियो। सोही क्रममा केही अराजक व्यक्तिहरूको बीचबाट ढुंगा हानिएपछि त्यहाँ तनावग्रस्त अवस्था सिर्जना भएको थियो। कालीकोटको डिपोमा नुन लिन आएकी स्थानीय एक महिला र जुम्लाको साल्ट ट्रेडिङको डिपो अगाडि नुन लिन पुगेका स्थानीय र प्रहरीबीच केही दिनअघि भएको झडप। तोडफोडबाट कार्यालयको सबै ढोका फुटेका थिए। कार्यालयबाट केही बोरा नुन पनि सेवाग्राहीले बोकेर लगेका थिए। पहिले सातामा तीनपटक नुन वितरण गरिँदै आएकोमा हाल जुम्ला डिपोबाट महिनामा तीनपटक वितरण गरिन्छ। जुम्ला पातारासी गाउँपालिकाबाट एकाबिहानै हिँडेर नुन लिन आइपुगेकी जुनतारा बोहोराले भनिन्, बजारको नुन महँगो छ। गाई वस्तु र भेडाहरूलाई दिन र आफूलाई खान नुन चाइयो। बिहानदेखि लाइनमा बसेँ तर साँझ हँुदा पनि नुन पाइन्। कसले झगडा गर्यो थाहा छैन अब घरमा जान पनि अबेर भइसक्यो। पिँठ्युमा बच्चा च्यापेर नुन लिन आएकी सुनिता बुढथापाले पनि उस्तै गुनासो पोखिन्, नुन लिन आउँदा दुई तीन पोका भन्दा धेरै दिँदैनन्। कति दिन चलाउनु, बजारको नुन महँगो छ। साल्ट ट्रेडिङका कार्यालय प्रमुख खगेन्द्रबहादुर मल्लले कार्यालयको बचाउ गर्दै ढुवानीको समस्या र पर्याप्त नुनको कोटा नहुँदा समस्या भएको बताए। मुगुमा पनि उस्तै सास्ती साल्ट ट्रेडिङ कर्पोरेसनबाट सहुलियत दरमा वितरण हुने आयोडिनयुक्त नुन प्रयोग गर्न ग्रामिण भेगका सर्वसाधारणलाई दुई दिन लगाएर सदरमुकाम गमगढी पुग्नुपर्ने बाध्यता छ। जिल्लाका चार स्थानीय तहमध्ये जिल्ला सदरमुकाम मगमढीमा साल्ट ट्रेडिङ कर्पोरेसनको डिपो कार्यालय छ। डिपो कार्यालयबाट सातामा तिन दिन नुन वितरण हुने गरेको छ। खत्याड र सोरु गाउँपालिकामा बिक्री केन्द्र छ। ती दुवै केन्द्रमा वर्षको एकपटक पुस माघ महिनामा मात्र सर्वसाधारणलाई नुन बिक्री वितरण हुन्छ। मुगुम कार्मारोङ गाउँपालिकामा डिपो छैन। आवश्यक परेका बेला बिक्री केन्द्रबाट सहुलियत दरको नुन नपाएपछि खत्याड, सोरु र मुगुम कार्मारोङ गाउँपालिकाका स्थानीय दुई दिन लगाएर नुन लिन आउन बाध्य भएका हुन्। गत आर्थिक वर्ष सदरमुकाममा रहेका डिपोका लागि १ हजार २ सय क्विन्टल कोटा आयोडिनयुक्त नुन आपूर्तिको मुन्त्रालयले साल्ट ट्रेडिङ कर्पोरेसनलाई स्वीकृति दिएको थियो। खत्याड र सोरु बिक्री केन्द्रलाई १, १ हजार क्विन्टल स्वीकृत गरेको भए पनि थप ८ सय क्विन्टल माग गरेकोमा हालसम्म स्वीकृत भएको छैन। गएको वर्षको मौज्जाद ४ सय ४९ क्विन्टल ५० केजी नुन सदरमुकामस्थित डिपोको गोदाममा मौज्जाद छ। खत्याड र सोरु डिपोको लागी छुट्ट्याएको कोटा पुस र माघ महिनामा वितरण गरिसकिएको छ। अहिले सदरमुकाममा रहेको डिपोबाट छाँयानाथ रारा नगरपालिका भित्रकालाई ५ किलो र अन्य तिन पालिकाका सर्वसाधारणलाई नागरिताको फोटोकपी पेस गरी १० किलोसम्म प्रतिकिलो १० रुपैयाँका दरले बिक्री वितरण गरिँदै आएको कर्पोरेसन गमगढी डिपोका प्रमुख देबेन्द्रकुमार महतोले जानकारी दिए। १० किलो नुन लिन तीनचार हजार खर्च गरेर सदरमुकाम जानुपर्ने बाध्यता रहेको मुगुम कार्मारोङ५ का छिरिङ टासी लामाले सुनाए। वर्षको एकपटक पुस वा माघ महिनामा सदरमुकामबाट आएका कर्मचारीले गाउँपालिकाको जनप्रतिनिधिको रोहबरमा प्रतिघर २५ किलो नुन १० रुपैयाँका दरले बिक्री वितरण गर्ने गरेका छन्। २५ किलो वर्षभरि ठूलो घरपरिवालाई पुग्दैन र सबैका घरमा पशुचौपाया पनि हुन्छन्। यो नुनले नपुग्ने भएपछि कि दुई दिन लगाएर सदरमुकाम गमगढी जानुपर्छ। कि त छिमेकी जिल्ला बाजुराको कोल्टी पुग्नु पर्ने बाध्यता सुनाए खत्याड गाउँपालिका१ का तारा बुढाले बताए। डिपो र बिक्री केन्द्रबाट १० रुपैयाँमा पाइने नुन केही स्थानीय व्यापारीले जम्मा पारेर स्थानीय बजारमा २५ देखि ५० रुपैयाँमा बिक्री वितरण गर्दै आएका छन्। १० रुपैयाँमा पाइने नुन गाउँमा २५ देखि ५० रुपैयाँसम्म हालेर खानुभन्दा सस्तोमा पाइने आसमा आउन जान दुई हजार जिप भाडा तिरेर सदरमुकाम आउनु परेको सोरु गाउँपालिका५ का बरम शाहीले सुनाए। शिवराज भट्टधनगढी, बिस्नप्रसाद न्यौपानेवीरेन्द्रनगर, जीवन सेजुवालमुगु, प्रताप ओलीबझाङ, प्रकाश उपाध्यायजुम्ला"
केन्द्रीय समितिको बैठकबाट पुनः बलियो देउवा,"कांग्रेस संस्थापन इत्तरपक्षका नेताले परिचित केन्द्रीय सदस्य डाशेखर कोइरालाले पनि सभापति देउवाकै पक्षमा आफ्नो धारणा राखेका थिए। काठमाडौं : साउन २ लाई बैठकको मिति तोकिएदेखि नै धेरैको अनुमान थियो लामो समयपछि बस्न लागेको केन्द्रीय समिति बैठकमा महामन्त्रीद्वय गगन थापा र विश्वप्रकाश शर्मा सभापति शेरबहादुर देउवाप्रति आक्रामक बन्छन्। अनि, अधिकांश सदस्यको मत पनि उनीहरूको प्रस्तुतितर्फ नै कोल्टिन्छ। तर, जब बैठक सुरु भयो, अवस्थाविपरीत मात्रै बनेन, बैठकमा सदस्यको मत के रह्यो सभापति देउवाले फेसबुक लाइभमार्फत प्रत्यक्ष देखाए लाइभ गर्ने निर्णय नै गराएर। पार्टी संरचनामा दर्जनौं भद्रगोल बेहोरिरहेको कांग्रेसले परम्पराबाट माथि उठ्दै कार्यकर्ता, नागरिक र सर्वसाधारणको पनि पहुँचमा पुग्ने गरी बैठकको प्रत्यक्ष प्रसारण गरेपछि देउवाप्रति केन्द्रीय सदस्य नै एकाएक सकारात्मक बनेको देखियो। पुराना पार्टीले आफूलाई रूपान्तरण गर्न सकेनन् भन्ने आरोप आइरहेका बेला देउवाले बैठक लाइभ गरेर क्रान्तिकारी कदम चालेको प्रशंसा कांग्रेसकै नेताहरूले गरिरहेका छन्। आफूमाथि अपारदर्शी र विधिविहीनताको आरोप लाग्दै आएपछि सभापतिले सन्देश दिनका लागि पनि बैठकको लाइभ गराएको पार्टीका सहमहामन्त्री किशोरसिंह राठोर बताउँछन्। भन्छन्, पार्टीभित्रको अवस्थालाई मध्यनजर राख्दै बैठक प्रत्यक्ष प्रसारणको प्रस्ताव उहाँले नै ल्याउनुभएको हो। जनताले देखे सभापतिप्रति पार्टीकै नेताहरूको दृष्टिकोण पनि। यो जरुरी पनि थियो। अर्का केन्द्रीय सदस्य ज्ञानेन्द्रबहादुर कार्कीले विपक्षीहरू आक्रामक भएका बेला पार्टीलाई एकताबद्ध बनाएर लैजानुको विकल्प नभएको बताए। उनले कांग्रेसको सभापति व्यक्ति नभएर संस्था भएको भन्दै सभापतिलाई कमजोर बनाउने मानसिकता कसैको भए आजैका मितिबाट त्यो मानसिकता त्याग्नुपर्ने बताए। म अहिले नाम लिन चाहन्नँ। तर, हाम्रा विपक्षीहरू निकै आक्रामक ढंगले मैदानमा ओर्लेका छन्। हामी अलमलमा छौं। यस्तो अलमलले उल्टो बाटो हिँडिरहेको हो कि भन्ने चिन्ता र चासो सर्वत्र छ। कार्कीले अहिले पार्टीको नेता र संसदीय दलको नेता बदल्ने समय नभएको भन्दै यदि त्यसमा कसैको सोच भए आजैबाट त्याग्न आग्रह गरे। अधिकांश केन्द्रीय सदस्यहरूले महामन्त्रीहरूले लयमा काम गर्न नसकेको एकोहोरो आरोप लगाइरहेका थिए। बैठकमा बोल्दै केन्द्रीय सदस्य लक्ष्मी खतिवडाले भनिन्, महामन्त्रीजीहरू सभापतिजीसँग गुनासो राख्नुहोस्। उहाँसँगै बोल्नुहोस्। बाहिर गएर पार्टीका आन्तरिक विषय नपोख्नुहोस्। एकोहोरो सभापतिमाथि खनिनु गलत हो। सभापतिको विकल्प खोज्दै गर्दा महामन्त्रीको पनि विकल्प खोज्न सकिने तर्प पनि हेक्का राख्नुहोस्। कांग्रेस बैठक मुख्यतः नक्कली भुटानी शरणार्थीको केशमा जेलसम्मै पुगेका पार्टीका केन्द्रीय सदस्यसमेत रहेका बालकृष्ण खाँणलाई फसाउने काम पार्टीभित्रबाटै भइरहेको विचार राख्नेको पनि उत्तिकै बहुमत थियो। बैठकमा बोल्दै केन्द्रीय सदस्य गोपालमान श्रेष्ठले पार्टीलाई जीवन्त राख्नका लागि अनुशासन चाहिने भन्दै, हामी एकबद्ध भएर गयौं भने कुनै पनि शक्तिले तलमाथि पार्न सक्दैन। मात्र अहिले पार्टीमा अनुशासनको कमी छ। सबैले आआफ्नो ठाउँमा अनुशासन देखाउनुहोस्। श्रेष्ठले अदालतमा भएको विषयमा आफ्नै पार्टीको साथीलाई पाएसम्म खुइल्याउने बाटोमा जानु भनेको एकदमै गलत अभ्यास पार्टीमा मौलाएको बताए। उनले भने, उहाँले गल्ती गरेको नगरेको निर्णय आएकै छैन। पूर्पच्छमा राखेको व्यक्तिलाई निलम्बनमा जानु भन्ने कुरा एकदमै गलत हो। सबैका विचार धैर्यपूर्वक सुनिरहेका पार्टी सभापति देउवा भने बेग्लै खुसी देखिन्थे। किनभने बैठकमा बोल्ने केन्द्रीय सदस्यले खासै उनको खुलेरै विरोध गरेका थिएनन्। कांग्रेस संस्थापन इत्तरपक्षका नेताले परिचित केन्द्रीय सदस्य डाशेखर कोइरालाले पनि सभापति देउवाकै पक्षमा आफ्नो धारणा राखेका थिए। कोइरालाले पार्टी केन्द्रीय समितिको बैठक आरोपप्रत्यारोप र कुण्ठा पोख्ने थलो मात्र बनेको बताएका थिए। कोइरालाले यस्तो अवस्थाले पार्टी लक्ष्य र गन्तव्यमा पुग्न नसक्ने बताए। कोइरालाले भने, लामो समयपछि बसेको केन्द्रीय समितिको बैठक आरोपप्रत्यारोप र कुण्ठा पोख्ने थलो मात्र बनेको देखियो। यो राम्रो लक्षण होइन। यसले हामी हाम्रो लक्ष्य र गन्तव्यमा पुग्न सक्दैनौं। उनले देशको लोकतन्त्रको भविष्य पनि कांग्रेस चरित्र र कार्यशैलीद्वारा निर्देशित हुने भन्दै, हामी सबै एउटा खेलको नियममा बाँधिएका छौं र बाँधिनुपर्छ। जसरी देश संविधानबाट चल्छ। त्यसैगरी कांग्रेस पनि पार्टी विधानबाट अगाडि बढाउने परम्परा बसालौं। विधानले सबैले गर्ने काम तोकेको छ। हामी कतिले केके गर्यौं, मनन गरौं। अर्का केन्द्रीय सदस्य डा मीनेन्द्र रिजालले समेत महामन्त्री थापालाई संसदीय दलको नेता बन्ने इच्छा नराख्न आग्रह गरेका थिए। रिजालले भने, महामन्त्री थापालाई सुझाव छ। सभापतिजी पनि चाहनुहुन्छ २०८४ मा पार्टी राम्रो बनोस्। बलियो बनोस्। महामन्त्री पनि चाहनुहुन्छ २०८४ सम्म यति गरौं कि २०८४ पछि मज्जैले अगाडि लैजान सकौं भनेर, कहाँनेर इन्ट्रेस्ट मिलेन भने, खोज्दै जाँदाखेरि संसदीय दलको छ नि त्यतातिर मन नडुलाए सभापति र महामन्त्रीको ध्यान एकैतर्फ हुन्छ जस्तो लाग्यो। यसअघिभन्दा फरक रूपमा सञ्चालन भएको कांग्रेस बैठक कांग्रेसकै फेसबुक पेजमार्पत प्रत्यक्ष प्रसारण भएको थियो। यसअघि पार्टी सभापतिप्रति बाहिर एउटा कुरा गर्दै हिँड्ने र सभापतिको अगाडि फरक रूपमा प्रस्तुत हुने आरोप खेपेका नेताहरूलाई जस्ताको त्यस्तै शैलीमा कार्यकर्तालगायतले हेरिरहेका थिए। सोमबारको बैठकमा भने महामन्त्रीहरूले जवाफ दिने समय आएपछि महामन्त्री गगन थापाले आफू अझै संसदीय दलको नेता बदल्न लाग्ने अडान यथावत् राखे। सार्वजनिक मञ्चबाट देउवाले सभापति पदबाट राजीनामा दिनुपर्ने माग गर्दै आएका थापाले अहिले देखिएका सबै समस्याको मूल कारण सभापति देउवा भएको निष्कर्ष सुनाउँदै थापाले एक कार्यक्रममा भनेका थिए, पार्टी नेतृत्व परिवर्तन हुनेबितिक्कै हाल देखिएका सबै चुनौतीलाई पार लगाउन सकिन्छ। यतिमात्र नभई सार्वजनिक मञ्चबाट नै महामन्त्री थापाले संसदीय दलबाट पनि देउवाले राजीनामा दिनुपर्ने माग गरेका थिए। पार्टीको बैठकमा पनि पहिलो प्रयास असफल भए पनि आफूले दोस्रो प्रयास पनि गर्ने प्रस्ट पारे। पहिलो प्रयासमा सफल भइनँ। मैले फेरि अर्र्काे प्रयास गर्नै मिल्दैन ? उनले प्रश्न गरे अवश्य मिल्छ। पार्टीको विधानले, संसद्को नियमले मिल्छ। उनले आफू कर्ममा विश्वास गर्ने भन्दै संसदीय दलको नेता बन्न गाह्रो भए पनि प्रयास नछाड्ने बताए। उनले आफूले पार्टी फुटाउने कुरा नगरेको भन्दै नअतालिन कांग्रेस कार्यकर्तालाई आग्रह गरे। त्यसोत थापाले सभापति देउवाको प्रशंसा पनि गर्न छाडेनन्, यो गठबन्धनको नेता प्रमुख मान्छे हाम्रो आदरणीय सभापति शेरबहादुर देउवा नै हो। प्रधानमन्त्री आउने जाने क्रम चल्छ तर यसको मूल नेता नेपाली कांग्रेसको सभापति शेरबहादुर देउवा हो। हामी इमान्दारिताका साथ गठबन्धन सरकारसँग सहकार्य गरिरहेका छौं। यसमा हाम्रा केही शर्तहरू छन्। जसको आधारभूत शर्त डेमोक्रेसी नै हो। यसमा हामीले सम्झौता गर्नुहुँदैन। थापाले अगाडि भने, सभापतिज्यू र म भेट्दा हार्दिकतासाथ कुरा हुन्छ। कसरी कुरा गर्छौं, तपाईंलाई थाहै छैन। सभापतिज्यूप्रति मेरो अति श्रद्धा छ। अर्का महामन्त्री विश्वप्रकाश शर्माले बैठकमा रूपान्तरणका लागि प्रस्ताव पेस गरे। उनले केन्द्रीय सदस्य सबैले जिम्मेवारी पाउने गरी हरेक काँधमा जिम्मेवारी, हरेक हातमा कामु अभियान सुरु गर्नुपर्ने बताए। यसलाई जगेडामुखी अभियानभन्दा फरक पर्दैन। सबै राजनीतिक दलको परम्परागत शैली छ। केन्द्रीय सदस्यको जिम्मेवारी लिएको छ। पद ओगटेको छ। तर, काम सोध्दा केही छैन। उनले भने, सहमहामन्त्रीबाटै यो अभियानको थालनी गरौं। कोही सहमहामन्त्रीज्यूको हात खाली नराखौं। उनले बृहत् युवा उद्यमशीलताको सन्दर्भमा पार्टीभित्र अभियान चलाउन जरुरी रहेको बताए। कांग्रेसमा लागेका युवाहरूको मात्र नभई समाजका सम्पूर्ण युवालाई यो अभियानमा समेट्न उनको आग्रह छ। तीनदिन पार्टीका लागि, चारदिन रोटीका लागि भनेर मैले भन्ने गरेको छु। यो अभियानलाई सार्थक बनाउन आवश्यक छ, उनले भने। शर्माले पार्टीको भ्रातृ वा शुभेच्छुक संस्थाहरूलाई कडाइ गर्नुपर्ने बताए। भ्रातृसंस्थाका कतिपय कामले सिंगो कांग्रेस बदनाम भइरहेको भन्दै उनले नीति अधिवेशनमार्फत पार्टीको कुनै पनि तहका भ्रातृ वा शुभेच्छुक संस्थाले सभ्य र मर्यादित भएर कुनै पनि माग राख्नुपर्ने बताए। एक ठाउँमा आक्रमण हुँदा देशभरिको कांग्रेस आलोचित हुनुपर्ने अवस्था छ। एउटा कुनै भ्रातृसंस्थाले मोसो दल्छ, देशभरिको कांग्रेस आलोचित हुनुपरेको छ। यो ढंगको व्यवहारले पार्टीलाई नोक्सानी गरेको छ। त्यस्ताहरूको तत्काल सदस्यता खारेज गरी कारबाही प्रक्रिया अगाडि बढाउनुपर्छ, उनले भने। विदेशबाट कम्तीमा ६ वटा केन्द्रीय सदस्य ल्याउन सक्यौं भने त्यहाँका साथीहरूको काम गर्ने जाँगर पनि बढ्ने भन्दै शर्माले नागरिकताका सबालमा सबैभन्दा बढी आवाज उठाउने नेपाली कांग्रेस नै रहेको बताए।त्यस्तै उनले पार्टीको अधिवेशनको कुनै एक तहमा पराजित नेतालाई माथिको कुनै तहमा मनोनीत गर्ने प्रस्ताव पनि पेस गरेका थिए। बुधबारको बैठकमा जवाफ दिने तयारीमा रहेका पार्टी सभापति देउवाले मनोनीत गर्नुपर्ने बाँकी रहेको पद कोषाध्यक्ष मनोनीत र नीति अधिवेशनको मिति तय गर्ने तयारीमा छन्। बैठक जवाफ दिने पूर्वसन्ध्यामा मंगलबार साँझ उनले पदाधिकारी बैठक बोलाएर सल्लाह र सुझाव लिएका थिए।"
नयाँ मौद्रिक नीतिले होटलको माग पूरा गरेन,"काठमाडौं : नयाँ मौद्रिक नीतिले होटल तथा पर्यटन क्षेत्रको मौजुदा समस्या सम्बोधन गर्न नसकेको होटल संघ नेपालले जनाएको छ। नेपाल राष्ट्र बैंकले सार्वजनिक गरेको चालू आर्थिक वर्ष २०८००८१ को मौद्रिक नीतिले कोभिड १९, रुस र युक्रेनको युद्धबाट चरम आर्थिक मन्दीको मारमा परेका होटल तथा पर्यटन क्षेत्रलाई मौद्रिक नीतिबाट पुनर्कर्जा, पुनर्तालिकीकरणजस्ता मौद्रिक उपायका साथै कम ब्याजदरको व्यवस्थाबाट यस क्षेत्रको जगेर्ना सहयोग नगरेको बताइएको छ। पर्यटक संख्या बढे पनि तारेलगायतका होटलको कुल क्षमताको एक तिहाइभन्दा पनि कम क्षमता उपयोग भई सञ्चालनमा समेत घाटा रहेकाले बैंकलाई नियमित बुझाउनुपर्ने साँवा र ब्याज तिर्न नसक्ने अवस्थामा पुगेको संघले जनाएको छ। गत आर्थिक वर्षको पछिल्लो तीन महिनाको मौद्रिक नीतिको समीक्षाले तिर्नु बुझाउनु पर्ने साँवा ब्याजलाई पुनर्कर्जा तथा पुनर्तालिकीकरण गर्न सक्ने व्यवस्था गरेको थियो। हालको मौद्रिक नीतिमा यस्ता थप कुनै व्यवस्था नभएको हुँदा होटल तथा पर्यटन क्षेत्र अलमलमा परेको जनाएको छ। तरकारीलगायतका कच्चा पदार्थमा लगाइएको कर र विलासिलाका नाममा लिइएको करबाट पनि मुलुकमा पर्यटन अभिवृद्धि गर्न अप्ठ्यारो परेको छ।"
"मुसहर बस्तीको पीडा : कानुनमा छ जन्मदर्ता, छैन हातमा","सिरहा :भुन्टी सदाय उमेरले ६८ वर्ष पुगिन्। दलित भएकाले उनी नियमअनुसार ६० वर्षकै उमेरदेखि ज्येष्ठ नागरिकले पाउने सामाजिक सुरक्षा भत्ता पाउँथिन्। तर, ८ वर्षदेखि पाउन सकेकी छैनन्। कारण हो, जन्मदर्ता र नागरिकता। उनकी आमा मुगिया सदाय र बुबा मधुवा सदायको उनी सानै हुँदा निधन भयो। उनीहरूले पनि नागरिकता बनाएका थिएनन्। त्यही भएर भुन्टीको कुनै सरकारी कागजपत्र बनेन। भुन्टीको पति पल्ट सदाय र उनका ४ छोराको वंशजकै आधारमा नागरिकता छ। तर, उनकी छोरी बिना सदायको नागरिकता बनिरहेको छैन। आमाको नागरिकता ल्याउ भनेर प्रशासन कार्यालयले फर्काउने गरेको छ। उनको छोराछोरीका जन्मदर्ता पनि बनेको छैन। विद्यालय पढ्न पाएको छैनन्। बालपोषण भत्ताबाट उनीहरू बन्चित छन्। छोरी बिहे भएर लहान२० हरिनगरामा छ। उनको पतिको नागरिकता छ। छोरीको बनाउन जाँदा आमाको नागरिकता खोजिरहेको छ, भुन्टीले भनिन्, बुबाआमा सानैमा बित्यो। भाइबहिनीमा पनि एक्लै छु। आफन्त पनि कोही छैन। जन्मदर्ता र नागरिकता नभएर सुविधाहरूबाट बन्चित भएको छु। नागरिकता नहँुदा भोटका लागि भने ०५९ सालमा गाउँका तत्कालिन प्रधानपञ्च प्रकाश गिरिले मतदाता परिचयपत्र बनाइदिएको उनले देखाइन्। जसमा परिचयपत्र नम्बर ४५७१७३६ उल्लेख छ। त्यो परिचयपत्र वितरण अधिकारी भोलाप्रसाद सिवाकोटीको हस्ताक्षर छ। आफूसँग भएको प्रमाणहरू जुटाउँदा पनि बुबाको नागरिकता खोज्छ। कहाँबाट ल्याउनु ? नेताहरू भोट लिन आउँछन्। तर, हाम्रो समस्याहरू बुझिदिँदैन, उनले भनिन्, सरकारले झन्झटिलो बनाएको छ। हामीहरू कहिले नागरिक बन्ने ? ममता सदाय र दिपिन सदायका चार छोराछोरी ओम सदाय (११), प्रकाश सदाय (९), सीता सदाय (६) र गीता सदाय (४) छन्। बुबाआमाको नागरिकता नहुँदा उनीहरूले जन्मदर्ता बनाउन सकेका छैनन्। सरकारी सेवा सुविधाबाट बन्चित छन्। बुबाको नागरिकताको फोटो धमिलो भएको छ। त्यसलाई परिवर्तन गराउन इलाका प्रशासन कार्यालय लहान पुगेँ। त्यहाँ हुँदैन भनेर सिरहा सदरमुकाम जाउँ भन्यो, दिपिनले भने, आउजाउ गर्ने पैसा छैन। कहाँबाट दिन कै दिन अफिस जानु ? प्रहरी रिर्पोट भनेको छ। वडा सर्जमिन भनेको छ। कहाँबाट यति प्रमाण ल्याउनु ? उनले प्रश्न गरे। बुबा अपांग भएकोले हिँड्डुल गर्न नसकिरहेको उनले सुनाए। हामीहरूको नागरिकता नहुँदा छोराछोरीको भविष्य अन्धकार हुँदैछ। वडामा जन्मदर्ता बनाउन जाँदा मुचुल्का गर्नुपर्छ भन्छ। पाँचसात जनालाई बोलाउँदा ३४ हजार खर्च मागिरहेको छ, ममताले भनिन्, दिनभरी मजदुरी गरेको पैसा। छाक टार्नमै पुग्छ। मुचुल्का बस्नेहरूलाई कहाँबाट पैसा खर्च गर्नु ? झन्झट भएर छोडी नै दिएको छु। यसैगरी आशाराम सदायकी श्रीमती अमृता सदायको जन्मदर्ता नहुँदा उनीहरूको पनि छोराछोरी किरण सदाय (५), राजा सदाय (२) र रिकुं सदाय (१ महिना)को जन्मदर्ता बनेन। अमृताको माइती पक्षमा जन्मदर्ता बनेको छैन। वडा सचिवले त्यही खोजेर हैरान लगाएको छ। जन्मदर्ता बनाउन झन्झटिलो लाग्छ। समय र पैसा खर्च हुन्छ, आशारामले भने, जग्गा जमिन छैन। बचत छैन। पैसा छैन। कहाँबाट कार्यालयहरूमा दौडधुप गर्नु ? परेशानी बढी हुनुपरेकोले त्यतिकै छोडेको उनले सुनाए। हाम्रा छोराछोरीलाई पनि सरकारी स्कुलमै भए पनि पठाएर पढाउन इच्छा छ। आफूले अक्षर चिन्न पाइन्, घरमा थुप्रेर बस्नु परेको छ। दुःख कष्ट गरेर मजदुरी गर्नुपरेको छ। मलाई छोराछोरी पढाउने रहर छ, अमृताले भनिन्, स्कुलले जन्मदर्ता माग्छ। वडाले दिँदैन। अनेकथरी प्रमाण कागज ल्याउ भन्छ। के गर्नु ? यिनीहरूको मात्रै, होइन लहान नगरपालिका१४ मुसहर बस्तीमा घरैपिच्छे नागरिकता र जन्मदर्ताको समस्या छ। उनीहरू झन्झटिलो प्रक्रिया र पैसा खर्च हुने सोचेर जन्मदर्तासमेत बनाउन जाँदैनन्। मुसहर वस्तीका अधिकांश बालबालिकाको दिनचर्या नै घरमै बस्ने खेल्ने भएको छ। उनीहरू स्कुल जाँदैनन्, घरमा पनि पढ्दैनन्। दिनभर खेल्छन्। बुबाआमा मजदुरी गर्न गएपछि अलिक ठूलाले साना भाइबहिनीको हेरचाह गर्छन्। वडाअध्यक्ष र सचिवले अनेकथरी कागजात खोजेर हैरान लगाएपछि दलित बस्तीहरूमा यस्तो समस्याहरू देखा परिरहेको दलित अधिकारकर्मी राजकुमार पासमान बताउँछन्। सहज प्रक्रियालाई झन्झटिलो बनाएपछि हजारौँ दलित बालबालिका जन्मदर्ताबाट बन्चित हुनुपरेको छ, उनले भने, बुबाआमाको नागरिकता नहुँदा पनि जन्मदर्ता दिनुपर्ने हो। सूचकको नागरिकता हुँदा पनि वडा सचिवहरूले बहानाबाजी गरिरहेका छन्। कोही नभए पनि वडाअध्यक्ष नै सूचक बनेर जन्मदर्ता बनाइदिनुपर्ने हो तर, त्यस्तो भइरहेको छैन। शिक्षा, स्वास्थ्य, बालपोषण भत्ताहरूबाट दलित बालबालिकाहरू बञ्चित रहेको उनले सुनाए। सहजीकरण गर्दा पनि वडासचिवले सुनुवाइ नगरेको उनले बताए। मुसहर बस्तीहरूमा सरकारले जन्मदर्ता र नागरिकता बनाउन शिविर नै सञ्चालन गरेर समस्याको समाधान गर्नुपर्ने उनको तर्क छ। अनलाइन प्रणालीबाट जन्मदर्ता बन्छ। सिस्टमले मागेको विवरण भर्नुपर्छ। बुबाको आमाको उमेर पनि छोराछोरीको जन्मदर्तामा उल्लेख गर्नुपर्ने हुँदा कागजातहरू खोज्छौँ। जसको कागजात छैन। तिनीहरूलाई पनि वडा मुचुल्का गरेर जन्मदर्ता दिने तयारी गरिरहेका छौँ, लहान१४ का वडा सचिव रामलखन साहले भने, उमेर बढी पुगिसेकका हकमा अप्ठ्यारो भइरहेको छ। त्यही भएर कागजातहरू खोज्छौँ। वडामा अहिले पनि स्थानीयहरूको सहजीकरणमा जन्मदर्ता दिइरहेको उनले सुनाए। जन्मदर्ता गर्ने अधिकार वडा सचिवको हो। कोही पनि जन्मदर्ताबाट बञ्चित नहोस् सोचेका छौँ, लहान१४ का वडाअध्यक्ष धनिकलाल यादवले भने, कानुन विषयमा आफू त्यति जानकार छैन। सचिवलाई कानुनअनुसार सहजीकरण गरेर दलितका बालबालिकालाई प्राथमिकतामा राखेर कार्य गर्न निर्देशन गरेका र्छौ। आवश्यक परेको खण्डमा आफू मुचुल्कामा बसेर जन्मदर्ता बनाउने सोच बनाएको उनले सुनाए। फर्जी गरेर कोही जन्मदर्ता अरूलाई नबनादियोस भनेर कागजातहरू खोजेको उनको भनाइ छ। के छ कानुनी व्यवस्था ? राज्यमा व्यक्तिको अस्तित्वको पहिलो प्रमाण जन्मदर्ता हो। यसपछि नागरिकता प्रमाणपत्रलगायत अन्य। राज्यमा व्यक्तिको कानुनी पहिचान सिर्जना गर्न जन्म दर्ता आधारभूत र ठोस प्रमाण हो। नेपालको संविधानमा मौलिक हक अन्तर्गत धारा ३९ को उपधारा १ मा प्रत्येक बालबालिकालाई आफ्नो पहिचानसहित नामाकरण र जन्म दर्ताको हक हुनेछ भनिएको छ। तर, मुसहर बस्तीका बालबालिकाहरूले पाएका छैनन्। बालअधिकारसम्बन्धी अन्तर्राष्ट्रिय महासन्धि, १९९० ले पनि बच्चा जन्मनेबित्तिकै दर्ता हुने र जन्मदेखि नै नामको अधिकार, राष्ट्रियताको अधिकार र सम्भव भएसम्म आमाबाबु जान्नेचिन्ने र हेरचाह पाउने अधिकार हुने व्यवस्था गरेको छ। जन्मदर्ताको अधिकारबाट वञ्चित गर्नु मानव अधिकारविरुद्ध मानिन्छ। मानव अधिकारको विश्वव्यापी घोषणापत्र, १९४८ को धारा ६ मा प्रत्येक व्यक्तिलाई कानुनको अगाडि जुनसुकै ठाउँमा व्यक्तिका रूपमा पहिचानको अधिकार हुन्छ भनिएको छ।"
क्यान्सर केयर फाउन्डेसनलाई जापानद्वारा म्यामोग्राफी,"काठमाडौं : नेपाल क्यान्सर केयर फाउन्डेसनलाई म्यामोग्राफी मेसिन हस्तान्तरण गरिएको छ। जापान सरकारको सहयोगमा फाउन्डेसनलाई मेसिन हस्तान्तरण गरिएको हो। ललितपुरस्थित फाउन्डेसनमा आयोजित समारोहमा बोल्दै नेपालका लागि जापानका राजदूत किकुता युकाताले म्यामोग्राफी उपकरणले महिलाको जीवन बचाउन पहिलो पाइला हुने बताए। बिरामीका परिवारको सुखी जीवनका साथै स्थानीय समुदायको विकासमा योगदान पुग्ने विश्वास लिएको उनको भनाइ थियो। राजदूत युकाताले कोरोना भाइरसको विश्वव्यापी संक्रमणको कारण २०७६ साल फागुनमा उपकरण हस्तान्तरण योजना स्थगित हुन पुगेको स्मरण गरे। नेपाल क्यान्सर केयर फाउन्डेसनका अध्यक्ष एवं वरिष्ठ अधिवक्ता सुशीलकुमार पन्तले म्यामोग्राफी मेसिन प्राप्त हुँदा थप हौसला मिलेको बताए। विश्वमा महिलामा सबैभन्दा बढी स्तन क्यान्सर पाइए पनि नेपालका पाठेघरको मुखको क्यान्सरको मृत्युदर उच्च देखिएको छ, अध्यक्ष पन्तले भने, यी दुवै क्षेत्रमा केही गरौं भन्ने भावनाले अघि बढ्दा जापान सरकारको कोशेढुंगाका रूपमा प्राप्त भएको सहयोगले थप हौसला मिलेको छ। फाउन्डेसनले १७ सयभन्दा बढी सेवाग्राहीलाई स्क्रिनिङ गर्दा दुई जना पुरुषमा समेत स्तन क्यान्सर पाइएको उनले जनाए। फाउन्डेसनकी महासचिव एवं वरिष्ठ स्त्री क्यान्सर रोग विशेषज्ञ डा सरिता घिमिरेले सेवायुक्त सोच र दृढ इच्छाशक्ति भएका व्यक्तिको पहलमा संस्था स्थापना गरिएको जानकारी दिइन्। नेपालका क्यान्सरको तथ्यांक हेर्दा महिलामा पाठेघरको मुखको क्यान्सर र स्तन क्यान्सर सबैभन्दा उच्च विन्दुमा रहेको डा घिमिरेले बताइन्। फाउन्डेसनले स्थापनाकालदेखि नै पाठेघरको मुखको क्यान्सर र स्तन क्यान्सरलाई केन्द्रविन्दुमा राखी काठमाडौं उपत्यका र बाहिरी जिल्लामा विभिन्न कार्यक्रम गरिएको जानकारी दिँदै डाघिमिरेले सातवटै प्रदेशमा २५ हजारभन्दा बढी व्यक्तिलाई सुसूचित गराइसकेको जानकारी दिइन्। फाउन्डेसनमा २५ हजारभन्दा बढी महिलाको पाठेघरको मुख जाँच र १७ सयभन्दा बढी महिलाको स्तन क्यान्सरको जाँच भइसकेको छ।"
मौद्रिक नीतिमा निजी क्षेत्रको असन्तुष्टि,"काठमाडौं : नेपाल राष्ट्र बैंकले सार्वजनिक गरेको चालू आर्थिक वर्ष २०८००८१ को मौद्रिक नीतिले विद्यमान अर्थतन्त्रका समस्या समाधान गर्न नसक्ने निजी क्षेत्रले महसुस गरेको छ। नेपाल उद्योग वाणिज्य महासंघ (एफएनसीसीआई), नेपाल उद्योग परिसंघ र नेपाल चेम्बर्सले सोमबार संयुक्त विज्ञप्ति जारी गर्दै मौद्रिक नीतिप्रति धारणा राखेको हो। उच्च ब्याजदर, न्यून माग, नगद प्रवाहमा भएको समस्या, न्यून उत्पादन एवं रोजगारी कटौती, निजी क्षेत्रको घट्दो मनोबल तथा नयाँ लगानीका योजना स्थगनलगायतका विद्यमान अर्थतन्त्रका चुनौतीहरूको सामना गर्ने गरी मौद्रिक नीति आउने अपेक्षा निजी क्षेत्रको थियो। तर, मौद्रिक नीतिमार्फत केन्द्रीय बैंकले लिएको नीतिले अर्थतन्त्रलाई मन्दीको अवस्थाबाट उकास्न सहयोग नपुग्ने निजी क्षेत्रको भनाइ छ। मौद्रिक नीतिमा गरिएका अधिकांश व्यवस्थाको प्रभाव यससम्बन्धी निर्देशिका सार्वजनिक नभई यकिन हुन नसक्ने देखिएको छ। केन्द्रीय बैंकले मौद्रिक नीतिको कार्यदिशा अर्थतन्त्रलाई चलायमान बनाउन सजगतापूर्वक लचिलो मौद्रिक नीति ल्याइएको भनिए पनि यसले लिएका प्रावधानले त्यसलाई पुष्टि गर्न सकेको देखिँदैन, विज्ञप्तिमा उल्लेख छ। गत आर्थिक वर्षको मौद्रिक नीतिले निजी क्षेत्रमा जाने ऋण लक्ष्य १२६ प्रतिशत राखेकोमा चालू आर्थिक वर्षका लागि यस्तो लक्ष्य ११५ प्रतिशतमा झारिएको छ। यसरी निजी क्षेत्रमा विस्तार हुने कर्जा संकुचित गर्दा बजेटमार्फत सरकारले लिएको ६ प्रतिशतको आर्थिक वृद्धिको लक्ष्य हासिल गर्न कठिन हुनेछ। मौद्रिक नीतिमार्फत उच्च ब्याजदर वृद्धि नियन्त्रणका लागि पहलकदमी लिइने अपेक्षा निजी क्षेत्रको थियो। राष्ट्र बैंकले बैंक दरलाई यथावत् राख्दै नीतिगत दर शून्य दशमलव ५ प्रतिशतले घटाएको छ। यसले ब्याजदर घटाउन सहयोग गर्ने देखिँदैन। निर्देशिकामार्फत बैंकको आधार दर घटाउनका लागि सम्पूर्ण उपकरण उपयोग गर्न केन्द्रीय बैंकलाई सुझाव दिइएको छ। ऋणीहरूको असल कर्जामा बैंक तथा वित्तीय संस्थाहरूले गर्ने १३ प्रतिशतको कर्जा नोक्सानी व्यवस्थालाई पुनः १ प्रतिशत नै कायम गरिनुपर्ने, मागमा आएको कमीबाट प्रभावित उद्योग वा कर्जाग्राहीलाई बैंक तथा ऋणीहरूको सहमतिमा कर्जा पुनर्तालिकीकरण तथा पुनर्संरचना गर्न दिइनुपर्ने, पुनर्कर्जाको सुविधा उपलब्ध गराउनुपर्ने र ब्याजमा न्यून प्रिमियम राख्नुपर्ने लगायतका सुझाव निजी क्षेत्रको थियो। यी सुझावहरूलाई मौद्रिक नीतिले सम्बोधन नगर्दा अर्थतन्त्र चलायमान हुन नसक्ने उनीहरूको बुझाइ छ। मौद्रिक नीतिमा बैंक तथा वित्तीय संस्थाको मागअनुसार चालू पुँजी कर्जा मार्गदर्शनमा आवश्यक पुनरावलोकन गरिने उल्लेख छ। बैंक र व्यवसायीलाई नै यसबारे निर्णय गर्न दिइए यसले बजारमा विश्वास बढाउने बताइएको छ। यसबारे थप प्रस्ट हुनु जरुरी भएको बताइएको छ। ठूला ऋणीहरूको सुपरिवेक्षणलाई प्रभावकारी बनाउन छुट्टै मार्गदर्शन जारी हुने भनिएको छ। यसबारे गरिने व्यवस्थाले गत वर्ष जारी गरिएको चालू पुँजी कर्जा मार्गदर्शन भंै निजी क्षेत्र निरुत्साहित हुन सक्ने आशंका पनि जन्माएको निजी क्षेत्रको ठहर छ। पहिलो आवासीय घर कर्जाको सीमा डेढ करोडबाट वृद्धि गरी दुई करोड पुर्याउने, अमेरिकी डलर सटही सुविधा २५ सय पुर्याउने, सेयर धितो कर्जा, रियलस्टेट तथा हायर पर्चेज कर्जाको जोखिम भार घटाउने निर्णय सकारात्मक रहेकोमा प्रशंसा गरिएको छ। तर जोखिम भार कति रहने भन्ने विषय अन्योलमै रहेको संघको भनाइ छ।"
प्रमुख निर्वाचन आयुक्तलाई महाभियोग लगाउन जसपा सांसदको माग,"काठमाडौं : जनता समाजवादी पार्टी (जसपा)का सांसद प्रदीप यादवले प्रमुख निर्वाचन आयुक्तलाई महाभियोग लगाउन माग गरेका छन्। संसदमा बैठकमा बोल्दै बुधबार उनले चरित्रहत्या गर्ने मनसायले विज्ञप्ति निकालेर आफ्नो मानहानी गरेको आरोप लगाए। 'जनप्रतिनिधिको चरित्र हत्या गरेर निर्वाचन आयुक्तले विज्ञप्ति निकालेका छन्। हामीले समयमै निर्वाचन खर्चको विवरण पेस गरेका छौं। जिल्ला निर्वाचन कार्यालयमा त्यसको रेकर्ड पनि छ। फेसबुकमार्फत् पनि सार्वजनिक गरेका छौं। तर कानुनको आफैं व्यख्या गरेर निर्वाचन आयुक्तले जरिवना तोकेका छन्। त्यो खेदजनक छ। प्रमुख निर्वाचन आयुक्तलाई माफी माग्न अनुरोध गर्दछु। माफी माग्नुभएन भने त्यस्ता प्रमुख आयुक्तलाई मानहानी मुद्दा ठोक्नुपर्छ कि महाभियोग लगाउनुपर्छ,' उनले भने।"
प्रतिनिधिसभा बैठक (लाइभ),"काठमाडौं : संघीय संसदअन्तरगत प्रतिनिधिसभा बैठक सुरू भएको छ। सभामुख देवराज घिमिरेले राष्ट्रपतिको कार्यालयबाट प्राप्त कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। यस्तै, बैठकमा सभामुख घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरूको व्यहोरा पढेर सुनाउने कार्यसूचीमा उल्लेख छ। कानुन न्याय तथा संसदीय मामिला मन्त्री धनराज गुरूङले नेपाल सरकार मन्त्रिपरिषदको निर्णयबाट आयोगको कार्याविधि थप गर्ने गरी जारुरी आदेश बेपत्ता पारिएका व्यक्तिको छानविन सत्य निरुपण तथा मेलमिलाप आयोग ऐन २०७१ को दफा ४२ को उपदफा (२) बमोजिम सदनसमक्ष पेश गर्ने कार्यसूची छ। शिक्षा विज्ञान तथा प्रविधि मन्त्री अशोक कुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक २०८० लाई दफावर छलफलको लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूचीमा उल्लेख छ।"
"सरकारले छानबिन गरिरहेको छ, टाउको नदुखाउनुस् माननीयज्युहरू : माओवादी सांसद पौडेल",काठमाडौं : नेकपा माओवादी केन्द्रका सांसद देवेन्द्र पौडेलले भ्रष्टाचार छानबिन गर्न खोज्दा अवरोध नगर्न आग्रह गरेका छन्। प्रतिनिधिसभाको बुधबारको बैठकमा सांसद पौडेलले भ्रष्टाचारका विषयमा यसअघि दिउँसै रात पार्न खोजिएको तर अहिले अनुसन्धान अघि बढाउँदा विरोधका स्वर सुनिन थालेको भन्दै भ्रष्टाचार छानबिन गर्दा टाउको दुखाउन जरुरी नरहेको बताए। पौडेलले भ्रष्टाचारको अनुसन्धान गर्दा कसैको पनि अनुहार हेर्न जरुरी नभएको र सरकार अघि बढ्न सबैले साथ दिनुपर्ने बताए। उनले भ्रष्टाचार प्रकरणलाई अघि बढाएकोमा सरकारलाई धन्यवादसमेत दिए। सरकारले गरेका राम्रा कामलाई समर्थन गर्न उनले आग्रह गरे।
"सुन तस्करीमा मन्त्रीहरूकै संलग्नता छ, संसदीय छानबिन समिति गठन गरियोस् : एमाले","काठमाडौं : सुन तस्करी प्रकरणमा प्रमुख प्रतिपक्षी दल नेकपा एमालेले संसदीय छानबिन समिति गठन गर्न माग गरेको छ। बुधबार बसेको प्रतिनिधिसभा बैठकमा एमालेले सुन तस्करी प्रकरणमा मन्त्रीहरूकै संलग्नता देखिएको भन्दै उच्च स्तरीय छानबिन समितिको माग गरेको हो। एमालेका प्रमुख सचेत पदम गिरीले पछिल्लो एक वर्षदेखि सुन तस्करीकै लागि विमानस्थलको सुरक्षा व्यवस्था कमजोर बनाइएको आरोप लगाए। उनले तीन महिना अघि सञ्चालन गरिएको रेडी ट्रेड कम्पनीले हालसम्म २० क्विन्टल सुन नेपाल भित्र्याएको भन्दै छानबिन समितिको माग गरेका हुन्। उनले पछिल्लो पटक भएको क्विन्टल सुन तस्करीबारे प्रधानमन्त्री पुष्पकमल दाहाललाई समेत सूचना रहेको दाबी गरे। 'राजस्व अनुसन्धानको डिजीलाई सूचना प्राप्त हुँदा प्रधानमन्त्रीलाई सूचना थियो कि थिएन? गृह प्रशासनलाई सूचना थियो कि थिएन। पक्कै थियो। कर्मचारीको सेटिङले मात्र क्विन्टलका क्विन्टल सुन यसरी तस्करी भएको छैन,' उनले भने, 'हामीले हेरेका छौं। रेडी ट्रेड कम्पनी दर्ता भएको तीन महिनामै ३३ पटकसम्म क्विन्टलका क्विन्टल सुन भित्र्याइएको छ। यसमा अर्थमन्त्रीले पनि संरक्षण गर्नुभएको छ। पछिल्लो दुई तीन महिना २० क्विन्टल सुन तस्करी भएको छ। यसमा मन्त्रीहरूकै संलग्नता छ। यो प्रकरण छनबिनका लागि संसदबाट उच्च स्तरीय समिति गठन गर्नुपर्यो। सभामुखबाट रुलिङ हुनुपर्यो। संसदीय छानबिन समिति बनेन भने हामीले संसदलाई अगाडि बढाउन दिँदैनौं,' उनले भने। उनले सुन तस्करी प्रकरणमा सत्तारुढ दल नेकपा माओवादी केन्द्रका प्रवक्तासमेत रहेका कृष्णबहादुर महराको संलग्नता रहेको दाबी गरे। उनले मरा बुबाछोराको सुन तस्करी प्रकरणमा प्रत्यक्ष संलग्नता रहेको दाबी गरेका हुन्।"
संसदमा रवि लामिछानेको प्रश्न सुन तस्करी प्रकरणमा सरकारले कर्मचारीलाई नथुनेर किन सरुवा गर्छ?,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले क्विन्टलका क्विन्टल सुन तस्करी हुनु सामान्य भइसकेको बताएका छन्। प्रतिनिधिसभा बैठकमा बोल्दै उनले आम नेपाली जनताले सुन तस्करीबारे बानी पारिसकेको व्यंग्य गरे। उनले यस्ता तस्करीका घटनामा सरकारले कर्मचारीलाई सरुवा गरेर कारबाही गर्छ कि पुरस्कार दिन्छ भन्दै प्रश्न गरे। उनले त्यस्ता कर्मचारीलाई तत्काल बर्खास्त गरी थुन्न माग गरे। 'क्विन्टलका क्विन्टल सुन आउनुमा नेपाली जनताले अचम्म मानेका छैनन्। नेपालीले थाहा पाइसके। बानी पारिसके। यस्ता घटना आउँछ। तर सरकारले कर्मचारीको सुरुवा गर्छ। सरुवा कारबाही गरिएको हो कि पुरस्कार गरेको हो? बर्खास्त गर्नुपर्ने होइन र? थुन्नुपर्ने होइन र?,' लामिछानेले प्रश्न गरे। उनले कर्मचारीलाई सरुवा गर्दा अनुसन्धान प्रभावित गर्ने समय मिल्ने बताए। उनले ट्याक्सीबाट बरामद गरिएको सुन मालिकसम्म किन पुर्याइएन भन्दै प्रश्नसमेत गरे। 'सरकारलाई सूचना आएको थियो ठीक छ। भरियामात्र समाउनु थियो र ट्याक्सी समातियो। मालिकसम्म पुगेपछि मालिकलाई पनि समातिन्थ्यो होला नि। तर किन गरिएन?,' उनले भने। उनले संसदमा सार्वजनिक महत्वको प्रस्ताव दर्ता गरिएको स्मरण गराउँदै त्यसलाई तत्काल अगाडि बढाउन सभामुखलाई आग्रह गरे। उनले सुन तस्करी प्रकरणमा गृहमन्त्री र सम्बन्धित निकायले जवाफ दिनुपर्ने बताए। 'यस प्रकरणमा गृहमन्त्री र सम्बन्धित निकायले जवाफ दिनुपर्छ। सरकारले हकेर कुराको सुरुवात त गरेको छ। तर बीचमै कहीँ लगेर गिजोलेको छ। हाँगाबिगा काटेर सरकारले अनुसन्धानमा आलटाल गरेको छ,' उनले भने।"
सुन प्रकरणमा उच्चस्तरीय छानबिन समितिको माग गर्दै एमालेले गर्यो संसद अवरुद्ध,"काठमाडौं : १०० किलो सुन प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले संसद बैठकमा अवरोध जनाएको छ। बैठकमा एमाले सांसदहरुले सुन प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए । तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिए । एमाले सांसदहरूको अवरोधपछि सभामुख देवराज घिमिरेले साउन १५ गते दिउँसो १ बजेसम्मका लागि बैठक स्थगित गरेको घोषणा गरे। बुधबार प्रतिनिधिसभा बैठक सुरु हुनेवित्तिकै एमाले प्रमुख सचेतक पदम गिरीले अवैधरुपमा सुन आयात हुँदा गृहमन्त्री नारायणकाजी श्रेष्ठ मूकदर्शक भएको भन्दै सुन काण्डको नैतिक जिम्मेवारी लिनुपर्ने बताए। उनले भने,'तस्करहरूको लागि नेपाल लुटको स्वर्ग भइरहेको छ। आज जे हामी सुनिरहेका छौं त्यो सामान्य विषय होइन।' उनले यसअघि २०७४ माघको ९ गते ३३ किलो सुन नेपालमा भित्रिएको भन्दै त्यसको खोजि नभएको भन्दै आपत्ती जनाएका थिए। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो बढि परिमाणको सुन राजस्व अनुसन्धान विभागले गत बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। सोही प्रकरणमा संलग्न भएको आरोपमा हालसम्म १६ जना पक्राउ परिसकेका छन्।"
कोसी सरकारविरुद्धको रिट आज पनि 'हेर्दाहेर्दै'मा,"काठमाडौं : कोसी सरकारविरुद्ध सर्वोच्च अदालतमा परेको रिटमाथि आज पनि सुनुवाइ हुन सकेन। बहस गर्दागर्दै समय सकिएपछि रिट हेर्दाहेर्दैमा राखिएको हो। मंगलबार जवाफी बहस नसकिएपछि रिट हेर्दाहेर्दैमा राखिएको थियो। न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ सम्मिलित पूर्ण इजलासमा रिटमाथि सुनुवाइ भइरहेको हो। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। रिटमाथि प्रारम्भिक सुनुवाइ गर्दै गत असार २७ गते न्यायाधीश सपनाप्रधान मल्लको एकल इजलासले कोसी सरकारलाई दिर्घकालीन असर पर्ने निर्णय नगर्न अन्तरिम आदेश जारी गरेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा माओवादी केन्द्रका १२, नेकपा एकीकृत समाजवादीका ४ र जनता समाजवादी पार्टीका १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
मंसिरमा महासमिति बैठक गर्ने कांग्रेसको निर्णय,"काठमाडौं : नेपाली कांग्रेसले मंसिरमा महासमिति बैठक गर्ने निर्णय गरेको छ। पार्टी कार्यालय सानेपामा बसेको केन्द्रीय समिति बैठकले मंसिर ११, १२ र १३ गते महासमिति बैठक गर्ने निर्णय गरेको हो। बैठकमा नीति अधिवेशन गर्ने माग उठे पनि अन्तमा महासमिति बैठक निर्णय निर्णय कांग्रेसले गरेको हो। पार्टीको १४औं महाधिवेशनले नीति अधिवेशन गर्ने निर्णय गरेको थियो। त्यस्तै पार्टीको सांगठनिक सुदृढीकरण गर्न साउन २० देखि ३० गतेसम्म आन्तरिक अभियान र भदौ १० देखि २४ गतेसम्म समुदायमा कांग्रेस नामक राष्ट्रव्यापी अभियान चलाउने निर्णय बैठकले गरेको हो।"
खर्च कटौतिको नाममा सेनाको अस्तित्व खतम पार्ने काम नगरौं : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा) सांसद राजेन्द्र प्रसाद लिङदेनले खर्च कटौतीको नाममा सेनाको अस्तित्व खतम पार्ने काम नगर्न आग्रह गरेका छन्। उनले आन्तरिक सुरक्षालगायत देशको सम्पूर्ण आयाममा महत्वपूर्ण योगदान पुर्याएको सेनाको औचित्यमाथि किन प्रश्न उठिरहेको छ भन्दै प्रश्न गरे। बुधबार प्रतिनिधिसभा बैठकमा बोल्दै राप्रपा सांसद लिङ्देनले नेपालको एकीकरणदेखि विश्वमा शान्ति स्थापनामा नेपाली सेनाको महत्वपूर्ण योगदान रहेको भन्दै कुनै पनि हालतमा सेनाको संख्या घटाउन नहुने जिकिर गरे। उनले यो विषयमा रक्षामन्त्रीले सदनमा जानकारी गराउन समेत माग गरे। उनले भने,'असमयमा, बेमौसमी ढंगले नेपाली सेनाको संख्या कटौतीको विषयमा, सेनाको औचित्यमाथि प्रश्न उठाइएको छ। यो कसका लागि, के प्रयोजनका लागि हो, कसको खुसीका लागि। यसको जवाफ रक्षामन्त्रीले सदनमा गराउनुपर्छ। ' सेनालाई रकमको समस्या परेको हो भने खर्च कटौति गर्ने अन्य उपायहरू रहेको उनको भनाइ छ। '४० हजारको जनप्रतिनिधि किन चाहियो। प्रदेश किन चाहियो। माथिल्लो सदनमा किन दुईसभा चाहियो,'उनले भने,' एउटा संसद राखौं। केन्द्र राखौं। बलियो स्थानीय तह राखौं। खर्च कटौती हामीबाट सुरू गरौं।' उनले सेनालाई सुदृढ र बलियो बनाउन आवश्यक रहेको बताए। नेता लिङ्देनले सुन प्रकरणमा जरैदेखि अनुसन्धान हुनुपर्ने बताए। 'केही मानिसहरूको नाम पनि अरु प्रकरणमा आएको छ। त्यसमा सशक्त ढंगले अनुसन्धान अघि बढाउनुपर्छ,'उनले भने,'झारा टार्ने काम नगरियोस्।'"
कालोमोसो दल्ने नेता कार्यकर्ताको सदस्यता खारेज गर्ने कांग्रेसको निर्णय,"काठमाडौं : नेपाली कांग्रेसको केन्द्रीय कार्यसमिति बैठकले कालोमोसो दल्ने नेता कार्यकर्ताको सदस्यता स्वतः खारेज हुने निर्णय गरेको छ। पार्टी कार्यालय सानेपामा भएको बैठकले अमर्यादित व्यवहार, शारीरिक आक्रमण, कालोमोसो दल्नेहरूको सदस्यता खारेज गर्ने निर्णय गरेको हो। त्यस्ता व्यवहारले कांग्रेस पार्टीको आलोचना र बदनाम भएको भन्दै बैठकमा त्यस्ता सदस्यहरूलाई बर्खास्त गर्ने माग उठेको थियो। त्यस्तै बैठकले सामाजिक सञ्जालमामा पार्टी र नेतृत्वविरुद्ध टिप्पणी गर्नेहरूलाई पनि कारबाही गर्ने निर्णय गरेको छ। त्यस्ता पोस्टहरू साझा गर्नेहरूसमेत कारबाहीको भागिदार बन्ने निर्णयमा भनिएको छ।"
सुन काण्डको मुख्य नाइके पक्राउ नगरिए सदनमै आमरण अनशन बस्छु : सांसद शर्मा,"काठमाडौं : सांसद सुनिल शर्माले १०० किलो सुन प्रकरणको जरैदेखि छानबिन हुनुपर्ने माग गरेका छन्। बुधबार प्रतिनिधिसभा बैठकमा बोल्दै नेपाली कांग्रेस सांसद शर्माले सुन प्रकरणमा भरियालाई मात्रै पक्राउ गरेर घटना ढिसमिस गर्न खोजियो भने सदनमै आमरण अनुशन बस्ने चेतावनी दिएका छन्। 'यो विषयलाई सामान्य ढंगले हेरियो र मुख्य अभियुक्तलाई पक्राउ गर्न सकिएन भने त्यो दोष हामीमाथि थुप्रिनेछ,' उनले भने,'भरियालाई मात्रै पक्राउ गरियो भने सदनमा आमरण अनशन बस्छु।' नेता शर्माले यो घटना सु्नियोजित ढंगले आएको दावी गरे। 'चैत्र १७ गते अर्थमन्त्रीले शपथ खानु भयो। वैशाख २० गते अर्थसचिव परिवर्तन भयो। जेठको १७ गते भन्सार कार्यालयको चिफलाई परिवर्तन गरियो। त्यसपछि क्वीन्टलका क्वीन्टल सुन भित्रियो,'उनले भने। उनले पटक पटक क्वीन्टलका क्वीन्टल सुन भित्रिदा अर्थमन्त्री र गृहमन्त्री मूकदर्श भएर बस्नु चाजमर्दो विषय भएको बताए। उनले भने,'यो देशको अर्थमन्त्री र गृहमन्त्रीले ती चिजहरू थाहा छैन भन्नु हुन्छ भने उहाँहरूले नैतिक अधिकार गुमाइसक्नु भएको छ।' उनले सुन प्रकरणमा भरियामात्रै पक्राउ गरेको र मुख्य दोषीलाई पक्राउ गर्न नसकेको अवस्थामा अनुसन्धानको प्रक्रियालाई सहज बनाउन गृहमन्त्री र अर्थमन्त्रीले राजीनामा दिनुपर्ने बताए। यसअघि पनि विभिन्न प्रकरणमा नाम जोडिएपछि राजीनामा दिने गरेको स्मरण गर्दै अहिले उक्त प्रकरणलाई निष्कर्षमा पुराउन राजीनामा दिएर सहयोग गर्नुपर्ने धारणा राखे। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो बढि परिमाणको सुन राजस्व अनुसन्धान विभागले गत बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। सोही प्रकरणमा संलग्न भएको आरोपमा हालसम्म १६ जना पक्राउ परिसकेका छन्।"
"बैठकमा कम आलोचना भएपछि देउवा खुसी, भने कांग्रेसमा एक से एक नेता रहेको संसारले थाहा पाए","काठमाडौं : नेपाली कांग्रेसका सभापति शेरबहादुर देउवाले केन्द्रीय कार्यसमिति बैठकमा आफ्नो आलोचना खासै नभएको भन्दै खुसी व्यक्त गरेका छन्। बैठकको अन्तिम दिन सम्बोधन गर्दै उनले भने, 'धेरै आलोचना होला भन्ने लागेको थियो। तर कम भयो।' उनले बैठकलाई मर्यादित बनाइदिएकोमा सबै सदस्यहरूलाई धन्यवाद दिए। उनले बैठकको लाइभ प्रभावकारी भएको समेत बताए। उनले पार्टीभित्र कस्ता कस्ता नेता छन् भन्ने कुरा सबैले बुझ्न पाएको बताए। उनले धेरै विषयमा जीवन्त छलफल भएको बताउँदै नेपाली कांग्रेसमा कोहीभन्दा कोही कम नभएको संसारले थाहा पाएको स्पष्ट पारे। दिवंगत कांग्रेस नेताहरूप्रति शोक प्रस्ताव पारित गर्दै बैठक सकिएको घोषणा गरिएको थियो। आगामी बैठक असोज २ गतेका लागि बोलाइएको छ। निर्णयमा छुटेका विषयहरू पदाधिकारी बैठकले टुंगो लगाउने जानकारीसमेत सभापति देउवाले जानकारी दिएका थिए।"
सुन तस्करीबारे छानबिनको माग गर्दै रास्वपाले दर्ता गर्यो सार्वजनिक महत्वको प्रस्ताव,काठमाडौं :राष्ट्रिय स्वतन्त्र पार्टी (रास्वपा) ले १०० किलो सुन प्रकरणमा निष्पक्ष छानबिनको माग गर्दै प्रतिनिधिसभामा सार्वजनिक महत्वको प्रस्ताव दर्ता गरेको छ। रास्वपाका तर्फबाट सभापति रवि लामिछानेसहित पार्टीका सांसदहरूले हस्ताक्षर गरेको संकल्प प्रस्ताव प्रतिनिधिसभामा दर्ता भएको हो। प्रस्तावमा सुन तस्करीको विषयलाई लिएर सरकारले जवाफदेही बन्नुपर्ने र संसदमा गृहमन्त्रीले जवाफ दिनुपर्ने माग गरिएको छ। सुन तस्करीमा नेपाललाई किन हब ट्रान्जिटको रुपमा संगठित अपराधीहरुले सजिलै प्रयोग गरिरहेका छन् भन्ने विषयमा अपराधशास्त्रको विन्दुबाट सरकारद्वारा अध्ययन र अनुसन्धान हुनुपर्ने रास्वपाको माग छ। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो बढि परिमाणको सुन राजस्व अनुसन्धान विभागले गत बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। सोही प्रकरणमा संलग्न भएको आरोपमा हालसम्म १६ जना पक्राउ परिसकेका छन्।
कात्तिकभित्र ठेक्का लगाइसक्न मन्त्रालयका सचिवलाई अर्थमन्त्रीको निर्देशन,"काठमाडौं : अर्थमन्त्री प्रकाशशरण महतले कात्तिक महिनाभित्र ठेक्का लगाइसक्न निर्देशन दिएका छन्। मन्त्रालयका सचिवहरूसँगको छलफलमा उनले यस्तो निर्देशन दिएका हुन्। उनले डीपीआर भइसकेका आयोजनाको मात्रै ठेक्का प्रक्रियामा जानेगरी काम गर्न निर्देशन दिएका हुन्। उनले डीपीआरको मात्र बजेट माग्ने अथवा प्राथमिकताको आयोजना हो भने डिपीआर गरेर कात्तिकसम्म ठेक्का लगाउन सकिन्छ भने मात्र आयोजना अगाडि बढाउन निर्देशन दिए। कात्तिकभित्र ठेक्का लगाउनैपर्छ,' उनले भने। कतिपय दायित्व सिर्जना भए पनि सरकारले तिर्न नसकेको उनले स्वीकारे। 'ठेक्का लागिसकेको आयोजनाको ठेकेदारले दिएको बिल एक महिनाभित्र अर्थमन्त्रालयमा आउनुपर्छ। एक महिनाभित्र आएको बिल अर्थमन्त्रालयले १५ दिनभित्रमा पास गरेर पठाउने छ। अब असारमा खर्च हुँदैन,' उनले भने। उनले काम भइसकेर दायित्व सिर्जना भएको भुक्तानी पाउनुपर्ने बताए। 'उनीहरूको पनि समस्या छ। त्यसलाई हामीले नजरअन्दाज गर्न हुँदैन। बजेट शीर्षक भएको दायित्वलाई प्राथमिकतामा राखेर भुक्तानी गर्नुपर्छ,' उनले भने। आवश्यकता र स्रोतका बीचमा ठूलो खाडल रहेको बताउँदै उनले स्रोत सुनिश्चिता नभएको आयोजना अगाडि नबढाउन मन्त्रालयका सचिवहरूलाई अर्थमन्त्री महतले निर्देशन दिए। हामी कोही पनि जिम्मेवारीबाट पन्छिनु हुँदैन। जिम्मेवारीबाट पन्छियो भने त्यसले परिणाम दिँदैन। जहाँ पनि म स्पष्टसँग भन्ने गर्छु, गर्न नसकिने काम योयो कारणले गर्न सकिँदैन,' उनले भने। अर्को वर्षको बजेटका लागि अहिल्यैदेखि तयारी गर्न निर्देशन दिँदै उनले आवश्यकता नभएको आयोजनालाई हटाउन निर्देशन दिएका थिए।"
प्रदेश निजामती ऐन कार्यान्वयनको प्रारम्भमै गम्भीर त्रुटि,"हेटौंडा : बागमती प्रदेशको प्रदेश निजामती ऐन, २०७९ कार्यान्वयनको क्रममा गम्भीर त्रुटि भेटिएको छ। प्रदेश सरकारले उक्त ऐन कार्यान्वयनको प्रारम्भमा नै त्रुटि गरेको फेला परेको हो। मुख्यमन्त्री तथा मन्त्रिपरिषद्को कार्यालय, बागमती प्रदेशको बढुवा समितिको सचिवालयले प्रदेशमा स्वास्थ्य सेवातर्फ एघारौँ तहको पदमा बढुवा गर्दा समूह नमिल्ने व्यक्तिलाई गलत पदमा बढुवा गरेपछि रहस्य बाहिर आएको हो। सरकारले आयुर्वेद सेवा र जनस्वास्थ्य विषयमा स्नातकोत्तर कर्मचारी, प्रमुख मेडिकल सुपरिटेन्डेन्ट (अस्पताल प्रमुख) पदमा बढुवा गरेको छ। तर, सो बढुवा जनरल हेल्थ सर्भिस समूहबाट हुनुपर्ने भए पनि फरक समूहबाट सिफारिस गरी बढुवा गरिएको पाइएको छ। बागमती प्रदेशको गत असार २० गते बसेको मन्त्रिपरिषद् बैठकले प्रदेश निजामती ऐन कार्यान्वयनमा ल्याउने निर्णय गरेको थियो। असार २२ मा मुख्यमन्त्री तथा मन्त्रिपरिषद्को कार्यालय, बढुवा समितिको सचिवालयले स्वास्थ्यतर्फका कर्मचारीहरूलाई फरक समूहबाट बढुवा गरेपछि चिकित्सकहरुले राज्यपक्षबाटै बदमासी भएको भन्दै गुनासो गरेका छन्। बढुवा हुनेमा क्रमश एघारौँ तहको निर्देशकप्रमुख मेडिकल सुपरिटेन्डेन्टमा दिपक प्रसाद तिवारी, वसन्त अधिकारी, डा अर्जुन प्रसाद सापकोटा र डा नरेन्द्र कुमार झा छन्। सापकोटा र झा एकीकृत चिकित्सा समूहका हुन् भने तिवारी र अधिकारी हेल्थ इन्सपेक्सन समूहका हुन्। जुन हाल बढुवा भएको पदको लागि नमिल्दो समूह भएको चिकित्सकहरुको भनाइ छ। बढुवाका लागि प्रकाशित विज्ञापनमा समूहकृत भनिए पनि समूह नमिल्ने व्यक्तिलाई गलत पदमा बढुवा गरेर स्वास्थ्य सेवा जस्तो विशिष्टीकृत जनशक्ति आवश्यक पर्ने सेवाका हकमा गम्भीर लापरवाही गरिएको हेटौंडा अस्पतालका एक चिकित्सकले बताए। यसले स्वास्थ्य संस्थाको कार्यसम्पादन तथा स्वास्थ्य संस्थाबाट हुने सेवा प्रवाहमा समेत ठूलो समस्या निम्त्याउने भन्दै उनले सरकारले बढुवा तत्काल सच्याउनुपर्ने बताए। यसरी विज्ञता र सो विषयमा आवश्यक योग्यता हासिल नै नगरेको जनशक्ति कानूनी छिद्रका आधारमा विशिष्टीकृत सेवाको पदमा बढुवा हुँदा स्वास्थ्य संस्थामा स्वास्थ्य सेवा प्रवाहमा जटिलता उत्पन्न हुनुको साथै कार्यसम्पादनमा समेत असर पर्ने भन्दै नेपाल चिकित्सक संघ, सरकारी चिकित्सक संघलगायतले सामूहिकरूपमा आपत्ति जनाएका छन्। संघीय स्वास्थ्य सेवा नियमावली, २०५५ ले स्वास्थ्य सेवाअन्तर्गत विभिन्न २८ वटा समूह र ५७ उपसमूह रहने व्यवस्था गरेको छ। यी सेवा समूहअन्तर्गत बढुवा हुनका लागि अन्य आधारहरू सँगै हरेक समूह, उपसमूहका लागि विषयगत रुपमा फरक फरक शैक्षिक योग्यता हुनुपर्नेसमेत स्वास्थ्य नियमावलीमा उल्लेख छ।"
सुन तस्करी प्रकरणबारे एमालेले संसदमा सरकारसँग जवाफ माग्छ : सांसद पन्त,"काठमाडौं : नेकपा एमालेले सुन तस्करी प्रकरणबारे संसदमा सरकारसँग जवाफ माग्ने भएको छ। बुधबार दिउँसो बसेको संसदीय दलको बैठकपश्चात सांसद रघुजी पन्तले संसदमा गृहमन्त्री र अर्थमन्त्रीले जवाफ दिनुपर्ने बताएका हुन्। पन्तले संसदमा मन्त्रीको जवाफ माग गर्ने बताए। उनले भने,सुन काण्डका दोषीलाई पक्राउ गरि कारबाही गर्नुपर्छ। अहिले भरिया मात्र पक्राउ परेका छन्। तत्काल मालिक को हो अनुसन्धान गर्नुपर्छ। भरिया मात्र नभई सुन ल्याउने मुख्य मान्छेलाई नै कारबाहीको दायरामा ल्याउनुपर्छ। पन्तले मालिकलाई समाएर निर्दोष भरियालाई छाड्नुपर्ने बताए। सुन तस्करी प्रकरणमा गृह प्रशासन र अर्थ मन्त्रालयको कर्मचारीको मिलेमतो विमानस्थलबाट सुन तस्करी हुन नसक्ने बताए। एमालेले भन्सार जाँचपास भइसकेको सुन बरामद भएकाले संसदीय वा न्यायिक छानबिन समिति गठन गर्नु ठहर गरेको छ। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो भन्दा परिमाणको सुन राजस्व अनुसन्धान विभागले बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। बरामद भएको सुन गुणस्तर तथा तौल परीक्षणका लागि अहिले नेपाल राष्ट्र बैंक अन्तर्गतको टक्सार महाशाखामा पुर्याइएको छ।"
एमसीसी कार्यान्वयनको विषयमा एकीकृत समाजवादीले सरकारसँग जवाफ माग्ने,"काठमाडौं : नेकपा एकीकृत समाजवादीले एमसीसी सम्झौता कार्यान्वयनको अवस्थाबारे सरकारसँग जवाफ माग गर्ने निर्णय गरेको छ। काठमाडौंको पुष्पलाल स्मृति प्रतिष्ठानमा एक सातासम्म चलेको पार्टी केन्द्रीय सचिवालयको निर्णय सार्वजनिक गर्न बुधबार पार्टी कार्यालय तीनकुनेमा पत्रकार सम्मेलन गर्दै नेकपा समाजवादीले एमसीसी सम्झौता कार्यान्वयनको अवस्थाबारे सरकारसँग जानकारी माग्ने निर्णय गरेको पार्टीका उपमहासचिव तथा प्रचार विभाग प्रमुख जगन्नाथ खतिवडाले जानकारी दिए। सम्झौताको कार्यान्वयनमा व्याख्यात्मक घोषणा अनुरुप नेपालको हित रक्षाको प्रत्याभूति गर्न संसदीय अनुगमन समिति गठनका लागि आवश्यक पहल गर्ने समेत निर्णय उनले बताए। बैठकले समाजवादी मोर्चाका दलबीच मतभिन्नता भए पनि साझा बुँदामा सहमति जनाउने पनि निर्णय गरिएको छ। त्यस्तै मोर्चाको कार्यनीति, योजनाका विषयमा पार्टीपंक्तिलाई प्रष्ट पार्ने पनि बैठकले निर्णय गरेको छ। बैठकले हालैका दिनमा सरकाले भ्रष्टाचारविरुद्ध देखाएको सक्रियताले जनताका आशा जगाएको भन्दै भ्रष्टाचारविरुद्धको अनुसन्धान तथा कारबाही कुनै पनि बहानामा नरोक्न पनि जोड दिएको खतिवडाले बताए। पत्रकार सम्मेलनमा नेकपा एकीकृत समाजवादीका कार्यवाहक अध्यक्ष राजेन्द्र पाण्डेले सुन तस्करीबारे सरकारका सबै अंग सक्रिय हुनुपर्ने बताए। उनले सुन काण्डमा सरकारको एउटा अंग कमजोर भएको देखिएको र अर्को अंग तत्काल कारबाही गर्न सफल भएको देखिएकाले यस्ता विषयलाई कारबाही गर्ने सरकारका सबै अंग चुस्त दुरुस्त हुनुपर्ने बताए। सचिवालय बैठकले प्रदेश नम्बर १ को नाम कोशी प्रदेश राखिएपछि उत्पन्न विवादलाई वार्ताको माध्यमबाट समाधान खोज्न पनि आह्वान गरेको छ।"
कोसी सरकारविरुद्धको रिटमा आज पनि सुनुवाइ हुँदै,"काठमाडौं : कोसी सरकारविरुद्ध सर्वोच्च अदालतमा परेको रिटमाथि आज पनि सुनुवाइ हुने भएको छ। मंगलबार जवाफी बहस नसकिएपछि रिट हेर्दाहेर्दैमा राखिएको थियो। रिटमाथि सुनुवाइ गर्न सर्वोच्च अदालतले तीन सदस्यीय पूर्ण इजलाश गठन गरेको छ। न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ सम्मिलित पूर्ण इजलासमा रिटमाथि सुनुवाइ भइरहेको हो। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। सोही रिटमाथि प्रारम्भिक सुनुवाइ गर्दै गत असार २७ गते न्यायाधीश सपनाप्रधान मल्लको एकल इजलासले कोसी सरकारलाई दिर्घकालीन असर पर्ने निर्णय नगर्न अन्तरिम आदेश जारी गरेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा माओवादी केन्द्रका १२, नेकपा एकीकृत समाजवादीका ४ र जनता समाजवादी पार्टीका १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
"कोशी प्रदेशमा बेथिति : भ्रमणमा भ्रष्टाचारको आशंका, धमाधम लुकाइँदै विवरण","विराटनगर : कोसी प्रदेश सरकारका मन्त्रालयहरुमा कर्मचारीको भ्रमण एवं अनुगमनका नाममा भ्रष्टाचार भएको आशंका गरिएको छ। कर्मचारीकै सक्रियतामा भ्रमण एवं अनुगमनसँग सम्बन्धित विवरण लुकाउने काम भइरहेको छ। त्यसै पनि प्रदेश सरकार पारदर्शी हुन नसकेको तथा अनियमितता बढेको भनेर सर्वत्र आलोचना भइरहेको छ। सार्वजनिक सरोकारसँग जोडिएको विषयको विवरण लुकाउँदै मन्त्रालयहरुले आफ्नो कानुनी दायित्वबाट पन्छिने प्रयास गरेर भ्रष्टाचारलाई बढवा दिइरहेका हुन्। मन्त्रालयमा भएका सबै खर्चको विवरण प्रत्येक महिना वेभसाइट वा सूचना पार्टीमार्फत सार्वजनिक गर्नुपर्ने व्यवस्था छ। कर्मचारीकै मिलेमतोमा मासिक खर्चको फाँटवारी सार्वजनिक नगरिकन लुकाउने गरिएको हो। मन्त्रालयले अनुगमन प्रतिवेदन सार्वजनिक गर्नुपर्ने र कार्यान्वयनका लागि सम्बन्धित निकायमा पठाउनुपर्ने व्यवस्था छ। भ्रमण अभिलेख खाता सार्वजनिक ठाउँमा सबैले देख्ने गरी टाँस गर्नुपर्ने वा सार्वजनिक गर्नुपर्ने व्यवस्थालाई मन्त्रालयहरुले ठाडै चुनौती दिइरहेका छन्। अनुगमन एवं भ्रमणका तथ्यलाई बाहिर ल्याएर पारदर्शी बनाउन प्रत्येक ४ महिनामा सार्वजनिक सुनुवाइ गर्नुपर्ने हुन्छ। मन्त्रालयहरुले हालसम्म एउटा पनि सार्वजनिक सुनुवाइ गरेका छैनन्। भ्रमण र अनुगमनका नाममा मनमौजी खर्च गरेर अनियमितता गरेकै कारण विवरण लुकाएर नागरिकप्रति जवाफदेही हुनबाट कर्मचारी पछि हटेको सरोकारवाला बताउँछन्। कानुनी व्यवस्थालाई चुनौती दिँदै भ्रमण एवं अनुगमनका नाममा जथाभावी खर्च भइरहँदा नियन्त्रणको कुनै प्रयास भएको छैन। सूचनाको हक सम्बन्धी ऐन २०६४ अनुसार आर्थिक वर्ष २०७९०८० मा भएको सबै प्रकारका भ्रमणको विवरण प्रदेशका मन्त्रालयहरुसँग माग गरिएको थियो। तर, मन्त्रालयहरुले सूचनाकर्तालाई विवरण उपलब्ध गराउन अटेर गरे। उपलब्ध गराइएको सूचना पनि अपूर्ण र शंकास्पद छ। ढाकछोप गर्दै तथ्य बङ्ग्याएर उपलब्ध गराइएको सूचनाको प्रारम्भिक विवरणले नै भ्रष्टाचार भएको देखाउँछ। कर्मचारीहरुले सूचना लुकाउने मनसायले अनेक बखेडा निकालेर अल्झाउने कामसमेत गरिरहेका छन्। सूचना बाहिर आउँदा अनियमितता सार्वजनिक हुने डरले प्रचलित कानुनको अपव्याख्या गर्दै भ्रमणसँग सम्बन्धित महत्वपूर्ण विवरणलाई गुपचुप राखिएको छ। कोसी प्रदेशमा मुख्यमन्त्री तथा मन्त्रिपरिषद्को कार्यालयसहित ९ वटा मन्त्रालय छन्। सबै मन्त्रालय प्रदेश राजधानी विराटनगरमा छन्। बजेट सक्न आर्थिक वर्षको अन्त्यमा भ्रमणका नाममा ब्रह्मलूट गरिएको मुख्यमन्त्री तथा मन्त्रिपरिषद् कार्यालय स्रोतले बतायो। स्रोतका अनुसार अनुगमन, भ्रमण र काज भनेर काम नै नगरी तथा फिल्डमै नगइकन रकम कुम्ल्याउने एवं दैनिक भ्रमणभत्ता, होटलवास, सवारीसाधन र इन्धनका नाममा दोहोरो तथा अधिक सुविधा लिने, अनुगमन भनेर घरपायक काज मिलाउँदै घरमा बसेर भत्ता लिने एवं प्रतिवेदन सार्वजनिक नगर्नेजस्ता बेथिति मौलाएको छ। मन्त्रालयहरुले विवरण नै गुपचुप राख्दा भ्रमणका नाममा ठूलो भ्रष्टाचार भइरहेको आशंकालाई थप बल पुगेको सरोकारवाला बताउँछन्। विभिन्न आयोजनाको निर्माण कार्यदेखि राजस्व संकलन तथा अनुदान खर्चको अवस्थाको अनुगमन, गोष्ठी, तालिम सञ्चालनलगायत सार्वजनिक कामको सिलसिलामा जाने कर्मचारीका लागि बजेट विनियोजन गरिएको हुन्छ। कुनै मनासिव कारणबिना र केही निश्चित लक्ष्य नतोकिकन प्राय काज लिनेदिने तथा त्यसको बिल भुक्तानी गर्ने प्रवृत्ति प्रदेशका मन्त्रालयमा बढ्दो छ, मुख्यमन्त्री कार्यालयका एक कर्मचारी भन्छन्, काज मिलाएको भन्दै कार्यालय सहयोगी, हलुका सवारी चालक, सहायकस्तरदेखि अन्य कर्मचारीसम्मले कार्यालयमै बसीबसी रकम भुक्तानी लिएका छन्। उनका अनुसार व्यक्तिगत काममा र घरमा गएका कार्यालय प्रमुख एवं अधिकृतस्तरका कर्मचारीले पनि काज मिलाएर रकम लिएका छन्। काज मिलाएर सम्बन्धित स्थानमा नगइ र केही उपलब्धी नगरी भ्रमण प्रतिवेदन भनेर गलत विवरण पेस गर्दै भुक्तानी लिएर खर्चको दुरूपयोग गर्ने गरिएको उनले बताए। पैसा कमाउन गलत प्रवृत्ति अंगालेका कारण भ्रमण तथा अनुगमनका विवरण सार्वजनिक गरिँदैन। मन्त्रालयहरुको कामकारबाही पारदर्शी छैन, उनले भने, थोरै दिनको काज लिँदा हुने ठाउँमा धेरै दिनको लिएर कर्मचारीबाट बढी रकम बुझ्ने काम भएको छ। व्यक्तिगत कामकाजमा, घुमघाममा वा घरमा जाँदा काज लिएर दैनिक तथा भ्रमण खर्च लिने विकृति मौलाएको छ। वित्तीय अनुशासनविपरीतका यस्ता कार्यले सार्वजनिक खर्चमा मितव्ययीता अपनाउने सरकारको नीतिलाई ठाडै चुनौती दिइरहेको ती कर्मचारी बताउँछन्। सार्वजनिक खर्चलाई मितव्ययी बनाउन अनावश्यक खर्च कटौती आवश्यक छ, उनले भने, कामको प्रगति अनुसार मात्रै प्रोत्साहन र भत्ता उपलब्ध गराउन मनासिव देखिन्छ। उनले मनपरी रूपमा भइरहेको दैनिक तथा भ्रमण खर्च रोक्न नसकेमा आर्थिक अनियमिततासँगै प्रदेशमा संकट चुलिएर जाने स्पष्ट पारे। मन्त्रालयले यसरी लुकाए सूचना सबै मन्त्रालयमा सूचनाको हक प्रयोग गरेर गत आर्थिक वर्षको भ्रमण र त्यसवापतको खर्चको पूर्ण विवरण माग गरिएको थियो। आन्तरिक मामिला तथा कानुन मन्त्रालयसँग असार ११, मुख्यमन्त्री तथा मन्त्रिपरिषद्को कार्यालय, आर्थिक मामिला तथा योजना मन्त्रालय, उद्योग कृषि तथा सहकारी, खानेपानी सिंचाई तथा उर्जा, पर्यटन वन तथा वातावरण, भौतिक पूर्वाधार विकास, सामाजिक विकास र स्वास्थ्य मन्त्रालयसँग असार १३ गते सूचना माग गरिएको हो। सूचनाको हक सम्बन्धी ऐन, २०६४ को दफा ७ को सूचना प्राप्त गर्ने कार्यविधि बमोजिम आर्थिक वर्ष २०७९०८० मा कर्मचारीले गरेको भ्रमणको विवरण, सहभागी कर्मचारीको नामावली, भ्रमणको मिति, भ्रमण गरिएका स्थान, भ्रमण गरिएको जम्मा दिन र भ्रमणमा भएको खर्चको प्रमाणित प्रतिलिपि इमेलमार्फत माग गरिएको थियो। तर, अधिकांशले समयमा सूचना उपलब्ध गराएनन्। उपलब्ध गराएकाले पनि अपूर्ण, अस्पष्ट र शंकास्पद विवरण दिए। सूचना लुकाइएको र अपूर्ण विवरण दिएको भन्दै पुनः सचिव तथा सूचना अधिकारीलाई सम्बोधन गरेर उजुरी गरिएको थियो। त्यसमा भ्रमण आदेश, अभिलेख खाता, अन्तर प्रदेशसहित सबै खाले भ्रमणका प्रतिवेदन, खर्चको विस्तृत विवरण, कर्मचारीलाई दिइएको भुक्तानी तथा गाडी, इन्धन र होटलवासमा भएको खर्चको विवरण, भ्रमणका बिलहरु एवं मन्त्रालयका लागि छुट्याइएको बजेटको प्रमाणित प्रतिलिपि तथा भ्रमणमा जाने कर्मचारीको स्थायी ठेगाना, आफ्नो वा परिवारको नाममा घर भएको वा बसोबासको ठेगाना एवं भ्रमणमा गएको कार्यालय र कामको विस्तृत तथा छुट्टाछुट्टै विवरण माग गरिएको थियो। निवेदन परेको १५ दिनभित्रमा सूचना उपलब्ध गराउनुपर्ने नियम छ। त्यसअनुसार नभए कार्यालय प्रमुखलाई सम्बोधन गरेर उजुरी गर्नसक्ने व्यवस्था सूचनाको हकमा छ। उजुरीको सम्बोधन ७ दिनभित्रमा हुनुपर्छ। सम्बोधन नभएमा, तथ्यलाई तोडमोड गरिएमा, पूर्ण सूचना नदिए वा सूचना लुकाएमा राष्ट्रिय सूचना आयोगमा पुनरावेदन गर्न पाउने व्यवस्था छ। आयोगले कानुनको परिधिभित्र रहेर सूचना उपलब्ध गराउन दिएको निर्देशन पालना नगरेमा सार्वजनिक निकायका पदाधिकारीलाई ऐनको दफा ३२ अनुसार कारबाही हुन्छ। सार्वजनिक निकायको प्रमुख वा सूचना अधिकारीले बदनियतपूर्वक सूचना दिन इन्कार गरेमा, आंशिक रुपमा वा गलत सूचना दिएमा वा सूचना नष्ट गरेमा १ हजारदेखि २५ हजार रूपैयाँसम्म जरिवाना र विभागीय कारबाही हुने व्यवस्था छ। सार्वजनिक निकायको प्रमुख वा सूचना अधिकारीले ऐनमा उल्लिखित समयभित्र सूचना नदिएमा जति दिन ढिलाई गरेको हो प्रति दिन २ सय रुपैयाँको दरले जरिवाना हुने व्यवस्था छ। राष्ट्रिय सूचना आयोगले गरेका आदेश तथा निर्णयहरुको पालना नगर्ने व्यक्तिलाई आयोगले १० हजार रुपैयाँसम्म जरिवाना गर्न सक्छ। जरिवाना सम्बन्धित अधिकारीले आफ्नो तलव वा व्यक्तिगत सम्पत्तिबाट तिर्नुपर्ने हुन्छ। आन्तरिक मामिला तथा कानुन मन्त्रालय यस मन्त्रालयले असार २६ गते विपद् व्यवस्थापन शाखा र कानुन महाशाखाबाट भएको अन्तर प्रदेश भ्रमणसँग सम्बन्धित दुईवटा विवरण मात्रै उपलब्ध गरायो। अरु विवरण लुकायो। प्राप्त विवरण अनुसार गत वैशाख २७ गतेदेखि जेठ ३ गतेसम्म कर्णाली तथा बागमती प्रदेशको कानुन मन्त्रालय र प्रदेशसभालगायतका स्थलको अध्ययन भ्रमण गरिएको देखिन्छ। तत्कालीन प्रदेश सचिव उमेश बस्नेतको नेतृत्वमा ११ जनाको जम्बो टोली विराटनगरदेखि मुगुको रारा तालसम्मको भ्रमणमा गएको हो। भ्रमणमा ४ लाख ९५ हजार ४ सय ३० रूपैयाँ खर्च गरेको देखाएको छ। त्यस्तै, शाखा अधिकृत चूडामणि गुरागाईंको नेतृत्वमा ११ जनाको टोली असार ३ गतेदेखि ९ गतेसम्म लुम्बिनी र कर्णाली प्रदेशको भ्रमणमा गएको थियो। स्वीकृत वार्षिक कार्यक्रमअन्तर्गत विपद् व्यवस्थापनको अन्तर प्रदेश अनुभव आदानप्रदान, अध्ययन, अवलोकन भ्रमण भन्दै टोली दुवै प्रदेशको आन्तरिक मामिला तथा कानुन मन्त्रालय हुँदै दैलेख, कालीकोट, मुगु र जुम्लासम्म पुगेको देखिन्छ। आर्थिक वर्षको अन्त्यमा बजेट सक्ने हिसाबले मन्त्रालय नै खाली गराएर कर्मचारी भ्रमणमा निस्किएका हुन्। मन्त्रालयको बजेटमार्फत उदेश्यविपरीत रारा ताललगायतका पर्यटकीय स्थलसम्म पुगेर खिचेका फोटा कर्मचारीले नै सामाजिक सञ्जालमा पोस्ट गरेका थिए। भ्रमणमा ४ लाख खर्च गरेको देखाइएको छ। मन्त्रालयले अपूर्ण सूचना उपलब्ध गराएपछि असार २७ गते उजुरी गरिएको थियो। मन्त्रालयले साउन ५ गते निक्कै चलाखीपूर्ण तरिकाले र गोलमटोल हिसाबले अनुगमन, भ्रमण र काज खटाइएका कर्मचारीको अभिलेख दर्ता किताब उपलब्ध गरायो। सबै प्रष्ट नहुने गरी विनियोजित बजेट र खर्च एकमुष्ट पठायो। अरु विवरण गपचुप राख्यो। थप विवरणका लागि मन्त्रालयमा सम्पर्क गर्न भन्दै सूचना अधिकारी चूडामणि गुरागाईंले पत्र पठाए। मन्त्रालयमा पुग्दा सबै सूचना तयार भइनसकेको जवाफ आयो। यातायात तथा सञ्चार मन्त्रालयसमेत समावेश भएको आन्तरिकका लागि भ्रमण शीर्षकमा ३२ लाख २९ हजार रूपैयाँ विनियोजन भएको थियो। जसमध्ये २३ लाख ९२ हजार ९५ रूपैयाँ खर्च भएको देखाइएको छ। मुख्यमन्त्री तथा मन्त्रिपरिषद्को कार्यालय मुख्यन्त्री तथा मन्त्रिपरिषद्को कार्यालयले सूचना उपलब्ध गराएन। त्यसपछि प्रमुख सचिव र सूचना अधिकारीलाई सम्बोधन गरेर असार ३१ गते उजुरी गरिएको थियो। सूचनाको हक सम्बन्धी ऐन २०६४ को दफा ३ को उपदफा ३ खण्ड (ङ) आकर्षित हुने बाहेकका अन्य सूचना प्रवाह गर्ने निर्णय भएको हुँदा अन्य सम्बन्धित सूचनाहरुको प्रमाणित प्रतिलिपि तयार भएकाले सूचनाको हक सम्बन्धी नियमावली २०६५ को दफा ४ वमोजिम लाग्ने दस्तुर बुझाई सुचना प्राप्त गर्न सकिने व्यहोराको पत्र साउन ५ गते सूचना अधिकारी दिनेश ढुंगानाले पठाए। कानुन अनुसार सूचना इमेलमै पठाइदिन वा १० पेजभन्दा बढी हुँदा सीडीमा उपलब्ध गराएमा कानुन बमोजिम लाग्ने दस्तुर तिर्ने भनेर गरिएको लिखित आग्रहलाई मुख्यमन्त्री तथा मन्त्रीपरिषद्को कार्यालयले अस्वीकार गर्यो। सूचना १ हजार १ सय पेजभन्दा बढी रहेकाले दस्तुर तिरेर लैजान भनियो। जबकि कानुनले सूचना मार्गकर्तालाई सहज हुने गरी सूचना उपलब्ध गराउनुपर्ने व्याख्या गरेको छ। कानुनअनुसार सीडीमा सूचना उपलब्ध गराउँदा मागकर्तालाई मूल्य कम (५० रूपैयाँ मात्रै) पर्न जान्छ। तर, धेरै पेज देखाएर बढी पैसा तिर्नुपर्नेभन्दै मागकर्तालाई हच्काउने र सूचनाबाट विमुख बनाउने प्रयास गरियो। पेज नै लिँदा एउटाको ५ रूपैयाँका दरले शुल्क लाग्छ। ११ सय पेजको ५ हजार ५ सय रूपैयाँ पर्छ। उजुरीपछि कार्यालयले कर्मचारीको नाम, पद, भ्रमणका खटिएको स्थान, मिति र भ्रमण गरिएको जम्मा दिन मात्रै उपलब्ध गरायो। खर्चलगायतका अरु सूचना तयार गर्न समय लाग्नेभन्दै मागकर्तालाई सूचना अधिकारी ढुंगानाले फर्काइदिए। धेरै पेज देखाएर पैसा बढी तिर्न बाध्य पार्दै सूचना मागकर्तामाथि दबाब सिर्जना गरेको देखिन्छ। भ्रमणको बेथिति सार्वजनिक हुने डरले भरसक सूचना नलैजाउन् भन्ने योजना मुताबिक यस्तो गरिएको हो, सूचनाको हकका अभियन्ता राजु श्रेष्ठले भने, यो कानुनको ठाडो उल्लंघन हो। मागकर्तालाई सहज ढंगले सूचना उपलब्ध गराउनुपर्ने नियमको धज्जी उडाउने काम भएको छ। उनका अनुसार कानुनको दुरुपयोग गर्दै कर्मचारीले सूचना लुकाउने गरेको पाइयो। अनियमिततता ढाकछोप गर्न कार्यालयले अर्को अनौठो निर्णय पनि गरेको छ। व्यक्तिगत गोपनीयताको हकलाई कारण देखाउँदै कर्मचारीको स्थायी ठेगानालगायतका विवरण उपलब्ध गराउन नसकिने भनेर निर्णय गरेको हो। त्यस सम्बन्धी टिप्पणी उठाएर आदेश नै गरिएको छ। त्यसलाई कानुन शाखाका उपसचिव गणेश नायकले प्रमाणित गरेका छन्। नायक आफैंले भ्रमणका नाममा विभिन्न स्थानमा गएको देखाएर गैरकानुनी हिसाबले भत्ता बुझेको स्रोतले बतायो। अभियन्ता श्रेष्ठका अनुसार भ्रमण खर्चको बिल उपलब्ध नगराउने नियतका साथ कार्यालयले त्यस्तो निर्णय लिएको देखिन्छ। खर्चको बिलमा कर्मचारीको ठेगाना खुलेको हुन्छ। विराटनगर घर भएका कर्मचारीले विराटनगरमै काज लिएर ४५ दिनसम्मको भत्ता बुझेको जानकारी आएपछि भ्रमण आदेश, प्रतिवेदन र बिल माग गरिएको थियो। मुख्यन्त्री तथा मन्त्रिपरिषद्को कार्यालय प्रदेशका सबै मन्त्रालयको नेतृत्व गर्ने निकाय हो। त्यहाँबाट नै भ्रमणको बिल उपलब्ध नगराउने नियतका साथ सूचनाको हकविरुद्ध निर्णय भएको पाइयो, अभियन्ता श्रेष्ठले भने, बदमासीपूर्ण ढंगले निर्णय गरेर भ्रष्टाचार ढाकछोपको प्रयास गरिएको छ। राज्यको खर्चमाथि ब्रह्मलूट मच्चाउने र सूचना लुकाउन गरिने अनेक प्रपञ्चविरुद्ध कानुनी उपचार खोज्छौं। मन्त्रालयहरुमा भ्रमणका नाममा भइरहेको अनियन्त्रित खर्च र भ्रष्टाचार रोक्न आवश्यक देखिएको उनले बताए। आर्थिक मामिला तथा योजना मन्त्रालय यस मन्त्रालयले पनि सूचना उपलब्ध गराएन। त्यसपछि साउन ३ गते उजुरी गरिएको थियो। पहिलो निवेदनको सम्बोधन हुने गरी साउन ८ गते अपूर्ण विवरण उपलब्ध गराइयो। तर, उजुरीमार्फत माग गरिएको भ्रमण आदेश, अभिलेख खाता, अन्तर प्रदेशसहित सबै खाले भ्रमणका प्रतिवेदन, खर्चको विस्तृत विवरण, कर्मचारीलाई दिइएको भुक्तानी तथा गाडी, इन्धन र होटलवासमा भएको खर्चको विवरण, भ्रमणका बिलहरु उपलब्ध गराइएन। स्रोतका अनुसार सूचना माग गरिएपछि भ्रमणको विवरण मिलाउन कर्मचारी सक्रिय भएका थिए। भ्रमणका नाममा अवैध हिसाबले भत्ता बुझेका कर्मचारीले हाजिरीसमेत मिलाउन चलखेल गरेका थिए। कर्मचारीले केहीबाहेक अधिकांश कामै नपरी भ्रमणमा गएर खर्च लिएका छन्, स्रोतले भन्यो, असारमा त केही काम बिना नै भ्रमणका नाममा बजेट सक्ने खेल भयो। उद्योग, कृषि तथा सहकारी मन्त्रालय सूचना उपलब्ध नगराएपछि मन्त्रालयमा साउन ३ गते उजुरी गरिएको थियो। आर्थिक वर्षको समाप्ति तथा खाता बन्दीलगायतको कार्यव्यस्तताका कारण सूचना दिन केही ढिलो भएको भनेर साउन ३ गतेकै मिति राखेर ४ गते सूचना उपलब्ध गराइयो। भ्रमणमा जाने कर्मचारीको पदलगायतका विवरण गोप्य राखेर अपूरो सूचना उपलब्ध गराइएको छ। त्यसमा अर्को गजबको विषय पनि जोडेर मन्त्रालयका सूचना अधिकारी लीलाबल्व चापागाईंले पत्र पठाएका छन्। पत्रमा भनिएको छ, सूचनाको विवरणको सही सदुपयोग हुने र अन्य कहीं कतै उपलब्ध गराउन वा पत्रपत्रिकामा हबहु प्रकाशन गर्नु पर्ने अवस्थामा यस मन्त्रालयको पूर्वलिखित स्वीकृति लिएर गर्नु हुनेछ भन्ने अपेक्षासहित अनुरोध छ। उजुरीका सम्बन्धमा फेरि साउन ८ गते चापागाईंले अर्को पत्र पनि पठाए। माग गरिएको विवरण नियमानुसार आन्तरिक लेखा परीक्षण तथा महालेखा परीक्षकको कार्यालयबाट अन्तिम लेखा परीक्षण हुने कागजात भएकोले त्यसको प्रतिलिपि उपलब्ध गराउन नसकिने व्यहोरा पत्रमा उल्लेख छ। त्योबाहेक उजुरीको कुनै सुनुवाइ भएन। सूचनाको हकका अभियन्ता श्रेष्ठ सूचना उपलब्ध गराउन सकिँदैन भनेर ठाडै अस्वीकार गर्नु कानुनविपरीत भएको बताउँछन्। खानेपानी, सिंचाई तथा उर्जा मन्त्रालय पहिलो निवेदनको सम्बोधन गर्दै मन्त्रालयले असार २६ गते सूचना उपलब्ध गरायो। भ्रमणमा जाने कर्मचारीको नाम, पद, भ्रमणको मिति, स्थान र भ्रमणको उदेश्य मात्रै पठाएको मन्त्रालयले कर्मचारीको प्रतिव्यक्ति भ्रमण खर्चलगायतका विवरण गोप्य राख्यो। खर्चको विवरण एकमुष्ट पठायो। अनुगमन एवं भ्रमणमा २० लाख रूपैयाँ खर्च भएको देखाइएको छ। सूचनाको विवरण अपूर्ण भएको भनेर असार २८ गते गरिएको उजुरीको भने कुनै सुनुवाइ भएको छैन। बिल, प्रतिवेदनलगायतका सबै कागजात गोप्य राखिएको छ। मन्त्रालयले उजुरीको दर्ता नम्बर पनि उपलब्ध गराएको छैन। पर्यटन, वन तथा वातावरण मन्त्रालय पहिलो निवेदनको दर्ता नम्बर उपलब्ध गराएको मन्त्रालयले सूचना भने दिएन। समयभित्र सूचना नदिएपछि साउन ३ गते उजुरी गरियो। पहिलो निवेदनलाई आधार बनाउँदै भ्रमणमा गएका कर्मचारीको विवरणदेखि लिएर सबै कुरा बुझ्दै नबुझिने गरी साउन ९ गते सूचना उपलब्ध गराइयो। सूचना अधिकारी सन्तोष मोक्तानले उपलब्ध गराएको अभिलेख खातासहितको सूचनामा विभिन्न शीर्षकमा भ्रमण गर्दा ३० लाख हाराहारी खर्च भएको देखाइएको छ। भ्रमणमा जानेहरुको नामदेखि लिएर सबै विवरण अस्पष्ट छ। मन्त्रालयका सचिव डा सञ्जीव राईले सबैतिर बुझ्दाबुझ्दै समयमा सूचना उपलब्ध गराउन नसकिएको बताए। मन्त्रालयले उजुरीको सुनुवाइ भने गरेको छैन। भौतिक पूर्वाधार विकास मन्त्रालय यस मन्त्रालयमा असार १३ गते पहिलो निवेदन दिइएको थियो। त्यसको कुनै प्रतिक्रिया नआएपछि असार ३१ गते उजुरी गरियो। निवेदन र उजुरीको समय सकिँदा पनि मन्त्रालयले भ्रमणसँग सम्बन्धित सूचना उपलब्ध गराएको छैन। सचिव मोहन चापागाईं र सूचना अधिकारी ललितकुमार चौधरीले सूचना लुकाइरहेका छन्। अभियन्ता श्रेष्ठ अनुगमन भ्रमणका नामको अनियमितता लुकाउन सूचना उपलब्ध नगराइएको प्रष्ट हुने बताउँछन्। निवेदन र उजुरीको सम्बोधन नगर्नु तथा सूचना उपलब्ध नगराउनु कानुनको उल्लंघन हो, उनले भने, अनियमितता ढाकछोप गर्ने हुँदा सूचनाको हकलाई मिचेको देखिन्छ। सामाजिक विकास मन्त्रालय यस मन्त्रालयले असार ३१ गते सूचना उपलब्ध गराए पनि पूर्ण विवरण दिएन। भ्रमणमा खटिने कर्मचारी र भ्रमण अभिलेख खाता भने उपलब्ध गरायो। भ्रमण आदेश र प्रतिवेदन, बिललगायतका कागजात उपलब्ध गराएको छैन। भ्रमणका विभिन्न शीर्षकमा २७ लाख हाराहारी खर्च भएको एकमुष्ट विवरण मन्त्रालयले पठाएको छ। पूर्ण सूचना उपलब्ध गराउन आग्रह गर्दै असार ३१ गते उजुरी गरिएको थियो। तर, समय सकिँदा पनि उजुरीको सुनुवाइ भएको छैन। पूर्ण विवरण १ हजार ५ सयभन्दा बढी पेज हुनेभन्दै दस्तुर तिरेर लैजानुपर्ने अड्को मन्त्रालयले थापिरहेको छ। मन्त्रालयका सूचना अधिकारी प्रदीप गौतम सबै सूचना उपलब्ध गराउने सवालमा कर्मचारीको व्यवहारिक समस्या पनि हेरिदिनुपर्ने आग्रह गर्छन्। स्वास्थ्य मन्त्रालय यस मन्त्रालयले असार २७ गते आंशिक सूचना उपलब्ध गरायो। भ्रमणमा जाने कर्मचारी, उनीहरुले भ्रमण गरेको जम्मा दिन, भत्ता र खर्चवापत बुझेको रकम, यातायात तथा इन्धनमा भएको खर्च उल्लेख गरेर सूचना दिइयो। तर, त्यससँग सम्बन्धित कागजातसहितको पूर्ण विवरण माग गरेर असार २८ गते दिइएको उजुरीको अझैसम्म सुनुवाइ भएको छैन। एकमुष्ट हिसाबले गोलमटोल विवरण पठाएको मन्त्रालयले बिल, भ्रमण आदेश, प्रतिवेदनलगायतका कागजात उपलब्ध गराउन अस्वीकार गरिरहेको छ। सूचना लुकाउनेलाई कारबाही हुन्छ : श्रेष्ठ सूचनाको हकका अभियन्ता राजु श्रेष्ठ आमनागरिकले सूचना माग्न पाउने कुरालाई राष्ट्रिय सूचना आयोगले मान्यता दिएको बताउँछन्। संविधानको मौलिक हकले दिएको अधिकारमा रहेर इमेलमार्फत वा कुनै माध्यमबाट सूचना माग पाइन्छ, उनले भने, सरकारी कार्यालयबाट भएका कामकारबाहीका विवरण एवं तथ्यांक सम्बन्धी सूचना नेपाली नागरिकको सरोकार एवं अधिकारको विषय हो। सार्वजनिक निकायमा पद धारण गरेर बसेकाहरुले सार्वभौम नागरिकहरु प्रति जवाफदेही हुन पनि माग गरेको सुचना उपलब्ध गराउनै पर्ने उनले बताए। भने, यो वा त्यो बहानामा सूचना लुकाउने र नदिनेलाई कारबाही हुन्छ। सूचना नदिनु पनि भ्रष्टाचार नै भएको उनले बताए। भ्रष्टाचारका विभिन्न रूपमध्ये पोलिसी र इन्भ्वाइस करप्सन पनि पर्छन्। मन्त्रालयलगायत सरकारी निकायतिर यसरी नै भ्रष्टाचार हुन्छ, श्रेष्ठ भन्छन्, सबैतिरको मिलिभगत भएर हुने र सबैको नीजि स्वार्थ मिल्ने भएकाले यसलाई सहभागीमूलक भ्रष्टाचार अर्थात भ्रष्टाचारको लोकतान्त्रिककरण भन्दा उपयुक्त हुन्छ। विभिन्न हिसाबले गरिने भ्रष्टाचारका कारण देशको अवस्था जर्जर बनेको उनको भनाइ छ। श्रेष्ठले सूचना उपलब्ध नगराउनेविरुद्ध राष्ट्रिय सूचना आयोगमा पुनरावेदन गरेर कानुनी कारबाहीको बाटो अवलम्बन गरिने जानकारी दिए। अभियन्ता श्रेष्ठकै सक्रियता र पहलमा पूर्वाञ्चल विश्वविद्यालयका परीक्षार्थीले नतिजा प्रकाशनपछि सूचनाको हक प्रयोग गरेर आफ्नो उत्तर पुस्तिकाको प्रमाणित प्रतिलिपि हेर्न र लिन पाउने वातावरण बनेको थियो।"
"६,९१० सशस्त्र प्रहरीको एकैसाथ बढुवा","साउन ३ गते बसेको मन्त्रिपरिषदको बैठकले सशस्त्र प्रहरीमा दरबन्दी मिलान गर्ने निर्णय गरेको थियो काठमाडौं : सशस्त्र प्रहरी बल नेपालले ६,९१० जना कर्मचारीको लागि बढुवा सूचना निकालेको छ। गत असार ३१ गते १५ दिनको म्याद राखेर एक सूचना जारी गर्दै सशस्त्र प्रहरीले बढुवा हुन योग्य हवल्दारदेखि एसएसपीसम्मका लागि सूचना निकालेको हो। आवश्यक दरबन्दीको अभावमा सशस्त्र प्रहरी बलमा लामो समयदेखि बढुवा रोकिएको थियो। यसले गर्दा योग्य सशस्त्र प्रहरी पनि एउटै पदमा काम गरिराख्न बाध्य भएका थिए। उनीहरू बढुवा हुने लाइनमा होल्ड भएका थिए। सशस्त्र प्रहरीका प्रवक्ता राजेन्द्र खड्काका अनुसार गत साउन ३ गते बसेको मन्त्रिपरिषदको बैठकले सशस्त्र प्रहरीमा दरबन्दी मिलान गर्ने निर्णय गरेको हो। सशस्त्रमा एसएसपीमा ११ जनाको दरबन्दी थप गरिएको छ। पहिलेकै दरबन्दी अनुसार ४ जना एसएसपीको दरबन्दी खाली नै छ। विभिन्न समयमा स्थापना भएका शिक्षालयका लागि एसएसपी र एसपीको दरबन्दी थप गरिएको हो। सशस्त्र प्रहरीका अनुसार हुल तथा दंगा व्यवस्थापन तालिम शिक्षालय लामापाटन पोखरा, विपद् व्यवस्थापन तालिम शिक्षालय कुरिनटार, जवान तालिम शिक्षालय नौवात्रा बाँके, यूएन शान्ति स्थापना तालिम शिक्षालय ककनी र सीमा सुरपाथीभरा जवान तालिम शिक्षालय झापा, प्राविधिक तालिम शिक्षालय बारा, पर्वतीय उद्धार तालिम शिक्षालय मनाङ, बडिमालिका जवान तालिम शिक्षालय कैलाली, राजस्व भन्सार तालिम शिक्षालय टीकापुर कैलाली र दन्तकाली विशेष कार्य तालिम शिक्षालय सप्तरीका लागि एसपीको दरबन्दी थप गरिएको हो। पछिल्लो समय सशस्त्र प्रहरीले थप गर्दै गएको वोर्डर आउट पोष्टका लागि पनि डीएसपीको दरबन्दी खाली छ। प्रस्तावित ४५ वटा विओपीको लागि डीएसपीको नयाँ दरबन्दीबाटै पदमिलान गरिने सशस्त्रका प्रवक्ता खड्काले बताए। गृहमन्त्रालयको सिफारिसमा ३ गते बसेको मन्त्रिपरिषद वैठकले एसएसपी ११ जना, एसपी ४१ जना, डीएसपी २८ जना, इन्सपेक्टर ४७ जना, वरिष्ठ सई ५८ जनाको दरबन्दी समायोजन गरेको छ। यसमा ९८ जना दरबन्दी नयाँ थप गरिएको हो भने अन्य पदहरू तल्लो तहबाट मिलान गरिएको हो। दरबन्दी थप र समायोजनपछि अब १५ जना एसएसपी, ६३ जना एसपी, १०३ जना डीएसपी, ५१ जना इन्स्पेक्टर, ४९ जना वरिष्ठ सई, ६८ जना सई, २१० जना असई, २२४ जना वरिष्ठ हवल्दार, २ हजार १२८ जना हवल्दार र ४ हजार जना सहायक हवल्दारमा बढुवा हुनेछन्। सशस्त्र स्रोतका अनुसार भदौको पहिलो सातासम्म आवेदन दिएका सबै जनाको बढुवा भइसक्नेछ। सशस्त्र प्रहरीका आईजीपी राजु अर्यालले संगठनमा रहेका प्रहरी कर्मचारीको मनोवल बढाउनको लागि बढुवा सूचना जारी गरिएको हो। लामो समयसम्म एउटै पदमा बस्दा कर्मचारीको कार्यक्षमता बढ्न नपाउने तथा मनोवल घट्ने हुन्छ। संगठनको हितमा राखेर नै बढुवाको प्रक्रिया अघि बढाइएको हो।"
लोकमानको रजगज,"अख्तियार दुरुपयोग अनुसन्धान आयोगका प्रमुख लोकमानसिंह कार्कीका विरुद्ध संविधानसभा २०७३ कात्तिक १० मा संसद्मा महाअभियोगको प्रस्ताव दर्ता गरेको थियो। कार्की तत्कालीन निरंकुश राजा (२०५९२०६३) ज्ञानेन्द्रको शासनकालका नेपाल सरकारका मुख्य सचिव हुन्। २०६२०६३ सालको ऐतिहासिक जनआन्दोलन दबाउन उनको महत्त्वपूर्ण भूमिका रहेको थियो। जनआन्दोलन दबाउने निहुँमा लोकमानले राज्यको ढुकुटी रित्याएका थिए। २०६२०६३ को जनआन्दोलनका क्रममा निरंकुश ज्ञानेन्द्र शाही शासनले गरेका जनअपराध, जनहत्या, राष्ट्रघात, जनघात राष्ट्रिय सम्पत्तिको दुरुपयोग आदिबारेमा सत्य तथ्य पत्ता लगाई कारबाहीको सिफारिस गर्ने गरी रायमाझी आयोग गठन गरेको थियो। त्यस आयोगले तत्कालीन नेपाल सरकारले मुख्यसचिव रहेका बखत पदीय दायित्वको दुरुपयोग गरी २०६२०६३ को १९ दिने ऐतिहासिक जनआन्दोलन दबाउन प्रशासनिक दमन चक्र चलाएर सर्वसाधारण जनताको हत्या गराएको र जनआन्दोलन दबाउने निहुँमा राष्ट्रको ढुकुटी रित्याएर ठूलो मात्रामा भ्रष्टाचार गरेकाले कार्कीलाई जनहत्यारा र घोर भ्रष्टाचारी भएको ठहर छ । खिलराज रेग्मी अध्यक्ष रहेको न्यायपरिषद्ले २०७० वैशाख २२ गते सिफारिस गरेपछि कार्की अख्तियार प्रमुखमा नियुक्त भएका थिए। २०७४ साल वैशाख १७ गते नेपाली कांग्रेसका प्रतिनिधिसभामा रहेका ९८ सांसदले कार्कीविरुद्ध महाभियोग प्रस्ताव दर्ता गराएका थिए। त्यसको अहिलेसम्म कुनै टुंगो लागेको छैन। कार्की अख्तियार प्रमुखमा नियुक्त भएपछि, धमिजा काण्ड, लाउडा काण्ड, चाइना साउथ एयर काण्ड, चेज एयर काण्ड, सुडान घोटाला काण्ड र अन्य अवैध सरकारमा पुगेको बेला होस् वा बाहिर बसेको बेला होस् अबैध ढंगले राष्ट्रको ढुकुटी माथि ब्रह्मलुट मच्चाएर अकुत सम्पत्ति कमाएका एउटालाई पनि कार्कीलाई भ्रष्टाचार गरेको नाममा समाएनन्। ठूला भ्रष्ट नेता र कर्मचारी तर्साउन भने छोडेनन्। सर्वोच्चले उनको मुद्दा थन्क्याएको छ।"
कोसी सरकारविरुद्धको रिटमा सुनुवाइ जारी,"काठमाडौं : कोसी सरकारविरुद्ध सर्वोच्च अदालतमा परेको रिटमाथि सुनुवाइ सुरू भएको छ। न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ सम्मिलित पूर्ण इजलासमा रिटमाथि सुनुवाइ भइरहेको हो। मंगलबार जवाफी बहस नसकिएपछि रिट हेर्दाहेर्दैमा राखिएको थियो। बहस सकिए आजै फैसला आउने संभावना छ। मंगलबार रिट निवेदकका तर्फबाट वरिष्ठ अधिवक्ताहरू टिकाराम भट्टराई, डाभीमार्जुन आचार्य, बद्रीबहादुर कार्की, डा सुरेन्द्र भण्डारीलगायत आठजनाले बहस गरेका थिए। यसैगरी विपक्षीका तर्फबाट महान्यायाधिवक्ता दिनमणि पोखरेल,नायब महान्यायाधिवक्ता सञ्जीव रेग्मीलगायत बहस गरेका थिए। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। रिटमाथि प्रारम्भिक सुनुवाइ गर्दै गत असार २७ गते न्यायाधीश सपनाप्रधान मल्लको एकल इजलासले कोसी सरकारलाई दिर्घकालीन असर पर्ने निर्णय नगर्न अन्तरिम आदेश जारी गरेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा माओवादी केन्द्रका १२, नेकपा एकीकृत समाजवादीका ४ र जनता समाजवादी पार्टीका १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
"एमाले संसदीय दलको बैठक जारी, सुन तस्करीबारे मन्त्रीको जवाफ माग्ने तयारी","काठमाडौं : नेकपा एमालेले संसदीय दलको जारी रहेको छ। बुधबार दिउँसो संसदीय दलको बैठक बसेको हो। प्रतिनिधिसभा बैठक अगाडि एमालेले बैठक बोलाएको हो। एमालेका सांसदहरु बैठकमा छलफलमा जुटेकाले दिउँसो १ बजेका लागि तय भएको बैठक केहि समय पछाडि सार्न आग्रह गरेको छ। संसदीय दलको बैठक सुन तस्करी प्रकरणको बारेमा छलफल भइरहेको बैठकमा सहभागी एक सांसदले जानकारी दिए। उनले भने, 'मन्त्रीको राजीनामा माग्ने कि जवाफ मात्रै माग्ने छलफल जारी रहेको छ।' सुन तस्करी प्रकरणमा गृह प्रशासन र अर्थ मन्त्रालयको कर्मचारीको मिलेमतोमा सुन बाहिरिएको र सुन विमानस्थलबाट बाहिरिनुमा कर्मचारी मात्रै नभई गृहमन्त्री र अर्थमन्त्रीले समेत जिम्मेवारी भएको एमालेको ठहर छ। एमालेले मन्त्रीको जवाफ माग्ने भएको छ। एमाले अध्यक्ष केपी शर्मा ओलीले भ्रष्टाचार र बेथितिविरुद्धमा आवाज उठाउन सांसदहरुलाई निर्देशन दिएका छन्। एमालेले त्रिभुवन अन्तर्राष्ट्रिय विमानस्थलमा गृहमन्त्री नारायणकाजी श्रेष्ठको संलग्नता छ कि छैन जवाफ दिनुपर्ने जनाएको छ। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो भन्दा परिमाणको सुन राजस्व अनुसन्धान विभागले बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। बरामद भएको सुन गुणस्तर तथा तौल परीक्षणका लागि अहिले नेपाल राष्ट्र बैंक अन्तर्गतको टक्सार महाशाखामा पुर्याइएको छ।"
"श्रमिकको कोष, राजदूतको मोज","वैदेशिक रोजगारीमा गएका कामदारबाट उठाइएको कल्याणकारी कोषको रकम विभिन्न देशमा रहेका नेपाली दूतावासबाट दुरुपयोग भइरहेको कुरामा सरकारले कुनै टुंगो गरेको छैन। वैदेशिक रोजगार प्रवर्द्धन बोर्डअन्तर्गत कामदार कल्याणकारी कोषअन्तर्गतको रकम करोडौं रुपैयाँको हिसाबकिताब गोलमाल भएको छ। दूतावासले करोडौं रुपैयाँको पेस्की फस्र्योट नगरेको तथा उनीहरूले पेस गरेको खर्च विवरणको वैधानिकताबारे अख्तियार दुरुपयोग अनुसन्धान आयोगले समेत छानबिन गरिरहेको छ। कल्याणकारी कोषको दुरुपयोग रोक्न खबरदारी गदै नेपाल युवा संस्था सञ्जाल (आयोन) ले कल्याणकारी कोषमा के कति रकम जम्मा भएको थियो र अहिलेसम्म केकेमा खर्च भएको छ भन्ने विवरण माग्दै बोर्डलाई ज्ञापनपत्र बुझायो। सूचनाको हकसम्बन्धी ऐनअनुसार हालसम्मको आम्दानी र खर्चको यथार्थ विवरण दिन आयोनले बोर्डसँग माग गरेको थियो। नेता जति गाडीमा युवा जति खाडीमा, कल्याणकारी कोषको दुरुपयोग रोक, कल्याणकारी कोषबाट कल्याण कसको ? लगायतका श्रमिकले माग गरे। श्रमिकबाटै आर्थिक संकलन गरेर बनाइएको कोषमा ६ अर्ब रुपैयाँ छ, तर सर्वोच्च अदालतले आदेश दिँदा पनि संकटमा परेका मजदुरको उद्धारमा यो कोष परिचालन गर्न सरकारले कुनै निर्णय गरेको छैन। महालेखाले प्रश्न उठाएपछि यो रकम अहिलेसम्म बेरुजु छ।"
सुन तस्करी प्रकरणबारे छलफल गर्न एमाले संसदीय दलको बैठक बस्दै,"गिरीलेले अन्नपूर्ण पोस्टसँग भने, सुन तस्करी प्रकरणमा गृह प्रशासन र अर्थ मन्त्रालयको कर्मचारीको मिलेमतोमा सुन बाहिरिएको कुरा निर्विवाद नै छ। यसमा कर्मचारी मात्रै गृहमन्त्री र अर्थमन्त्रीले समेत जिम्मेवारी लिनुपर्छ। काठमाडौं : नेकपा एमालेले संसदीय दलको बैठक बोलाएको छ। बुधबार दिउँसो १२ बजे संसदीय दलको बैठक बोलाइएको एमालेका प्रमुख सचेतक पदम गिरीले अन्नपूर्ण पोस्ट्लाई जानकारी दिए। संसदीय दलको बैठक १२ बजे बोलाइएको छ। सुन तस्करीको बारेमा छलफल हुन्छ। दलको बैठकले निर्णय गर्छ। गिरीले अन्नपूर्ण पोस्टसँग भने, सुन तस्करी प्रकरणमा गृह प्रशासन र अर्थ मन्त्रालयको कर्मचारीको मिलेमतोमा सुन बाहिरिएको कुरा निर्विवाद नै छ। यसमा कर्मचारी मात्रै गृहमन्त्री र अर्थमन्त्रीले समेत जिम्मेवारी लिनुपर्छ। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो भन्दा परिमाणको सुन राजस्व अनुसन्धान विभागले बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। बरामद भएको सुन गुणस्तर तथा तौल परीक्षणका लागि अहिले नेपाल राष्ट्र बैंक अन्तर्गतको टक्सार महाशाखामा पुर्याइएको छ। कांग्रेस सांसदले मागे अर्थमन्त्री र गृहमन्त्रीको राजीनामा सोमबार राति कम्बोडियाबाट स्वदेश फर्किएका पूर्वप्रधानमन्त्री एवम् एमाले अध्यक्ष केपी शर्मा ओलीले त्रिभुवन अन्तर्राष्ट्रिय विमानस्थलमा गृहमन्त्री श्रेष्ठको संलग्नता छ कि छैन जवाफ दिनुपर्ने बताएका थिए। उहाँको संलग्नता छ कि छैन। छैन भने कसको संलग्नता छ। त्यतिकै अर्काको गालामा बियाँ टास्ने होइन। यो अत्यन्तै अनैतिक क्रियाकलाप हो। ओलीले भने,सुनको मालिक को हो ? कसले बोकायो भरियालाई ? यसको जवाफ गृहमन्त्रीले दिनुपर्दैन। यता नेपाली कांग्रेसका सांसद सुनिल शर्माले सुन प्रकरणमा अर्थमन्त्री र गृहमन्त्रीले नैतिकताका आधारमा राजीनामा मागेका छन्। सिंहदरबारमा शुक्रबार बसेको प्रतिनितिसभाअन्तर्गतको कानुन, न्याय र मानवअधिकार समिति बैठकमा शर्माले अर्थ मन्त्रालय मातहतको भन्सार र गृहमन्त्रालय अन्तर्गतको प्रहरी बिमानस्थलमा रहेको अवस्थामा सुन प्रकरणमा अर्थमन्त्री र गृहमन्त्रीले नैतिकताका आधारमा राजीनामा दिनुपर्ने बताएका हुन् । पटक पटक सुन तस्कर भइरहने कुरा थाहा नपाउने अर्थमन्त्री डा प्रकाशन शरण महत र गृहमन्त्री नारायणकाजी श्रेष्ठले नैतिकताका आधारमा तत्काल राजीनामा दिनुपर्ने माग गरे।"
माओवादी केन्द्रको पदाधिकारी बैठक किन बस्यो ?,"काठमाडौं : नेकपा माओवादी केन्द्रको पदाधिकारी बैठक सकिएको छ। पार्टीका कार्यवाहक अध्यक्ष नारायणकाजी श्रेष्ठको अध्यक्षतामा पार्टी कार्यालय पेरिसडाँडामा बैठक बसेको हो। बैठकमा माओवादी केन्द्रको साउन १७ गते बस्ने केन्द्रीय कमिटीमा लैजाने एजेण्डा र तयारीबारे छलफल भएको सचिव गणेश शाहले जानकारी दिए । उनले भने, साउन १७ गते माओवादी केन्द्रले केन्द्रीय कमिटी बैठक बोलाइएको छ। उक्त बैठक कसरी सञ्चालन गर्ने, प्रस्तावहरु केके तय गर्ने भन्नेबारे छलफल गर्न बैठक बसेको हो। माओवादी केन्द्रका अध्यक्ष एवम् प्रधानमन्त्री पुष्पकमल दाहाल इटाली भ्रमणमा रहेका छन्। माओवादी केन्द्रका मुख्यसचिव श्रीराम ढकालका अनुसार असार २३ गते तय भएको बैठक साउन १७ गते बोलाइएको छ। यस अगाडि प्रदेशको बजेट अधिवेशन, आर्थिक मसान्तलगायतको कारण देखाउँदै माओवादी केन्द्रले बैठक सारेको थियो।"
"प्रतिनिधिसभा बैठक बस्दै, के छ कार्यसूची ?","काठमाडौं : संघीय संसदअन्तरगत प्रतिनिधिसभा बैठक बस्दैछ। बैठक दिउँसो १ बजेका लागि बोलाइएको संघीय संसदको महासचिव डाभरतराज गौतमले जानकारी दिए। सभामुख देवराज घिमिरेले राष्ट्रपतिको कार्यालयबाट प्राप्त कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। यस्तै, बैठकमा सभामुख घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरूको व्यहोरा पढेर सुनाउने कार्यसूचीमा उल्लेख छ। कानुन न्याय तथा संसदीय मामिला मन्त्री धनराज गुरूङले नेपाल सरकार मन्त्रिपरिषदको निर्णयबाट आयोगको कार्याविधि थप गर्ने गरी जारुरी आदेश बेपत्ता पारिएका व्यक्तिको छानविन सत्य निरुपण तथा मेलमिलाप आयोग ऐन २०७१ को दफा ४२ को उपदफा (२) बमोजिम सदनसमक्ष पेश गर्ने कार्यसूची छ। शिक्षा विज्ञान तथा प्रविधि मन्त्री अशोक कुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक २०८० लाई दफावर छलफलको लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूचीमा उल्लेख छ।"
निर्वाचन खर्च नबुझाउने उम्मेदवारलाई जरिवाना,"काठमाडौं : प्रदेशसभा तथा प्रतिनिधिसभाका दुई हजार ४ सय ३५ उम्मेदवाले निर्वाचन खर्च लुकाएको पाइएको छ। मंसिर ४ गतेसम्म प्रतिनिधिसभा तथा प्रदेशसभा तर्फका उम्मेदवारहरूले मतदातासमक्ष निर्वाचन खर्च सर्वजनिक नगरेको निर्वाचन आयोगले जनाएको छ। निर्वाचन खर्च लुकाएर कसुर गरेको ठहर गर्दै ती सबै उम्मेदवारहरूलाई आयोगले जनही १५ हजारका दरले जरिवाना गर्ने निर्णय गरेको आयोगका प्रवक्ता शालिग्राम शर्मा पौडेलले जनाए। आयोगको जरिवानामा प्रतिनिधिसभातर्फका १ हजार ३७ जना र प्रदेशसभातर्फका १ हजार ३ सय ९८ जना उम्मेदवार परेका छन्। उनीहरूलाई आयोगले कानुन अनुसार ७ दिनभित्र जरिवाना तिराएर पुनः खर्च विवरण सार्वजनिक गर्न आदेश तोकिएको समयभित्र निर्वाचन खर्चको विवरण सार्वजनिक नगर्ने २ हजार ४ सय ३५ जना उम्मेदवारलाई निर्वाचन कसुर तथा सजाय ऐन २०७३ को दफा ३१ को उपदफा (४) बमोजिम जनही १५ हजारको दरले जरिवाना गरिएको छ। आयोगले कारवाहीमा परेका उम्मेदवारबाट कूल ३ करोड ६५ लाख २५ हजार जरिवाना रकम उठाउने निर्णय गरेको छ। गत मंसिर गते सम्पन्न भएको प्रतिनिधिसभा तथा प्रदेशसभा सदस्य निर्वाचनमा उम्मेदवारी दिने उम्मेदवारहरूलाई कानुनले तोकेको समयभित्र प्रदेश वा जिल्ला निर्वाचन कार्यालयमा निर्वाचन खर्चको विवरण पेश गर्न भनिएको थियो। त्यस अनुसार प्रतिनिधिसभातर्फका २ हजार ३ सय ७४ र प्रदेशसभातर्फका ३ हजार १ सय ८८ जना गरी जम्मा ५ हजार ५ सय ६२ जना उम्मेदवारहरूले निर्वाचन खर्च बुझाएका थिए। निर्वाचन कसुर तथा सजाय ऐन २०७४ को दफा ३१ को उपदफा (२) बमोजिम बैशाख ६ गतेदेखि बैशाख १२ गतेसम्म निर्वाचन खर्चको विवरण सार्वजनिक गर्न आयोगले निर्देशन दिएको थियो। खर्च विवरण सर्वाजनिक गरेको लिखित जानकारी आफू उम्मेदवार रहेको प्रदेश वा जिल्ला निर्वाचन कार्यालयमा गराउन निर्देशन दिइएको थियो। तोकिएको समयभित्र निर्वाचन खर्चको विवरण सार्वजनिक नगर्ने प्रतिनिधिसभा र प्रदेशसभाका गरी २ हजार ४ सय ३५ जना उम्मेदवारलाई निर्वाचन कसुर तथा सजाय ऐन २०७३ अनुसार जनही १५ हजारको दरले जरिवाना गरिएको आयोगले जनाएको छ। जरिवाना रकम ३५ दिनभित्र उम्मेदवारलाई बुझाउन आयोगले निर्देशन दिएको छ। सो रकम सरकारको राजस्व दाखिला खातामा जम्मा गरी सोको भौचरसहितको निवेदन आयोग वा सम्बन्धित निर्वाचन कार्यालयमा पेश गर्न आदेश दिइएको छ। त्यसैगरी निर्वाचन खर्चको विवरण ७ दिनभित्र सार्वजनिक गर्न समेत आयोगले उम्मेदवारहरूलाई कडा निर्देशन दिएको छ। खर्च विवरण सार्वजनिक गरेर त्यसको जनाकारी ७ दिनभित्रै सम्बन्धित निर्वाचन कार्यालयमा निवेदनसहित पेश गर्न आयोगले उम्मेदवारहरूलाई पुनः आदेश दिने निर्णय गरेको आयोगका प्रवक्ता पौडेलले जनाए। जरिवानावापतको रकम तोकिएको समयभित्र नबुझाउने उम्मेदवारलाई तत्काल हुने एक निर्वाचनमा भाग लिन नपाउने गरी रोक लगाउनेसमेत निर्णय भएको छ, उनले भने, जरिवानावापतको रकम सरकारी बाँकी सरहअसुल उपर गरिने छ। केन्द्रीय तहसिल कार्यालयमा लेखी पठाइ जरिवाना रकम उठाइने आयोगले निर्णय गरेको छ।"
भ्रष्टाचार र बेथितिका विरुद्धमा सरकारले कडा कदम चालिरहेको छ : प्रधानमन्त्री प्रचण्ड,"यो परिवर्तन असफल भयो भने राजनीतिक परिवर्तन मात्रै असफल हुँदैन, नेपाल राष्ट्र नै असफल हुने र दुर्घटनामा पर्ने खतरा रहन्छ, उनले भने, त्यसकारण देश र जनतालाई दुर्घटनाबाट बचाउन पनि यस पटक सरकारको नेतृत्वको हैसियतले कठोर कदम चाल्नै पर्छ भनेर महत्त्वपूर्ण काम थालिएका छन्। रोम : प्रधानमन्त्री पुष्पकमल दाहाल प्रचण्डले भ्रष्टाचार र बेथितिका विरुद्धमा सरकारले कडा कदम चालेको बताएका छन्। गैरआवासीय नेपाली सङ्घ इटाली आयोजित कार्यक्रममा उनले विकृति र विसङ्गित अन्त्यका लागि सम्पूर्ण नेपालीको साथ आवश्यक रहेको बताएका हुन्। उनले भने,वर्तमान सरकारले सामाजिक न्याय, सुशासन, विकास निर्माण र समृद्धिको पक्षमा नयाँ अभियान सञ्चालन गरेको छ। नेपालमा थुप्रिएको बेथिती र विसङ्गतीको चाङ अन्त्य गर्ने विषय रातारात एक जनाले चाहँदैमा भइहाल्ने अवस्था छैन। विकृति र विसङ्गित अन्त्यका लागि सम्पूर्ण नेपालीको साथ आवश्यक रहेको छ। नक्कली भुटानी शरणार्थी प्रकरणमा राष्ट्रहित विपरित र सङ्गठित अपराधका रुपमा काम भएको देखिएकाले सरकारले उक्त कदम चालेको बताए। उनले भने,शरणार्थी प्रकरणमा राष्ट्रहित विपरितको काम भएको देखियो, सरकारले फोहोर सफा गर्न यो कदम चालेको हो। प्रधानमन्त्री दाहालले ललिता निवास प्रकरणको छानविनबाट राज्यको सम्पत्ति व्यक्तिमा लैजाने अपराधको अन्त्य गर्ने क्रम सुरु भएको बताए। उनले भने,यो राज्यको सम्पत्ति राज्यलाई नै फिर्ता गराउने अभियान हो। यो प्रकरण ललिता निवासको कुरा मात्रै होइन, देशभर चलेको माफियागिरीको अन्त्य र नयाँ भूमि नीतिमार्फत आर्थिक समृद्धिको अभियानसँग जोडिएको छ। उनले जनताको जीवनस्तरमा परिवर्तन ल्याउन नसकिए यसको औचित्य सावित नहुने बताए। हामीले नेपालमा राजनीतिक परिवर्तन राजनीतिका लागि मात्र ल्याएको होइन, राष्ट्र र जनताको वृहत्तर हित हुने गरी पविर्तन ल्याउने भनेका हौँ, उनले भने, यदि जनताको जीवनस्तरमा परिवर्तन हुँदैन भने यसको दिगोपन र औचित्य पनि इतिहासमा सिद्ध हुँदैन। सात दशक लडेर ल्याएको परिवर्तनले राष्ट्र र जनताको हित गर्न सकेन भने त्यो दुर्भाग्य पूर्ण हुने बताए।यो परिवर्तन असफल भयो भने राजनीतिक परिवर्तन मात्रै असफल हुँदैन, नेपाल राष्ट्र नै असफल हुने र दुर्घटनामा पर्ने खतरा रहन्छ, उनले भने, त्यसकारण देश र जनतालाई दुर्घटनाबाट बचाउन पनि यस पटक सरकारको नेतृत्वको हैसियतले कठोर कदम चाल्नै पर्छ भनेर महत्त्वपूर्ण काम थालिएका छन्। नेपालमा उत्पादित सामग्रीले युरोपको बजार पाउन नसकेको, राहदानीसम्बन्धी समस्या, इटालीले ल्याउने मौसमी कामदारको सूचीमा नेपाल नसमेटिएकालगायत गैरआवासीय नेपालीले उठाएका विषयलाई सम्बोधन गर्न सरकार तयार रहेको उनको भनाइ थियो। संयुक्त राष्ट्रसङ्घ, खाद्य तथा कृषि सङ्गठनले आयोजना गरेको कार्यक्रमको दौरानमा इटालीका प्रधानमन्त्री र राष्ट्रसङ्घका महासचिवसँग अनौपचारिकरुपमा महत्त्वपूर्ण कुराकानी भएको जानकारी दिँदै उनले आफूले औपचारिक कार्यक्रममा दिएको वक्तव्यपछिको प्रतिक्रिया पनि निकै सकारात्मक भएको पाएको बताए। अब इटाली सरकारसँग नेपाल सरकारको सम्बन्ध अझ गहन हुने र अगाडि बढ्ने विश्वास लिएको छु, उनले भने, तपाईंहरु (एनआरएन)ले उठाएका विषय सम्बोधनको पहलका लागि आधार मिलेको छ। इटालीमा रहेका नेपालीले यहाँ आइपुग्दा र इटाली रहँदा भोगेका समस्या बारेमा आफूले नजिकबाट जान्ने मौका पाएको उल्लेख गर्दै प्रधानमन्त्री दाहालले नेपालीले भोग्दै आएका समस्या समाधानका लागि नेपाल सरकारका तर्फबाट सक्दो सहयोग गर्ने प्रतिबद्धता व्यक्त गरे।"
लामो समयदेखि गैरहाजिर रहेका २२ प्रहरीलाई सम्पर्कमा आउन निर्देशन,"काठमाडौं : प्रहरी प्रधान कार्यालय नक्सालले बिदा स्वीकृत नगराई कार्यालयमा हाजिर नभएका २२ जना प्रहरीलाई सात दिनभित्र सम्पर्कमा आउन आग्रह गरेको छ। एकजना हबल्दार, पाँचजना सहायक हबल्दार र १६ जना जवान लामो समयदेखि गैरहाजिर रहेको जनाइएको छ। प्रहरी प्रधान कार्यालयले आज एक सूचना प्रकाशित गरी गैरहाजिरी हुनाका कारण खुल्ने सन्तोषजनक स्पष्टीकरणसहित सात दिनभित्र हाजिर हुन आग्रह गरेको हो। गैरहाजिरी रहेका एक हबल्दार, पाँच सहायक हबल्दार र १६ जना जवानलाई स्पष्टीकरणसहित सात दिनभित्र सम्पर्कमा आउन उक्त सूचनामार्फत प्रहरी प्रधान कार्यालयले निर्देशनसमेत दिएको छ। निर्देशन अटेर गरेमा सेवाबाट हटाइने सूचनामा उल्लेख गरिएको छ।"
सोलुखुम्बु जिल्ला अदालतले एक वर्षमा गर्यो २०० मुद्धाको फैसला,सोलुखुम्बु : सोलुखुम्बु जिल्ला अदालतले एक आर्थिक वर्षमा कुल मुद्धाको ७७२२ प्रतिशत मुद्धा फर्छ्यौट गरेको छ । अदालतले आर्थिक वर्ष २०७९८० मा नयाँ र पुराना गरी २५९ वटा मुद्धामध्ये २०० वटा अर्थात ७७२२ प्रतिशत फैसला गरेको हो । अघिल्लो आर्थिक वर्षबाट जिम्मेवारी सरेर आएका ९३ वटा र ०७९८० मा दर्ता भएका नयाँ मुद्धा १६६ वटा गरी कुल २५९ वटा मुद्धा रहेको थियो । अदालतले गत आर्थिक वर्षमा १६७ वटा मुद्धा फर्छ्यौको लक्ष्य लिएकोमा ११९ प्रतिशत बढी अर्थात २०० वटा मुद्धा फैसला गर्न सफल भएको श्रेष्तेदार नगेन्द्र कुमार कालाखेतीले बताए। ५९ वटा मुद्धा भने जिम्मेवारी सरेर चालु आर्थिक वर्ष २०८०८१ मा आएको उनको भनाई छ । गत आर्थिक वर्षमा देवानी मुद्धा १२५ रहेकोमा ६८ प्रतिशत फैसला भएको छ भने जबरजस्ती करणी ४७ थान रहेकोमा १८ प्रतिशत फैसला भएको श्रेष्तेदार कालाखेतीले बताए। यस्तै सरकारबादी फौजदारी ११० थान मुद्धा रहेकोमा ४२ प्रतिशत र थुनुवा मुद्धा ४ थान बाँकी रहेको जनाइएको छ । विगतमा वर्षौंदेखिको पुराना मुद्धाहरु जिम्मेवारी सरेर आउने गरेकोमा यस आर्थिक वर्षमा २ वर्षभन्दा बढी समयको कुनै पनि मुद्धा नरहेको अदालतले जनाएको छ । अदालतले नयाँसँगै पुराना मुद्धाहरुलाई पनि त्यतिकै महत्त्व दिएर फैसला गरेकाले पुराना मुद्धाहरु कम रहेको जिल्ला न्यायाधीश प्रकाश कुमार अधिकारीलेब बताए।
हेटौंडा बजारको सडक विस्तार कार्य फेरि रोकियो,"हेटौंडा : वर्षौंदेखि रोकिँदै आएको हेटौंडा बजार क्षेत्रको सडक विस्तार कार्य पुनः अन्यौलमा परेको छ। पूर्वपश्चिम राजमार्ग अन्तरगत हेटौंडा बजार क्षेत्रमा पर्ने सो सडकखण्ड विस्तार कार्य तत्काल अघि नबढाउन सर्वोच्च अदालतले अल्पकालीन अन्तरिम आदेश जारी गरेसँगै विस्तार कार्य फेरि रोकिन पुगेको हो। सडक डिभिजन हेटौंडाले ३५ दिने सूचना जारी गरी साउन १६ गतेबाट सडक विस्तारको तयारी गरेको थियो। तर अदालतको आदेशले विस्तार कार्य पुनः अन्यौलतातर्फ धकेलिएको हो। भौतिक पूर्वाधार तथा यातायात मन्त्रालयलाई विपक्षी बनाई विजयलाल जोशीले पेश गरेको रिट निवेदनमाथि सर्वोच्च अदालतले अल्पकालिन अन्तरिम आदेश जारी गरेको हो। न्यायाधीश अनिल कुमार सिन्हाको इजलासले मन्त्रालयसँग सडक विस्तारको विषयमा १५ दिन भित्र लिखित जवाफ माग गरेको छ। यसमा के कसो भएको हो? निवेदकको माग बमोजिम उत्प्रेषणको आदेश किन जारी हुन नपर्ने हो? आदेश जारी हुनु नपर्ने भए सो को आधार र कारण सहित बाटोको म्याद बाहेक सूचना म्याद पाएका मितिले १५ दिनभित्र प्रत्यर्थी नं १, २, ३, ४, ५, ६, ७, ८, ९ ले महान्यायाधिवक्ताको कार्यालय मार्फत् र प्रत्यर्थी नं १० ले आफैं वा आफ्नो कानुन बमोजिम प्रतिनिधिमार्फत लिखित जवाफ पेस गर्नू भनी प्रस्तुत आदेश र रिट निवेदनको एक एक प्रति नक्कलसमेत साथै राखी विपक्षीहरूका नाममा सूचना म्याद जारी गरी म्यादभित्र लिखित जवाफ परे वा अवधि व्यतीत भएपछि नियमानुसार पेस गर्नुहोला, आदेशमा उल्लेख छ।"
फेरि रोकियो सडक विस्तार,"हेटौंडा : वर्षौँदेखि रोकिँदै आएको हेटौंडा बजार क्षेत्रको सडक विस्तार कार्य पुनः अन्यौलमा परेको छ। पूर्वपश्चिम राजमार्गअन्तरगत हेटौंडा बजार क्षेत्रमा पर्ने सो सडकखण्ड विस्तार कार्य तत्काल अघि नबढाउन सर्वोच्च अदालतले अल्पकालीन अन्तरिम आदेश जारी गरेसँगै विस्तार कार्य फेरि रोकिन पुगेको हो। सडक डिभिजन हेटौंडाले ३५ दिने सूचना जारी गरी साउन १६ गतेबाट सडक विस्तारको तयारी गरेको थियो। तर अदालतको आदेशले विस्तार कार्य पुनः अन्यौलतातर्फ धकेलिएको हो। भौतिक पूर्वाधार तथा यातायात मन्त्रालयलाई विपक्षी बनाई विजयलाल जोशीले पेस गरेको रिट निवेदनमाथि सर्वोच्च अदालतले अल्पकालीन अन्तरिम आदेश जारी गरेको हो। न्यायाधीश अनिलकुमार सिन्हाको इजलासले मन्त्रालयसँग सडक विस्तारको विषयमा १५ दिनभित्र लिखित जवाफ माग गरेको छ। यसमा के कसो भएको हो? निवेदकको माग बमोजिम उत्प्रेषणको आदेश किन जारी हुन नपर्ने हो? आदेश जारी हुनु नपर्ने भए सो को आधार र कारणसहित बाटोको म्यादबाहेक सूचना म्याद पाएका मितिले १५ (पन्ध्र) दिनभित्र प्रत्यर्थी नं १, २, ३, ४, ५, ६, ७, ८, ९ ले महान्यायाधिवक्ताको कार्यालयमार्फत् र प्रत्यर्थी नं १० ले आफैं वा आफ्नो कानुनबमोजिम प्रतिनिधिमार्फत् लिखित जवाफ पेस गर्नू भनी प्रस्तुत आदेश र रिट निवेदनको एक एक प्रति नक्कल समेत साथै राखी विपक्षीहरूका नाममा सूचना म्याद जारी गरी म्यादभित्र लिखित जवाफ परे वा अवधि व्यतीत भएपछि नियमानुसार पेस गर्नुहोला, आदेशमा उल्लेख छ।"
"डेंगु संक्रमणले धरानमा सात जनाको मृत्यु, बीपी प्रतिष्ठानमा छुट्टै डेंगु अस्पताल सञ्चालन","धरान : डेंगु रोगको संक्रमणका कारण धरान उपमहानगरपालिकामा ७ जनाको मृत्यु भएको छ। मृत्यु हुनेमा ४ जना महिला र ३ पुरुष रहेको धरान उपमहानगरपालिकाका स्वास्थय महाशाखा प्रमुख उमेश मेहताले बताएका छन्। धरानमा बुधवार उनि एकजना डेंगु संक्रमितको मृत्यु भएको छ। यस अगाडि डेंगु संक्रमित जेठ ३० गते धरान १७, असार १५ गते धरान ११ साउन २ गते धरान १८ र साउन ३ गते धरान ५ का एकएक जना महिलाको मृत्यु भएको छ। त्यस्तै साउन २ गते धरान ११, साउन ७ धरान २ र साउन ८ गते धरान १० का एक पुरुषको मृत्यु भएको मेहताले बताएका छन्। धरानमा डेंगु रोगको संक्रमणले महामारीको रुप लिएपछि बीपी कोइराला स्वास्थय विज्ञान प्रतिष्ठान धरानले छुट्टै डेंगु अस्पताल सञ्चालनमा ल्याएर उपचार सुरु गरेको छ। डेंगु रोगका संक्रमित विरामीहरूको संख्या दैनिकरूपमा वृद्धि हुन थालेपछि विरामीको उपचारलाई सहज बनाउनको लागि छुट्टै डेंगु अस्पताल सञ्चालन गरी विरामीको उपचारलाई सहज पारिएको प्रतिष्ठानका उपकुलपति प्राडा प्रल्हाद कार्कीले बताए। उनले प्रतिष्ठानको कोभिड अस्पताल भएको स्थानमा २८ बेडको डेंगु अस्पताल सञ्चालन गरिएको बताए। डा कार्कीले डेंगु अस्पतालसँगै विरामीको संख्या वृद्धि भए प्रतिष्ठानको आकस्मिक कक्षमा विरामी भर्ना गरि उपचार गर्ने गरिएको बताए। प्रतिष्ठानले डेंगु संक्रमित विरामीको उपचार सशुःल्क गर्ने गरेको र डेंगु परीक्षण निःशुल्क गरिएको डा कार्कीले जानकारी दिएका छन्। प्रतिष्ठानमा ३८ जना डेंगु संक्रमित विरामीको उपचार भइरहेको पनि डा कार्कीले बताए। विजयपुर हस्पिटलमा ४३ जना डेंगु संक्रमित विरामीको उपचार भइरहेको निर्देशक प्रभाव खतिवडाले बताए। धरानको ८ को श्रेष्ठ मेडिकलमा देनिक २० जना डेंगुका विरामी उपचारमा आउने गरेको सञ्चालक उमा श्रेष्ठले बताएकी छन्। धरानकै विरेन्द्र मेडिकलमा पनि दैनिक १५ जनालाई डेंगु संक्रमण देखा परेको सञ्चालक चन्द्र फोम्बोले बताए। धरानमा डेंगु संक्रमितको संख्या वृद्धि भएपछि जनता समाजवादी पार्टीले दैनिक लामखुट्टे मार्ने अभियान सञ्चालन गरेको छ। जसपा धरानका अध्यक्ष ताजुव लिम्बुले धरानको ११, १२,९,१५ र १७ नम्बरमा लामखुट्टे मार्ने अभियान सम्पन्न गरिएको र संक्रमितहरूलाई निःशुल्क औषधि वितरण गरिएको बताए।"
पोखरीमा डुबेका बालकको मृत्यु,विराटनगर : मोरङको बूढीगंगामा खेल्ने क्रममा पोखरीमा खसेर डुबेका नाबालकको मृत्यु भएको छ । घरनजिकको पोखरीमा डुबेर बूढीगंगा गाउँपालिका३ का कृष्ण मगरका छोरा ३ वर्षीय कृषको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार नाबालकलाई पोखरीमा डुबेको अवस्थामा स्थानीय १२ वर्षीय सविन तामाङले देखेर आमा रमिता मगरलाई खबर गरेका थिए। घाइते अवस्थामा उद्धार गरेर मंगलबार दिउँसो २:४५ बजेतिर नाबालकलाई उपचारका लागि बूढीगंगास्थित विराट शिक्षण अस्पताल ल्याइएको थियो । गम्भीर घाइते नाबालकको उपचारकै क्रममा मृत्यु भएको डीएसपी दाहालले बताए । घटनाको अनुसन्धान सुरू गरिएको छ ।
सम्पत्तिको लोभमा श्रीमतीको हत्या,"बारा : बारामा सम्पत्तिको लोभमा एक व्यक्तिले आफ्नै श्रीमतीको हत्या गरेका छन्। भारत, बिहार राज्यको पूर्वी चम्पारण ढाका ग्राम पञ्चायत पोष्ट पचपकडी१४ बस्ने ३१ वर्षीय महम्मद अमिनुल्लाले २२ वर्षीय आफ्नी श्रीमती आसमिन खातुनलाई छुरीले घाँटी रेटी हत्या गरेको निमित्त प्रहरी प्रवक्ता जयकृष्णप्रसाद कुर्मीले जानकारी दिए। सिम्रौनगढ नगरपालिका६ बजारमा ससुरा जाहिर मियाँको घरमा तीन बच्चा, श्रीमतीसहित बस्दै आएको भए पनि पटकपटक ससुरालीमा रहेको सम्पत्ति बिक्री गरी भारतमा जान दबाब दिँदै आएको तर श्रीमती भारत जान नमानेपछि झैझगडा हुने गरेको प्रहरीले जनाएको छ। ससुराको छोरा नभएको हुनाले त्यो सम्पत्ति सबै आफ्नै होस् भने नियतका साथ अमिनुल्ल्लाले श्रीमतीको हत्या गरेको हुनसक्ने प्रहरीको प्रारम्भिक अनुमान रहेको भए पनि घटनाका बारेमा सत्यतथ्य छानविन भइरहेको प्रहरी उपरीक्षक होमिन्द्र बोगटीले जानकारी दिए। हत्या गर्ने अमिनुल्लालाई पक्राउ गरी थप अनुसन्धान भइरहेको प्रहरीले जनाएको छ। मृतक आसमिन खातुनका दुई छोरा र एक छोरी छन्।"
बिरामीको मृत्युपछि बर्दिवास अस्पताल तनावग्रस्त,"बर्दिवास : महोत्तरीको बर्दिवासस्थित बर्दिवास अस्पतालको अवस्था तनावग्रस्त भएको छ । अस्पतालको लापरवाहीले बिरामीको ज्यान गएको भन्दै स्थानीयहरूले प्रदर्शन गरिरहेका छन् । अस्पताल परिसरमा आक्रोशित सयौं स्थानीयहरूले प्रदर्शन गरेका हुन् । व्यापक रुपमा सुरक्षाकर्मी परिचालन गरिएको छ । प्रदर्शनकारीहरू बलजफ्ती अस्पताल भित्र छिर्न खोजेपछि तनाव उत्पन्न भएको हो । गत असोज ३ गत राति बर्दिवास नगरपालिका१४ का ३६ वर्षीय उमेश कुमार महतोलाई छाति दुखेपछि परिवारले बर्दिवास अस्पताल पुर्याएका थिए । त्यहाँ ड्युटीमा खटिएका स्वाथ्यकर्मीले उपचारमा वेवास्ता गरेपछि बिरामीको अवस्था जटिल बन्दै गएको मृतकका आफन्तको आरोप छ। बिरामीको अवस्थामा कुनै सुधार नदेखिएपछि थप उपचारका लागि काठमाडौं लग्ने क्रममा बाटोमै मृत्यु भएको हो । अस्पतालको लापरवाहीले दाइको मृत्यु भएको मृतक उमेशका भाइ महेश कुमार महतोको आरोप छ । रातिको समयमा अस्पतालमा डाक्टर पनि थिएन । औषधि पनि भेटिएन । डाक्टरकै सल्लाहमा बाहिरबाट ल्याएको औषधि नर्सहरुले औषधि खुवाउन ढिलाई गर्यो, महेश भन्छन्, ल्याव पनि खुलेको थिएन । अस्पतालमा केही नभएपछि हामी बाहिर लग्न विवश भयौं । डाक्टरहरुले मेरो दाइको ज्यान लियो । अस्पतालले बिरामीलाई ह्दयसम्बन्धी समस्या रहेको समेत आफूहरुलाई नबताएको उनको भनाइ छ। अस्पतालमा लापरवाही गर्ने चिकित्सक,नर्ससहित दोषी कर्मचारीलाई कारबाही गर्नुपर्ने उनीहरूको माग छ ।"
"नयाँ बानेश्वरमा लघुवित्त पीडितको प्रदर्शन, १८ जना पक्राउ","काठमाडौं : लघुवित्तीय संस्थाहरुले ज्यादती गरेको भन्दै संसद भवन घेराउ गर्न खोज्ने केहि आन्दोलनकारीलाई प्रहरीले नियन्त्रणमा लिएको छ । लघुवित्त वित्तीय संस्थाहरुले गरिव जनताहरुलाई पीडा दिँदा पनि राज्य मौन भएको भन्दै लघुवित्तिय संस्था विरुद्धको संघर्ष समिति, नेपालको अगुवाइमा संसद भवन घेराउ गर्न खोज्दा १८ जना आन्दोलनकारीलाई प्रहरीले नियन्त्रणमा लिएको हो । काठमाडौंको माइतिघरबाट बानेश्वरतर्फ अघि बढ्ने क्रममा निषेधित क्षेत्र तोड्न खोज्दा केहिबेर आन्दोलनकारी र प्रहरीबीच घम्साघम्सी समेत भएको थियो । आन्दोलनमा सहभागीहरुले लघुवित्तका कारण आफुहरु पीडित भएको भन्दै सरकारले समस्या समाधान गर्नुपर्ने माग गरेका थिए । उनीहरुले आफ्ना माग पुरा नभए घर नफर्कने समेत बताएका छन् । केही दिनअघि न्याय माग्न काठमाडौं आएकाहरू आज संसद भवन घेराउ गर्न नयाँ बानेश्वरमा भेला भएका थिए। निषेधित क्षेत्र तोडेर संसद भवनतिर बढ्न थालेपछि प्रहरीले उनीहरूलाई अगाडि जान नदिएपछि थप आक्रोशित बनेका थिए। नव सामन्तीको रुपमा स्थापित लघुवित्तिय संस्थाहरु खारेज गर्नुपर्ने,सामूहिक ऋण मिनाहा गर्नुपर्ने, आम गरिव किसानहरुलाई निशुल्क ऋण प्रदान गर्नुपर्ने लगाएतका ५ बुँदे माग अघि सार्दे देशभरका लघुवित्त पीडितहरुले काठमाडौं केन्द्रीत आन्दोलन गरिरहेका छन् ।"
जंगली च्याउ खाँदा दुई जनाको मृत्यु,"मध्यबिन्दु : नवलपरासी (बर्दघाट सुस्तापूर्व)को बौदिकाली गाउँपालिका६ मा जंगली च्याउ खाँदा दुई जनाको मृत्यु भएको छ। जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी उपरीक्षक भुवनेश्वर तिवारीले बौदिकाली६ माझडाँडाका ९९ वर्षीय लिला आले र ६६ वर्षीय उमाकुमारी आलेको जंगली च्याउ खाँदा मृत्यु भएको बताए। उनीहरूले गत शुक्रबार स्थानीय जंगलमा पाइने च्याउ पकाएर खाएका जनाइएको छ। जंगली च्याउ खाएकामध्ये ललिता आले मगर, तारा आले र खगिरसार सिञ्जाली पनि बिरामी भएकामा उनीहरूको उपचारपछि निको भएका छन्। बिरामी भएका लिला र उमाकुमारीलाई स्थानीय स्वास्थ्य चौकीमा उपचार हुन नसकेपछि चितवन मेडिकल कलेज भरतपुर लगिएको थियो। स्थानीय नेत्रबहादुर सारुले भने, 'उपचारका क्रममा मंगलबार राति उमाकुमारीको अस्पतालमा नै मृत्यु भएको हो। लिलालाई उपचार सम्भव नहुने भन्दै अस्पतालले फिर्ता गरेपछि मंगलबार राति घरमा मृत्यु भएको हो।' बिरामी भएका अन्य तीन जना स्थानीय स्वास्थ्य चौकीमा उपचारपछि निको भएर घर फर्किएको स्थानीय सारुले बताए। गत वर्ष पनि जंगलमा पाइने विषालु च्याउ खाएर स्थानीयको मृत्यु भएको र जंगलमा पाइने विषालु च्याउ खाने चलन नरोकिएकाले बर्सेनि बिरामी हुने समस्या यथावत् रहेको स्थानीयवासी तारा पुलामीले बताए।"
जहाजको पर्खाइमा विरामीको मृत्यु,"बाजुरा : प्राथमिक स्वास्थ्य केन्द्र कोल्टीमा एक जना बिरामीको मृत्यु भएको छ। मृत्यु हुनेमा मुगु जिल्ला खत्याड गाउँपालिकाका१ का ६० वर्षीय विर्खलाल कार्की रहेका कोल्टी प्राथमिक स्वास्थ्य केन्द्रले जानकारी दिएको छ। रातापानी प्राथामिक स्वास्थ्य केन्द्रमा उपचार सम्भव नभएपछि रातापानीले दई दिन अगाडि कोल्टी प्राथमिक स्वास्थ्य केन्द्र बाजुरामा रिफर गरिएको थियो। उच्च रक्तचापका कारण जटिल समस्य देखिएपछि ८ गते रिफर गरिएको कोल्टी प्राथामिक स्वास्थ्य केन्द्रका प्रमुख डाक्टर प्रतिक न्यौपानेले बताए। रिफर त गरियो वर्षातका कारण कर्णाली करिडोर र मार्तडी कोल्टी सडक पनि अवरुद्ध कोल्टी एररपोटमा मौसम खरामीका कारण जहाज पनि नआएपछि हिजोराती मृत्यू भएको डाक्टर न्यौपानेले बताए। मार्तडी कोल्टी र कर्णाली करिडोर सडकको बाटो बर्षातका कारण बिग्रीएर अवरुद्ध भएपछि आफन्त जहाज कुरि बसेका थिए। रिफर गरिएको दुई दिनसम्म पनि जहाज नआए पछि आफन्तले हेलिकप्टरको समेत जोहो गर्ने प्रयास गरेका थिए। सडकको बाटो संम्भव नभएको, जहाज नआएको र हेलिकप्टरसमेत मौसमका कारण नआउने अवस्था भएपछि कार्कीले प्राथमिक स्वास्थ्य केन्द्रमै ज्यान गुमाएका हुन्। 'विरामी रातापानीबाटै आउन ढिला भइसकेको थियो। उच्च रक्तचाप सहीतको समस्याले मान्छे चिन्न र बोल्नसमेत नसक्ने अवस्था भएकोले सिटी स्क्यान नगरी उपचार सम्भव थिएन्। हामीसँग त्यो सुविधा छैन्। हामीले रिफर गर्यौं, जहाज आएन्। सडकबाट लिन झनै सम्भव नै थिएन्। दुर्भाग्य बचाउन सकिएन,' डाक्टर प्रतिक न्यौपानेले भने। तीन महिनायता मात्रै ४ बढीले जहाज कुर्दै र सडकबाटो लैजादै गर्दा ज्यान गुमाइसकेका छन्। यता नागरिक उड्यन कार्यालय कोल्टीले मौसम खराबीका कारण जहाज नआएको बताएको छ। घाम लागेकै दिन पनि नियमित तालिका मिचेर अर्को ठाउँको उडान भर्ने विमान कम्पनीले यतिबेला मौसमलाई दोष देखाउन झनै सजिलो उपाय बनेको छ। कोल्टीमा जहाजभन्दा पहिला काल आउने गरेकोमा यो पटक पनि दोहोरिएको छ।"
उद्धार गरिएको हुचिल वन कार्यालयलाई बुझाइयो,उदयपुर : उदयपुरको चौदण्डीगढी नगरपालिका७ गोरेटोलाइनमा घाइते अवश्थामा फेला परेको संरक्षित पंक्षी मलाहा हुचिल डिभिजन वन कार्यालय गाईघाटलाइ बुझाइएको छ। स्थानीय वसन्तपञ्चमी सामुदायिक वन उपभोक्ता समितिका सहसचिव सुनिल राईले घाइते अवस्थामा फेलापारेको उद्धार गरी बुधबार कार्यालयलाई बुझाएका हुन्। उक्त हुचिल औषधि उपचारपछि संरक्षित ठाउँमा छोडिने कार्यालयले जनाएको छ। लाटोकोसेरा प्रजातिको संरक्षित पंक्षी हुचिलको प्राकृतिक वासस्थान नै जंगल हो। मलाहा हुचिल जादुगर चरोको उपनामले परिचित छ। करिब ६० वर्ष आयु हुने यो तीन केजीभन्दा माथि भयो भने खुट्टाका नङ्ग्रले सिसा काट्न सक्ने र पाँच केजी तौल नाघेपछि यसलाई छुँदा करेन्ट लाग्ने जानकारहरु बताउँछन्। हुचिलको संख्या वर्षेनि घट्ने क्रममा छ।
काठमाडौं विश्वविद्यालयमा स्वतः रोजगारीको अवसर,"काठमाडौं : काठमाडौं विश्वविद्यालय (केयु)ले नयाँ स्कीम (स्वतः रोजगारी) कार्यक्रम ल्याएको छ। नेपालकै इतिहासमा पहिलो पटक केयुले स्नातक तह उत्तीर्ण गरेका विद्यार्थीलाई लक्षित गरेर स्वतः रोजगारी कार्यक्रम ल्याएको हो। केयुका उपकुति प्राडा भोला थापाको भिजनमा विश्वविद्यालयसँग रोजगारी जोड्ने उद्देश्यले काठमाडौं विश्वविद्यालय रोजगारी प्रवर्द्धन कार्यविधि २०२३ पारित गरी यो कार्यक्रमलाई संस्थागत गरिएको छ। केयुको मंगलबार बसेको कार्यकारी परिषद्ले कार्यविधि २०२३ पारित गरेको हो। यो कार्यविधिअन्तर्गत आउने नयाँ विद्यार्थी र २८औँ दीक्षान्त समारोहमार्फत् स्नातक तहमा उच्च अंक ल्याउने विद्यार्थीबाट यो कार्यक्रम प्रारम्भ हुनेछ। विश्वविद्यालयले विद्यार्थी उत्तीर्ण गराउने मात्रै दायित्व नभई दक्ष भएपछि स्वदेशमै रोजगार प्राप्त गर्न सकिन्छ भन्ने सन्देश प्रवाह गर्न यो कार्यक्रम लन्च गरिएको उपकुलपति प्राडा थापाले बताए। नेपाली विद्यार्थीहरू नेपालमै नबसी विदेशमा पढ्न जाने जुन लर्को लागेको छ, त्यसको मुख्य कारण नेपालमा गुणस्तरीय शिक्षा र आफूले चाहेको विषय पढ्न नपाएरभन्दा पनि पढाइपछिको रोजगारीको बलियो आधार नहुनु पाइएको छ। रोजगारीका लागि विदेशिनेको संख्या ठूलो छ। दक्ष युवा पुस्तालाई आफ्नै देशमा रोजगारी सिर्जना गर्न यो कार्यक्रम सुरु गरिएको हो। नेपाल पनि रोजगारीका लागि राम्रो गन्तब्य छ भन्ने सन्देश दिन यो कार्यक्रमले मद्दत गर्नेछ, उपकुलपति प्राडा भोला थापाले भने। यो कार्यक्रमअन्तर्गत हाललाई ७० देखि ७४ जना स्नातक उत्तीर्णले रोजगारी पाउनेछन्। त्यसका लागि केयुले चालु आर्थिक वर्षमा ४ करोड रुपैयाँ खर्च गर्नेछ। रोजगारी प्राप्त गर्नेलाई नेपाल सरकारले प्रदान गर्ने सरकारी तलबमान भन्दा केही थपेर तलब दिइनेछ। नेपाल सरकारले केही आर्थिक सहयोग गर्ने हो भने अहिलेको रोजगारी संख्या बढाउन सकिने केयुले जनाएको छ। थप आर्थिक सहयोगका लागि प्रधानमन्त्री तथा कुलपति र शिक्षा मन्त्री तथा उपकुलपति मार्फत नेपाल सरकारलाई केयुले औपचारिक जानकारी समेत गराइसकेको छ। 'अहिले प्रधानमन्त्री स्वरोजगार कार्यक्रममा जस्तै केयुले सुरु गरेको स्वतः रोजगारी कार्यक्रममा नेपाल सरकारले केही रकम थपिदिने हो भने यसको महत्व अझ बढ्छ र यो कार्यक्रमको स्वमित्व नेपाल सरकारले पनि लिनुपर्छ भन्ने हाम्रो चाहाना हो,' उनले भने। सो कार्यक्रम केयुको प्राज्ञिक औद्योगिक सहकार्य विभागले सञ्चालन गर्नेछ। यो स्कीमअन्तर्गतको रोजगारी बढीमा १ वर्षसम्म मात्रै लागू हुने विभागका संयोजक डा राम लामाले जानकारी दिए। केयुका सबै विधाबाट स्नातक तहमा सर्वोउत्कृष्ट अंक ल्याएका विद्यार्थीका लागि यो स्कीम लागु हुनेछ। कार्यविधि अनुसार केयुभित्रै र स्वदेशका विभिन्न रोजगार दाता निजी कम्पनीले केयुबाट उत्पादित दक्ष जनशक्तिलाई राख्न सक्नेछन्। कुनै पनि निजी कम्पनी तथा संघसंस्थाले केयु र केयुबाट सम्बन्धन प्राप्त भएका कलेजमार्फत् स्नातक उत्तीर्ण गरेका विद्यार्थी केयुकै लगानीमा राख्न सक्नेछन्। त्यसका लागि कम्पनीले केयुको प्राज्ञिक औद्योगिक सहकार्य विभागसँग माग गर्नुपर्ने छ। ती कम्पनीले केही निश्चित मापदण्ड भने पूरा गर्नुपर्ने छ। त्यसपछि केयुले आफ्नो स्नातक विद्यार्थीलाई त्यस्ता कम्पनीमा रोजगारीका लागि पठाउने छ। जसको सम्पूर्ण तलब केयुले लगानी गर्नेछ।"
कालीगण्डकी नदीमा १६ वर्षीया बालिका बेपत्ता,स्याङ्जा : चापाकोट नगरपालिका७ गाम्रेछाप बस्ने १६ वर्षीया सजनी परियार कालीगण्डकी नदीमा बेपत्ता भएकी छन्। बुधबार बिहान एघार बजेतिर स्याङ्जा र पाल्पाको संगमस्थल रामघाट स्थित झोलुंगे पुलबाट हामफाल गरी बेपत्ता भएको खबर आएपछि प्रहरीको टोली त्यसतर्फ गई खोजतलामा जुटेको प्रहरी नायब उपरीक्षक रविन्द्र खनालले जानकारी दिए। प्रहरीका अनुसार ती बालिकाले लगाएको चप्पल पुल नजिकै फेला परेको छ। खोजतलास जारी रहेको र उनको अवस्था पनि अज्ञात रहेको बताइएको छ।
वरिष्ठ प्रहरी हवल्दार एक लाख घुससहित पक्राउ,"काठमाडौं : बुढानिलकण्ठमा कार्यरत वरिष्ठ प्रहरी हवल्दार एक लाख घुससहित पक्राउ परेका छन्। अख्तियार दुरुपयोग अनुसन्धान आयोगले वरिष्ठ प्रहरी हवल्दार विष्णु सिंहलाई पक्राउ गरेको हो। कुख्रे खोलाको ढल सरसफाई तथा निकास गर्दा निस्कने बालुवा व्यवस्थापन कार्य सहजीकरण गर्न सेवग्राहीबाट उक्त रकम घुस लिइसकेको अवस्थामा आयोगको टोलीले बुढानिलकण्ठ२, वासिकबाट नियन्त्रणमा लिएको थियो।"
लागुऔषधसहित विभिन्न स्थानबाट १० जना पक्राउ,"काठमाडौं : प्रहरीले लागुऔषधसहित विभिन्न स्थानबाट १० जना पक्राउ गरेको छ। कञ्चनपुर,मोरङ,बर्दिया,बाँके,कैलाली र झापाबाट लागुऔषधसहित १० जना पक्राउ परेका हुन्। कञ्चनपुर : पुनर्वास नगरपालिका४ कारगिल डाँडाबाट अवैध लागूऔषध खैरो हेरोईन जस्तो देखिने पदार्थ ८ सय ४० मिलिग्रामसहित २ जनालाई मंगलबार दिउँसो प्रहरीले पक्राउ गरेको छ । पक्राउ पर्नेहरूमा कैलाली धनगढी उपमहानगरपालिका५ मटियारी बस्ने २९ वर्षीय लक्ष्मण खड्का र २० वर्षीय आदित्य चौधरी रहेका छन् । इलाका प्रहरी कार्यालय त्रिभुवनबस्तीबाट खटिएको प्रहरीले भारतको बसहीबाट नेपालतर्फ आउदै गरेका उनीहरूलाई उक्त पदार्थसहित पक्राउ गरेको हो । साथै उनीहरूले प्रयोग गरेको सुपप्र०१००८ प ९७८३ नम्बरको मोटरसाइकल समेत प्रहरीले बरामद गरेको छ । मोरङ : बिराटनगर महानगरपालिका१६ दरैयाबाट अवैध लागुऔषध ब्राउनसुगर जस्तो देखिने पदार्थ २ ग्राम ९४ मिलिग्रामसहित सुनसरी धरान उपमहानगरपालिका१५ बस्ने ३६ वर्षीय पूर्ण तामाङलाई मंगलबार दिउँसो प्रहरीले पक्राउ गरेको छ । लागुऔषध नियन्त्रण ब्यूरो बिराटनगरबाट खटिएको प्रहरीले भारतबाट नेपालतर्फ पैदल आउँदै गरेका उनलाई उक्त पदार्थसहित पक्राउ गरेको हो । बर्दिया : बासगढी नगरपालिका६ मोतिपुर गाउँस्थित सडकबाट अवैध लागुऔषध जस्तो देखिने खैरो पदार्थ १ ग्राम २ सय ७० मिलिग्रामसहित २ जनालाई मंगलबार दिउँसो प्रहरीले पक्राउ गरेको छ । पक्राउ पर्नेहरूमा सोही ठाउँ बस्ने २१ वर्षीय ओमकार थारु र सोही नगरपालिका५ बस्ने २४ वर्षीय तुल्सीराम थारु रहेका छन् । इलाका प्रहरी कार्यालय मोतिपुरबाट खटिएको प्रहरीले मैनापोखरबाट बासगढीतर्फ साइकलमा जाँदै गरेका उनीहरूलाई उक्त पदार्थसहित पक्राउ गरेको हो । बाँके : कोहलपुर नगरपालिका११ स्थित कोहलपुर कटेज रेष्टुरेण्ट एण्ड लजको कोठा नम्बर १०६ बाट अवैध लागुऔषध अफिम जस्तो देखिने पदार्थ ५ केजी ३ सय ६९ ग्रामसहित ३ जनालाई मंगलबार दिउँसो प्रहरीले पक्राउ गरेको छ । पक्राउ पर्नेहरूमा जुम्ला तिला नगरपालिका३ बस्ने ४१ वर्षीय हरि प्रसाद भट्टराई, ३० वर्षीय देवी प्रसाद भट्टराई र ४० वर्षीय भवानी प्रसाद भट्टराई रहेका छन् । विशेष सूचनाको आधारमा ईलाका प्रहरी कार्यालय कोहलपुर र लागूऔषध नियन्त्रण ब्यूरोबाट खटिएको संयुक्त टोलीले तलासी गर्ने क्रममा उनीहरूलाई उक्त लागुऔषध र ३ थान मोबाइलसहित पक्राउ गरेको हो । कैलाली : टिकापुर नगरपालिका९ खग्रौलाबाट अवैध लागुऔषध खैरो हेरोइन जस्तो देखिने पदार्थ ६ ग्राम ६० मिलिग्रामसहित भारत हरनिक सुथाना बरसोला खिरी उत्तर प्रदेश बस्ने ५१ वर्षीय हरिओम सिंह राजपुतलाई मंगलबार साँझ प्रहरीले पक्राउ गरेको छ । प्रहरी चौकी कालाकुण्डा र आरआईटीबाट खटिएको संयुक्त टोलीले युपि ३१ बिएक्स ६८९७ नम्बरको मोटरसाइकललाई जाँच गर्ने क्रममा उक्त पदार्थ फेला पारी चालक राजपुतलाई पक्राउ गरेको हो । झापा : मेचिनगर नगरपालिका६ स्थित पुरानो मेचीपुलबाट अवैध लागुऔषध खैरो हरोइन जस्तो देखिने पदार्थ ३५ ग्रामसहित इलाम चुलाचुली गाउँपालिका४ आइतबारे बस्ने २७ वर्षीय धिरज हिमाङ्लाई मंगलबार राति प्रहरीले पक्राउ गरेको छ । ईलाका प्रहरी कार्यालय काकरभिट्टा र लागूऔषध नियन्त्रण ब्यूरो काकरभिट्टाबाट खटिएको संयुक्त टोलीले भारतबाट नेपालतर्फ पैदल आउँदै गरेका उनलाई उक्त पदार्थसहित पक्राउ गरेको हो । सबै घटनाका सम्बन्धमा प्रहरीले थप अनुसन्धान गरिरहेको छ ।"
एलओडीका म्यानेजरसहित ३ जनाविरुद्ध मुद्दा दायर,"काठमाडौं : बालिकालाई क्लब प्रवेशमा अनुमति दिएको कसूरमा ठमेलस्थित एलओडी लर्ड अफ ड्रिङसका म्यानेजरसहित ३ जनाविरुद्ध मुद्दा दर्ता भएको छ। जिल्ला सरकारी वकिल कार्यालयका सहन्यायाधीवक्ता अच्युतमणि नेउपानेका अनुसार एलओडीका म्यानेजर सहदेव सेढाइ र काउन्टरमा काम गर्ने सपना ढुंगानासहित ३ जनाविरुद्ध बालबालिकासम्बन्धी कसूरमा जिल्ला अदालत काठमाडौंमा मुद्दा दर्ता गरिएको हो। नेउपाने भन्छन्, 'क्लबका सञ्सञ्चचाकद्वय राजुसिंह सुवाल र रुदिलबल्लभ श्रेष्ठविरुद्ध मुदा नचल्ने निर्णय सरकारी वकिल कार्यालयले गरेको छ।' घटना घटेको समयमा क्लबमा उनीहरूको उपस्थिति नदेखिएको हुँदा उनीहरूविरुद्ध मुद्दा नचल्ने निर्णय गरिएको नेउपानेले बताए। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार बालिकालाई क्लबमा प्रवेश गराएको घटनामा अनुसन्धान गर्न प्रहरीले एलओडीका म्यानेजर सहदेव सेढाईं र काउन्टरमा काम गर्ने सपना ढुंगानासहितलाई पक्राउ गरेर अनुसन्धान गरेको थियो। एलओडीमा के भएको थियो? गत जेठ ३१ गते एलओडीमा गएकी एक १६ वर्षकी बालिका बलात्कृत भएकी थिइन्। बालिकाले जिल्ला प्रहरी परिसर ललितपुरमा जाहेरी दर्ता गराएकी छन्। नाबालिग बलात्कारको जाहेरीमा ललितपुर प्रहरी परिसरले अनुसन्धान गरिरहेको छ। यही घटनापछि आफ्नो कार्यक्षेत्रमा घटना घटेको भन्दै प्रहरी परिसर काठमाडौले बालबालिका सम्बन्धी कसुरमा मुद्दा दर्ता गरेको छ। घटनाको अनुसन्धानका लागी एलओडीका म्यानेजर र कर्मचारीलाई नियन्त्रणमा लिइएको थियो। घटनापछि प्रहरीले उमेर नपुगेको व्यक्तिलाई क्लबमा प्रवेश गराएको भन्दै अनुसन्धान गरिरहेको छ। यही प्रकरणमा यसअघि एलओडीका सञ्चालक रुदिल बल्लभ श्रेष्ठ र राजुसिंह सुवाल पक्राउ परेका थिए। तर घटना भएका बेला क्लबमा उपस्थित नदेखिएको भन्दै उनीहरू जिम्मा जमानीमा बेला उपस्थित हुने गरी छुटेका छन्।"
सोलुमा विषालु च्याउ खाँदा ७ जना विरामी,"सोलुखुम्बु : सोलखुम्बुको सोलुदुधकुण्ड नगरपालिका११ बेलिडाँडामा विषालु च्याउ खाँदा ७ जना विरामी परेका छन्। मंगलबार जंगलबाट ल्याइएको विषालु च्याउ कपाएर खाँदा ३ परिवारका ७ जना विरामी परेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक राम किशोर शाहका अनुसार विरामी पर्नेमा वर्ष ४६ का स्थानीय राम बहादुर मगर, वर्ष ४५ की कुमार मगर, वर्ष २२ की सुनिता मगर, वर्ष ३२ का डोल बहादर खड्का, वर्ष ५८ की डिकुरी माया मगर, वर्ष ४६ को इन्द्र बहादुर मगर र वर्ष ४० का काले कार्की छन्। विरामी परेका काले कार्कीको जिल्ला अस्पताल फाप्लुमा उपचार भइरहेको मेडिकल अधिकृत कविन्द्र राईले जानकारी दिए। अन्य ६ जनाको स्थानीय स्वास्थ्य संस्थामा उपचारपछि डिस्चार्ज भएको जिल्ला प्रहरी कार्यालय सोलुखुम्बुका प्रमुख प्रहरी नायब उपरीक्षक (डीएसपी) दिपक श्रेष्ठले बताए। उनका अनुसार काले कार्कीले मंगलबार दिउँसो जंगलबाट टिपेर ल्याएका च्याउ राति अन्दाजी ८ बजेको समयमा पकाएर खाँदा उनीहरू विरामी परेका थिए।"
लागुऔषध ल्याउँदै गर्दा पक्राउ,"विराटनगर : विराटनगरबाट लागुऔषधसहित प्रहरीले बुधबार बिहान एकजनालाई पक्राउ गरेको छ । पक्राउ पर्नेमा सुनसरीको धरान उपमहानगरपालिका१८ का ३१ वर्षीय दिवस लिम्बू रहेका छन् । भारतको जोगवनीबाट लागुऔषध लिएर को ४ प ६५४२ नम्बरको मोटरसाइकलमा आउँदै गरेका लिम्बूलाई विराटनगर महानगरपालिका१६ दरैयाबाट प्रहरीले बिहान १० बजेतिर पक्राउ गरेको हो । लागुऔषध नियन्त्रण ब्युरोबाट खटिएको टोलीले शंका लागेर खानतसाली गर्दा साथबाट लागुऔषध स्पास्मो प्रोक्सिभन ५ सय ७६ ट्याब्लेट, नाइट्रोसन १ सय ट्याब्लेट र डाइलेक्स डीसी २ बोतल फेला परेको थियो । साथबाट लागुऔषध बरामद भएपछि लिम्बू पक्राउ परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार इलाका प्रहरी कार्यालय रानीमा राखेर लिम्बूमाथि थप अनुसन्धान अघि बढाइएको छ ।"
मोटरसाइकल दुर्घटनामा इन्स्पेक्टर शाहको निधन,मलङ्वा : राष्ट्रिय अनुसन्धान विभागमा कार्यरत प्रहरी निरीक्षक बसन्त साहको मोटरसाइकल दुर्घटनामा परेर निधन भएको छ । सर्लाहीको इश्वरपुर नगरपालिका९ खोरिया टोलमा मंगलबार राती मोटरसाइकल दुर्घटना हुँदा उनको निधन भएको हो। मलङ्वामा रहेको कार्यालयबाट राती ईश्वरपुर नगरपालिका ६ मा रहेको घरतर्फ जाँदै गर्दा मोटरसाइकल दुर्घटनामा परेर २९ वर्षीय साहको निधन भएको प्रहरी उपरीक्षक नरेशराज सुबेदीले जानकारी दिए। बागमती प्रदेश ०२०१६ प ००७१ नम्बरको मोटरसाइकलमा घर जाँदै गरेका निरीक्षक साह दुर्घटनामा परेको प्रहरी उपरीक्षक सुबेदीले बताए। फूलजोर त्रिभुवननगर सडकखण्ड अन्तरगतको पुलमुनी दुर्घटनामा परेर मृत अवस्थामा साह भेटिएको प्रहरीले जनाएको छ । पुलमुनीको खाल्डोमा तल शरिर र माथिबाट मोटरसाइकलले थिचिएको अवस्थामा साहको शव भेटिएको हो । घटनाबारे अनुसन्धान भइरहेको प्रहरी उपरीक्षक सुबेदीले बताए।
गैह्र कानुनीरुपमा क्लिनिक चलाउने दुई सञ्चालक पक्राउ,"कैलाली : गैह्र कानुनीरुपमा क्लिनिक सञ्चालन गरेको अभियोगमा दईजनालाई प्रहरीले पक्राउ गरेको छ । पक्राउ पर्नेहरुमा धनगढी उपमहानगरपालिका३ बोराडाडीस्थित अर्जुन क्लिनिकका सञ्चालक ४५ वर्षीय अर्जुन कुँवर र सोही उपमहानगरपालिका(७ देवरियास्थित अभिनव हेल्थ क्लिनिकका सञ्चालक गौरीगंगा नगरपालिका१० घर भएकी २१ वर्षीया कमला बोहरा रहेका छन् । धनगढी क्षेत्रमा इजाजत बिना मेडिकल, फार्मेसी तथा औषधि पसल सञ्चालन गरेको भन्ने विशेष सूचनाको आधारमा जिल्ला जनस्वास्थ्य कार्यालय धनगढी कैलालीसँग समन्वय गरी जिल्ला प्रहरी कार्यालय कैलालीबाट खटिएको प्रहरीले अनुसन्धानको क्रममा गैह्र कानुनी रूपमा क्लिनिक सञ्चालन गरी औषधि बिक्री तथा चिकित्सा सेवा प्रदान गरेको खुल्न आएपछि उनीहरूलाई पक्राउ गरेको हो । उनीहरूउपर मुलुकी अपराध संहिता, २०७४ अन्तर्गत इलाजसम्बन्धी कसूरमा जिल्ला अदालत कैलालीबाट म्याद थप अनुमति लिइ अनुसन्धान भइरहेको छ ।"
रातु खोलामा मापदण्डविपरीत उत्खनन,"दुई वर्षअघि महोत्तरीको बर्दिबासस्थित रातु खोलाबाट ठेकेदारले मापदण्डविपरीत १२ करोड रुपैयाँको नदीजन्य पदार्थ उत्खनन गरेको थियो। ठेकेदार कम्पनीविरुद्ध बर्दिबास नगरपालिकाले ठेकेदार कम्पनी (क्रसर उद्योगी) विरुद्ध उच्च अदालत जनकपुरमा मुद्दा हालेको थियो। दुई वर्ष बितिसक्दा पनिे मुद्दा विचाराधीन अवस्थामै छ। नगरपालिकाको नाप जाँच समितिको प्रतिवेदन अनुसार ठेकेदार कम्पनीहरूले सम्झौताभन्दा झन्डै १२ करोड रुपैयाँबराबरको नदीजन्य पदार्थ उत्खनन गरेको थियो। वातावरणीय प्रभाव मूल्यांकनअनुसार २०७८ सालमा रातु नदी उत्खननका ठेकेदार कम्पनीहरूले चार खण्डबाट १ लाख २१ हजार ५ सय घनमिटर नदीजन्य वस्तु उत्खनन जिम्मा पाएको थियो। प्रहरी, प्रशासन र जनप्रतिनिधिलाई प्रभावमा परेर पञ्चधुरामाई सप्लायर्स बर्दिबास, शिवम् कन्स्ट्रक्सन प्रालि र दिव्यांशु प्रालि जनकपुरले सम्झौताभन्दा करिब ४ गुणा बढी बालुवा, गिट्टी उत्खनन गरेको थियो। बर्दिबास नगरपालिकाका तत्कालीन मेयर विदुरकुमार कार्कीविरुद्द जनदबाब बढेपछि क्षतिपूर्तिको माग गर्दै उच्च अदालतमा उत्प्रेषण मिश्रित परमादेश रिट दायर गरेको थियो। जुन अझैसम्म विचाराधीन अवस्थामै छ। ढुंगा, गिटी, बालुवा बिक्रीवितरण तथा व्यवस्थापनसम्बन्धी ऐन, २०७७ को समेत धज्जी उडाउँदै उत्खनन भएपछि २५ जेठमा अख्तियार दुरुपयोग अनुसन्धान आयोगमा उजुरी परेको थियो। त्यसपछि नगरपालिकाले ठेक्का सम्झौता रद्द गरेर प्राविधिक नाप जाँच उपसमितिको रिपोर्टअनुसार १ साउन २०७८ मा कारबाही प्रक्रिया सुरु भएको थियो। त्यसैगरी रातु खोलाको नदीजन्य पदार्थ निकासीका लागि बर्दिबास नगरपालिकाले आर्थिक बर्ष २०७७०७८ मा लगाएको ठेक्काबाट ठेकेदार (क्रसर व्यवसायी)हरूसँग ७७ लाख रुपैयाँभन्दा बढी रकम उठन बाँकी छ।"
मुस्ताङको घमीमा विषालु च्याउ खाएर १० कामदार बिमारी,"जोमसोम : मुस्ताङको लोघेकर दामोदरकुण्ड२ घमीमा विशाक्त च्याउ खाँदा १० जना कामदार बिमारी भएका छन्। स्थानीय खेतबारीमा भएको च्याउ संकलन गरी खाँदा मंगलबार रोल्पा र दाङका गरी ८ पुरुष र २ महिला बिरामी परेका हुन्। उनीहरु रोल्पा र दाङ जिल्लाबाट अस्थायी कामकाजका लागि उपल्लो मुस्ताङको घमी गाउँमा बस्दै आइरहेका थिए। खेतबारीको च्याउ खाएर बिरामी परेका मध्ये एक जनाको अवस्था गम्भीर रहेको र अरुको स्वास्थ्य अवस्था सामान्य रहेको मुस्ताङ अस्पतालका निमित्त मेडिकल सुपरिटेन्डन विशाल तिवारीले जानकारी दिए। विशाक्त च्याउ खाँदा रोल्पाका कामदारहरु क्रमशः ३७ वर्षीय प्रकाश घर्तीमगर,३९ वर्षीय कुमार रोकाया मगर,२८ वर्षीय कुमार पुन,३५ वर्षीय रामु रोकाया मगर,१९ वर्षीया कल्पना घर्ती मगर,२२ वर्षीय बागबिर घर्तीमगर र २९ वर्षीय चन्द्र घर्ती मगर छन्। यस्तै दाङका कामदार ३९ वर्षीया बिरबहादुर कुमाल, २५ वर्षीय विकास कुमाल र ३३ वर्षीय बेलमान घर्तीमगर रहेको मेसु तिवारीले बताए। विशाक्त च्याउ खाएर बिरामी परेपछि उनीहरुलाई उपचारका लागि मंगलबार राती अस्पताल भर्ना गरिएको थियो। च्याउ खाएर बिरामी परेकाहरुलाई आँखा धमिलो हुने,पखला लाग्ने,उल्टी हुने,काम्ने,जाडो हुने र पसिना बग्ने समस्या देखिएको थियो। च्याउ खाएर बिरामी परेका सबै जनाको उपचार र खान बस्नको व्यवस्था समेत निशुल्क अस्पतालले व्यवस्था मिलाएको मेसु तिवारीले उल्लेख गरे।"
बरामद सुन के गरिन्छ ?,"काठमाडौं : गत बुधबार त्रिभुवन विमानस्थलबाट बाहिरिएको सुनको तौल अझै निक्र्योल भएको छैन। मोटरसाइकल र स्कुटरको ब्रेकसुमा लुकाएर ल्याइएको उक्त सुनको परिमाण थाहा पाउन सकिएको छैन। राजस्व अनुसन्धान विभागका महानिर्देशक नवराज ढुंगानाका अनुसार सुनलाई नेपाल राष्ट्र बैंकको टक्सार विभागमा बुझाइएको छ। सुन ८० देखि १०० केजी हुनसक्ने अनुमान गरिए पनि निश्चित तौल भने गरिएको छैन। राष्ट्र बैंकको टक्सार महाशाखामा निर्देशक थानेश्वर आचार्यका अनुसार गालेपछि मात्रै सो सुनको परिमाण तौलिन मिल्छ। गाल्ने प्रक्रिया सुरु गर्न राजस्व अनुसन्धान विभागको पत्र पठाउनुपर्छ। विभागको पत्र आएपछि मात्रै प्रक्रिया अघि बढाइने छ। अहिलेसम्म सुन गालेर परिमाण निकाल्नको लागि राजस्व विभागबाट पत्र आइसकेको छैन। राजस्व विभागका महानिर्देशक नवराज ढुंगानाले भने, पत्र विस्तारै जान्छ। यसलगत्तै अन्य सुनपनि बरामद भएकाले अनुसनधान भइरहेको छ। अनुसन्धान सकिएपछि गाल्ने प्रक्रियाका लागि पत्र लेख्छौं। विमानस्थलबाट गत मंगलबार साँझ ठूलो परिमाणको सुन बरामद भएको छ। एक क्विन्टल बढी परिमाण छ भनिएको उक्त सुन अहिले नेपाल राष्ट्र बैंकको मुद्रा व्यवस्थापन विभागअन्तर्गतको टक्सार महाशाखामा राखिएको छ। टक्सार महाशाखा प्रमुख थानेश्वर आचार्यका अनुसार स्कुटरको व्रेकशुसहित सुनको तौल १५५ केजी छ। परीक्षण रिर्पोट आउन बाँकी छ। यस्तै, अघिल्लो महिना पनि विद्युतिय चुरोट, भेपमा लुकाएर ल्याएको अवस्थामा ९ किलो सुन विमानस्थलबाटै गायब भएको थियो। यसमा भरियामार्फत ल्याएको र मात्राभन्दा बढी ल्याएको ५४१ किलोग्राम सुनको राजश्व तिराएर छाडिएको छ। कानुन बमोजिम ल्याउन पाउने तर भन्सार तिर्नुपर्ने परिमाणको हकमा राजस्व तिरेर उक्त सुन फिर्ता गर्ने गरिन्छ। विभिन्न बहानामा देशभर सयौं केजी सुन समातिने गरेको प्रहरी तथ्यांकले देखाउँछ। एक तोलामै लाखौं रकम पर्ने सुन बरामद भएपछि कहाँ जान्छ त ? गैरकानुनी तरिकाले ल्याइएको तथा अवैध सामाग्री, नगद, सुनलगायतका बहुमूल्य सामाग्री सरकारी ढुकुटीमै जाने गरेको छ। निश्चित प्रक्रिया पूरा गरेपछि उक्त सुन सरकारी खातामा जाने गरेको छ। विमानस्थलमा बरामद भएको होस या देशका सिमानाकामा जफत भएको सुन होस् या प्रहरी प्रशासनले बरामद भएको सुन होस्, निश्चित प्रक्रियापछि नेपाल राष्ट्र बैंकले सरकारसँग किन्ने गर्छ। उक्त परिमाणको सुन बराबरको मूल्य भन्सार विभागमार्फत सरकारको खातामा जम्मा गरेर सुन राष्ट्र बैंकले राख्ने गर्छ। आवश्यक परेको निकायलाई उपलब्ध गराउने गरेको छ। राष्ट्र बैंकको मुद्रा व्यवस्थापन विभागअन्तर्गतको टक्सार महाशाखामा प्रमुख थानेश्वर आचार्यका अनुसार केन्द्रीय बैंकले लिएको अवैध सुन वा चाँदी टक्सार महाशाखामा जान्छ। केन्द्रीय बैंकले जुनसुकै निकायवाट सुन प्राप्त गरे पनि उक्त सुन बराबरको रकम नेपाल सरकारको खातामा जम्मा गर्नुपर्ने हुन्छ। विभिन्न समयमा बरामद वा जफत भएका अवैध सुन मुद्दाको क्रममा अदालतले अवैध वा भ्रष्टाचारको हो भन्ने पुष्टि गरेपछि मात्रै केन्द्रिय बैंकले उक्त सुनलाई आफ्नो सम्पत्तिको रूपमा प्रयोग गर्न पाउँछ। भन्सार विभागका सूचना अधिकारी पुण्यविक्रम खड्काका अनुसार सरकारको जुनसुकै निकायवाट सुन बरामद भए पनि नेपाल राष्ट्र बैंकमा जम्मा गरिन्छ। सुनको शुद्धता परीक्षणपश्चात् उक्त सुन राष्ट्र बैंकले नै प्रयोग गर्छ। यसबापत सुनको बजार मूल्य अनुसारको रकम सरकारी खातामा जम्मा गर्नुपर्ने हुन्छ। सरकारलाई सुन चाहियो भने केन्द्रिय बैंकको टक्सार विभागमार्फत नै लिनुपर्ने हुन्छ। यस्ता घटनामा जफत भएका सुनको मुद्दा अदालतबाट फैसला नहुँदासम्म उक्त सुन सम्बन्धित निकायलाई धरौटी बुझाएर मात्रै राष्ट्र बैंकले राख्न पाउँछ।"
सर्प पाल्न प्रतिष्ठानलाई पोषण,"वरिष्ठ नेता झलनाथ खनालका नाममा खुलेको झलनाथ खनाल स्वास्थ्य विज्ञान प्रतिष्ठानले सर्लाहीको लालबन्दीमा साढे ८ बिघा जमिनमा विषालु सर्प पाल्ने भएको छ। सर्पको विष उत्पादन गरेर सुरुमा भारत सप्लाई गर्ने र पछि स्वदेशमै ल्याब स्थापना गर्ने प्रतिष्ठानको योजना छ। प्रतिष्ठानले तयार गरेको गुरुयोजनामा साढे ३ अर्ब रुपैयाँको लागतमा नेपालमै एन्टिभेनम उत्पादन सम्भव हुने बताएपछि ओली नेतृत्वको सरकारले ७२ करोड रुपैयाँ दिने घोषणा हुँदा केन्द्र सरकारले ४० प्रतिशत र प्रदेश सरकारले ६० प्रतिशत बजेट बेहोर्ने भनिएको थियो। आर्थिक वर्ष २०७६०७७ मा केन्द्रले ६ करोड रुपैयाँ बजेट पठाएको थियो। प्रदेश सरकारले उक्त रकममा ६० प्रतिशत थप गरेर पठाइदिनुपर्नेमा प्रदेशका मन्त्रीहरूबाट कमिसन माग भएपछि बजेट रोकिएको बताइएको थियो। जीवित नेताका नाममा पनि यसरी प्रतिष्ठानहरू बनाउने चलन विदेशमा रहेछ, भन्दै उनले आफ्ना नाममा झलनाथ खनाल स्वास्थ्य विज्ञान प्रतिष्ठान बनाएका हुन्। अहिले यो विषय विवादमा छ।"
काँकडभिट्टा नाकाबाट मात्रै ५१ करोडको कोदो आयात,"काँकडभिट्टास्थित प्लान्ट क्वारेन्टिन कार्यालयका अनुसार आर्थिक वर्ष २०७९८० मा भारतबाट सात करोड ५७ लाख २८ हजार मूल्यको चार हजार सात सय ३३ मेट्रिक टन फर्सी आयात भएको छ। झापा : पूर्वी पहाडी जिल्लामा फालाफाल उत्पादन हुने फर्सी नबिकेर किसानहरू गाईभैँसीलाई खोले पकाएर खुवाउँछन्। तर त्यही फर्सी बजारमा भने भारतबाट ठूलो मात्रामा आयात हुने गरेको छ। काँकडभिट्टास्थित प्लान्ट क्वारेन्टिन कार्यालयका अनुसार आर्थिक वर्ष २०७९८० मा भारतबाट सात करोड ५७ लाख २८ हजार मूल्यको चार हजार सात सय ३३ मेट्रिक टन फर्सी आयात भएको छ। फर्सीमात्र होइन, नेपालको हिमालीबाहेक मधेस र पहाडी जिल्लामा अत्यधिक उत्पादन हुने कोदो, फापर, खुर्सानी, घिरौला, लौका, करेला, तरुल, भिन्डी, सिमीलगायतका भान्सामा उपभोग हुने खाद्यवस्तु अपत्यारिलो मात्रामा भारतबाट आयात हुने गरेको पाइएको छ। आव २०७९८० मा पूर्वीनाका काँकडभिट्टा भएर ५१ करोड ३१ लाख २० हजार मूल्य बराबरको १६ हजार ३५ मेट्रिक टन कोदो भारतबाट आयात भएको काँकडभिट्टा प्लान्ट क्वारेन्टिन कार्यालयका सूचना अधिकारी चन्द्रकिशोर ठाकुरले बताए। उनका अनुसार गत एक वर्षमा १९ करोड ८३ लाख ८४ हजार मूल्य बराबरको १२ हजार तीन सय ९९ मेट्रिक टन हरियो खुर्सानी पूर्वीनाका हुँदै भारतबाट भित्रिएको छ। सोही अवधिमा ३१ करोड ९८ लाख आठ हजार मूल्य बराबरको १९ हजार नौ सय ८८ मेट्रिक टन करेला,१८ करोड ७४ लाख ७२ हजार मूल्य बराबरको ११ हजार सात सय १७ मेट्रिक टन भिन्डी र आठ करोड ९६ लाख ८० हजार मूल्य बराबरको पाँच हजार छ सय पाँच मेट्रिक टन सिमी भारतबाट उक्त नाका हुँदै आयात भएको ठाकुरले जानकारी दिए। पूर्वीनाकाबाट सोही अवधिमा ८० करोड ९९ लाख ८४ हजार मूल्य बराबरको २५ हजार तीन सय १२ मेट्रिक टन प्याज, ६० करोड ८१ लाख ६० हजार मूल्य बराबरको ३८ हजार १० मेट्रिक टन गोलभेँडा, दुई करोड ७१ लाख ५२ हजार मूल्य बराबरको एक हजार छ सय ९७ मेट्रिक टन घिरौला, चार करोड ९८ लाख आठ हजार मूल्य बराबरको तीन हजार एक सय १३ मेट्रिक टन लौका, तीन करोड १० लाख आठ हजार मूल्य बराबरको एक हजार नौ सय ३८ मेट्रिक टन तरुल र तीन करोड ४० लाख ९६ हजार मूल्य बराबरको दुई हजार एक सय ३१ मेट्रिक टन सुठुनी भारतबाट आयात भएको तथ्याङ्कले देखाउँछ। भारतबाट मधेसदेखि हिमाली जिल्लासम्म उत्पादन हुने फापरसमेत भारतबाट ठूलो मात्रामा आयात हुने गरेको छ। सूचना अधिकारी ठाकुरका अनुसार एक वर्षमा ४४ लाख ८० हजार मूल्य बराबरको एक सय १२ मेट्रिक टन फापर, छ करोड ६६ लाख ६६ हजार मूल्य बराबरको दुई हजार ८३ मेट्रिक टन अम्बक र ३४ लाखको पानको पात भारतबाट आयात भएको छ। खाद्यान्नमा चामल र फलफूलमा तरबुजाको आयात उच्च मात्रामा भइरहेको छ। कार्यालयका अनुसार सोही अवधिमा १७ करोड ३१ लाख २० हजार मूल्य बराबरको चार हजार तीन सय २८ मेट्रिक टन चामल र १७ करोड २८ लाख २४ हजार मूल्य बराबरको सात हजार दुई सय एक मेट्रिक टन तरबुजा भारतबाट आयात भएको छ। पूर्वीनाका काँकडभिट्टाबाट विगत एक वर्षमा जम्मा छ अर्ब २९ करोड ९१ लाख ४९ हजारको तरकारी र फलफूल आयात भएको थियो। जसमा तीन अर्ब ३५ करोड नौ लाख ८१ हजार मूल्यको ताजा तरकारी र दुई अर्ब ९४ करोड ८१ लाख ६८ हजार मूल्यको फलफूल आयात भएको कार्यालयको तथ्याङ्कले देखाएको छ। भारतबाट आयातित तरकारीका कारण स्वदेशमा किसानले उत्पादन गर्दै आएको तरकारी बाली बजारमा बिक्री नभएको मेचीनगरको महालक्ष्मी कृषि सहकारी संस्थाका संस्थापक अध्यक्ष दुर्गा खतिवडाले गुनासो गर्नुभएको छ। उहाँका अनुसार संस्थाले जग्गा भाडामा लिएर सञ्चालन गरेको कृषि फार्ममा उत्पादन भएको भिन्डीले उचित बजारभाउ नपाएपछि घाटा सहेर अतिकम मूल्यमा बिचौलियालाई बेच्नुपरेको बताए। इलाम नगरपालिकावडा नं १२ की तुलसा रायाले यही वर्ष बारीमा फलेका करिब एक ट्रक फर्सी नबिकेपछि गाईवस्तुलाई खोले खुवाएको बताउनुभयो। 'बारीमा फलेका फर्सी, इस्कुस, बिहीजस्ता तरकारी बिक्री हुँदैनन्', रायाले भने, 'त्यसै कुहिएर खेर जान दिनुभन्दा गाईवस्तुलाई खुवाउनु राम्रो हुन्छ जस्तो लाग्यो।' रासस"
