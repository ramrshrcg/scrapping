शीर्षक,विवरण
भूकम्पपीडितलाई स्वास्थ्य सेवा खोइ ?,"हाम्रो संविधानले स्वास्थ्य सेवालाई मौलिक हकमा राखेको छ। धारा ३५(१) मा लेखिएको छ प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन। तर, जाजरकोटका भूकम्पपीडित नागरिकले निःशुल्क स्वास्थ्य सेवा त परै जाओस्, सामान्य औषधिसमेत पाउन सकिरहेका छैनन्। बिरामीका लागि योभन्दा विडम्बना अरू के हुन सक्छ र ? जुनीचाँदे गाउँपालिकाका प्राथमिक स्वास्थ्य केन्द्रमा सिटामोलसमेत उपलब्ध नहुनु साह्रै दुःखद् कुरा हो। औषधि नै नपाएपछि बिरामीहरू स्वास्थ्य संस्थामा उपचार गराउनै जान छाडेका छन्। स्वास्थ्य सेवा पाउनुपर्ने नागरिकको मौलिक हकप्रति न कर्मचारी गम्भीर देखिएका छन् न त जनप्रतिनिधि नै। देशमा तीन तहका सरकार भए पनि नागरिकले भुक्तमान झेलिरहँदासम्म सम्बन्धित क्षेत्रमा उनीहरूको उपस्थिति कमजोर देखिनु खेदजनक छ। जो भूकम्पमा भाग्यले बाँचे, उनीहरू अधिकांश आर्थिक दुरवस्था, प्रतिकूल मौसम (अत्यधिक चिसो) र भोकरोगसँग जुधिरहेका छन्। जसमध्ये ज्येष्ठ नागरिक, गर्भवती, सुत्केरी, बालबालिका बढी प्रभावित छन्। त्रिपालको ओत लागेर यो पुसमाघको ठिहिरो कसरी थेग्ने हो ? स्वास्थ्य अवस्था कमजोर रहेका पीडितलाई त मुटु ठिहिर्याउने चिसोले बिरामी बनाइहाल्छ। तर, उपचार पाउने स्वास्थ्य संस्था नाम मात्रका रहेका भूकम्पपीडितको गुनासो छ। स्वास्थ्य संस्थामा उपचार नपाएपछि झारफुक र घरेलु उपचार गर्नुपर्ने बाध्यता रहेको उनीहरू सुनाउँछन्। जसकारण धेरैको अकालमै निधन भइसकेको छ। जाजरकोटमा चिसोकै कारण तीन बालबालिकासहित ३० जनाको ज्यान गएको छ। रुकुमपश्चिममा पाँच जनाको मृत्यु भएको छ। स्वास्थ्यकर्मीहरूका अनुसार धेरैजसोमा निमोनिया र दमको समस्या देखिएको छ। भूकम्पपीडितलाई कस्ता रोगले सताइरहेको छ भनी ती रोगको निदान गरी समयमै उपचारको व्यवस्था गर्नु राज्यको दायित्व हुन आउँछ। हुन त राज्यप्रति नागरिक र नागरिकप्रति राज्यका आआफ्नै दायित्व हुन्छन्। यद्यपि, नागरिकलाई विपद् परेका बेला राज्य अभिभावक बनेर उभिदिनुपर्छ। त्यतिमात्रै होइन, रोग र भोकले सताएका नागरिकलाई गाँस, बास र कपासको जोहो गरिदिनु पनि पर्छ। यो दायित्वबाट सरकार चुक्नु हुँदैन।"
नेप्से पुनर्संरचना कत्तिको जरुरी ?,"काठमाडौं : नेपाल स्टक एक्सचेन्ज (नेप्से)ले लामो समयदेखि नेप्सेको पुनर्संरचना गर्न माग गर्दै आए पनि पूरा हुन सकेको थिएन। यद्यपि सोही विषयलाई फेरि पुस पहिलो साता नेप्सेले अर्थ मन्त्रालयमा नेप्से पुनर्संरचना मस्यौदा पेस गरेको छ। नेप्सेको सञ्चालक समितिको मंसिर २८ गते बसेको बैठकले नयाँ मस्यौदा स्वीकृत गरेसँगै अर्थ मन्त्रालयमा पठाएको हो। अब यसलाई अर्थ मन्त्रालयले कत्तिको प्राथमिकतामा राख्छ भन्नेमा प्रश्न उठेको छ। यतिबेला अर्थ मन्त्रालयमा मस्यौदामाथि छलफल भइरहेको प्रवक्ता धनिराम शर्माले जानकारी दिए। उनका अनुसार वित्तीय क्षेत्र व्यवस्थापन तथा निगम समन्वय महाशाखामा मस्यौदा आएको थियो। अब उच्च स्तरमा छलफल गरेर मात्रै टुंगो लाग्ने उनको भनाइ छ। छलफलमा रहेको तर टुंगो नभई सकेकोले विस्तृत जानकारी दिन नसक्ने उनले बताए। अहिले पनि नेप्सेमा सरकारको पूरै सेयर होइन, ५८ प्रतिशतमात्रै हो। अब सरकार त्यसैमा बस्नेकी सेयर झिक्ने भनेर अर्थ मन्त्रालयमा त्यसको अध्ययन भइरहेको छ। तर यही गर्ने भनेर टुंगो लागेको छैन। मस्यौदामाथि छलफलको अन्तिम निर्णय भएपछि विस्तृतमा थाहा हुन्छ, प्रवक्ता शर्माले अन्नपूर्णसँग भने। नेपाल स्टक एक्सचेन्ज (नेप्से)ले पटकपटक नेप्सेको पुनर्संरचना हुनुपर्छ भनेर माग गर्दै मस्यौदा अर्थ मन्त्रालयमा पठाउँदै आए पनि अहिलेसम्म सुनुवाइ भएको थिएन। तर अहिले फेरि पुसको पहिलो साता पठाएको नेप्से पुनर्संरचनाको मस्यौदामाथि सरकारले चासो दिन्छ कि भन्ने अपेक्षा राखिएको छ। यसअघि २०६४०६५ सालदेखि नै नेप्से पुनर्संरचना हुनुपर्छ भनेर चर्चा हँुदै आएको थियो। पछिल्लो पटक गत वैशाखमा पनि नेप्सेको सञ्चालक समितिले पुनर्संरचनाको एउटा खाका पठाएको थियो। उक्त खाकामाथि त्यतिबेला अर्थ मन्त्रालयले अझै विस्तृतमा पठाउन भनेको थियो। यसपछि नेप्सेले विज्ञहरूबाट थप अध्ययन गराएको थियो। विज्ञ समूहले प्रतिवेदन नेप्सेलाई बुझाएको थियो। उक्त प्रतिवेदन नेप्सेले केही सञ्चालक समितिमा छलफल भयो र अर्थ मन्त्रालयमा पनि पठाएको हो। उक्त प्रतिवेदनको आधारमा सञ्चालक समितिले तत्काल गर्नुपर्ने कार्य भनेर विशेष पाँच बुँदा निकालेको हो। जसअनुसार पेस गरिएको नेप्से पुनर्संरचनाको मस्यौदामा नेप्सेको हाल भएको एक अर्बको चुक्ता पुँजीको आकार बढाएर तीन अर्ब रुपैयाँ पुर्याउने उल्लेख गरेको छ। पुँजी वृद्धिका लागि सर्वसाधारणको सेयर जारी गर्ने, स्वदेशी तथा विदेशी संस्थागत लगानीकर्ताका लागि सेयर छुट्ट्याउने प्रस्तावित मस्यौदामा समेटिएको छ। मस्यौदामा पुँजीबारे विकल्पहरू दिँदै गर्दा हाल भएको सेयर स्वामित्व भने यथावत् नै रहने भन्ने छ। यसै सन्दर्भमा नेप्सेका प्रवक्ता मुराहरि पराजुली लामो समयदेखि पुनर्संरचनाको कुरा चलाउँदै आएको बताउँछन्। उनी भन्छन्, पहिला नै हुन्छ भनेर धेरै आशावादी पनि भइएको थियो। तर भएन। रामशरण महत मन्त्री हुँदासमेत भएन। यद्यपि हामीले प्रयास गरेका छौं। मस्यौदा पारित हुने अपेक्षा राखेका छौं। पुनर्संरचनाको मस्यौदामा मुख्य पाँच बुँदालाई केन्द्रित गरेर समेटिएको छ। मस्यौदाबारे जानकारी दिँदै नेप्सेका प्रवक्ता मुराहरि पराजुलीले भने, विद्यमान सेयरधनीहरूको सबै लगानी यथावत् रहनेछ। नेपाल सरकारको, राष्ट्रिय वाणिज्य बैंकको, कर्मचारी सञ्चय कोष, नेपाल राष्ट्र बैंक, प्रभु बैंक, सन्राइज लक्ष्मी बैंकको हाल जति छ सोहीबमोजिम रहन्छ। जबकि अहिलेसम्म नेप्सेको चुक्ता पुँजी एक अर्ब रुपैयाँ छ। त्यसमध्ये अहिले सरकारको करिब ५८ करोड रुपैयाँ अर्थात् ५८ प्रतिशत लगानी छ। यदि प्रस्तावित मस्यौदा जस्ताको तस्तै पारित हुने हो भने अहिले भएको सरकारको उक्त लगानी यथावत् रहने छ। सरकारबाहेक हाल नेप्सेमा राष्ट्रिय वाणिज्य बैंकको करिब ११ करोड २० लाख अर्थात् ११२ प्रतिशत, कर्मचारी सञ्चय कोषको १० करोड रुपैयाँ अर्थात् १० प्रतिशत छ। यसअघि नेप्सेमा ३४ करोड सेयर स्वामित्व भएको नेपाल राष्ट्र बैंकले सेयर बिक्री गरेपछि घटेर साढे ९ करोड अर्थात् ९५ प्रतिशत लगानी छ। यसबाहेक प्रभु र सन्राइज लक्ष्मीको ५५ करोड रुपैयाँ अर्थात् कुल सेयर पुँजीको ५५ प्रतिशत लगानी छ। यसबाहेक अन्य बाँकी ६० लाख हाराहारी अर्थात् ०६ प्रतिशत लगानी सेयर ब्रोकर र मर्चेन्ट बैंकहरूको छ। अब यदि प्रस्तावित मस्यौदाले पुँजी बढाएर तीन अर्ब रुपैयाँ पुर्याउन स्विकृत दिने हो भने हाल भएका लगानीकर्ताको सेयरधनीको सेयर कम देखिनेछ। किनभने प्रस्तावित प्रतिवेदन मस्यौदाअनुसार चुक्ता पुँजी पुर्याउन सर्वसाधारण लगानीकर्ता, स्वदेशी तथा विदेशी संस्थागत लगानीकर्तालाई थप दुई अर्ब रुपैयाँ लगानी गर्न बाटो खुल्छ। यसो भएको खण्डमा साबिकको लगानीलाई आधार मान्दा कुल ३ अर्बको चुक्ता पुँजीमा नेपाल सरकारको १९५५ प्रतिशत, राष्ट्रिय वाणिज्य बैंकको ३७४, कर्मचारी सञ्चय कोष ३३३, नेपाल राष्ट्र बैंक ३१७, प्रभु बैंक १६७, लक्ष्मी सन्राइज बैंकको १६७ र अन्य संस्थापकको ०२ प्रतिशत लगानी रहने नेप्सेले जनाएको छ। यसअनुसार चुक्ता पुँजी बढाएर हालेका सेयरधनीको स्वामित्व ३३३३ प्रतिशत हाराहारीमा रहने देखिन्छ। यससँगै, स्वदेशी तथा विदेशी संस्थागत लगानीकर्तालाई ३६६७ प्रतिशत सेयर दिनुपर्ने प्रस्ताव नयाँ मस्यौदामा उल्लेख छ। साथै, स्वदेशी तथा विदेशी संस्थागत लगानीकर्तालाई प्रस्ताव गरिएको ३६६७ प्रतिशत सेयरमध्ये विदेशी स्टक एक्सचेन्जलाई बढीमा १५ प्रतिशत र एउटा संस्थागत लगानीकर्ता तथा समूहलाई बढीमा ५ प्रतिशत सेयर दिनुपर्ने पुरानै मस्यौदालाई राखिएको नेप्सेले जनाएको छ। साथै पुनर्संरचना हुने भएमा सर्वसाधारणलाई ३० प्रतिशत गरिनेछ। यही ३० प्रतिशतबाट केही प्रतिशत कर्मचारीलाई पनि व्यवस्था हुने भनिएको छ। मस्यौदाको दोस्रो बुँदामा उल्लेख भएअनुसार यसो भएपछि सोही आधारमा नेप्सेको सञ्चालक समिति बन्छ। जसले जति लगानी गरेका छन् सोहीअनुसार समिति बन्ने हो। तेस्रो बुँदामा यी सबै काम गर्नका लागि नेप्सेको प्रबन्धपत्र विनियमावली संशोधन गर्नु जरुरी भएकाले संशोधनका लागि सरकारले तत्काल स्विकृत दिने भन्नेबारे मस्यौदाले केन्द्रित गरेको छ। धितोपत्र बजार सञ्चालन नियमावलीमा पनि नेप्सेको विनियमावली अर्थात् प्रबन्धपत्र संशोधन गर्न नेपाल सरकारको पूर्वस्वीकृति चाहिन्छ भन्ने व्यवस्था छ। यसकारण नेप्सेको मस्यौदाले सरकारबाट उक्त कुरा संशोधन गर्नका लागि माग गरेको प्रवक्ता पराजुलीले बताए। यसैगरी मस्यौदाको चौथो बँुदाले भोलिका दिनमा विदेशी संस्थागत स्टक एक्सचेन्जहरू रणनीतिक साझेदारको रूपमा पुँजी, प्रविधि र कुशल व्यवस्थापकीय क्षमताजस्ता विशेषता भएको कुनै त्यस्तो स्टक एक्सचेन्ज आयो भने नेपाल सरकारको स्वीकृतिमा भएका सेयर होल्डर (एक्जिस्टिङ) बाट १५ प्रतिशत सेयर दिने उल्लेख गरिएको छ। पाँचौं बुँदामा यसरी सेयर वितरण गर्दा सम्भावित स्वदेशी संस्थागत लगानीकर्ताहरू जस्तैः वाणिज्य बैंकहरू, विकास बैंकहरू, बिमा कम्पनीहरू र सरकारी स्वामित्वका अन्य संस्थानलाई पाँच प्रतिशतभन्दा बढी नहुने गरी सेयर प्रिमियममा बिक्री गर्ने मस्यौदामा समेटिएको छ। यता सेयर विश्लेषकहरू पहिलादेखि उठाउँदै आएको नेप्से पुनर्संरचनाको समयसापेक्ष बनाएर संशोधन गर्न जरुरी भएको औंल्याउँछन्। यसैक्रममा सेयर जानकार देव गुरागाईंं यसमा धेरै सरकारको मात्रै बढी स्वामित्व भएकाले यसलाई अलि निजी क्षेत्रको पनि स्वामित्व दिन पनि पुनर्संरचना गर्नु उपयुक्त भएको बताउँछन्। उनका अनुसार मस्यौदाले अन्तर्राष्ट्रिय साझेदारी भित्र्याउनुपर्छ भनेर जोड दिएको सकारात्मक पक्ष हो। गुरागाईं भन्छन्, यसले गर्दा अन्तर्राष्ट्रिय प्रविधि पनि भित्रिन्छ। बाहिरको प्रविधि नेपाल भित्रिँदा फाइदा पुग्छ। साथै उनीहरूबाट ज्ञान आदानप्रदान पनि हुन्छ। यसकारण नेप्सेको पुनर्संरचना गर्नैपर्छ। अहिले अर्थमा पुगेको उक्त मस्यौदामाथि धेरै चरणमा छलफल भइरहेको समेत सुनिएको उनले बताए। अहिलेको नेप्सेका अध्यक्षले बढी चासो दिइएको भन्ने सुनिएको छ। चुक्ता पुँजी एक अर्बबाट तीन अर्ब रुपैयाँ बनाउने भन्ने ठीक छ। पुँजी संरचना पनि परिवर्तन हुनुपर्छ। यसले थप निजी क्षेत्रको पनि प्रवेश हुन्छ। उनले थपे। अर्का सेयर विश्लेषक कृष्ण गिरी पनि नेप्सेको पुनर्संरचना गर्नु उपयुक्त भएको बताउँछन्। यसो भएको खण्डमा यो एक्सचेन्जले समेत टेक्नोलोजी इन्नोभेसन गर्नेदेखि मार्केट अपरेसनको कार्यलाई थप सुदृढीकरण गरेर अगाडि बढाउन सक्षम हुने उनको तर्क छ। पुनर्संरचनाको क्रममा रणनीतिक साझेदारलाई भित्र्याउन सकेमा यसले वित्तीय साधनको डिजाइन, विकास र सञ्चालन गर्ने कार्यमा क्षमता अभिवृद्धि गराउँछ। यसबाहेक सरकारले प्रिमियममा नयाँ सेयर होल्डरको प्रवेश गराउँदा सरकारले राजस्वसमेत पाउने भएकाले यो जरुरी भएको विश्लेषक गिरीको ठहर छ। यसबाहेक पुनर्संरचना भएको खण्डमा निश्चित प्रतिशत आईपीओमार्फत सर्वसाधारणमा निष्कासन गराउँदा यसले सार्वजनिक उद्यमको रूपमा अधिक जवाफदेही भएर कर्पोरेट सुशाशन पालना गर्दै पारदर्शी रूपमा आफ्नो कार्य सञ्चालन गर्दछ, सेयर विश्लेषक गिरीले अन्नपूर्णसँग भने। तर मुख्य कुरा पुनर्संरचना गर्दा भित्र्याउने सेयर होल्डरहरू कर्पोरेट सुशासन पालना गर्ने संस्थाहरू हुनुपर्ने र नियामक निकायहरूको समेत निश्चित प्रतिशत सहभागिता हुनुपर्ने सेयर विश्लेषक गिरी सुझाव दिन्छन्।"
कर्णालीमा बढेको बढ्यै लैंगिक हिंसा र दुर्व्यवहार,"वीरेन्द्रनगर : कर्णाली सधैं हिंसा र दुर्व्यवहारको सिकार बनिरहेको छ। परापूर्वकालदेखिका सामाजिक बिकृतिहरू, मुलुकमा तत्कालीन माओवादीले थालेको सशस्त्र द्वन्द्व र अहिलेको लोकतान्त्रिक गणतान्त्रिक व्यवस्थामा पनि कर्णाली हिंसा र दुर्व्यवहारबाट मुक्त हुन सकेको अवस्था छैन। मुलुकमा व्यवस्था फेरियो तर कर्णालीको अवस्था भने पटक्कै फेरिएन्। जुन हिंसा र दुर्व्यवहारले सदियौं युगदेखि कर्णाली देखिरहेको थियो। अहिले पनि उस्तै छ। कर्णालीका महिला, बालबालिका र अति विपन्न नागरिकहरूको जीवन हिंसा र दुर्व्यवहार मुक्त कहिले हुन्छ ? घटना १ घटना २ जुम्लाको पाताराशी गाउँपालिका५ की निर्मला बुढालाई उनका श्रीमान् नरेश बुढाले बिभिन्न बहानामा गाली र कुटपिट गरी शारीरिक तथा मानसिक यातना दिएको भन्दै प्रहरीमा उजुरी। घटना ३रुकुमपश्चिमको सानीभेरी गाउँपालिका९ का दीपक कामीले घरमा श्रीमती र छोराछोरी हुँदाहुँदै रोल्पाबाट अर्की श्रीमती ल्याएर बहुविवाह गरी जेठी श्रीमतीलाई यातना दिने गरेको भन्दै यही कात्तिक २६ गते प्रहरीमा उजुरी। घटना ४जुम्लाको कनकासुन्दरी गाउँपालिका३ की अमृता बुढालाई यही मंसिर ८ गते श्रीमान् भारत गएका बेला घट्ट गएर पिठो पिसी घर फर्किने क्रममा स्थानीय श्यामबहादुर बुढाले सल्लाघारीमा बन्चरो प्रहार गरी सामान्य रिसिबीका कारण कर्तव्य ज्यान गरी मारेको। घटना ५दैलेखको डुगेस्वर गाउँपालिका१ की शान्ति सुनारलाई गत कात्तिक १ गते उनका श्रीमान् भीमबहादुर सुनारले कुटपिट तथा गाली गर्ने र श्रीमती छोराछोरीको लालन पालनमा लापरबाही गरी घरेलु हिंसा गरेको। घटना ६कालीकोट जिल्लाको तिलागुफा नगरपालिका६ की अमृताकुमारी शाहीलाई गत कात्तिक १३ गते उनका श्रीमान् दीपेन्द्रबहादुर शाहीले कुटपिट तथा गाली गरेको। विवाह दर्ता नगरी दिँदा नागरिकता पनि नबनाई दिएको भन्द्र प्रहरीमा उजुरी परेको। घटना ७सल्लानको सिद्धकुमाख गाउँपालिका३ का डम्मरे सार्कीले गत कात्तिक १९ गते सामान्य विवादका कारण घरको कोठाभित्र आफ्नै श्रीमती शीतली सार्कीको बन्चरो र दाउरा प्रहार गर्दा घटना स्थलमै मृत्यु भएको। माथि उल्लेखित घटनाहरू त कर्णालीका केही प्रतिनिधिमूलक घटनाहरू मात्र हुन्। यस्ता घटनाहरू कर्णालीमा बर्सेनि सयौं घटिरहन्छन्। समाजमा घट्ने सबै घटनाहरूमध्ये अधिकांश घटनाहरू कानुनी निकायमा आउन पनि आउँदैनन्। डर, धम्की, प्रलोभन, आर्थिक विपन्नता जस्ता कारणहरू धेरै हिंसामा परेका नागरिकहरू न्यायको ढोकामा पुग्नै सक्दैनन्। अधिकारकर्मी टीका बिष्टले भनिन्, हिंसा मुक्त समाज निर्माणका अभियानहरू व्यापक रूपमा हुने भए पनि परिणामतह हिंसामुक्त समाज बनाउन अझै सकस छ। जसले गर्दा कर्णालीका धेरै निमुखा नागरिकहरूले शारीरिक तथा मानसिक यातना खेप्नुका साथै अकालमा ज्यानै गुमाउनुपर्ने अवस्था छ। उनले भनिन्, हिंसाको स्वरूपहरू समय क्रमसँगै बदलिएका छन्। प्रत्यक्ष हिंसा संरचनात्मक हिंसाहरू दुवै छन्। यो अवस्था राज्यका सबै तह र ठाउँहरूमा छ। शारीरिक, मानसिक, आर्थिक, मनोसामाजिक र यौनजन्य हिंसाहरू व्यापक छ। पछिल्लो समय विद्युतीय हिंसाबाट पनि महिला र बालबालिका प्रताडित भएका छन्। पितृसत्तात्मक सोच, त्यसबाट जकडिएको समाज र त्यसै प्रकारका संरचनाको कारण हिंसाहरू भइरहेका छन्। कर्णाली प्रदेशमा गत तीन आर्थिक वर्षको बिभिन्न हिंसाका घटनाहरू तथ्यांक हेर्ने हो भने डर लाग्दो छ। कर्णाली प्रदेश प्रहरी कार्यालयको तथ्यांकअनुसार कर्णालीमा आर्थिक वर्ष २०७७७८ देखि हालसम्म २ हजार ९ सय ७ वटा घरेलु हिंसाका घटनाहरू मात्र घटेका छन्। कर्णाली प्रदेश प्रहरी कार्यालय प्रमुख डीआईजी भीमप्रसाद ढकालका अनुसार प्रहरीमा आएका घरेलु हिंसाका २ हजार ९ सय ७ घटनामध्ये २ हजार १८ वटा त मुद्दा नै दर्ता भए। जसअनुसार आर्थिक वर्ष २०७७७८ मा ८ सय ७५ घटनामध्ये ५ सय ७४ मुद्दा दर्ता भए। यस्तै आर्थिक वर्ष २०७८७९ मा घरेलु हिंसाका ८ सय ८३ घटनामध्ये ५ सय ७४ नै मुद्दा दर्ता भए। यस्तै आर्थिक वर्ष २०७९८० मा जम्मा ८ सय ५८ घटनामध्ये ६ सय ३९ मुद्दा दर्ता भए। यस्तै चालू आर्थिक वर्षको हालसम्ममा घरेलु हिंसाका २ सय ९१ घटनामध्ये २ सय ३१ वटा मुद्दा दर्ता भई कानुनी प्रक्रियामा छन्। यी सबै घटनाहरू महिला तथा बालबालिकासँग लक्षित मात्र घटनाहरू अभिलेख भएका छन्। प्रदेश प्रहरी प्रमुख ढकालले भने, कर्णालीमा बालविवाह, बहुविवाह, कुटपिट तथा यातना, बालबिज्याइँ जस्ता सामाजिक अपराधहरू व्यापक छन्। यसलाई न्यूनीकरणका लागि प्रहरीले बिभिन्न अभियानहरू पनि सञ्चालन गरिरहेको छ। तर, यहाँका नागरिकहरूको शिक्षाको स्तर, चेतनाको स्तर, आर्थिक विपन्नता, भौगोलिक विकटता, प्रहरी जनशक्ति र संरचनाको अभाव जस्ता कारण सबै नागरिकहरूले हिंसाबाट जोगिन कानुनी सेवा पाउन नसकिरहेको अवस्था छ। प्रहरीले सुरक्षित कर्णाली विशेष अभियान, हरेक घरमा प्रहरी स्टिकर जस्ता बिभिन्न कार्यक्रमहरू ल्याएर नागरिकको बीचमा प्रहरी र प्रहरीको पहुँचमा नागरिक बनाउन लागिरहेका छौं। यो अभियान पनि निकै प्रभावकारी भएको छ। हरेक घरमा प्रहरी स्टिकर अभियानका कारण अहिले प्रहरीमा आउने नागरिकका गुनासाहरू दोब्बर रूपमा वृद्धि भएका छन्। आर्थिक वर्ष २०७७७८ बाट हालसम्म कुनै पनि बजेटबिना प्रहरीले ६ हजार ९ सय ७२ वटा सामाजिक बिकृतिहरू विरुद्धका सचेतना कार्यक्रमहरू सञ्चालन गरेको छ। न्याय माग्नै आउँदैनन् हिंसापीडित कर्णालीमा ८० प्रतिशत भूगोल जटिल छ। जहाँ सहजै गाउँ र सदरमुकाम आउजाउ गर्ने बाटो पनि सहज छैन। गाउँमा हुने सामाजिक अपराधहरूको विरुद्धमा बोल्ने र कानुनी निकायमा आउने सचेतनाको पनि कमी छ। कालीकोट जिल्ला अदालतमा बैतानिक वकिलको सेवा दिइरहेका अधिवक्ता दमनराज बमले भने, धेरैजसो हिंसापीडित कानुनी दायरामै आउँदैनन्। कोही आर्थिक अभाव, कोही डर, कोही धम्की, कोही प्रलोवनका कारण पनि पीडितहरू गाउँमै रोकिन्छन्। अदालतमा विपन्न नागरिकहरूका लागि कानुनी सहायता दिने वकिलको व्यवस्था हुन्छ भन्ने विषयमा पनि कत्तिलाई त जानकारी नै हुँदैन। समाजमा मुख्य रूपमा प्रभाव पारेको अपराधको राजनीतीकरण र अपराधको राजनीतिक संरक्षणले पनि पीडितहरू ओझेलमा परेका छन्। यसले समाजलाई गलत दिशामा लिइरहेको छ। पछिल्लो समय अदालतमा आउने अधिकांश सामाजिक अपराधका घटनाहरू मदिरापानसँग जोडिने गरेका छन्। बालविवाह, बहुविवाह, घरेलु हिंसा, लागूऔषध दुर्व्यसन जस्ता सामाजिक बिकृतिहरूविरुद्ध समुदायमा सचेतना जोगाउँदै प्रहरी। यस्तै झन्डै ३२ वर्षदेखि महिला अधिकारका क्षेत्रमा काम गर्दै आएको अधिकारकर्मी पवित्रा शाहीले बढ्दो सामाजिक सञ्जालको प्रयोग, धूमपान र मध्यपान जस्ता कुलत, आर्थिक विपन्नता, परम्परागत कुसंस्कार र प्रथाका कारण पनि समाजमा हिंसा बढिरहेको बताइन्। उनले भनिन्, कर्णालीमा २१औं सताब्दीसम्म पनि परम्परागत हानिकारक संस्कार, प्रथा र संस्कार कायमै छन्। यसले बढीजसो महिला तथा बालबालिकाहरू प्रभावित छन्। यहाँ अबुझभन्दा पनि बुझेकै शिक्षित मानिसहरूबाटै अपराध भइरहेको छ। हानिकारक संस्कारहरू मानिरहेका छन्। सरकारले हिंसाविरुद्ध धेरै नीति नियमहरू बनाएको छ। तर, कार्यान्वयन तहमा निकै कम छ। अहिले पनि छाउपडी प्रथाले महिलाहरू गोठमा बस्छन्। जातीय विभेद पनि उस्तै छ। खास गरी महिला तथा बालबालिकाहरूले शारीरिक, मानसिक, यौन हिंसाका साथै अन्य बिकृतिहरू भइरहेका छन्। हिंसाका हिसावले त अहिलेभन्दा पहिले नै ठीक थियो जस्तो लाग्छ। पहिलेपहिले त कानुनको डर हुन्थ्यो। मानिसहरू अनुशासित थिए। सामाजिक मूल्य मान्यताहरू पनि थिए। अहिले मानिसहरूमा न अनुशासन छ, न कसैको डर छ, न कानुनी कारबाहीको डर छ, शक्तिको आडमा जस्तोसुकै अपराध गरे पनि छुट पाइन्छ भन्ने मानसिकता छ। यसले त झन् समाजमा अपराध बढाइरहेको छ। सान्नीत्रिवेणी गाउँपालिका उपाध्यक्ष एवं न्यायिक समितिका संयोजक पार्वती सिंहले गाउँपालिकाको केन्द्रमा न्यायिक इजलास निर्माण गरी पीडितको गुनासो तत्काल सुन्ने व्यवस्था आफूले गरे पनि गाउँमा पीडितहरू उजुरी नै दिन नआउने गरेको बताइन्। उनले भनिन्, पीडितहरू हिंसामा पर्दा न्याय माग्नै आउँदैनन्। हामीले हिंसा मुक्त समाज निर्माणका लागि गाउँगाउँमा गएर सचेतना जोगाउने अभियानहरू पनि सञ्चालन गरिरहेका छौं। तर, पीडित उजुरी दिन आउँदैनन्। मलाई अन्याय भयो भनेर पीडित नै नआएपछि न्याय कसरी दिने ? उनले भनिन्, गाउँका पीडितहरूलाई गाउँमै पीडा सहेर बस्छन्। जसले गर्दा पनि सामाजिक अपराध नियन्त्रणमा चुनौती थपिएको छ। म उपाध्यक्ष भएदेखि अहिलेसम्म ३०, ३२ वटा आएका छन्। त्यसमा पनि घरेलु हिंसाका ७ वटा हुन्। २ वटा मुद्दा अगाडि बढाएका छौं। बाँकी छलफल गरी समाधान गरेका छौं। गाउँमा पीडितहरूले बाहिरभन्दा बेइज्जत हुन्छ भन्ने पीर, गाउँमा वा घरमा सँगै बस्नु परिहाल्छ मुद्दा हालेर फेरि हिंसा हुन्छ कि भन्ने डर, सामाजिक बन्धन, अन्य धेरै कारणहरूले पनि पीडितहरू कानुनी दायरामा नआउने गरेको उनको ठम्याइ छ। कर्णालीमा बालविवाह, बहुविवाह, कुटपिट तथा यातना, बालबिज्याइँ जस्ता सामाजिक अपराधहरू व्यापक छन्। यसलाई न्यूनीकरणका लागि प्रहरीले बिभिन्न अभियानहरू पनि सञ्चालन गरिरहेको छ। भीम ढकाल, प्रदेश प्रहरी प्रमुख धेरैजसो हिंसापीडित कानुनी दायरामै आउँदैनन्। कोही आर्थिक अभाव, कोही डर, कोही धम्की, कोही प्रलोभनका कारण पनि पीडितहरू गाउँमै रोकिन्छन्। अदालतमा विपन्न नागरिकहरूका लागि कानुनी सहायता दिने वकिलको व्यवस्था हुन्छ भन्ने विषयमा पनि कत्तिलाई त जानकारी नै हुँदैन।दमनराज बम, अधिवक्ता बढ्दो सामाजिक सञ्जालको प्रयोग, धूमपान र मध्यपान जस्ता कुलत, आर्थिक विपन्नता, परम्परागत कुसंस्कार र प्रथाका कारण पनि समाजमा हिंसा बढिरहेको छ। कर्णालीमा २१औं सताब्दीसम्म पनि परम्परागत हानिकारक संस्कार, प्रथा र संस्कार कायमै छन्। पवित्रा शाही, अधिकारकर्मी हिंसा मुक्त समाज निर्माणका अभियानहरू व्यापक रूपमा हुने भए पनि परिणाम तह हिंसामुक्त समाज बनाउन अझै सकस छ। जसले गर्दा कर्णालीका धेरै निमुखा नागरिकहरूले शारीरिक तथा मानसिक यातना खेप्नुका साथै अकालमा ज्यानै गुमाउनुपर्ने अवस्था छ। टीका बिष्ट, अधिकारकर्मी न्यूनीकरण गर्न के छ चुनौती ? कर्णालीमा लैंगिक हिंसा वा घरेलु हिंसा न्यूनीकरण गर्नका लागि धेरै चुनौतीहरू छन्। जसमा पहिलो चुनौती भनेको भौगोलिक विकटता छ। कर्णाली प्रदेश प्रहरी कार्यालय प्रमुख डीआईजी ढकालले भने, कतिपय घटनाहरू प्रहरी घटना स्थल पुग्नै दिनहँु लाग्ने भएका कारण प्रहरी पुग्दासम्म घटना सामसुम हुन्छ। अहिले पनि कर्णालीमा पर्याप्त रूपमा प्रहरीका संरचना र जनशक्ति छैन। भौतिक पूर्वाधार पनि छैन। कर्णालीमा २५ प्रतिशत प्रहरी युनिटहरूको मात्र आफ्नै भवन छ। बाँकी ७५ प्रतिशत प्रहरी युनिट भाडाका असुरक्षित घरमा छन्। प्रहरी नै असुरक्षित घरमा बसेर सेवा दिइरहेका छन्। सुर्खेत र जुम्ला बाहेकका ८ वटा जिल्लामा महिला बालबालिका तथा ज्येष्ठ नागरिक सेवा केन्द्र छैनन्। कर्णालीमा अहिले पनि पृतिसत्तात्मक सोच व्यापक रूपमा छ। पीडितहरूले हिंसाका घटनाहरू सहेर बस्ने तर प्रहरीमा नआउने समस्या छ। यसले हिंसामुक्त समाज बनाउन थप चुनौती थपिएको छ। यस्तै सामाजिक सञ्जाल र विद्युतीय माध्यमबाट हुने अपराध, महिलाहरूलाई आर्थिक परनिर्भरता, सामाजिक, राजनीतिक, सांसकृतिक रूपमा उपेक्षा गरेका कारण पनि हिंसा न्यूनीकरणमा चुनौती छ। महिला अधिकारकर्मी पद्मा खड्काले भनिन्, महिलालाई घरको मूलीदेखि संघ संगठनहरूको नेतृत्वमा स्वीकार गर्न नसक्ने सोच पनि हिंसा न्यूनीकरणको बाधक हो। कर्णालीमा रहेको व्यापक रूपमा गरिबी, अशिक्षा, छुवाछूत, सामाजिक कुसंस्कारहरू छन्। यसले पनि हिंसा बढिरहेको छ। हिंसा पीडितहरूलाई पुनस्र्थापना गर्नका लागि सरकारी तवरले कुनै चासो नभएका कारण पनि हिंसा पीडितहरू हिंसा सहेर बस्न बाध्य हुनु परेको छ। श्रीमान्बाट हिंसा हुँदा श्रीमतीले उजुरी गरेर कहाँ बस्ने जस्ता समस्याले पनि हिंसा न्यूनीकरणको अर्को चुनौती हो। प्रायः महिला तथा बालबालिकाहरू आफ्ना नजिककै मानिसहरूबाट हिंसा खेप्नु परेको अवस्था छ।"
"मन्त्रिपरिषद् बैठकको खाजा कटौती, वार्षिक ६० लाख जोगिने","काठमाडौं : सरकारले आजदेखि मन्त्रिपरिषद् बैठकको खाजा खर्च कटौती गरेको छ । प्रधानमन्त्री पुष्पकमल दाहाल प्रचण्डले बिहान सिंहदरबारमा बसेको मन्त्रिपरिषद् बैठकमा ससाना विषयबाट सुधारको थालनी गर्नुपर्ने भन्दै बैठकको खाजा कटौती गरिएको जानकारी दिएका हुन्। खाजा बापत प्रत्येक मन्त्रिपरिषद् बैठकमा करिब ६० हजार खर्च हुने गरेको प्रधानमन्त्री कार्यालयले जनाएको छ । वर्षमा एक सयभन्दा बढी मन्त्रिपरिषद् बैठक हुने गरेका छन् । मन्त्रिपरिषद्मा हुने खाजा कटौती भएसँगै वार्षिक करिब ६० लाख जोगिएको प्रधानमन्त्री दाहालका प्रेस सल्लाहकार गोविन्द आचार्यले जानकारी दिए । मन्त्रिपरिषद् बैठकमा सामान्य खाजा खुवाउन सुरु गरिएको छ । सरकारको कार्यशैली बदल्ने घोषणा गर्नुभएका प्रधानमन्त्री दाहाल सार्वजनिक बिदाका दिन बाहेक दैनिक १० बजे सिंहदरबारस्थित प्रधानमन्त्री कार्यालय पुगेका थिए। प्रधानमन्त्री सिंहदरबारबाट दैनिक विभिन्न मन्त्रालयका ब्रिफिङ लिने,राष्ट्रिय गौरवलगायत आयोजनामा देखिएका समस्या समाधानका लागि पहल लिँदै आएका छन्। यसैबीच,नेपाल संवत्लाई सम्पूर्ण सरकारी दस्तावेजमा उल्लेख गर्ने सरकारको निर्णय कार्यान्वयनमा आएको छ ।"
गणतन्त्रको विरोध गर्नुको कुनै अर्थ छैन : सभापति देउवा,"काठमाडौं : नेपाली कांग्रेसका सभापति शेरबहादुर देउवाले लोकतन्त्र र गणतन्त्रको विकल्प हुन नसक्ने बताएका छन्। सोमबार राष्ट्रिय एकता तथा मेलमिलाप दिवसको अवसरमा आयोजित कार्यक्रममा बोल्दै पूर्वप्रधानमन्त्री समेत रहेका देउवाले गणतन्त्रको विरोध गर्नेहरूको अर्थ नरहेको बताए। 'लोकतन्त्रको प्रतिष्पर्धामा अझ बढी लोकतन्त्र बनाउनुको विकल्प छैन,'उनले भने,'लोकतन्त्र र गणतन्त्रको विकल्प खोज्नु भनेको हुनै नसक्ने कुरा हो।' सभापति देउवाले पछिल्लो समय लोकतन्त्र विरोधी गतिविधि हुन थालेपनि विरोधको कुनै अर्थ नरहेको जिकिर गरे। राजा फर्काउन जस्तोसुकै गतिविधि भएपनि त्यो संभव नभएको उनको भनाइ छ। उनले वीपी कोइरालाको राष्ट्रिय एकता र मेलमिलापको नीतिले हरेक नेता र पार्टीमा कही न कही प्रभाव परेको बताए। पार्टीहरूमा मतभेद तथा प्रतिष्पर्धा हुने भएपनि सबै पार्टीहरू एक ठाउँमा बस्ने संस्कार नेपालमा मात्रै भएको दावी गरे। राष्ट्रिय एकता र मेलमिलापको नीति अहिलेको परिस्थितमा झनै आवश्यकता रहेको देउवाको भनाइ छ।"
पुँजी बजारबारे सार्वजनिक लेखा समितिको निर्देशन,"काठमाडौं : प्रतिनिधिसभाअन्तर्गतको सार्वजनिक लेखा समितिले समग्र पुँजी बजारको विषयमा आधारित भएर गरेको छलफलपछि सरकारदेखि नियामक निकायलाई समेत निर्देशन दिएको छ। समितिले गत बिहीबार नेपाल धितोपत्र बोर्ड, नेपाल बिमा प्राधिकरणसहित नेपाल सरकार अर्थ मन्त्रालयका अधिकारीहरूबीच घनिभुत छलफल गरेको थियो। उक्त छलफलपछि समितिले नेपाल सरकार, नेपाल धितोपत्र बोर्ड र बिमा प्राधिकरणलाई सुधार गनुपर्ने पक्ष औंल्याउँदै सुझाव दिएको छ। यतिमात्रै होइन समितिले कुनै विषय ३० दिनभित्र सक्नलाई निर्देशनसमेत दिएको छ। समितिको १९औं बैठकले सरोकारवाला निकायहरूलाई निर्देशन दिएको हो। समितिले सार्वजनिक गरेको छलफलपछिको निष्कर्ष प्रतिवेदनमा नेपाल धितोपत्र बोर्डमार्फत भएका कानुनी व्यवस्थामाथि प्रश्न उठाएको छ। बोर्डमा भएको व्यवस्थाअनुसार कम्पनीहरूको सेयर निष्कासन सम्बन्धमा धितोपत्रसम्बन्धी ऐन २०६३ तथा निम्नलिखित नियमावलीहरू र उक्त ऐन कार्यान्वयनका लागि जारी भएका अन्य नियम, विनियम, निर्देशिकाहरू तथा बोर्डबाट जारी भएका निर्देशनहरू र सेयर निष्कासन गर्ने सम्बन्धित संस्थाकम्पनीको प्रत्यक्ष नियमनकारी संस्थाबाट प्रदान गरिने सहमतिस्वीकृतिपूर्वस्वीकृतिलाई आधार लिने गरेको देखिएता पनि धितोपत्रसम्बन्धी ऐन, २०६३ मा प्रत्यायोजन गरिएको अधिकारअन्तर्गत बनेका देहायका नियमावलीहरू, नेपाल धितोपत्र बोर्डसम्बन्धी नियमावली, २०६४, धितोपत्र बजार सञ्चालन नियमावली, २०६४, धितोपत्र व्यवसायी (धितोपत्र दलाल तथा धितोपत्र व्यापारी) नियमावली, २०६४, धितोपत्र व्यवसायी (मर्चेन्ट बैंकर) नियमावली, २०६४, सामूहिक लगानी कोष नियमावली, २०६७, धितोपत्रको केन्द्रीय निक्षेप सेवा नियमावली, २०६७, क्रेडिट रेटिङ नियमावली, २०६८, धितोपत्र दर्ता तथा निष्कासन नियमावली, २०७३, वस्तु विनिमय बजारसम्बन्धी नियमावली, २०७४, धितोपत्र सूचीकरण तथा यस्तै, नेपाल धितोपत्र बोर्ड नियमावली तथा कार्यविधि किन, कहिले र कसरी परिवर्तन भएको हो भन्ने जानकारी कम्पनी रजिस्ट्रारको कार्यालयलाई समेत नभएको (कम्पनी रजिस्ट्रारको कार्यालयको पसं ०८०८१, चनं ९०८ मिति २०८०।०७।२२ को पत्रानुसारमा समितिले प्रश्न गरेको छ। यस्तो अवस्थामा अन्य सर्वसाधारण लगानीकर्तालाई उल्लिखित कानुनहरूमा भएका परिमार्जनहरू थाहा छ भन्न सक्ने अवस्था पनि देखिएन। समग्र सेयर कारोबारलाई व्यवस्थापन गर्ने यस्ता कानुनहरू सर्वसाधारणको लागि वैधानिक तवरमा जानकारी नदिइनुले पारदर्शितामाथि आशंका गर्ने ठाउँ रहन्छ। समितिको टिप्पणी छ। यससँगै, समितिले लगानीकर्ताको हकहित संरक्षण, स्वच्छ र पारदर्शी बजार निर्माण एवम् प्रणालीगत जोखिम कम गर्ने उद्देश्य रहेको धितोपत्र बोर्ड निश्चित स्वार्थ समूहको प्रभाव र दबाबबाट प्रभावित हुन नसक्ने अवस्था सुनिश्चित हुनु पर्दछ। सो सम्बन्धमा अर्थ मन्त्रालय पनि सचेत रहन ध्यानाकर्षण गराएको छ। लेखा समितिको ९ बुँदे निर्देशन"
बालकुमारी घटनामा मन्त्री ज्वाला दोषी छैनन् : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले बालकुमारी घटनामा मन्त्री प्रकाश ज्वाला दोषी नभएको स्पष्ट पारेका छन्। सोमबार नेपाली कांग्रेसको राष्ट्रिय मेलमिलाप तथा एकता दिवसका अवसरमा आयोजित कार्यक्रममा बोल्दै पूर्वप्रधानमन्त्री समेत रहेका नेपालले बालकुमारीमा दुई युवाको ज्यान जानेगरी भएको घटनामा मन्त्री ज्वालाको कुनै दोष नभएको दावी गरेका हुन्। ज्वाला एकीकृत समाजवादी पार्टीबाट मन्त्री बनेका हुन्। उनले बालकुमारी नजिकै पार्टीको केन्द्री कमिटीको बैठकबाट सरकारी कामको सिलसिलामा बाहिर निस्किने क्रममा मन्त्री ज्वालाको गाडीमाथि आगजनी भएको बताए। मन्त्री ज्वाला आफ्नो निजी सुरक्षा अधिकारी (पीएसओ) सहित प्रदर्शनस्थल हुँदै सिंहदरबार जाँदै गर्दा प्रदर्शनकारीहरूले उनको गाडी रोकेर आगो लगाइ दिएका थिए। उनले भने,'बालकुमारीमा नेकपा एकीकृत समाजवादी पार्टीको बैठक केन्दीय कमिटीको बैठक बसिरहेको थियो। हामी बैठकमा व्यस्त थियौं। थाहा भएन । त्यसपछि उहाँ सरकारी कामकाजको सिलसिलामा निस्किनु भएको हो। घटनामा उहाँ दोषी हुनुहुन्न। यसलाई अन्यथा नलिनु होला।' सो घटनाप्रति एकीकृत समाजवादी गम्भीर रहेको उनको भनाइ छ। उनले घटनाका दोषीमाथि कारवाही हुनुपर्ने बताए। इपीएस भाषा परीक्षाको विषयलाई लिएर विरोधमा उत्रिएका युवाहरूमाथि प्रहरीले गोली चलाउँदा दुईजनाको ज्यान गएको छ। युवाहरूको प्रदर्शन भइरहेको स्थानमा सुरक्षाकर्मीसहित मन्त्री ज्वाला गएपछि उनीहरूले मन्त्री सवार गाडीमा आगजनी गरेका थिए। विरोध भइरहेको स्थलमा सुरक्षाकर्मीसहित गाडी लिएर मन्त्री ज्वाला पुगेको भन्दै आलोचना समेत भएको छ।"
गृहमन्त्रीलाई गगन थापाको सुझाव : माइतीघरलाई निषेधित क्षेत्रबाट हटाइदिनुहोस्,"काठमाडौं : नेपाली कांग्रेसका महामन्त्री गगन थापाले माइतीघरको निषेधित क्षेत्र हटाइदिन गृहमन्त्री नारायणकाजी श्रेष्ठसँग अनुरोध गरेका छन्। सोमबार संसदको राज्य व्यवस्था तथा सुशासन समितिमा बोल्दै थापाले आफ्नो आवाज सरकारलाई सुनाउन माइतीघर पुगेकाहरूलाई प्रहरीले धमाधम पक्राउ गर्न थालेपछि निषेधित क्षेत्र तुरुन्त हटाउन अनुरोध गरेका हुन्। आज धोती जुलुस भयो। यो पोलिटिकल स्टेटमेन्ट हो नि। त्यहाँ मान्छेहरूले केहीले टोपी दिवस मनाउछौं भनेर आउनुभयो। यो राइट सबैसँग छ। माइतीघरमा आएर उहाँले देखाउनु खोज्नु भयो कि यहाँ माइतीघरले सरकारलाई सुन्छ। हाम्रो ठाउँ हो नि त। हिजो हामी सबैले त्यसै गरेको हो नि त। तर अहिले माइतीघरलाई निषेधित गरेपछि बल प्रयोग गर्नुपरेको छ। हाम्रो कुरा सांसदले सुन्छन्, सरकारले सुन्छ भनेर बालकुमारीतिर नगाएर माइतीघरमा मण्डलमा शान्तिपूर्ण ढंगले धर्नामा बस्ने वातावरण बन्थ्यो। हाम्रो डेमोक्रेसीमा यसलाई निश्चित ठाउँ बनाएको हो। जहाँ मान्छे आएर आफ्नो कुरा राख्छ। सरकारले, सांसदले र राज्यले सुन्छ भनेर अनुभूति गराउन खोजेको हो । यसको कुनै औचित्य छैन। यसकारण यो निर्णय तत्काल पुनरविचार गर्नुहोस्,उनले भने,'प्रदर्शन गर्न दिनुहोस्।' सोमबार बिहान मात्रै धोती दिवसको अवसरमा आयोजित र्यालीमा सहभागी जनमत पार्टीका अध्यक्ष सीके राउतसहितका नेता कार्यकर्ताहरुलाई प्रहरीले धरपकड गरी माइतीघरबाट पक्राउ गरेको छ। सरकारले निषेधित क्षेत्र तोकेको माइतीघरबाट ५१ जना पक्राउ परेका हुन्। राष्ट्रिय धोती दिवस को अवसरमा आयोजित र्याली निषेधित क्षेत्र प्रवेश गर्न खोजेपछि ४७ जना पुरुष र ४ जना पक्राउ परेका हुन्। पक्राउ परेकाहरूलाई महेन्द्र पुलिस क्लबमा राखिएको छ । सरकारले माइतीघरदेखि नयाँबानेश्वरसम्म निषेधित क्षेत्र घोषणा गरेको छ।"
"दुईजना युवाको हत्या भएको घटना सामान्य होइन,त्यहाँ केही न केही लुकेको छ : प्रधानमन्त्री","काठमाडौं : प्रधानमन्त्री पुष्पकमल दाहालले ललितपुरको बालकुमारीमा दुई युवाको ज्यान जानेगरी भएको घटना सामान्य नभएको बताएका छन् । सोमबार नेपाली कांग्रेसको राष्ट्रिय एकता तथा मेलमिलाप दिवसका अवसरमा आयोजित कार्यक्रममा बोल्दै प्रधानमन्त्री दाहालले दुईजना युवाको हत्या भएको विषय गम्भीर रहेको बताए। प्रधानमन्त्री दाहालले भने,'दुई युवाको हत्या भएको घटना सामान्य छैन। मैलै यो घटनालाई गम्भीर रुपमा लिएको छु । बालकुमारी घटना बाहिर देखिएजस्तो छैन, त्यहाँ केही न केही षडयन्त्र भएको छ । ' प्रधानमन्त्री दाहालले राजनीतिक प्रणालीमाथि आक्रमण भएको त होइन भन्ने भान समेत परेको बताए। 'सो घटना जस्तो देखिएको छ त्यस्तो छैन। त्यो भित्र अर्कै केही छ भन्ने अनुभूत गरेको छु। यो कतै लोकतन्त्रत्र र गणतन्त्रका विरोधमा डिजाइन छैन त भन्ने प्रूप त होइन। यसकारण तुरून्त निलम्बन गर्ने र उच्च स्तरीय छानबिन समिति गठन गरिएको हो।' प्रधानमन्त्री दाहालले घटनामा दोषी देखिए जोकोहीलाई पनि कानुनी दायरामा ल्याउने बताए। उनले घटनाबारे सरकारले गर्नुपर्ने र गर्नसक्ने काम तुरून्त गरेको दावी गरे। प्रधानमन्त्री दाहालले मृतकका परिवारका दुईजना सदस्यलाई रोजगारी दिने र सहिद घोषणा गर्ने कुरो राजनीतिक तहमा छलफल भइरहेको बताए। इपीएस भाषा परीक्षाको विषयलाई लिएर विरोध प्रदर्शनमा उत्रिएका युवाहरूमाथि प्रहरीले गोली चलाउँदा दैलेखका सुजन राउत र अछामका वीरेन्द्र शाहीको मृत्यु भएको छ। सो घटनामा निष्पक्ष छानबिन गर्न सरकारले उच्च अदालतका पूर्वन्यायाधीश शेखर पौडेलको संयोजकत्वमा उच्चस्तरीय छानबिन समिति गठन गरेको छ।"
बालकुमारी घटनामा दोषी जोसुकै होस् कारवाही गर्छौं : गृहमन्त्री,"काठमाडौं :गृहमन्त्री नारायणकाजी श्रेष्ठले बालकुमारी घटनामा दोषी देखिएका जोसुकै भएपनि कानुनको दायरामा ल्याएर छोड्ने प्रतिवद्धता जनाएका छन्। सोमबार संसदको राज्य व्यवस्था तथा सुशासन समितिको बैठकमा सांसदहरूले उठाएका प्रश्नको जवाफ दिँदै गृहमन्त्री श्रेष्ठले घटनालाई प्राथमिकतामा राखेर नै सरकारले उच्चस्तरीय छानबिन समिति गठन गरेको स्पष्ट पारे। उनले भने, 'बालकुमारी घटनामा समितिले अध्ययन गर्छ। प्रश्न उठेका सबै विषयमा अनुसन्धान हुन्छ। जुनजुन दोषी देखापर्छन् तिनीहरूलाई कानुनको दायरामा ल्याएर छोड्छौं।' उनले बालकुमारी घटनाको निष्पक्ष छानबिनका लागि सुरक्षाकर्मी र इपीएस कार्यालय प्रमुखलाई निलम्बन गरिएको दावी गरे। उनले यसमा गलत प्रचार नगर्न समेत आग्रह गरे। मन्त्री श्रेष्ठले मृतकका परिवारलाई १० लाख बाहेक मृतकका परिवारलाई रोजगारीको व्यवस्था गर्ने प्रतिवद्धता जनाए। उनले भने,'मृतकका परिवारलाई १० लाख बाहेक मृतकका परिवारका सदस्य जसले जुन प्रकृतिको रोजगारी गर्न सक्न्छ तिनीहरूलाई व्यवस्था गर्छौं। यसमा प्रधानमन्त्रीज्यू पनि सकारात्मक हुनुहुन्छ। सरकारले यसमा व्यवस्था गर्छ।' उनले घाइतेहरूको निशुल्क उपचार गरिने बताए। सरकारले बालकुमारी घटनाको वस्तुगत छानबिन गर्न उच्च अदालतका पूर्वन्यायाधीश शेखर पौडेलको अध्यक्षतामा उच्चस्तरीय छानबिन आयोग गठन गरेको छ।"
प्रदर्शनस्थलमा मन्त्रीको गाडी पुगेपछि घटनाले अर्को मोड लियो : गृहमन्त्री,"काठमाडौं : गृहमन्त्री नारायण काजी श्रेष्ठले प्रदर्शन भइरहेको स्थानमा भौतिक पूर्वाधार तथा यातायात मन्त्री प्रकाश ज्वाला पुगेपछि घटनाले अर्को मोड लिएको बताएका छन्। सोमबार बिहान संसदको राज्य व्यवस्था तथा सुशासन समितिको बैठकमा बोल्दै मन्त्री श्रेष्ठले युवाहरूको प्रदर्शन भइरहेको बालकुमारीमा सुरक्षा गार्डसहित मन्त्री ज्वाला पुगेपछि घटनाले अर्को मोड लिएको बताएका हुन्। उनले भने,'उहाँ आर्मीको सेक्युरिटी गार्ड र नेपाल प्रहरीको पीएसओ लिएर जानुभयो। हाम्रो भनाइ के हो भने उहाँहरूले किन रोक्नु भएन होला ? किन सूचना दिनु भएन होला ? यसले घटनालाई अलिकति अर्को मोडमा लैजानका निम्ति उत्प्रेरक (क्याटलिस्ट) को भूमिका निर्वाह गरेको छ। ' प्रदर्शनस्थलमा त्योभन्दा अगाडि प्रहरीले लाठी चार्ज र टियर ग्यास मात्रै हानेको उनको भनाइ छ। 'उहाँ आउनु भन्दा पहिले प्रहरीले इपीएसको कार्यालयमा तोडफोड हुन नदिन र प्रदर्शनकारीहरूलाई बाहिर राख्ने काम गरिरहेको देखिन्छ,'मन्त्रीको गाडी आएपछि उहाँ बाहिर निस्केर प्रदर्शनकारीहरूसँग सवालजवालतिर लाग्नु भएछ। त्यसपछि त्यो भएन भनेपछि अलि त्यहाँ धकेलाधकेल भएको भीडीयोमा देखिन्छ। त्यसपछि गाडी जलेको देखिन्छ' मन्त्रीको गाडी प्रदर्शनकारीको घेरामा छ भन्ने थाहा पाएपछि प्रहरी गोली प्रहार भएको हुनसक्ने उनको अनुमान छ। तर यो सरासर गलत भएको उनको भनाइ छ। घटनामा इपीएस कार्यालयको प्रमुखको भूमिका पनि नकारात्मक देखिएको बताए। उनले इपीएस परीक्षाको विषयलाई लिइर युवाहरू प्रदर्शनमा उत्रिएपछि बुझ्न घटना भएकै बिहान इपीएस कार्यालय प्रमुखसँग बुझ्दा विषय सामान्य रहेको बताएको मन्त्री श्रेष्ठले बताए। यसकारण तत्कालै श्रम मन्त्रालयसँग बसेर इपीएस कार्यालय प्रमुखलाई तुरुन्त हटाएर निलम्बन गर्ने निर्णय गरिएको बताए। अनुसन्धान सहज बनाउन ललितपुरको प्रमुख जिल्ला अधिकारी र ललितपुरको प्रहरी प्रमुखको सरुवा गरिएको बताए। उनका अनुसार ललितपुरको एसएपीलाई प्रहरी हेडक्वाटरमा र प्रमुख जिल्ला अधिकारीलाई गृहमन्त्रालयमा तानिएका छन्। उनले बालकुमारी घटनामा एकजनाको प्रहरीको गोली लागेर मृत्यु भएको, अर्का युवाको छातीमा निलडाम देखिएकाले टियरग्यास प्रत्यक्षरुपमा लागेको हो कि हतियारको पार्टले हो यसबारे छानबिन समितिको अनुसन्धानबाट खुल्ने बताए। पुष १३ गते ललितपुरको बालकुमारीमा इपीएस परीक्षाको विषयलाई लिएर विरोध प्रदर्शनमा उत्रिएका युवाहरूमाथि प्रहरीले बल प्रयोग गर्दै दु्ईजनाको ज्यान गएको छ। दैलेखका सुजन राउत अछामका वीरेन्द्र शाहको मृत्यु भएको हो। सरकारले प्रहरीको गोली लागी दुईजना युवाको ज्यान जाने गरी बालकुमारीमा भएको घटनाको छानबिन गर्न उच्चस्तरीय जाँचबुझ समिति गठन गरेको छ। सोमबार बिहान मन्त्रिपरिषद्को बैठकले जाँचबुझ आयोग ऐन २०२६ को दफा ३ को उपदफा (२) अन्तर्गत छानविन गर्न उच्च अदालतका पूर्वन्यायाधीश शेखर पौडेलको नेतृत्वमा उच्चस्तरीय समिति गठन गरेको हो।"
नयाँ वर्षलाई फेवा किनारमा स्वागत,"पोखरा : फेवाताल किनारमा सडक महोत्सवको आयोजना गरी अंग्रेजी नयाँ वर्ष २०२४ लाई स्वागत गरिएको छ। रेस्टुरेन्ट एन्ड बार एसोसियसन (रेवान) पोखराको आयोजनामा नयाँ वर्षको अवसरमा भएको २५औं संस्करणको सडक महोत्सवमा स्वदेशी तथा विदेशी पर्यटक सहभागी थिए। फेवाताल किनारको तीन किलोमिटर क्षेत्रमा विभिन्न सांस्कृतिक झाँकी, कन्र्सट, गीतसंगीतको आयोजना गर्दै विभिन्न खानाका परिकार पस्कँदै सडक महोत्सव भइरहेको छ। पोखरा र अन्नपूर्ण पदयात्रा क्षेत्रमा आउने पर्यटकलाई पोखरामै नयाँ वर्षमा रमाइलो वातावरण बनाउन २४ वर्ष अघिदेखि रेवान पोखराले सडक महोत्सवको आयोजना गर्दै आएको छ। २५औं संस्करणको महोत्सव विभिन्न जातजाति, नेपाली कला, संस्कृति र परम्परा एकै ठाउँमा पस्केर विशेष रूपमा मनाइरहेको रेवान पोखराका अध्यक्ष नरेशबहादुर भट्टराईले बताए। पोखरालाई अंग्रेजी नयाँ वर्ष मनाउने गन्तव्यस्थलको रूपमा विकास गर्ने उद्देश्यले सुरु भएको सडक महोत्सव पछिल्लो समयमा स्वदेशी तथा विदेशी पर्यटक आकर्षित हुँदै गएको महोत्सवका संयोजक विश्वराज पौडेलले बताए। सडक महोत्सवमा विदेशी पर्यटकको भन्दा स्वदेशी पर्यटकको भीड बढी हुने गरेको छ। पछिल्लो समयमा भारतीय पर्यटक पनि महोत्सवकै लागि आउने गरेका छन् भने एक्याप क्षेत्रको पदयात्राका लागि आएका पर्यटक पनि पोखरामा हुने नयाँ वर्ष महोत्सवमा रमाउने गर्छन्। सन् २०२३ लाई बिदाइ र २०२४ लाई स्वागत गर्ने गरी रजत संस्करण पुस १६ गतेसम्म चल्दैछ। यो पुस १२ गतेबाट सुरु भएको हो। सडकमै खाऔं, सडकमै नाचौं, सडकमै रमाऔं भन्ने नाराका साथ सडक महोत्सव सुरु भएको हो। महोत्सवअन्तर्गत सांस्कृतिक कार्यक्रम, मौलिक भेषभूषा प्रदर्शन, खानाका परिकार, सांस्कृतिक झाँकी प्रदर्शन, रात्रिकालीन कन्सर्टलगायत मनोरञ्जनात्मक गतिविधि भइरहेका छन्। सडक महोत्सवले पर्यटन क्षेत्र चलायमान पोखराका होटलमा १५ देखि २० प्रतिशतसम्म होटलमा अकुपेन्सी रहेकोमा क्रिसमसमा ५० प्रतिशत र नयाँ वर्षमा आयोजित सडक महोत्सवका कारण ७० प्रतिशतसम्म अकुपेन्सी बढेको होटल संघ पोखरा नेपालका अध्यक्ष लक्ष्मण सुवेदीले बताए। अंग्रेजी नयाँ वर्ष, तमु ल्होसारलगायत विभिन्न बिदाका कारण पनि आन्तरिक पर्यटक पोखरा घुम्न आउने बढेका र भारतीय पर्यटकको आगमन पनि बढेकाले नयाँ वर्षमा पर्यटन व्यवसायमा चहलपहल बढेको अध्यक्ष सुवेदीले बताए। तेस्रो मुलुकका पर्यटक पनि आएकाले चहलपहल बढेको हो। नयाँ वर्षको अवसरमा सन् २०२४ को १ तारिखदेखि पाँच दिनसम्म चहलपहल बढ्ने पनि उनले सुनाए। २० प्रतिशत भारतीय ३५ प्रतिशत स्वदेशी पर्यटक र बाँकी तेस्रो मुलुकका पर्यटक यतिबेला पोखरामा रहेको व्यवसायीले बताएका छ्न्। पोखराको लेकसाइड र वरपरि होटलमा ४० हजार बेड संख्या रहेको व्यवसायीले बताएका छन्। अन्तर्राष्ट्रिय विमानस्थल सञ्चालनमा आएपछि पर्यटकको आगमन बढ्ने विश्वासमा ठूलो लगानीमा होटलहरू थपिएका छन्। अन्तर्राष्ट्रिय विमानस्थल सञ्चालनमा आएको एक वर्ष जनवरी २०२४ को १ तारिखमा पुग्छ तर अहिलेसम्म चीनबाट दुई चार्टर प्लेन र एउटा भुटानबाट आएको बाहेक नियमित अन्तर्राष्ट्रिय उडान भने हुन सकेको छैन। अन्तर्राष्ट्रिय विमानस्थल बनेपछि पर्यटकको आगमन बढ्ने विश्वासमा लगानी गरेका पर्यटन व्यवसायी एक वर्षसम्म पनि नियमित अन्तर्राष्ट्रिय उडान हुन नसक्दा चिन्तित रहेका छन्।"
चीन र भारतसँग सम्बन्ध सन्तुलित राखेर लगानी भित्र्याउनुपर्छ : बाबुराम भट्टराई,"काठमाडौं : पूर्वप्रधानमन्त्री एवं नेपाल समाजवादी पार्टीका अध्यक्ष बाबुराम भट्टराईले छिमेकी मुलुकसँग सन्तु्लित सम्बन्ध कायम गरेर दुवैतिरको लगानी भित्र्याउनुपर्ने बताएका छन्। सोमबार नेपाली कांग्रेसको राष्ट्रिय मेलमिलाप तथा एकता दिवसको अवसरमा आयोजित कार्यक्रममा बोल्दै पूर्वप्रधानमन्त्री भट्टराईले चीन र भारतबाट लगानी भित्र्याएर देशको विकासमा लगाउनुपर्ने बताएका हुन्। 'आगामी दिनमा चीन पहिलो अर्थतन्त्र र भारत तेस्रो अर्थतन्त्र मुलुक बन्दैछन्। यो हाम्रा लागि अवसर पनि हो,'उनले भने,'भारतसँग खुला सीमानाकालगायत विविध समस्याहरू छन्। यसको सधैंका लागि समाधान गर्नुपर्छ। दुवै मुलुकबाट लगानी भित्र्याएर देशमा विकास गरौं।' नेता भट्टराईले समयमै सोचिएन भने नेपालको अर्थतन्त्र डामाडोलको अवस्थामा पुग्ने बताए। उनले भने,' हामी कछुवा गतिमा जाने हो भने अर्थतन्त्र झनै डामाडोलको अवस्थामा पुग्न बेर लाग्दैन। यसकारण अर्थतन्त्रलाई चलायमान बनाउनुपर्छ।' मुलुकको अर्थतन्त्र चलायमान बनाउन सरकार गम्भीर हुनुपर्ने बताए। उनले सरकारको स्थिरताका लागि प्रमुख राजनीतिक दलहरुको संयुक्त सरकार बनाउन प्रस्ताव समेत गरे। रोजगारी नपाएर युवाहरू पलायन भइरहेको भन्दै यसलाई समयमै रोक्नुपर्ने बताए। यसो गर्न सकिएन भने मुलुकले ठूलो क्षति व्यहोर्नुपर्ने बताए। रोजगारीकै कारण पुष १३ गते बालकुमारीमा दुई युवाले ज्यान गुमाउनु परेको बताए।"
"मन्त्रीको पीएसओ, डीएसपीलाई निलम्बन किन ? गृह सचिव र आईजीपीलाई कारबाही गर्नुस् : सांसद","काठमाडौं : सांसद राजेन्द्र राईले गोली चलाउन आदेश दिने गृहमन्त्री, गृह सचिव र आईजीपीलाई कारबाही गर्न माग गरेका छन्। सोमबार बिहान दुई जना युवकको प्रहरीको गोलि प्रहारबाट हत्या भएपछि छलफल गर्न बोलाइएको संसदीय समितिको बैठकमा गृहमन्त्री नारायणकाजी श्रेष्ठकै अगाडि उनले मन्त्रीको पीएसओ, डीएसपीलाई निलम्बन गर्नु अगाडि माथिल्लो तहका कर्मचारीलाई कारबाही गर्नुपर्ने बताएका हुन्। मन्त्रीको पीएसओ, डीएसपीलाई निलम्बन किन गर्नुहुन्छ ? पहिला तपाईं आजै राजीनामा दिनुहोस्। गृह सचिव, आइजीपीलाई कारबाही गर्नुस्, सक्नुहुन्छ। उनले आक्रोश व्यक्त गर्दै भने, मन्त्रीको पीएसओ, डीएसपी, सिडियो, तल्लो तहको लाई मात्र कारबाही नगर्नुस्। मन्त्रीले भनेपछि पीएसओ खुरुखुरु हिड्न पर्छ। तपाईं उसलाई किन कारबाही गर्नुहुन्छ। तत्लो तहका कर्मचारीलाई कारबाही गरेर पन्छिनुहुन्छ। बैठकमा उनले गृहमन्त्री नारायणकाजी श्रेष्ठलाई नैतिकताका आधारमा राजीनामा दिनसमेत सुझाव दिए गरे। उनले भने विदेश गएर काम गरेर खान्छु भन्नेलाई गोली हाल्ने तपाईँले राजीनामा नदिए कसले दिन्छ ? उनले प्रश्न गरे। राईले भने,घटनाको छानबिनका लागि समिति पनि बन्यो । अब यसो गरौँ मन्त्री ज्यू तपाई राजीनामा दिनुस्, सबैभन्दा राम्रो कुरा तपाई राजीनामा दिनुस् । राजीनामा दिनै पर्यो नि, विदेश गएर काम गरेर खान्छु भन्नेलाई ताकी ताकी गोली हाल्ने तपाईँले राजीनामा नदिए कसले दिन्छ ? सोमबार बिहान मन्त्रिपरिषद्को बैठकले जाँचबुझ आयोग ऐन २०२६ को दफा ३ को उपदफा (२) अन्तर्गत छानविन गर्न उच्च अदालतका पूर्वन्यायाधीश शेखर पौडेलको नेतृत्वमा उच्चस्तरीय समिति गठन गरेको गृहमन्त्री श्रेष्ठले जानकारी गराएपछि राईले भने, उक्त समितिले तपाईंले गृहमन्त्रीबाट राजीनामा नदिसम्म छानबिन गर्न सक्दैन। हुँदैन। राईले आज नै पत्रकार सम्मेलन गरेर उनलाई राजीनामा दिन सुझाव दिए। उनले भने, रोजगार देउभन्दा गोली हान्ने ? मान्छे मार्ने, युवालाई मार्न आदेश दिन पाइन्छ ? तपाईंले शान्ति सुरक्षा कायम गर्नु भएन। गत शुक्रबार ललितपुरको बालकुमारीमा प्रहरीको गोली लागेर दैलेखका सुजन रावत र अछामका वीरेन्द्र शाहीको मृत्यु भएपछि जनआक्रोश बढेको छ।"
"ओलीको प्रश्न : युवाहरूको प्रदर्शनमा मन्त्रीले गाडी लिएर किन जानुपर्यो, हुलमा नगइ नहुने के आइलाग्यो ?","काठमाडौं : नेकपा एमालेका अध्यक्ष केपी शर्मा ओलीले बालकुमारीमा युवाहरूको प्रदर्शनमा गएर भौतिक, पूर्वाधार तथा यातायात मन्त्री प्रकाश ज्वालाले हुललाई उत्तेजित पारेको आरोप लगाएका छन्। नेपाली कांग्रेसको राष्ट्रिय एकता र मेलमिलाप दिवसमा आयोजित कार्यक्रममा बोल्ने क्रममा अध्यक्ष ओलीले मन्त्री ज्वालाले प्रदर्शन भइरहेको स्थानमा गएर आगोमाथि घ्यु थप्ने काम गरेको बताए। 'विदेश जान मारिएका छन्। मारिए किन ? यसको जवाफ कसले दिने। बालकुमारीमा युवाहरूको प्रदर्शनमा मन्त्रीले गाडी लिएर किन जानुपर्यो ? नगइ नहुने के आइलाग्यो उनले भने,'थुप्रै प्रश्ननहरू उब्जिएका छन्। त्यसको जवाफ के हो? उनले थपे,'हुलमा गएर उत्तेजित पारेर गोली चलाएर मान्छे मारेको छ । गोली मात्रै चलाएको होइन। बन्दुकको कुन्दाले यसरी हानेको छ कि मान्छे ठाउँको ठाउँ मरेको छ। ' पूर्वप्रधानमन्त्री समेत रहेका ओलीले प्रचण्ड सरकारप्रति कांग्रेस सन्तुष्ट रहेको टिप्पणी गरे। उनले भने,'अहिलेको स्थिति, परिस्थित र राज्य सञ्चालनमा सन्तुष्ट रहेको नेपाली कांग्रेस तलाउमा एउटा ढुंगो फालेर तरंग ल्याउने मेरो इच्छा छैन। त्यसैले म त्यता जान चाहदैन। कुनै अमन चयनमा खलल पार्न पनि चाहदैन। ' उनले आफूलाई महामन्त्री विश्वकर्मा शर्माले मेलमिलाप दिवसमा आउनासाथ भाटे कारबाही गरेको भन्दै व्यंग्य समेत गरे। अध्यक्ष ओलीले कांग्रेसले मेलमिलाप दिवसको महत्व र सान्दर्भिकतालाई समयअनुसार रुपान्तरण गर्नुपर्ने बताए। ४७ वर्षअघि पुष १६ गते वीपी कोइराला भारत प्रवासनबाट नेपाल फर्किएका थिए। सोही दिनदेखि नेपाली कांग्रेसले राष्ट्रिय एकता र मेलमिलाप दिवस मनाउँदै आएको छ।"
हेटौंडामा निर्वाचन अधिकृतको कार्यालय स्थापना,"हेटौंडा : आगामी माघ ११ गते हुने राष्ट्रिय सभा सदस्य पदको निर्वाचनका लागि आज हेटौंडामा निर्वाचन अधिकृतको कार्यालय स्थापना गरिएको छ। राष्ट्रिय सभामा बागमती प्रदेशबाट प्रतिनिधित्व गर्ने सदस्यको निर्वाचनका लागि हेटौंडा५ स्थित प्रदेश निर्वाचन कार्यालयमा मकवानपुरका जिल्ला न्यायाधीश एवं निर्वाचन अधिकृत महेन्द्रबहादुर कार्की कार्यालय स्थापना गरेका हुन्। निर्वाचन अधिकृतको कार्यालयको उद्घाटनपछि जिल्ला न्यायाधीश एवं निर्वाचन अधिकृत कार्कीले कार्यालय स्थापनासँगै निर्वाचनका कार्यक्रमहरू आयोगको निर्णयअनुसार सञ्चालन हुने जानकारी दिए। निर्वाचन कार्यक्रम अन्तर्गत पुस २० गते मतदाता नामावली प्रकाशन गर्ने, २२ गते अन्तिम मतदाता नामावलीको सूची सार्वजनिक गर्ने र पुस २३ गते बिहान १० बजेदेखि ३ बजेसम्म राष्ट्रिय सभा सदस्यहरूको उम्मेदवारी दर्ता गर्ने कार्यसूची तय भएको छ। सो निर्वाचनका लागि बागमती प्रदेश सभाका ११० जना सदस्यहरू, प्रदेशको ११९ स्थानीय तहका प्रमुख तथा उपप्रमुख २३७ गरी जम्मा ३४७ जना मतदाता रहनेछन्।"
उच्च अदालतका पूर्वन्यायाधीश पौडेलको नेतृत्वमा उच्चस्तरीय समिति गठन,"काठमाडौं : सरकारले प्रहरीको गोली लागी दुई जनाको ज्यान जाने गरी शुक्रबार बालकुमारीमा भएको घटनाको छानबिन गर्न उच्चस्तरीय जाँचबुझ समिति गठन गरेको छ। सोमबार बिहान मन्त्रिपरिषद्को बैठकले जाँचबुझ आयोग ऐन २०२६ को दफा ३ को उपदफा (२) अन्तर्गत छानविन गर्न उच्च अदालतका पूर्वन्यायाधीश शेखर पौडेलको नेतृत्वमा उच्चस्तरीय समिति गठन गरेको छ। मन्त्रिपरिषद् बैठकपश्चात गृहमन्त्री नारायणकाजी श्रेष्ठले राज्यव्यवस्था समितिमा पौडेलको नेतृत्वमा छानविन समितिको सदस्यमा पूर्व एआईजी अरुण बिसी र गृह मन्त्रालयका शान्ति सुरक्षा प्रमुख सदस्य एवम् सहसचिव नारायणप्रसाद भट्टराई रहेको समिति गठन गरेको जानकारी दिए। समितिलाई प्रतिवेदन बुझाउन एक महिनाको समय दिइएको छ। प्रधानमन्त्री पुष्पकमल दाहालले पूर्वन्यायाधीशको अध्यक्षता हुनेगरी उच्चस्तरीय जाँचबुझ आयोग गठन गर्नेसम्बन्धी प्रस्ताव ल्याउन गृहमन्त्रालयलाई आइतबार निर्देशन दिएका छन्। गत शुक्रबार ललितपुरको बालकुमारीमा प्रहरीको गोली लागेर दैलेखका सुजन रावत र अछामका वीरेन्द्र शाहीको मृत्यु भएको थियो। ललितपुरका प्रमुख जिल्ला अधिकारी रुद्रप्रसाद पण्डित र प्रहरी प्रमुख एसएसपी सिद्धिबिक्रम शाहले सावधानी नअपनाउँदा घटना घटेको सुरक्षा विज्ञहरूले बताएका छन्। घटनाको छानबिन गर्न गृह मन्त्रालयले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय समिति बनाएको थियो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य छन्। घटनाको निष्पक्ष छानविन गर्न गृहले प्रमुख जिल्ला अधिकारी पण्डित र प्रहरी प्रमुख एसएसपी शाहलाई फिर्ता बोलाएको छ भने इपीएस शाखा कार्यालयका निर्देशक गुरुदत्त सुवेदी, ललितपुरका प्रहरी नायब उपरीक्षक उमेश लम्साल र भौतिक पूर्वाधार तथा यातायात मन्त्री प्रकाश ज्वालाका पीएसओ सहायक प्रहरी निरीक्षक बोधराज दनुवारलाई निलम्बन गरेको छ।"
"पीडितलाई १० लाख दिएर समस्या समाधान हुँदैन, गल्ति गर्नेलाई कारबाही गर्नुपर्छ : चित्रबहादुर केसी","काठमाडौं : सांसद चित्रबहादुर केसीले पीडितलाई १० लाख दिएर समस्या समाधान नहुने बताएका छन्। सोमबार बिहान दुई जना युवकको प्रहरीको गोलि प्रहारबाट हत्या भएपछि छलफल गर्न बोलाइएको संसदीय समितिको बैठकमा उनले परिवारलाई राज्यले रेखदेश गर्नुपर्ने बताएका हुन्। उनले एउटा घटना हुन थालेपछि आयोग बनाएर छानबीन गरेपनि प्रतिवेदन कार्यान्वयन हुन नसकेकोप्रति ध्यान दिन आग्रह गरे। उनले भने,हात्ती आयो हात्ती आयो फुस्सा नहोस्। दोषीलाई कारबाही होस्। उनले युवालाई रोजगारी दिन नसक्नु राज्यको कमजोरी भएको उल्लेख गरे। उनले नयाँ युवाको आक्रोशलाई उठाएर धमिलो पानीमा माछा टिप्ने खेल हुन सक्ने आशंका गरे। उनले गणतन्त्र, लोकतन्त्रप्रति किन प्रहार भइरहेको अध्ययन गर्नु आवश्यक भएको बताए। उनले प्रश्न गरे, लोकतन्त्र र गणतन्त्र त ल्यायौं तर नेपाली जनताले के पाए ? गम्भीर हुनुपर्छ।"
संसदीय समितिमा सांसदले मागे गृहमन्त्री श्रेष्ठको राजीनामा,"काठमाडौं : सांसद राजेन्द्र राईले गृहमन्त्री नारायणकाजी श्रेष्ठको राजीनामा माग गरेका छन्। सोमबार बिहान दुई जना युवकको प्रहरीको गोलि प्रहारबाट हत्या भएपछि छलफल गर्न बोलाइएको संसदीय समितिको बैठकमा श्रेष्ठकै अगाडि उनले गृहमन्त्रीको राजीनामा मागेका हुन्। सोमबार बिहान मन्त्रिपरिषद्को बैठकले जाँचबुझ आयोग ऐन २०२६ को दफा ३ को उपदफा (२) अन्तर्गत छानविन गर्न उच्च अदालतका पूर्वन्यायाधीश शेखर पौडेलको नेतृत्वमा उच्चस्तरीय समिति गठन गरेको गृहमन्त्री श्रेष्ठले जानकारी गराएपछि राईले भने, उक्त समितिले तपाईंले गृहमन्त्रीबाट राजीनामा नदिसम्म छानबिन गर्न सक्दैन। हुँदैन। मन्त्रीको पीएसओ, डीएसपी, सिडियोलाई निलम्बन किन गर्नुहुन्छ ? पहिला तपाईं आजै राजीनामा दिनुहोस्, कर्मचारीलाई मात्रै कारबाही नगर्नुस्। उनले भने, मन्त्रीले भनेपछि पीएसओ खुरुखुरु हिड्न पर्छ तपाईं उसलाई किन कारबाही गर्नुहुन्छ। राईले आज नै पत्रकार सम्मेलन गरेर उनलाई राजीनामा दिन सुझाव दिए। उनले भने, रोजगार देउभन्दा गोली हान्ने ? मान्छे मार्ने, युवालाई मार्न आदेश दिने ? तपाईंले शान्ति सुरक्षा कायम गर्नु भएन। समस्या सिर्जना भएपछि सरकारले गम्भीर ढंगबाट समाधान गर्ने कि सरकाले गोली हान्ने उनले प्रश्न गरे गत शुक्रबार ललितपुरको बालकुमारीमा प्रहरीको गोली लागेर दैलेखका सुजन रावत र अछामका वीरेन्द्र शाहीको मृत्यु भएको थियो।"
"उच्चस्तरीय छानबिन आयोगले १ महिनाभित्र प्रतिवेदन पेश गर्नुपर्ने, के छ कार्यादेश ?","काठमाडौं : सरकारले पुस १३ गते बालकुमारीमा भएको घटनाको छानबिन गर्नका लागि उच्चस्तरीय छानबिन आयोग गठन गरेको छ । मन्त्रिपरिषद्को सोमबार बसेको बैठकले उच्च अदालतका पूर्वन्यायाधीश शेखर पौडेलको अध्यक्षतामा उच्चस्तरीय छानबिन आयोग गठन गरेको सरकारका प्रवक्ता तथा सञ्चारमन्त्री रेखा शर्माले जानकारी दिइन्। आयोगमा पूर्व एआईजी अरुण बिसी र गृहका सहसचिव नारायण प्रसाद भट्टराई सदस्य रहेको उनको भनाई छ । आयोगलाई उक्त घटनामा भएको मानवीय, भौतिकलगायत क्षतिको विवरण अध्ययनविश्लेषण गर्ने, घटनाको कारण र उक्त स्थानमा गरिएको सुरक्षा प्रबन्ध तथा सुरक्षा योजनाको अध्ययन गरी त्यसमा भएका कमीकमजोरी पत्ता लगाउने, घटनासँग सम्बन्धित व्यक्ति, पदाधिकारी एवं निकायको भूमिकाका बारेमा अध्ययन गरी दोषी देखिएका जोकोहीलाई कारबाहीको सिफारिस गर्ने र आगामी दिनमा यस प्रकारका घटना हुन नदिन अपनाउनुपर्ने उपाय समेटी सुझावसहितको प्रतिवेदन कार्य प्रारम्भ गरेको एक महिनाभित्र पेश गर्ने कार्यादेश दिइएको प्रवक्ता शर्माले जानकारी दिइन् । उक्त घटनाको छानविनका लागि गृह मन्त्रालयले यसअघि पुस १३ गते प्रहरी नायव महानिरीक्षक लालमणि आचार्यको नेतृत्वमा ३ सदस्यीय छानबिन समिति गठन गरेको थियो । गत शुक्रबार दिउँसो ईपीएस परीक्षाका विषयमा भएको प्रदर्शनका क्रममा जुम्लाका सुजन रावत र अछामका वीरेन्द्र शाहको मृत्यु भएको थियो ।"
कांग्रेसले आज राष्ट्रिय एकता तथा मेलमिलाप दिवस मनाउँदै,"काठमाडौं : नेपाली कांग्रेसले आज राष्ट्रिय एकता तथा मेलमिलाप दिवस मनाउँदै छ। प्रज्ञा भवन कमलादीमा आज दिउँसो १ बजेबाट राजनीतिक दलसँग अन्तर्क्रिया कार्यक्रम गर्ने कांग्रेसले जनाएको छ। नेपाली कांग्रेसका संस्थापक नेता, जननायक बीपी कोइरालाले विसं २०३३ साल पौष १६ गते राष्ट्रिय एकता तथा मेलमिलापको नीति लिई स्वदेश फर्कनु भएको दिनलाई नेपाली कांग्रेसले राष्ट्रिय एकता तथा मेलमिलाप दिवस को रुपमा हरेक वर्ष मनाउदै आएको कुरा विदितै छ ।सूचना, संचार तथा प्रचार विभागका प्रमुख मीनबहादुर विश्वकर्माले भने,यस वर्ष नेपाली कांग्रेसको आयोजनामा लोकतन्त्र प्राप्तिका लागि पटकपटकका आन्दोलनमा योगदान गरेका तथा वृहत शान्ति सम्झौताका पक्षधर विभिन्न राष्ट्रिय राजनीतिक दलका शीर्ष नेताहरुको विशिष्ट आतिथ्यतामा ४८ औं राष्ट्रिय एकता तथा मेलमिलाप दिवस पौष १६ गते दिउँसो १ बजे काठमाडौंको नेपाल प्रज्ञा प्रतिष्ठानको हल, कमलादीमा भव्यताका साथ सम्पन्न गर्ने निर्णय भएको छ। वीपी कोइराला राष्ट्रिय एकता तथा मेलमिलापको नीति लिई स्वदेश फर्किएको सम्झनामा कांग्रेसले पौष १६ गते मेलमिलाप दिवस मनाउँदै आएको छ। विसं २०३३ पुस १६ गते नेपाली कांग्रेसका संस्थापक नेतासमेत रहेका कोइरालाको नेतृत्वमा सर्वोच्च नेता गणेशमान सिंह, नेत्री शैलजा आचार्य, नेता खुमबहादुर खड्का, रामबाबु प्रसाइँ, नीलाम्बर पन्थीलगायत नेता कार्यकर्ता राष्ट्रिय एकता तथा मेलमिलापको नीति लिई करिब आठ वर्ष लामो निर्वासित जीवन त्याग गरी स्वदेश फर्किएका थिए। विसं २०१७ पुस १ गतेको तत्कालीन राजा महेन्द्रको शाही कुपछि प्रथम जननिर्वाचित प्रधानमन्त्री कोइरालालाई करिब तीन महिना सिंहदरबारमा बन्दी बनाइएको थियो । त्यसै वर्ष फागुन २६ गते सुन्दरीजलस्थित नेपाली सेनाको आर्सनलका हाकिमको निवास स्थानमा पर्खालले घेरी सुन्दरीजल बन्दी गृह बनाएर जेल स्थानान्तरण गरिएको थियो । आठ वर्षपछि विसं २०२५ मा उपचारका लागि वीपीलाई रिहा गरिएको थियो । रिहापछि उपचारका लागि भारत पुगेका कोइरालाले त्यहाँ निरङ्कुश पञ्चायती व्यवस्थाका विरुद्ध राजनीतिक क्रियाकलाप पनि सुरु गरे । राष्ट्रियता कमजोर हुन नदिन राष्ट्रिय मेलमिलाप तथा एकताको नीति लिई ४७ वर्षअघि आजैका दिन उनीलगायत नेता नेपाल फर्किएका थिए । विमानबाट त्रिभुवन विमानस्थलमा ओर्लिनेबित्तिकै कोइराला, नेता गणेशमान सिंहलगायतलाई फेरि सुन्दरीजलमा लगी बन्दी बनाइएको थियो । विसं २०३४ जेठ २७ गते मिति खाली राखी उपचारपछि फिर्ता भई कारागारमा फर्कने गरी वीपी कोइरालालाई रिहा गरिएको थियो । यसपछि एक पटक सुन्दरीजल बन्दीगृह फर्काई प्रहरी तालिम केन्द्र महाराजगञ्जमा उनलाई बन्दी बनाइएको थियो । चौबीस रोपनी क्षेत्रफलको बन्दीगृहलाई २०६१ भदौ २४ गते बिपी सङ्ग्रहालयमा परिणत गरिएको छ । सुन्दरीजलको बन्दीगृहमा बसेकै बेला कोइरालाले श्वेतभैरवी कथासङ्ग्रह, सुम्निमा, बाबुआमा र छोरा, तीन घुम्ती, मोदिआइन र हिटलर र यहुदी उपन्यास, आफ्नो कथा (आत्मजीवनी) र जेल बस्दाको दैनिकी (पछि जेल जर्नलशीर्षकमा प्रकाशित) लेखेका थिए । बन्दीगृहमा बस्नुअघि विसं २००८ मा उनको दोषी चश्मा कथासङ्ग्रह प्रकाशन भएको थियो । कोइराला राजनेताका साथै नेपाली आख्यानमा यौन मनोवैज्ञानिक धाराको प्रवर्तकका रुपमा चिनिन्छन् । विसं २०३३ पुस १६ गतेको मेलमिलाप नीति लिई फर्केपछि फेरि सुन्दरीजल बन्दीगृहमा बन्दी बनाएपछि लेखिएको दैनिकी पनि फेरि सुन्दरीजल नामबाट प्रकाशित भएको छ।"
परियोजनाको ड्याम निर्माण स्थलसम्म जाने सडक निर्माणका लागि सम्झौता,"डोटी : ४५० मेगावाटको सेतीनदी ६ (एसआर सिक्स) परियोजनाको ड्याम निर्माण स्थलसम्म जाने पहुँचमार्ग निर्माणका लागि सुदूरपश्चिम प्रदेश सरकार र बोगटान फुड्सिल गाउँपालिका बीच सम्झौता भएको छ। प्रदेश सरकारका भौतिक पूर्वाधार विकास मन्त्री प्रकाशबहादुर देउवा आफैं गाउँपालिकामा पुगेर मन्त्रीको उपस्थितिमा सम्झौता भएको हो। यसलाई ऐतिहासिक सम्झौता भनिएको छ। पश्चिम सेती र सेती ६ परियोजनाको सम्भाव्यता अध्ययनका लागि भारतीय कम्पनी एनएचपीसीसँग लगानी बोर्डको सम्झौता भएअनुसार सो कम्पनीले सेती ६ परियोजनाको अध्ययन क्षेत्रसम्म सडक मार्ग नभएकाले कठिनाइ भइरहेको गुनासो लगानी बोर्डसँग गरेपछि सो क्षेत्रमा जाने खत्याडीमोरासैन सडक निर्माणका लागि प्रदेश र स्थानीय सरकारबीच सम्झौता भएको भौतिक पूर्वाधार विकास मन्त्री देउवाले बताए। आइतबार अर्थ विकास तथा प्राकृतिक स्रोत समिति सभापति मानबहादुर रावल, प्रदेश सभा सदस्य शिव सिं ओलीसहित मन्त्रालयको टोली लिएर मन्त्री देउवा बोगटान फुड्सिल गाउँपालिका पुगेका थिए। मन्त्री देउवाले सडक निर्माण हुने क्षेत्रको अनुगमन समेत गरेका थिए। सेती नदी ६ परियोजना डोटीको समृद्धि र विकासका लागि कोसेढुंगा सावित हुने भएकाले प्रदेश सरकार जुनसुकै भूमिका निर्वाह गर्न तयार रहेको उनले बताए। सोही क्षेत्रबाट निर्वाचित प्रदेश सभा सदस्य शिव सिं ओलीले प्रदेश सरकार र स्थानीय सरकारबीच यसरी सम्झौता गरिएको पहिलो योजना रहेको बताउँदै सेती ६ परियोजना अध्ययनमा सबैले भूमिका खेल्नुपर्ने बताए। उनले बोगटान सडकको अधुरो काम र विभिन्न खोलाहरूमा रहेका पुल निर्माणका लागि प्रदेश सरकारसँग माग समेत राखेका छन्। सम्झौता पत्रमा सो सडक निर्माणका लागि वातावरणीय प्रभाव अध्ययन सम्बन्धिका सम्पूर्ण कार्य लगायतका अन्य केही समस्या आए पालिकाले समाधान गर्नुपर्ने र सडक निर्माणका लागि आवश्यक पर्ने बजेट प्रदेश सरकारले व्यहोर्ने उल्लेख छ। गाउँपालिका अध्यक्ष कमलबहादुर गडसिलाले सो सडकको डीपीआर पालिकाले तयार गरिसकेको जानकारी दिँदै यसै आर्थिक वर्षभित्र वातावरणीय प्रभाव अध्ययन सम्पन्न गरिसक्ने जानकारी दिए। १५ किलोमिटर लम्बाइ रहेको सो सडक नहुँदा हाल अध्ययनका लागि आएको भारतीय कम्पनी एनएचपीसीका प्राविधिकहरू घण्टौ पैदल हिँडेर काम गरिरहेका छन्।"
गृह मन्त्रालय र मृतकका परिवारबीच चारबुँदे सहमति,"काठमाडौं : पुस १३ गते प्रहरीको गोली लागेर हत्या भएका दुई युवकका परिवार र गृह मन्त्रालयबीच सहमति भएको छ। प्रहरीको गोली लागी अछामका वीरेन्द्र शाह र दैलेखका सुजन राउतको मृत्यु भएको थियो। गृह मन्त्रालय र मृतकका परिवारबीच आज सोमबार चार बुँदे सहमति भएको हो। सहमति अनुसार सरकारले मृतकका परिवारको एक जना सदस्यलाई यथाशीघ्र रोजगार उपलब्ध गराउने, थप राहत उपलब्ध गराउन सरकारले सहजीकरण गर्ने, मृतक शाह र राउतलाई सहिद घोषणाका लागि पहल गर्ने र आफन्तले उनीहरूको शव बुझिलिने छन्। मृतकको पार्थिव शरीरलाई सम्बन्धित जिल्लामा लैजान गृह मन्त्रालयले प्रबन्ध मिलाउने सहमति पत्रमा उल्लेख छ। सहमतिमा नेपाल सरकारको तर्फबाट गृह मन्त्रालयको उपसचिव उमाकान्त अधिकारी र मृतकका तर्फबाट वीरेन्द्र शाहका बाबु टेकबहादुर र सुजन राउतको तर्फबाट उनका मामा टेकबहादुर कटुवालले हस्ताक्षर गरेका छन्। गृह मन्त्रालय र मृतकका आफन्तबीच सहमति भएका बेला अछामका प्रतिनिधिसभा सदस्य शेरबहादुर कुँवर, पुष्पबहादुर शाह र दैलेखका प्रतिनिधिसभा सदस्य अमनबहादुर थापा र दिक्पालकुमार शाहीको उपस्थिति थियो। गत साता ललितपुरको बालकुमारीमा ईपीएस कोरिया शाखा कार्यालयमा परीक्षा फाराम भर्ने विषयलाई लिएर भएको प्रदर्शनमा प्रहरीले गोली चलाउँदा शाह र राउतको मृत्यु भएको थियो। सरकारले यसअघि मृतकका परिवारलाई प्रतिपरिवार १० लाख रुपैयाँ उपलब्ध गराउने निर्णय गरेको थियो।"
मोरङमा जंगली हात्तीलाई गोली हानेर मारेको पुष्टि,"विराटनगर : मोरङमा जंगली हात्तीलाई गोली हानेर मारेको पुष्टि भएको छ। मारेपछि हात्तीको पुच्छर गायब बनाइएको छ। गोली हान्ने समूहको पहिचान भइसकेको छैन। वन कार्यालयका अनुसार अन्दाजी १२ देखि १५ वर्ष उमेरको जस्तो देखिने भाले हात्ती सुन्दरहरैँचा नगरपालिका१० मुनालझोडास्थित जनजागरण सामुदायिक वनभित्र सोमबार बिहान मृत फेला परेको थियो। सब डिभिजन वन कार्यालय सलकपुरका प्रमुख एवं सहायक वन अधिकृत लालबहादुर माझीले हात्तीको देब्रेतर्फको खुट्टाभन्दा माथि र घाँटीनजिक गोली लागेको पाइएको जानकारी दिए। उनका अनुसार कोसी टप्पु वन्यजन्तु आरक्षबाट आएको पशु चिकित्सकको टोलीले पोस्टमार्टम गरेर हात्तीको शरीरभित्रबाट गोली निकालेको छ। भरुवा बन्दुकले प्रहार गरेजस्तो देखिन्छ। बाहिरको भाग छेडेर गोली मुटुमै पुगेको रहेछ, माझीले भने, वन्यजन्तुको चोरीसिकारी गर्ने समूहले गोली हानेको हो। प्रहरीसँग समन्वय गरेर त्यो समूहको खोजी भइरहेको छ। उनका अनुसार घटनाको प्रकृति हेर्दा चरिरहेका बेला हात्तीलाई बिहानका राति सिकारी समूहले गोली हानेको हुनसक्छ। यस घटनाको अनुसन्धानका लागि वन्यजन्तु विज्ञ र पशु चिकित्सकसहितको टोली घटनास्थल पुगेका थिए। हात्ती मृत फेला परेको जानकारी स्थानीयले ८:५० बजेतिर प्रहरी र वन कर्मचारीलाई गराएका हुन्। त्यसलगत्तै वन कर्मचारी र प्रहरीको टोली पुगेर घटनास्थललाई सुरक्षित राखेको थियो। कोसी टप्पु वन्यजन्तु आरक्ष तथा डिभिजन वन कार्यालय मोरङको टोली घटनास्थल पुगेपछि पोस्टमार्टम र अनुसन्धानको प्रक्रिया अघि बढेको सब डिभिजन वन प्रमुख माझीले बताए। गोली हानेर मारिएको हात्तीको पुच्छर गायब पारिएको छ। मारेपछि काटेर पुच्छर लगेको पाइयो, उनले भने, गोलीले शरीरको देब्रेतर्फको भाग छेडेको अवस्थामा बाटोमा हात्ती मृत फेला परेको हो। भाले हात्ती लगभग १२ देखि १५ वर्षसम्मको हुनसक्छ। माझीका अनुसार बिहान ४:३० बजेतिर घटनास्थल आसपासमा बन्दुक पड्किएको आवाज सुनेको जानकारी स्थानीयले गराएका छन्। घटनास्थल नजिकै सामुदायिक वनको नर्सरी छ। नर्सरीभित्र चरिरहेका बेला हात्तीलाई गोली ठोकिएको हुनसक्ने माझी बताउँछन्। नर्सरीभित्र रगत लतपतिएको छ। गोली लागेपछि घस्रिँदै र रन्थनिदै तालजाली भत्काएर नर्सरीबाट निस्किएको हात्ती बाटोमा आइपुगेपछि ढलेको पाइएको माझीले बताए। उनका अनुसार नर्सरी र हात्ती ढलेको ठाउँ लगभग सय मिटरजतिको दूरीमा छ। माझीका अनुसार घटनास्थल रगताम्य थियो। गोली लागेपछि हात्तीले रगत बान्ता गरेको उनको भनाइ छ। उनका अनुसार वनको नर्सरीदेखि हात्ती मृत भेटिएको स्थानसम्म रगतैरगत थियो। पोस्टमार्टमपछि हात्तीको दाहसंस्कार गरिएको छ। मोरङ प्रहरीका प्रवक्ता डीएसपी रन्जनकुमार दाहालले हात्ती मार्नेको पहिचान भइनसकेको बताए। घटनामा संलग्नको खोजीका लागि वन कार्यालयसँग समन्वय गरेर इलाका प्रहरी कार्यालय बेलबारीका इन्सपेक्टर तेजबहादुर दाहालको नेतृत्वमा प्रहरी परिचालन गरिएको जानकारी उनले दिए। घटनामा सम्बन्धमा विभिन्न कोणबाट अनुसन्धान भइरहेको डीएसपी दाहालले बताए। कोसी टप्पु वन्यजन्तु आरक्षका निमित्त प्रमुख संरक्षण अधिकृत रमेशकुमार यादवले संरक्षित वन्यजन्तु हात्ती मारिनु दु:खद् भएको बताए। झापा र मोरङमा गरेर यो वर्ष मात्रै चारवटा हात्ती मृत फेला परिसकेका छन्। यो एकदमै दु:खद् घटना हो, उनले भने, हात्तीलाई मान्छेपछिको बुद्धिमानी जनावर मानिन्छ। संरक्षण गर्नुपर्ने वन्यजन्तुलाई मार्नु गलत हो। यादवका अनुसार पोस्टमार्टमको प्रारम्भिक प्रतिवेदनबाट पनि गोली हानेर हात्ती मारेको प्रष्ट भएको छ। मारेपछि हात्तीको पुच्छर काटेर लैजानु अर्को आश्चर्यको विषय भएको उनले बताए। हात्तीको पुच्छर त्यस्तो केही काममा प्रयोग भएको मलाई थाहा छैन। तर, आजकाल हात्तीको पुच्छरसहितको सुनको बाला लगाउने फेसन चलेको छ, यादव भन्छन्, त्यसकै लागि काटेर लगेको हुनसक्छ। हात्ती मार्ने गिरोहलाई पक्राउ गरेर अनुसन्धानको दायरामा ल्याउनुपर्छ। भारतबाट नेपाल प्रवेश गरेका जंगली हात्तीको बथानले कोशी प्रदेशका झापा, मोरङ र सुनसरीमा उपद्रो मच्चाइरहेको छ। सबैभन्दा धेरै झापा र मोरङमा क्षति गरिरहेको हो। हात्तीको आक्रमणबाट साउनयता झापामा ५, मोरङ र सुनसरीमा ११ गरेर ७ जनाको मृत्यु भइसकेको छ। पछिल्लो समय मोरङको बेलबारी र सुन्दरहरैँचामा दैनिकजसो हात्तीको हुल देखिन्छ। उक्त हुलमा २७ वटाभन्दा बढी हात्ती रहेको हात्ती विज्ञहरू बताउँछन्। हात्तीले मान्छे मार्नेदेखि सर्वसाधारणले लगाएका बालीनाली खाइदिने तथा क्षति पुर्याउने गरिरहेको हो। कोशीका तराईका जिल्लामा गत मंसिर पहिलो साताबाट हात्तीको वितण्डा बढेको छ।"
मान्छे टोक्दै हिँड्ने कुकुर नियन्त्रण गर्न रेस्क्यू टिम बोलाउँदै,"परासी : नवलपरासीको रामग्राम नगरपालिका१ को गंगापथ टोलमा रहेको एक टोकाहा कुकुरलाई तीन दिनदेखि गरिएको नियन्त्रणको प्रयास सफल हुन सकेको छैन। उक्त टोकाहा कुकुरले ४५ जनालाई टोकिसकेको छ। लामो समयसम्म नियन्त्रणमा लिन नसकेपछि बुटवलबाट टोली मगाउने प्रयास गरिरहेको नगरपालिकाले जनाएको छ। टोलमा आवतजावत गर्ने जो कोहीलाई पनि कुकुरले झम्टिने गरेको छ। जसका कारण स्थानीयलाई घर बाहिर निस्कनसमेत समस्या भएको छ। उक्त कुकुर घरपालुवा थियो। घरधनीलाई समेत टोक्न थालेपछि घरमा नगई केही दिनदेखि कुकुर बाहिर हिँड्न थालेको हो। उक्त कुकुर कसैको घरको ढोकामा गएर बसिदिएपछि घण्टौंसम्म बाहिर भएका घरधनी बाहिरै र भित्र भएका भित्रै बस्नु पर्ने बाध्यता छ। धपाउँदा टोक्न आउँछ आफ्नै सुरमा गएपछि मात्र घरभित्र पस्ने र बाहिर निस्कनु पर्ने टोलबासीलाई बाध्यता छ, स्थानीय सीता कुँवरले भनिन्। नियन्त्रणमा लिन गएको नगर प्रहरी, स्वास्थ्य शाखाको टोली र अन्य कर्मचारीको टोलीलाई उल्टै झम्टिन थालेपछि त्यसै फर्किने गरेका छन्। पटक पटक प्रयास गर्दा पनि समात्न सकिएन, बुटवलको एक संस्थामा कुकुर नियन्त्रण रेस्क्यु टिम रहेछ, त्यसैलाई बोलाउँदै छौं। आज भोलिमा आएपछि नियन्त्रणमा लिने प्रयास गर्छौं,'नगरपालिकाका प्रमुख प्रशासकीय अधिकृत मोहन अर्यालले भने। केही दिनदेखि नगर क्षेत्रमा भुस्याहा कुकुरको बिगबिगी बढेको छ। हरेक दिन कुकुरले टोकेका सर्वसाधारणको संख्या पनि बढेको छ तर त्यसको व्यवस्थापनमा नगरपालिकाले वास्ता नगरेको स्थानीय बताउँछन्। पछिल्लो पटक धेरै जनालाई भुस्याहा कुकुरले टोकेको जानकारी पाएको बताउँदै नियन्त्रणका लागि प्रयास गरिने रामग्राम नगरपालिकाकी कार्यवाहक नगर प्रमुख सम्झना चौधरीले बताइन्। पहिला भुस्याहा कुकुरलाई मारेर नियन्त्रण गरिन्थ्यो, अहिले मार्न पाइँदैन त्यसले गर्दा पनि भुस्याहा कुकुरको संख्या बढेको छ। कसरी व्यवस्थापन गर्ने भन्ने बारे छलफल गरेर अगाडि बढ्छौं, कार्यवाहक नगर प्रमुख चौधरीले भनिन्।"
पहिचान पक्षधरले मुख्यमन्त्री कार्कीलाई बुझाए ज्ञापनपत्र,"विराटनगर : कोशी प्रदेशको नाम परिवर्तनको माग गर्दै पहिचान पक्षधरले मुख्यमन्त्री केदार कार्कीलाई ज्ञापनपत्र बुझाएका छन्। एकल गोत्रीय नाम खारेज गरी ऐतिहासिक पृष्ठभूमिका आधारमा प्रदेशको नाम राख्नुपर्ने मागसहित पहिचानवादीले मुख्यमन्त्री कार्कीलाई ज्ञापनपत्र बुझाएका हुन्। विराटनगरस्थित मुख्यमन्त्री तथा मन्त्रिपरिषदको कार्यालयमा सोमबार प्रदेश नम्बर १ नामांकन संयुक्त संघर्ष समितिले मुख्यमन्त्रीलाई ज्ञापनपत्र बुझाएको हो। ज्ञापनपत्र बुझाउँदै उनीहरूले यसअघिका मुख्यमन्त्रीहरू शेरधन राई, भीम आचार्य, राजेन्द्रकुमार राई, हिक्मतकुमार कार्की र उद्धव थापालगायतले पहिचान पक्षधरको माग सम्बोधन नगरेको गुनासो गरे। दस्तावेजसहितको पहिचानको मुद्दालाई नजरअन्दाज गरेकै कारण प्रदेशमा आन्दोलन र विद्रोहको वातावरण निमार्ण भएको उनीहरूले बताए। उनीहरूले प्रदेशसभा नियमावली संशोधन गरी हटाइएको नामसम्बन्धी प्रावधान पुनः थप गरी पहिचानका आधारमा नामकरणको प्रक्रिया अघि बढाइदिन मुख्यमन्त्री कार्कीलाई आग्रहसमेत गरे। किराँत राई यायोख्याका उपमहासचिव अर्जुन जम्नेली राईले प्रदेशको नाम राख्दा प्रदेशसभाको प्रत्यक्ष प्रसारण काटेर पत्रकारहरूलाई बाहिर निकालेर राखिएको गुनासो पोखे। प्रदेशको नाम छापामार शैलीमा एकलौटी ढंगबाट राखिएको हुनाले त्यो स्वीकार्य नरहेको उनको भनाइ छ। पहिचान पक्षधरको मुद्दालाई नसुनेर कोशी नामको पक्षमा मतदान गर्ने प्रदेशका ८२ जना सांसदलाई सोही कारणले विभिन्न कार्यक्रम तथा आफ्नो निर्वाचन क्षेत्रमा समेत निषेध गरिँदै आइएको पहिचान पक्षधरले स्पष्ट पारे। ज्ञापनपत्र बुझाउँदै उनीहरुले गएको पुस २ गते झापाको बुद्धशान्ति संयुक्त संघर्ष समितिका संयोजक बुलेट किराँतीलाई प्रहरीले झुटा मुद्दामा पक्राउ गरी राखेको विषयप्रति मुख्यमन्त्रीको ध्यानाकर्षण गराए। उनीहरूले इलामको पशुपतिनगर प्रहरीको हिरासतमा रहेका किराँतीलाई तत्काल रिहाई गर्नुपर्ने माग समेत गरे। पहिचान पक्षधरको ज्ञापनपत्र बुझ्दै मुख्यमन्त्री कार्कीले भने प्रदेश नामकरणको विषय छलफलका माध्यमबाट टुङ्ग्याउने प्रतिबद्धता व्यक्त गरे। तत्कालीन एमाले नेतृत्वको सरकारले दुईतिहाई बहुमतको समर्थनका साथ २०७९ फागुन १७ गते प्रदेशको नाम कोशी राखेको थियो। नामको पक्षमा भने नेकपा एमाले, नेपाली कांग्रेस, नेकपा माओवादी केन्द्र र राप्रपासहितले समर्थन गरेका थिए।"
"देउसीको विवादमा युवकको हत्या, अभियुक्त ३० वर्षपछि पक्राउ","विराटनगर : देउसी खेलेको विषयमा विवाद हुँदा ३० वर्षअघि युवकको हत्या गरेर फरार भएका अभियुक्तलाई भोजपुर प्रहरीले पक्राउ गरेको छ। प्रहरीले भोजपुरको टेम्केमैयुङ गाउँपालिका५ खावाका ४६ वर्षीय पूर्णहाङ राईलाई पक्राउ गरेको हो। पूर्णहाङलाई ललितपुरको ललितपुर महानगरपालिका२५ भैंसेपाटीबाट पुस १४ गते बिहान पक्राउ गरिएको भोजपुर प्रहरी प्रमुख डीएसपी सुदीपराज पाठकले जानकारी दिए। उनका अनुसार कर्तव्य ज्यान मुद्दाको मतियारका रूपमा दोषी ठहर भएका पूर्णहाङ लामो समयदेखि सजाय भुक्तान नगरिकन फरार थिए। उनलाई घटना भएको ३० वर्षपछि यही पुस १४ गते ललितपुरबाट पक्राउ गरी भोजपुर ल्याइएको पाठकले बताए। विक्रम संवत २०५० साल मंसिर ३ गते साविकको कोट गाविसका राजधन राईको हत्या भएको थियो। राजधनमाथि शुक्रदेव राईले खुकुरी प्रहार गरेको र पूर्णहाङ लगायतले कुटपिट गरेको अनुसन्धानबाट खुल्यो। अभियुक्तविरुद्ध चलाइएको कर्तव्य ज्यान मुद्दाको फैसला जिल्ला अदालत भोजपुरले २०६१ भदौ २८ गते गरेको थियो। अदालतले मुख्य प्रतिवादी शुक्रदेवलाई २० वर्ष र घटनाका मतियार पूर्णहाङसहितलाई ३ वर्ष कैद सजाय हुने फैसला गरेको थियो। तर, सजाय भुक्तान नगरिकन अभियुक्तहरू फरार बनेका थिए। प्रहरीका अनुसार २०५० कात्तिक २८ गते लक्ष्मी पूजाको दिन शुक्रदेव, पूर्णहाङलगायत २६ जनाको समूह देउसी खेल्दै राजधनको घर पुग्यो। मादक पदार्थ सेवन (मापसे) गरेर पुगेको समूहले देउसी खेल्दा दानपैसा कम दिएको भन्दै मृतक राजधनका दाजु बागधन राईसँग विवाद गरेको थियो। विवाद मिलाउनलाई भनेर मंसिर ३ गते बोलाइएको पञ्चेतीमा झगडा हुँदा कुटपिट र खुकुरी प्रहार गरेर राजधनको हत्या गरिएको प्रहरीको भनाइ छ। घटनामा संलग्नहरू हालसम्म पक्राउ परेका थिएनन्। हत्याका मुख्य प्रतिवादी शुक्रदेव राईको फरार रहेकै अवस्थामा मृत्यु भइसकेको जानकारी आएको छ। घटनामा दोषी ठहर भएपनि शुक्रदेवले कैद भुक्तान गरेको देखिँदैन, डीएसपी पाठकले भने, यस विषयमा थप अनुसन्धान भइरहेको छ। घटनामा संलग्न अन्य प्रतिवादीको खोजी जारी राखिएको छ। प्रहरीले सोमबार पत्रकार सम्मेलनमार्फत सार्वजनिक गरेर पूर्णहाङलाई अदालतमा बुझाएको छ। प्रहरीले पेस गरेपछि उनलाई अदालतले कैद सजाय भुक्तानका लागि कारागार चलान गरेको छ।"
सहायक रथी र उपरथीमा बढुवा भएकाहरूलाई दर्ज्यानी चिह्न प्रदान,"काठमाडौं : प्रधान सेनापति महारथी प्रभुराम शर्माले सहायक रथी र उपरथीमा बढुवा भएकाहरूलाई दर्ज्यानी चिह्न प्रदान गरेका छन्। आज जंगी अड्डामा आयोजित कार्यक्रममा उपरथी दर्जामा पदोन्नति भएका सहायक रथी पवन राज घिमिरे र सहायक रथी चोकबहादुर ढकाललाई पदोन्नति भएको दर्जाको दर्ज्यानी चिह्न प्रदान गरिएको हो। त्यसैगरी प्रधान सेनापति शर्माले सहायक रथी दर्जामा पदोन्नति भएका महासेनानीहरू क्रमशः कमल बानियाँ पिएचडी, राजाराम बस्नेत, रोज प्रताप राणा, संजय देउजा, पुरन घले, राजेन्द्र श्रेष्ठ, नारायणबहादुर थापा र लेखा महासेनानी राजन अधिकारीलाई पनि पदोन्नति भएको दर्जाको दर्ज्यानी चिह्न प्रदान गरे। पदोन्नतिसँगै उपरथी घिमिरे नेपाली सैनिक वार कलेजमा शिक्षाधिकृत तथा उपरथी ढकाल सैनिक सचिव विभाग, अतिरिक्त समूहमा नियुक्त भएका छन्। उनीहरू सरकारको पुस १२ गतेको निर्णय अनुसार उपरथी दर्जामा पदोन्नति भएका हुन्।"
नक्कली भुटानी शरणार्थी प्रकरण : उच्च अदालतको कैफियत प्रतिवेदन झिकाउन सर्वोच्चको आदेश,"काठमाडौं : सर्वोच्च अदालतले नक्कली भुटानी शरणार्थी प्रकरणमा उच्च अदालत पाटनले गरेको आदेश सम्बन्धी कैफियत प्रतिवेदन झिकाउन आदेश दिएको छ । न्यायाधीश कुमार रेग्मीको एकल इजलासले सोमबार कैफियत प्रतिवेदन माग्ने आदेश गरेको हो । उच्च अदालत,पाटनको आदेशले थुनामा रहेका पूर्वउपप्रधानमन्त्री टोपबहादुर रायमाझी र पूर्वगृह सचिव टेकनारायण पाण्डेले सर्वोच्च अदालतमा निवेदन दिएका थिए । रायमाझी र पाण्डेले मुलुकी फौजदारी कार्यविधि संहिता, २०७४ को दफा ७३ को निवेदन बिहीबार दिएका हुन् । उच्च अदालत पाटनले पूर्वउपप्रधानमन्त्री रायमाझी र पूर्वगृहसचिव पाण्डेसहित ९ जनालाई पुर्पक्षकालागि थुनामा राख्न आदेश दिएको थियो । अदालतले ठगी,लिखत किर्ते,राज्य विरुद्ध र संगठित अपराधसम्बन्धी कसुरमा थुनामा राख्ने आदेश दिएको हो ।"
"विराटनगरको नोबेल अस्पतालमा आर्थिक अपचलन, तीन जना कर्मचारी पक्राउ","विराटनगर : विराटनगरको नोबेल शिक्षण अस्पतालमा कर्मचारीकै संलग्नता र मिलेमतोमा आर्थिक अपचलन भएको घटना बाहिर आएको छ। अस्पतालको क्यास काउन्टरमा कार्यरत कर्मचारीकै संलग्नतामा रकम हिनामिना गरिएको हो। अस्पतालको रकम अनियमितता गरेको आरोपमा ३ जना कर्मचारी पक्राउ परेका छन्। पक्राउ पर्नेमा विराटनगर महानगरपालिका१ का ४२ वर्षीय सूर्यप्रकाश बराल, सुनसरीको दुहवी नगरपालिका१२ का २९ वर्षीय राजेशकुमार फौदार र विराटनगर४ का ३० वर्षीय करणदेव विश्वास रहेका छन्। पक्राउ परेका तीनै जना कर्मचारीलाई क्यासियरको जिम्मेवारी दिएर अस्पतालले नियुक्त गरेको थियो। मोरङ प्रहरीका प्रवक्ता डीएसपी रन्जनकुमार दाहालका अनुसार अस्पतालले दिएको किटानी जाहेरीका आधारमा उनीहरूलाई पक्राउ गरेर अनुसन्धानको दायरामा ल्याइएको हो। बराल र फौदारलाई पुस १० गते तथा विश्वासलाई पुस १३ गते पक्राउ गरिएको उनले बताए। पक्राउ परेकाविरुद्ध आपराधिक विश्वासघात मुद्दा चलाउन सोमबार म्याद थप गरेर अनुसन्धानको बाँकी प्रक्रिया अघि बढाइएको जानकारी डीएसपी दाहालले दिए। उनका अनुसार उपचारका लागि भर्ना भएका बिरामीसँग अस्पतालले लिनुपर्ने रकम उनीहरूले अपचलन गरेको प्रारम्भिक अनुसन्धानबाट खुलेको छ। क्यासियरको जिम्मेवारीमा रहेका कर्मचारीले बिलिङ काउन्टरमा बसेर बिरामीसँग उपचारवापतको सम्पूर्ण रकम लिने र अस्पताललाई भने थोरै मात्र देखाउने गरेको पाइएको दाहालको भनाइ छ। बिरामीको उपचारवापतको सबै शुल्क लिएर आफूले राख्ने र अस्पताललाई भने कमको हिसाब देखाउने गरेको पाइयो, उनले भने, महँगो सेवा लिएका बिरामीले सस्तो सेवा लिएको देखाएर समेत अनियमितता गरेको खुलेको छ। यस विषयमा विभिन्न कोणबाट अनुसन्धान भइरहेको बताउँदै डीएसपी दाहालले अनुसन्धान सकिएपछि सबै कुरा यकिन हुने जानकारी दिए। उनका अनुसार पक्राउ परेका तीनै जना कर्मचारीको रकम अनियमितता गर्ने तरिका एउटै छ। नोबेल शिक्षण अस्पतालका महाप्रबन्धक दिपेश राईले बिरामीसँग बढी पैसा लिने र अस्पताललाई कम देखाउने गरेको पाइएपछि कर्मचारीविरुद्ध कारबाही अघि बढाउन प्रहरीको सहयोग लिएको बताए। राईका अनुसार पक्राउ परेका कर्मचारीले कति रकम हिनामिना गरे भन्ने खुल्न बाँकी छ। कति वर्षदेखि र कति रकम अनियमितता गरेभन्ने खुलेको छैन। सबै विवरण निकालेपछि मात्रै यकिन हुन्छ, उनले भने, हिसाब किताब निकाल्ने काम तीव्र रूपमा भइरहेको छ। एकएक गरेर बिलहरू केलाउँदैछौं। अनियमिततामा अरू पनि केही कर्मचारी शंकाको घेरामा परेको जानकारी राईले दिए। उनका अनुसार कर्मचारीले कति रकम हिनामिना गरेभन्ने पत्ता लगाउन अस्पताल प्रशासनले आन्तरिक हिसाबबाट छानबिन थालेको छ। लेखापरीक्षण शाखा र लेखा शाखालाई छानबिनको जिम्मा दिइएको छ, उनले भने, छानबिनको अन्तिम विवरण प्राप्त भइसकेको छैन। लाखौं रकम हिनामिना भएको अनुमान गरिएको उनको भनाइ छ। अस्पतालमा उपचार र स्वास्थ्य परीक्षणका लागि दैनिक १ हजार ५ सयजति बिरामी आउने गरेको राईले बताए। दैनिक सयभन्दा बढी बिरामीले बेडमा भर्ना भएर उपचार गराउने गरेको उनको भनाइ छ।"
राष्ट्रियसभा निर्वाचनका लागि कोशीमा निर्वाचन अधिकृतको कार्यालय स्थापना,विराटनगर : आगामी राष्ट्रियसभा सदस्य निर्वाचनका लागि कोशी प्रदेशमा निर्वाचन अधिकृतको कार्यालय स्थापना गरिएको छ। प्रदेश राजधानी विराटनगरस्थित प्रदेश निर्वाचन कार्यालयमा निर्वाचन अधिकृतको कार्यालय स्थापना गरिएको हो। निर्वाचन अधिकृत तथा जिल्ला अदालत मोरङका न्यायाधीश दुर्गाप्रसाद ढुंगेलले सोमबार कार्यालयको शुभारम्भ गरे। राष्ट्रियसभा निर्वाचन आगामी माघ ११ गते हुँदैछ। निर्वाचन अधिकृत ढुंगेलले शान्तिपूर्ण रुपमा निर्वाचन सम्पन्न गराउनका लागि सहयोग गर्न सबै पक्षलाई आह्वान गरेका छन्। राष्ट्रियसभा सदस्य निर्वाचन प्रयोजनका लागि निर्वाचन आयोगमा दर्ता भएका १२ वटै राजनीतिक दलका प्रतिनिधिहरुसँग चाँडै बैठक गरेर छलफलसमेत गरिने जानकारी उनले दिए। कोशी प्रदेशमा २ पदका लागि निर्वाचन हुँदैछ। एक महिला र एक अन्य पदका लागि निर्वाचन हुन लागेको प्रदेश निर्वाचन कार्यालयका प्रमुख यामप्रसाद सुवेदीले जानकारी दिए। उनका अनुसार राष्ट्रियसभा सदस्य निर्वाचनको कार्यक्रम पुस २० गतेदेखि सुरु हुने छ। कोशीमा हुने निर्वाचनमा प्रदेशसभाका ९३ सदस्य र स्थानीय तहका प्रमुखउपप्रमुख तथा अध्यक्षउपाध्यक्ष २ सय ७४ गरी ३ सय ६७ जना मतदाता रहेको सुवेदीले बताए। उनका अनुसार निर्वाचनका लागि मतदानस्थलमा दुईवटा मतदान केन्द्र तोकिएको छ। प्रदेशसभा सदस्य र स्थानीय तहका जनप्रतिनिधिका लागि अलगअलग मतदान केन्द्र निर्धारण गरिएको हो। राष्ट्रियसभा सदस्य निर्वाचनमा प्रदेशसभा सदस्यको मतभार ५३ र स्थानीय तहका प्रमुखउपप्रमुख एवं अध्यक्षउपाध्यक्षको मतदभार १९ रहेको छ। मन्त्रिपरिषद्को सिफारिसमा राष्ट्रपतिबाट मनोनित भएका १ सहित २० जना राष्ट्रियसभा सदस्यको कार्यकाल आगामी फागुन २० गतेदेखि सकिँदैछ।
बागमती प्रदेशको भ्रमण वर्ष २०२४ सुरु,"हेटौंडा : अंग्रेजी नयाँ वर्षको सुरुवातसँगै बागमती प्रदेशको भ्रमण वर्ष २०२४ सोमबारदेखि सुरु भएको छ। बागमती प्रदेश सरकारको संस्कृति, पर्यटन तथा सहकारी मन्त्रालयले हेटौंडा पत्रकार सम्मेलन गरी भ्रमण वर्ष सुरु भएको जानकारी दिएको हो। प्रदेशभित्रका नयाँ पर्यटकीय गन्तव्यहरूको प्रवर्द्धन र आन्तरिक र बाह्य पर्यटक आवागमन वृद्धिका लागि भ्रमण वर्ष शुभारम्भ गरिएको मन्त्रालयले जनाएको छ। भ्रमण वर्षको औपचारिक उद्घाटन कार्यक्रम भने केही समयपछि गरिने संस्कृति, पर्यटन तथा सहकारी मन्त्री पुकार महर्जनले बताए। भ्रमण वर्ष २०२४ को प्रचार र प्रवर्द्धनका लागि प्रदेश सरकारले चालु आर्थिक वर्ष २०८०८१ मा एक करोड रुपैयाँ बजेट विनियोजन गरेको छ। बजेट पर्याप्त त छैन। तर हामीले निर्धारित कार्यक्रमलाई प्रभावकारी बनाउने, विदेशी पर्यटकहरूको बसाई लम्ब्याउने र आन्तरिक पर्यटन प्रवर्द्धन गर्ने लक्ष्यका साथ प्रवर्द्धनात्मक कामलाई प्राथमिकता दिएका छौं, उनले भने। संघीय सरकारले नेपाल भ्रमण वर्ष २०२० घोषणा गरेपछि बागमती प्रदेश सरकारले पनि प्रदेश पर्यटन दशक २०२०२०३० घोषणा गरेको थियो। कोभिड१९ महामारीको जोखिम लम्बिँदै गएपछि प्रदेश पर्यटन दशकको घोषणा कार्यान्वयन हुन सकेन। हवाई मार्गबाट आउने अधिकांश विदेशी पर्यटक संघीय राजधानी काठमाडौंस्थित त्रिभुवन अन्तर्राष्ट्रिय विमानस्थलमा अवतरण गर्ने भएका कारण पर्यकटलाई स्वागत र आकर्षित गर्ने पहिलो अवसर बागमती प्रदेशलाई छ। विश्व सम्पदा सूचीमा सूचीकृत नेपालका १० मध्ये आठ सम्पदा यसै प्रदेशमा छ। सबैभन्दा बढी पर्यटक आउने मुख्य गन्तव्य काठमाडौं उपत्यकाका साथै देशकै तेस्रो प्रमुख पर्यटकीय गन्तव्य चितवनको सौराहा पनि यसै प्रदेशमा पर्छ। यी बाहेक बागमती प्रदेशमा सिन्धुपाल्चोक र रामेछापको सिमानामा रहेको सैलुङ, दोलखाको जिरी र कालिञ्चोक, सिन्धुपाल्चोकको पाँचपोखरी, रसुवाको गोसाइँकुण्ड, काभ्रेको धुलिखेल, नगरकोट, मकवानपुरको दामन चित्लाङ, इन्द्रसरोवर, धादिङको रुबिभ्याली, नुवाकोटको साततले दरबार, सिन्धुलीको सिन्धुलीगढी, चितवनको देवघाट लगायत क्षेत्र प्रमुख पर्यटकीय गन्तव्य हुन्।"
मुर्छित छिन् सुजनकी आमा,"आइतबार बिहानसम्म पनि उनका लागि छोरा अस्पतालको आईसीयूमा उपचाररत नै थिए। कारण, घरपरिवार र आफन्तले छोराको निधन भएको खबर आमालाई भनेनन्। ललितपुरको बालकुमारीमा प्रहरीको निर्घात कुटपिटबाट महाबु गाउँपालिका६ का सुजन रावतको गत शुक्रबार नै ज्यान गइसकेको थियो। तर, आमा नन्दा रावत कटुवाललाई छोरालाई आईसीयूमा राखेर उपचार भइरहेको भनिएको थियो। आफन्त, छरछिमेकी, साथीभाइले आइतबार बिहानसम्म पनि छोराको उपचार भइरहेको छ भनेर सान्तवना दिइरहे। घरमा पुग्नेजत्तिले छोराको उपचार भइरहेको भनेपछि उनको मनमा छोरा बाँच्ने आशाको दियो निभेकै थिएन्। छोरा बाँच्ने आस बाँकी नै थियो। उनी घरमा कोही नयाँ मान्छे आउनेबित्तिकै सोध्ने गर्थिन् मेरो बाबु (छोरा) आईसीयूमा छ र ? ढाटेका हौं कि साँचो हो भनिदेऊ न। शृंखलाबद्ध बिपति भोग्दै आएकी नन्दासामु कसैले वास्तविकता बताउन सकेनन्। नन्दाले एक वर्षअघि अर्थात् २०७९ मंसिर २ गते पति भक्तबहादुर रावतलाई गुमाइन्। उनको ब्रेन ट्युमरबाट निधन भएको थियो। पति वियोगमा रहेकी नन्दाले एक महिनापछि आमा गुमाएकी थिइन्। बुबा बितेपछि आमा नन्दा र भाइबहिनीको जिम्मेवारी जेठा छोरा सुजनको काँधमा आएको थियो। नन्दाका भाइ यामराज कटुवालले भान्जाको मृत्युको खबर सुनाउँदा दिदीलाई स्वास्थ्य समस्या हुने डरले भन्न नसकिएको बताए। दिदी सुगर र प्रेसरको बिरामी हुनुहुन्छ, नियमित औषधि सेवन गर्नुहुन्छ, भान्जा सुजनको मृत्यु भयो भनेर भनिहाले दिदीलाई गाह्रो हुन्छ कि भन्ने डरले आइतबार बिहानसम्म आईसीयूमा राखेर उपचार भइरहेको छ भनेर भन्यौं, उनले भने। तीन दिनपछि आइतबार बिहान भान्जाको निधन भइसकेको खबर दिदीलाई दिएको यामराज बताउँछन्। छोराको उपचार भइरहेको छभन्दा त उहाँको अवस्था निकै नाजुक थियो, मृत्यु भइसकेको भनेर थाहा पाएपछि सम्हाल्नै गाह्रो भइरहेको छ, यामराज भन्छन्। सुजनको आमा, बहिनी र भाइ बोल्नसक्ने अवस्थामा छैनन्। आफन्त र छरछिमेक सबै जम्मा भएर सान्त्वना दिइरहेका छन्। बुबा बिरामी पर्दा धेरै ऋण लाग्यो, घरव्यवहार चलाउन गाह्रो भयो, बुबा बिरामी हुँदा लागेको ऋण तिर्न र घर खर्च जुटाउन कोरिया जान्छु भनेर गएका थियौं, कहाँ गयौं छोरा भन्दै रुनुहुन्छ, बर्बराउनुहुन्छ, यामराज भन्छन्, भान्जालाई सडकमा यसरी गुमाउनुपर्दा हामीलाई त पीडा छ भने आमालाई कति पीडा भइरहेको होला भन्ने कल्पना नै गर्न सकिँदैन।"
"मोरङमा जंगली हात्ती मृत फेला, गोली हानेर मारेको आशंका","विराटनगर : मोरङमा सोमबार बिहान जंगली हात्ती मृत फेला परेको छ। सुन्दरहरैँचा नगरपालिका१० मुनालझोडास्थित जनजागरण सामुदायिक वनभित्र हात्ती मृत फेला परेको हो। सब डिभिजन वन कार्यालय सलकपुरका अनुसार हात्तीलाई गोली हानेर मारेको आशंका गरिएको छ। घटनाको प्रकृति हेर्दा गोली हानेर मारेजस्तो देखिने सब डिभिजन वन कार्यालयका प्रमुख एवं सहायक वन अधिकृत लालबहादुर माझीले जानकारी दिए। माझी नेतृत्वको टोली अहिले घटनास्थलमा छ। हात्ती मृत फेला परेको जानकारी स्थानीयले ८:५० बजेतिर प्रहरी र वन कर्मचारीलाई गराएका थिए। त्यसलत्तगै वन कर्मचारी र प्रहरीको टोली पुगेर घटनास्थललाई सुरक्षित राखेको छ। थप अनुसन्धानका लागि कोसी टप्पु वन्यजन्तु आरक्ष र डिभिजन वन कार्यालय मोरङको टोली घटनास्थलतर्फ जाँदै छ। हाललाई घटनास्थल सुरक्षित राखिएको माझीले बताए। गोली हानेर हात्तीलाई मारेजस्तो देखिन्छ। पुच्छर पनि छैन। मारेपछि पुच्छर काटेर लगेको हुनसक्छ,उनले भने, देब्रेतर्फको खुट्टाभन्दा माथि र घाँटीनजिक गोलीले छेडेको प्वाल देखिन्छ। भाले हात्ती लगभग १२ देखि १५ वर्षसम्मको हुनसक्छ।माझीका अनुसार बिहान ४:३० बजेतिर घटनास्थल आसपासमा बन्दुक पड्किएको आवाज सुनेको जानकारी स्थानीयले गराएका छन्। घटनास्थलनजिकै सामुदायिक वनको नर्सरी छ। नर्सरीभित्र रहेका बेला हात्तीलाई गोली हानिएको अनुमान वन कर्मचारीले गरेका छन्। नर्सरीभित्रसमेत रगत लतपतिएको छ। गोली लागेपछि घस्रिदैं र रन्थनिदै तालजाली भत्काएर नर्सरीबाट निस्किएको हात्ती बाटोमा आइपुगेपछि ढलेको पाइएको माझीले बताए। उनका अनुसार नर्सरी र हात्ती ढलेको ठाउँ लगभग सय मिटरजति टाढा छ। नर्सरीबाट हात्ती रन्थनिएर लगभग सय मिटरजतिको दूरीसम्म घस्रिदै पुगेर बाटोमा ढलेजस्तो देखिन्छ,उनले भने, स्थानीयले दिएको जानकारी र घटनाको प्रकृति हेर्दा गोली हानेरै हात्तीलाई मारिएको प्रष्ट हुन्छ। माझीका अनुसार चोरी सिकारीमा संलग्नले हात्ती मारेको आशंका छ। मारेपछि पुच्छर काटेर लगेको उनले बताए। प्रहरी र वनको टोलीले घटनामा संलग्नको खोजी सुरु गरेको जानकारी माझीले दिए। उनका अनुसार लगभग १२ देखि १५ वर्षसम्मको देखिने भाले हात्ती मृत फेला परेको हो। कोसी टप्पु वन्यजन्तु आरक्षबाट वन्यजन्तु विज्ञको टोली आइपुगेपछि पोस्टमार्टम गरेर हात्तीको दासंस्कार गरिने र थप अनुसन्धान अघि बढाइने माझीले बताए। उनका अनुसार घटनास्थल रगताम्य छ। गोली लागेपछि हात्तीले रगत बान्ता गरेजस्तो देखिने उनको भनाइ छ। उनका अनुसार वनको नर्सरीदेखि हात्ती मृत भेटिएको स्थानसम्म रगतैरगत छ। भारतबाट नेपाल प्रवेश गरेका जंगली हात्तीको बथानले कोशी प्रदेशका झापा, मोरङ र सुनसरीमा उपद्रो मच्चाइरहेको छ। सबैभन्दा धेरै झापा र मोरङमा क्षति गरिरहेको हो। हात्तीको आक्रमणबाट साउनयता झापामा ५, मोरङ र सुनसरीमा ११ गरेर ७ जनाको मृत्यु भइसकेको छ। पछिल्लो समय मोरङको बेलबारी र सुन्दरहरैँचामा दैनिकजसो हात्तीको हुल देखिन्छ। उक्त हुलमा २७ वटाभन्दा बढी हात्ती रहेको बताइएको छ। हात्तीले मान्छे मार्नेदेखि लिएर सर्वसाधारणले लगाएका बालीनालीमा क्षति पुर्याउने गरिरहेको हो। कोशीका तराईका जिल्लामा गत मंसिर पहिलो साताबाट हात्तीको वितण्डा बढेको छ।"
यो लाखौं युवाको सपनाको हत्या हो,"अछाम : काठमाडौंको बालकुमारीमा भएको आन्दोलनका क्रममा अछामका वीरेन्द्र शाह र दैलेखका सुजन रावतको मृत्युको घटनालाई लिएर साँफेबगरका युवाहरूले विरोध प्रदर्शन गरेका छन्। दुई युवाको ज्यान गएको घटनाले निराश र आक्रोसित युवाहरूले ज्यानको मूल्य तोक्न पाइँदैन भन्दै बजारमा विरोध प्रदर्शन गरेका हुन्। हत्यारा सरकार चाहिँदैन, जनता मार्न पाइँदैन, निष्पक्ष छानबिन गरी दोषीलाई कारबाही गर जस्ता नारा लगाउँदै उनीहरूले बजारमा प्रदर्शन गरेका थिए। देशमा रोजगारीको अवस्था नहुनु, नेताहरूको गतिविधिदेखि असन्तुष्ट रहेका युवामा शुक्रबार काठमाडौंमा घटेको घटनाले झन् निराशा छाएको विरोधमा सहभागी साँफेबगरका युवा राजन कुँवरले बताए। उनले रोजगार गर्न विदेश जान्छुभन्दा समेत गोली हान्ने देशमा बस्ने वातावरण नै नरहेको बताए। भने, मान्छे मारेपछि मूल्य तोकिन्छ। सरकारले देशमै रोजगार त दिन सक्दैन। गृहमन्त्रीले राजीनामा दिनुपर्छ सबै नैतिक जिम्मेवारी लिनुपर्छ। चौरपाटी गाउँपालिका४ का धीरज धामीले यो घटनाले युवाहरूको आशा भरोशा सम्पूर्ण रूपमा टुटेको बताए। मृतकका परिवारको सम्पूर्ण जिम्मेवारी सरकारले लिनुपर्ने र सहिद घोषणा गर्नुपर्ने बताए। उनले भने, क्षतिपूर्तिका कुरा सुनिन्छ। क्षतिपूर्ति सरकारले दिनै सक्दैन बरु राहत देला क्षतिपूर्ति भनेको त जति क्षति भएको छ त्यसको पूर्ति हो। जिउँदो छोरा फर्काउन सक्छ सरकारले ? शान्तिपूर्ण विरोध प्रदर्शन गरेको भन्दै दोषीलाई कडा कारबाही नभए आन्दोलनलाई थप जिल्लामा कडा पार्ने लक्षमण कुँवरले बताए। भने, सुजन र वीरेन्द्रको हत्या होइन देशका लाखौं युवाको सपनाको हत्या गरेको छ सरकारले। यसको जिम्मेवारी यहाँका नेता, जनप्रतिनिधिहरूले पनि लिनुपर्छ, चुनावको बेला रोजगार दिन्छौं भनेर चर्काे नारा लगाउँछन्। युवाहरू चुनावमा प्रयोग गर्छन् तर बिडम्बना विदेशको विकल्प हुँदैन हामीसँग। काठमाडौंमा रहेका अछाम र दैलेख जनप्रतिनिधिहरू र पीडित परिवारका प्रतिनिधिले सरकार समक्ष राखेको माग पूरा नभएसम्म लास नउठाउने साँफेबगर नगरपालिकाका पूर्वमेयर कुलबहादुर कुँवरले बताए। डीआईजीको नेतृत्वमा छानबिन समिति मान्य नहुने भन्दै सर्वोच्च अदालतका न्यायाधीशको संयोजकत्वमा निष्पक्ष छानबिन समिति गठन भए मात्र लास उठाउने कुँवरले बताए। उनले भने, गृहमन्त्रीको राजीनामा, मृतकका परिवारलाई रोजगार र मृतकलाई सहिद घोषणा गर्नुपर्छ । यो पनि पढ्नुहोस कमाउन जान्छौं भन्ने युवालाई जब गोली हानियो अशक्त बुवाको सहारा भाँचियो मुर्छित छिन् सुजनकी आमा"
दुप्चेश्वर मेलामा ५ लाख भेटी संकलन,नुवाकोट : दोस्रो पशुपतिनाथका रूपमा पुजिँदै आएको नुवाकोटको प्रसिद्ध दुप्चेश्वर मन्दिरमा यस वर्षको मेलामा संकलन भएको भेटी गणना गरिएको छ। धान्य पूर्णिमाको अवसरमा एक सातासम्म लागेको मेलामा करिब पाँच भेटी संकलन भएको छ। दुप्चेश्वर क्षेत्र विकास कोषले दान तथा भेटीको गणना गरी सार्वजनिक गरे अनुसार हाटकर तथा भेटी गरी ४ लाख ९३ हजार ८ सय ६५ रुपैयाँ संकलन भएको हो। कोषका कोषाध्यक्ष राजकुमार श्रेष्ठले पछिल्लो वर्ष मन्दिरमा आउने भक्तजनको उचित व्यवस्थापनका लागि प्रयासरत रहेको बताए। यस पटक एक लाख १० हजारले मेला भरेका छन्।
बालकुमारी घटना : सुर्खेतमा प्रदर्शनकारीद्वारा प्रशासन घेराउ,"बिस्नप्रसाद न्यौपाने वीरेन्द्रनगर : बालकुमारी घटनाको विरुद्धमा आन्दोलनरत युवाहरूले जिल्ला प्रशासन कार्यालय सुर्खेत घेराउ गरेका छन्। शुक्रबार ललितपुरको बालकुमारीमा भएको आन्दोलनका क्रममा दैलेखका २१ वर्षीय सुजन रावत र अछामका वीरेन्द्र शाहको मृत्यु भएको घटनालाई लिएर शनिबारदेखि सुर्खेतको वीरेन्द्रनगरमा विरोध प्रदर्शन गरिरहेका पीडित पक्षले सोमबार जिल्ला प्रशासन घेराउ गरेका हुन्। प्रदर्शनकारीहरूले बालकुमारी घटनाको दोषीलाई सरकारले निष्पक्ष छानबिन गरी कानुनी कारबाही गर्नुपर्ने, सरकारका गृहमन्त्री नारायणकाजी श्रेष्ठ र भौतिक पूर्वाधार मन्त्री प्रकाश ज्वालाले नैतिकताका आधारमा पदबाट राजीनामा दिनुपर्ने, मृतक युवाहरूलाई सहिद घोषणा गर्नुपर्ने, पीडित परिवारलाई उचित शिक्षा, स्वास्थ्य, लालनपालनको सम्पूर्ण ग्यारेन्टी राज्यले गर्नुपर्ने जस्ता मागहरू राखेर गत शनिबारबाट कर्णाली प्रदेशको राजधानी सुर्खेतमा पीडित परिवारको तर्फबाट नागरिकहरूले आन्दोलन गरिरहेका छन्। उक्त आन्दोलनमा विभिन्न राजनीतिक दलका कार्यकर्ता तथा मृतकका आफन्तहरू सहभागी छन्। आन्दोलनकारीहरूले सडकमा टायर बाल्ने काम पनि गरिरहेका छन्। आन्दोलन भइरहेको ठाउँमा प्रहरी तैनाथ भइरहेको छ। सोमबार प्रशासन घेराउसँगै प्रदर्शनकारीहरूले उपप्रधानमन्त्री तथा गृहमन्त्री नारायणकाजी श्रेष्ठ र भौतिक पूर्वाधार तथा यातायात मन्त्री प्रकाश ज्वालाको पुत्ला पनि जलाइएका छन्। आन्दोलनकारीहरूले सुर्खेतमा सरकारी गाडीहरूलाई चल्न पनि दिएका छैनन्। सोमबार आफ्नो आन्दोलनको अवज्ञा गरेको भन्दै आन्दोलनकारीहरूले सडकमा ७० बढी सरकारी सवारी साधन नियन्त्रणमा लिएका छन्। उनीहरूले नियन्त्रणमा लिएका सरकारी सवारी साधनहरू प्रहरीको जिम्मा लगाएका छन्। युवा विद्रोह जनसंघर्ष समितिले एरी चोक, इत्राम, मंगलगढी चोकलगाएत मुख्य स्थानमा जारी राखेको आन्दोलनका अवसरमा सरकारी सवारी चलाउँदा जानकारी हुँदा हुँदै आन्दोलनको अवज्ञा गरेको भन्दै ७० वटा, मोटरसाइकल र ७ वटा चारपांग्रे गाडी नियन्त्रणमा लिएका हुन्। नियन्त्रणमा लिइएका सवारी साधनहरू प्रदेश र जिल्ला ट्राफिक कार्यालय सुर्खेतमा राखिएका छन्। वैदेशिक रोजगार विभाग अन्तर्गतको इपिएस कोरिया शाखाको एउटा हचुवा निर्णयका कारण शुक्रबार दुई युवकको ज्यान गएको थियो। मंसिर १९ गतेदेखि आन्दोलनरत युवामध्ये १८ जनालाई मात्रै आवेदन भर्न इपिएस शाखाले बिहीबार आह्वान गरेपछि अन्य युवाहरू भड्किएका थिए। भड्किएका युवाको अनियन्त्रित भीड र प्रहरीबीच झडप हुँदा शुक्रबार दुई जनाको ज्यान गएको हो। झडपमा ज्यान गुमाउनेमा दैलेख महाबु गाउँपालिका६ रानीवनका २३ वर्षीय सुजन राउत र अछाम चौरपाटी गाउँपालिका१ सिउडीका २२ वर्षीय वीरेन्द्र शाह रहेका छन्।"
कारको ठक्करबाट दुईजनाको मृत्यु,जानकी (बाँके) : बाँकेको नेपालगञ्जमा कारको ठक्करबाट दुई जनाको मृत्यु भएको छ । एकजना गम्भीर घाइते भएका छन् । नेपालगञ्जबाट कोहलपुरतर्फ जाँदै गरेको सुदूरपश्चिम प्रदेश ०१००१च ३४६३ नं को कारले नेपालगञ्ज उपमहानगरपालिका१८ कारकाँदोस्थित एसके पेट्रोलपम्प नजिकै गए राति ठक्कर दिँदा नेपालगञ्ज१३ का २४ वर्षीया आस्था शाहको मृत्यु भएको छ । अर्का मृतक पुरुषको भने पहिचान खुल्न नसकेको जिल्ला ट्राफिक कार्यालयका प्रमुख प्रहरी निरीक्षक गोपीकृष्ण सुवेदीले जानकारी दिए । दुवै जनाको उपचारको क्रममा अस्पताल लैजाँदै गर्दा मृत्यु भएको हो । प्रहरी निरीक्षक सुवेदीका अनुसार उक्त घटनामा नेपालगञ्ज१३ की सहाना शाह घाइते भएकी छिन् । उनको नेपालगञ्ज मेडिकल कलेजमा उपचार भइरहेको छ । कारका दुवैलाई प्रहरीले नियन्त्रणमा लिएर थप अनुसन्धान गरिरहेको छ ।रासस
यसरी मनाइयो टोपी दिवस (तस्बिरसहित),"काठमाडौं : नेपाली टोपी : नेपाली पहिचानभन्ने नाराका साथ नेपाली टोपी दिवस भव्यरुपमा मनाएको छ। अङ्ग्रेजी नयाँ वर्षको दिन सोमबार बसन्तपुरमा भेला भएर युवायुवतीले विगत वर्षजस्तै ११ औँ नेपालीटोपी दिवस मनाएका हुन्। अङ्ग्रेजी नयाँ वर्ष मनाउने प्रचलन बढिरहेको भन्दै नेपालीहरुले २०७० सालदेखि नेपाली मौलिक पोशाक संरक्षण लागि टोपी दिवस मनाउन सुरु गरिएको हो। सदियौँदेखि नेपाली पहिचानको रुपमा रहेको दौरा सुरुवाल, टोपी र गुन्यूचोलोलाई तत्कालीन सरकारले राष्ट्रिय पोशाकको सूचीबाट हटाएपछि जागरूक युवाले नेपाली टोपी (ढाका टोपी, भादगाउँले टोपी)लाई राष्ट्रिय पहिचानका रुपमा घोषणा गरियोस् भन्ने मागसहित नेपाली टोपी दिवस मनाउँदै आएको छ। राष्ट्रिय पोशाक दौरा सुरुवाल र ढाका टोपीमा सजिएका सहभागीले ढाका टोपीलाई पहिचान दिन माग गर्दै राष्ट्रिय पोसाकको संरक्षण गर्नुपर्नेमा जोड दिएका थिए। उनीहरुले टोपीलाई राष्ट्रिय पहिचानका रूपमा घोषणा गर्न माग गरेका थिए। नेपालका विभिन्न स्थानमा आज टोपी दिवस मनाइएको छ। बसन्तपुरमा यस्तो देखियो"
"पीडित हुँ, तर, लाभग्राही सूचीमै अटाएनन्","भूकम्पले घर भत्किएपछि हामी त्रिपालमा बस्दै आएका छौं। म आफैं पनि बिरामी छु। मिर्गौलाको दीर्घरोगी हुँ। चिसोले श्रीमती र छोरी बिरामी छन्। मजदुरी गरेर परिवार पाल्दै आएकामा भूकम्पपछि काममा जान सकेको छैन। घरमा खानेकुरा पनि छैन। अस्थायी आवासका लागि लाभग्राहीको सूचीमा नै नपारिदिएपछि म निकै तनावमा छु। श्रीमती नागरिकता लिएर वडा कार्यालयमा अस्थायी आवासको लाभग्राही फारम भर्न जाँदा हुँदैन भनेर फिर्ता गरिदिए। त्यसपछि म वडा कार्यालय गएँ। कर्मचारीले घरको फोटो, प्रहरी मुचुुल्का मागे। त्यतिबेलै एक जना आफन्त हराएकाले म खोजी कार्यमै व्यस्त भएँ। उताबाट फर्केपछि म प्रहरी मुचुल्कासहित वडा कार्यालय जाँदा म्याद सकियो भनेर मलाई पनि फारम भर्न दिएनन्। मेरो कोही छैन। चिसो हिउँद त्रिपालमै काट्दै छु। तर, बर्खा कसरी काट्ने हो ? म निकै समस्यामा छु। टहरा बनाएर परिवारको व्यवस्थापन गरेर ऋण काढेर भए पनि औषधि गर्न जाने तयारीमा थिए। तर, अस्थायी आवासका लागि सबैले पहिलो किस्ता पाएर काममा जुटिसकेका छन्। म के गरौं ? म्याद सकिएको भनेर म जस्ता पीडितलाई सरकारले दिने सहायता नरोकिदिन आग्रह गर्दछु। हामी जस्ता विपन्न र साहाराविहीनको पनि समस्या हेरिदिनुपर्यो। गाँसबासको समस्या छ। सरकारले पूरा गरिदिन्छ कि भन्ने आस छ। (चन्द्रबहादुर शाह जाजरकोटका भूकम्पपीडित हुन्।)"
कर्णालीमा चर्किंदै युवा विद्रोह,"प्रहरीको बल प्रयोगबाट ज्यान गुमाएका दैलेखका सुजन रावत र अछामका वीरेन्द्र शाहलाई सहिद घोषणा गर्न सरकारसँग माग गरिएको छ। दैलेख वीरेन्द्रनगर : ललितपुरको बालकुमारीमा भएको आन्दोलनका क्रममा दैलेखको महाबु गाउँपालिका६ का सुजन रावतको मृत्यु भएपछि कर्णालीमा युवा विद्रोह चर्किन थालेको छ। आन्दोलनका क्रममा अछामका वीरेन्द्र शाहको पनि मृत्यु भएको थियो। उक्त घटनापछि कर्णालीमा युवाले विद्रोह सुरु गरेका छन्। शनिबारदेखि नै कर्णालीको राजधानी वीरेन्द्रनगर, मृतक सुजनको गृह जिल्ला दैलेख तनावग्रस्त बनेको छ। आशा गरिएका युवक राजधानीमा मारिएपछि कर्णालीका युवा लगायतलाई त्यसको पीडा र आक्रोश विद्रोहमा देख्न सकिन्छ। दैलेखमा शनिबारदेखि आम युवा विद्यार्थी विद्रोह सुरु भएको छ। शनिबार जिल्ला सदरमुकाममा सरकारविरुद्ध सडकमा उत्रिएका युवा विद्यार्थीले हत्यारा सरकार चाहिँदैन, जनता मार्न पाइँदैन भन्दै सरकारविरुद्ध आन्दोलन गरेका थिए। उनीहरूले शान्ति सुरक्षा कायम गर्नुपर्ने, देशमै रोजगारी सिर्जना गर्नुपर्ने, मृतकलाई सहिद घोषणा गर्नुपर्ने, मृतकका परिवारलाई यो युगअनुसारको आधारभूत आवश्यकता पूर्ति गर्नुपर्ने माग राखेका छन्। गृहमन्त्री नारायणकाजी श्रेष्ठ, भौतिक पूर्वाधारमन्त्री प्रकाश ज्वालाको राजीनामा दिनुपर्ने उनीहरूको माग छ। युवा विद्यार्थीले राखेको माग पूरा नभएसम्म आन्दोलन जारी रहने दैलेखकी प्रतीमा क्षेत्रीले बताइन्। सुजन रावत र वीरेन्द्र शाहको न्यायका निम्ति आमयुवाहरू सडकमा उत्रिएको युवा विशालकुमार योगीले बताए। माग सम्बोधन नभएसम्म निरन्तर संघर्षमा रहने उनले बताए। युवाहरूले आइतबार दैलेखमा झन्डै दुई घण्टा सम्पूर्ण यातायातका साधन बन्द गराएका थिए। कर्णालीको राजधानी वीरेन्द्रनगरमा पनि सरकारविरुद्ध आन्दोलन सुरु भएको छ। कर्णालीका विभिन्न जिल्लाका युवाहरूले वीरेन्द्रनगरमा आन्दोलन थालेका हुन्। उनीहरूले टायर बाल्नेदेखि गृहमन्त्री नारायणकाजी श्रेष्ठ, भौतिक पूर्वाधारमन्त्री प्रकाश ज्वालाको राजीनामा समेत माग गरिरहेका छन्। युवा विद्रोह को नाम दिएर आन्दोलन सुरु गरेका युवाहरूले आइतबार सुर्खेतमा सरकारी सवारी साधन पूर्णरूपमा बन्द गराए। देशभित्र रोजगारी नपाउँदा वैदेशिक रोजगारीको अवसरको खोजीमा काठमाडौंसम्म पुगेका युवाहरूमाथि सरकारले मृत्युको सजाय दिएको युवाहरू बताउँछन्। दैलेखका युवा नवीन योगीले सरकारले युवाहरूले अघि सारेको माग पूरा नगरेसम्म चरणबद्ध रूपमा आन्दोलनहरू गरिने बताए। रोजगारीका लागि विदेश जान्छुभन्दा पनि राज्यकै कारण युवाहरूको ज्यान गएको उनको भनाइ छ। गृहमन्त्री र भौतिक मन्त्रीले राजीनामा नदिएसम्म आन्दोलन स्थगित नहुने योगी बताउँछन्। युवाहरूले सांकेतिक रूपमा मात्रै विद्रोहको सुरुवात गरेका छन्, यो सरकारले आफू बिरामी भएको नाटक गरिरहे हामी चर्को विद्रोह गर्न बाध्य हुने छौं, उनले भने, मृत्यु भएका दुई जनालाई सहिद घोषणा गर्नुपर्छ। अर्का युवा महेन्द्रकुमार थापाले युवाले रोजगारी माग्दा सरकारले मृत्यु दिएको बताउँछन्। युवा विद्रोहमा उत्रिएकी दैलेखकी रेखा थापाले सुजन रावत र वीरेन्द्र शाहले न्याय नपाएसम्म आन्दोलन नरोकिने बताउँछिन्। दैलेखको महाबु गाउँपालिकाका उपाध्यक्ष मन्जु कुमारी शर्मा पाण्डेले बालकुमारी घटनाको सत्य तथ्य छानबिन गरी दोषीलाई कारबाहीको माग गरिन्। मृतकलाई सहिद घोषणा गरियोस् प्रहरीको बल प्रयोगबाट ज्यान गुमाएका दैलेखका सुजन रावत र अछामका वीरेन्द्र शाहलाई सहिद घोषणा गर्न सरकारसँग माग गरिएको छ। दुई युवाका आफन्त तथा दैलेख र अछामका प्रतिनिधिसभा सांसदहरूको टोलीले प्रधानमन्त्री पुष्पकमल दाहाल प्रचण्डलाई भेटेर यस्तो माग गरेका हुन्। रोजगारीको प्रक्रियामा सहभागी हुन् पाउँ भनी गरिएको आन्दोलनमा मृत्युवरण गरेका दुई युवालाई सहिद घोषणा गर्न माग गरेको सुजनका मामा टेकबहादुर कटुवालले बताए। उनका अनुसार बालकुमारी घटना छानबिन गर्न गठित समिति खारेज गरी स्वतन्त्र र निष्पक्ष न्यायिक छानबिन समिति गठन गर्न माग गरिएको छ। यस्तै मृतकका परिवारलाई उचित क्षतिपूर्ति, मृतकका परिवारबाट एक जनालाई रोजगारीको ग्यारेन्टी, आन्दोलनमा घाइते भएकाहरूको उपचारको व्यवस्था, आन्दोलनका क्रममा पक्राउ परेकाहरूलाई निसर्त रिहाइलगायतका मागहरू मृतक युवाका आफन्तहरूले अघि सारेका छन्। यो पनि पढ्नुहोस बालकुमारीमा दुई जनाको ज्यान जानेगरी भएको घटनाको अनुसन्धान गर्न गृहले बनायो समिति ईपीएस परीक्षामा सबैलाई सहभागी गराउन उच्च अदालत पाटनको आदेश कमाउन जान्छौं भन्ने युवालाई जब गोली हानियो सरकारले गठन गरेको समितिप्रति कांग्रेसले उठायो प्रश्न, उच्चस्तरीय न्यायिक समिति बनाउन माग युवाको ज्यान जानेगरी भएको घटनाका दोषीलाई कारबाहीको माग गर्दै सुर्खेतमा चर्कियो आन्दोलन उच्चस्तरीय जाँचबुझ आयोग गठन गर्न सरकार तयार, प्रस्ताव ल्याउन गृहमन्त्रीलाई प्रधानमन्त्रीको निर्देशन मुर्छित छिन् सुजनकी आमा यो लाखौं युवाको सपनाको हत्या हो"
विस्तार हुँदै आलुखेती,"नवलपरासी : नवलपरासी (बर्दघाट सुस्तापूर्व)मा आलुखेतीप्रति किसान आकर्षित भएका छन्। जिल्लामा यस वर्ष तीन हजार दुई सय २५ हेक्टर क्षेत्रफलमा आलुखेती भएको कृषि ज्ञान केन्द्र नवलपुरका प्रमुख कुलप्रसाद तिवारीले बताए। 'गतवर्ष तीन हजार एक सय ७५ हेक्टरमा आलुखेती भएकोमा यो वर्ष ५० हेक्टर जमिनमा थप विस्तार भएको छ', प्रमुख लामिछानेले भने, 'गतवर्ष जिल्लामा ५७ हजार तीन सय ५४ मेट्रिक टन आलु उत्पादन भएको थियो।' जिल्लामा व्यावसायिक आलु खेती गर्ने किसानको संख्या प्रत्येक वर्ष बढेको तथ्यांकमा देखिएको छ। 'आलु उत्पादनका हिसाबले नवलपरासी (बर्दघाट सुस्तापूर्व) आत्मनिर्भर रहेको छ', उनले भने, 'यो वर्ष पनि समय अनुकूल छ, आलु उत्पादन राम्रो हुने अनुमान छ।' यसवर्ष आलु उत्पादन पनि बढ्ने केन्द्रको प्रारम्भिक अनुमान छ। कृषि ज्ञान केन्द्रसँगै स्थानीय तहले आलुखेती प्रवर्द्धन कार्यक्रम सञ्चालन गरिरहेकाले आलुखेती विस्तार हुँदै गएको हो। 'जिल्लामा आलुखेती गर्ने किसानलाई प्रोत्साहन गर्न केन्द्रले चालु आर्थिक वर्षमा तीन करोड ९२ लाख रुपयाँको कार्यक्रम सञ्चालन गरेको छ', उनले भने। नवलपरासी (बर्दघाट सुस्तापूर्व)को विनयी त्रिवेणी, हुप्सेकोट र बौदीकाली गाउँपालिका, कावासोती, देवचुली र गैँडाकोट नगरपालिकामा व्यावसायिक आलु खेती गर्ने गरिएको छ।"
"प्रधानमन्त्री कार्यालय अगाडि अर्धनग्न प्रदर्शन, कसले दियो सिंहदरबार पस्ने पास?","काठमाडौं : सिंहदरबार अगाडि अर्धनग्न प्रदर्शन गर्ने तीन जना पक्राउ परेका छन्। पक्राउ परेका तीन जनाले प्रधानमन्त्री तथा मन्त्रिपरिषद्को कार्यालय अगाडि युवा मार्न पाइँदैन भन्दै नाराबाजी गरेका थिए। त्यसरी प्रदर्शन गर्ने तीन जनालाई प्रहरीले पक्राउ गरेको हो। पक्राउ पर्नेमा नेकपा माओवादी क्रान्तिकारी निकट दिपेन्द्र ऐरी, पदम हमाल र आकास कार्की रहेका छन्। ऐरी कञ्चनपुरका हुन् भने हमाल र कार्की जाजरकोटका भएको प्रहरीले बताएको छ। उनीहरूले सरकार विरोधी नारा लगाएका थिए। कपडा खोलेर नाराबाजी गर्ने क्रममा प्रहरीले उनीहरूलाई पक्राउ गरेको हो। प्रवेश पास लिएर उनीहरू सिंहदरबार छिरेका थिए। उनीहरूलाई प्रवेश पास कसले र कुन प्रयोजनका लागि दियो भन्ने बारे खुल्न सकेको छैन। प्रहरीले यसबारे अनुसन्धान अघि बढाएको छ।"
झापाको कुखुरा फर्ममा फेरि आगलागी,"झापा : झापा गाउँपालिकाको कुखुरा फर्ममा फेरि आगलागी भएको छ । झापा ३ स्थित फूलबारी टोलमा सञ्चालित कुखुरा फर्ममा आइतबार बेलुका साढे ७ बजे आगलागी हुँदा अन्दाजी १५ लाख रुपैयाँ बराबरको क्षति भएको जिल्ला प्रहरी कार्यालय झापाले जनाएको छ । स्थानीय मानबहादुर खड्काले सञ्चालन गरेको टु ब्रोदर्श पोल्टी फर्म आगलागी भएको हो । आगलागीबाट सिमेन्टको पिलर, खरको छानो, तारजाली तथा प्लास्टिकको बेरा भएको कुखुरा फर्म र फर्ममा रहेका एक हजार बोइलर कुखुरा, २२ बोरा कुखुराको दाना र अन्य सरसामानसमेत जलेर नष्ट भएको प्रहरीले जनाएको छ । आगलागी भएको १५ मिनेटमै सबै जलेर नष्ट भएको थियो। बिमा समेत नभएको फर्ममा आगलागी हुँदा कृषक पीडामा छन् । विद्युत् सर्ट भएर आगो नलागेको र यसमा कसैको हात हुने फर्मका सञ्चालिका इन्दिरा खड्काले दाबी गरिन् । गत पुस ८ गते झापा गाउँपालिकास्थित राइजिङ कृषि फर्ममा आगलागी हुँदा ४० लाख रुपैयाँ बराबरको क्षति भएको थियो । झापा६ स्थित युवा टोलमा खेम राई, देउमान गुरुङ, गणेश भट्टराई, मनमाया राई, सपना राई र अनिता राईले संयुक्त लगानी सञ्चालित राइजिङ कृषि फर्ममा आगलागी हुँदा तीन हजार बोइलर कुखुरा, कुखुराको दाना र अन्य सरसामान जलेर नष्ट भएको छ।"
"सरकारी वेबसाइटमा समस्या, खुल्दै, बन्द हुँदै","काठमाडौं : आज बिहानदेखि सरकारी वेबसाइटहरू डाउन भएका छन्। प्रधानमन्त्री कार्यालय, अध्यागमन, गृह मन्त्रालय लगायत सरकारी निकायका साइटहरू डाउन भएका हुन्। राष्ट्रिय सूचना प्रविधि केन्द्रमा रहेको सर्भरमा साइबर आक्रमणका कारण सरकारी साइटहरू डाउन भएको स्रोतले बताएको छ। सरकारी साइटहरू केहीबेर खुल्ने र बन्द हुने भइरहेको छ। सिंहदरवारस्थित केन्द्रीय सर्भरमा समस्या आएपछि सरकारी वेवसाइटहरू डाउन भएका हुन्। सर्भर ह्याक भएको हो वा प्राविधिक कारणले बन्द भएको भन्नेबारे अझै एकिन हुन नसकेको गृहमन्त्रालय स्रोतले बतायो। 'सर्भरमा एक्कासि समस्या आएपछि वेवसाइटहरू नचलेका हुन्। ह्याक भएको हो वा प्राविधिक कारण भएको हो। त्यसबारे अझै अध्ययन भइरहेको छ,' स्रोतले भन्यो। केन्द्रीय सर्भरमा समस्या आउँदा त्रिभुवन अन्तर्राष्ट्रिय विमानस्थलको अध्यागमनको सिस्टम पनि चलेको छैन। जसका कारण हवाई उडानलगायत अति आवश्यक काम कारबाही हुन सकेको छैन।"
निषेधित क्षेत्रमा प्रदर्शन गरेको भन्दै जनमतका अध्यक्ष राउतसहित ५१ जना पक्राउ,"काठमाडौं : जनमत पार्टीका अध्यक्ष सीके राउतसहितका नेता कार्यकर्ता माइतीघरबाट पक्राउ परेका छन्। सरकारले निषेधित क्षेत्र तोकेको स्थलमा प्रदर्शन गर्ने ५१ जनालाई पक्राउ गरिएको जिल्ला प्रहरी परिसर, काठमाडौंको प्रवक्तामा प्रहरी उपरीक्षक (एसपी) कुमोद ढुंगेलले जानकारी दिए। राष्ट्रिय धोती दिवस को अवसरमा आयोजित र्याली निषेधित क्षेत्र प्रवेश गर्न खोजेपछि ४७ जना पुरुष र ४ जना पक्राउ परेका हुन्। प्रदर्शनको क्रममा सिंहदरबारमाइतिघरबानेश्वर क्षेत्रको सवारी सवारी आवागमन प्रभावित बनेको थियो। पक्राउ परेकाहरूलाई महेन्द्र पुलिस क्लबमा राखिएको छ । सरकारले माइतीघरदेखि नयाँबानेश्वरसम्म निषेधित क्षेत्र घोषणा गरेको छ।"
१५ दिनभित्र राहदानी लैजान जिल्ला प्रशासन कार्यालय सिन्धुपाल्चोकले निकाल्यो सूचना,सिन्धुपाल्चोक : जिल्ला प्रशासन कार्यालय सिन्धुपाल्चोकले सेवाग्राहीहरुलाई १५ दिन भित्रमा आफ्नो राहदानी लिन आउन सूचना जारी गरेको छ । दश वर्ष अघिदेखि एमआरपी तथा ईपासपोर्टको लागि निवेदन दिएका १५ सय बढी राहदानी कार्यालयमा थन्किएपछि लैजान सूचना जारी गरिएको सिन्धुपाल्चोकका प्रमुख जिल्ला अधिकारी झक्कप्रसाद आचार्यले बताए । गत असार मसान्त अगाडि राहदानीको लागि निवेदन दिएका सेवाग्राहीलाई पुष मसान्त भित्रमा लिन आउन प्रशासनद्वारा जारी सूचनामा भनिएको छ । तोकिएको समय भित्रमा सेवाग्राहीले राहदानी लिन नआए सम्बन्धित स्थानीय तहमा पठाउने तयारी गरिएको प्रशासन कार्यालयले जनाएको छ ।
सिन्धुपाल्चोक केन्द्रविन्दु बनाएर ५ रेक्टर स्केलको भूकम्प,"काठमाडौं : सिन्धुपाल्चोक केन्द्रविन्दु बनाएर गएराति भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार आइतबार राति १०:२१ बजेमा सिन्धुपाल्चोकको पाङफुङ र लिस्टिकोटको मध्यभागलाई केन्द्रविन्दु बनाएर ५ म्याग्निच्यूडको भूकम्प गएको हो। भूकम्पको धक्का काभ्रेपलाञ्चोक, भक्तपुर, काठमाडौं, दोलखा र रामेछापका आसपासमा स्थानमा पनि महसुस गरिएको थियो। भूकम्पले गरेको क्षतिबारे अझै विवरण नआएको बताइएको छ ।"
मन्त्री ज्वालाको गाडीमा आगजनी र मन्त्रीको ज्यानको सवाल भएकाले प्रहरीले बल प्रयोग गर्यो,"काठमाडौं : प्रहरी महानिरीक्षक (आईजीपी) वसन्तबहादुर कुवँरले भौतिक, पूर्वाधार तथा यातायात मन्त्री प्रकाश ज्वालाको गाडीमा आगजनी र मन्त्रीको ज्यानको सवाल भएकाले प्रहरीले बल प्रयोग गरेको बताएका छन्। शुक्रबार ईपीएस कोरिया शाखाको कार्यालय आसपासमा भएको प्रदर्शनमा भएको घटनाबारे सोमबार राज्यव्यवस्था तथा सुशासन समितिमा जानकारी गराउँदै उनले माथिल्लो निकायसँग समन्वय नै नगरिकन गोली प्रहार भएको र बल प्रयोग भएको जानकारी गराएका हुन्। प्रदर्शनको क्रममा प्रहरीको गोली लागेर चौरपाटी १ सिउडी अछामका वीरेन्द्र शाह र दैलेखका सुजन राउतको मृत्यु भएको थियो। माथिल्लो निकायसँग समन्वय नगर्दा समस्या देखिएकाले फिल्ड कमान्डरलाई निलम्बन गरिएको उनले बताए। कुँवरले भने,बल प्रयोग नगर्नू भन्ने निर्देशन दिएको अवस्था थियो। कम्युनिकेसनमा विधि, व्यवहार एउटा होला। त्यो छानबिनको क्रममा आउँला तर, माननीय मन्त्रीज्यू, गाडीभित्रै भएको अवस्था आँकलन भयो, कम्युनिकेसन भयो र बल प्रयोग नगर्दा अवस्था जटिल हुन्छ भनेर बल प्रयोग हो। मन्त्री ज्यू भन्नेबित्तिकै प्रहरीले धैर्यता गुमाएको र आवेशको अवस्था जस्तो देखिन्छ। संसदीय समिति बैठकमा कुवँरले आन्दोलन चलिरहेको समयमा मन्त्रीको गाडी सोही रुट भएर गएपछि प्रदर्शनकारीहरू थप अग्र बनेको उल्लेख गरे। उनले भीड छिचोल्न गोली चलाएको पाइएकोसमेत बताए। सुरक्षा कर्मीले ठिक गर्यो वा गरेन छानबिन गरेपछि जानकारी हुने भएकाले अहिले निलम्बन गरिएको बताए। उनले जिम्मेवारी पूरा नगरेको भएर थप घटना हुनसक्ने अवस्था रहेको जानकारी गराए। यो पनि पढ्नुहोस कमाउन जान्छौं भन्ने युवालाई जब गोली हानियो उच्च अदालतका पूर्वन्यायाधीश पौडेलको नेतृत्वमा उच्चस्तरीय समिति गठन"
