शीर्षक,विवरण
सांसदलाई बजेटको लोभ,"कुनै समय थियो, गाउँ विकास समिति भनेका सामान्य प्रशासनिक इकाइमात्रै थिए। गाविसको वार्षिक बजेट भन्ने नै हुन्थेनभन्दा पनि हुन्छ। त्यस्तो बेलाका सांसदहरूलाई विकाससँग जोड्न र जनताका आवश्यकता सांसदमार्फत सम्बोधन गर्न खोजिनु अन्यथा थिएन। त्यसरी सुरु भएको थियो, सांसद विकास कोष। तर नीति निर्माणको मुख्य अभिभारा पाखा पन्छाएर सांसदले विकास बजेट खेलाउन थालेपछि सांसदकै यो कोष बदनामित भयो। मुलुकमा संघीयता आइसकेको छ र विकास बजेट गाउँगाउँका सिंहदरबारमा पुग्न थालेको छ। गाउँठाउँका जति पनि आवश्यकता हुन्छन्, पानी, पँधेरा र बाटोघाटो निर्माण ती गाउँपालिका र नगरपालिका आफैंले गर्न सक्छन्। शिक्षा, स्वास्थ्य र कृषिका थुप्रै कामको जिम्मेवारी पालिकाहरूलाई संविधानले नै दिएको छ र संघीय सरकारले विभिन्न शीर्षकमा अनुदान पनि पठाउँछ। विकास निर्माणका थुप्रै कामका लागि जनता पालिका केन्द्र पनि पुग्नु पर्दैन, वडामै काफी बजेट हुन्छ र काम पनि त्यहीँबाट। तै आउँदो वर्षको बजेटमा फेरि उही विवादित सांसद विकास कोष ब्युँत्याइएको छ। यो भनेको सांसदलाई बजेट खेलाउने गलत बाटोमा हिँडाउने प्रयास हो। सांसद विकास कोष सुरु भएयता आव २०५१०५२ देखि हालसम्म ६० अर्ब सकिएको छ। बीचबीचमा रोकिए पनि फेरि यो कार्यक्रमलाई अर्थमन्त्री प्रकाशशरण महतले यस्तो बेला ब्युँत्याए जतिबेला देशको अर्थतन्त्रमा मन्दी छ। खर्च भएको ६० अर्बले देशको पञ्चवर्षीय योजनासँग कुनै तादाम्य राखेन। मुलुकको आर्थिक समृद्धिमा त्यसको कुनै योगदान छैन। कनिका छराइ त्यो बजेट सकियो। तालिम, गोष्ठी र शिविरका लागि मात्रै होइन, आमा समूह र युवा क्लबका लागि भवन निर्माणदेखि पोसाक किन्नसम्म सांसद विकास कोषको पैसा खर्च भएको महालेखाले औंल्याइसकेको छ। कार्यकर्ता रिझाउने काममै सांसदहरूले त्यो बजेट सकेका छन्। कतिपय त फर्जी योजना र कार्यक्रमका नाममा पनि बजेट हिनामिना हुने गरेको बेलाबेला टिप्पणी हुने गरेको छ। सम्भवतः त्यसैले नै विकास बजेटमा सांसदहरू र्याल चुहाउँछन्। सत्ता र प्रतिपक्ष दलहरूको पनि यस्तो कार्यक्रम र सांसदलाई बजेटमा चोचोमोचो मिल्छ। ६० अर्ब खर्चिनु तर त्यसबाट कुनै प्रतिफल ननिस्कनु भनेको त्यो एक किसिमले राज्यको ढुकुटीको हिनामिना नै हो। विकास आयोजनाहरूका लागि बजेट कटौती गर्नुपर्ने, अरू खर्चमा मितव्ययी बन्नु परेको बेलामा पनि सांसदहरूका लागि पाँचपाँच करोड दिने योजना अविलम्ब खारेजको विकल्प छैन। थोरै पनि नैतिकता देखाउने हिम्मत भए सांसदहरू सबैले यो कार्यक्रम फिर्ता गरी आफूहरूलाई जनता र संविधानले सुम्पिएको काममा केन्द्रित हुनुपर्छ। भनिरहनु परोइन, सांसदको काम विकास निर्माण होइन, कानुन निर्माण हो।"
रोकिएको पीपीए खुलाउन माग,"पीपीए खुलाउन प्रधानमन्त्रीमार्फत ऊर्जा मन्त्रालय र नेपाल विद्युत् प्राधिकरणलाई विशेष निर्देशन दिनका लागि इप्पानले माग गरेको हो।प्रधानमन्त्री पुष्पकमल दाहाल प्रचण्डको भारत भ्रमण ऊर्जा व्यापारका लागि महत्त्वपूर्ण भएको स्वतन्त्र ऊर्जा उत्पादकको संस्था नेपाल (इप्पान)ले बताएको छ। काठमाडौं (अन्नपूर्ण) : प्रधानमन्त्रीको भारत भ्रमणपछि ऊर्जा क्षेत्रमा सकारात्मक सञ्चार भएर लगानीको वातावरण बनेको हुँदा रोकिएको विद्युत् खरिद सम्झौता (पीपीए) खोल्न इप्पानले सरकारसँग माग गरेको छ। विगत केही वर्षदेखि करिब १० हजार ५ सय मेगावाट क्षमताभन्दा बढीका आयोजनाको पीपीए रोकिएको छ। पीपीए खुलाउन प्रधानमन्त्रीमार्फत ऊर्जा मन्त्रालय र नेपाल विद्युत् प्राधिकरणलाई विशेष निर्देशन दिनका लागि इप्पानले माग गरेको हो।प्रधानमन्त्री पुष्पकमल दाहाल प्रचण्डको भारत भ्रमण ऊर्जा व्यापारका लागि महत्त्वपूर्ण भएको स्वतन्त्र ऊर्जा उत्पादकको संस्था नेपाल (इप्पान)ले बताएको छ। भारत भ्रमणका क्रममा ऊर्जा क्षेत्रमा भएका दीर्घकालीन महत्त्वका सम्झौताको इप्पानले स्वागत गरेको छ। नेपालभारत विद्युत् व्यपारका लागि महत्त्वपूर्ण बुटवलगोरखपुर ४०० केभी प्रसारण लाइनको शिलान्यास, फुकोटकर्णाली ४८० मेगावाट जलविद्युत् परियोजना विकाससम्बन्धी समझदारी पत्र, तल्लो अरुण ६६९ मेगावाटको जलविद्युत् परियोजना विकास सम्झौतालगायतले ऊर्जा विकासमा भूमिका खेल्ने बताइएको छ। यस्तै, नेपालभित्र विद्युत् प्रसारण लाइन निर्माणका लागि एक्जिम बैंक इन्डियाबाट सहुलियतपूर्ण प्राप्त कर्जाको उपयोग, पञ्चेश्वर बहुउद्देश्यीय परियोजनाको विस्तृत परियोजना प्रतिवेदनलाई तीन महिनाभित्र अन्तिम रूप दिने र एक वर्षभित्रमा कार्यान्वयनमा जानेजस्ता ऊर्जा क्षेत्रमा भएका महत्त्वपूर्ण सम्झौता भएको इप्पानको निचोड छ।"
पोखरामा चार्टर्ड उडान गर्ने तयारीमा चीन,"चिनियाँ टोलीले उडानका लागि जानकारी गराएको संस्कृति, पर्यटन तथा नागरिक उड्डयन मन्त्रालयले जनाएको छ। काठमाडौं : पोखरा अन्तर्राष्ट्रिय विमानस्थलमा चीनले चार्टर्ड उडानको तयारी गरिरहेको छ। पोखराको फेवातालमा हुने नेपालचीन फ्रेन्डसिप ड्रागन बोट रेस फेस्टिभलमा सहभागी हुने चिनियाँलाई लिएर दुई चार्टर्ड उडान आउने भएको बताइएको छ। मन्त्रालयमा चिनियाँ टोलीले उडानका लागि जानकारी गराएको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछानेले बताए। औपचारिक सहमतिको पत्र नआए पनि पोखरामा उडान गर्न र आवश्यक सहयोग गर्न मन्त्रालयले तयार भएको जानकारी गराएको लामिछानेले बताए। गत पुस १७ गतेबाट सञ्चालनमा आएको पोखरा विमानस्थलमा अन्तर्राष्ट्रिय उडानका लागि मन्त्रालयले सबैलाई आह्वान गर्दै आएको उनी सुनाउँछन्। फेस्टिभलमा आउने टोलीले सीधै उडान गर्ने भन्ने जानकारी प्राप्त भएको नेपाल नागरिक उड्डयन प्राधिकरणका प्रवक्ता जगन्नाथ सिटौलाले जनाए। अन्य देशसँगै चीन समक्ष पनि पोखराबाट सीधा उडानका लागि नेपालले पहल गरिरहेकोमा यो चार्टर्ड उडान हुने देखिन्छ। तर, औपचारिक जानकारी आइनसकेको सिटौलाको भनाइ छ। उनीहरूले चार्टर्ड उडानबाट पोखरा आउन खोजिरहेका छन्। औपचारिक पत्र आउनेबित्तिकै प्राधिकरणले अनुमति दिन्छ, प्रवक्ता सिटौलाले भने। यस प्रकारको बोट रेस फेस्टिभल दक्षिण एसियामै पहिलो पटक आयोजना हुन गइरहेको हो। प्रतियोगितामा सहभागी हुने र प्रतियोगिता हेर्न आउने चिनियाँलाई चार्टर्ड उडानबाट ल्याउने तयारी भइरहेको पोखरा पर्यटन परिषद्का अध्यक्ष पोमनारायण श्रेष्ठले जानकारी दिए। उक्त प्रतियोगिता हेर्नका लागि अहिलेसम्म दुई जहाज चार्टर्ड गरेर आउने तयारी भइरहेको बुझिएको छ, श्रेष्ठले अन्नपूर्णसँग भने। चीनको पोखरा अन्तर्राष्ट्रिय विमानस्थलमा सीधा उडानको विषय अहिले टुंगो लागी नसकेको महाप्रबन्धक विक्रमराज गौतमले बताए। पोखरामा सीधा उडानको कुरा अहिले अनौपचारिक जानकारी प्राप्त भएको गौतमको भनाइ छ। चिनियाँ पक्षले पोखरा विमानस्थलमा उडानका लागि केही सोधपुछ गरिरहेका छन्। हामी चाँडै नै उनीहरूलाई उत्तरसहित पठाउँछौं, महाप्रबन्धक गौतमले बताए। चीनले चार्टर्ड उडान गरे पोखरा विमानस्थल सञ्चालनको ६ महिनापछि पहिलो व्यावसायिक उडान सुरु हुने उनले जानकारी दिए। विमानस्थल अहिले ऋणैऋणको बोझमा छ। यो विमानस्थल बनाउँदा लागेको चीनको झन्डै २२ अर्ब रुपैयाँ ऋण २०७९ चैत १ देखि २०९२ असोज १ गतेभित्र भुक्तानी गरिसक्नुपर्ने हुन्छ। प्राधिकरणले पहिलो किस्ता गत चैतमा नै तिरिसकेको छ। नेपाल सरकारको चीनको एक्जिम बैंकसँग ऋण लिएको हो। चिनियाँ ऋणबाट बनेको कारण देखाउँदै भारत पोखरा सीधा उडानका लागि तयार देखिँदैन। पोखरा विमानस्थल सुरु भएको पहिलो पाँच महिनामा कुनै पनि अन्तर्राष्ट्रिय उडान हुन सकेको छैन। आन्तरिक उडान मात्रै भइरहेका छन्। पोखराबाट विभिन्न देशमा सीधा उडान भर्न थाई स्माइल, जजिरा, साउर्थन चाइनालगायतले चासो देखाएर अध्ययन गरिरहेको बताए पनि उडान भने सुरु भएको छैन। अब चार्टर्ड उडान पनि सुरु हुने हो भने यसले सकारात्मक सन्देश दिने पोखरा पर्यटन परिषद्का अध्यक्ष श्रेष्ठले बताए। चिनियाँ पर्यटकका लागि सीधा उडान सुरु भए पोखरा पर्यटनका लागि सुखद खबर हुने उनको भनाइ छ। अहिले वार्षिक करिब आठ लाख पर्यटक नेपाल भित्रिने अपेक्षा गरिएको छ। यसमा करिब तीन लाख पर्यटक चिनियाँ हुने पोखरा पर्यटन परिषद्को अनुमान छ।"
उच्च पदस्थहरूको विश्वास कति ?,"उच्च पदस्थ व्यक्तिहरू भ्रष्टाचारप्रति कत्तिको संवेदनशील छन् ? पाँच, सात वर्षअघि ट्रान्सपरेन्सी इन्टरनेसनलले प्रकाशित गरेको वार्षिक प्रतिवेदनमा नेपालका प्रहरी भ्रष्टाचार गर्नेमा प्रथम रहेको तथ्यांक थियो। त्यसबेला प्रश्न गरें, के प्रहरी हाम्रा परिवार र समाजका उपज होइनन् ? के प्रहरीमात्र भ्रष्ट छ ? उत्तरमा श्रीलंकाली प्रतिनिधिले भनेका थिए, हाम्रो समाज र संस्कृति नै भ्रष्ट छन् किनकि भगवान्लाई पनि फलफूल र मिठाईबाट खुसी पार्न चाहन्छौं। प्रसंग नक्कली शरणार्थीकै हो। प्रहरीले ३० जना माथि मुद्दा दायर गरेको छ। तीमध्ये १७ पक्राउ परे। अब तिनको बयान लिएपछि थुनछेक बहस हुनेछ। त्यसपछि प्रतिवादीहरूलाई थुनामा राखेर मुद्दाको सुनुवाइ अघि बढाउने कि छोड्ने भन्नेमा आदेश हुनेछ। कानुनी कारबाहीको आधार प्रहरीले पेस गरेका प्रमाणमात्र हुन्छन्। प्रकरणमा प्रहरीको भूमिका सबैभन्दा महत्त्वपूर्ण हुन्छ। अत : प्रहरीबाट गरिएको अनुसन्धान कत्तिको वस्तुनिष्ठ छ र कस्तो किसिमका प्रमाण पेस गरिएको छ, त्यसमाथि नै वकिलहरू बहस गर्नेछन् र न्यायाधीशहरू फैसला गर्नेछन्। नेपालका प्रहरी कम दक्ष होइनन् तर उनको जागिर, पदोन्नति आदि कत्तिको वस्तुनिष्ठ आधारमा हुन्छ भन्ने हो। जतिजति माथि उक्लिन्छन्, तिनको भविष्य उच्च पदाधिकारी र राजनेतामाथि आश्रित रहन्छ। विगतका वर्षमा देखेका छौंं कि कसरी माथिल्लो तहमा पदोन्नति हुन्छ। सुरुदेखि नै राजनीतिक हस्तक्षेप प्रहरी प्रशासनमा हुँदै आएको छ। बेलायती प्रधानमन्त्री जोनसनलले कोभिड१९ को बन्दाबन्दीमा आफ्नै निवासमा जन्मदिन मनाउने क्रममा दिइएको प्रीतिभोजमा तत्कालीन कानुनलाई मानेनन्। प्रहरी प्रमुखले उनलाई दण्डित गरे। मन्त्रिमण्डलका एक मन्त्री पनि कारबाहीमा परे। के हाम्रो प्रहरीको मनोबल यस्तो छ ? के हामी प्रहरीबाट त्यस्तो आँटको कल्पना गर्न सक्छौं ? सामान्य नागरिकप्रति उसको दृष्टिकोण र राजनेताप्रतिको व्यवहार समान हुन सक्छ ? त्यसमा प्रहरीलाई दोषी ठान्ने कि राजनीतिलाई ? प्रहरी : निर्मला हत्याकाण्ड छानबिन सम्बन्धमा सबै नयाँ गृहमन्त्रीले सही छानबिनको कुरा त उठाउँछन्। तर के प्रगति भएको छ ? छानबिन गर्ने प्रहरी नै हुन्छन् तर प्रमाणलाई नै जब प्रहरीले नष्ट गरिदिन्छन् वा त्यसमाथि ध्यान दिँदैनन् भने के त्यस्तो घटनाको न्याय पीडित पक्षले पाउँछ ? विशेष रूपमा, कुनै ठूलाबडा व्यक्ति र तिनका नातागोता यसमा जब तानिन्छन्, तब प्रहरीको छानबिन एकदम फितलो हुन्छ। दोषी सजायबाट सहजै मुक्त हुन्छ। वर्तमान मुद्दाको सन्दर्भमा प्रहरीले प्रतिवेदनमा मन्त्री आदिविरुद्ध मुद्दा चलाउन अख्तियार दुरुपयोग अनुसन्धान आयोगलाई सिफारिस गरेको छ। जबकि हालसम्म समातिएका प्रतिवादीहरूले नाम लिएका तर प्रमाण फेला नपरेका आठजना माथि पनि प्रहरीले थप अनुसन्धान गरिरहेको छ। जसमा पूर्वगृहमन्त्री रामबहादुर थापा बादल, सांसदसमेत रहेकी निजकी पत्नी नैनकला थापा, एमाले अध्यक्षका स्वकीय सचिव राजेश ब्रजाचार्य, पूर्व प्रदेशसभा सदस्य एमाले नेता अजयक्रान्ति शाक्य, पूर्वगृहसचिवद्वय प्रेमकुमार राई र महेश्वर न्यौपाने, टोपबहादुर रायमाझीका सहयोगी लीला जीसी र तमलोपासम्बद्ध राजेश्वर स्थापित छन्। विडम्बना के भने पूर्वगृहसचिव राई आयोगका प्रमुख छन्। उनको नाम जोडिएपछि र अख्तियारले यस मुद्दाको अनुसन्धान गर्ने भएपछि अविलम्ब पदबाट राजीनामा दिनुपर्ने होइन र ? अन्यथा यस मुद्दाको भविष्य के होला ? ठूलाबडा दोषी सजायबाट उम्कन सक्नेमा कसैलाई पनि सन्देह छैन। जबसम्म उनको राजीनामा आउँदैन, तबसम्म उनको बर्खिलाप कुनै पनि अर्थपूर्ण अनुसन्धान हुन सक्दैन। अन्य सांंसदको नाम पनि मुछिएको बुझिन्छ। ठूलावडाका नाता पर्ने भएमा तिनको सम्बन्धमा प्रहरीले प्रभावकारी प्रमाण खोज्न सक्छ भन्ने कुराको कल्पना गर्नु मूर्खतामात्र हुनेछ। उक्त मुद्दा अनुसन्धानको विषयमा प्रधानमन्त्री तथा गृहमन्त्रीले दिएका निर्देशन पढ्न पाएका छौं तर गृहमन्त्रीको आश्वासनको आधार देखिँदैन। अनुसन्धान गर्ने काम प्रहरीको हो, उसको आत्मबल र चरित्र माथि निर्भर हुने हो। गृहमन्त्री पक्कै पनि प्रहरीको पछिपछि जाने होइन। सही प्रमाण जुटाउने साहस वर्तमान अवस्थामा प्रहरीको के हुन सक्छ ? अत : उपयुक्त अनुसन्धानको आशा गर्नु कत्तिको उपयुक्त हुन्छ ? प्रहरी माथिल्लो हाकिमको आदेश पलानामा पोख्त हुन्छ। तर कुन प्रहरीको स्वार्थ कुन राजनेतासँग हुन्छ, आमजनलाई थाहा हुँदैन। उच्च नेताको विरोधमा सार्थक प्रमाण जुटाउन कत्तिको सक्षम हुन्छ, त्यो भविष्यले बताउला। राजनीतिक कर्तव्य सबै कर्तव्यमा मुख्य हो र राजनीति बिग्रन्छ भने सबैथोक बिग्रन्छ। माथिल्लो नेता इमान्दार छ भने तलका सहयोगीले बेइमानी गर्न सक्दैन। समाचार र प्रशासन : पत्रपत्रिकामा प्रकाशित प्रमाणलाई पूर्णरूपमा अस्वीकार गर्न सकिँदैन। सबै समाचार सत्य हुँदैनन् तर प्रमाणहरू प्रकाशित छन् भने अस्वीकार गर्न हुँदैन। आएका समाचारको सत्यता पत्ता लगाउनु प्रहरीको काम हो। प्रहरीभन्दा राम्रो अवस्था प्रशासकहरूको पनि होइन। किन मन्त्रालयमा नयाँ मन्त्री आउँदा नयाँ सचिवको खोजी हुन्छ र सचिवहरूको सरुवा हुन्छ ? सरुवाका दुइटा कारण हुन सक्छन्, पदका लागि अयोग्य भएर या आफ्नो गलत निर्णयमा सहभागी हुन नसक्ने देखेर। सचिवालय प्रशासनको एउटा संयन्त्र हो, जसको इमान्दारिताका साथ पालना गर्नुपर्छ, बदनियतले होइन। के वर्तमान गैरभुटानी शरणार्थी भ्रष्टाचारमा मन्त्रालयको सचिवको भूमिका छर्लंग भएको होइन ? किन मन्त्रीले यस्तो सचिव रोज्छ ? जो उसको व्यक्तिगत नोकरको रूपमा गलत आदेशको पालना गर्छ। जब कर्मचारीको सरुवाबढुवाको कुनै ठोस र वस्तुनिष्ठ आधार हुँदैन, तब ऊ राजनेताहरूको चाकरीमा संलग्न हुन्छ र भ्रष्टाचारउन्मुख हुन्छ। न्यायालय : न्यायालयको पनि न्याय दिनेमा सीमितता हुन्छ। न्यायाधीशले प्राप्त प्रमाणको आधारमा निर्णय सुनाउँछन्। देखेपछि पनि त्यसअनुरूप न्याय दिन सक्दैनन्। उनलाई पर्याप्त ठोस प्रमाण चाहिन्छ। हुन त हाम्रा न्यायालय राजनीतिक कार्यकर्ताको भर्तीकेन्द्र होइन भन्ने ठाउँ छैन। सुनिन्छ, कुन मुद्दाप्रति कुन न्यायाधीशको निर्णय के हुन्छ ? अनुमान सहज छ। तिनको नियुक्तिका लागि जो संवैधानिक संयन्त्र छ, त्यसमा राजनेताहरूको वर्चस्व उचित हो ? राजनेता : महाभारतमा एउटा भनाइ छ, राजधर्म सबै धर्ममा प्रधान हो। यसको अर्थ हो, राजनीतिक कर्तव्य सबै कर्तव्यमा मुख्य हो र राजनीति बिग्रन्छ भने सबैथोक बिग्रन्छ। भनिन्छ, जुन किसिमले माछा टाउकोबाट कुहिन सुरु हुन्छ, भ्रष्टाचार पनि माथिबाट सुरु हुन्छ। माथिल्लो नेता इमान्दार छ भने तलका सहयोगीले बेइमानी गर्न सक्दैन। शरणार्थीको मुद्दामा राजनेताको अनुमोदन रहेको तथ्य उजागर हँुदैछ। अन्य माथिल्लो तहबाट यो काण्ड अनुमोदित भएको पाइन्छ। चिन्ता छ कि प्रहरीले राजनीतिक नेतृत्वको संलग्नतालाई जोगाउने प्रयास गर्छ कि गर्दैन ? उच्च पदस्थ व्यक्तिहरू भ्रष्टाचारप्रति कत्तिको संवेदनशील छन् ? उदाहरण दिन सकिन्छ। संघीय संसद् र प्रादेशिक सभाको निर्वाचनपछि निर्वाचन आयोगले चियापान कार्यक्रम राख्यो। जसमा तत्कालीन राष्ट्रपति र प्रधानमन्त्रीलाई समेत निमन्त्रणा दिइयो। आयोगले गरेको काम उसको दायित्व होइन र ? चियापानको कार्यक्रम किन राखेको ? संविधानका संरक्षकले आयोगलाई यस्ता अनावश्यक खर्चका लागि सचेत र मनाही गर्नुको सट्टा सहभागी भएर आयोगको कार्यक्रमलाई उचित ठहर्याएको होइन र ?"
अन्नपूर्णद्वारा बृहत् विद्युतीय सवारी र्याली,"काठमाडौं : अन्नपूर्ण मिडिया नेटवर्कले विश्व वातावरण दिवसका अवसरमा सोमबार बिहान बहृत् विद्युतीय सवारी र्याली आयोजना गरेको छ। जसमा २ सय विद्युतीय सवारी, सवारीधनी तथा चालक सहभागी भएका छन्। तीनकुनेस्थित अन्नपूर्ण टावरबाट सुरु भएको र्याली गौशाला, चाबहिल, बालाजु, नयाँबजार, सोह्रखुट्टे, दरबारमार्ग, ज्ञानेश्वर र फेरि गौशाला हुँदै तीनकुनेमै आएर सम्पन्न भयो। दुईपांग्रे र चारपांग्रे सवारी सामेल र्यालीको नेतृत्व मुख्य प्रायोजक टाटाको नेक्सन ईभी म्याक्सले गरेको थियो। नेक्सन ईभी एएमएन ईभी र्याली २०२३ इन एसोसिएसन विथ टेस्लाको उद्घाटन ऊर्जा, जलस्रोत तथा सिँचाइमन्त्री शक्तिबहादुर बस्नेत र अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले गरेका थिए। ऊर्जामन्त्री बस्नेतले अन्नपूर्ण मिडियाले आफ्नो स्थानबाट आवश्यक पहल गर्नुपर्ने दायित्व सम्झेर र्याली आयोजनाजस्तो सराहनीय काम गरेको बताए। यो काममार्फत चुनौतीको सही ढंगले सामना गर्दै हरेक व्यक्ति तथा संस्थाले आफ्नो ठाउँबाट चाल्नुपर्ने पहल कस्तो हुन्छ भन्ने सिकाएको उनको भनाइ थियो। वातावरणको वैश्विक आयाममा अन्नपूर्णले असल नियत राखेर ईभी र्याली आयोजना गरेको छ। यो र्यालीले निश्चय नै वातावरण संरक्षण र मानव स्वास्थ्य वातावण प्रवर्द्धन गर्नेछ, मन्त्री बस्नेतले भने, यो यसर्थमा अभियान सान्दर्भिक र आवश्यक पनि छ। वातावरण संरक्षण गर्नु भनेको जमिन, जलसहित वायुको संरक्षण गर्नु पनि रहेको उनले बताए। वायु प्रदूषण रोक्न तथा हरित पर्यावरण जोगाउन विद्युतीय सवारीको भूमिका हुने उनको भनाइ थियो। समस्याको भार घटाउन पेट्रोलियम पदार्थले चल्ने गाडीको सट्टा विद्युतीय सवारी प्रयोग गर्दा हानिकारक उत्सर्जन घटाएर सकारात्मक योगदान रहने हुनाले सरकारले विद्युतीय सवारीलाई प्रवर्द्धन गर्दै आइरहेको छ र आगामी दिनमा पनि प्रोत्साहन गर्ने नीति कार्यक्रम प्रस्तुत गर्दै आइरहेको छ, उनले भने। वातावरण प्रदूषित बन्दै गर्दा मानवीय जीवन पनि जोखिमपूर्ण बन्दै गइरहेको टिप्पणी उनले गरे। प्रकृति र मानवबीचको अन्योन्यास्रित सम्बन्धलाई बचाइराख्ने काम चुनौतीपूर्ण छ, उनले भने, दैनिक जीवनमा आउने समस्या जुन परिमाणमा विस्तार हुँदै गइरहेको छ, त्यही अनुपातमा हाम्रो पहलकदमी विकास गर्न सकेनौं भने समस्या र जीवनको बीचमा ठूलो असन्तुलन पैदा हुन्छ। जलवायु परिवर्तनका कारण पृथ्वी तात्दै जाँदा यसलाई न्यूनीकरण गर्नु चुनौतीको विषय भएको मन्त्री बस्नेतले बताए। वातावरणसँग सम्बन्धित विश्वव्यापी समस्याबाहेक नेपालको स्थानीय एजेन्डा पनि छन्, उनले भने। अन्नपूर्ण मिडिया नेटवर्कका अध्यक्ष क्याप्टेन थापाले विश्व वातावरण दिवसलाई खुसीका साथ मनाउनुपर्नेमा सचेत भएर मनाउनुपर्ने अवस्था आउनु सकारात्मक विषय नरहेको बताए। जीवनशैली नै परिवर्तन गर्नु नै एउटा उपाय हो। विद्युतीय सवारीको प्रयोग यस्तै सकारात्मक अभ्यास हो, उनले भने, यो सन्देश समाज, सरकार र सहकार्य गर्ने सबैले बुझ्नुपर्छ र सबैजना समान रूपले सजग रहनुपर्छ। काममा विश्वास गर्छौं भन्ने सोचका साथ वातावरण संरक्षण गर्ने अभियानमा हामी सरिक भएका छौं। म त हिमाललाई नजिकबाट बुझने अवसर पाएको मान्छे, हिउँ पग्लिँदै गएको विडम्बना देख्छु। यो संसारको मानवजातिका लागि जोखिमको कुरा हो। पृथ्वीलाई असर पार्ने हानिकारक उत्सर्जन न्यूनीकरण गर्नु सबैको दायित्व भएको अध्यक्ष क्याप्टेन थापाले बताए। कतिपय मुलुकमा जलवायु परिवर्तनले गर्दा हिउँद र बर्खा छुट्याउनै गाह्रो भइसक्यो। नेपालको तराई भेगका विद्यालय गर्मीका कारण बन्द भइरहेका छन्। वातावरण बाँच्नका लागि यति कठिन भइसक्यो कि अब हामी साँच्चिकै सचेत हुनुपर्ने बेला आएको छ, उनले भने, वातावरणमाथिको असर कम गर्नु हाम्रो पनि परम कर्तव्यका रूपमा रहेको मानेर हामीले कलम चलाउने गरेका छौं। अन्नपूर्णले ईभी र्याली आयोजना गरेर सकारात्मक चेत विकास गर्नु आफ्नो कर्तव्य मानेको उनको भनाइ थियो। हामी भावी पुस्ताको शत्रुका रूपमा परिणत हुँदै छौं। यो रूपान्तरणलाई आजैदेखि रोकौं, उनले भने, दायित्व सम्झेर वातावरणमैत्री काम मात्र गरौं भन्ने आह्वान गर्न चाहन्छु। अन्नपूर्ण मिडिया नेटवर्कका प्रमुख कार्यकारी अधिकृत सनत न्यौपानेले आफ्नो प्रतिबद्धतामा अडिग रहेको बताए। हरित वातावरण प्रवर्द्धनमा हाम्रो भूमिका यथावत रहनेछ। दिगोपन जहिल्यै पनि केन्द्रमा छ। यो सबै वातावरणमैत्री काम गरेर मात्र सम्भव छ। सम्भवतः अन्नपूर्ण यस्तो कार्य गर्ने एक्लो सञ्चार संस्था हो, उनले भने, ईभी र्याली आयोजना गर्नु एउटा गर्वको विषय हो। हिमनदी पग्लिरहेका छन्। हिमाल नांगो बनिरहेका छन्। र, हामी यस्तै गतिविधिमार्फत परिवर्तनको संवाहक बन्न सक्छौं। उनका अनुसार ईभी चलाउनेवित्तीकै वातावरणमा उल्लेख्य योगदान गर्छ भन्न सम्भव नहोला। तर, सगरमाथाको काखमा रहेको एउटा नेपालीको असल नियत पक्कै झल्किन्छ, यदि ऊ वातावरण संरक्षणको कुरा गर्छ। कार्बन उत्सर्जन नियन्त्रण गर्न नसकिएला तर आफ्नो ठाउँबाट सानो योगदान पक्कै गर्न सकिन्छ, प्रमुख कार्यकारी अधिकृत न्यौपानेले भने। कार्बन जोखिमको हिसाबले नेपाल विश्वमै शीर्ष स्थानमा आउने उनको भनाइ थियो। यस्तो परिस्थितिमा हामी बिचरा र बबुरो भएर बस्ने होइन, अझै बढी ईभी, साइकल र हरित उत्पादन प्रयोग गर्नुपर्छ, उनले भने, किनकी हामीलाई बचाउने हामी आफैंले हो। र्यालीमा सहभागीमध्ये लक्की ड्रमार्फत श्यामकाजी महर्जनले विद्युतीय साइकल जितेका छन्। अन्नपूर्ण पोस्ट्का प्रधान सम्पादक अखण्ड भण्डारी र अन्नपूर्ण पोस्ट् डटकमका समाचार संयोजक शम्भु कट्टेलले विद्युतीय साइकल प्रदान गरे। यस्तै फुडमान्डू र टेस्लाले पनि सहभागीलाई आकर्षक गिफ्ट ह्याम्पर प्रदान गरे। अन्नपूर्ण मिडिया नेटवर्कका उपमहाप्रबन्धक विकास श्रेष्ठ र ब्रान्ड म्यानेजर पृथा पौडेलले फुडमान्डूको गिफ्ट ह्याम्पर प्रदान गरे। ह्याम्पर युनिटी फर सस्टेनाबिलिटीका कम्युनिकेसन म्यानेजर शुभ खनाल, अन्नपूर्ण पोस्ट्का राजनीतिक ब्युरो प्रमुख नरेन्द्र साउद र टेस्लाकी प्रतिनिधि राधिका कौडिक्याले टेस्लाको गिफ्ट प्रदान गरे। यो कार्यक्रमको नारा वि बिलिभ इन एक्सन थियो। सवारीधनी तथा चालकलाई दिगो भविष्यको यात्रातर्फ लम्किन आह्वान गरिएको र्याली हरित क्रान्तिको बेला आएको सन्देश दिन आयोजना गरिएको हो। र्यालीमा दिगो, डब्लूडब्लूएफ, सेभ द चिल्ड्रेन, प्यानसि बाइकले सहकार्य गरेका थिए। र्यालीको फुड पार्टनर गार्डेन रेस्टुरेन्ट, बेभरेज पार्टनर फ्रुट एग्रो, अनलाइन फुड डेलिभरि पार्टनर फुडमान्डु तथा सिनर्जी पार्टनर सिम्रिक फाउन्डेसन थिए।"
रेशम चौधरीविरुद्ध मुद्दामा कारण देखाउ आदेश जारी,"काठमाडौं : सर्वोच्च अदालतले नागरिक उन्मुक्ति पार्टीका संरक्षक रेशम चौधरीलाई आममाफी दिने सरकारको निर्णयविरुद्ध परेको रिटमा कारण देखाउ आदेश जारी गरेको छ। मंगलबार न्यायाधीश प्रकाशमान सिंह राउतको एकल इजलासले चौधरीलाई आममाफी दिने सरकारको निर्णयविरुद्ध परेको रिटमाथि प्रारम्भिक सुनुवाइ गर्दै कारण देखाउसँगै अग्राधिकार दिएको हो। टिकापुर घटनामा मारिएका प्रहरी निरीक्षक केशव बोहराकी पत्नी शारदा कडायतले सर्वोच्चमा निवेदन दिएकी थिइन्। राष्ट्रपति कार्यालय शीतल निवासलाई विपक्षी बनाइएको रिटमा उत्प्रेषण परमादेश बदरको माग गरिएको छ। मन्त्रिपरिषद् बैठकले गणतन्त्र दिवस २०८० को अवसर पारेर जेलमा रहेका चौधरीको बाँकी कैद सजाय माफी मिनाहका लागि राष्ट्रपति रामचन्द्र पौडेलसमक्ष सिफारिस गरेपछि चौधरी थुनामुक्त भएका हुन्। यसअघि अदालतबाट दोषी ठहर भइ कैद सजाय भुक्तान गरिरहेका चौधरीलाई सरकारले आममाफी दिएर थुनामुक्त गर्न खोजेपछि प्रहरी निरीक्षक केशवकी पत्नी शारदाले राष्ट्रपति कार्यालयमा निवेदन दिएर चौधरीलाई थुनामुक्त नगर्न माग गरेकी थिइन्। त्यसपछि राष्ट्रपति पौडेलले उक्त फाइल गृहमन्त्रालयमा फिर्ता पठाएका थिए। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएका छन्।"
"जनार्दन शर्माले ल्याएको बजेट फेलमात्र होइन, लड्डु ल्यायो : केपी ओली","काठमाडौं : प्रमुख प्रतिपक्षी दलका नेता एवं नेकपा एमाले अध्यक्ष केपी शर्मा ओलीले अघिल्लो सरकारले ल्याएको बजेट फेल भएको दाबी गरेका छन्। बजेटमाथि भएको छलफलमा मंगलबार बोल्दै उनले तत्कालीन अर्थमन्त्री जनार्दन शर्माले ल्याएको बजेटले लड्डु ल्याएको बताए। 'अर्थमन्त्राल विश्वास गर्न लायक रहेन। हामीले गत वर्ष नै देख्यौं। तमासा भयो। तमासा भएपछि यसपटक बेठिक भएको रहेछ, बेठिक स्वीकारिन्छ। आइन्दा यस्तो बेठिक गरिँदैन भनेर सरकारले भन्नसक्यो। सकेन,' उनले भने, 'ठीक गर्या छौं हामीले। कोही पनि गएको छैन। भित्र बस्दै निस्केको हो। बसेकै छैन। बसेको भए पनि त्यहाँ सुतेको छैन। सुतेको भए पनि खाएको छैन। खाए पनि सबै गरे पनि बजेट हेर्या छैन। हेरेको भए पनि लेख्या छैन। यस्तो तर्क, बलजफ्ती गर्ने पनि हद हुन्छ नि?' उनले सत्ता पक्षले बलजफ्ती पास गराएर बहुमतको दम्भ देखाएर पेलेको आरोप लगाए। 'पोर त पास भो परिणाममा, बजेट पास भो कि फेल भो हजुर? सोध्न चाहन्छु बजेट पास भो कि फेल भो? मैले भनेको थिएँ। म आज सोध्दैछु सत्तापक्षलाई। कागजमा पास भयो। व्यवहावर फेल भयो। फेलमात्र होइन। लड्डु ल्यायो लड्डु। बिलो फोर्टी होइन, जिरो भनेको लड्डु,' उनले भने।"
कमजोर अर्थतन्त्रका कारण कृषि क्षेत्र डामाडोल हुने निश्चित छ : ओली,"काठमाडौं : प्रमुख प्रतिपक्षी दल नेकपा एमालेका अध्यक्ष केपी ओली शर्माले कमजोर अर्थतन्त्रका कारण कृषि क्षेत्र डामाडोलको अवस्थामा पुग्ने खतरा रहेको बताएका छन्। मंगलबार प्रतिनिधिसभा बैठकमा बोल्दै एमाले अध्यक्ष ओलीले अर्थतन्त्र ओरालो लागेसँगै कृषि क्षेत्र डामाडोल हुने निश्चितजस्तै भएको बताए। उनले गतवर्ष ८ प्रतिशतले बढेको उत्पादन वृद्धि यो वर्ष घटेर २ प्रतिशतमा झरेको बताए। 'कृषि डामाडोल हुनेवाला छ। यो एकछिन सत्तापक्षमा बसेर ढ्यापढ्याप गरेजस्तो विषय होइन मान्यज्यूहरू। गतगर्ष ८ प्रतिशतले उत्पादन वृद्धि भन्दाखेरी धेरै टेबुलहरूको रङ उडेको थियो। ठठ्याउँदा ठठ्याउँदा । अहिले २ प्रतिशत पनि आर्थिक वृद्धिदर छैन। मैले यही बोलेको थिएँ । यो एकछिनको विषय होइन। अध्यक्ष ओलीले प्रतिपक्षले देशकै लागि कुरा उठाए पनि खिल्ली उडाएको भन्दै आक्रोश व्यक्त गरे। उनले भने,'देशका लागि भन्दा पनि सत्तापक्ष र प्रतिपक्ष भनेर मात्रै हुन्छ। प्रतिपक्षले देशकै लागि कुरा उठाए पनि खिल्ली उडाउनु्पर्ने।' उनले एक वर्षमा गठबन्धनको मजाक उडेको बताए।"
राष्ट्रपतिदेखि सांसदसम्मका तलब भत्ता २५ प्रतिशतले घटाउन भट्टराईको माग,"काठमाडौं : सांसद योगेशकुमार भट्टराईले आर्थिक संकटको निकास खोज्न सरकारलाई प्रतिपक्षले सहयोग गर्ने बताएका छन्। प्रतिनिधिसभाको आज बसेको बैठकमा आर्थिक वर्ष २०८०८१ को राजस्व र व्ययको वार्षिक अनुमानमाथिको छलफलमा उनले मुलुक आर्थिक संकटको अवस्थामा रहेको भन्दै त्यसको निकास खोज्न बृहत् आर्थिक सम्मेलन गर्न सरकारलाई सुझाव दिए। फरक राजनीतिक विचारका बाबजुद आर्थिक संकटलाई पार लगाउन सबै राजनीतिक दल एक ठाउँमा उभिनुपर्नेमा उनले जोड दिए। 'हाम्रो राजनीतिक विचार फरक होलान्, आआफ्नो गन्तव्य होलान् तर आजको मुलुकको अर्थतन्त्र डामाडोल भयो र बिग्रियो भने तपाईंमात्र होइन हामीसँगै नेपाल सबै ध्वस्त हुन्छौं। हामी तपाईंलाई सहयोग गर्न तयार छौं।' उनले पूँजीगत खर्च कटौती गर्दै राष्ट्रिय गौरवका आयोजनामा खर्च गर्न सुझाव दिए। 'राष्ट्रपतिदेखि उपराष्ट्रपति, प्रधानमन्त्री, मन्त्री, सांसद, प्रदेशसभा कमसेकम उपसचिवभन्दा माथिका कर्मचारी, राजनीतिक नियुक्तिमा भएका मानिसको २५ प्रतिशतले तलब भत्ता घटाउने घोषणा गर्नुस्। कटौति गरिएको रकम कुनै एक राष्ट्रिय गौरव आयोजनामा खर्च गर्नुस्। हामी प्रतिपक्ष तयार छौं,' उनले भने।"
कोसी प्रदेशमा आफ्नै नेतृत्वमा सरकार गठनको पहल गर्ने कांग्रेसको निर्णय,विराटनगर : नेपाली कांग्रेसले कोसी प्रदेशमा आफ्नै नेतृत्वमा सरकार गठनका लागि पहल गर्ने निर्णय गरेको छ। प्रदेश संसदीय दलको बैठकले आफ्नो नेतृत्वमा सरकार गठनका लागि पहल गर्ने निर्णय गरेको कांग्रेस संसदीय दलका उपनेता हिमाल कार्कीले बताए। यसैगरी नेकपा माओवादी केन्द्रले कोसी प्रदेशका मुख्यमन्त्री हिक्मतकुमार कार्कीलाई दिएको समर्थन फिर्ता लिएको जानकारी प्रदेशसभा सचिवालयलाई गराएको छ। दलका नेता इन्द्रबहादुर आङ्बोले सचिवालयलाई जानकारी गराएका हुन्।
बजेटबारे ओलीको टिप्पणी : गठबन्धनको जीवन रक्षाको बुटिक मात्रै,"काठमाडौं : प्रमुख प्रतिपक्षी दल नेकपा एमालेका अध्यक्ष केपी शर्मा ओलीले घट्दो पुँजीगत खर्चबाट समावेशी आर्थिक वृद्धि हाँसिल गर्न नसक्ने बताएका छन्। मंगलबार प्रतिनिधिसभा बैठकमा बजेटमाथि छलफलमा भाग लिदै अध्यक्ष ओलीले नेपाल र नेपालीको हितमा बजेट नआएको बताए। 'घट्दो पुँजीगत खर्चबाट समावेशी आर्थिक वृद्धि हाँसिल गर्ने उद्देश्य पूरा हुन सक्दैन,'उनले भने। ओलीले बजेट गठबन्धनको रक्षाका लागि मात्रै ल्याइएको आरोप लगाए। 'यो बजेट समृद्धि नेपाल, सुखी नेपालीका लागि होइन। यो केबल गठबन्धनको जीवन रक्षाको बुटिक मात्रै हो। नेपाल र नेपालीको हितको योजना कार्यक्रम र लागनीको बजेट होइन। ,'उनले भने बजेटका प्रावधानहरूले यस्तै अभिव्यक्ति दिएका छन्।' पूर्वप्रधानमन्त्री समेत रहेका ओलीले सरकारले पुँजीगत खर्चको लक्ष्य चालु आथिक वर्षको रु ३ खर्ब ८० अर्बबाट घटाएर ३ खर्ब २ अर्बमा सिमित गरेको जिकिर गरे। पुँजीगत खर्च हिजो र आजको आवश्यकतालाई मात्रै नभइ भोलिको आँकडालाई निर्धारण गरेर ल्याउनुपर्ने बताए। ओलीले भने,'पुँजीगत खर्चलाई उच्च उत्साहका साथ ड्राइभ गरेर सम्पूर्ण पुँजी निर्माणका लागि विशेष पहल लिनुपर्ने अहिलेको राष्ट्रिय आवश्यकता विपरित थकित मनस्थित मायोक्तिक भिजन सिमित रहेर पुँजीगत खर्च घटाउनु अहिलेको नेपाली पुस्ताको आवाजलाई आत्मसाथ गर्न नसक्नु हो। देश र युवाहरूको आकांक्षलाई अस्वीकार गर्नु हो।' ओलीले सरकारले वैदेशिक अनुदानको रकमलाई समेत घटाउन खोजेको भन्दै आपत्ती जनाए।"
प्रधानमन्त्री प्रचण्ड खप्तड आउँदै,"डोटी : प्रधानमन्त्री पुष्पकमल दाहाल प्रचण्ड खप्तड आउँदैछन्। सुदूरपश्चिमको प्रमुख पर्यटकीयस्थल खप्तडमा पहिलो पटक हुन लागेको अन्तर्राष्ट्रिय आध्यात्मिक सम्मेलनको उद्घाटन गर्न प्रधानमन्त्री खप्तड आउन थालेका हुन् । सुदूरपश्चिम प्रदेश सरकार तथा खप्तड पर्यटन विकास तथा व्यवस्थापन समितिको आयोजनमा खप्तड क्षेत्रमा यही जेठ २३, २४ र २५ गते सम्मेलन हुन लागेको हो। आन्तरिक एवं बाह्य पर्यटकलाई बढुवा दिन सम्मेलनको आयोजना गरिएको खप्पड विकास तथा व्यवस्थापन समितिले जनाएको छ। सम्मेलनमा भारतबाट योगगुरु बाबा रामदेव आउने कार्यक्रम रहेको छ । सम्मेलनमा भारतीय योगगुरु बाबा रामदेवसँगै बालकृष्ण आचार्यको पनि सहभागिता रहनेछ। तीन दिनसम्म चल्ने सम्मेलनका लागि मुख्यमन्त्रीको संयोजकत्वमा ४०१ सदस्यीय मूल तयारी समिति समेत गठन भएको छ। ् सो समितिअन्तर्गत १२ उपसमिति गठन गरिएका छन् । यसैगरी सम्मेलन आयोजनाका लागि प्रदेश सरकारअन्तर्गत रहेको खप्तड क्षेत्र पर्यटन विकास तथा व्यवस्थापन समितिका अध्यक्ष हर्कबहादुर सिंहको संयोजकत्वमा तयारी तथा व्यवस्थापन समिति गठन गरिएको छ । खप्तड क्षेत्रमा खप्तड बाबाले पाँच दशकसम्म साधना गरेका थिए। सो क्षेत्रमा खप्तड बाबाको कुटी,सहस्त्र लिङ्ग, विभिन्न २२ पाटन,५३ झोती (टापु) लगायतका आकर्षक संरचना छन् । खप्तड राष्ट्रिय निकुञ्जसमेत रहेको सो क्षेत्र झण्डै २२५ वर्ग किलोमिटरमा फैलिएको छ । खप्तडमा अहिलेसम्म सडक मार्ग भने पुग्न सकेको छैन । डोटीको झिग्रानासम्म यातायातको व्यवस्था भए पनि त्यहाँबाट करिब ४ घण्टाको पैदल यात्रपछि मात्र खप्तड पुगिन्छ ।"
"प्रचण्डको निर्देशमा कोशी प्रदेश सरकारलाई दिएको समर्थन फिर्ता लिने माओवादी निर्णय, मन्त्री पनि फिर्ता बोलाइयो",काठमाडौं : माओवादीले कोशी प्रदेश नेकपा एमाले नेतृत्वको सरकारलाई दिएको समर्थन फिर्ता लिएको छ। विराटनगरमा मंगलबार बसेको प्रदेश पदाधिकारी बैठकले सरकारलाई दिएको समर्थन फिर्ता लिनुको साथै सरकारबाट आफ्ना मन्त्रीलाई फिर्ता बोलाउने निर्णयसमेत गरेको छ। प्रधानमन्त्रीसमेत रहेका माओवादी अध्यक्ष पुष्पकमल दाहाल प्रचण्डको निर्देशन बमोजिम एमाले सरकारलाई दिएको समर्थन फिर्ता लिएको अध्यक्ष हर्कबहादुर नेम्वाङले जानकारी दिए। उनले प्रेस विज्ञप्ति जारी गर्दै मन्त्रीहरूलाई फिर्ता बोलाएको उल्लेख गरेका छन्।
प्रतिनिधिसभा बैठक (लाइभ),काठमाडौं : संघीय संसदअन्तर्गत प्रतिनिधिसभा बैठक सुरु भएको छ। बिहान ११ बजेका लागि बोलाइएको बैठक करिब ३ घन्टा पछि सुरू भएको हो। बैठकमा आगामी आर्थिक वर्ष २०८००८१ बजेटमाथि छलफल सुरू हुने कार्यसूची छ। यसअघि सोमबारबाट छलफल सुरू हुने भनिए पनि प्रतिपक्षी दलहरूको अवरोधका कारण बजेटमाथिको छलफल हुन सकेको थिएन।
देउवाकै कारण कांग्रेसको भविष्य संकटमा पर्यो,"वीरेन्द्रनगर : नेपाली कांग्रेसका युवा नेताहरूले सभापति शेरबहादुर देउवाकै कारण पार्टीको भविष्य संकटमा परेको बताएका छन्। कांग्रेस रुपान्तरणको अभियान अन्तर्गत मंगलबार कर्णाली प्रदेशको राजधानी सुर्खेतमा भएको अन्तरक्रिया कार्यक्रममा बोल्ने अधिकांश युवा नेताहरूले पार्टी कमजोर हुँदै जानुको मुख्य दोष नै पार्टीको नेतृत्व रहेको बताएका हुन्। कार्यक्रममा कांग्रेस रुपान्तरण अभियानका अभियन्ता एवं युवा नेता जगदीश्वर नरसिंह केसीले कांग्रेस कमजोर हुनुमा नेतृत्व दोषी रहेको बताए। नुवाकोट जिल्लाका पूर्वसभापति समेत रहेका नेता केसीले भने, 'कांग्रेसमा सभापति देउवाकै भूमिका गलत भएकाले पार्टी दिन प्रतिदिन अलोकप्रिय बन्दै गएको छ। जसको परिणाम २०७४ सालमा पार्टीले प्राप्त गरेको समानुपातिक मत भन्दा २०७९ सालको निर्वाचनमा समानुपातिक मत घट्यो। यसको मुख्य दोष पार्टी सभापति र उनले टिकट दिएर उम्मेदवार बनेका अनुहारहरू हुन्।' उनले रुपान्तरण अभियान गुटरहित अभियान भएको पनि दाबी गरे। कांग्रेस पुरानो ढर्राले चल्दैन। उनले भने, 'त्यसका लागि गुटरहित अभियान हो। कांग्रेसजनलाई उत्साहित बनाउने रुपान्तरण अभियान हो।' कांग्रेसका अर्का युवा नेता गुरुराज घिमिरेले कांग्रेस रुपान्तरण अभियानले पार्टी भित्रको फोहोर बडारिने बताए। उनले पार्टीमा विधि भन्दा व्यक्ति हावी हुँदा समस्या आएको बताए। नेपाली कांग्रेस रुपान्तरण अभियानका कर्णाली प्रदेश संयोजक एवं युवा नेता भुपेन्द्रजंग शाहीले नेपाली कांग्रेसलाई सशक्त, लोकप्रिय र गतिशील पार्टी बनाउन यो अभियान थालिएको बताए। उनले पार्टीमा बढ्दै गएको अराजकता, पक्षपात, नातावाद, धनवाद र डनवादको अन्त्य गर्ने बताए।"
जन्मसिद्ध नागरिकका सन्तानलाई नागरिकता दिने कुरामा बाधा गर्नुभएन : निधि,"काठमाडौं : नेपाली कांग्रेसका नेता विमलेन्द्र निधिले संविधान र संघीयताको कार्यान्वयनलाई उच्च प्राथमिकता दिइनुपर्ने बताएका छन्। प्रतिनिधिसभाको आजको बैठकमा आव २०८०८१ को राजस्व र व्ययको वार्षिक अनुमानमाथिको छलफलमा भाग लिँदै उनले संविधानको कार्यान्वयनका लागि कार्यपालिका, न्यायपालिका र व्यवस्थापिका, राजनीतिक दल, नागरिक समाज र सञ्चार जगत् प्रतिबद्ध हुनुपर्ने बताए। उनले निर्वाचन तालिकालाई बदलेर संसद्, प्रदेश र स्थानीय तहको निर्वाचन गर्न सुझाव दिए। नेता निधिले भने, 'यसले संघीयताको सफल कार्यान्वयनमा सहयोग पुग्छ, यसका लागि जे जे संशोधन गर्नुपर्छ त्यो गरौं।' संविधानलाई कार्यान्वयन गर्ने हो भने जन्मसिद्ध नागरिकका सन्तानलाई नागरिकता दिनेमा कसैले पनि कुनै बाधा अड्चन गर्न नहुने उनले बताए। 'न संसद्, न कार्यपलिका, न न्यायालयले अवरोध गर्न पाउँछ,' उनले भने। उनले मुलुकै पुरानो त्रिभुवन विश्वविद्यालयलाई एक्सलेन्स सेन्टरका रुपमा विकास गरिनुपर्नेमा जोड दिए। नेता निधिले बाँकी आङ्गिक र सम्बन्धप्राप्त क्याम्पसलाई नयाँ विश्वविद्यालयका रूपमा विकास गरिनुपर्ने बताए। 'क्षेत्रगत र विषयगतरुपमा धेरै विश्वविद्यालय भएमा रोजगारी पनि सिर्जना हुन्छ, उच्च शिक्षा अध्ययनका नाममा विदेशिने रकम पनि जोगिन्छ,' उनले भने। बजेटको अनुसूचीमा धेरै संस्थाका पुनःसंरचनाको विषय राखिएको भए पनि त्रिविको पुनःसंरचना गर्ने विषय नसमेटिएको भन्दै सरकारको ध्यानाकर्षण गराए। 'जुन देशले मानव जनशक्ति विकासमा ठूलो लगानी गर्छ, त्यही देशले नै समृद्धि र विकासका यात्रा अगाडि बढाउन सक्छ। उच्चस्तरको जनशक्ति नभएमा उच्च विकासको आशा कसरी गर्ने? त्रिविलाई पुनःसंरचना गरियोस्,' उनले भने।"
केपी ओलीले संसदमा सोधे कसले गर्न खोजेको छ गाँजा खेती?,"काठमाडौं : प्रमुख प्रतिपक्षी दलका नेता एवं नेकपा एमालेका अध्यक्ष केपी शर्मा ओलीले गाँजा खेतीबारे प्रश्न गरेका छन्। बजेटमा गाँजा खेतीलाई प्रोत्साहन गर्ने सरकारले नीति लिएपछि ओलीले गाँजा खेती कसले गर्न चाहेको भनेर प्रश्न गरेका हुन्। 'कसका लागि गाँजा खेती। कसले गर्न खोजेको छ गाँजा खेती। कोही छ गाँजा खेतीको पछाडि,' उनले भने, 'यो नियन्त्रित र नियोजित हो। लाइसेन्स लिएर गरेको रहेछ भनेमात्रै हो नभए झ्यालखाना जान्छ। जनताका गाँजा खोजी खोजी उखेलिन्छ।' उनले जनताले कहाँ गाँजा खेती गरेको भन्दै प्रश्न गरे। उनले गाँजा खेतीको व्यापारीको खोजीसमेत गरे। 'गाँजाको बिउ लिएर बसेको व्यापारी को हो? बाहिरै आउँदैन। खैर कोही होलान्,' उनले भने। उनले जनताका कुराभन्दा फेन्सी कुरा किन बजेटमा आउँछन् भन्दै सरकारको ध्यनाकर्षण गराए।"
प्रतिनिधि सभाको बैठक सर्यो,काठमाडौं : दलहरुबीच समझदारी नजुटेपछि प्रतिनिधि सभाको बैठक सरेको छ। सोमबारको प्रतिनिधि सभाको बैठकमा विपक्षी दलका सांसदले बजेट निर्माणका क्रममा अनधिकृत व्यक्तिको संलग्नता र करका दर हेरफेर भएकोबारे मंगलबारको संसद बैठकमा सरकारको धारणा आउनुपर्ने माग गरेका थिए। बजेटमाथि छलफलको क्रममा उनीहरुले सरकारले जवाफ नदिए संसद बैठक अवरुद्ध गर्ने चेतावनी दिएका थिए। प्रतिनिधिसभा बैठक अगाडि सभामुख देवराज घिमिरेसहित प्रमुख सचेतक र सचेतकहरुको बैठकमा एमाले र राप्रपाका सांसदले सरकारबाट जवाफ दिनुपर्ने अडान राखेका थिए। उनीहरुले करका दर हेरफेर भएकोबारे सरकारले जवाफ दिनुपर्ने अडान राखेपछि निर्धारित समयमा बैठक बस्न नसकेको हो। सहमति नभएपछि संसद सचिवालयले विशेष कारणले निर्धारित समयमा बैठक बस्न बस्न नसकेको भन्दै मंगलबार बिहान ११ बजे बोलाइएको बैठक दिँउसो १ : ३० बजेलाई सारिएको जानकारी दिएको छ। आजको बैठकमा बजेटमाथि सामान्य छलफल गर्ने कार्यसूची छ।
विद्युतीय गाडीमा सरकारले दिएको छुट ग्राहकसम्म पुगेन : अर्थमन्त्री महत,"काठमाडौं : अर्थमन्त्री प्रकाशशरण महतले विद्युतीय गाडीमा सरकारले दिएको छुट ग्राहकसम्म नपुगेको बताएका छन्। संसदमा उठेको प्रश्नको जवाफ दिँदै उनले विद्युतीय गाडीको ठूलो मार्जिन (नाफा) डिलरले राख्ने गरेको दाबी गरे। 'पेट्रोलियममा तीन सय प्रतिशतसम्म कर छ। विद्युतीय गाडीको कर छिमेकी देशहरूको तुलनामा सबैभन्दा कम हाम्रोमै छ। पहिले पहिले विद्युतीय गाडी एकदुइटा मात्रै थियो। तर अहिले त्यो बढेको छ। समय सापेक्ष हामीले अलिकति बढाएका पनि छौं। ठूलो क्षमताको नि इभी (विद्युतीय गाडी) नै हो। ठूलो क्षमताको नि इभी नै हो। हामीले सानोलाई सानो र ठूलोलाई ठूलो गरेका हौं,' उनले भने। उनले ५० किलोवाटका विद्युतीय गाडीलाई केही पनि नचलाएको बताए। 'नेपालमा इभी गाडी आउँछ। तर त्यसको ठूलो मार्जिन डिलरले राखेका छन्। कस्टमर (ग्राहक)मा त्यो ट्रान्सफर भएको छैन। छुट त दिने तर कस्टमरले नपाउने अवस्था विद्यमान छ। त्यसलाई हेर्नुपर्ने आवश्यकता छ। यसमा इफ र बट छैन।'"
राष्ट्रियसभा बैठक भोलिका लागि सर्यो,काठमाडौं : संघीय संसदअन्तर्गत राष्ट्रियसभा बैठक भोलिका लागि सरेको छ। मंगलबार बिहान ११ बजेका लागि बोलाइएको बैठक भोलि बिहान ११ बजेर ११ मिनेटका लागि सारिएको संघीय संसदका महासचिव डाभरतराज गौतमले जानकारी दिए। महासचिव गौतमका अनुसार राष्ट्रियसभा नियमावली २०७५ को नियम ६ को उपनियम (३) बमोजिम अध्यक्ष गणेशप्रसाद तिमिल्सिनाले बैठक स्थगित गरेका हुन्। आजको बैठकमा प्रधानमन्त्री पुष्पकमल दाहाल 'प्रचण्ड'ले सम्बोधन गर्ने कार्यक्रम तय भएको थियो।
खप्तड क्षेत्र विकास कोष स्थापना गर्ने प्रधानमन्त्रीको घोषणा,"डोटी : सुदूरपश्चिमको प्रमुख पर्यटकीयस्थल खप्तड क्षेत्रको समग्र विकासका लागि सरकारले नयाँ परियोजनामार्फत् अगाडि बढ्न प्रधानमन्त्री पुष्पकमल दाहाल प्रचण्डले बताएका छन्। खप्तडमा मंगलबारदेखि सुरु भएको प्रथम खप्तड अन्तर्राष्ट्रिय आध्यात्मिक सम्मेलनको उद्घाटन गर्दै सो कुरा बताएका हुन्। प्रधानमन्त्री प्रचण्डले खप्तड क्षेत्र डोटी, अछाम, बझाङ र बाजुराको संगम स्थलका रूपमा रहेको र यो सुदूरपश्चिमको प्रमुख पर्यटकीय केन्द्र रहेकाले यसको विकासका लागि नयाँ परियोजना सञ्चालन गरेर सरकार अगाडि बढ्ने बताए। प्रकृतिले दिएको यो अनुपम क्षेत्रको विकासका लागि छुट्टै खप्तड क्षेत्र विकास कोष वा प्रतिष्ठान बनाएर नयाँ परियोजनाबाट विकासका काम अगाडि बढाउने छौं,' उनले भने, यो क्षेत्रलाई पर्यावरणमैत्री बनाउँदै पर्यटन र आध्यात्मिक केन्द्रको रूपमा विकास गर्नुपर्छ। उनले खप्तड क्षेत्र प्रकृति र आध्यात्मिकताको संगम क्षेत्र रहेकाले सुदूरपश्चिमको लागि यो आर्थिक समृद्धिको केन्द्र हुनसक्ने बताए। भारतलगायत विभिन्न देशका प्रतिनिधिको उपस्थिति रहेकाले खप्तडको महत्व अन्तर्राष्ट्रिय स्तरमा स्थापित भएको प्रधानमन्त्रीले बताए। प्रधानमन्त्री प्रचण्डले सुदूरपश्चिमको विकासका लागि पहिलेको भन्दा अलि फरक ढंगबाट ध्यान केन्द्रित गरेको बताए। क्याबिनेटबाट सुदूरपश्चिममा स्वास्थ्य विज्ञान प्रतिष्ठान स्थापनाका लागि निर्णय गर्ने कुरादेखि दोधारा चाँदनीमा सुक्खा बन्दरगाह निर्माण गर्न भरखरै भारत सरकारसँग समेत कुरा भएकाले यहाँको विकासलाई देशको अग्रणी क्षेत्रको रुपमा अगाडि लगिने प्रचण्डले बताए। प्रचण्ड शान्ति र क्रान्तिका नायक हुन् : योगगुरु रामदेवसोही कार्यक्रममा बोल्दै भारतीय धार्मिक योगगुरु बाबा रामदेवले नेपालका प्रधानमन्त्री पुष्पकमल दाहाल प्रचण्ड शान्ति र क्रान्तिका नायक भएको बताएका छन्। उनले प्रचण्ड वास्तविक कम्युनिस्ट भएको दाबी गरे। योगगुरु बाबा रामदेवले आफू निःशुल्क खप्तडको ब्रान्ड एम्बेस्डर बन्न चाहेको बताए। खप्तडमा आजदेखि सुरु भएको प्रथम खप्तड अन्तर्राष्ट्रिय आध्यात्मिक सम्मेलनमा बोल्दै रामदेवले उक्त कुरा बताएका हुन्। उनले भने, निःशुल्क खप्तडको ब्रान्ड एम्बेस्डर बन्छु, तपाईँले गरेका हरेक काममा मेरो सहयोग हुन्छ। त्यस्तै सम्मेलनमा भाग लिन रामदेवसँगै आएका आयुर्वेद शिरोमणि आचार्य बालकृष्णले जीवनमा एकपटक खप्तड हेर्न जानुपर्ने बताए। प्रधानमन्त्रीसँगै पूर्वप्रधानमन्त्री झलनाथ खनाल, गृहमन्त्री नारायणकाजी श्रेष्ठ, परराष्ट्रमन्त्री एनपी साउद, सुदूरपश्चिम प्रदेशका प्रदेश प्रमुख देवराज जोशी, मुख्यमन्त्री कमलबहादुर शाह, कांग्रेस नेता रमेश लेखक, एमाले नेता भीम रावलको उपस्थिति छ। सम्मेलन तीन दिनसम्म चल्नेछ। सुदूरपश्चिम प्रदेश सरकार तथा खप्तड पर्यटन विकास तथा व्यवस्थापन समितिको आयोजना र नेपाल पर्यटन बोर्ड, स्थानीय तहहरुको समन्वयमा सम्मेलन आयोजना गरिएको हो। जेठ २३, २४ र २५ गते सञ्चालन हुने आध्यात्मिक सम्मेलनले यो क्षेत्रको विकास र प्रचार प्रसारका लागि महत्पूर्ण टेवा पुग्ने खप्तड क्षेत्र पर्यटन विकास तथा व्यवस्थापन समितिका अध्यक्ष एवं आध्यात्मिक सम्मेलन तयारी तथा व्यवस्थापन समितिका संयोजक हर्कबहादुर सिंहले बताए। खप्तड बाबाले ५० वर्ष साधना गरेको खप्तडलाई पर्यटकीय हिसाबले भर्जिन क्षेत्र मानिन्छ। आध्यात्मिक सम्मेलनपछि खप्तडमा भारतीय र तेस्रो मुलुकका पर्यटक बढ्ने खप्तड पर्यटन विकास तथा व्यवस्थापन समितिका कार्यकारी निर्देशक तथा आध्यात्मिक सम्मेलनका मूल समारोह समितिका सदस्यसचिव भीमबहादुर खड्काले बताए। त्रिवेणीधाम, केदारढुंगा, नागढुंगा, खप्तड दह, खप्तड आश्रम, सहस्रलिंग, खप्तडबाबाको कुटी जस्ता पवित्र धार्मिक सम्पदाले यहाँको धार्मिक गरिमालाई थप उचाइ दिएको छ। सो क्षेत्रमा विभिन्न २२ पाटन, ५३ झोती (टापु)लगायतका आकर्षक संरचना छन्। खप्तड राष्ट्रिय निकुञ्जसमेत रहेको सो क्षेत्र समुद्री सतहबाट तीन हजार दुई सय मिटरको उचाइमा झन्डै दुई सय २५ वर्गकिलोमिटरमा फैलिएको छ। खप्तडमा अहिलेसम्म सडक मार्ग भने पुग्न सकेको छैन। विविधताको फूलबारी खप्तड सयौं प्रजातिका चरा, तीन सय ७२ प्रजातिका वनस्पति र एक सय ३० थरीका जडीबुटीले भरिपूर्ण छ। डोटीको झिग्रानासम्म यातायातको व्यवस्था भए पनि त्यहाँबाट करिब ४ घण्टाको पैदल यात्रापछि मात्र खप्तड पुगिन्छ।"
अर्थमन्त्रीलाई स्वर्णिम वाग्लेको प्रश्न : षडयन्त्रमूलक ढंगले करका दरमा हेरफेर गरिएको हो कि होइन ?,"काठमाडौं : राष्ट्रिय स्वतन्त्र पार्टीका सांसद डास्वर्णिम वाग्लेले आर्थिक वर्ष २०८००८१ को बजेट निर्माणका क्रममा षडयन्त्रपूर्वक ढंगले करका दर हेरफेर गरेको आरोप लगाएका छन्। मंगलबार प्रतिनिधिसभा बैठकमा बोल्दै रास्वपा सांसद वाग्लेले यसबारे अर्थमन्त्री डाप्रकाश शरण महतले जवाफ दिनुपर्ने माग गरे। उनले भने,' बजेट निर्माणका क्रममा अंकहरू बढाउने घटाउने गरिन्छ। धेरैलाई यसबारे जानकारी र चासो हुँदैन। यो वर्ष षडयन्त्रमूलक ढंगले निश्चित व्यापारी घरानालाई अनुचित लाभ हुनेगरी अपारदर्शी ढंगले करका दरमा हेरफेर गरिएको छ कि छैन यस विषयमा अर्थमन्त्रीज्यूले जवाफ दिनुपर्छ।' उनले हार्मोनाइज सिस्टमको विज्ञ भनेर संलग्न गराइएका व्यक्तिलाई विधि र प्रक्रिया पु्र्याएर सल्लाहकारको भूमिकामा राखिएको हो कि होइन भन्दै अर्थमन्त्रीलाई प्रश्न गरे। उनले भने,हार्मोनाइज सिस्टमको विज्ञ भनेर संलग्न गराइएका व्यक्तिलाई विधि र प्रक्रिया पु्र्याएर सल्लाहकारको भूमिकामा राखिएको हो कि होइन ? ३० ३० वर्षसम्म ३ करोड जनसंख्या भएको देशमा एचएस कोर्डका दरहरू टाइट गर्न सकिने जनशक्तिको आकार के एक वा दुई जना मात्रै हुन्।'"
खप्तड पुगे प्रधानमन्त्री प्रचण्ड,"डोटी : प्रधानमन्त्री पुष्पकमल दाहाल 'प्रचण्ड' सुदूरपश्चिमको प्रमुख पर्यटकीयस्थल खप्तड क्षेत्रमा मंगलबार पुगेका छन्। खप्तडमा पहिलो पटक हुन लागेको अन्तर्राष्ट्रिय आध्यात्मिक सम्मेलनको उद्घाटन गर्न प्रधानमन्त्री यहाँ पुगेका हुन्। प्रधानमन्त्रीसँगै गृहमन्त्री नारायणकाजी श्रेष्ठ, पूर्वप्रधानमन्त्री झलनाथ खनाल, सुदूरपश्चिम प्रदेश प्रमुख देवराज जोशी, प्रदेशका मुख्यमन्त्री कमलबहादुर शाह लगायतको उपस्थिति छ। सुदूरपश्चिम प्रदेश सरकार तथा खप्तड पर्यटन विकास तथा व्यवस्थापन समितिको आयोजनामा खप्तड क्षेत्रमा यही जेठ २३, २४ र २५ गते यस प्रकारको सम्मेलन आयोजना गरिएको हो। आन्तरिक एवं बाह्य पर्यटकलाई बढुवा दिन यस्तो सम्मेलनको आयोजना गरिँदैछ। जहाँ भारतबाट योगगुरु बाबा रामदेव समेत आउने कार्यक्रम रहेको छ। प्रदेश सरकार, खप्तड पर्यटन विकास तथा व्यवस्थापन समितिको पहलमा यस्तो सम्मेलन हुन लागेको हो। सम्मेलनमा भारतीय योगगुरु बाबा रामदेवसँगै बालकृष्ण आचार्यको पनि सहभागिता रहने छ। तीनदिनसम्म चल्ने सम्मेलनका लागि मुख्यमन्त्रीको संयोजकत्वमा ४०१ सदस्यीय मूल तयारी समिति समेत गठन भइसकेको छ। सो समिति अन्तर्गत १२ उपसमिति गठन गरिएका छन्। यसैगरी सम्मेलन आयोजनाका लागि प्रदेश सरकार अन्तर्गत रहेको खप्तड क्षेत्र पर्यटन विकास तथा व्यवस्थापन समितिका अध्यक्ष हर्कबहादुर सिंहको संयोजकत्वमा तयारी तथा व्यवस्थापन समिति गठन गरिएको छ। खप्तड क्षेत्रमा खप्तडबाबाले पाँच दशकसम्म साधना गरेका थिए। सो क्षेत्रमा खप्तडबाबाको कुटी, सहस्त्र लिङ्ग, विभिन्न २२ पाटन, ५३ झोती (टापु) लगायतका आकर्षक संरचना छन्। खप्तड राष्ट्रिय निकुञ्जसमेत रहेको सो क्षेत्र झण्डै २२५ वर्ग किलोमिटरमा फैलिएको छ। खप्तडमा अहिलेसम्म सडकमार्ग भने पुग्न सकेको छैन। डोटीको झिग्रानासम्म यातायातको व्यवस्था भए पनि त्यहाँबाट करिब ४ घण्टाको पैदल यात्रपछि मात्र खप्तड पुगिन्छ।"
प्रधानमन्त्रीद्वारा उपप्रधानमन्त्री खड्काकी भाइ बुहारीप्रति श्रद्धाञ्जली अर्पण,"काठमाडौं : प्रधानमन्त्री पुष्पकमल दाहाल प्रचण्डले सवारी दुर्घटनामा निधन भएकी उपप्रधानमन्त्री तथा रक्षामन्त्री पूर्णबहादुर खड्काकी भाइबुहारी डासञ्जु खाती खड्काप्रति श्रद्धाञ्जली अर्पण गरेका छन्। प्रधानमन्त्री प्रचण्डले आज बिहान उपप्रधानमन्त्री खड्काको सुर्खेतस्थित निवास पुगेर उनीप्रति श्रद्धाञ्जली अर्पण गरेका हुन्। प्रधानमन्त्रीले परिवारजनमा समवेदना प्रकट गरेका छन्। यसैगरी,उप्रधानमन्त्री तथा गृहमन्त्री नारायणकाजी श्रेष्ठले पनि स्व खड्काप्रति श्रद्धाञ्जली अर्पण गरेका छन्। जेठ १६ गते बाँकेको राप्तीसोनारी गाउँपालिका८ ठुडिया खोला नजिकै खड्का सवार कारलाई बसले ठक्कर दिँदा उनको निधन भएको थियो ।"
"मधेसको बजेट : कृषि प्राथमिकतामा, छोरीलाई ल्यापटप","जनकपुरधाम : कृषि क्षेत्रलाई प्राथमिकतामा राखेर मधेस सरकारले नीति तथा कार्यक्रम प्रस्तुत गरेको छ। उत्पादन र उत्पादकत्व वृद्धिका लागि प्रदेश र स्थानीय तहको सहकार्यमा बाँझो एवं उपयोगविहीन खेती योग्य जमिनको प्रयोग (कृषक समूह तथा कृषक सहकारीलाई लिजमा जमिन उपलब्ध गराउने व्यवस्था) गर्ने सरकारले नीति तथा कार्यक्रममा प्राथमिकतामा साथ राखेको छ। एक टोल एक सामूहिक कृषि उत्पादन, एक वडा एक विशेष उत्पादन र एक पालिका एक उत्पादन क्षेत्र लगायतका कार्यक्रम सञ्चालन गरिने भएको छ। अनुदानबाट निर्माणाधीन शीत भण्डारका अधुरो योजना यस आर्थिक वर्षमा सम्पन्न गरिनेछ। गौर राइस मिल प्रदेश सरकारको नियन्त्रणमा ल्याउन आवश्यक पहल गरिने उल्लेख छ। प्रदेशसभाको पहिलो अधिवेशनको २०औं बैठकमा प्रदेश प्रमुख हरिशंकर मिश्रले सरकारको आगामी आर्थिक वर्ष २०८००८१ को नीति तथा कार्यक्रम प्रस्तुत गर्दै मधेस कृषि विश्वविद्यालय अन्तर्गत सम्भाव्यता अध्ययन गरी बारा जिल्लामा भेटनरी कलेज एण्ड रिसर्च सेन्टर को स्थापना गरिनेछ। कृषिलाई प्रवर्द्धन गर्न सिँचाइ मे लगानी किसान के खुशहाली र मुख्यमन्त्री कृषक उत्थान कार्यक्रम नारालाई सार्थक बनाउन सतह सिँचाइ, मझौला सिँचाइ प्रणाली तथा भूमिगत सिँचाइ प्रणालीलाई अगाडि बढाइनेछ। सिँचाई प्रयोजनका लागि लाग्ने विद्युत महशुलमा कृषकलाई ५० प्रतिशत अनुदानको व्यवस्था मिलाइनेछ। प्रदेश सरकारको नीति तथा कार्यक्रममा यस वर्ष पनि विगतकै कार्यक्रमलाई निरन्तरता दिइएको छ। सामाजिक रूपान्तरण लागि मुख्यमन्त्री बेटी पढाउ, बेटी बचाउ अभियान अन्तर्गत छोरी बीमा, छात्रवृत्ति, लोक सेवा आयोग तयारी कक्षा, साइकिल वितरण लगायतको कार्यक्रम समावेश गरिएको छ। कक्षा आठमा अध्ययनरत छात्राहरूलाई साइकल खरिदको लागि विद्यालयमा अनुदान रकम उपलब्ध गराइने तथा सामुदायिक विद्यालयहरूमा कक्षा १२ मा अध्ययनरत छात्राहरूलाई कम्प्युटर प्रविधिमा पहुँच पुर्र्याउन एक थान ल्यापटप, कक्षा ८ देखि १० सम्म अध्ययनरत् बालिकाहरूलाई मासिक रूपले निःशुल्क सेनेटरी प्याड प्रदान गरिनेछ। रामायण सर्किटसँग जोडिएका स्थललाई राष्ट्रिय तथा अन्तर्राष्ट्रिय स्तरमा प्रचारप्रसार तथा ब्रान्डिङ गरिनेछ। मधेस भित्रका भाषा, संस्कृति, परम्परागत मौलिक कला, लोकसंगीत, लोकनृत्य, नाट्य, साहित्यको संरक्षण, सम्बर्द्धन गरी पर्यटकीय आकर्षण बढाउन कार्यक्रम तर्जुमा गरी कार्यान्वयन गरिनेछ। सार्वजनिक क्षेत्रको अनुत्पादक खर्चलाई निरुत्साहित गर्दै उत्पादनशील क्षेत्रमा लगानी गर्न प्रोत्साहन गर्ने नीति लिइनेछ। अनुत्पादक क्षेत्रमा बजेट विनियोजन गरिने छैन। प्रदेशको आर्थिक कार्यविधि तथा वित्तीय उत्तरदायित्त्व सम्बन्धी कानूनमा समसामयिक परिमार्जन गरी सार्वजनिक खर्च प्रणालीलाई थप पारदर्शी र जवाफदेही बनाइनेछ र वित्तीय अनुशासन कायम गरिनेछ। प्रदेश भित्र सञ्चालित रहेका राष्ट्रिय गौरवका योजनाहरू राजविराज देखि वीरगंज, रेलमार्ग विस्तार गर्न डीपीआर अध्ययन, दोस्रो अन्तराष्ट्रिय विमान स्थल, निजगढ, हुलाकी सडक, सुनकोशी मरिन डाईभर्सन तथा सप्तकोशीकमला डाईभर्सन तथा राष्ट्रिय स्तरका आयोजनाहरू जयनगरबर्दिबास रेलमार्ग, सिमरा विशेष आर्थिक क्षेत्र, नाढिमन ताललाई संघीय सरकारसँग समन्वय गरी निर्माण कार्यलाई अगाडि बढाउन जोड दिइनेछ। पर्यटकीय विशेष गन्तव्यका रूपमा हरित पैदल मार्ग, पर्यटकीय हरित उद्यानको निर्माण गरिनेछ। धनुषाधाम संरक्षित वनलाई प्रदेशकै लागि गौरव हुने जैविकपार्क तथा वन्यजन्तु उद्धार केन्द्र का रूपमा विकास गरिनेछ। पर्सा राष्ट्रिय निकुञ्च र कोशी टप्पु वन्यजन्तु आरक्षलाई वन्यजन्तु र पंक्षी अवलोकन जंगल सफारी लगायतका क्रियाकलापको गन्तव्यका रूपमा विकास गर्न जोड दिइनेछ। संघीय सरकार स्थानीय तह एवं समन्वय र साझेदारीमा पूर्ण सुरक्षित मातृत्व प्रदेश पूर्ण खोप युक्त प्रदेश कुपोषण मुक्त प्रदेश बनाउन प्रदेश सरकार प्रतिबद्ध रहनेछ। पर्सादेखि सप्तरी जिल्लासम्मको मधेस सहिद लोकमार्ग को निर्माण कार्यलाई अगाडि बढाइनेछ। स्व महेन्द्र नारायण निधि आवास कार्यक्रमलाई निरन्तरता दिइनेछ। ६ वटा जिल्लामा रहेका प्रादेशिक अस्पतालहरूमा विशेषज्ञ सेवा सञ्चालनमा ल्याउने भएको छ। सिरहास्थित प्रादेशिक अस्पताल, सिरहालाई १५० वेडमा र धनुषाको डुमरिया, पर्साको पोखरिया, सप्तरीको भारदह अस्पतालहरूलाई ५० वेडमा स्तरोन्नति गरिनेछ। मधेस सरकारले ६० वर्ष माथिको नागरिकलाई आँखा, दाँत र कानको फ्री चेकअप गरिने व्यवस्था मिलाउनेछ।"
प्रतिनिधिसभा र राष्ट्रियसभा बैठक बस्दै,काठमाडौं : संघीय संसदका दुवै सदनको बैठक बस्दैछ। प्रतिनिधिसभा बैठक ११ बजे र राष्ट्रियसभा बैठक ११ बजेर ११ मिनेटमा बस्दैछ। प्रतिनिधिसभा बैठकमा आगामी आर्थिक वर्ष २०८००८१ बजेटमाथि छलफल सुरू हुने तयारी छ। यसअघि सोमबारबाट छलफल सुरू हुने भनिए प्रतिपक्षी दलहरूको अवरोधका कारण बजेटमाथिको छलफल हुन सकेको छैन। यस्तै राष्ट्रियसभामा प्रधानमन्त्री पुष्पकमल दाहाल 'प्रचण्ड'ले समसामयिक विषयमा सम्बोधन गर्ने कार्यसूची तय भएको छ। अर्थमन्त्री डाप्रकाश शरण महतले आर्थिक वर्ष २०८००८१ को राजश्व र व्ययको वार्षिक अनुमानमाथि सामान्य छलफल गरियोस् भन्ने प्रस्ताव प्रस्तुत गर्ने संभावित कार्यसूची रहेको छ। अर्थमन्त्री डा महतले पेश गरेको आर्थिक वर्ष २०८००८१ को राजश्व र व्ययको वार्षिक अनुमानमाथि सामान्य छलफल प्रारम्भ हुनेछ।
कहिले खुल्ला यी काण्डका गाँठो ?,"चर्चित रहेका कतिपय काण्ड छानबिनको नाममा राज्य सत्ताकै दुरुपयोग गरेर ढाकछोप गरिएका छन्। कतिपय छानबिन हुँदाहुँदै बीचैमा रोकिएका छन्। राजनीतिक हस्तक्षेपका कारण अख्तियारमा रोकिएका मुद्दा धेरै छन्। काठमाडौं : नक्कली भुटानी शरणार्थी प्रकरणको मुद्दामा पूर्वमन्त्री, उच्च ओहोदाका कर्मचारी र नेताका परिवार नै तानिए। ठूला भ्रष्टाचारका काण्डमध्ये पर्ने यो प्रकरणमा अझै कति तानिने हुन् टुंगो छैन। पक्राउ परेकाको बयान र अनुसन्धान जारी छ। तर, यो मात्रै ढिला खोलिएको भ्रष्टाचार मुद्दा भने होइन, अन्य दर्जनौं मुद्दाका फाइल बन्द अवस्थामा छन्। अनुसन्धान भएकै छैनन्। ती सबैलाई केलाएर हेर्दा मुलुक भ्रष्टाचारले जेलिएको अवस्थामा देखिन्छ। यस्ता घटनालाई नजिकबाट नियालेका अनुसन्धान अधिकृत भन्छन्, मुलुकमा भ्रष्टाचार र अनियमितताका ठूलाठूला काण्ड अझै ओझेलमा छन्। सत्तामा जानेहरूले आफू अनुकूल प्रकरण बाहिर ल्याउने र आफूलाई प्रतिकूल हुने काण्ड थन्क्याएर राख्ने गरेको यस्ता घटनाले प्रष्ट पार्छन्। बालुवाटार काण्ड, थानकोटको ट्रस्टको जग्गा काण्ड, ओम्नी काण्ड, ३३ किलो सुन काण्ड, लडाकु शिविर प्रकरण लगायत धेरै काण्डको अनुसन्धान भएको छैन। चर्चित रहेका कतिपय काण्ड छानबिनको नाममा राज्य सत्ताकै दुरुपयोग गरेर ढाकछोप गरिएका छन्। कतिपय छानबिन हुँदाहुँदै बीचैमा रोकिएका छन्। राजनीतिक हस्तक्षेपका कारण अख्तियारमा रोकिएका मुद्दा धेरै छन्। धेरै काण्डमा राजनीतिक नेतृत्वको संलग्न देखिएको छ। राजनीतिक नेतृत्व र प्रशासनिक नेतृत्वको मिलोमतोमा नीतिगत भ्रष्टाचार मौलाएको छ। नक्कली भुटानी शरणार्थी प्रकरणको अनुसन्धानलाई थप निरन्तरता दिँदै अन्य काण्डका एकएक फाइल खोल्नु जरुरी रहेको नागरिक अगुवाहरू बताउँछन्। ललिता निवास काण्ड अधकल्चो बालुवाटारस्थित ललिता निवास प्रकरणलाई उदिनेर अधकल्चो पारिएको छ। राजनीतिक व्यक्तिहरूको उच्च स्तरको संलग्नता भएको एक उदाहरणीय मुद्दा हो ललिता निवास जग्गा प्रकरण। ललिता निवासको जग्गा तत्कालीन पञ्चायती सरकारले अधिग्रहण गरेर लिएको हो वा जफत गरेको हो भन्ने सम्बन्धमा पूर्वसचिव शारदाप्रसाद त्रितालको नेतृत्वको छानबिन समितिले प्रमाणसहितको प्रतिवेदन दिएको आधारमा अख्तियार दुरुपयोग अनुसन्धान आयोगले भ्रष्टाचार भएको सम्बन्धमा विस्तृत अनुसन्धान तहकिकात गरी विशेष अदालतमा मुद्दा पेस गरिसकेको छ। अख्तियारले पूर्वउपप्रधानमन्त्री विजयकुमार गच्छदारसहित १ सय ७५ जनाविरुद्ध मुद्दा त हाल्यो। सबैभन्दा माथिल्लो राजनीतिक नेतृत्वलाई मुद्दा हालिएको पहिलो प्रकरण हो ललिता निवास। अख्तियारले यो प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराई पनि संलग्न रहेको उल्लेख गर्यो। तर, क्षेत्राधिकारभन्दा माथि परेको भन्दै प्रधानमन्त्रीद्वय नेपाल र डा भट्टराईलाई उन्मुक्ति दियो । एमाले नेता विष्णु पौडेलका छोरा नवीन पौडेल र सर्वोच्च अदालत न्यायाधीश कुमार रेग्मीलाई जग्गा फिर्ता गरेको भन्दै मुद्दा हालिएन। यो मुद्दा चलाउँदा एमाले अध्यक्ष केपी शर्मा ओली प्रधानमन्त्री थिए। ललिता निवास प्रकरणमा नेपाल प्रहरी केन्द्रीय अनुसन्धान ब्युरो(सीआईबी)ले अनुसन्धानको जिम्मेवारी पाएको थियो। ठगी र किर्तेलगायतका विषयमा नेपाल प्रहरीको सीआईबीले विस्तृत अनुसन्धान गरी अदालतमा मुद्दा दायर गर्ने चरणमा पुग्दा राजनीतिक नेतृत्व संलग्न तत्कालीन सरकारले रोक्यो। तर, प्रहरीको अनुसन्धान त डिसमिस पारियो। सीआईबीले प्रतिवेदन पनि तयार गरेको थियो तर उसले गरेको प्रतिवेदनको आधारमा मुद्दा दर्ता गर्न नसक्नु दुर्भाग्य भयो। सीआईबीले तीन वर्ष लगाएर गरेको अनुसन्धानपछि मुद्दा नै दर्ता गर्न पाएन। राजनीतिक नेतृत्वबाहेक भूमाफिया, कर्मचारी र व्यवसायीलाई उसले अनुसन्धानको दायरामा ल्याएको थियो। सीआईबीले अनुसन्धान प्रतिवेदन सरकारी वकिलको कार्यालय बुझाएको थियो। तीन वर्ष लगाएर गरेको सीआईबीको अनुसन्धान प्रतिवेदनमा २०७८ पुसको अन्तिम साता प्रमाण नपुगेको भन्दै सरकारी वकिलको कार्यालयले फिर्ता गरिदियो। यो प्रकरणमा ठूलाठूला राजनीतिक नेतृत्वको संलग्नता देखिएपछि तत्कालीन शेरबहादुर देउवा सरकारले यो प्रतिवेदन बाहिर आएअनुसार मुद्दा दर्ता गर्न दिएन। के पूर्ण थिएन ? किन रोकियो भन्ने विषयमा न सीआईबी नै बोलेको छ न सरकार। सीआईबीको प्रतिवेदन अधुरै रह्यो। पूर्वसचिव शारदाप्रसाद त्रितालको समितिले ललितानिवासको जग्गा अतिक्रमण भएको विषय उजागर गरेको थियो। ओम्नी काण्डमा अख्तियारले गरेन अनुसन्धान यो कोरोनाकालको औषधि काण्ड हो। कोरोना भाइरस (कोभिड१९) को उपचारका लागि स्वास्थ्य सेवा विभागले ओम्नी बिजनेस कर्पोरेट इन्टरनेसनलसँग स्वास्थ्य सामग्री खरिदको सम्झौता गरेको थियो। तत्कालीन सरकारले ०७६ चैत ११ गते २४ घन्टे सूचना जारी गर्दै एक करोड तीन लाख ९४ हजार ४ सय अमेरिकी डलरमा औषधि तथा मेडिकल उपकरण खरिदको सम्झौता गरेको थियो। सम्झौताअनुसार ओबीसीआईले चीनबाट २३ लाख ९४ हजार डलर बराबरको सामान ल्याएको थियो। तर, उक्त सामग्री बजार मूल्यभन्दा बढीमा मन्त्रालयले खरिद गरेको भन्दै विवाद उत्पन्न भयो। सम्झौताको सर्वत्र विरोध भएपछि सरकारले ओबीसीआईसँगको ठेक्का सम्झौता रद्द गरेको थियो। सम्झौताअनुसार सामान नल्याउने ओबीसीआईको पाँच करोड रुपैयाँ धरौटी जफत गरे पनि उक्त प्रकरणमा संलग्नमाथि कुनै कारबाही भएन। अख्तियारमा उजुरी परे पनि आयोगले उक्त प्रकारणमा कुनै कारबाही अगाडि बढाएन। यो प्रकरणमा एमाले नेताहरू ईश्वर पोखरेल, विष्णु रिमाल, भानुभक्त ढकालसहित स्वास्थ्य सचिव लक्ष्मण अर्याल, स्वास्थ्य सेवा विभागका महानिर्देशक दिपेन्द्ररमण सिंह, ओम्नीका सञ्चालक दुर्गाप्रसाद बेलबासेविरुद्ध मुद्दासमेत अख्तियारमा दर्ता भएको छ। तर, अख्तियारमा उजुरी परे पनि कारबाही अगाडि बढेन। वाइडबडीको अनियमितता घटना अलपत्र नेपाल वायुसेवा निगमले खरिद गरेको दुइटा वाइडबडी जहाजमा अनियमितता भएको थियो। १२ अर्बमा ल्याएका जहाजको अहिलेसम्मको ऋण र साँवा करिब ३५ अर्ब पुगेको छ। संसद्को सार्वजनिक लेखासमितिद्वारा गठित उपसमितिले तीन जना संस्कृति, पर्यटन तथा नागरिक उड्डयनमन्त्री, निगम महाप्रबन्धकसहित सञ्चालक समितिका सदस्य र विभिन्न निकायका विभागीय प्रमुखसहित ३४ जनालाई दोषी करार गरेको थियो। तत्कालीन बहालवाल पर्यटनमन्त्री रवीन्द्र अधिकारी र दुई पूर्वमन्त्री जीवनबहादुर शाही र जितेन्द्रनारायण देवलाई समेत कारबाही गर्न उपसमितिले सिफारिस गरेको थियो। निगमले खरिद गरेको पहिलो वाइडबडी विमान २०७५ असारमा र दोस्रो विमान एक महिनापछि साउनमा भिœयाएको थियो। महालेखा परीक्षकको कार्यालयले ठूला विमान खरिदमा ६ अर्ब २९ करोड रुपैयाँ बेरुजु देखाएपछि प्रतिनिधिसभाको सार्वजनिक लेखासमितिले त्यसबारे चासो देखाएको थियो। समितिले सांसद राजन केसीको संयोजकत्वमा उपसमिति गठन गरी त्यसबारे छानबिन गर्यो। उपसमितिले निगमले खरिद गरेका दुइटा वाइडबडी जहाजमा ४ अर्ब ३५ करोड ५६ लाख रुपैयाँ घोटाला भएको ठहरसहित समितिलाई प्रतिवेदन बुझाएको थियो। यो प्रकरणमा अख्तियारमा उजुरी परेको छ। त्यसको अनुसन्धान भइरहेको अख्तियारले बताए पनि अहिलेसम्म मुद्दा दायर भएको छैन्। यो मुद्दा पनि अलपत्र नै छ। हराएको हरायै भयो ३३ किलो सुन ३३ किलो सुनकाण्ड कुनै समय चर्चाको शिखरमा थियो। यो काण्डलाई अलपत्र पारे छाडिएको छ। मुख्य आरोपी भनिएका गोरे नामले चिनिने चूडामणि उप्रेतीसहित जिल्ला प्रहरी कार्यालय मोरङले सरकारी वकिल कार्यालयमार्फत जिल्ला अदालत काठमाडौंमा ६३ जनामाथि मुद्दा चलाएको थियो। यो प्रकरणमा प्रहरीका उच्च अधिकारीहरूको संलग्नता देखिएको थियो। तर, पछि अधिकांश प्रहरी अधिकृतहरूले काण्डमा सफाइ पाए। साढे ३३ किलो सुन गायब र सनम शाक्य हत्या प्रकरणबारे छानबिन गर्न गृहका तत्कालीन सहसचिव ईश्वरराज पौडेलको नेतृत्वमा उच्चस्तरीय छानबिन समिति बनेको थियो। प्रतिवेदनमा नेपालमा लामो समयदेखि सुन तस्करी राजनीतिक दल, उच्च सरकारी अधिकारी, सुरक्षा निकायका उच्च अधिकारीको संरक्षण हुने गरेको कारण सुन तस्करीका लागि नेपाल स्वर्ग भएको समेत प्रतिवेदनमा उल्लेख गरिएको थियो। सहसचिव पौडेलको टोलीले तयार पारेको प्रतिवेदनमा सुन तस्करी, हुण्डीबीच अन्तर सम्बन्ध रहेको उल्लेख थियो। प्रतिवेदनमा सुन तस्करी काण्डमा अझै ३ सयभन्दा बढीको संलग्नता रहेको र उनीहरूको नाम नै किटेर कारबाहीको दायरमा ल्याउनसमेत समितिले आग्रह गरेको थियो। त,र यसको अनुसन्धान बीचैमा तुहियो। यो ३३ किलो सुन कहाँ गयो भन्ने निर्कोल हुन सकेको छैन। बरु पक्राउ परेकोहरू नै भटाभट सफाइ पाएर निर्दोष भन्दै हिँडिरहेका छन्। बेटीका साइकल घोटालामा राजनीतिक नेतृत्वलाई उन्मुक्ति मधेस प्रदेश सरकारले सञ्चालन गरेको मुख्यमन्त्री बेटी पढाऊ, बेटी बचाऊ कार्यक्रममा ठूलो भ्रष्टाचार भएको छ। यो कार्यक्रमअन्तर्गत ब्रान्ड नखुलेका कमसल तथा गुणस्तरहीन लेडिज साइकल खरिद गरेर छात्रालाई वितरण गरेको पाइएको छ। छात्राको साइकल खरिदमा अनियमितता भएको भन्दै अनुसन्धानपछि अख्तियारले मुद्दा हालेको छ। तत्कालीन मुख्यमन्त्री लालबाबु राउतद्वारा सञ्चालित बेटी पढाऊ, बेटी बचाऊ कार्यक्रममा १० करोड ३३ लाख अनियमितता भएको छ। यो काण्डमा सचिवसम्मलाई मुद्दा हालियो तर मुख्य व्यक्ति तत्कालीन मुख्यमन्त्री लालबाबु राउतलाई जोगाइएको छ। प्रदेश सचिव यामप्रसाद भुसालसहित १० जनाविरुद्ध हालिएको छ। अख्तियारका लागि भ्रष्टाचार उजागर गरे पनि राजनीतिक नेतृत्वलाई कारबाही दायरमा ल्याउन सकेको छैन। कर्मचारीलाई दोषी देखाएको छ। थानकोटको ट्रस्टको जग्गा व्यक्तिको नाममा नेपाल ट्रस्टको नाममा रहेको १ सय ७३ रोपनी जग्गा व्यक्तिको नाम दर्ता गरिएको छ। नेपाल ट्रस्टको मातातीर्थ, महादेवस्थान, थानकोट, सतुंंगल र इचंगुनारायणमा रहेका १ सय ७३ रोपनी जग्गा व्यक्ति (मोही) का नाममा वितरण गरिएका छन्। बाबुराम भट्टराई प्रधानमन्त्री भएका बेला मालपोत कार्यालय कलंकीले २०७० असार ७ गते ती जग्गामा मोही कायम गराएको थियो। त्यतिबेला सबैभन्दा बढी साविक थानकोट र महादेवस्थान गाविसमा रहेको ट्रस्टको १ सय २ रोपनी ३ आना जग्गा मोहीका नाममा कायम गरिएको थियो। त्यस्तै, मातातीर्थको ५९ रोपनी एक आना तीन पैसा, सतुंगलको एक रोपनी ६ आना एक पैसा र बालाजु (इचंगु)को १० रोपनी ६ आना एक पैसा जग्गा विभिन्न व्यक्तिका नाममा दर्ता गरिएका थिए। मन्त्रिपरिषद्बाट निर्णय गरी मालपोत कार्यालयमार्फत ती जग्गा मोहीका नाममा व्यक्तिलाई वितरण गरिएका थिए। त्यतिबेलाको मन्त्रिपरिषद् बैठकले जग्गासम्बन्धी तीनवटा कानुन तथा नियमावली उल्लेख गर्दै त्यस्ता प्रकृतिका अधिकांश जग्गा मोहीजोताहाका नाममा दर्ता भइसकेको निष्कर्ष निकालेको थियो। मन्त्रिपरिषद्का तत्कालीन सचिव जयमुकुन्द खनालले ०६९ भदौ ३ मै ट्रस्टका नाममा दर्ता भएका तत्कालीन राजपरिवारका विभिन्न सदस्यका नाममा रहेका साविकका फर्मायसी बिर्ता जग्गा सम्बन्धित जग्गा कमाउने जोताहामोहीका नाममा दर्ता गर्नुपर्ने भन्दै मन्त्रिपरिषद्मा प्रस्ताव पेस गरेका थिए। नेपाल ट्रस्ट ऐन, २०६४ अनुसार ट्रस्टको नाममा रहेका जग्गामा स्वतः ट्रस्टको हक कायम हुन्छ। मालपोत कार्यालय, कलंकीको अभिलेखले २०६४ सालताका ती सबै जग्गा ट्रस्टकै नाममा रहेको पनि देखाउँछ। तर, मन्त्रिपरिषद्को निर्णयमा ट्रस्टको जग्गामा मोही खडा गरेर जग्गा वितरण गरिएका थिए। नेपाल ट्रस्ट ऐनको दफा १३ मा ट्रस्टको सम्पत्ति बिक्रीवितरण र भोगाधिकार गर्नमा प्रतिबन्ध हुने व्यवस्था छ। ऐनविपरीत मोही कायम गरेर व्यक्तिको नाम दर्ता गरिएको छ। विशेष अदालतका पूर्वअध्यक्ष मोहनरमण भट्टराई नेतृत्वको सरकारी सार्वजनिक तथा गुठी जग्गा संरक्षणसम्बन्धी जाँचबुझ आयोगमा ट्रस्टको जग्गा हिमामिनासम्बन्धी उजुरी पनि परे। थाहै नदिइ गैरकानुनी रूपमा मोहीका नाममा ट्रष्टको जग्गा वितरण गरिएको उजुरीमा दाबी गरिएको थियो। तर, आयोगले कामै नगरेपछि ट्रस्टको जग्गा हिनामिनासम्बन्धी छानबिन प्रक्रिया पनि अघि बढेन। यस्ता भ्रष्टाचार र अनियमितताको घटनालाई नियालिरहेका पूर्वप्रहरी नायब महानिरीक्षक हेमन्त मल्ल ठकुरी समयमा छानबिन नहुँदा भ्रष्टाचार मैलाएको बताउँछन्। भन्छन्, मन्त्रिस्तरीय निर्णयको छानबिन गर्ने अधिकार न प्रहरीलाई हुन्छ न अख्तियारलाई। यो काम सरकारले नै गर्नुपर्छ। सरकारले चाहेमा जुनसुकै अपराधलाई उजागर गर्न सक्छ। देशमा धेरै यस्ता काण्ड छन्। सरकारले प्राथमिकताको आधारमा अनुसन्धान र छानबिन गर्दै अघि बढ्नुपर्छ। एकैपटक गर्न गाह्रो हुन्छ। सरकारको नै हो भ्रष्टाचार अनियमितिता, अपराधको विषय अनुसन्धान गर्ने काम। तर, समयमा अनुसनधान नगर्दा भ्रष्टाचार मौलाएको छ। लडाकु शिविरको घोटाला काण्ड तामेलीमा माओवादीको १० वर्षे सशर्ष द्वन्द्वपछि २०६३ मंसिर ५ मा विस्तृत शान्तिसम्झौतामा हस्ताक्षर भयो। शान्ति सम्झौताअनुसार लडाकु र हतियार शिविरमा राख्ने सहमति भयो। माओवादी लडाकुलाई कैलाली, सुर्खेत, रोल्पा, पाल्पा, काभ्रे, सिन्धुली र इलामका मुख्य शिविरमा राखियो। संयुक्त राष्ट्रसंघद्वारा उनीहरूको प्रमाणीकरण र अनुगमन गर्ने काम भयो। सुरुमा ३२ हजार ३ सय ५० लडाकु शिविरमा उपस्थित देखाइयो। जसमध्ये राष्ट्रसंघीय मिसन अनमिनको प्रमाणीकरणमा १९ हजार ६ सय २ जना लडाकुमात्र योग्य देखिए। प्रमाणीकरणमा १८ वर्षमुनिका करिब चार हजार ८ लडाकुलाई अयोग्य भन्दै शिविरबाट निकालियो। अयोग्य भनिएकालाई २ लाख रुपैयाँ दिने निर्णय तत्कालीन प्रधानमन्त्री पुष्पकमल दाहाल नेतृत्व सरकारले गर्यो। प्रमाणीकरणमा १९ हजार ६ सय भनिए पनि समायोजन तथा पुनस्र्थापनाका लागि भएको पुनर्वर्गीकरणमा १७ हजार ७४ लडाकु सामेल थिए। करिब तीन हजार लडाकु गायब भएका थिए। शिविर तथा लडाकु व्यवस्थापनका नाममा २० अर्ब रुपैयाँभन्दा बढी खर्च भयो। तर, यी अधिकांश नक्कली लडाकु बनाएर माओवादीको नेतृत्वले ठूलो रकम हिनामिना गरेको भन्दै त्यही बेला अख्तियार दुरुपयोग अनुसन्धान आयोगमा उजुरी पर्यो। शिविरमा रहेका तत्कालीन माओवादी लडाकुको तलबभत्ताका लागि राज्य कोषबाट खर्च भएको चार अर्ब रुपैयाँभन्दा बढी भ्रष्टाचार भएको आरोप छ। अख्तियारले यो काण्डको मुद्दा तामेली राखेको छ। अरू काण्ड आएका बेला यसको छानबिन हुनुपर्ने आवाज आउँछ फेरि सामसुम हुन्छ। नक्कली भुटानी शरणार्थीको प्रकरण आएपछि लडाकु शिविर प्रकरणको छानबिन हुने पर्ने जोडदार माग भएको छ। प्रमुख प्रतिपक्ष दल नेकपाले केन्द्रीय कमिटिको बैठकको निर्णयमा नै लडाकु शिविरलगायत चर्चा आएका काण्डको छानबिनको माग छ। उता माओवादी केन्द्रकै कतिपय नेताले पनि यो काण्डको छानबिनको माग गर्न थालेका छन्। उक्त प्रकरणमा तत्कालीन माओवादीका अध्यक्ष पुष्पकमल दाहाल प्रचण्ड, नेताहरू बाबुराम भट्टराई र कृष्णबहादुर महरा र लडाकु शिविरका कमान्डरमाथि कारबाही माग गरिएको थियो।"
प्रधानमन्त्रीप्रतिपक्षी भनावैरी,"काठमाडौं : प्रधानमन्त्री पुष्पकमल दाहाल प्रचण्डको भारत भ्रमणलाई लिएर सोमबार संसद्मा प्रतिपक्षीसँग भनावैरी चलेको छ। प्रमुख प्रतिपक्षी एमालेले नेपालको भूमि सट्टापट्टा गर्ने अधिकार कसले दिएको भन्दै प्रधानमन्त्री दाहाललाई प्रश्न गरेको छ। उक्त पार्टीका अध्यक्ष केपी शर्मा ओलीले बंगलादेश जाने बाटोसँग कालापानी, लिपुलेक र लिम्पियाधुरा साट्न नसक्ने बताएका हुन्। प्रधानमन्त्री दाहालले नेपाल र भारतबीचको सीमा समस्या समाधान गर्न भूमि साटफेर गर्न सक्ने बताएपछि प्रतिनिधिसभा बैठकमा ओलीले भने, बंगलादेश जाने बाटो वा पारबहानको सुविधा सट्टापट्टाको विषय होइन। यसमा कुनै सट्टापट्टाको विषय हुँदैन। बंगलादेश जानका लागि जमिन दिनुपर्छ भन्ने कुरा अन्तराष्ट्रिय प्रचलनमा नभएको आफ्नो राष्ट्रिय अधिकारभन्दा परको हो। ओलीले भारतले सांस्कृतिक भन्दै आफ्नो नवनिर्मित संसद् भवनमा राखेको नक्सा त्रुटिपूर्ण भएको बताए। उनले प्रधानमन्त्री दाहालले त्यो विषय भ्रमणका क्रममा नउठाएको भन्दै आपत्ति जनाए। भारतले संसदमा राखेको नक्सामा नेपालका लुम्बिनी र कपिलवस्तु समावेश छन्। तपाईंले गेरुवस्त्र लगाउनुभयो। एक ढाकर रद्राक्ष बोकेर जानुभयो। कोटको एउटा गोजीमा नागरिकता विधेयक प्रमाणीकरणको कागज राख्नुभयो ओलीले भने, उहाँ जे बोलियो त्यसले राष्ट्रिय हितमा धक्का पैदा भयो। प्रधानमन्त्रीप्रति सन्देह पैदा भएको छ। म भारतलाई दोष दिन चाहन्नँ। ग्रेटर भारतको उद्देश्य यही हो भनेर त्यहाँका मन्त्रीहरू बोलिरहेका छन्। चारचार दिन बस्दा केही भन्नुपर्दैन ? दाहाललाई ओलीले प्रश्न गरे। उनले अगाडि भने, यही तरिका हो भने हामी धेरै कुरा लुज गर्छौं। नक्सा बनाउनु त्रुटि हो। सांस्कृतिक भनेर राष्ट्रका नक्साहरूको सम्बन्धमा सीमा नबनाइकन यस्तो ढंगले फस्नु हुँदैनथ्यो। प्रधानमन्त्रीको अडानहिनता देखियो। हुन त यो सरकार र गठबन्धन बन्दा नै कम्फर्टेबल भन्ने थियो। पूर्वप्रधानमन्त्री ओलीले प्रधानमन्त्रीको भारत भ्रमण अत्यन्त फितलो भएको टिप्पणी गरे। नेपालको शिर ठडिने गरी प्रधानमन्त्री प्रस्तुत हुन नसकेको आरोप उनले लगाए। प्रधानमन्त्रीज्यू अत्यन्त फितलो रूपमा प्रस्तुत हुनुभयो। वास्तवमा भन्ने हो भने, मलाई भन्न त मन थिएन, तर हाम्रो प्रोटोकल नै भएन। तरिकाहरू मिलेन। परराष्ट्रमन्त्री कता छन् थाहा छैन, अर्थमन्त्री कता हुन्, नेताहरू कता हुन्, छोरीलाई सँगै राख्नुभएको छ। पीए राख्नुभएको छ, मन्त्री र सचिव छैनन्। यस्तोमा परिवारको सदस्य राख्न मिल्दैन। फस्र्ट लेडी भनेको श्रीमान्श्रीमती) लाई भनिन्छ। अरू फेमिली मेम्बर हुन्। छोरा लगे फस्र्ट जेन्टलम्यान भन्ने त ? थुप्रैले स्पाउस लैजान्छन् महिला प्रधानमन्त्री भएको देशमा। छोरा लगेर स्पाउसको स्टाटस हुँदैन। परिवारका सदस्यलाई फस्र्ट लेडी भनिन्न। भोलि नातिनी लगे के भन्ने ? प्रोटोकल यस्तो भद्रगोल गर्नु हुँदैन। वार्तामा परराष्ट्रमन्त्री, सचिव, शिष्टाचार महापाल, नोट मेकर हुनुपर्छ। मोदीसँग गरेका कुरा तपाईंले कति सम्झिनुयो ? अहिले भनेको कुरा फेरि दोहोर्याएर त्यही शब्दमा भन्न सक्नुहुन्छ ?, ओलीले भने। कालापानी, लिपुलेक र लिम्पियाधुरा साट्ने प्रस्ताव गरेको छैन : प्रधानमन्त्री प्रधानमन्त्री दाहालले कालापानी, लिपुलेक र लिम्पियाधुरा भारतलाई दिएर बंगलादेश जाने बाटोसँग साट्ने प्रस्ताव आफूले नराखेकोे संसदमा प्रस्ट पारे। सोमबारको बैठकमा प्रधानमन्त्रीले सीमा समस्याबारे भने, मैले कहीँ पनि विकल्प यो हुन्छ र यसमा जाउँ भनेर प्रस्ताव गरेको छैन। प्रस्ट होस्, कहीँ कोही कन्फ्युजनमा नरहोस्। हामीले भनेका छौं कालापानी, लिपुलेक, लिम्पियाधुरा नेपालको भूमि हो, नेपालको भूमि हो भन्ने स्थापित गर्ने कुरामा म प्रस्ट छु। मैले त्यहीअनुसार आफ्नो भूमिका खेलेको छु, माननीय सदस्यहरूले तथ्य र तर्कलाई, सिधा देखिएको कुरालाई हामी कसैले पनि घुमाउने कोसिस नगरौं भन्ने मेरो अनुरोध छ। प्रधानमन्त्री दाहालले भने, कालापानी, लिपुलेक, लिम्पियाधुरा र सीमामा जहाँजहाँ समस्या छन्। जबसम्म यी समस्याको स्थायी र दीर्घकालीन समाधान गरिँदैन नेपालभारत सम्बन्ध सहज हुन सक्दैन। भनेर बडो प्रस्टसँग अन्य नेताहरूका अतिरिक्त भारतीय प्रधानमन्त्रीसँग समेत राखेँ। मलाई लाग्छ यति प्रस्टसँग सिमानाको समस्या हल गर्नुपर्छ भनेर खुलस्त राखिएको मेरो बुझाइमा यो पहिलोपटक नै हो। भारतीय कब्जामा रहेको कालापानी, लिपुलेक र लिम्पियाधुरालगायतको भूमि बंगलादेश जाने बाटोसँग साट्न सकिने कुरा केही बुद्धिजीवीहरूले राखेको कुरा आफूले गरेको तर प्रस्ताव नराखेको प्रधानमन्त्रीले बताए । मान्छेले मलाई भैंसी चढाएर हिँडाए : प्रधानमन्त्री प्रचण्ड प्रधानमन्त्री दाहाल आफैंले यो विषयलाई संसदमा उठाए। सांसदहरूको प्रश्नको जवाफ दिने क्रममा उनले भारतबाट भैंसी ल्याउने कुरा सात वर्षअघिकै रहेको प्रष्टीकरण दिए। तर, आफूलाई जोडेर मजाक बनाइएको विषयमा गुनासो गरे। सात वर्षअघिकै कुरालाई लिएर आफूलाई जोडेर मजाक बनाइएको उनको भनाइ छ। भैंसीको कुरा अहिले भएको होइन। सात वर्षअघि नै मुर्रा भैंसी ल्याउनेबारे समझदारी भएको रहेछ। आएको मात्रै अहिले हो। सात वर्षअघिको रहेछ मुर्रा भैंसी। (हाँस्दै) मान्छेले मलाई भैंसी चढाएर हिँडाएका छन्। नागरिकता विधेयक प्रमाणीकरण गरेर संविधान ट्रयाकमा नागरिकता विधेयक प्रमाणीकरण गरेर संविधान ट्रयाकमा आएको प्रधानमन्त्री प्रचण्डको भनाइ छ। सांसदले राखेका प्रश्नको जवाफ दिँदै प्रधानमन्त्री प्रचण्डले विधेयक प्रमाणीकरण भएपछि संविधान ट्रयाकमा आएको बताए। उनले दुवै सदनबाट विधेयक पारित गरेर पठाउँदा फेरि राष्ट्रपतिले दराजमा हाल्दिए लोकतन्त्रमाथि घात हुने खतरासमेत भएको भनाइ राखे। उनले नेपालभारत सीमा विवादका विषयमा दुवै पक्ष बसेर छलफल गर्नुपर्ने पनि बताए।"
बाँदरमुढे घटनाको १८ वर्ष : बल्झिरहन्छ माडीवासीको घाउ,"सार्वजनिक बसमा चढेका १२ जना सेनालाई लक्षित गरेर बाँदरमुढे खोलामा तत्कालीन विद्रोही पक्ष नेकपा माओवादीले बम विस्फोट गराएका थिए। उक्त घटनामा ३५ सर्वसाधारण र तीन सैनिक गरी ३८ जनाको मृत्यु भएको थियो। चितवन : ३५ सर्वसाधारण र तीन सैनिक गरी ३८ जनाको मृत्यु भएको त्यो त्रासदीपूर्ण घटना सम्झँदा जोकोहीको आङसिरिङ हुन्छ। उक्त विस्फोटमा एक बालकले पनि ज्यान गुमाएका थिए भने ७२ जनाभन्दा बढी घाइते भएका थिए। धेरै अंगभंग भएका त्यो दिन अर्थात् जेठ २३ गते। माडीबासीको त्यो कालो दिन बितेको आज १८ वर्ष पुगेको छ। सार्वजनिक बसमा चढेका १२ जना सेनालाई लक्षित गरेर बाँदरमुढे खोलामा तत्कालीन विद्रोही पक्ष नेकपा माओवादीले बम विस्फोट गराएका थिए। बम विस्फोटको घटना उनीहरूका लागि नमेटिने घाउको डोब बनेको छ। यसले पीडितलाई नमिठो पीडा दिन्छ। पीडितलाई सधैं झस्काइरहन्छ। नचाहेर पनि सम्झन बाध्य छन्। सैनिकप्रति लक्षित विस्फोटको निशानामा महिला र बालबालिकासहितका निर्दोष नागरिक परेका थिए। १८ वर्ष बितिसक्दा पनि न्यायको लडाइँ रोकिएको छैन। जति जति वर्ष बित्दै जान्छ, उनीहरूको पीडा पनि बल्झिनैरहन्छ। आज पनि शारीरिक र मानसिक पीडा बोकेर बाँच्न बाध्य छन् बाँदरमुडे घटनाका पीडित। घटना सम्झँदा त्यसबेलाका घाइते झस्कन्छन्। त्यतिबेला लागेको घाउभन्दा बढी न्यायका लागि लड्दा पाएको दुःखले चराउँछ उनीहरूलाई। त्यसैले त चाहेर पनि बिर्सन सकेका छैनन्। त्यसबेलाका विद्रोही पक्षको नेतृत्व गरेका पुष्पकमल दाहाल प्रचण्ड आज प्रधानमन्त्री छन्। तर, आफूहरूप्रति लक्षित गरेर प्रधानमन्त्री दाहालले समेत कुनै सम्बोधन नगरेको गुनासो पीडितले गरेका छन्। बाँदरमुढे पीडितका लागि राज्यस्तरबाट खासै सम्बोधन नभएको उनीहरू बताउँछन्। पीडितहरूको गुनासो छ, प्रधानमन्त्रीज्यू हामीलाई न्याय खोइ ? बाँदरमुडे घटनामा घाइते भएका पीडित कृष्ण अधिकारी बाँदरमुडे पार्क देखाउँदै। तस्बिर : सुनिलकुमार श्रेष्ठ न्यायको बदलामा पीडा अनुभूति हुने घाइतेहरू दुःखेसो पोख्छन्। पुरानो घाउ बल्झिरहेको छ। घटनामा परि घाईते भएका कृष्ण अधिकारी विगत १८ वर्षदेखि न्यायको लडाइँमा होमिएका छन्। तर, उनी थाकेका छैनन्। प्रचलित कानुनमा टेकेर वा अदालतले अन्तर्राष्ट्रिय मापदण्डमा टेकेर निर्णय गरेको दिनबाटै लडाइँ सकिने उनले बताए। यस विषयको सत्यनिरुपण आयोगमार्फत समाधान हुनुपर्ने उनको माग छ। सत्य सहितको न्याय र परिपूरणको माग हो। तर राज्यले किन दिन सकेन बुझ्नै सकेनौं, अधिकारीले भने पटकपटक सरकारको नेतृत्वमा पुगेको माओवादीले वास्तै गर्दैन। माओवादी त त्यस्तै भयो। कांग्रेस र एमाले पनि माओवादीको पछि लागेर चुइक्क बोल्दैनन्। हामीलाई यो पीडाभन्दा बरु मृत्यु सहज हुन्थ्यो होला। १३ महिनाकी छोरीसहित पोखरामा माइती भेट्न जान लागेकी विष्णुुमाया विकलाई कसैले घटना बारे सोध्दा उनी रिसाउँछिन्। माडी९ राइटोलकी विकलाई विस्फोटमा परेर लागेको घाउलेभन्दा बढी पिडा न्याय र राहत नपाउँदाको घाउले दिएको छ। न काम गरेर खान सक्छौं, न उपचार गर्न सक्छौं। यसको पीडा हामी भोग्नेलाई थाहा छ। अरुले कल्पना पनि गर्न सक्दैनन्, उनले दुखेसो पोखिन्, कसलाई भनेर पो के हुने रैछ र। अब त कुरा गर्न पनि मन लाग्दैन। घटनाका पीडितहरू औषधि उपचारबाट वञ्चित छन्। कतिपयले अझै पनि मानसिक रोगको औषधि सेवन गर्दै आएका छन्। अधिकांश घाइते शारीरिक रूपमा असक्त छन्। कतिपय सामान्य काम पनि गर्न सक्दैनन्। केही घाइते नियमित उपचार र औषधि सेवन गर्छन्। बाँदरमुढे घटना पीडित संघर्ष समितिका उपाध्यक्ष अधिकारी पीडितलाई न्याय दिन आलटाल हुने गरेको बताउँछन्।"
प्रधानमन्त्री प्रचण्डले आज राष्ट्रिय सभाको बैठकलाई सम्बोधन गर्ने,काठमाडौं : राष्ट्रिय सभाको मंगलबारको बैठकमा प्रधानमन्त्री पुष्पकमल दाहाल प्रचण्डले सम्बोधन गर्ने भएका छन्। भारत भ्रमणका क्रममा भएका गतिविधि र समसामयिक विषयवस्तुबारे संसदलाई जानकारी गराउन प्रचण्डले आज संसदमा सम्बोधन गर्न लागेका हुन्। राष्ट्रपति रामचन्द्र पौडेलले असंवैधानिक तवरले नागरिकता विधेयक प्रमाणीकरण गरेको र प्रधानमन्त्री पुष्पकमल दाहाल प्रचण्डले भारत भ्रमणका क्रममा राष्ट्रिय हीत विपरीत अभिव्यक्तिप्रति आपत्ति जनाउँदै प्रतिपक्ष दलले प्रतिनिधि सभा संसद अवरुद्ध गरेपछि सोमबार संसदलाई सम्बोधन गरेका थिए। राष्ट्रिय सभाको कार्यसूचीमा पनि आज समसामयिक विषयवस्तुबारे संसदलाई जानकारी गराउन प्रधानमन्त्री प्रचण्डले वक्तव्य दिने उल्लेख छ। आज बिहान बिहान ११ बजे नयाँ बानेश्वरस्थित संसद भवनमा बस्ने बैठकमा सरकारको वार्षिक बजेटमाथि छलफल सुरु हुने कार्यसूची छ। अर्थमन्त्री डा प्रकाशशरण महतले जेठ १५ गते आर्थिक वर्ष २०८०८१ को बजेट प्रस्तुत गरेका थिए।
सुनकोसी नदीमा बेपत्ता भएका सीटीइभीटीका दुई जनाको शव भेटियो,"सिन्धुली : गत शुक्रबारदेखि सुनकोसी नदीमा बेपत्ता भएका प्राविधिक शिक्षा तथा व्यावसायिक तालिम परिषद् (सीटीईभीटी)को गाडी मंगलबार साँझ फेला परेको छ। गाडीमा दुई जनाको शवसहित भेटिएको सिन्धुली प्रहरीले जनाएको छ। एक जना अझै बेपत्ता छन्। सुनकोसी नदीको बहाव डाइभर्सन गरेर खोजी गरिएपछि गाडी र त्यसमा सवार दुई जनाको शव भेटिएको हो। शवको पहिचान हुन सकेको छैन। जिल्ला प्रहरी कार्यालय सिन्धुलीका प्रवक्ता तथा (डीएसपी) चिरन्जीवी दाहालका अनुसार नदीमा चारवटा स्काभेटर, तीनवटा जेसिवी, पाँचवटा ट्रक प्रयोग गरी डाईभर्सन गरेपछि मंगलबार नदीबाट गाडी र शव निकालिएको हो। 'गाडीमा दुईवटा शव भेटिएको छ। शवको पहिचान हुन बाँकी छ। एक जनाको शव खोज्ने कार्य जारी छ,' दाहालले भने। नेपाली सेना, नेपाल प्रहरी, सशस्त्र प्रहरी र स्थानीयको पहलमा गाडी र शव सुनकोशी नदीबाट झिकिएको हो। काठमाडौंबाट खोटाङ तर्फ जाँदै गरेको सीटीईभीटीको बा १ झ ७४६७ नम्बरको स्कारपियो शुक्रबार मध्यान्ह मध्यपहाडी राजमार्गअन्तर्गत गोलञ्जोर गाउँपालिका७ लौकुनबाट सुनकोसी नदीमा खसेको थियो। दुर्घटनामा सीटीईभीटी का प्रशासन निर्देशक भानु नगरपालिका ९ तनहुँका ५७ वर्षीय कृष्णबहादुर केसी, नीति योजना शाखाका महानिर्देशक प्रगति नगरपालिका७ पूर्वी नवलपरासीका ५६ वर्षीय यमप्रसाद भुर्तेल र प्राविधिक अधिकृत फुयतया नगरपालिका५ इलामका ३२ वर्षीय भानु पौडेल बेपत्ता भएका थिए।"
लिभिङ थिङ्स डिजाइनले भारतमा 'बेस्ट इन्टेरियर डिजाइनर अफ द इयर२०२३' अवार्ड पायो,"काठमाडौं : लिभिङ थिङ्स डिजाइनले 'बेस्ट रेसिडेन्सियल इन्टेरियर डिजाइनर इन नेपाल'अर्वाड पाएको छ। मेरिट अवार्ड्स एण्ड मार्केट रिसर्च (एम ए एम आर) को फर्म्स विधामा लिभिङ थिङ्स डिजाइनले उक्त अवार्ड पाएको हो। दिल्लीमा आयोजित समारोहमा लिभिङ थिङ्स डिजाइनका प्रबन्धक निर्देशक शशि भुपाल सिंहले उक्त अवार्ड ग्रहण गरेका हुन्। सिंह व्यक्तिगत विधामा 'बेस्ट इन्टेरियर डिजाइनर अफ द इयर२३ नेपाल' उपाधिबाट सम्मानित भएका हुन्। अवार्ड पाएपछि डिजाइन र आर्टिटेक्चरको क्षेत्रमा काम गर्नका लागि थप हौसला मिलेको सिंहले बताए। उनले भने,' यो अर्वाडले नेपालका डिजाइनर र आर्किटेक्चरहरूलाई थप हौसला मिल्नेछ।' एम ए एम आरले वास्तुकार र डिजाइन अवार्ड २०२३ को सातौं संस्करणमा दुई फरक विधामा व्यक्तिहरूलाई पुरस्कार प्रदान गरेको हो। यसअघि 'एम ए एम आर'व्यक्ति र फर्महरूलाई मनोनयन र पुरस्कार दिँदै आएको थियो। एम ए एम आरले यसवर्ष नेपालका केही कम्पनीलाई समेत समेटेको छ। देशभित्र हुने अवार्ड उनीहरूले अन्तरार्ष्ट्रियकरण गरेका हुन्। लिभिङ थिङ्स डिजाइन काठमाडौंको महाराजगन्जमा छ। यो वास्तुकला र आन्तरिक डिजाइन निर्माण कम्पनी हो। सन् २०१२ मा यसको स्थापना भएको हो। प्रत्येक वर्ष एम ए एम आरले अनुसन्धान, वास्तुकला, डिजाइनलगायत विभिन्न क्षेत्रका लागि पुरस्कार मनोनयन गर्दछ।"
बुधबार देशका तीनवटा प्रदेशमा वर्षा हुने,"काठमाडौं : बुधबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार गण्डकी, कर्णाली र सुदूरपश्चिम प्रदेशका पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा मेघगर्जनचट्याङसहित क्षणिक वा हल्का वर्षाको सम्भावना रहेको छ। बुधबार राति देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
बगैंचाधनीले चलाएको गोली लागेर बालक घाइते,"वीरगन्ज : पर्साको कालीकमाई गाउँपालिका५ बिरञ्चीबर्वामा मंगलबार दिउँसो एयरगनबाट प्रहार गरिएको गोलीको छर्रा लागेर एक बालक घाइते भएका छन्। घाइते हुनेमा स्थानीय ९ वर्षीय बालक श्यामसुन्दर महतो रहेका छन्। वीरञ्चीबर्वास्थित आँपको बगैंचामा मंगलबार दिउँसो महत्तोसहितका बालबालिकाहरू खेल्न गएका थिए। त्यहि बेला बगैंचाधनी ४५ वर्षीय बलिराम तिवारीले आँप टिप्न आएको भन्दै एयरगनबाट गोली हानेको र उक्त गोलीको छर्रा लागेर महतो घाइते भएको पर्साका प्रहरी उपरीक्षक कोमल शाहले बताए। घुँडामा गोलीको छर्रा लागेर घाइते भएका महतोलाई उपचारका लागि वीरगन्ज ल्याइएको जानकारी शाहले दिए। गोली चलाउने तिवारी भने फरार रहेकाले प्रहरीले उनको खोजी गरिरहेको शाहले बताए। शाहले भने, तिवारीले आफ्नो घरको पछाडि रहेका आँपको बगैंचामा खेल्न आएका बालबालिकाहरूलाई धपाउन एयरगनबाट गोली हानेका रहेछन्, त्यही गोलीको छर्रा लागेर एक जना बालक सामान्य घाइते भएको खबर छ।' घटनाको जानकारी पाएलगत्तै प्रहरी निरीक्षकको नेतृत्वमा प्रहरी टोली घटनास्थलमा पठाइएको र उक्त टोलीले घटनाबारे अनुसन्धान गरिरहेको प्रहरी उपरीक्षक शाहले बताए।"
करणी गरेको आरोपमा एक जना पक्राउ,काठमाडौं : जबरजस्ती करणी गरेको आरोपमा एक जना पक्राउ परेका छन्। २२ वर्षीया महिलालाई जबरजस्ती करणी गरेको अभियोगमा नागार्जुन नगरपालिका४ बाफलमा बस्ने नुवाकोट बेलकोटगढी नगरपालिका७ घर भएका ३५ वर्षीय कृष्ण तामाङलाई मंगलबार बिहान प्रहरीले पक्राउ गरेको हो। तामाङले ती महिलालाई पीडितकै कोठामा जबरजस्ती करणी गरेको भन्ने उजुरीका आधारमा प्रहरी वृत्त स्वयम्भूबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।
होस्टलमा विद्यार्थी मृत भेटिएपछि प्रिन्सिपलसहित ३ जना पक्राउ,"काठमाडौं : काठमाडौंको नयाँबजारस्थित इलिप्स स्कुलका प्रिन्सिपल दीर्घराज दाहालसहित ३ जनालाई प्रहरीले नियन्त्रणमा लिएको छ। जिल्ला प्रहरी परिसर काठमाडौंका प्रवक्ता सिताराम रिजालका अनुसार उनीहरू विरुद्ध आत्महत्या दुरुत्साहनको मुद्दा दर्ता भएको छ। गत १७ जेठमा विद्यालयको छात्रावासमा धादिङ घर भएका अभिषेक तामाङ मृत भेटिएका थिए। उनको हत्या गरिएको भन्दै आफन्तले दैनिकजसो प्रदर्शन गरिरहेका छन्। स्कुलमा बेन्च भाँचिएको विषयमा विद्यालय प्रशासनले तामाङलाई मरणासन्न हुने गरी कुटपिट गरेको आफन्तको भनाइ छ। ५ कक्षामा पढ्ने बच्चा कराँते खेल्ने वेल्टले घाँटी कसेर झुण्डिएको अवस्थामा भेटिएकाले अभिषेक आफै आत्महत्या गर्न नसक्ने परिवारको दावी छ। स्कुल परिसरमा आन्दोलन गर्दै आएका आफन्तले विद्यालयका प्रिन्सिपल दाहाल र होस्टल वार्डेन विरुद्ध प्रहरीमा जाहेरी दर्ता गराएका हुन्। जाहेरी दर्ता गरेर अनुसन्धान सुरु गरिएको प्रवक्ता रिजालले बताए। आरोपीलाई हिरासतमा राखी घटनाको अनुसन्धान गर्नका लागि प्रहरीले जिल्ला अदालत काठमाडौंबाट सोमबार म्याद लिएको छ। अभिषेक डबल टेकर बेडमा झुण्डिएको अवस्थामा मृत भेटिएका थिए। पोस्टमार्टम रिपोर्टले ह्याङ्गिङ भनेको छ। आत्महत्या दुरुत्साहनमा जाहेरी आएको छ, अनुसन्धान भइरहेको छ लैनचौर प्रहरीका एक अधिकारीले भने।"
दुग्ध विकास बोर्ड खारेज गर्ने निर्णयको विरोध,"काठमाडौं : सरकारले आगामी आर्थिक वर्ष २०८००८१ देखि राष्ट्रिय दुग्ध विकास बोर्ड खारेज गर्ने निर्णय गरेको भन्दै सरोकारवालाहरूले आपत्ति जनाएका छन्। दुग्धजन्य उत्पादन र उद्योगलाई नियमन गर्ने र किसानलाई विभिन्न सहुलियतका प्याकेजहरू ल्याउने र डेरी उद्योगसम्बन्धी नीति नियम बनाउने संस्था नै खारेज हुन लागेपछि सरोकारवाला निकायहरू सरकारको उक्त निर्णयको विरोधमा उत्रिएका छन्। मंगलबार काठमाडौंमा पत्रकार सम्मेलन गर्दै डेरी उद्योगसँग सरोकार राख्ने संघसंस्थाहरू नेपाल डेरी साइन्स एशोसिएसन, नेपाल डेरी एशोसिएसन, केन्द्रीय दुग्ध सहकारी संघ, केन्द्रीय पशुपन्छी तथा मतर्स्य विकास सहकारी संघ, नेपाल एनिमल साइन्स एशोसिएसन लगायतका निकायहरूले सरकारको उक्त निर्णय फिर्ता हुनुपर्ने माग गरेका छन्। नेपाल डेरी साइन्स एशोसिएसनका अध्यक्ष टेकबहादु्र थापाले देशको कूल राष्ट्रिय आयमा ठूलो योगदान पुर्याइरहेको डेरी उद्योगको नियमक निकाय खारेजी हुनु दुःखद् रहेको बताए। केन्द्रीय दुग्ध सहकारी संघका महासचिव रामप्रसाद आचार्यले राष्ट्रिय दुग्ध विकास बोर्ड किसानले आफ्ना कुरा राख्ने ठाउँ भएको भन्दै यसको खारेजीको कुनै औचित्य नै नरहेको बताए। उनले आफ्ना मागका बारेमा अहिले ध्यानाकर्षण मात्रै गराइएको भन्दै माग पुरा नभए आन्दोलन गर्ने चेतावनी दिए। केन्द्रीय पशुपन्छी तथा मतर्स्य विकास सहकारी संघका अध्यक्ष बाबुराम अधिकारीले दुग्ध विकास बोर्ड अन्तर्गत अहिले किसान र व्यवसायीहरूले गोठ सुधार, दूधको गुणस्तरको बारेमा जानकारी, किसान उद्योगबीचको समन्वय जस्ता विषयमा सेवा पाइरहेको बताए। किसान र व्यवसायीको हितमा काम गर्ने संस्था खारेजीको निर्णय आफैंमा दुःखद् रहेको उनको भनाइ छ।"
पशुपतिमा मृत भेटिए सुरक्षाकर्मी,काठमाडौं : पशुपति क्षेत्र विकास कोषको कार्यालयको नवनिर्मित भवनमा सुरक्षाकर्मी मृत भेटिएका छन्। कोषका कर्मचारीले आज कार्यालय परिसरमा सफाइका क्रममा कार्यालयकै सुरक्षाकर्मी धनबहादुर राना झुण्डिएको अवस्थामा फेला परेका हुन्। कर्मचारीले घटनाबारे गौशाला प्रहरी कार्यालयलाई खबर गरेको प्रवक्ता रेवतीरमण अधिकारीले जानकारी दिए। राना बगैँचा फाँटबाट हालै सुरक्षातर्फ लगिएका कर्मचारी भएको कोषले जनाएको छ। कोषले खबर गरेपछि घटनास्थल पुग्दा राना झुण्डिएको अवस्थामा भेटिएकाले शव परीक्षणका लागि त्रिभुवन विश्वविद्यालय शिक्षण अस्पताल महाराजगञ्ज पठाइएको प्रहरी नायब उपरीक्षक सञ्जीवबाबु खड्काले बताए। घटनाका बारेमा थप अनुसन्धान भइरहेको छ। सञ्चालक परिषद् सदस्यका लागि निर्माण गरिएको भवनमा राना झुण्डिएको अवस्थामा भेटिएका हुन्। रासस
"सुनकोशी दुर्घटना : गाडीसहित दुई जनाको शव फेला, एक जना अझै बेपत्ता","सिन्धुली : सुनकोशी नदीमा बेपत्ता भएको गाडी भेटिएको छ। सशस्त्र प्रहरीका प्रवक्ता राजेन्द्र खड्काले गाडीसहित दुई जनाको शव फेला परेको पुष्टि गरेका छन्। घटनास्थलबाट दुई सय मिटर तलतिर शवसहितको गाडी भेटिएको उनले बताए। एक जनाको शव भने अझै बेपत्ता रहेको छ। पाँच दिनअघि जीपसहित नदीमा खसेर प्राविधिक शिक्षा तथा व्यावसायिक तालिम परिषद् (सिटिइभिटी)का अधिकारीहरू बेपत्ता भएका थिए। सशस्त्र प्रहरीको गोताखोर टोलीले शवसहितको गाडी फेला पारेको प्रवक्ता खड्काले बताए। भक्तपुरबाट खोटाङतर्फ जाँदै गरेको सिटिइभिटीको गाडीमा प्रशासन शाखाका निर्देशक कृष्ण केसी, योजना महाशाखा निर्देशक यमप्रसाद भुर्तेल र इलामका विद्युत् प्राविधिक भानु पौडेल सवार थिए। उनीहरू पाँच दिनदेखि बेपत्ता थिए। चालक कृष्ण चौधरी घाइते अवस्थामा आफैँ पौडिएर निस्किएका थिए। बा१झ ७४६७ नम्बरको गाडी शुक्रबार दिउँसो मध्यपहाडी लोकमार्गको खुर्कोटघुर्मी खण्डअन्तर्गत गोलन्जोर गाउँपालिका७ को लौकुनबाट सुनकोशी नदीमा खसेको थियो।"
प्रेस लेखिएको गाडीमा अवैध सामान बरामद,"ललितपुर : ललितपुर २६ चिवाहलमा सुरक्षा चेकजाचको क्रममा २० लाख बराबरको खैनी, गुट्खा लगायतका सामान प्रहरीले बरामद गरेको छ। गाडीको अगाडी ठूलो अक्षरमा प्रेस लेखेर टाँसिएको थियो। चेकजाचका क्रममा उनीहरुसँग अन्य व्यक्तिको मिति सकिएको प्रेस पास पनि भेटिएको छ। म्याद गुज्रेको प्रेस कार्ड बोकेर प्रेसको गाडी बनाएर गुटुका, खैनी, कत्था बोकेका एक भारतीयसहित २ जनालाई प्रहरीले नियन्त्रणमा लिएको छ। जिल्ला प्रहरी परिसर ललितपुरका प्रबक्ता नवराज कार्की का अनुसार पक्राउ पर्नेमा पिकअप चालक बाराको जितपुर सिमरा उपमहानगरपालिका१४, डुम्बरवाना ३४ वर्षीय दीपकप्रसाद लामिछाने र पिकअपमा सवार भारतको बिहार राज्य, मोतिहारी जिल्ला, छतौनी ग्राम पञ्चायत वडा नं ११ बस्ने २८ वर्षीय सचिनकुमार चौरसिया रहेका छन्। उनीहरुको साथबाट पल टिभि नेपाल र पल अनलाइनखबर बाराको नाममा रहेको अन्य व्यक्तिको म्याद गुज्रेको प्रेस कार्ड समेत बरामद भएको छ। रामेश्वर भेटवाल, बाबुलाल अग्रवाल, रविन्द्र सुनारको नाममा रहेको प्रेस कार्ड प्रहरीले फेला पारेको हो। जुन २०७८ चैतमा नै मिति सकिएको छ। प्रवक्ता कार्की भन्छन्, 'पक्राउ परेका व्यक्तिहरु व्यापारी भएको खुलेको छ। उनीहरुले प्रहरीको चेकजाचको क्रममा पक्राउ परिने डरले प्रेस कार्ड बोकेको अनुसन्धानका क्रममा खुलेको छ। उनीहरु पत्रकार भने हैनन्। फोटो र नाम नै मिल्दैन। सुरक्षा चेकजाचको क्रममा प्रेसको सामान हो भनेर उनीहरु पन्छिएका थिए। प्रहरीले कुन प्रेसको के सामान ? भनेर खोजी गर्ने क्रममा बिल नभएको सामान फेला पारेको हो।' प्रहरी वृत्त चापागाउँबाट नियमित चेकजाँचका लागि खटिएको प्रहरी टोलीले ती सामान बरामद गरेको हो। बिल तथा कागजात नभएका रजनीगन्धा, तुलसी, पासपास, खैनी, गुट्खा, रेडबुल, कत्थालगायत सामान बरामद गरेको हो। बजार दर अनुसार यो सामानको रकम गरी अन्दाजी २० लाख ७३ हजार ५९० बराबरको छ। बागमती प्रदेश ०१०२६ च ८९८० नम्बरको कालो गाडीबाट ती सामान बरामद गरिएको प्रहरीले जानकारी दियो। प्रहरीका अनुसार बरामद सामान भारतीय सिमा नाका हुँदै हेटौंडा र काठमाडौं ल्याइएको थियो। पक्राउ परेका उनीहरूलाई बरामद सामानसहित आवश्यक कारबाहीका लागि आन्तरिक राजस्व कार्यालय हरिहर भवन, पुल्चोक पठाइएको छ।"
प्रचण्ड शान्ति र क्रान्तिका नायक हुन् : योगगुरु रामदेव,"डोटी : भारतीय योगगुरु बाबा रामदेवले नेपालका प्रधानमन्त्री पुष्पकमल दाहाल 'प्रचण्ड' शान्ति र क्रान्तिका नायक भएको बताएका छन्। खप्तडमा आजदेखि सुरु भएको प्रथम खप्तड अन्तर्राष्ट्रिय आध्यात्मिक सम्मेलनमा बोल्दै उनले प्रचण्ड वास्तविक कम्युनिस्ट भएको दाबी गरे। साथै उनले आफू निःशुल्क खप्तडको ब्रान्ड एम्बेस्डर बन्न चाहेको बताए। उनले भने, निःशुल्क खप्तडको ब्रान्ड एम्बेस्डर बन्छु, तपाईंले गरेका हरेक काममा मेरो सहयोग हुन्छ। यस्तै, सम्मेलनमा भाग लिन रामदेवसँगै आएका आचार्य बालकृष्णले जीवनमा एकपटक खप्तड हेर्न जानुपर्ने बताए। प्रधानमन्त्रीसँगै पूर्वप्रधानमन्त्री झलनाथ खनाल, गृहमन्त्री नारायणकाजी श्रेष्ठ, परराष्ट्रमन्त्री एनपी साउद, सुदूरपश्चिम प्रदेशका प्रदेश प्रमुख देवराज जोशी, मुख्यमन्त्री कमलबहादुर शाह, कांग्रेस नेता रमेश लेखक, एमाले नेता भीम रावलको उपस्थिति छ। सम्मेलन तीन दिनसम्म चल्नेछ। सुदूरपश्चिम प्रदेश सरकार तथा खप्तड पर्यटन विकास तथा व्यवस्थापन समितिको आयोजनमा तथा नेपाल पर्यटन बोर्ड, स्थानीय तहहरूको समन्वयमा सम्मेलन आयोजना गरिएको हो। खप्तड बाबाले ५० वर्ष साधना गरेको खप्तडलाई पर्यटकीय हिसाबले भर्जिन क्षेत्र मानिन्छ। आध्यात्मिक सम्मेलनपछि खप्तडमा भारतीय र तेस्रो मुलुकका पर्यटक बढ्ने खप्तड पर्यटन विकास तथा व्यवस्थापन समितिका कार्यकारी निर्देशक तथा मूल समारोह समितिका सदस्यसचिव भीमबहादुर खड्काले बताए। त्रिवेणीधाम, केदारढुंगा, नागढुंगा, खप्तड दह, खप्तड आश्रम, सहस्रलिंग, खप्तड बाबाको कुटी जस्ता पवित्र धार्मिक सम्पदाले यहाँको धार्मिक गरिमालाई थप उचाइ दिएको छ। सो क्षेत्रमा विभिन्न २२ पाटन, ५३ झोती (टापु) लगायतका आकर्षक संरचना छन्। खप्तड राष्ट्रिय निकुञ्जसमेत रहेको सो क्षेत्र समुद्री सतहबाट तीन हजार दुई सय मिटरको उचाइमा झन्डै दुई सय २५ वर्गकिलोमिटरमा फैलिएको छ। खप्तडमा अहिलेसम्म सडक मार्ग भने पुग्न सकेको छैन। विविधताको फूलबारी खप्तड सयौँ प्रजातिका चरा, तीन सय ७२ प्रजातिका वनस्पति र एक सय ३० थरीका जडिबुटीले भरिपूर्ण छ। डोटीको झिग्रानासम्म यातायातको व्यवस्था भए पनि त्यहाँबाट करिब ४ घण्टाको पैदल यात्रापछि मात्र खप्तड पुगिन्छ।"
"न न्याय पायौँ, न त छोराको ज्यान नै रह्यो","दैलेख : दैलेखको भैरबी गाउँपालिका५ का तुफान थापा चारवर्षअघि भक्तपुरमा बसेर लोकसेवा आयोगको तयारी गरिरहेका थिए। कमलबिनायकस्थित दाइसँग डेरा गरी बसेका थापालाई २०७६ पौष ९ गते गाडीले ठक्कर दियो। उनलाई नेपाल विद्युत प्राधिकरणको बा १ ञ २३९१ नम्बरको गाडीले ठक्कर दिएको थियो। गाडी चालक थिए, करण सारुमगर। काठमाडौं महानगरपालिका१४ बल्खुस्थित सडकमा प्राधिकरणको गाडीको ठक्करबाट उनी गम्भीर घाइते भए। उनको उपचार बल्खुस्थित बयोधा अस्पतालमा भएको थियो। दुर्घटनापछि थापालाई सिसियूमा राखेर उपचार गरिएको थियो। दुर्घटना हुँदा उनको शरीरको बाहिरी भागमा सामान्य छाला खुइलिएको देखिन्थ्यो। उपचारमा संलग्न चिकित्सकहरूले भने गम्भीर घाइते थापाको टाउकोभित्र फुटेर गिदीमा रगत जमेको, मेरुदण्डको हड्डी भाँचिएको बताएका थिए। सोही अनुसार उनको उपचार चल्यो। बयोधा अस्पतालका चिकित्सकहरूले घाइते थापालाई निरन्तर तीन वर्षसम्म औषधि सेवन गर्नुपर्ने र हेरचाह गर्नुपर्ने भन्दै प्रमाणित नै गरिदिए। अहिले पनि तुफानले मानसिक रोगको औषधी सेवन गरिरहेका थिए, बाजे नाता पर्ने आशिष थापाले भने। तुफान आफ्नो कामको लागि कोठाबाट बल्खुतर्फ आएको र बल्खुस्थित सडक पार गर्न खोज्दा विद्युत प्राधिकरणको गाडीले ठक्कर दिएको तुफानका बुबा रत्नबहादुर थापाले प्रहरीमा दिएको जाहेरीमा उल्लेख छ। छोरालाई ठक्कर दिई गम्भीर घाइते बनाउने चालकविरुद्ध उनले महानगरीय प्रहरी वृत कालीमाटीमा २०७६ पुष १० गते जाहेरी दरखास्त दिएका थिए। जाहेरीमा गाडी चालकलाई सवारी अंगभंग मुद्दामा कानून बमोजिम कारबाही र घाइते छोराको उपचार खर्चसहित क्षतिपूर्ति समेत माग गरिएको थियो। उक्त मुद्दा काठमाडौं जिल्ला अदालतमा अल्झिएको छ। अदालतले मुद्दाको टुंगो लगाएको छैन। घटनाका पीडित अर्थात प्राधिकरणको गाडीको ठक्करबाट घाइते भएका युवक तुफानले आत्महत्या गरेका छन्। जिल्ला प्रहरी कार्यालय दैलेखका प्रहरी निरीक्षक दिपक विस्टका अनुसार सोमबार बिहान उनी घर नजिकै मृत अवस्थामा फेला परेका हुन्। प्रहरीको प्रारम्भिक अनुसन्धानले उनी केही वर्षयता डिप्रेसनमा रहेको देखाएको छ। केही वर्षअघि गाडीको ठक्करबाट घाइते भएका रहेछन्, त्यसयता डिप्रेसनमा रहेको प्रारम्भिक अनुसन्धानले देखाएको छ, प्रहरी निरीक्षक विस्टले भने। मृतक युवकले घरपरिवारसँग अस्वभाविक व्यवहारहरू देखाउने गरेको प्रहरीले जनाएको छ। मृतकका बुबा रत्नबहादुरले गाडीको ठक्करबाट घाइते छोराको उपचारमा हालसम्म ४० लाख रुपैयाँ भन्दा बढी रकम सकिएको बताउँछन्। घटनापछि सुरुमा ३३ लाख रुपैयाँ खर्च भयो त्यसबेला नेपाल विद्युत प्राधिकरणले आठ लाख रुपैयाँ खर्च बेहोरेको थियो, उनले भने। त्यसपछि निरन्तर स्वास्थ्य चेकजाँच र उपचारमा थप आठ लाख रुपैयाँ खर्च भएको रत्नबहादुरले बताए। त्यसबेलाको दुर्घटनाका कारण छोराको स्वास्थ्यस्थित बिग्रिदै गएको उनको भनाइ छ। उनले अदालतबाट न्याय नपाएको बताउँछन्। दुर्घटना लगत्तै हामीले जाहेरी दरखास्त दिएका थियौँ, मुद्दा काठमाडौं जिल्ला अदालतमा छ, अदालतले मुद्दाको टुंगो लगाएको छैन, उनी भन्छन् न अहिलेसम्म न्याय पाइयो, न त छोरा नै बच्यो। पछिल्लो समय अदालतबाट कुनैपनि सम्पर्क नगरेको उनको भनाइ छ।"
अझै भेटिएनन् सुनकोशीमा बेपत्ता कर्मचारी,"सिन्धुली : सुनकोशी नदीमा जीपसहित खसेर बेपत्ता भएका प्राविधिक शिक्षा तथा व्यावसायिक तालिम परिषद् (सिटिइभिटी) का अधिकारीहरूको अझै खोजी भइरहेको छ। घटना भएको पाँचौँ दिन बित्नै लागिसक्दा समेत अझैसम्म ती अधिकारीहरूलाई भेट्टाउन सकिएको छैन। सिटिइभिटी का दुई निर्देशक र अधिकृत चढेको बा१झ ७४६७ नंको जीप शुक्रबार दिउँसो मध्यपहाडी लोकमार्गको खुर्कोटघुर्मी खण्डअन्तर्गत गोलन्जोर गाउँपालिका७ को लौकुनबाट सुनकोशी नदीमा खसेको थियो। भक्तपुरबाट खोटाङतर्फ जाँदै गरेको सिटिइभिटीको जीपमा प्रशासन शाखाका निर्देशक तनहुँको भानु९ का ५७ वर्षीय कृष्ण केसी, पूर्वी नवलपरासीको प्रगति७ घर भएका योजना महाशाखा निर्देशक ५६ वर्षीय यमप्रसाद भुर्तेल र इलामका ३२ वर्षीय विद्युत् प्राविधिक भानु पौडेल सवार थिए। उनीहरू सबै बेपत्ता छन्। चालक कृष्ण चौधरी घाइते अवस्थामा आफै पौडिएर निस्किएका थिए। खोजी जारी भए पनि हालसम्म बेपत्ता व्यक्ति र गाडी भेटिएको छैन। सशस्त्र प्रहरी, सेनाको गोताखोर र जनपथ प्रहरीको विपद् व्यवस्थानसमेत चारवटा टोलीले शुक्रबारदेखि खोजी निरन्तर गरिरहेको छ। एकातर्फ पानीको बहावलाई फर्काउने काम भइरहेको छ भने अर्कोतर्फ गोताखोरहरूले चुम्बक समेत प्रयोग गरी गहिराइमा पुगेर खोजी गरिरहेका छन्। बेपत्ताहरूको खोजी गर्ने काममा जुटेको टोलीले पाँचौँ दिन मंगलबार पनि प्रयास जारी राखेको छ। चर्को घामको प्रवाहसमेत नगरी गोताखोरहरू खोजीमा लागिपरेका छन्। दुवै तर्फबाट सुनकोशीलाई छेकेर अब एउटा भँगालो थुनेपछि पूरै पानी रामेछापबाट बहने र बेपत्ताहरूको खोजी गर्न सहज हुने खोजी गोताखोर केशव महतले जानकारी दिए। घटनास्थल वरपर नदीको पानी ठाडो बगेकाले करेन्ट बढी हुँदा गहिराइमा पुगेर खोज्न नसकिएको उनको भनाइ थियो। र्याफ्टिङ लिएर माथिमाथि, कुनाकन्दरामा खोजी गरे पनि गहिराइमा पुगेर टोलीले खोजी गर्न सकेको छैन। सुनकोशी नदीको पानीमा अत्यधिक करेन्ट भएकाले नदीको तल्लो भागसम्म पुग्ने गरी ५० केजी वजन जीउमा बाँधेर खोजी सुरु भए पनि धमिलो पानी भएकाले भित्र नदेखिँदा समस्या भएको छ। उनका अनुसार नदीको पानी कञ्चन भइदिएको भए यति ठूलो समस्या हुने थिएन। घटना भएको दोस्रो दिनदेखि नै सुनकोशीको पानीलाई रामेछापतर्फको किनारबाट पठाएर घटनास्थलमा पानी कम गराउने प्रयास भइरहेको छ। चारवटा स्काभेटर, तीनवटा जेसिबी, डोजर, पाँचवटा टिपर र ट्र्याक्टर लगाएर पानीका बहाव अर्कोतर्फबाट फर्काउन प्रयास भइरहे पनि हालसम्म सफल भएको छैन। चारवटा एक्साभेटर, दुइटा डोजर र केही ड्रम ट्रक लगाएर सोमबार रातको ९ बजेसम्म पानीको बहाव फर्काउन लगातार मेशिनमार्फत काम गरिएको थियो। रातमा बत्ती बालेर लगातार गरेको मेहनत मंगलबार बिहान हेर्दा उस्तै भयो। अहिले सोही कार्य दोहोर्याइएको छ।"
मिटरब्याजीविरुद्ध मलङ्गवाबाट सबैभन्दा धेरै उजुरी,"बीस स्थानीय तह रहेको सर्लाहीमा ईश्वरपुर, बरहथवा, मलङ्गवा, कविलासी, हरिपुर, ब्रह्मपुरी गरी छवटा पालिकाबाट मात्रै ६० प्रतिशतभन्दा बढी उजुरी परेको प्रजिअ यादवले बताए। सर्लाही : सर्लाहीमा मिटरब्याजीविरुद्ध परेका एक हजार नौ सय २० उजुरीमध्ये सबैभन्दा धेरै मलङ्गवा नगरपालिकाबाट परेका छन् भने सबैभन्दा कम बागमती नगरपालिकाबाट परेका छन् । अनुचित लेनदेन अर्थात् मिटरब्याजसम्बन्धी जाँचबुझ आयोगले उजुरी माग गरेपश्चात् जिल्लाभरबाट एक हजार नौ सय २० वटा उजुरी परेकामा मलङ्गवा नगरपालिकाबाट मात्रै चार सय ५८ वटा उजुरी परेका प्रमुख जिल्ला अधिकारी इन्द्रदेव यादवले जानकारी दिए। उनका अनुसार ईश्वरपुर नगरपालिकाबाट एक सय ३१, बरहथवा नगरपालिकाबाट एक सय २८, कविलासी नगरपालिकाबाट एक सय ६०, हरिपुर नगरपालिकाबाट एक सय ५१, ब्रह्मपुरी गाउँपालिकाबाट एक सय ४८ वटा उजुरी परेका छन् । बीस स्थानीय तह रहेको सर्लाहीमा ईश्वरपुर, बरहथवा, मलङ्गवा, कविलासी, हरिपुर, ब्रह्मपुरी गरी छवटा पालिकाबाट मात्रै ६० प्रतिशतभन्दा बढी उजुरी परेको प्रजिअ यादवले बताए। यस्तै हरिपुर्वा नगरपालिकाबाट ९०, बलरा नगरपालिकाबाट ८४, चन्द्रनगर गाउँपालिकाबाट ६८, लालबन्दी नगरपालिकाबाट ६७, गोडैता नगरपालिकाबाट ४९ र कौडेना गाउँपालिकाबाट ४७ उजुरी परेका छन् भने चक्रघट्टा गाउँपालिकाबाट ३७, धनकौल गाउँपालिकाबाट ३६, बसबरिया गाउँपालिकाबाट ३३, पर्सा गाउँपालिकाबाट ३२, विष्णु गाउँपालिकाबाट २३ र रामनगर गाउँपालिकाबाट पनि २३ उजुरी परेका छन् । जिल्लाभरमा सबैभन्दा कम बागमती नगरपालिकाबाट पाँचवटा मात्रै उजुरी परेका छन् । उक्त कार्यालयले जेठ १४ गतेसम्म जिल्लाभरका मिटरब्याज पीडितहरुसँग उजुरी लिएको थियो । पीडितहरुले दिएका उजुरी पालिकागतरूपमा छुट्याउने काम पूरा गरिएको सहायक प्रजिअ होमप्रसाद घिमिरेले जानकारी दिए। उनका अनुसार मिटरब्याज साहुको विवरणसमेत एक्सल सिटमा इन्ट्री गरेर राखिएको छ । एक हजार नौ सय २० पीडितका उजुरी अब सम्बन्धित पालिकामै पठाएर त्यहाँ मिटरब्याजीविरुद्ध उजुरीसहित सम्बद्ध पक्षा तथा जनप्रतिनिधिको रोहवरमा पहिलो चरणमा छलफल गराई पालिकाबाटै समस्या समाधान गर्ने प्रयास गरिने सहायक प्रजिअ घिमिरेले बताए। उनका अनुसार लिएको ऋणभन्दा दोब्बरतेब्बर बढीको कागज बनाएर मिटरब्याजी साहुले घरजग्गा नै लिलाम गरी उठिबासकै स्थिति सृजना गराएपछि जिल्लाका मिटरब्याज पीडितले पटकपटक र चरणबद्ध आन्दोलन गर्दै आएका थिए । अहिले आयोग नै गठन गरेर छानबिनको प्रक्रिया अघि बढ्दा न्याय पाउने आश पलाएको हरिवन नगरपालिका २ का मिटरब्याज पीडित रामपुकार महतोले बताए। उनका अनुसार आफूहरुले पटकपटक चरणबद्ध आन्दोलन गरेपछि राज्यको केही भए पनि ध्यान मिटरब्याजी पीडिततर्फ गएको छ। रासस"
लागुऔषधसहित आठजना पक्राउ,"मोरङ : विराटनगर महानगरपालिका१५ स्थितबाट अवैध लागुऔषध खैरो हेरोइनजस्तो देखिने पदार्थ करिब २ ग्राम ७० मिलिग्रामसहित सुनसरी धरान उपमहानगरपालिका८ बस्ने ३४ वर्षीय विकाश लिम्बूसमेत २ जनालाई प्रहरीले पक्राउ गरेको छ । लागुऔषध नियन्त्रण व्युरो विराटनगरबाट खटिएको प्रहरीले भारतबाट नेपालतर्फ आउँदै गरेका उनीहरुलाई उक्त पदार्थसहित फेला पारी पक्राउ गरेको हो । यसैगरी मोरङ,बेलबारी नगरपालिका११ स्थित केशल्या पुलबाट अवैध लागुऔषध ब्राउन सुगरजस्तो देखिने पदार्थ २ सय १० मिलिग्राम, ट्रमाडोल ५ पिस र स्पासपेन १२ पिससहित सोही नगरपालिका११ बस्ने २१ वर्षीय दिपेन राई समेत दुईजनालाई प्रहरीले पक्राउ गरेको छ । कोशी प्रदेश प्रहरी कार्यालय बिराटनगर र ईलाका प्रहरी कार्यालय बेलबारीबाट खटिएको प्रहरीले उनीहरुलाई उक्त लागुऔषधसहित फेला पारी पक्राउ गरेको हो । यस्तै कैलाली,धनगढी उपमहनगरपालिका१३ राजपुर गाउँबाट अवैध लागुऔषध खैरो हेरोइन करिब २ ग्राम ४० मिलिग्रामसहित दुईजनालाई सोमबार साँझ प्रहरीले पक्राउ गरेको छ । पक्राउ पर्नेहरूमा सोही ठाउँ बस्ने ३७ वर्षीय जियाराम राना र २४ वर्षीय गणेश राना रहेका छन् । विशेष सूचनाको आधारमा प्रहरी चौकी कैलालीगाउँबाट खटिएको प्रहरीले जियाराम रानाको घर तलासी गर्दा ४३ वटा पोकामा रहेको उक्त परिमाणको लागुऔषध फेला पारी उनीहरूलाई पक्राउ गरेको हो । साथै उनीहरूले प्रयोग गरेको से२ प ११८८ नम्बरको मोटरसाइकल समेत प्रहरीले बरामद गरेको छ । कञ्चनपुर, पुनर्वास नगरपालिका११ डोकेबजारबाट अवैध लागुऔषध खैरो हेरोइन जस्तो देखिने पदार्थ करिब ४ सय ६० मिलिग्रामसहित कैलाली गौरीगंगा नगरपालिका२ बस्ने २४ वर्षीय भिमबहादुर सिजालीसमेत दुईजनालाई सोमबार राति प्रहरीले पक्राउ गरेको छ । प्रहरी चौकी परासनबाट खटिएको प्रहरीले भारतबाट नेपालतर्फ आउँदै गरेको सुपप्र ०१००८ प ३९०३ नम्बरको मोटरसाइकल जाँच गर्ने क्रममा उनीहरुलाई उक्त लागुऔषधसहित फेला पारी पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
"छात्रवृत्ति नदिने विद्यालयलाई कारबाही गर्ने महानगरको चेतावनी, ३४२ वटाको नाम सार्वजनिक","काठमाडौं : काठमाडौं महानगरपालिकाले छात्रवृत्ति उपलब्ध नगराउने विद्यालयलाई कारबाही गर्ने भएको छ । महानगर प्रमुख बालेन्द्र शाहले महानगर अन्तर्गत सञ्चालित विद्यालयले यही जेठ २८ गतेभित्र छात्रवृत्ति वितरण गरिएको विवरण महानगरमा नबुझाए प्रचलित कानुन बमोजिम कारबाही गर्ने बताएका हुन् । महानगरपालिकाले आज एक सूचना प्रकाशित गरी महानगरले छात्रवृत्तिको विवरण उपलब्ध नगराउने विद्यालयको सूचीसहित कारबाही प्रक्रिया अघि बढाउने जनाएको हो । साथै छात्रवृत्ति वितरणको विवरण उपलब्ध नगराएका विद्यालयको अनुमति एवं स्वीकृति समेत रद्द गर्ने चेतावनी दिएको छ । महानगरले जारी गरेको सूचनामा भनिएको छ, 'काठमाडौँ महानगरपालिकाको विद्यालय शिक्षा व्यवस्थापन नियमावली, २०७४ को नियम ५८ र ५९ एवं काठमाडौँ महानगरपालिका शिक्षा ऐन, २०७५ को दफा ५० को उल्लङ्घन गरी हालसम्म छात्रवृत्ति वितरणको विवरण पेस नगर्ने विद्यालयले जेठ २८ गतेभित्र नियमानुसार छात्रवृत्ति वितरण गर्नुपर्ने छ ।' महानगरले छावृत्ति उपलब्ध गराएको विवरण पेस नगरेमा काठमाडौँ महानगरपालिका शिक्षा ऐन, २०७५ को दफा ५६ को उपदफा ४ बमोजिम विद्यालयलाई प्रदान गरिएको अनुमति वा स्वीकृति रद्द वा यस ऐन वा अन्य प्रचलित कानुन बमोजिम हदैसम्मको कारबाही गर्ने चेतावनी समेत दिएको छ । महानगरले छात्रवृत्ति उपलब्ध नगराउने ३४२ विद्यालयको सूची समेत प्रकाशित गरेको छ ।  रासस"
भारतसँग सुदूरपश्चिमका पहाडी जिल्ला जोड्न महाकालीमा मोटरेबल पुल,डडेल्धुरा : भारतसँग सुदूरपश्चिमका पहाडी जिल्ला जोड्न महाकाली नदीमा मोटरेबल पुल निर्माण गरिने भएको छ। यहाँ दुईवटा पुल निर्माण हुन लागेको हो। बैतडीको झुलाघाट र डडेल्धुराको परीगाउँमा मोटरेबल पुल निर्माणका लागि भारतले ठेक्का प्रक्रिया अघि बढाएको छ। चाडै ठेक्का प्रक्रिया थालनी गर्ने जनाएको छ। पुल निर्माणको प्रक्रिया थालनी भएसँगै सर्वसाधारण हर्षित बनेका छन्। हालसम्म तुइन तथा डुगांको जोखिमपूर्ण यात्रा गरेर उनीहरू आवतजावत गर्दै आएका छन्। महाकाली नदीमा पुल बनाउन भारत सरकारले गरेको ठेक्का आह्वानले अब व्यापारिक प्रयोजनका साथै अन्य रोजगार र धार्मिक यात्राका लागि सहज हुने स्थानीय समाजसेवी कैलाश कुमार पाण्डेयले बताए।
एघार संस्थाले पायो धितोपत्र व्यवसायी अनुमति,"काठमाडौं : नेपाल धितोपत्र बोर्डले विभिन्न ११ संस्थालाई धितोपत्र व्यवसायीको अनुमति दिएको छ । बोर्डको सोमबार बसेको बैठकले ११ संस्थालाई धितोपत्र दलाल तथा धितोपत्र व्यापारीको अनुमति दिने निर्णय गरेको हो। बोर्डका अनुसार नविल सेक्युरिटल लिमिटेडलाई धितोपत्र व्यापारीको अनुमति दिइएको छ । त्यस्तै,मेघा स्टक मार्केट्स लिमिटेडलाई पूर्ण कार्य गर्ने धितोपत्र दलालको अनुमति दिइएको छ । त्यसैगरी,एलिट स्टक हाउस लिमिटेड लाजिम्पाट,इन्फिनिटी सेक्युरिटिज लिमिटेड सुन्धारा,इन्डेक्स सेक्युरिटिज लिमिटेड डिल्लीबजार,शुभकामना सेक्युरिटिज प्रालि र हातेमालो फाइनान्सिङ सर्भिसेज प्रालिलाई सीमिति कार्य गर्ने गरी मात्रै धितोपत्र दलालको अनुमति दिइएको छ । माछापुच्छ्रे सेक्युरिटिज लिमिटेड,केविएल सेक्युरिटिज लिमिटेड,कलश स्टक मार्केट लिमिटेड र नवील सेक्युरिटिज लिमिटेडले पनि सीमित कार्य गर्ने धितोपत्र दलालको अनुमति पाएका छन् ।"
अर्जुनचौपारीको गडेउले खोला किनारमा २ हजार विरुवा रोपिए,"स्याङ्जा : अर्जुनचौपारी गाउँपालिकाले २ हजार वटा विरुवा रोपेको छ। अर्जुनचौपारी१ स्थित गडेउले खोला किनार तथा चौरमा विभिन्न प्रजातिका विरुवा रोपिएका हुन्। खाली जग्गाजमिनको उपयोग गर्दै वातावरणीय सन्तुलन कायम राख्ने उद्देश्यले विरुवा रोपण गरिएको र आवश्यकता अनुरूप यस्ता कार्यलाई निरन्तरता दिइने गाउँपालिकाका अध्यक्ष प्रकाश तिवारीले बताए। जनप्रतिनिधि सहित यहाँको विद्यालयका विद्यार्थी सहित आमा समूह, सुरक्षाकर्मी र स्थानीयवासीको सहयोगमा खाली रहेका बाँझा जमिनमा ती विरुवा रोपिएका हुन्।"
प्राविधिक समस्या देखिएपछि काठमाडौंबाट धनगढी उडेको श्री एयरलाइन्सको फर्कियो,"त्रिभुवन अन्तर्राष्ट्रिय विमानस्थलका प्रवक्ता टेकनाथ सिटौलाका अनुसार काठमाडौंधनगढी उडानको ड्यास आठ (८) जहाज विमानस्थलबाट उडेर ५० माइल पुगेपछि जहाजको प्रेसराइजेसन सिस्टम बिग्रिएको सङ्केत विमानचालक (पाइलट) ले पाए। काठमाडौं : काठमाडौंबाट धनगढी उडेको श्री एयरलाइन्सको जहाजमा प्राविधिक समस्या देखिएपछि बिचबाटोबाटै जहाज काठमाडौं फर्किएको छ। त्रिभुवन अन्तर्राष्ट्रिय विमानस्थलका प्रवक्ता टेकनाथ सिटौलाका अनुसार काठमाडौंधनगढी उडानको ड्यास आठ (८) जहाज विमानस्थलबाट उडेर ५० माइल पुगेपछि जहाजको प्रेसराइजेसन सिस्टम बिग्रिएको सङ्केत विमानचालक (पाइलट) ले पाए। त्यसपछि जहाज काठमाडौं फर्काएर सकुशल अवतरण गरिएको थियो । जहाजमा ७२ जना यात्रु सवार थिए । प्रवक्ता सिटौलाले भने, 'विहान धनगढी उडेको जहाज, प्रेसराइजेनस (जहाज हाई अल्टिच्युटमा जाँदा अक्सिजन तह सन्तुलन गर्ने प्रणाली) मा समस्या देखिएपछि जहाज ५० माइल उडेपछि पुनः काठमाडौं फर्काइएको थियो, उक्त जहाजका यात्रुलाई विहान १०:३० बजे अर्को जहाजको उडानबाट गन्तव्य लगिएको छ ।' काठमाडौं विमानस्थलबाट बिहान ८:३० बजे धनगढीका लागि उडान भरेको जहाजमा प्रेसराइजेसन सिस्टमले काम नगरेपछि बिचबाटोबाटै फर्काइएको विमानस्थले जनाएको छ । उक्त जहाजका यात्रुलाई वैकल्पिक व्यवस्था गरेर गन्तव्य पुर्याइएको पनि थियो । श्री एयरलाइन्सका व्यवस्थापक अनिल मानन्धरले जहाजमा केही प्राविधिक मर्मतपछि सञ्चालनमा आइसकेको बताए। रासस"
कल बाइपास आरोपमा एक चिनियाँसहित २ जना पक्राउ,"काठमाडौं : कल बाइपास गरेको आरोपमा एक जना चिनियाँसहित दुई जना पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआईबी) ले कल बाइपास गर्दै गरेको अवस्थामा उनीहरूलाई नियन्त्रणमा लिएको हो। नेपाल प्रहरीका प्रवक्ता कुवेर कडायतले घटनाका विषयमा अनुसन्धान भइरहेको र २ जना नियन्त्रणमा लिइएको पुष्टि गरे। पक्राउ पर्नेमा २२ वर्षीय गणेश श्रेष्ठ र ४० वर्षीय चिनियाँ नागरिक झाओ रहेका छन्। चिनिया नागरिक झाओ ३ महिनादेखी नेपाल बस्दै आएका थिए। उनीहरूले सामाजिक सञ्जालको माध्यमबाट ओटीपी बाइपास गर्दै गरेको अवस्थामा प्रहरीले नियन्त्रणमा लिएको हो। सामाजिक सञ्जाल भाइबर, भाइबर, टिकटक, फेसबुक लगायतका एपमा वान टाइम पासवर्ड (ओटीपी) बाइपास गर्ने गर्थे। उनीहरूको साथबाट ४ लाख ८० हजार नेपाली रुपैयाँ, १ हजार ९ सय अमेरिकी डलर, २ हजार ४ सय थान नेपाली सिम कार्ड, १२८ वटा एन्टेना पनि प्रहरीले बरामद गरेको छ। यस कार्यमा अन्य व्यक्तिको पनि संलग्नता हुनसक्ने आंशका गर्दै प्रहरीले अन्य कनेक्सन खोजी गरिरहेको छ।"
शिक्षा इकाईमा विद्यालय कर्मचारीको धर्ना,"स्याङ्जा : सरकारी विद्यालयमा कार्यरत कर्मचारीले विगत ३ दिनदेखि शिक्षा विकास तथा समन्वय इकाई कार्यालयको प्रवेशद्वारमा बसेर धर्ना दिँदै आएका छन्। बिहान १० बजेदेखि दिउँसो ४ बजेसम्म उनीहरूको धर्ना रहन्छ। नेपाल विद्यालय कर्मचारी परिषद स्याङ्जाले सामुदायिक विद्यालयमा कार्यरत कर्मचारीका सेवा, सुविधासहित पेशागत स्थायित्वको माग गर्दै साताव्यापी धर्ना जारी राखेको जनाएका छन्। परिषदका अध्यक्ष चिरञ्जिवी न्यौपानेले भने न्यून तलबमा पनि स्थायी शिक्षक सरह सेवा प्रदान गरिरहेका हामी कर्मचारीका बारेमा बजेट सम्बोधन गरिएन। नेपाल सरकारको नीति तथा कार्यक्रमको बुँदा नं १२७ मा समेटिएपछि पनि बजेटमा सम्बोधन नभएकाले आन्दोलनमा उत्रिएका छौं।"
जबरजस्ती करणी गरेको अभियोगमा एकजना पक्राउ,काठमाडौं : २२ वर्षीया युवतीलाई जबरजस्ती करणी गरेको अभियोगमा प्रहरीले एक जनालाई पक्राउ गरेको छ । नागार्जुन नगरपालिका४ बाफल डेरा गरी बस्ने नुवाकोट बेलकोटगढी नगरपालिका७ घर भएका ३५ वर्षीय कृष्ण तामाङलाई करणी गरेको अभियोगमा मंगलबार बिहान प्रहरीले पक्राउ गरेको हो। तामाङले ती युवतीलाई पीडितकै कोठामा जबरजस्ती करणी गरेको भन्ने उजुरीको आधारमा प्रहरी वृत्त स्वयम्भूबाट खटिएको प्रहरीले पक्राउ गरेको हो ।प्रहरीले थप अनुसन्धान गरिरहेको जनाएको छ।
महेन्द्र बहुमुखी क्याम्पसका शिक्षक मृत फेला,नेपालगञ्ज : महेन्द्र बहुमुखी क्याम्पस नेपालगञ्जका शिक्षक मृतावस्थामा फेला परेका छन्। अर्थशास्त्र विषयमा आंशिक प्राध्यापन गर्ने रवीन्द्र रेग्मी मृतावस्थामा फेला परेको इलाका प्रहरी कार्यालय कोहलपुरले जनाएको छ। नेपालगञ्ज उपमहानगरपालिका१८ का मृतक रेग्मीको शव राप्तीसोनारी गाउँपालिकास्थित ढेकेरीको जंगलमा जलेको अवस्थामा शव फेला परेको प्रहरी निरीक्षक प्रकाशसिंह कार्कीले जानकारी दिए। प्रहरीका अनुसार रेग्मी सोमबार बिहान १० बजेदेखि परिवारबाट सम्पर्कविहीन थिए। उनी परिवारको सम्पर्कमा नआएपछि प्रहरीलाई गरेको खबरअनुसार खोजीकार्य जारी राख्दा उक्त जंगलमा आज बिहान ९ बजे जलेको अवस्थामा मृत भेटिएका हुन्। रेग्मीको शवलाई परीक्षणका लागि भेरी अस्पताल लगिएको छ। घटनाको थप अनुसन्धान भइरहेको प्रहरी निरीक्षक कार्कीले जानकारी दिए।
वडाध्यक्ष ५० हजार घुससहित पक्राउ,काठमाडौं : सप्तरीको अअग्नीसाईर कृष्णासवरण गाउँपालिका५ का वडाध्यक्ष ५० हजार घुससहित पक्राउ परेका छन्। अख्तियार दुरुपयोग अनुसन्धान आयोगको इटहरीबाट खटिएको टोलीले वडाध्यक्ष सब्दुल मियालाई पक्राउ गरेको हो। उनले हिरावती आधारभूत विद्यालय बकधुवाको निर्माणाधीन भवनको निर्माण सम्पन्न भएको सिफारिस दिने प्रयोजनको लागि ५० हजार घुस लिएको आयोगले जनाएको छ।
नवलपरासीमा दम्पत्तिको हत्या,परासी : नवलपरासीको प्रतापपुर गाउँपालिकामा एक दम्पत्तिको विभत्स हत्या भएको छ । गाउँपालिकाको वडा नं ८ पथलहनी बस्ने ५५ वर्षीय तीलकराम भेडिहार र उनकी ५० वर्षीया श्रीमती निर्मला भेडिहारको विभत्स हत्या भएको जिल्ला प्रहरी कार्यालयका उपरीक्षक (एसपी) विनोद सिलवालले जानकारी दिए । उनीहरुको सोमबार राति हत्या भएको हो । उनीहरुको टाउकोमा धारिलो हतियार प्रयोग गरी हत्या भएको सिलवालल बताए । उनीहरुको घर गाउँकै बैरिहवामा छ। घरमा छोरीछोरीहरु बस्दै आएका थिए । उनीहरु भने गाईबस्तुको रेखदेख गर्न भन्दै गोठमा सुत्न गएका थिए । सोही गोठमा उनीहरुको हत्या भएको हो । हत्या भएपछि उनीहरुको शव आँगनमा फालिएको थियो । खेतिपाती गर्दै आएका दम्पत्तिको कस्ले हत्या गर्यो भन्ने विषयमा अनुसन्धान भइरहेको प्रहरीले जनाएको छ ।
आज मधेस प्रदेश सरकारको नीति तथा कार्यक्रम प्रस्तुत हुँदै,"आज दिउँसो ३ बजे बस्ने प्रदेशसभा बैठकमा प्रदेश प्रमुख हरिशङ्कर मिश्रले नीति तथा कार्यक्रम प्रस्तुत गर्ने कार्यसूची रहेको प्रदेशसभा सचिवालयका सचिव रञ्जितकुमार यादवले जानकारी दिए। जनकपुर : मधेश प्रदेश सरकारको आगामी आर्थिक वर्ष २०८०८१ को नीति तथा कार्यक्रम आज प्रस्तुत हुने भएको छ । आज दिउँसो ३ बजे बस्ने प्रदेशसभा बैठकमा प्रदेश प्रमुख हरिशङ्कर मिश्रले नीति तथा कार्यक्रम प्रस्तुत गर्ने कार्यसूची रहेको प्रदेशसभा सचिवालयका सचिव रञ्जितकुमार यादवले जानकारी दिए। मुख्यमन्त्री सरोजकुमार यादव नेतृत्वको सरकारले पहिलो पटक आफ्नो नीति तथा कार्यक्रम प्रस्तुत गर्दैछ। प्रदेश सरकारले आगामी आर्थिक वर्षको बजेट दीगो, फराकिलो एवं समावेशी आर्थिक वृद्धि हासिल गर्ने, सेवा प्रवाहमा सुधार र स्रोतसाधनको परिचालनमा प्रभावकारिता कायम गर्नेतर्फ लक्षित हुने यसअघि प्रस्तुत गरिएको विनियोजन विधेयक, २०८० का सिद्धान्त र प्राथमिकतामा उल्लेख गरेको छ। मुख्यमन्त्री यादव नेतृत्वको सरकार गत वर्ष पुस २९ गते गठन भएको थियो भने सरकारमा जनता समाजवादी पार्टी (जसपा)सहित नेपाली कांग्रेस, नेकपा (माओवादी केन्द्र), जनमत पार्टी, नेकपा (एकीकृत समाजवादी) र लोकतान्त्रिक समाजवादी पार्टी (लोसपा) सहभागी छन् । रासस"
आज यी स्थानमा मेघगर्जनसहित हल्का वर्षा हुने,"दिउँसो देशका पहाडी भूभागमा आंशिकदेखि सामान्य बदली रही गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागका केही तथा बाँकी प्रदेशका पहाडी भेगका थोरै स्थानमा मेघगर्जन चट्याङसहित क्षणिक वा हल्का वर्षाको सम्भावना रहेको छ । काठमाडौं : हाल देशमा पश्चिमी वायुका साथै स्थानीय वायुको आंशिक प्रभाव रहेको छ । जसका कारण सुदूरपश्चिम प्रदेश र लुम्बिनी प्रदेशलगायत देशको पहाडी भूभागमा आंशिकदेखि सामान्य बदली रही बाँकी स्थानमा मौसम सामान्यतया सफा रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो देशका पहाडी भूभागमा आंशिकदेखि सामान्य बदली रही गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागका केही तथा बाँकी प्रदेशका पहाडी भेगका थोरै स्थानमा मेघगर्जन चट्याङसहित क्षणिक वा हल्का वर्षाको सम्भावना रहेको छ । रातिको समयमा कोशी र गण्डकी प्रदेशको पहाडी भूभागका एक दुई स्थानमा क्षणिक वा हल्का वर्षाको सम्भावना रहेको छ । महाशाखाका अनुसार आज काठमाडौँको विवरणमा आज काठमाडौँको न्यूनतम तापक्रम १८ दशमलव चार र अधिकतम तापक्रम ३१ दशमलव पाँच डिग्री सेल्सियस छ ।"
उपमहानगरपालिकाले सूचना जारी गर्दासमेत गर्मी बिदा नदिने विद्यालयमा प्रहरीको अनुगमन,"उक्त सूचनाविपरीत पठनपाठन सञ्चालन गरेको जनाउँदै आदर्श माध्यमिक विद्यालय नेपालगञ्ज, जयबागेश्वरी बोर्डिङ स्कुललगायतका विद्यालयमा नगर प्रहरी पठाएर बन्द गराइएको उपमहानगरपालिकाले जनाएको छ । नेपालगञ्ज : नेपालगञ्जमा अत्यधिक गर्मी बढेपछि नेपालगञ्ज उपमहानगरपालिकाले तीन दिनका लागि विद्यालय पठनपाठन बन्द गर्ने सूचना टाँस गरेको थियो । उपमहानगरपालिकाको सूचनालाई बेवास्ता गर्दै बिदा नगर्ने संस्थागत विद्यालयमा नेपालगञ्ज उपमहानगरपालिकाले आइतबारदेखि नगर प्रहरी परिचालन गरेको छ । उपमहानगरपालिकाको शिक्षा, युवा तथा खेलकुद महाशाखाले सामुदायिक, मदरसा र संस्थागत विद्यालयलाई आगामी समयमा हुने बर्खे बिदाबाट कट्टा हुनेगरी आइतबारदेखि २३ गते मङ्गलबारसम्म बन्द गरिएको सूचना जारी गरेको थियो । उक्त सूचनाविपरीत पठनपाठन सञ्चालन गरेको जनाउँदै आदर्श माध्यमिक विद्यालय नेपालगञ्ज, जयबागेश्वरी बोर्डिङ स्कुललगायतका विद्यालयमा नगर प्रहरी पठाएर बन्द गराइएको उपमहानगरपालिकाले जनाएको छ । उपमहानगरपालिकाको सूचनाविपरीत पढाइ सञ्चालन भएपछि उपमहानगरपालिकाले ती विद्यालयमा नगर प्रहरी पठाएको थियो । नगर प्रहरी प्रमुखको नेतृत्वमा नगर प्रहरी बन्द गराउन विभिन्न विद्यालयमा आइतबार पुगेका थिए । आदर्शले गर्मीयाममा विद्यार्थीका लागि कक्षाकोठामा एसी चलाउनुपर्ने जनाउँदै मासिकरुपमा दुई सय रुपैयाँ विद्युत्को अलग शुल्क लिने गरेको छ । विद्यालय बन्द गराउन पुगेका नगर प्रहरीलाई विद्यालय प्रशासनले गर्मीमा पठनपाठनमा सहज गराउनका लागि प्रत्येक कक्षाकोठामा एसी जडान गरिएको र गर्मीले विद्यार्थीलाई खासै असर नगर्ने जवाफ दिएको नगर प्रहरी प्रमुख सूर्यबहादुर बोगटीले बताए। नगर प्रहरी पुगेपछि ती विद्यालयले सोमबारदेखि लागू हुने गरी गर्मी बिदा गरेका छन् । आदर्श माध्यमिक विद्यालयले अभिभावकलाई पठाएको नोटिसमा अत्यधिक गर्मी भई पठनपाठनमा कठिनाइ भएकाले विद्यालयको आगामी समयमा हुने बर्खे बिदा कट्टी हुने गरी यही जेठ २२ गते सोमबारदेखि २३ गते मङ्गलबारसम्म विद्यालय बन्द रहने उल्लेख छ ।"
लुम्बिनीमा ५ महिनामा ४ लाख ७० हजार पर्यटक भित्रिए,"सन् २०२२ को जनवरीदेखि मे महिनासम्म तीन लाख ६२ हजार ५६ जनाले लुम्बिनी भ्रमण गरेका थिए । गत वर्षको भन्दा यस वर्षको सङ्ख्या एक लाख आठ हजार चार सय ८६ ले बढी छ । लुम्बिनी : पछिल्लो समय आन्तरिक पर्यटकसँगै लुम्बिनीमा भारतीय र तेस्रो मुलुकका पर्यटक आउनेक्रम बढेको छ । यसै क्रममा पछिल्लो पाँच महिना अर्थात् २०२३ को जनवरीदेखि मे महिनासम्म कूल चार लाख ७० हजार पाँच सय ४२ बढी पर्यटक लुम्बिनी भित्रिएका छन् । सन् २०२२ को जनवरीदेखि मे महिनासम्म तीन लाख ६२ हजार ५६ जनाले लुम्बिनी भ्रमण गरेका थिए । गत वर्षको भन्दा यस वर्षको सङ्ख्या एक लाख आठ हजार चार सय ८६ ले बढी छ । सन् २०२३ को जनवरीदेखि मे महिनासम्ममा ६७ देशका ३४ हजार चारसय १३ जना राहदानी लिएका, तीन लाख २४ हजार दुई सय ६८ नेपाली र एक लाख ११ हजार आठ सय ६१ भारतीय नागरिकले बुद्धजन्मस्थलको भ्रमण गरेको तथ्याङ्क छ । गत वर्ष दुई हजार छ सय ८७ राहदानी लिएका, दुई लाख ८९ हजार पाँचसय ९४ नेपाली र ६९ हजार सात सय ७५ भारतीय नागरिकले लुम्बिनी भ्रमण गरेका जनाइएको छ । यस पाँच महिनाको अवधिमा नेपाली र भारतीय नागरिकबाहेक थाइल्यान्डका आठ हजार दुइ सय ४७, श्रीलङ्काका पाँच हजार सात सय २१, म्यान्माका पाँच हजार तीन सय ९८, भियतनामका तीन हजार दुई सय ३५, कोरियाली दुई हजार छ सय २९, चिनिया एक हजार दुई सय आठ र अन्य देशका सात हजार छ सय ७५ जना राहदानीका नागिरकले बुद्धजन्मस्थल लुम्बिनीको भ्रमण गरेको लुम्बिनी विकास कोषले जनाएको छ । गत वर्ष सन् २०२२ मा यिनै पाँच महिनाको आगन्तुक गणना गर्दा तेस्रो मुलुक ९६ देशका राहदानी दुई हजार छ सय ८७, नेपाली दुई लाख ८९ हजार पाँच सय ९४ र भारतीयको सङ्ख्या ६९ हजार सात सय ७५ रहेको थियो । तेस्रो मुलुकका राहदानी लिएकाको गणना गर्दा भियतनामी छ हजार नौ सय २३, थाई चार हजार तीन सय ८०, श्रीलङ्कन एक हजार आठ सय ८५, म्यान्मा एक हजार चार सय ९५ तथा अन्य नौ हजार दुई सय ५९ छन् । कोरोनाको अवधि सन् २०२१ मा ६८ देशका एक हजार एक सय ९७ जना राहदानी लिएकाले लुम्बिनी भ्रमण गरेका थिए । त्यसैगरी सन् २०२० को जनवरीमा १३ हजार एक सय सात, फेब्रुअरीमा २१ हजार छ सय ६७ र मार्च महिनामा आठ हजार तीन सय ६३ जना त्यसपछि नोभेम्बरमा ३ र डिसेम्बर महिनामा २३ तथा विशिष्ट दुई हजार एक सय ६६ गरी कूल ४५ हजार तीन सय २९ जना राहदानी लिएकाले लुम्बिनी भ्रमण गरेका थिए । सन् २०२१ मा चार लाख ६३ हजार छ सय ६३ जना नेपाली र ४३ हजार सात सय ३२ जना भारतीय नागरिकले लुम्बिनी भ्रमण गरेका थिए भने सन् २०२० मा दुई लाख १० हजार ३३ जना नेपाली र ३७ हजार दुई सय छ जना भारतीय नागरिकले लुम्बिनी भ्रमण गरेका कोषले उपलब्ध गराएको सूचनामा उल्लेख छ । त्यसअघि २०१९ मा भने नेपाली, भारतीय र तेस्रोमुलुक गरी कूल १५ लाख ५८ हजार तीन सय २६ जनाले लुम्बिनी भ्रमण गरेका थिए । लुम्बिनी, नेपालको पश्चिमी क्षेत्रस्थित एक महत्वपूर्ण धार्मिक तथा पर्यटकीय स्थल हो । यो स्थानलाई बौद्धधर्मको जन्मस्थल मानिन्छ र विश्व सांस्कृतिक धरोहरस्थलको सूचीमा युनेस्कोले समावेश गरेको छ । यहाँ हालका वर्षमा पर्यटक वृद्धिसँगै पर्यटन व्यवसायले पनि वृद्धि गरेको लुम्बिनी पर्यटन व्यवसायी सङ्घका अध्यक्ष हुसेनी लोधले बताए। लुम्बिनी विकास कोषका उपाध्यक्ष अवधेशकुमार त्रिपाठी (भिक्षु मेत्तेय)ले लुम्बिनीमा पर्यटक सङ्ख्याको वृद्धि पर्यटन उद्योगका लागि एक सकारात्मक सन्देश रहेको बताए। उनले भने, 'यसले स्थानीय अर्थतन्त्रलाई वृद्धि गराउँछ भने रोजगार र आयसम्बन्धी अवसर प्रदान गर्दछ ।' यो तथ्याङ्क मायादेवी मन्दिर परिसरमा प्रवेश गर्नेको मात्र हो । मायादेवी मन्दिर प्रवेश नगरेका तर लुम्बिनी घुम्न आएका पर्यटक पनि धेरै रहेको उनले बताए। रासस"
विपी राजमार्ग दुर्गन्धित,"बनेपा : राजमार्गमा यात्रारत यात्रुहरू तथा सडक छेउमा सञ्चालनमा रहको होटल पसलहरूले जथाभावी फोहर फाल्ने गरेका कारण विपी राजमार्गमा दैनिकजसो दुर्गन्ध बढ्दै गएको छ। सार्वजनिक सवारीसधान तथा निजी सवारीसधान प्रयोग गरी यहाँका राजमार्गमा आवतजावत गर्ने यात्रुहरूले प्रयोग गर्ने पानी र जुस प्याक गर्न बनेको प्लास्टिकका बोतल, प्लास्टिक झोला र अन्य प्लास्टिकजन्य वस्तुहरू जथाभावी फाल्ने गरेका कारण सडक नाली र सडक छेउछाउमा निकै फोहर बढेको हो। त्यसरी सडक आसपासका क्षेत्रमा फोहर बढ्न थालेपछि सो राजमार्गले छोएका नमोबुद्ध नगरपालिकाले आफ्नो क्षेत्रभित्रका सडक क्षेत्रमा सरसफाइ अभियान थालेको छ। नगरपालिकाको दोस्रो कार्यकालको नयाँ नेतृत्व आएपछि राजमार्ग क्षेत्रलाई सरसफाइ गर्ने, सवारी चालकहरूलाई जथाभावी फोहर नफाल्न सचेत गराउने र होटल तथा पसल सञ्चालकहरूलाई समेत फोहर व्यवस्थित गर्न जनचेनामूलक अभियान सञ्चालन गर्दै आएको छ। यसैबीच, विश्व वातावरण दिवसको सन्दर्भ पारेर आयोजित राजमार्ग सरसफाइका क्रममा नगरप्रमुख कुन्साङ लामा र उपप्रमुख रत्नबहादुर लामाको नेतृत्वमा सो क्षेत्रमा सञ्चालित होटल, पसलका साथै निजी तथा सार्वजनिक यातायातका यात्रुले जथाभावी फोहर फालेको भेटिएपछि सचेत गराएको छ। उनीहरूलाई फोहोर नफाली सभ्य नागरिकको परिचय दिन र वातावरण सफा बनाउने काममा सहयोग गर्नसमेत आग्रह गरेको छ। फोहर गर्ने राजमार्गका होटलपसललाई कारबाही गरिने यसैबीच, नगरपालिकाले आफ्नो नगर क्षेत्रभित्रका सडकमा फोहर फालेमा कारबाही थालिने जनाएको छ। 'सडकमा यात्रारत यात्रुहरू तथा सवारीचालक तथा सहचालकहरू कसैले पनि प्लास्टिक र फोहरजन्य वस्तु नफाल्न थप सचेत गराउन चाहन्छौँ', नगरप्रमुख लामाले भने, 'पटक पटक गरेको आग्रहलाई बेवास्ता गर्दै दैनिकरूपमा फोहर फालेर दुर्गन्ध बढाउने गरेको पाइएमा नगरपालिकाको बजार व्यवस्थापन कार्यविधि, २०७८ र फोहरमैला व्यवस्थापन ऐन, २०६८ अनुरुप कारबाहीसहित जरिवाना गर्न बाध्य हुनेछौँ।' अब पटक पटकको आग्रह र सचेतना अभियानमार्फत सतर्कता गराउँदा पनि वेवास्ता गर्नेहरूलाई कारबाही नै गर्ने चेतावनी दिएको हो। नगरपालिकाले प्रहरीसँगको सहकार्यमा यसअघि नै राजमार्ग प्रयोग गर्दा फोहरजन्य सामग्री फालेको पाएमा नगरपालिकाको बजार व्यवस्थापन कार्यविधि, २०७८ र फोहरमैला व्यवस्थापन ऐन, २०६८ अनुरुप कारबाहीसहित जरिवाना गर्न बाध्य हुने वातावरण अधिकृत सन्तोष काफ्लेले बताए। नगरपालिकाले आफ्नो नगरभित्रको क्षेत्रमा पर्ने राजमार्ग र नालीसहितको आसपासका क्षेत्रमा बेलाबेलामा सरसफाइ अभियान सञ्चालन गर्दै आएको छ। रासस"
हुम्लामा भिरबाट लडेर एकजनाको मृत्यु,आइतबार दिउँसो कल्खे गाउँमा दसरा मेला हेरेर दोमुख फर्कंने क्रममा लौठारुख भिरबाट लडेर अदानचुली १ कल्खे गाउँका दानीको मृत्यु भएको श्रीनगर प्रहरीचौकीका सहायक प्रहरी निरीक्षक कृष्णबहादुर बुढाले बताए। हुम्ला : हुम्लाको दक्षिण भेगमा रहेको अदानचुली गाउँपालिका१ मा भिरबाट लडेर २४ वर्षीय गौरीलाल दानीको मृत्यु भएको छ । आइतबार दिउँसो कल्खे गाउँमा दसरा मेला हेरेर दोमुख फर्कंने क्रममा लौठारुख भिरबाट लडेर अदानचुली १ कल्खे गाउँका दानीको मृत्यु भएको श्रीनगर प्रहरीचौकीका सहायक प्रहरी निरीक्षक कृष्णबहादुर बुढाले बताए। कल्खेबाट फर्केको व्यक्ति राति अबेरसम्म दोमुखको होटलमा नपुगेपछि परिवारका अन्य सदस्यले दानीको सोधखोज गरेका थिए । सोमबार बिहानै खोजीमा जाने क्रममा दानी मृतावस्थामा दोमुख नजिक भेटिएको स्थानीय परबहादुर थापाले बताए। दानीले दोमुखमा होटल सञ्चालन गर्दै आएका थिए । दसरा पूर्णिमाको दिन कल्खे गाउँमा देउडा गीत प्रतियोगिता आयोजना गरिएको थियो । रासस
