शीर्षक,विवरण
साम्पाङ सन्देश,"खासमा नेता भनेकै नेतृत्व गर्ने हो, आफ्नो अगुवाइमा अरूको मद्दत लिएर काम फत्ते गर्ने हो। धरान सहरको सबैभन्दा ठूलो समस्या हो खानेपानी अभाव। यही मुद्दालाई लिएर स्थानीय चुनावमा होमिएका हर्क साम्पाङलाई धराने जनताले मेयर निर्वाचित गरिदिए। ठूला र पुराना पार्टीका उम्मेदवारहरूको चुनावी अभियानमा हर्कलाई कसैले प्रतिस्पर्धी ठानेकै थिएनन्। तर, जनताले उनैलाई चुनेर ठूला पार्टीहरूलाई झापडमात्रै हानेनन्, जनताको आवाज बोल्ने हर्कलाई जिम्मेवारी सुम्पिए। जसै हर्क निर्वाचित भए उनले पुराना पार्टीका उम्मेदवार पहिलापहिला निर्वाचित हुँदाजस्तो व्यवहार देखाएनन्। चुनावमा आफूले जे प्रतिबद्धता गरेका थिए, त्यसैलाई कार्यान्वयन गर्न दिनरात नभनी लागिरहे। उनको अर्जुनदृष्टि अरू केहीमा नभएर धरानमा खानेपानीको आपूर्ति गर्नेमै रह्यो। धरानमा पानीको दैनिक माग त ३ करोड लिटर हो, चुनाव जितेयता हर्कको अगुवाइमा लाखौं लिटर पानी धरान झरिसकेको छ। पछिल्लो समय उनले कोकाहा खोलाबाट पानी धरान झारे जसका लागि ९८ दिनको श्रमदानको अभियानै चल्यो। मेयर हर्कले सुरुदेखि नै आफैं ढुंगागिटी र बालुवाको काम गरे। गैंची बेल्चा चलाए। जब कि आलोचकहरू मेयरको काम त्यो होइन भन्थे। हर्कले कसैको वास्ता गरेनन्, आफू अघि बढे र जनता उनका पछिपछि भए। खासमा नेता भनेकै नेतृत्व गर्ने हो, आफ्नो अगुवाइमा अरूको मद्दत लिएर काम फत्ते गर्ने हो। उनको इमान्दार प्रयास र परिश्रमले पानी ल्याउने बाटोघाटोका पहरा र पत्थरहरूमात्रै होइन धेरैको मन पगाल्यो। त्यसैले करोडौं रुपैयाँको श्रमदान र देशविदेशबाट नगदै पनि जम्मा गर्न उनी सफल भए। नेपाली समाज आखिर श्रमदानको संस्कृतिले धनी समाज हो। पछिल्लो समय न अरूको मुख ताक्ने प्रवृत्ति बढेको थियो, हर्कको प्रयासले त्यही नेपाली संस्कृतिलाई पुनरावृत्त गराइदियो। धरानको आफ्नै प्रयास र बजेटबाट मात्रै त्यो सहरको तिर्खा मेट्ने गरी आवश्यक पानीको मात्रा पूरा हुन तत्काल सम्भव देखिएको छैन। मेयर साम्पाङले सुरुदेखि भने झैं कोसीकै पानी धरान उकाल्न संघीय सरकारले सघाउन जरुरी छ। देशको एउटा प्रमुख उपमहानगरपालिकालाई पानी पुर्याउने जिम्मा संघ र प्रदेश सरकारको पनि हो। ठूला पूर्वाधार र आयोजनामा प्रदेश र संघले पालिकाहरूलाई सघाउनै पर्छ। हर्कले हिँडेको बाटोले प्रदेश र संघलाई घच्घच्याएको छ। उनले धेरैवटा सन्देश एकसाथ दिएका छन्नेताजनप्रतिनिधिले जनताकै काममा अर्जुनदृष्टि दिने हो, नेता अघि बढे जनताले साथ दिन्छन्, अर्थात् नेताले आँटे जनताको साथको कमी हुँदैन। मात्रै काम गर्ने इच्छाशक्ति र इमान्दार प्रयासचाहिँ नेतामा चाहिन्छ।"
"जलवायुमैत्री खेती, स्मार्ट गाउँ","काठमाडौं : उदयपुर जिल्लाको बेलका नगरपालिकाभित्रको डुँडेखोला, जलवायु मैत्री गाउँको एक नमुना बनेको छ। गाउँका २६ घर परिवार पाँच वर्षअघिदेखि जलवायु मैत्री अभ्यास गर्दै आएका छन्। यो अरूका लागि उदाहरणीय गाउँ बन्न पुगेको छ। हरेक घरमा टनेल, कुखुराको खोर, माछापोखरी, जुठ्यान (खेर गएको पानी जम्मा गरेर बिरुवामा हाल्ने), भाँडा माझेर सुकाउने बाँसको चाङ, थोपा सिँचाइ, पशुपालनमा लागि सुधारिएको व्यवस्थित गोठ र प्रांगारिक तथा जैविक मलका लागि छुट्टै स्थान बनाएका छन्। हरेक घर परिवारलाई पोषणयुक्त आहारको अभाव नहोस् भन्ने उद्देश्यले अन्न, तरकारी, फलफूल बाली लगाउने र माछा, गाईबस्तु र कुखुरापालनमा पोषण घरबगैंचा लाई प्रोत्साहन गरिएको छ। यसका लागि उनीहरूले जलवायु मैत्री उत्पादन गर्दै आएका छन्। रासायनिक मलको विकल्पमा प्रांगारिक मल प्रयोगमा ल्याएका छन्। विभिन्न संस्थाहरूले तालिम दिएअनुसार गड्यौंला मल बनाएर प्रयोग गर्छन्। विषादीको विकल्पमा जैविक झोल मलको प्रयोग गरिएको छ। अर्गानिक खेतीबाट आफूहरू स्वस्थ र गुणस्तरीय जीवन बिताएको अनुभव सुनाउँछन् स्थानीय किसान दानबहादुर राई। उनी भन्छन्, पहिला किनेर खानुपथ्र्यो। अहिले त्यो पैसा बच्यो र सपरिवारले आफ्नै बारीको स्वस्थकर खान पाएका छौं। ७२ वर्षीया थामबहादुर राई ५ वर्षदेखि अर्गानिक खेतीले विषादीयुक्त तरकारी खान नपरेको सुनाउँछन्। विभिन्न संस्थाको तालिम र सहयोगबाट जलवायु अनुकूलन उत्पादन गर्न सम्भव भएको डँुडखोला कृषक समूहकी अध्यक्ष नौसरी राई बताउँछिन्। अध्यक्ष राईका अनुसार राष्ट्रिय कृषक समूह महासंघले समिति गठन गरेपछि नगरपालिका, वडाबाट सल्लाह सुझावका साथै पोषण घरबगैंचा पनि पाएका हुन्। किसानले कसरी जलवायु मैत्री खेती गर्ने भन्नेबारे सिक्ने मौका पायौं, उनले भनिन्। पानीको अभाव रहेको उक्त क्षेत्रमा थोपा सिँचाइको प्रयोग गरिएको छ। टनेलमा टमाटर, सागसब्जीलगायत मौसमअनुसार उत्पादन गर्छन्। साथै बेमौसमी तरकारी पनि टनेलमा लगाउने गरेका छन्। उत्पादित वस्तुलाई घरमा उपभोग गरेर बचेपछि नजिकको रामपुर, चतरा बजारमा बिक्री वितरण गर्ने गरेको उनी बताउँछिन्। उनी भन्छिन्, बजारमा अर्गानिक उत्पादन भनेर डुँडेखोलालाई चिनिने र यहाँको तरकारीको माग बजारमा बढी नै छ। अन्य तरकारीभन्दा २० रुपैयाँ बढीमा बिक्री हुन्छ। पहिला खानलाई मात्र पुग्ने गरेकोमा यहाँका किसान अहिले अर्गानिक अर्थात् स्वस्थ तरकारी खाएर पनि बेचेर पैसा बचतसमेत गर्न सक्षम भएका छन्। यो पानीको अभाव क्षेत्र हो। यहाँ वर्षाबाहेक सधैं खडेरी पर्छ। जमिनमा कल राखेर पनि पानी आउँदैन। यसैले पानीलाई बचत गरेर थोपा सिँचाइले गाउँ नै हराभरा बनाएका छन्। गाउँलाई स्मार्ट बनाउन वाटर स्मार्ट अर्थात् पानी किफायत गर्ने, कार्बन स्मार्ट अर्थात् सकभर कार्बन शोचन गर्ने प्रविधिको प्रयोग, सिड स्मार्ट अर्थात् सकभर स्थानीय बिउ प्रयोग गर्न खोजिएको कृषि विज्ञ तथा केयर नेपालका प्रतिनिधि जीवनाथ शर्मा बताउँछन्। उनका अनुसार यस्तो स्मार्ट बनाउनका लागि नगरपालिकाले सहयोग दिएको थियो। उक्त सहयोगपछि स्थानीयले स्मार्ट गाउँ बनाउन सफल भएका छन्। जलवायु परिवर्तन हुँदै गएकाले त्योसँग फिट हुने प्रविधिहरू ल्याएर अनुकूल बनाउने, उत्पादन बढाउने र कार्बन उत्सर्जन घटाउने काम गरेमा जलवायु मैत्री हुन्छ। यहाँ पानी नभएकाले धारामा आएको पानीलाई प्रयोग गरेपछि जम्मा गर्ने प्रविधिको विकास भएको छ। रासायनिक मललाई त्यागेर प्रांगारिक मल र विषलाई त्यागेर जैविक झोल प्रयोग हुन थालेको छ। जलवायु अनुकूलित उदाहरणीय काम गरेको यो गाउँका किसानलाई परिचयपत्रअनुसार कसरी सेवासुविधा दिने भनेर सहजीकरण गरेको राष्ट्रिय कृषक समूह महासंघ नेपालका अध्यक्ष नवराज बस्नेत बताउँछन्।"
"कुनै पनि बजेट सर्वगुण सम्पन्न हुँदैन, संशोधन गरिन्न","बजेटप्रति सत्तारुढ दलबाटै तीव्र असन्तुष्टि किन ? बजेट समग्रमा नयाँ सुधारको सुरुवात हो। समस्यै समस्याका माझ अहिले धेरै पपुलिस्ट र ठूलो आकारको बजेट ल्याउन सक्ने अवस्था थिएन। यो विशिष्ठ परिवेशलाई मध्यनजर गरेर अर्थतन्त्रलाई गतिशील बनाउन तथा प्रणालीको समस्या समाधान गर्ने बलियो अभिप्रायले बजेट प्रस्तुत गरेको हुँ। कहाँ कति पैसा पर्यो भनेर मात्र बजेटको मूल्यांकन गर्नुहुँदैन। हाम्रा आवश्यकता र जनताका महत्वकांक्षा धेरै छन्। जनप्रतिनिधि भएकाले जनताका मागका विषय राखेर असन्तुष्टि व्यक्त गर्नुलाई मैले अन्यथा लिएको छैन। उहाँहरूलाई पनि थाहा छ कि यो परिवेशमा सम्पूर्ण आवश्यकता र मागको सम्बोधन एकैपल्ट गर्न सकिँदैन। सीमित जिल्लामा मात्र बजेट खन्याइयो भन्ने आरोप छ नि ? यो भाष्य नै भ्रमपूर्ण छ। ३ खर्ब २ अर्ब पुँजीगत खर्चको आधा बजेट ३ जिल्लामा जानु सम्भव नै छैन। आफूले चाहेजति आफ्नो ठाउँमा नहुँदा अलिअलि बढाइचढाइ गर्ने परम्परा त छँदैछ। अत्यन्तै सन्तुलित भएर बजेट विनियोजन गरेका छौं। सबै क्षेत्रमा कुनै न कुनै परियोजना पुगेकै छन्। नपुगेको क्षेत्रका लागि पनि संसदीय क्षेत्र विशेष पूर्वाधार कार्यक्रममार्फत् ५५ करोडका दरले विनियोजन गरिएकै छ। साधन स्रोतको सीमितताका कारण कहीँ बढी कहीँ कम भए होलान्। तर, सबैलाई समेट्ने प्रयास गरेकै छु। बजेट निर्माण यति छोटो समयमा भयो कि सबै विषयको पर्याप्त अध्ययन हुन पाएन। यस्तो परिस्थितिमा सम्बन्धित मन्त्रालयबाट माग भएबमोजिम पुगनपुग विनियोजन गरिएको छ। धेरै अध्ययन हुन नसकेकाले विनियोजन वैज्ञानिक हुन नसकेको स्वीकार्नै पर्छ। गठबन्धनकै दलले बजेट पास गर्न दिँदैनौं भन्नुपर्ने अवस्था आयो त ? संयुक्त सरकार छ। कहिलेकाहीँ एउटा कुरा लागेको हुन्छ र अभिव्यक्त अर्को ढंगले हुने गर्छ। संसद् विकास कोष ब्युँताउँदा पनि सुख पाउनु भएन नि ? तुलनात्मक रूपमा कुनै ठाउँमा कम विनियोजन भएको हुनसक्छ। त्यसका लागि संसदीय क्षेत्र विशेष पूर्वाधार विकास कार्यक्रम ल्याइएको हो। तर, प्रचारप्रसार यसरी भयो कि सांसदले नै पैसा लैजाने हुन्। यथार्थमा सांसदले आफूखुसी खर्च गर्न पाउने हैनन्। सांसदले त परियोजना सिफारिस गर्न मात्रै पाउँछन्। ठेक्का लगाउने र पूर्वाधार निर्माणको काम सम्बन्धित मन्त्रालयबाट हुन्छ। प्रधानमन्त्री र अर्थमन्त्री फरकफरक दलबाट हुँदा अप्ठ्यारो भयो कि ? सौहार्दपूर्ण तरिकाले काम भइरहेको छ। नीति तथा कार्यक्रमका कतिपय विषय बजेटमा परेन भन्ने कुरा उठेको छ। तर, बजेट भनेको स्रोतको यथोचित परिचालन हो। सम्भावित स्रोतको अनुमान गर्ने र स्रोतअनुसार खर्च गर्नुनै बजेट बनाउनु हो। कतिपय विषयलाई बजेट भाषणमार्फत यथोचित रूपमा सम्बोधन हुन सकेको छैन। तर, आगामी दिनमा कार्यान्वयन गर्न सकिने ठाउँ छँदै छन्। सबै कुरा बजेटमै राख्न आवश्यक नहुन पनि सक्छ। समग्रमा गठबन्धनका सरोकारवाला सबैसँग सल्लाह गरेर बजेट ल्याएका हौं। अर्थ मन्त्रालयले आफूखुसी ल्याएको बजेट होइन। सबै मन्त्रालयका मन्त्रीहरूको साझा डकुमेन्ट हो, बजेट। म आफैं थोरैथोरै रकम नछरौं भन्ने मान्यता राख्छु। तर, कतिपय ठाउँमा यो सम्भव हुन सकेन। अघिल्लो बजेटमा स्वार्थ समूहले प्रभाव पार्ने गरेको घटना बाहिरिएको थियो। यस्तो प्रयासको अनुभूत गर्नुभयो कि भएन ? प्रभाव पार्न कोसिस त भइहाल्छ। तर, अर्थमा आउँदै गर्दा एउटा अठोट लिएको थिएँ। मैले कसैको हितबारे सोच्नुपर्छ भने, त्यो आमनागरिक र अर्थतन्त्रको हो। अरू कसैको फाइदाका लागि म काम गर्दिनँ। विनियोजन विधेयक र आर्थिक विधेयकमा संशोधन गर्नुपर्ने आवश्यकता देख्नुभएको छ ?बजेट संशोधन त हुँदैन। कुनै बजेट सर्वगुणसम्पन्न पनि हुँदैन। स्रोत साधनको सीमितताका कारण आम्दानीभन्दा खर्च बढी गर्ने लक्ष्य राख्न सकिँदैन। यो बजेट मैले चाहेजस्तो पनि छैन। जनताको सबै आकांक्षा पूरा गरौं भन्ने मलाई पनि छ। गाउँगाउँमा बाह्रैमहिना गाडी चल्ने बाटो पुगोस्, अरू पनि पूर्वाधार बनून् भन्ने मेरो चाहना छ। भौतिक तथा सामाजिक पूर्वाधार यथेष्ट रूपमा तयार हुन् भन्ने मेरो आकांक्षा छ। तर, चाहँदैमा सबै सम्भव नहुने रहेछ। विकसित मुलुकमा पनि सबै समस्या बजेटले समेट्न सक्दैन। हामीसँग स्रोतको सीमितता छ, त्यसमाथि पनि यसपालि राजस्व नै कम उठेको छ। ऋणलगायत अनिवार्य दायित्व बढिरहेको छ। यत्तिकै बजेट कार्यान्वयनमा आउला त ? कार्यान्वयनमा समस्या छ। पुँजीगत खर्च थोरै छ। विनियोजित पुँजीगत खर्च पनि खर्च हुन सकेको छैन। संरचनाको उदासीनता तथा क्रियाशीलता र गम्भीरताको अभाव छ। दायित्व निर्वाह गर्ने क्षमता बढिरहेको छैन। अर्थमन्त्रीका नाताले यस्ता विषयलाई नजरअन्दाज गरेँ भने भोलि सम्हाल्न नसक्ने अवस्था आउन सक्छ। हालको अवस्थामा यो मेरो सबैभन्दा उत्तम प्रयास हो। यद्यपि, शंका गर्ने प्रवृत्तिमा प्रश्न उठ्नु स्वाभाविक हो। यसले खारिन मद्दत गर्नेछ। धेरैले मेरो शैलीको प्रशंसा पनि गरेका छन्। बढी राजस्व उठाउने सुरमा उपभोक्तामाथि करको भार थप्नुभयो भन्ने आरोप छ नि ? आम्दानीका हिसाबले कर तिनुपर्ने कतिपय वर्गसमूह दायरामा आएका थिएनन्। कानुनी व्यवस्थाअनुसार कर तिर्नुपर्ने सबै वर्गलाई दायरामा ल्याएका छौं। कर तिर्नुपर्ने आम्दानी छ, तर, उसको प्रभाव नीतिनिर्माणमा छ। अब यो स्थिति रहनु हुँदैन भनेर करमा रहेका केही लुपहोल बन्द गरेका हौं। उदाहरणका लागि मूल्य अभिवृद्धि कर (भ्याट)ले सबै व्यवसायीलाई उचित लेखा राख्न बाध्य बनाउँछ। तर, व्यवसायीहरू भ्याटभन्दा अर्कै प्रकारको बढी दर भएको कर लगादिए पनि हुन्छ भन्नुहुन्छ। किनभने भ्याट लगाउँदा करको विवरण बुझाउनुपर्छ। हरेक कारोबारको हिसाब राख्नुपर्ने भयो। आम्दानी र खर्च देखाउनुुपर्ने भएपछि भ्याटको विरोध भएको हो। हामी सामान्य आवश्यकता पूर्ति गर्न आयातीत वस्तु उपभोग गरिरहेका छौं। आयात कम गरेर स्थानीय उत्पादन बढाउने एउटा औजार कर पनि हो। उसो भए आलु र प्याजमा भ्याट किन ? आलुमा आत्मनिर्भर हुँदैछौं। प्याज र स्याउमा पनि आत्मनिर्भर किन नहुने ? भनेर आयात हुने आलु प्याज र स्याउमा भ्याट लगाइएको हो। यसबाहेक कृषिजन्य वस्तु उत्पादनमै अनुदान दिने व्यवस्था गरेका हौं। पहिलेजस्तो कागजी उत्पादनमा अनुदानलाई बन्द गर्यौं। जुन वर्गसमूह व्यापारमात्र गरिरहेको छ, अहिले सोही समूहले आर्थिक विधेयक २०८० मार्फत प्रस्तावित करको दरको विरोध गरेको हो। स्थानीय रूपमा उत्पादित तथा सानोसानो दरमा बिक्री वितरण गर्ने व्यवसायीलाई भ्याट लाग्दैन। आयात हुने र सुपरमार्केटडिपार्टमेन्टर स्टोरबाट खरिद गर्नेलाई मात्रै लाग्छ। आयात गर्ने र स्थानीय उत्पादन बेच्ने व्यवसायी एउटै हुँदा दुई प्रकारको आलु र प्याज कसरी छुट्टिन्छ ? हो, अब ब्रेकडाउन आवश्यक छ। कालीमाटी तरकारी बजारमा स्थानीय उत्पादकलाई पहुँच छैन। व्यवस्थित आपूर्तिकर्ताले मात्र प्रवेश पाउँछ। हामीले कानुनी संयन्त्र परिचालन गरेर स्थानीय र आयातीत छुट्याउने छौं। यहाँ भइरहेका गलत प्रवृत्तिलाई तोड्ने छौं। उपभोक्ताहरू पनि स्थानीय उत्पादनको मूल्य कम र आयातीतको बढी पर्छ भन्नेमा सजग रहनुपर्छ। आलुप्याजमा भ्याट लगाउँदा कृषक खुसी देखिएका छन्, आयात गरेर पैसा कमाउन पल्केकाहरू बेखुसी छन्। भ्याट लागेको र नलागेको प्याज कसरी छुट्याउने ? सामान्य रूपमा अहिले डिपार्टमेन्टर स्टोरका आलु र प्याजमा भ्याट लाग्छ। तरकारी बजारकोमा लाग्दैन भन्ने बुझौं। विदेशबाटै ल्याएर तरकारी बजारमा बिक्री गरेको छ भने त्यसमा भ्याट लागेको हुन्छ, नेपालीभन्दा महँगो पनि हुन्छ। बजेट भाषणको एक साता नबित्दै आलु र प्याजको अभाव भयो। किन ?यो अराजकताको पराकाष्ठा हो। साउन १ गतेदेखि मात्र कार्यान्वयनमा आउने व्यवस्थाको नाममा कृत्रिम अभाव सिर्जना गराइएको हो। मूल्य दोब्बर बनाइयो। यस्तो कार्यलाई समाजले पनि बहिस्कार गर्नुपर्छ। आर्थिक विधेयकका केही बुँदाले पुँजी पलायन हुने भन्दै चर्को विरोध छ। तपार्ईं भने सरकार लगानी प्रोत्साहन गर्ने पक्षमा छ भन्नुहुन्छ। आफ्नै पुँजीमा आयकर तिर्नुपर्ने व्यवस्था गरेर तपाईंको भनाइ र गराइमा फरक परे जस्तो लाग्दैन ? आर्थिक विधेयकले कुनै पनि कानुनी व्यवस्था खारेज गरेको वा थपेको होइन। भुतप्रभावी कर लगाइयो भन्ने चर्चा गरिएको छ जबकि आयकर ऐनअनुसार यस्ता आम्दानीमा पहिल्यैदेखि कर लाग्दै आएको छ। एफपीओको प्रिमियम र मर्जरप्राप्तिको आम्दानीमा आयकर लाग्ने कुरा कानुनसंवत हो। महालेखा परीक्षकको कार्यालयका २ वटा वार्षिक प्रतिवेदनले यस्तो आम्दानीमा आयकर लाग्ने औंल्याएको छ। महालेखाले औंल्याएको विषयलाई काट्ने अथोरिटी मसँग छैन। अदालतले मात्र रोक्न सक्छ। कोही अदालत जान्छ भने अदालतबाट तिर्नुपर्ने वा नपर्ने व्याख्या आउन सक्छ। आजभन्दा पछिका दिनका लागि मैले प्रस्ताव ल्याउन सक्छु, आजभन्दा पहिल्यै तिर्नुपर्ने दायित्वका बारेमा मैले कुनै निर्णय गर्न मिल्दैन। किनभने करका बारेमा यथोचित व्याख्या गर्ने निकाय महालेखा हो। कर तिर्न चाहनेलाई सहजीकरण गर्ने मेरो क्षमताभित्रको कुरा हो। यद्यपि मेरो उद्देश्य उहाँहरूलाई अप्ठेरो पार्ने, लगानीकर्तालाई निरुत्साहित गर्ने होइन। उहाँहरूलाई आफू कानुनतः बलियो स्थितिमा छौं भने अदालत गएर आफ्नो पक्षमा कुरा राख्न सक्नुहुन्छ। त्यसो भए अदालत जाने विकल्पमात्र रह्यो ? वा, सरकारले दिएको स्किममा अलि बढी छुट वा अवधि चाहियो भनेर माग राख्न सक्नुहुन्छ। अत्यावश्यक वस्तुमा कर लगाएर भान्सा महँगो बनाउँदा, स्वास्थ्यमा प्रतिकूल असर पार्ने सुर्तीजन्य वस्तुमा भने अपेक्षित दरले कर बढाइएन। किन ?सुर्तीजन्य पदार्थमा हरेक वर्ष कर बढ्छ। तर, बढेको कर नै यथार्थ कर हो भन्ने किसिमले व्याख्या गरिन्छ। यो सरासर भ्रम हो। सरकारले कर थपेको हो भन्ने बुझ्नुपर्छ। हरेक वर्ष बढाइरहेका छौं, यसपालि पनि थप गरेका छौं। कर थप्ने दर पनि यसपालि औसतमा ३ प्रतिशतले बढाइएको छ। जब कि विगतमा १० देखि २० प्रतिशतसम्मले बढ्ने गरेको थियो नि ? अत्यधिक दरले कर थप्यौं भने सुर्तीजन्य व्यवसाय गर्ने पनि निरुत्साहन हुन्छन्। कि हामीले सुर्तीजन्य पदार्थको बिक्रीवितरणमै रोक लगाउनुपर्छ, प्रयोग निषेध गर्नुपर्छ। यदि व्यवसायको रूपमा पहिचान गरेका छौं भने ती उद्योग व्यवसायको पनि संरक्षण गर्नु हाम्रो दायित्व हो। अर्कातर्फ करको दर अत्यधिक रूपमा बढाउँदा चोरी तस्करी मौलाउन सक्छ भन्ने विषयमा सचेत रहनुपर्छ। विद्युतीय सवारीमा नि ? विद्युतीय सवारीमा कर बढाउँदा सर्वत्र विरोध भयो। अहिले अत्यधिक मार्जिन राख्नेहरू मूल्य समायोजन गर्न बाध्य भए। यसरी करका दरलाई र्यासनल (तर्कसंगत) बनाएको हुँ। नयाँ दरले विद्युतीय सवारी निरुत्साहित पनि हुँदैन, सरकारले गुमिरहेको राजस्व पनि पाउँछ। कोभिडपछि मिडिया उद्योग संकटोन्मुख छन्। तिनले भ्याटलगायत बक्यौतामा जरिवाना छुटको अपेक्षा गरेका थिए। तर, सम्बोधन भएन नि ? सञ्चार सबैको प्राथमिकताको क्षेत्र हो। हामी सबै अभिव्यक्ति स्वतन्त्रताको पक्षपाती हौं। त्यसका लागि संघर्ष गरेर पनि आएका हौं। त्यसैले हामीकहाँ उन्नत प्रेस स्वतन्त्रता छ। समयक्रममा प्रिन्ट मिडियामाथि चुनौती थपिएका छन्। पत्रपत्रिकाको आवश्यक्ता र महत्वलाई ध्यानमा राख्दै यस क्षेत्रको संरक्षणमा के गर्ने ? प्रिन्ट मिडियाको अवस्था स्वस्थ र स्वच्छ कसरी राख्ने ? भन्ने छलफलको विषय हो। आउँदा दिनमा सरकारले निर्णय गरेर संरक्षण गर्नेमा हामी प्रतिबद्ध छौं र मेरो पनि समर्थन छ। उड्डयन क्षेत्रको क्यापिटल गुड आयातमा भ्याट लगाउँदा वायुसेवा कम्पनीहरू थला पर्ने अवस्था देखिएको छ, यसको सम्बोधन कसरी हुन्छ ?सामान आयात एकातिर छ, अर्कातिर देशभित्रबाट टिकट काट्दा भ्याट लाग्ने, देशबाहिरबाट काट्दा नलाग्ने भन्ने व्यवसायीको कुरा आएको छ। यसमा चाहिँ हवाईयात्रामा लाग्ने भ्याट वायुसेवा कम्पनीले संकलन गरेर सरकारलाई तिर्ने व्यवस्था गर्दा समस्या सम्बोधन हुन्छ भन्ने मेरो बुझाइ छ। तलब, सामाजिक सुरक्षा, ऋणको साँवाब्याज फिर्तालगायत अनिवार्य दायित्व उच्च भएको अर्थ व्यवस्थामा यस्ता खर्चले दीर्घकालीन पुँजी निर्माण हुँदैन। हामी कहाँनेर चुकेका रहेछौं ? नेपाल सरकारको खर्चको स्रोत राजस्व, आन्तरिक ऋण र वैदेशिक सहायता हुन्। जसमा वैदेशिक ऋणको साँवाब्याजको दायित्व बढिरहेको छ। भूकम्पको बेला लिएको ऋणको किस्ता तिर्नुपर्ने बेला भएको छ। त्यसो भएकाले यसपालि पुँजीगत खर्चभन्दा धेरै ऋणको साँवाब्याज तिर्नका लागि विनियोजन गरेका छौं। हाम्रो दायित्वले अर्कै बाटो तय गरिरहेकाले पुँजीगत खर्च विनियोजन कम भयो, आफ्नो ठाउँमा भएन भन्नेसम्मका गुनासो आइरहेका हुन्। अब अर्थतन्त्रलाई फराकिलो बनाएर राम्रो दरमा राजस्व उठाउन सक्नुपर्छ। अर्कातर्फ सामाजिक सुरक्षा, तलबभत्ताको अनिवार्य दायित्व बर्सेनि थपिरहेको छ। सामाजिक सुरक्षा हामीले कटौती गर्नै मिल्दैन। कसले धेरै र कसले चाँडो उमेरमा दिने भन्ने दलहरूबीच प्रतिस्पर्धाको विषय बनिसकेको छ। तलब, सामाजिक सुरक्षा भत्ता, ऋणको साँवाब्याजतर्फ ध्यान दिनुपर्ने भएकाले पुँजीगत प्रकृतिको खर्चका लागि कम विनियोजन गर्नुपर्ने बाध्यता आइपरेको छ। यस्ता खर्च अब नबढोस् भने आगामी आवदेखि प्रशासनिक खर्च कटौतीको निर्णय गरेका छौं। सार्वजनिक खर्च पुनरावलोकन आयोगले दिएको सुझावअनुसार कतिपय निकाय खारेज र मर्जरको काम पनि अघि सारिएको छ। एकातिर विनियोजन नै कम, त्यसमाथि खर्च पनि नहुने परिपाटी छ नि ? पुँजीगत खर्च गर्न ऋण माग्ने र खर्च गर्नै नसक्ने भएपछि थप ऋण माग्ने आधार पनि गुमाउन थाल्यौं। यसकारण खर्चको प्रभावकारिता बढानुपर्ने छ। समयबद्ध तालिका बनाउने, साइट क्लियर नभएसम्म ठेक्का नलगाउने, कात्तिकभित्र ठेक्का लगाइसक्ने, जथाभावी रकमान्तर नगर्नेजस्ता विषय प्रस्ताव गरेका छौं। यसपालिको बजेटमार्फत सुधारको राम्रो प्रस्ताव गरिएको छ। यसलाई दोस्रो पुस्ताको सुधार (सेकेन्ड जेनरेसन रिफर्म) भन्नुभएको हो ? नाम त हामीले दिएका छैनौं। तर, यो बजेट सेकेन्ड जेनरेसन रिफर्मको बलियो सुरुवात हो। यसपालिको बजेट लोकप्रियताको पछि लागेको छैन। साधन स्रोतको विवेकपूर्ण उपयोग गर्नेमा केन्द्रित छौं। बजेट सुन्दा लोकप्रिय नदेखिए पनि यसले दिने नतिजा लोकप्रिय बन्ने छ। सरकारको आम्दानीका बाटो केके हुन सक्छन् ?आयात निर्यातको अन्तर अर्थात् व्यापारघाटा पूर्ति गर्न स्वदेशी उत्पादन वृद्धि हुनुपर्छ। मैले उत्पादनको वद्धिमार्फत सरकारको आम्दानी बढाउने सम्भावना देखेका क्षेत्रहरू जलविद्युत्, सूचना प्रविधि, पर्यटन र कृषि हुन्। यी क्षेत्रमा हामी प्रतिस्पर्धी हुन सक्छौं। बजेटले उल्लेखित क्षेत्रलाई पर्याप्त प्रोत्साहन दिने घोषणा गरेको छ। अर्कातर्फ हामीसँग अथाह प्राकृतिक स्रोत छ। प्राकृतिक स्रोत परिचालनमा दुई खाले तर्क छन्। एकाथरी छुनै हुन्न, चलाउनै हुन्न भन्छन्। अर्काथरी संसारभरको उदाहरण देखाउँदै हामीले लाभ लिनुपर्छ भन्छन्। उनीहरूले सँगै वातावरण संरक्षणको वैकल्पिक उपाय अबलम्बन गरेका छन्। वातावरणको विषयमा हामी दिनानुदिन संरक्षणको बाटोमा छौं। गाँजाखेतीको कुरा पनि बजेटमा ल्याउनुभयो नि ? बजेटमा औषधिजन्य प्रयोजनका लागि गाँजा खेतीबारे सम्भाव्यता अध्ययन गरौं भनेर नयाँ विषय उठान गरेको छु। जुन देशले गाँजाखेती प्रोत्साहन गरे सहायता नै रोकिदिन्छौं भने अहिले तिनै देश मनोरञ्जन र औषधिजन्य प्रयोजनका लागि गाँजाखेतीलाई वैधानिकता दिइरहेका छन्। ठूलो बिजनेस गरिरहेका छन्। विधि दुरुपयोग नगरी गर्न सक्छौं भने किन पछि परिरहने ? अन्त्यमा, ओरालो लागेको अर्थतन्त्रलाई उकास्ने सरकारसँग केकस्ता योजना छन् ? बृहत्तर अर्थतन्त्रका सबै परिसूचक सकारात्मक बन्दै गएका छन्। विदेशी विनियम सञ्चिति, रेमिट्यान्स बढेको छ। व्यापार घाटा घटेको छ। बैंकमा लगानीयोग्य रकम बढ्दै जाँदा ब्याजदर घटेको छ। आगामी आवको मौद्रिकमार्फत राष्ट्र बैंकले पनि खुसी देला। यी सबै गुडन्युज हुन्। प्रस्तुतिः अखण्ड भण्डारीरोविन पौडेल"
"सधैं कटान, खै दीर्घकालीन समाधान ?","अहिले पनि अधिकांश हिमाल, पहाड र तराईका नदी किनारमा धेरै बस्ती छन्। जुन अन्य बस्तीको तुलनामा अत्यन्त जोखिमपूर्ण हो। भनाइ नै छ, विपद् बाजा बजाएर आउँदैन। त्यसैले सधैं सजक हुनै पर्छ। तर, जतिबेला प्राकृतिक वा मानवीय विपद् आउँछ केही समय चर्चा हुन्छ। समस्या केलाइन्छ र सेलाएर जान्छ। अहिले वर्षाको समय छ, बाढीपहिरोको जोखिम सबैतिर उत्तिकै छ। केही दिनयता मनसुन सक्रिय भएपछि कोसी पहाडी जिल्ला बाढीपहिरोको चपेटामा परेको छ। दर्जनौंले ज्यान गुमाए केही बेपत्ता छन्। जनधनको क्षति बढ्दो छ। तर, यो समस्या नयाँ होइन। र, पनि तीनै तहका सरकारले क्षति र विपद् रोक्ने दूरगामी निर्णय गरेका छैनन्। जब बाढीपहिरो जान्छ राहत र उद्धारमा मात्रै सक्रिय हुने चलन छ। अहिले पनि अधिकांश हिमाल, पहाड र तराईका नदी किनारमा धेरै बस्ती छन्। जुन अन्य बस्तीको तुलनामा अत्यन्त जोखिमपूर्ण हो। नदी कटान हुँदा र माथिबाट पहिरो झर्दा सबैभन्दा बढी जोखिममा यिनै बस्ती पर्छन्। अनि, जनधनको क्षति पनि त्यहीँ हुन्छ। यसको दीर्घकालीन समाधान समयमा खोज्नुपर्छ। कर्णालीको कटान, छैन दीर्घकालीन समाधान कैलालीको टीकापुर नगरपालिका८ का डंग्ला चौधरी वर्षा लागेपछि कर्णाली नदीको कटानबारे चिन्तित हुन्छन्। कर्णाली नदीले टीकापुर नगरपालिका८ श्रीलंकामा रहेको आफ्नो उब्जाउ भूमि बर्सेनि कटान गर्न थालेपछि उनी चिन्तित बनेका हुन्।टीकापुर नगरपालिका ५ पार्कपछाडि कर्णाली नदीले गरेको कटान। तस्बिर : परमानन्द पाण्डे चौधरीको जमिन कर्णाली नदीले २०६० सालबाट कटान सुरु गरेको हो। त्यहाँका अधिकांश किसानहरूको जमिन कर्णाली नदीले कटान गर्न थालेपछि उनीहरू तटबन्धका लागि जिल्ला प्रशासन, प्रदेश सरकार र स्थानीय तह धेरैपटक धाए। पटकपटकको संघर्षपछि यसै वर्षदेखि कर्णाली नदी नियन्त्रण आयोजनाले ठूला बोल्डर (ढुंगा) नदीमा खसाल्यो। कर्णाली र मोहना नदीको संगम स्थल रहेको नेपालभारत सीमा क्षेत्रमा पर्ने जग्गाहरू अधिकांश नदीले कटान गरेको छ। कर्णाली मावि सत्तीका शिक्षक भीमबहादुर महरले नदीले नेपालीको जमिन सबै कटान भइसकेको बताए। केही वर्ष पहिलेसम्म स्थानीय दीपेन्द्र भण्डारी, खड्क साउद, कालु साउद, गोपाल साउद, बलबीरे टमट्टा, डंग्ला चौधरीसहित दर्जनौं किसानको सयौं बिघा जमिनमा कर्णाली बगिरहेको छ। सत्ती कर्णाली सामुदायिक वन क्षेत्रदेखि वनगाउँसम्मको धेरै जमिन नदीले कटान गरिसकेको छ, वडा नं ८ का अध्यक्ष दीर्घबहादुर ठकुल्लाले भने। टीकापुर नगरपालिकाका उपप्रमुख खड्कबहादुर शाहले कर्णाली नदीको कटान नियन्त्रणका लागि आयोजनाले तटबन्धको स्वरूप नै परिवर्तन गर्नुपर्ने जिकिर गरे। तारजाली बर्सेनि बगाउँछ वर्षायाम सुरु भएसँगै बूढीगंगा नदी आसपासका बस्ती र खेतीयोग्य जमिन उच्च जोखिममा परेका छन्। यसले बस्ती डुबानमा पार्नुका साथै खेतीयोग्य जमिन कटान गर्दै आएको छ। बाढीको क्षति संघ, प्रदेशका मन्त्रीहरूले अनुगमन गर्ने, आश्वासन र राहत बाँड्ने गरे पनि समस्या समाधानका लागि पूर्वतयारी भने गरेको देखिँदैन। नदीले साँफेबगर आसपासका हालसम्म सयौं बिघा खेतीयोग्य जमिन कटान गरिसकेको छ। जालीमा ढुंगा भरेर हालिएका तटबन्ध बाढीले बर्सेनि बगाउने गरेको छ। जहाँ जोखिम छ, त्यहाँ तटबन्ध हँुदैन। बजेट सक्नका लागि सहज र पायक पर्ने तारजाली हालिन्छ। त्यही तारजाली पनि बाढीले बगाउँछ। २०४० सालदेखि नै खेतीयोग्य जमिन कटानको मारमा आफूहरू पर्दै आएको स्थानीय चक्र कुँवरले बताए। साँफेबगर नगरपालिका नगर उपप्रमुख शिवबहादुर कुँवरले खेती योग्य जमिन, बस्तीसँगै नगरपालिकाको भवन, एयरपोर्ट नै अति जोखिममा रहेकाले यसलाई जोगाउनतर्फ हर सम्भव प्रयास गरिरहेको बताए। तमोरको बाढीले खेतीयोग्य जमिन कटान तमोर नदीमा बर्सेनि आउने बाढीले किनारमा रहेका खेतीयोग्य जमिन कटान गर्दै आइरहेको छ। धनकुटाको चौबिसे गाउँपालिकास्थित डिहिटार, भैंसेटार, फलामेटार, हंशमोरङ र सदमटार बर्सेनि बाढीको चपेटामा पर्दै आइरहेका छन्। भैंसेटारको कुल खेतीयोग्य जमिनमध्ये ५० प्रतिशत जमिन हालसम्म तमोर नदीले कटान गरिसकेको स्थानीय राजन माझीले बताए। उनका अनुसार १२ वर्षअघिदेखि नदीको बाढीले कटान गर्न थालेको हो। गत २०७८ साल कात्तिकमा तमोर नदी र नावा खोलामा आएको बाढीले डिहिटारसहित दोभान क्षेत्रको उब्जाउ जमिनलाई बगरमा परिणत गरी दिएको थियो। दुई वर्ष बित्दा पनि अहिले उक्त क्षेत्र बगर नै रहेको छ। उक्त बाढीले ९ सय रोपनी क्षेत्रफललाई क्षति गरेको थियो। अहिले न खेत र नत बाली नै। त्यस क्षेत्रका स्थानीयले तटबन्ध रोक्न सरकारसँग माग गरे पनि कुनै सुनुवाइ भएको छैन। तराईमा उस्तै त्रास वर्षायाम सुरु हुनेबित्तिकै सर्लाहीको बागमती र लखनदेही नदी छेउछाउको बासिन्दामा त्रास छाउँछ। यी नदीले सर्लाहीका करिब दर्जनभन्दा बढी बस्तीलाई बर्सेनि दुःख दिँदै आएका छन्। वर्षायाममा कालो बादल देख्नेबित्तिकै डर लाग्ने गरेको चक्रघट्टा गाउँपालिका१ शिवनगरका चन्द्रशेखर यादवले बताए। गाउँको दुई तिरबाट नदीले घेरिएको कौडेना गाउँपालिका७ शिवनगरका बासिन्दाले प्रत्येक वर्ष वर्षायाममा समस्या भोग्दै आएका छन्। नदी किनारमा रहेका ससना फुसको घरलाई कुन बेला बाढीले बगाउँछ, टुंगो नभएको स्थानीयले गुनासो पोखे। बर्दियामा बाढीकै डर बर्दियाको पूर्वमा बबई, पश्चिममा कर्णाली नदीले जताततै कटान गर्छ। वरिपरि कर्णाली नदीले घेरिएको राजापुर नगरपालिका र गेरुवा गाउँपालिका बाढीका कारण ठूलाठूला क्षति बेहोर्ने गरेका छन्। बबई नदीको तटबन्धको काम अधुरो हुँदा गुलरिया नगरपालिकाअन्तर्गत बालापुरलगायत लटकनियाका स्थानीय अझै बाढीको जोखिम मोल्न बाध्य छन्। कर्णाली नदी तटीय राजापुर र गेरुवा क्षेत्र बर्सेनि बाढीको चपेटामा पर्दै आइरहेको राजापुर नगरपालिका निवासी स्थानीय शिक्षक छप्पुराम चौधरीले बताए। राजापुरको टिउनी, मुर्गहवा, दौलतपुर, तीघ्रा, चख्खापुर र सन्कट्टी बाढीको जोखिम क्षेत्र मानिन्छन्। सरकारले अलिअली नदी नियन्त्रणको प्रयास गरे पनि पूर्णनदी नियन्त्रण तथा समाधानका लागि दीर्घकालीन उपाय नअपनाएको चौधरीले प्रष्ट्याए। राजापुर तथा गेरुवा क्षेत्रका बाढी आउने जोखिम क्षेत्रमा तटबन्धनको काम भइरहेको कर्णाली नदी व्यवस्थापन आयोजनाबाट भर्खर बबई सिँचाइ आयोजनामा सरुवा भएका आयोजना निर्देशक सुशील चन्द्र देवकोटाले बताए। सप्तकोसी वितण्डा ३४ वर्षपछि अघिल्लो वर्ष सप्तकोसी पुरानै धारमा फर्किएपछि त्यस क्षेत्रका दुई हजार पाँच सय परिवारका झन्डै सात हजार परिवार तत्कालका लागि विस्थापित भए। पछि नदीको बहाव घटेपछि स्थानीय पुरानै बाँसस्थान फर्किए। र, घर फर्किएका उनीहरूलाई आशा थियो कि यसको दिगो समाधान हुन्छ भन्नेमा। तर, एक वर्ष बितिसक्दासमेत त्यसको समाधान हुन सकेन। बरु टालटुल गरेर बजेट सिध्याइयो। त्यसो त कटान क्षेत्रका वासीलाई सान्त्वन्ना दिन तत्कालीन गृहमन्त्रीदेखि लिएर संघीय सांसद, मुख्यमन्त्री, मन्त्री र राजनीतिक दलका नेताहरू हुलका हुल गएर सहयोग गर्ने प्रतिबद्धता जनाए। तर, परिणाममा त्यस्तो देखिएन। समस्या उस्तै रह्यो। भरपर्दो तटबाँध नलगाउँदा पुनः सप्तकोसीले बेलका नगरपालिका८ डुम्रिबोटको लाहुरखोंज नजिकबाट कटान सुरु गरेको छ। कटान नरोकिने हो भने वडा नम्बर १, २, ३, ८, ९ र सुनसरीको बरहा क्षेत्र नगरपालिका ६ र ९ का झन्डै ६ हजार सर्वसाधरण जोखिमा पर्न सक्ने स्थानीयको भनाइ छ। उदयपुरका प्रमुख जिल्ला अधिकारी तथा जिल्ला विपद् व्यवस्थापन समितिका संयोजक जनार्दन गौतमले बृहत् किसिमको बजेट ल्याएर तटबाँध नबाँध्ने हो भने दुईचार करोडले केही हुने अवस्था नरहेको बताए। सहायक प्रमुख जिल्ला अधिकारी विनोदकुमार पोखरेलले कोसी बाँध भारतीय सम्झौतासँग पनि जोडिने भएकाले भारतसँग बसेर समाधान खोजिनु पर्ने जनाए। नारायणीको जोखिममा नवलपरासी पश्चिम नवलपरासीका दक्षिणभेगमा स्थानीयलाई यस वर्ष पनि डुबान र कटानको जोखिमले त्रास बढाएको छ। गण्डक सम्झौताअनुसार नारायणी नदी छेउमा भारतले ठोकर र बाँधसहितका संरचना निर्माण गरेको छ। संरचना जीर्ण भएका कारण दक्षिण भेगका सुस्ता, प्रतापपुर र सरावल गाउँपालिकाका करिब २० बढी गाउँ डुबान र कटानको जोखिममा पर्दै आएका हुन्। हरेक वर्ष भारतीय पक्षले संरचनाको मर्मत गर्ने भए पनि गुणस्तरहीन काम गर्दा गाउँ जोखिममा पर्ने गरेको स्थानीयको भनाइ छ। तीन वर्षअघि गण्डक बाँधका कारण गाउँ डुबानमा परेपछि स्थानीयले भारतीय नहर नै फुटाई दिएका थिए। अहिले पनि बाँधका कारण नारायणी नदीको सतह बढ्न गई जोखिम हुने भन्दै स्थानीय त्रासमा छन्। यसवर्ष फेरि भारतीय पक्षले नारायणी नदी छेउमा निर्माण भएका ठोकर र बाँध मर्मत गरिरहेको छ। मर्मतका क्रममा आवश्यक पर्ने नदीजन्य पदार्थ नारायणी नदीबाटै निकालेकाले बस्ती जोखिममा पर्ने देखिएको छ। सुस्ता गाउँपालिकाले तोकिएको स्थानबाट नदीजन्य पदार्थ निकाल्न अनुमति दिए पनि उक्त क्षेत्रबाट नभई जोखिम क्षेत्रबाट जथाभावी निकाल्न थालेपछि थप क्षति हुने संभावना बढेको स्थानीयको भनाइ छ। सुस्ताका रामनरेश गुप्ताले भारतीय पक्षले जथाभावी नदीजन्य पदार्थ निकालेका कारण भएका संरचनामा क्षति पुग्ने र डुबान र कटानको जोखिम बढेको बताए। भारतीय पक्षले अहिले सुस्ता गाउँपालिका४ मा पर्ने बी ग्याब को स्पर नं ६ देखि १७ नम्बर सम्मको लिंक बाँध र स्परको मर्मत एवं निर्माण कार्य सुरु गरिएको छ। त्यस्तै वडा नम्बर ५ अन्तर्गत पर्ने स्पर नम्बर १ देखि ५ सम्मको लिंक बाँध र नेपाल बाँधमा रहेका बाँधको चौडा र स्परको मर्मत एवं निर्माण कार्य गरिरहेको छ। सुस्ता गाउँपालिकाका अध्यक्ष टेकनारायण उपाध्यायले आईईई गरेको स्थान (वडा नम्बर ५ को क्षेत्र)बाट निकाल्न अनुमति दिए पनि अन्यत्र निकालि दिँदा समस्या भएको बताए। यसैबीच यसवर्ष वर्षायामबाट हुन सक्ने जोखिमलाई मध्यनजर गर्दै जिल्ला विपद् व्यवस्थापन समितिले पूर्वतयारी थालेको सहायक प्रमुख जिल्ला अधिकारी प्रकाश अर्यालले जानकारी दिए। बूढीगंगाको कटानले दर्जनौं बस्ती जोखिममा बूढीगंगा नगरपालिका१ अमकोटका स्थानीय ५ वर्षयता वर्षात् सुरु भएपछि कहिलै सुत्न पाउँदैनन्। त्रिवेणी नगरपालिका९ पैमाको पहिरोले बूढीगंगा नदीलाई बूढीगंगा नगरपालिका तीर धकेलेपछि अमकोट गाउँ पूरै पहिरोको जोखिममा रहेको छ। बूढीगंगा नदीको प्रेसरले पहिरो अमकोट गाउँनजिकै पुगेपछि अमकोटका १ सय ३५ बढी परिवार पहिरोको उच्च जोखिममा रहेका बूढीगंगा नगरपालिका१ का वडा अध्यक्ष रणबहादुर थापाले बताए। पहिरोले साँफे मार्तडी सडक भासिँदै गएको छ। खेतीयोग्य जमिन त पूरै सडकले काटेर सुकुमबासी भयौं, अब घरहरू सबै पहिरोले लग्ने भयो, स्थानीय हिरा पाध्यायले बताए। अमकोट गाउँ नै पहिरोको उच्च जोखिममा रहेको विषय जिल्ला दैविकप्रकोप उद्धार समितिलाई ५ वर्षदेखि जानकारी गराउँदै आए पनि सुनुवाइ नगरेको बूढीगंगा नगरपालिका२ का वडा अध्यक्ष पदम भण्डारीले बताए। बाजुरा जिल्लाका प्रमुख जिल्ला अधिकारी कृष्ण गैह्रेले तत्काल जे समस्या आउँछ, त्यसैगरी समस्या समाधानको तयारीमा जुटेको बताए। नदीले खेतीयोग्य जमिन र बाजुरा र अछाम जिल्लाका दर्जनौं बस्ती जोखिममा हँुदा पनि संघ र प्रदेश सरकारले यसबारे चासो नदिएको स्थानीय बताउँछन्। सुनसरीमा छैन उच्च सर्तकता बाढीपहिरो र डुवानबाट सर्वसाधारणको जिउधनको सुरक्षामा स्थानीय सरकार र प्रशासनले उच्च सर्तकता नअपनाउँदा स्थानीय बासिन्दा सधैं त्रासमा बस्न बाध्य हुनु परेको सप्तकोसी बाढीपीडित संर्घष समितिका सचिव बाबुराम कार्कीले बताए। उनले सप्तकोसी नदीमा पानीको बहाव उच्च हुँदासमेत कोसी ब्यारेजका सबै ढोका नखोलेका कारण यस क्षेत्रका बासिन्दा त्रसित हुनु परेको बताए। सप्तकोसी ब्यारेजका ढोका भारत अनुकूल खोल्ने गरेका कारण कोसीको बाढीले स्थानीयको घरजग्गा बगाउने गरेको छ। त्यस्तै धरानका सेउती, सर्दु, इटहरीको बढीखोला र इनरुवाको सुनसरी खोलामा आएको बाढी बस्तीमा पस्ने गरेको छ। जसका कारण बर्सेनि हजारौं घर परिवार डुवानमा पर्ने गरेका छन्। धरान ४, ५ र २० मा पहिरोले सडक अबरुद्ध पार्ने गरेको छ। बाढीबाट विस्थापित भएकाको जिउधनको सुरक्षामा सरकार गम्भीर नबनेको नेपाल यातायात स्वतन्त्र मजदुर संगठनका केन्द्रीय सदस्य लक्ष्मी बानियाँले बताए। सुनसरीका निमित्त प्रमुख जिल्ला अधिकारी माधवप्रसाद ढुंगानाले बाढी जुनसुकै बेला मानव बस्तीमा पसेर क्षति गर्न सक्ने भएकाले यस क्षेत्रका बासिन्दालाई सचेत हुन आग्रह गरिएको बताएका छन्। केशलिया र सिंघियाको जोखिममा विराटनगर विराटनगर महानगरपालिका क्षेत्र केशलिया (बूढी) र सिंघिया खोलाका कारण ठूलो जोखिममा छ। विराटनगरमा यिनै २ वटा खोलाका कारण बर्सेनि डुबान, कटान र भूक्षयको समस्या निम्तिने गरेको छ। डुबानको प्रमुख कारक हो केशलिया र सिंघिया खोला। अव्यवस्थित बसोबास, निकासको अभाव, ढल तथा नाला निर्माणमा गरिएको बेवास्ता त छँदै छन्। यी खोलामा आएको बाढी ओभरफ्लो भएर बस्तीमा पस्दा विगतमा ठूलै क्षति बेहोर्नु परेको थियो। बाढीले दर्जनौं परिवारको उठिबास बनायो। केशलिया र सिंघिया विराटनगरलाई २ तिरबाट घेरेर बग्ने खोला हुन्। जिल्ला विपद् पूर्वतयारी तथा प्रतिकार्य समिति मोरङले विराटनगरको प्रमुख जोखिमका रूपमा यी खोलालाई सूचीकृत गरेको छ। सम्भाव्य प्रकोप आंकलन तथा सम्भावित प्रभाव क्षेत्रको नक्सांकनले विराटनगरका १, २, ४, ५, ६, ७, ८, ११, १२, १४, १६, १९ र १९ नम्बर वडाहरूलाई डुबानबाट सबैभन्दा प्रभावित र जोखिम क्षेत्र मानेको छ। विराटनगर महानगरका प्रवक्ता सन्तोष न्यौपानेले डुवानबाट बस्तीलाई बचाउन सरसफाइ गरेर ढल तथा नालाहरू क्लियर गर्ने काम भइरहेको बताए। उनका अनुसार केशलिया खोलामा तटबन्ध निर्माणका लागि संघीय सरकारले ६८ करोड छुट्याएको छ। जिल्ला प्रशासन कार्यालय मोरङका विपद् पूर्वतयारी तथा प्रतिकार्य सम्पर्क व्यक्ति परमेश्वर भट्टराईका अनुसार बाढीबाट प्रभावित हुने परिवारलाई तत्कालका लागि अल्पकालीन आश्रयस्थलका रूपमा विभिन्न स्थान तोकिएको छ। मनसुनजन्य विपद्बाट नागरिकको सुरक्षाका लागि पूर्वतयारीको काम अन्तिम चरणमा पुगेको उनको भनाइ छ। विराटनगरमा ४ हजार ३ सय ५० बढी घर परिवार बाढी र डुबानको जोखिममा रहेको तथ्यांक छ। आश्वासन मात्रै पछिल्लो पटक प्रधानमन्त्री पुष्पकमल दाहाल प्रचण्ड ले सिन्धुपाल्चोकको मेलम्ची क्षेत्रको भ्रमण गर्दै मेलम्ची खोलामा आएको बाढीले बगाएको सडकलाई थप व्यवस्थित गर्न सरकारले आवश्यक बजेट व्यवस्था गर्ने बताए। उनले बाढीले मेलम्ची आसपासका चार सय घर नष्ट भएको र ती क्षेत्रका स्थानीयको भोग्नु परेको समस्यालाई सरकारले सम्बोधन गर्ने आश्वासन दिए। तर, स्थानीयले भने सरकारको आश्वासनलाई विश्वास गर्न छाडेको छ। बाढीले घरखेत बगाएपछि बेसहारा बनेकी हेलम्बु२ गणेशेबगरका गोरी तामाङ सरकारले आश्वासन मात्रै दिने गरेको बताउँछिन्। पोहोर पनि सरकारले घर बनाइदिने भनेको थियो, उनले भनिन्, खै अझै बनेको छैन, हामीले सास्ती खेपिरहनु परेको छ। सरकारले गर्छ कि भन्ने आस मरिसक्यो। गत साल केपी शर्मा ओली नेतृत्वको सरकारले घरबारविहीनलाई पाँच लाखका दरले रकम उपलब्ध गराउने घोषणा गरेको थियो। उक्त निर्णय हालसम्म पनि कार्यान्वयन नहुँदा बाढी प्रभावितको बिचल्ली भएको छ। सिन्धुपाल्चोकलाई सरकारले गत वर्ष संकटग्रस्त जिल्लासमेत घोषणा गरेको थियो। बस्ती संरक्षण, स्थानान्तरण र पुनःनिर्माणका कुरा उठे पनि अहिलेसम्म काम हुन सकेको छैन। विपद्बाट बागमतीमा १४७ को मृत्यु प्राकृतिक विपद्बाट बागमती प्रदेशको १० जिल्लामा तीन आर्थिक वर्षमा १ सय ४७ को ज्यान गएको छ। चालू आर्थिक वर्ष २०७९८० को असार पहिलो सातासम्म प्राकृतिक विपद्बाट २२ जना, अघिल्लो आर्थिक वर्ष २०७८७९ मा २६ र २०७७७८ मा ९९ जनाको ज्यान गएको बागमती प्रदेश प्रहरी कार्यालयले जनाएको छ। बागमती प्रदेशमा आर्थिक वर्ष २०७७७८ देखि २०७९८० को हालसम्मको अवधिमा बिभिन्न प्राकृतिक बिपत्तिबाट १ सय ३६ जना घाइते र ५२ जना बेपत्ता भएको बागमती प्रदेश प्रहरी कार्यालयका प्रवक्ता एसएसपी दीपक रेग्मीले बताए। यस अवधिमा तीन हजार ६२ परिवार पीडित भएका छन्। तीन आर्थिक वर्षको बीचमा १ अर्ब ५५ करोड ९ लाख ४६ हजार रुपैयाँ बराबरको क्षति भएको प्रदेश सरकारको तथ्यांक छ। बागमती प्रदेशको १० जिल्लामा बाढीबाट २ सय ५६, डुबानबाट ५६, कटानबाट ७४ र पहिरोबाट ४ सय ६० स्थान जोखिमयुक्त रहेको बागमती प्रदेश प्रहरी कार्यालयले जनाएको छ। यो वर्ष क्षति न्यूनीकरण र पूर्वतयारीका लागि भन्दै बागमती प्रदेश सरकारले विपद्को उच्च जोखिम रहेको १० जिल्लाका १० स्थानीय तहलाई १ करोड रुपैयाँ पठाएको छ। तर, विपद् न्यूनीकरण, रोकथाम र नियन्त्रणका लागि उक्त रकम पर्याप्त छैन। हामीले १० जिल्लाको १० स्थानीय तहलाई रकम पठाएका छौं, साथै आवश्यकता र मागका आधारमा विपद् उद्धार सामग्रीहरू पनि पठाइरहेका छौं, आन्तरिक मामिला तथा कानुन मन्त्रालय विपद् व्यवस्थापन शाखा प्रमुख रविता कार्कीले भनिन्। विपद् उद्धार तथा व्यवस्थापनका लागि प्रदेशभरका कबिर एक हजार प्रहरीलाई चौबिसै घण्टा उच्च सतकर्ता र तयारी अवस्थामा राखिएको बागमती प्रदेश प्रहरी कार्यालयले जनाएको छ। कृष्ण सारु मगरहेटौंडा, किशोर बुढाथोकीविराटनगर , भरत खड्काउदयपुर, हरि शर्मापरासी, रत्नप्रसाद आचार्यधरान, हरिबहादुर लम्जेलधनकुटा , परमानन्द पाण्डेटीकापुर, गीता कुँवरअछाम, सुनील ठाकुरमलंगवा, यादव आचार्यगुलरिया , पदमबहादुर सिंहबाजुरा , सुन्दर शिरीषसिन्धुपाल्चोक"
साम्पाङ सन्देश,"खासमा नेता भनेकै नेतृत्व गर्ने हो, आफ्नो अगुवाइमा अरूको मद्दत लिएर काम फत्ते गर्ने हो। धरान सहरको सबैभन्दा ठूलो समस्या हो खानेपानी अभाव। यही मुद्दालाई लिएर स्थानीय चुनावमा होमिएका हर्क साम्पाङलाई धराने जनताले मेयर निर्वाचित गरिदिए। ठूला र पुराना पार्टीका उम्मेदवारहरूको चुनावी अभियानमा हर्कलाई कसैले प्रतिस्पर्धी ठानेकै थिएनन्। तर, जनताले उनैलाई चुनेर ठूला पार्टीहरूलाई झापडमात्रै हानेनन्, जनताको आवाज बोल्ने हर्कलाई जिम्मेवारी सुम्पिए। जसै हर्क निर्वाचित भए उनले पुराना पार्टीका उम्मेदवार पहिलापहिला निर्वाचित हुँदाजस्तो व्यवहार देखाएनन्। चुनावमा आफूले जे प्रतिबद्धता गरेका थिए, त्यसैलाई कार्यान्वयन गर्न दिनरात नभनी लागिरहे। उनको अर्जुनदृष्टि अरू केहीमा नभएर धरानमा खानेपानीको आपूर्ति गर्नेमै रह्यो। धरानमा पानीको दैनिक माग त ३ करोड लिटर हो, चुनाव जितेयता हर्कको अगुवाइमा लाखौं लिटर पानी धरान झरिसकेको छ। पछिल्लो समय उनले कोकाहा खोलाबाट पानी धरान झारे जसका लागि ९८ दिनको श्रमदानको अभियानै चल्यो। मेयर हर्कले सुरुदेखि नै आफैं ढुंगागिटी र बालुवाको काम गरे। गैंची बेल्चा चलाए। जब कि आलोचकहरू मेयरको काम त्यो होइन भन्थे। हर्कले कसैको वास्ता गरेनन्, आफू अघि बढे र जनता उनका पछिपछि भए। खासमा नेता भनेकै नेतृत्व गर्ने हो, आफ्नो अगुवाइमा अरूको मद्दत लिएर काम फत्ते गर्ने हो। उनको इमान्दार प्रयास र परिश्रमले पानी ल्याउने बाटोघाटोका पहरा र पत्थरहरूमात्रै होइन धेरैको मन पगाल्यो। त्यसैले करोडौं रुपैयाँको श्रमदान र देशविदेशबाट नगदै पनि जम्मा गर्न उनी सफल भए। नेपाली समाज आखिर श्रमदानको संस्कृतिले धनी समाज हो। पछिल्लो समय न अरूको मुख ताक्ने प्रवृत्ति बढेको थियो, हर्कको प्रयासले त्यही नेपाली संस्कृतिलाई पुनरावृत्त गराइदियो। धरानको आफ्नै प्रयास र बजेटबाट मात्रै त्यो सहरको तिर्खा मेट्ने गरी आवश्यक पानीको मात्रा पूरा हुन तत्काल सम्भव देखिएको छैन। मेयर साम्पाङले सुरुदेखि भने झैं कोसीकै पानी धरान उकाल्न संघीय सरकारले सघाउन जरुरी छ। देशको एउटा प्रमुख उपमहानगरपालिकालाई पानी पुर्याउने जिम्मा संघ र प्रदेश सरकारको पनि हो। ठूला पूर्वाधार र आयोजनामा प्रदेश र संघले पालिकाहरूलाई सघाउनै पर्छ। हर्कले हिँडेको बाटोले प्रदेश र संघलाई घच्घच्याएको छ। उनले धेरैवटा सन्देश एकसाथ दिएका छन्नेताजनप्रतिनिधिले जनताकै काममा अर्जुनदृष्टि दिने हो, नेता अघि बढे जनताले साथ दिन्छन्, अर्थात् नेताले आँटे जनताको साथको कमी हुँदैन। मात्रै काम गर्ने इच्छाशक्ति र इमान्दार प्रयासचाहिँ नेतामा चाहिन्छ।"
चुरे संरक्षणका लागि ठोस योजनाका साथ सरकार लागिपरेको छ : वनमन्त्री महतो,"काठमाडौं : वन तथा वातावरणमन्त्री विरेन्द्रप्रसाद महतोले चुरे संरक्षणका लागि ठोस योजनाका साथ सरकार लागिपरेको बताएका छन्। आइतबार प्रतिनिधिसभा बैठकमा वन तथा वातावरण मन्त्रालयसम्बन्धी विनियोजनसम्बन्धी शीर्षकहरुको छलफलका क्रममा उठेका प्रश्नको जवाफ दिँदै मन्त्री महतोले यसका लागि बजेटका साथै प्रदेश सरकार, स्थानीय तह र अन्य आयोजनाबाट समेत स्रोत जुटाइ चुरेको संरक्षण गरिने बताए। उनले चुरे संरक्षणका लागि थप स्रोतको व्यवस्थापन गर्न राष्ट्रिय तथा अन्तरार्ष्ट्रिय जलवायुवित्तलगायतका आर्थिक स्रोत पहुँच बढाउन अवधारणापत्र तथा परियोजना दस्तावेजहरू तयार भइरहेका बताए। मन्त्री महतोले काष्ट उत्पादनहरूमा निजी क्षेत्रको अहम भूमिका रहेको बताए। उनले काठको वृद्धि उत्पादन गरी काठ तथा काष्टजन्य वस्तुबाट मुलुकलाई आत्मनिरभर बनाउनुपर्नेमा जोड दिए। काठ आयातलाई प्रतिस्थापन गरी निर्यात प्रतिवर्द्धन गर्नेगरी बजेट विनियोजन गरिएको उनको भनाइ छ। उनले वनको दिगो व्यवस्थापनका लागि काठ दाउरा उत्पादनका लागि प्रदेश सरकारमार्फत् कार्यान्वयन गर्नेगरी बजेट सर्शत अनुदानको व्यवस्था गरिएको बताए। मन्त्री महतोले वन नियमावली २०६९ को मन्त्रिपरिषदबाट स्वीकृतअनुसार दिगो वन व्यवस्थापनको मापदण्ड तयारी अन्तिम चरणमा रहेको बताए। उनले प्रदेश सरकारबाट पनि स्थानीय वनको अवस्थाका अनुसार शिल्पी कल्चरमा आधारित रहि वनको दिगो व्यवस्थापन गर्न मापदण्ड स्वीकृत गरी वन व्यवस्थापनको सुरूवात गरेको बताए। यसबाट वनको दिगो व्यवस्थापन भइ काठ दाउरामा उत्पादन वृद्ध हुने र विदेशी काठको आयात घट्ने उनको विश्वास छ।"
बजेट संशोधन नहुने हो भने संसद्मा छलफल चलाउनुको औचित्य छैन,"काठमाडौं : आगामी आर्थिक वर्ष २०८०८१ को बजेटमा संशोधन नहुने हो भने त्यसबारे संसद्मा छलफल चलाउनुको औचित्य नरहने धारणा सांसदहरुले राखेका छन्। सदनमा उठेका विषयलाई सरकारले स्वामित्वकरण गर्न नसकेको र औपचारिकताका लागि मात्रै छलफल चलाइएको धारणा सांसदबाट आएको हो । प्रतिनिधिसभाको आजको बैठकमा विनियोजन विधेयक, २०८० अन्तर्गत उपराष्ट्रपतिको कार्यालयको विभिन्न शीर्षकमाथिको छलफलमा भाग लिंदै सांसद रमेश लेखकले बजेटमा संशोधन हुँदैन भन्नेकुरा विगतदेखिकै कार्यशैलीबाट स्थापित हुँदै गएको र प्रतिनिधिसभा नियमावलीले पनि त्यसलाई अनुमोदन गरेको बताए। 'विनियोजन विधेयकका सन्दर्भमा हामीले यो संशोधन हुँदैन भन्ने धारणा बनाएका छौँ । बजेटमा संशोधन हुँदैन भन्ने कुरा हामीले प्रतिनिधिसभा नियमावलीमा पनि राख्यौँ', उनले भने, 'अरु विधेयकहरु सदनमा प्रवेश हुने, छलफल हुने, संशोधन हुने र ऐन बन्ने भनेर छुट्टै व्यवस्था गरिएको छ । त्यस्ता विधेयकमा संशोधन नै भन्ने शब्दावली राखिएको छ । तर विनियोजन विधेयकको हकमा हामीले संशोधन भनेर कतै भनेका छैनौँ । त्यसमा खर्च कटौतीको प्रस्ताव भनिएको छ । यसकारण संशोधन भएर पनि जानसक्छ भन्ने धारणा नै फरक रह्यो ।' विनियोजन विधेयकमा संशोधन नगर्ने हो भने यसरी मन्त्रालय छलफल गर्नुको औचित्य के हो भन्ने प्रश्न सदनभित्र र सदन बाहिर दुवैतिर उठिरहेको पनि उनको भनाइ छ । बजेटका सन्दर्भमा पनि सदनको भूमिका निर्धारण गरिनुपर्ने सांसद लेखकले बताए। बजेटमा पनि संसद्ले भूमिका खोज्ने गरी आधार तयार पार्न सकिने उनको भनाइ छ । सांसद देवेन्द्र पौडेलले पनि संसद्मा उठाइएका विषयको औचित्यमाथि प्रश्न उठाए। सदनमा उठेका विषयलाई विषयगत मन्त्रालयले हेरेर सोहीअनुसार वार्षिक नीति तथा कार्यक्रम र बजेट तयार पार्नुपर्नेमा जोड दिए। 'हामीले यहाँ छलफल गरेर त्यस्तो छलफलका स्वामित्वकरण भएन भने त्यो केवल सुनाउनका लागि मात्रै हुन्छ । यही कारण संसद्मा बोल्ने भनेको सुनाउने मात्रै हो भन्ने नकारात्मक अर्थमा टिप्पणी हुने गरेको छ । यो शैली सुधारका लागि हामी सबैले पहल गरौँ', उनले भने, 'सदनमा उठेका विषयलाई सम्बन्धित मन्त्रालयले सुनेर सोहीअनुसार बजेट निर्माण गर्न सकेमा मात्रै त्यसको सार्थकता हुन्छ । त्यसका लागि कानुनी हिसाबले पनि सुधार गर्न जरुरी छ ।' मुलुकको अर्थतन्त्रको अवस्था सुधारका लागि सत्तापक्ष र प्रतिपक्षका रुपमा नभइ राष्ट्रिय सहमतिका आधारमा अघि बढ्नुपर्ने उनले बताए। सांसद मनिष झाले बजेटको अनुमोदन प्रक्रिया नै पुनःसंरचना गर्न आवश्यक रहेको बताए। 'बजेट अनुमोदन गर्दैगर्दा हाम्रा तर्क र तथ्यको औचित्य के छ भन्ने कुरा पनि प्रमुख हो । यो एउटा प्रक्रिया मात्र हो र यो प्रक्रिया गर्नैपर्छ भनेर गरेका हौँ वा यो छलफल र मन्थनको केही अर्थ पनि हुन्छ ?', संसद्मा प्रश्न गर्दै उनले भने, 'संवैधानिक अर्थमा कमजोर देखिएकाले पनि होला सहभागिता पनि कमजोर हुँदै गएको छ । यसकारण यो प्रणालीको पुनःसंरचना गर्न आवश्यक छ ।' सांसद रघुजी पन्तले आगामी आर्थिक वर्षको बजेटमा देखाइएको स्रोत व्यवस्थापन विश्वसनीय नदेखिएको बताए। त्यस्तै, राष्ट्रपतिले सल्लाहकार राख्न नपाउने र उपराष्ट्रपतिलाई राष्ट्रियसभाको पदेन अध्यक्ष बनाउनुपर्ने धारणा राखे। 'भारतमा राष्ट्रपतिले सल्लाहकार राख्ने चलन छैन । हामीले सल्लाहकार राख्नसक्ने कानुन बनाएर सुरुदेखि नै गल्ती गर्यौं । राष्ट्रपति चल्ने भनेको मन्त्रिपरिषद्को निर्णयबाट हो र राष्ट्रपतिको सल्लाहकार प्रधानमन्त्री हो', उनले भने, 'त्यस्तै, उपराष्ट्रपतिले राष्ट्रियसभाको अध्यक्षता गर्ने हो भने यसबाट खर्च कम गर्न सकिन्छ ।"
रमेश लेखकको प्रस्ताव  बजेटसम्बन्धी व्यवस्था परिमार्जन गरौं,"काठमाडौं : सांसद रमेश लेखकले बजेटसम्बन्धी व्यवस्था परिमार्जन हुनुपर्ने बताएका छन्। आइतबार प्रतिनिधिसभा बैठकमा विनियोजन विधेयक २०८० को उपराष्ट्रपतिको कार्यालयसम्बन्धी बजेटबारे छलफलमा भाग लिँदै नेपाली कांग्रेस संसदीय दलको प्रमुख सचेतक समेत रहेका लेखकले बजेटमा कुनैपनि संशोधन हुनसक्दैन भन्ने अवधारणालाई अब परिवर्तन गरेर अगाडि जानुपर्ने बताए। उनले भने,'बजेटमा सदनमा कुनैपनि संशोधन हुनसक्दैन भन्ने अवधारणालाई अब परिवर्तन गरेर बजेटमाथि छलफल गरेर यसलाई परिमार्जन गरेर अगाडि जानुपर्छ भन्ने कुरा निवेदन गर्न चाहन्छ।' सांसद लेखकले अब अर्को बजेट आउनुअघि नै बजेटसम्बन्धी व्यवस्थालाई परिमार्जन गरिसक्नुपर्ने बताए। उनले बजेट व्यवस्था परिवर्तनका लागि यसका आधार,सीमा र कार्यविधिबारे गहिरो अध्ययन आवश्यक रहेको बताए। अरू देशका बजेट व्यवस्थाबारे पनि अध्ययन आवश्यक रहेको उनको भनाइ छ। राजश्वको स्थिति र आवश्यकताको बीच तादम्मेता नहुँदा असन्तुष्टि देखिएको उनको भनाइ छ। उनले उपराष्ट्रपति कार्यालयलाई छुट्याइएको बजेट ठिक ढंगले आएको प्रतिक्रिया दिए।"
राष्ट्रपति र उपराष्ट्रपतिलाई सल्लाहकार चाहिँदैन : रघुजी पन्त,"काठमाडौं : नेकपा एमालेका सांसद रघुजी पन्तले राष्ट्रपति र उपराष्ट्रपतिलाई सल्लाहकार आवश्यक नभएको बताएका छन्। आइतबार प्रतिनिधिसभा बैठकमा विनियोजन विधेयक २०८० को उपराष्ट्रपतिको कार्यालयसम्बन्धी बजेटबारे छलफलमा भाग लिँदै सांसद पन्तले हुँदै नभएका दरबन्दी खडा गरेर अनावश्यक बजेट छुट्याउनु लोकतन्त्रको हितमा नहुने बताए। खास खास अवस्थामा संवैधानिक दायित्व पूरा गर्न राष्ट्रपति र उपराष्ट्रपतिको व्यवस्था गरिएको उनको भनाइ छ। ' उपराष्ट्रपतिले विदेश मामिलामा सल्लाह दिने सल्लाहकार राख्नु भएको छ रे। उहाँलाई के आवश्यकता आइलाग्यो सल्लाहकार राख्नलाई,'उनले भने,' राष्ट्रपतिलाई पनि चाहिदैन। राष्ट्रपतिको सल्लाहकार भनेको प्रधानमन्त्री हो। मन्त्रिपरिषद हो। नेपाल सरकार हो। राष्ट्रपति चल्ने भनेको प्रधानमन्त्रीको सल्लाहबाट हो। त्यसैले राष्ट्रपतिले गरेका निर्णयहरूको आलोचना हुँदा सबैभन्दा बढि सरकारको गरिन्छ।' उनले राष्ट्रपति र उपराष्ट्रपतिका सल्लाहकार हरूलाई बजेट दिनु जनताले तिरेको करको दुरूपयोग भएको बताए। भने,'चाहिने नचाहिने पद खडा गरे आफन्तहरूलाई राखेर राज्यको धन सिध्याउने यो तरिका ठिक छैन।' उनले अहिले राष्ट्रपति र उपराष्ट्रपतिको सचिवालयमा ठूलो संख्यामा कार्मचारी भर्ना गरिएको भन्दै आपत्ती जनाए। सांसद पन्तले उपराष्ट्रपति र राष्ट्रियसभा अध्यक्ष एउटै व्यक्ति बनाउनुपर्ने बताए।"
'महिला बालबालिका तथा ज्येष्ठ नागरिक मन्त्रालयलाई अपांगतामैत्री नमूना मन्त्रालय बनाइने',"काठमाडौं : महिला बालबालिका तथा ज्येष्ठ नागरिक मन्त्री सुरेन्द्र राज आचार्यले महिला बालबालिका तथा ज्येष्ठ नागरिक मन्त्रालयलाई अपांगतामैत्री नमूना मन्त्रालय बनाइने बताएका छन्। आइतबार प्रतिनिधिसभा बैठकमा महिला बालबालिका तथा ज्येष्ठ नागरिकमन्त्रालयसम्बन्धी विनियोजनसम्बन्धी शीर्षकको छलफलका क्रममा उठेका प्रश्नहरूको जवाफ दिँदै मन्त्री आचार्यले नागरिक मन्त्रालयलाई अपांगतामैत्री नमूना मन्त्रालयरुपमा विकास गर्ने कार्य अघि बढिरहेको बताएका हुन्। मन्त्री आचार्यले मन्त्रालय अन्तरगतको राष्ट्रपति महिला सशक्तकरण परियोजनाअन्तरगत दुर्गम क्षेत्रमा ज्यान जोखिममा परेका ५३६ जना गर्भवती तथा सुत्केरीको हवाई उद्दार गरिएको जानकारी दिए। उनले आगामी आर्थिक वर्षमा पनि यस कार्यक्रमको प्रभावकारिता अध्ययन गरी परियोजनालाई थप परिमार्जन गरी निरन्तरता दिने बताए। मन्त्रालयबाट सञ्चालित कार्यक्रम र प्रवाह गरिएको सर्शत अनुदानको प्रभावकारिताको अनुगमन गर्न अन्तरमन्त्रालय एकीकृत अनुगमन कार्यक्रम रहेको उनको भनाइ छ। संघ,प्रदेश र स्थानीय तहको समन्वय र सहकार्यलाई प्रभावकारी बनाउन लागि अन्तरतह समन्वयन कार्यक्रम सञ्चालन गरिने तयारी गरिएको उनको भनाइ छ।"
राष्ट्रिय परिचयपत्र स्थानीय तहबाट वितरण गर्छौं : गृहमन्त्री,"काठमाडौं : उपप्रधान एवं गृहमन्त्री नारायणकाजी श्रेष्ठले राष्ट्रिय परिचयपत्र आगामी आर्थिक वर्षबाट स्थानीय तहबाटै वितरणको व्यवस्था मिलाइने बताएका छन्। आइतबार प्रतिनिधिसभामा विनियोजन विधेयक २०८० माथि गृहमन्त्रालयसम्बन्धी बजेटको छलफलमा उठेका प्रश्नको जवाफ दिने क्रममा गृहमन्त्री श्रेष्ठले राष्ट्रिय परिचयपत्र वितरण दर्ता तथा वितरणलाई अभियानको रुपमा सञ्चालन गरी आगामी आर्थिक वर्षबाट स्थानीय तहबाट वितरणको व्यवस्था गरिने बताए। उनले हाल देशभर जिल्ला प्रशासन कार्यालय र इलाका प्रशासन कार्यालयमा ३३९ दर्ता स्थानबाट वितरण र दर्ता भइरहेको जानकारी दिए। गृहमन्त्री श्रेष्ठले राष्ट्रिय परिचयपत्र छपाइ विगतमा ७ हजारको संख्यामा हुने गरेकोमा हाल त्यसको क्षमता बढाइ दोब्बर बनाइएको बताए। दैनिक १५ हजार कार्ड छपाइ भइरहेको र छपाइ भएका कार्डहरू वितरणका लागि सम्बन्धित जिल्ला प्रशासन कार्यालयमा पठाउने काम उनको भनाइ छ। गृहमन्त्री श्रेष्ठले राष्ट्रिय परिचय पत्र नारायणहिटी दरबार परिसरमा रहेको दर्ता स्टेसनबाट वितरणको तयारी भइरहेको उनको भनाइ छ। मन्त्री श्रेष्ठले गृहमन्त्रालय र विपद जोखिम न्यूनीकरण एवं व्यवस्थापन प्राधिकरणले विपद पूर्व तयारी उद्धार र राहत पुनःस्थापना साथै प्राकृतिक तथा गैरप्राकृतिक विपद जोखिम न्यूनीकरण र व्यवस्थापनसम्बन्धी कार्यलाई प्रभावकारी रुपमा सम्पादन गर्दै आएको जिकिर गरे। उनले नागरिकको सुरक्षाका लागि ७७ वटै प्रशासन कार्यालयले जिम्मेवारीका साथ काम गरिरहेका बताए। उनले भने,'नागरिकको जीउधन, समानता,स्वतन्त्रताको संरक्षण शान्तिपूर्वक बाँच्न पाउने अधिकारको सुनिश्चितता, व्यापार व्यवसायी उद्यमको सुरक्षा, कानुनको प्रभावकारी कार्यान्वयन र प्रत्येक नागरिकलाई शान्ति व्यवस्थाको अनुभूति दिलाउने,सेवा प्रवाह विकास निर्माण तथा सुशान प्रवर्द्धनमा आवश्यकताअनुसार समन्वय र सहजीकरण गर्ने र अन्य मन्त्रालयलाई नतोकिएका विषयमा गृहमन्त्रालय नेपाल प्रहरी, सशस्त्र प्रहरी बल र नेपाल तथा मातहतका विभाग एव कार्यालयहरू ७७ जिल्ला प्रशासन कार्यालय र ७७ इलाका प्रशासन कार्यालय र ७ सीमा प्रशासनहरूले जिम्मेवारीका साथ काम गरिरहेका छन्।'"
विराटनगर महानगरपालिकाले ल्यायो ३ अर्ब २८ करोड बजेट,"विराटनगर : विराटनगर महानगरपालिकाले ३ अर्ब २८ करोड ५० लाखको बजेट ल्याएको छ । विराटनगर कोसी प्रदेशको एउटा मात्रै महानगर हो । नगरसभाको १२ औं अधिवेशनको अवसरमा उपमेयर शिल्पा निराला कार्कीले आगामी आर्थिक वर्ष २०८००८१ को अनुमानित बजेट आइतबार प्रस्तुत गरेकी हुन् । महानगरले चालुतर्फ १ अर्ब ५१ करोड ८३ लाख २५ हजार, पुँजीगततर्फ १ अर्ब ७१ करोड ६६ लाख ७५ हजार र वित्तीय व्यवस्थापनतर्फ ५ करोड रूपैयाँ विनियोजन गरेको छ । महानगरपालिकाले चालू आर्थिक वर्षका लागि ४ अर्ब १७ करोड ९ लाख ९८ हजारको बजेट प्रस्तुत गरेको थियो । तर, स्रोतमा संकुचन देखाउँदै महानगरले आगामी आर्थिक वर्षका लागि ८८ करोड ५९ लाख ९८ हजार रूपैयाँ कमको बजेट ल्याएको हो । महानगरले आगामी वर्षका लागि कार्यालय सञ्चालन र प्रशासनिक खर्च मात्रै ६८ करोड रुपैयाँ विनियोजन गरेको छ । महानगरका १९ वटा वडाको वडास्तरीय आयोजनाका लागि ३८ करोड, नगरस्तरीय आयोजनकका लागि २० करोड, बुहवर्षीय एवं गौरवका आयोजना र क्रमागत भुक्तानीका लागि ६५ करोड रूपैयाँ विनियोजन गरिएको छ । निर्माण भएका लगायतका पिच सडक मर्मतसम्भारका लागि १० करोड, सडक बत्तीतर्फ १ करोड ५३ लाख ७५ हजार, अन्य पूर्वाधारतर्फ २६ करोड ३७ लाख, फोहोर पानी प्रशोधन केन्द्रका लागि २ करोड ६५ लाख र समपूक कोषका लागि २ करोड विनियोजन गरिएको छ । आम्दानीमा संघीय सरकारबाट वित्तीय हस्तान्तरणतर्फ १ अर्ब १९ करोड २४ लाख, प्रदेश सरकारबाट ४ करोड ६३ लाख, राजस्व बाँडफाँटबाट ८० करोड २४ लाख तथा आन्तरिकतर्फ ९९ करोड ५० लाख, जनसहभागिताबाट १० करोड, आन्तरिक ऋणबाट १० करोड, अन्य संघ संस्थाबाट ३ करोड र नगद मौज्दातबाट २ करोडको अनुमान गरिएको छ । पूर्वाधार विकासतर्फ १ अर्ब ६५ करोड ५५ लाख ७५ हजार, आर्थिक विकासतर्फ ३ करोड ९६ लाख ८१ हजार, सामाजिक विकासतर्फ ८५ करोड २० लाख ४४ हजारमध्ये शिक्षातर्फ ६७ करोड ९४ लाख र स्वास्थ्यतर्फ १३ करोड ६७ लाख, सुशासन तथा अन्तर सम्बन्धित क्षेत्रतर्फ ३ करोड ५ लाख र वातावरण तथा विपद् व्यवस्थापनतर्फ २ करोड ७२ लाख रूपैयाँ खर्च हुने महानगरको अनुमान छ । स्रोतहरुको व्यवस्थापन गरेर आर्थिक वर्षको खर्च अनुमान पेस गरिएको महानगरले जनाएको छ । महानगरको चालू संशोधित बजेट ४ अर्ब १७ करोड ९ लाख ९८ हजार रूपैयाँको थियो । तर, आय र व्ययमा लक्ष्य हासिल गर्न नसकिएको बजेट वक्तव्यमा उल्लेख गरिएको छ । जेठ मसान्तसम्म (११ महिना)मा २ अर्ब ८६ करोड ८३ लाख ८० हजार रूपैयाँ मात्रै यथार्थ आम्दानी गरेको महानगरको यथार्थ व्यय २ अर्ब २४ करोड ८२ लाख २९ हजार ६७ रूपैयाँ मात्रै छ । पुँजीगततर्फ २ अर्ब २७ करोड ७८ लाख २८ हजार ९ सय रूपैयाँ खर्च अनुमान गरिएकोमा ९० करोड १९ लाख ६ हजार ६ सय ७८ रूपैयाँ खर्च भएको छ । चालु एवं प्रशासनिकतर्फ १ अर्ब ८४ करोड ३१ लाख ६९ हजार १ सय रूपैयाँ खर्चको अनुमान गरिएकोमा १ अर्ब २९ करोड ८९ लाख ४० हजार ७ सय २२ रुपैयाँ खर्च भएको छ । वित्तीयतर्फ ५ करोड अनुमान गरिएकोमा ४ करोड ७३ लाख ८१ हजार ६ सय ६५ रूपैयाँ मात्रै खर्च भएको छ । आन्तरिक राजस्वतर्फ १ अर्ब ६४ लाख रूपैयाँ अनुमान गरिएकोमा जेठ मसान्तसम्ममा ५१ करोड ६५ लाख ९४ हजार ९ सय १९ रूपैयाँ संकलन भएको छ । बाँडफाँटबाट प्राप्त राजस्वतर्फ ९५ करोड ५५ लाख ५७ हजार रूपैयाँ अनुमान गरिएकोमा ३५ करोड २३ लाख ५ हजार ९ सय ७७ रूपैयाँ मात्र प्राप्त भएको बजेट वक्तव्यमा उल्लेख छ । अन्तर सरकारी वित्तीय हस्तान्तरण संघीय सरकारतर्फ १ अर्ब ३५ करोड २९ लाख ६ हजार अनुमान गरिएकोमा १ अर्ब २९ करोड ५८ लाख ६ हजार रूपैयाँ अनुदान प्राप्त भएको छ । सामाजिक सुरक्षा कार्यक्रमतर्फ संघीय सरकारबाट ६२ करोड ८२ लाख ८५ हजार ६ सय रूपैयाँ कोष तथा लेखा नियन्त्रक कार्यालयबाट भुक्तानी हुने हुँदा महानगरपालिकाको सञ्चित कोषमा आय देखिएको छैन । प्रदेश सरकार अन्तर सरकारी वित्तीय हस्तान्तरणतर्फ ९ करोड ४० लाख ४६ हजार रुपैयाँ अनुमान गरिएकोमा ७ करोड २० लाख ३५ हजार १ सय १५ रूपैयाँ प्राप्त भएको छ । अन्य संघसंस्था अनुदानतर्फ ३ करोड ५६ लाख रूपैयाँ अनुमान गरिएकोमा २ करोड २९ लाख ३६ हजार १ सय ५२ रुपैयाँ प्राप्त भएको छ । नगर विकास कोषबाट ऋण सापटीबापत ८ करोड ५३ लाख रूपैयाँ अनुमान गरिएकोमा उक्त रकम यो वर्ष ऋण नलिई आगामी आर्थिक वर्षमा लिइने भएको छ । जनसहभागिताबाट १० करोड ११ लाख ७६ हजार रूपैयाँ अनुमान गरिएकोमा ६ करोड ७७ लाख २९ हजार ९ सय ३९ रूपैयाँ मात्र जुटेको छ । गत वर्षको मौज्दाततर्फ ५७ करोड ३२ लाख ५८ हजार ७ सय ६३ रूपैयाँ छ । महानगरले राजस्वको दायरालाई फराकिलो बनाउँदै नयाँ सेवामा कर तथा दस्तुर लगाउने व्यवस्था गरेको छ । अबदेखि अपुताली सिफारिस गर्दा २ हजार, व्यवसायिक बहालमा लागेको कोठाको ताल्चा फुटाउन २ हजार, दर्ता नभएको व्यवसायको हकमा ३ हजार रूपैयाँ कर तिर्नुपर्ने भएको छ । स्टेशनरी, प्रिन्टिङ, आल्ुमनियम स्टिल व्यवसाय, फोटो स्टुडियो, रेकर्डिङ स्टुडियो, राइड सेयरिङ व्यवसायलगायतलाई महानगरले करको दायरामा ल्याएको छ । बजेटमा नयाँ कार्यक्रमहरुलाई समावेस गर्न नसकेको महानगरपालिकाले घ वर्गको निर्माण सेवा नवीकरण शुल्क भने घटाएको छ । १० हजारबाट घटाएर शुल्कलाई ४ हजार रूपैयाँमा झारिएको छ । नयाँ कार्यक्रमहरुलाई समावेस गर्न नसकिएका कारण महानगरमा सञ्चालन भइरहेकै कार्यक्रमलाई बजेटमा समावेश गरी निरन्तरता दिइएको छ । महानगरले विकास पूर्वाधार, शिक्षा, स्वास्थ्य, सामाजिक सुधार, वातावरण र फोहोर व्यवस्थापन, उद्यमशीता तथा रोजगार आदि क्षेत्रलाई प्राथमिकता दिएर बजेटमा समावेश गरेको छ । महानगरका अनुसार विद्यालय भर्ना दर ९९६ प्रतिशत छ । आगामी वर्ष सबै बालकालिकालाई विद्यालय भर्ना हुने वातावरण बनाएर सर्वसुलभ एवं गुणस्तरीय शिक्षा प्रदान गरिने बजेट वक्तव्यमा उल्लेख छ । सामुदायिक विद्यालयमा प्रविधिमा आधारित सिकाई प्रणाली विकास गर्न मेयर डिजिटल स्कुल कार्यक्रम कार्यान्वयन गर्ने घोषणा गरिएको छ । महानगरले एक वडा, एक नेतृत्व स्कुलको अवधारणा ल्याएर विद्यालय सुधार कार्यक्रम अगाडि बढाउने भएको छ । महानगरले दोश्रो छोरी जन्माउने आमाहरुलाई प्रोत्साहन गर्ने कार्यक्रमलाई निरन्तरता दिएको छ । आगामी आर्थिक वर्षबाट गर्भवती महिला, अपांगता भएका व्यक्ति र ८० वर्षभन्दा माथिका ज्येष्ठ नागरिकको उपचारमा निःशुल्क एम्बुलेन्स सेवा प्रदान गर्ने घोषणा महानगरको छ ।"
प्रतिनिधिसभा बैठक (लाइभ),"काठमाडौं : प्रतिनिधिसभा बैठक सुरू भएको छ। आजको बैठकमा विनियोजन विधेयकअन्तर्गत मन्त्रालयगत छलफलका क्रममा उठाइएका प्रश्नहरूको विभागीय मन्त्रीहरूले जवाफ दिने सम्भावित कार्यसूची रहेको छ । संसद सचिवालयका अनुसार गृह, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकुद मन्त्रालय, शहरी विकास मन्त्रालय, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय, सञ्चार तथा सूचना प्रविधि मन्त्रीले विनियोजन विधेयक २०८० अन्तर्गत मन्त्रालयगत छलफलमा उठेका प्रश्नहरूको जवाफ दिने कार्यक्रम रहेको छ। मन्त्रीले जवाफ दिनु अगाडि उपराष्ट्रपति कार्यालयसम्बन्धी बजेटबारे पनि छलफल हुनेछ। शुक्रबार बजेट पुस्तिका उपलब्ध नभएको भन्दै सांसदले प्रश्न उठाएपछि छलफल हुन सकेको थिएन।"
न्यायाधीशले घुस खाएर आदेश दिए : सामाजिक विकासमन्त्री राजभण्डारी,"विराटनगर : कोसी प्रदेशका सामाजिक विकासमन्त्री बुद्धिकुमार राजभण्डारीले उच्च अदालत विराटनगरका न्यायाधीशमाथि गम्भीर आक्षेप लगाएका छन्। सार्वजनिक मञ्च प्रयोग गर्दै उनले घुस खाएर मुद्दामा स्टे अडर जारी गरेको आरोप न्यायाधीशलाई लगाएका हुन्। प्रदेश खेलकुद विकास बोर्डका सदस्य सचिव हंशराज वाग्लेलाई बर्खास्त गर्ने प्रदेश सरकारको निर्णय कार्यान्वयन नगर्न उच्च अदालतले अन्तरिम आदेश दिएको विषयलाई लिएर मन्त्रीले न्यायाधीशमाथि गम्भीर आरोप लगाएका हुन्। विराटनगरको शिक्षादीप कलेजद्वारा आइतबार आयोजित शिक्षक तथा कर्मचारी सम्मान र उत्प्रेरणाको कार्यक्रमलाई सम्बोधन गर्ने क्रममा न्यायाधीशप्रति उनले निक्कै आक्रोसपूर्ण एवं विवादास्पद अभिव्यक्ति दिएका छन्। मन्त्री राजभण्डारीले न्याय पाउने स्थानबाटै लेनदेनमा इन्साफ हुने गरेको आरोप लगाए। पैसा लिएर मुद्दामा स्टे अडर दिएको छ। त्यो न्यायाधीश फटाहा हो। जनताका नाममा कलंक हो, नाम नलिइकन उनले भने, म जेल जान पनि तयार छु। ठाडो भाषामा भन्नसक्छु। न्यायाधीशले बदनीयत गरेकै हो। मन्त्री राजभण्डारीले न्यायालयका न्यायाधीशले पैसा खाएर दिएको आदेशप्रति आफ्नो गम्भीर आपत्ति रहेको उल्लेख गरे। झापाको दमकमा गत वैशाख १४ देखि १६ गतेसम्म आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा कोसी प्रदेशको नाम नलेखेको कारण देखाउँदै प्रदेश खेलकुद बोर्डका सदस्य सचिव वाग्लेलाई २ पटक स्पष्टीकरण सोधिएको थियो। प्रदेशको नाम रातो टेपले छोपेर प्रतियोगिता आयोजना गरेको भन्दै जेठ १७ गते ७ दिन र जेठ २९ गते ३ दिनको समय दिएर स्पष्टीकरण सोधिएको थियो। पहिचान पक्षधरको आन्दोलन र अवरोधका कारण ब्यानरमा कोसी नाम उल्लेख गर्न नसकिएको स्पष्टीकरण वाग्लेले दिएका थिए। तर, चित्तबुझ्दो जवाफ नदिएको भन्दै गत जेठ ३ गते बसेको कोसी प्रदेशको मन्त्रिपरिषद् बैठकले उनलाई बर्खास्त गर्ने निर्णय लियो। मन्त्रिपरिषद्को निर्णयविरुद्ध वाग्लेले उच्च अदालत विराटनगरमा रिट दायर गरे। न्यायाधीश कृष्णकमल अधिकारीको इजलासले जेठ ५ गते प्रदेश सरकारको निर्णय कार्यान्वयन नगर्न प्रदेश सरकारका नाममा अल्पकालीन अन्तरिम आदेश जारी गरेको थियो। दुवै पक्षसँगको छलफलपछि न्यायाधीश कृष्णकमल अधिकारी र राजनप्रसाद भट्टराईको संयुक्त इजलासले जेठ २२ गते अल्पकालीन अन्तरिम आदेशलाई निरन्तरता दियो। त्यसपछि वाग्ले काममा फर्किएका छन्। त्यही आदेशलाई लिएर प्रदेशको खेलकुद क्षेत्र हेर्दै आएको मन्त्रालयका मन्त्री भने सार्वजनिक हिसाबमै न्यायाधीशविरुद्ध खनिएका हुन्। प्रदेशको नाम कोसी मेटेर प्रतियोगिता आयोजना गरिएपछि वाग्लेलाई स्पष्टीकरण सोधिएको र चित्तबुझ्दो जवाफ नआएपछि पदबाट हटाइएको राजभण्डारीले बताए। तर, न्यायाधीशले बदनीयत राखेर उनलाई काममा फर्काएको आरोप उनले लगाए। सदस्य सचिवलाई सरकारले कारबाही गर्दा पैसा लिएर स्टे अडर गर्ने न्यायाधीश फटाहा हो। खराब हो, उनले भने, जनताको नाममा कलंक हो। म बरु जेल जान तयार छु। मन्त्री राजभण्डारीले प्रदेश खेलकुद विकास बोर्डको अघिल्ला सदस्य सचिव कृष्ण बस्नेत (पर्शुराम)को मुद्दा अहिलेसम्म हेर्न नभ्याउने न्यायाधीशले हालका सदस्य सचिव हंशराज वाग्लेको विषयमा भने चाँडो स्टे अर्डर दिनु घुस खाएको प्रमाण भएको दाबी गरे। कृष्ण बस्नेतको मुद्दा हेर्न नभ्याउने। फैसला गर्न नमिल्ने न्यायालयका न्यायमूर्तिहरू। अनि त्यही अर्को मुद्दा हेर्ने र स्टे अडर गर्ने, उनले भने, यो देश पैसाले बिग्रिएको हो। भ्रष्टाचारले बिग्रिएको हो। न्यायाधीशले गरेको बदनीयत ठाडो भाषामा भन्दा मलाई थुनोपनि भयो। उनले नेता, कर्मचारी, न्यायाधीशलगायत कसैले पनि भ्रष्टाचार गर्न नपाउने बताए। यदि भ्रष्टाचार गर्ने हो भने न्यायालयबाट नमस्कार गरेर जानुहोस्। विदा हुनुहोस्, उनले भने, न्यायालय निर्जीव हो। यसलाई न्यायाधीशहरूले सजिव बनाउने गर्छन। न्यायालयका न्यायमूर्ति रकममा बिक्न थालेको भन्दै राजभण्डारीले पछिल्ला मुद्दाहरूमा न्यायाधीशहरू भ्रष्ट हुँदै लेनदेनमा डुबेको आरोप लगाए। एकै प्रकृतिको मुद्दामा अदालतको फरक निर्णय आउनु नै न्यायाधीशले घुस खाएको प्रमाण हुने उनीको जिकिर छ।"
नयाँ संविधान बनाउनुपर्ने अवस्था आउन सक्छ : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले वर्तमान शासकीय स्वरूप, निर्वाचन प्रणालीमा सुधार नभए भविष्यमा नयाँ संविधान बनाउनुपर्ने अवस्था आउन सक्ने बताएका छन्। आइतबारदेखि काठमाडौंमा सुरु भएको जसपाको विधान अधिवेशन उद्घाटन गर्दै अध्यक्ष यादवले अहिलको शासकीय स्वरूप, निर्वाचन प्रणालीले मुलुकको विकास गर्न र विकृति विसंगती अन्त्य हुन नसक्ने भन्दै शासकीय स्वरूप, निर्वाचन प्रणालीमा सुधार नभए भविष्यमा नयाँ संविधान बनाउनुपर्ने अवस्था आउन सक्ने बताएका हुन्। उनले अहिलेको शासकीय स्वरूप, निर्वाचन प्रणालीलाई संविधानले धान्न नसक्ने भएकाले सुधार गर्नुपर्ने जिकिर गरे। उनले शासकीय स्वरूपका कारण नै सरकार कुन बेला ढल्ने हो भन्ने अवस्था रहेको धारणा राखे। मलुकलाई अग्रदिशातर्फ अघि बढाउनका लागि समावेशितामा आधारित समानुपातिक निर्वाचन प्रणाली बनाउनुपर्नेमा उनको जोड थियो। यादवले सात प्रदेशको संरचना त्रुटिपूर्ण रहेको, प्रदेशको क्षेत्राधिकार अत्यन्तै न्यून रहेकाले संविधानको संशोधन गरेर सच्याउँदै जनतालाई वास्तविक संघीयताको महसुस गराउनुपर्ने बताए। आइतबारदेखि सुरु जसपाको अधिवेशन तीन दिनसम्म सञ्चालन हुनेछ। विधान अधिवेशनमा केन्द्रीय समितिका ४०६ सदस्यका साथै प्रदेश समिति, राष्ट्रिय समिति, विशेष प्रदेश समिति, जिल्ला समिति, महानगर, भ्रातृ संगठन तथा केन्द्रीय समितिबाट मनोनीत हुने १० जनासहित सात सय ६१ प्रतिनिधि सहभागी छन्।"
प्रतिनिधि सभा बैठकमा बजेटमाथि उठेका प्रश्नको आजदेखि मन्त्रीले जवाफ दिने,"काठमाडौं : प्रतिनिधिसभाको आजको बैठकमा बजेटमा उठेका प्रश्नहरुको मन्त्रीहरुले जवाफ दिने कार्यतालिका रहेको छ। आइतबार बिहान बिहान १० बजे संसद् भवन, नयाँ बानेश्वरमा बस्ने बैठकमा विनियोजन विधेयक अन्तर्गत मन्त्रालयगत छलफलका क्रममा उठाइएका प्रश्नहरूको विभागीय मन्त्रीहरूले जवाफ दिने सम्भावित कार्यसूची रहेको छ । संसद सचिवालयका अनुसार गृह, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकुद मन्त्रालय, शहरी विकास मन्त्रालय, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय, सञ्चार तथा सूचना प्रविधि मन्त्रीले विनियोजन विधेयक २०८० अन्तर्गत मन्त्रालयगत छलफलमा उठेका प्रश्नहरूको जवाफ दिने कार्यक्रम रहेको छ। मन्त्रीले जवाफ दिनु अगाडि उपराष्ट्रपति कार्यालयसम्बन्धी बजेटबारे पनि छलफल हुनेछ। शुक्रबार बजेट पुस्तिका उपलब्ध नभएको भन्दै सांसदले प्रश्न उठाएपछि छलफल हुन सकेको थिएन।"
राष्ट्रिय अनुसन्धान विभागलाई गृहमन्त्राल मातहत ल्याउन प्रधानमन्त्रीसँग छलफल भइरहेको छ : गृहमन्त्री,"काठमाडौं : उपप्रधानमन्त्री तथा गृहमन्त्री नारायणकाजी श्रेष्ठले राष्ट्रिय अनुसन्धान विभागलाई गृहमन्त्रालय मातहतमा ल्याउन प्रधानमन्त्रीसँग छलफल भइरहेको बताएका छन्। आइतबार प्रतिनिधिसभा बैठकमा गृहमन्त्रालयको बजेट कटौतीसम्बन्धी छलफलमा उठेका प्रश्नको जवाफ दिँदै गृहमन्त्री श्रेष्ठले विभागलाई गृह मातहतमा ल्याउन प्रधानमन्त्री पुष्पकमल दाहाल 'प्रचण्ड'सँग प्रारम्भिक छलफल भइरहेको बताएका हुन्। उनले भने,' राष्ट्रिय अनुसन्धान विभागलाई गृहमन्त्रालयमा ल्याइयोस् भन्ने सुझाव प्राप्त भएको छ। यसअघि पनि राष्ट्रिय अनुसन्धान विभाग गृहमन्त्रालयकै मातहतमा थियो। केपी ओली शर्मा प्रधानमन्त्री रहेको बेला यसलाई प्रधानमन्त्री कार्यालयको मातहतमा ल्याइएको थियो। त्यतिबेला पनि पनि छलफल भएको थियो। अहिले पनि त्यो प्रधानमन्त्री कार्यालयको मातहतमै छ।' गृहमा ल्याउनेबारे प्रारम्भिक छलफल भइरहेको र छिटै नै निष्कर्ष पुगिने उनको भनाइ छ।"
"क्रिकेट टिमलाई ओलीको सान्त्वनाएउटा असफलता यात्राको अन्त्य होइन, सँगै खाना खाने गरी भेटौँला","मेहनत जननी हो भने परिणाम शीशु। कहिलेकाहीं मेहनतका बावजूद पनि परिणाम प्राप्त नहुन सक्छ। यसबाट निराश हुनु हुँदैन। काठमाडौं : आईसीसी एकदिवसीय विश्वकप छनोट प्रतियोगितामा नेपाल समूह चरणबाटै बाहिरिएपछि नेपाली खेलाडिलाई नेकपा एमाले अध्यक्ष केपी शर्मा ओलीले निराश नहुन आग्रह गरेका छन्। शनिबार समूह चरणको अन्तिम खेलमा नेदरल्यान्ड्ससँग नेपाल सात विकेटले पराजित भएपनि पूर्वप्रधानमन्त्री ओलीले ढाडस दिएका हुन्। आइसीसी एक दिवसीय क्रिकेट विश्वकपमा सहभागी हुन नपाएपनि उनले निराश नहुन नेपाली राष्ट्रिय क्रिकेट टोलीका सदस्यलाई सान्त्वना दिएका छन्। ओलीले परिणाम हामीले सोचेजस्तो नभए पनि नेपाली टिमको मेहनत कमजोर नभएको उल्लेख गरे। हिजो मैले नेपाली टिम र नेदरल्याण्डबीचको खेल लाइभ हेरें। मोबाइलमा इन्टरनेट स्लो भएर केही डिस्टर्ब भयो, तैपनि हेरें। सामाजिक सञ्जाल फेसबुकमा यात्रा जारी छ भन्दै ओलीले लेखेका छन्, आइसीसी एक दिवसीय क्रिकेट विश्वकपमा सहभागी हुन त हामीले पाएनौं। मेहनत जननी हो भने परिणाम शीशु। कहिलेकाहीं मेहनतका बावजूद पनि परिणाम प्राप्त नहुन सक्छ। यसबाट निराश हुनु हुँदैन। परिणाम हामीले सोचेजस्तो नभए पनि नेपाली टिमको मेहनत कमजोर थिएन। मेहनतका लागि धन्यवाद नेपाली क्रिकेट टिम ! नेपाल फर्केपछि सँगसँगै खाना खानेगरि भेटौँला। एउटा असफलता यात्राको अन्त्य होइन, हाम्रो यात्रा जारी छ। जिम्बाब्वेको हरारेस्थित तकासिङ्घा स्पोर्ट्स क्लबमा टस हारेर ब्याटिङ थालेको नेपालले ४४३ ओभमा अल आउट हुनुअघि एक सय ६७ रनको योगफल तयार गरेको थियो। जवाफी ब्याटिङमा उत्रिएको नेदरल्यान्ड्सले २७१ ओभरमा तीन विकेट गुमाएर लक्ष्य पूरा गर्यो। पहिलो खेलमा जिम्बाब्वेसँग आठ विकेटले पराजित भएको नेपालले दोस्रो खेलमा अमेरिकालाई ६ विकेटले हराएको थियो। तेस्रो खेलमा वेस्ट इन्डिजसँग पराजित भएको हो।"
राप्रपाको केन्द्रीय कार्यसम्पादन समितिको बैठक आज,"काठमाडौं : राप्रपाले केन्द्रीय कार्यसम्पादन समितिको बैठक बोलाएको छ। केन्द्रीय कार्यालय धुम्बाराहीमा दिउँसो ३ बजे कार्यसम्पादन समितिको बैठक बोलाएको राप्रपाका प्रवक्ता मोहनकुमार श्रेष्ठले जानकारी दिए। उनका अनुसार आजको बैठकमा समसामयिक राजनीतिक परिस्थितिको समीक्षा गर्दै पार्टीको संगठन सुदृढ र चलायमान बनाउने, केन्द्रीय समिति बैठकको निर्णय कार्यान्वयन गर्ने विषयमा छलफल हुनेछ ।"
जनता समाजवादी पार्टी नेपालको विधान अधिवेशन आजबाट,"काठमाडौं : जनता समाजवादी पार्टी नेपालको विधान अधिवेशन आजबाट सुरू हुँदैछ। आजदेखि तीन दिनसम्म नेपाल प्रज्ञा प्रतिष्ठान, कमलादीमा अधिवेशन हुन लागेको हो। शनिबार विधान अधिवेशनको मस्यौदा केन्द्रीय समिति बैठकमा पेश भएको थियो। बैठकले मस्यौदा विधानलाई अनुमोदन गरेपछि आज विधान महाधिवेशनमा पेश हुन लागेको हो । आइतबारको बैठकमा केन्द्रीय समितिका चार सय २३ सदस्य साथै प्रदेश समिति, राष्ट्रिय समिति, विषेश प्रदेश समिति, जिल्ला समिति, महानगर, भातृ संगठन तथा केन्द्रीय समितिबाट मानोनित हुने १० जनासहित सात सय ७८ प्रतिनिधि सहभागी हुने जसपाले जनाएको छ। यसरी सहभागी भएका प्रतिनिधिलाई ११ वटा समूहमा विभाजन गरेर विधानमाथि छलफल हुने जनाइएको छ। जनता समाजवादी पार्टी नेपालको केन्द्रीय समितिको बैठकले मङ्सिरमा भएको निर्वाचनमा अन्तर्घात गर्ने पार्टीका केन्द्रीय सदस्य दीपेन्द्र नेम्वाङ, देउकुमार नेम्वाङ, महेन्द्र चौधरी, मनोरञ्जन गोइत र धर्मेन्द्र मरवैतालाई पार्टी सदस्यबाट निष्काशन गर्ने निर्णय गरेको छ। विधान अधिवेशनपश्चात जसपा अध्यक्ष उपेन्द्र यादवले आफूलाई थप अधिकारको व्यवस्था गरेर बलियो हुने प्रयास गरेका छन्। विधान अधिवेशन आइतबार तय भएपनि हालसम्म विधान हेर्न नपाइएको भन्दै शनिबारको केन्द्रीय सदस्यले बैठकमा समेत विरोध गरेका थिए। बैठकमा बोल्ने केहि केन्द्रीय सदस्यले पार्टी समाजवादी मोर्चामा सहभागी भएकोप्रति विरोध गरेका थिए। मोर्चामा सहभागी हुँदा पार्टीलाई घाटा मात्र भएकाले निर्वाचनमा एक्लै लड्नुपर्ने सुझाव उनीहरूले दिएका थिए ।"
"कुनै पनि बजेट सर्वगुण सम्पन्न हुँदैन, संशोधन गरिन्न","बजेटप्रति सत्तारुढ दलबाटै तीव्र असन्तुष्टि किन ? बजेट समग्रमा नयाँ सुधारको सुरुवात हो। समस्यै समस्याका माझ अहिले धेरै पपुलिस्ट र ठूलो आकारको बजेट ल्याउन सक्ने अवस्था थिएन। यो विशिष्ठ परिवेशलाई मध्यनजर गरेर अर्थतन्त्रलाई गतिशील बनाउन तथा प्रणालीको समस्या समाधान गर्ने बलियो अभिप्रायले बजेट प्रस्तुत गरेको हुँ। कहाँ कति पैसा पर्यो भनेर मात्र बजेटको मूल्यांकन गर्नुहुँदैन। हाम्रा आवश्यकता र जनताका महत्वकांक्षा धेरै छन्। जनप्रतिनिधि भएकाले जनताका मागका विषय राखेर असन्तुष्टि व्यक्त गर्नुलाई मैले अन्यथा लिएको छैन। उहाँहरूलाई पनि थाहा छ कि यो परिवेशमा सम्पूर्ण आवश्यकता र मागको सम्बोधन एकैपल्ट गर्न सकिँदैन। सीमित जिल्लामा मात्र बजेट खन्याइयो भन्ने आरोप छ नि ? यो भाष्य नै भ्रमपूर्ण छ। ३ खर्ब २ अर्ब पुँजीगत खर्चको आधा बजेट ३ जिल्लामा जानु सम्भव नै छैन। आफूले चाहेजति आफ्नो ठाउँमा नहुँदा अलिअलि बढाइचढाइ गर्ने परम्परा त छँदैछ। अत्यन्तै सन्तुलित भएर बजेट विनियोजन गरेका छौं। सबै क्षेत्रमा कुनै न कुनै परियोजना पुगेकै छन्। नपुगेको क्षेत्रका लागि पनि संसदीय क्षेत्र विशेष पूर्वाधार कार्यक्रममार्फत् ५५ करोडका दरले विनियोजन गरिएकै छ। साधन स्रोतको सीमितताका कारण कहीँ बढी कहीँ कम भए होलान्। तर, सबैलाई समेट्ने प्रयास गरेकै छु। बजेट निर्माण यति छोटो समयमा भयो कि सबै विषयको पर्याप्त अध्ययन हुन पाएन। यस्तो परिस्थितिमा सम्बन्धित मन्त्रालयबाट माग भएबमोजिम पुगनपुग विनियोजन गरिएको छ। धेरै अध्ययन हुन नसकेकाले विनियोजन वैज्ञानिक हुन नसकेको स्वीकार्नै पर्छ। गठबन्धनकै दलले बजेट पास गर्न दिँदैनौं भन्नुपर्ने अवस्था आयो त ? संयुक्त सरकार छ। कहिलेकाहीँ एउटा कुरा लागेको हुन्छ र अभिव्यक्त अर्को ढंगले हुने गर्छ। संसद् विकास कोष ब्युँताउँदा पनि सुख पाउनु भएन नि ? तुलनात्मक रूपमा कुनै ठाउँमा कम विनियोजन भएको हुनसक्छ। त्यसका लागि संसदीय क्षेत्र विशेष पूर्वाधार विकास कार्यक्रम ल्याइएको हो। तर, प्रचारप्रसार यसरी भयो कि सांसदले नै पैसा लैजाने हुन्। यथार्थमा सांसदले आफूखुसी खर्च गर्न पाउने हैनन्। सांसदले त परियोजना सिफारिस गर्न मात्रै पाउँछन्। ठेक्का लगाउने र पूर्वाधार निर्माणको काम सम्बन्धित मन्त्रालयबाट हुन्छ। प्रधानमन्त्री र अर्थमन्त्री फरकफरक दलबाट हुँदा अप्ठ्यारो भयो कि ? सौहार्दपूर्ण तरिकाले काम भइरहेको छ। नीति तथा कार्यक्रमका कतिपय विषय बजेटमा परेन भन्ने कुरा उठेको छ। तर, बजेट भनेको स्रोतको यथोचित परिचालन हो। सम्भावित स्रोतको अनुमान गर्ने र स्रोतअनुसार खर्च गर्नुनै बजेट बनाउनु हो। कतिपय विषयलाई बजेट भाषणमार्फत यथोचित रूपमा सम्बोधन हुन सकेको छैन। तर, आगामी दिनमा कार्यान्वयन गर्न सकिने ठाउँ छँदै छन्। सबै कुरा बजेटमै राख्न आवश्यक नहुन पनि सक्छ। समग्रमा गठबन्धनका सरोकारवाला सबैसँग सल्लाह गरेर बजेट ल्याएका हौं। अर्थ मन्त्रालयले आफूखुसी ल्याएको बजेट होइन। सबै मन्त्रालयका मन्त्रीहरूको साझा डकुमेन्ट हो, बजेट। म आफैं थोरैथोरै रकम नछरौं भन्ने मान्यता राख्छु। तर, कतिपय ठाउँमा यो सम्भव हुन सकेन। अघिल्लो बजेटमा स्वार्थ समूहले प्रभाव पार्ने गरेको घटना बाहिरिएको थियो। यस्तो प्रयासको अनुभूत गर्नुभयो कि भएन ? प्रभाव पार्न कोसिस त भइहाल्छ। तर, अर्थमा आउँदै गर्दा एउटा अठोट लिएको थिएँ। मैले कसैको हितबारे सोच्नुपर्छ भने, त्यो आमनागरिक र अर्थतन्त्रको हो। अरू कसैको फाइदाका लागि म काम गर्दिनँ। विनियोजन विधेयक र आर्थिक विधेयकमा संशोधन गर्नुपर्ने आवश्यकता देख्नुभएको छ ?बजेट संशोधन त हुँदैन। कुनै बजेट सर्वगुणसम्पन्न पनि हुँदैन। स्रोत साधनको सीमितताका कारण आम्दानीभन्दा खर्च बढी गर्ने लक्ष्य राख्न सकिँदैन। यो बजेट मैले चाहेजस्तो पनि छैन। जनताको सबै आकांक्षा पूरा गरौं भन्ने मलाई पनि छ। गाउँगाउँमा बाह्रैमहिना गाडी चल्ने बाटो पुगोस्, अरू पनि पूर्वाधार बनून् भन्ने मेरो चाहना छ। भौतिक तथा सामाजिक पूर्वाधार यथेष्ट रूपमा तयार हुन् भन्ने मेरो आकांक्षा छ। तर, चाहँदैमा सबै सम्भव नहुने रहेछ। विकसित मुलुकमा पनि सबै समस्या बजेटले समेट्न सक्दैन। हामीसँग स्रोतको सीमितता छ, त्यसमाथि पनि यसपालि राजस्व नै कम उठेको छ। ऋणलगायत अनिवार्य दायित्व बढिरहेको छ। यत्तिकै बजेट कार्यान्वयनमा आउला त ? कार्यान्वयनमा समस्या छ। पुँजीगत खर्च थोरै छ। विनियोजित पुँजीगत खर्च पनि खर्च हुन सकेको छैन। संरचनाको उदासीनता तथा क्रियाशीलता र गम्भीरताको अभाव छ। दायित्व निर्वाह गर्ने क्षमता बढिरहेको छैन। अर्थमन्त्रीका नाताले यस्ता विषयलाई नजरअन्दाज गरेँ भने भोलि सम्हाल्न नसक्ने अवस्था आउन सक्छ। हालको अवस्थामा यो मेरो सबैभन्दा उत्तम प्रयास हो। यद्यपि, शंका गर्ने प्रवृत्तिमा प्रश्न उठ्नु स्वाभाविक हो। यसले खारिन मद्दत गर्नेछ। धेरैले मेरो शैलीको प्रशंसा पनि गरेका छन्। बढी राजस्व उठाउने सुरमा उपभोक्तामाथि करको भार थप्नुभयो भन्ने आरोप छ नि ? आम्दानीका हिसाबले कर तिनुपर्ने कतिपय वर्गसमूह दायरामा आएका थिएनन्। कानुनी व्यवस्थाअनुसार कर तिर्नुपर्ने सबै वर्गलाई दायरामा ल्याएका छौं। कर तिर्नुपर्ने आम्दानी छ, तर, उसको प्रभाव नीतिनिर्माणमा छ। अब यो स्थिति रहनु हुँदैन भनेर करमा रहेका केही लुपहोल बन्द गरेका हौं। उदाहरणका लागि मूल्य अभिवृद्धि कर (भ्याट)ले सबै व्यवसायीलाई उचित लेखा राख्न बाध्य बनाउँछ। तर, व्यवसायीहरू भ्याटभन्दा अर्कै प्रकारको बढी दर भएको कर लगादिए पनि हुन्छ भन्नुहुन्छ। किनभने भ्याट लगाउँदा करको विवरण बुझाउनुपर्छ। हरेक कारोबारको हिसाब राख्नुपर्ने भयो। आम्दानी र खर्च देखाउनुुपर्ने भएपछि भ्याटको विरोध भएको हो। हामी सामान्य आवश्यकता पूर्ति गर्न आयातीत वस्तु उपभोग गरिरहेका छौं। आयात कम गरेर स्थानीय उत्पादन बढाउने एउटा औजार कर पनि हो। उसो भए आलु र प्याजमा भ्याट किन ? आलुमा आत्मनिर्भर हुँदैछौं। प्याज र स्याउमा पनि आत्मनिर्भर किन नहुने ? भनेर आयात हुने आलु प्याज र स्याउमा भ्याट लगाइएको हो। यसबाहेक कृषिजन्य वस्तु उत्पादनमै अनुदान दिने व्यवस्था गरेका हौं। पहिलेजस्तो कागजी उत्पादनमा अनुदानलाई बन्द गर्यौं। जुन वर्गसमूह व्यापारमात्र गरिरहेको छ, अहिले सोही समूहले आर्थिक विधेयक २०८० मार्फत प्रस्तावित करको दरको विरोध गरेको हो। स्थानीय रूपमा उत्पादित तथा सानोसानो दरमा बिक्री वितरण गर्ने व्यवसायीलाई भ्याट लाग्दैन। आयात हुने र सुपरमार्केटडिपार्टमेन्टर स्टोरबाट खरिद गर्नेलाई मात्रै लाग्छ। आयात गर्ने र स्थानीय उत्पादन बेच्ने व्यवसायी एउटै हुँदा दुई प्रकारको आलु र प्याज कसरी छुट्टिन्छ ? हो, अब ब्रेकडाउन आवश्यक छ। कालीमाटी तरकारी बजारमा स्थानीय उत्पादकलाई पहुँच छैन। व्यवस्थित आपूर्तिकर्ताले मात्र प्रवेश पाउँछ। हामीले कानुनी संयन्त्र परिचालन गरेर स्थानीय र आयातीत छुट्याउने छौं। यहाँ भइरहेका गलत प्रवृत्तिलाई तोड्ने छौं। उपभोक्ताहरू पनि स्थानीय उत्पादनको मूल्य कम र आयातीतको बढी पर्छ भन्नेमा सजग रहनुपर्छ। आलुप्याजमा भ्याट लगाउँदा कृषक खुसी देखिएका छन्, आयात गरेर पैसा कमाउन पल्केकाहरू बेखुसी छन्। भ्याट लागेको र नलागेको प्याज कसरी छुट्याउने ? सामान्य रूपमा अहिले डिपार्टमेन्टर स्टोरका आलु र प्याजमा भ्याट लाग्छ। तरकारी बजारकोमा लाग्दैन भन्ने बुझौं। विदेशबाटै ल्याएर तरकारी बजारमा बिक्री गरेको छ भने त्यसमा भ्याट लागेको हुन्छ, नेपालीभन्दा महँगो पनि हुन्छ। बजेट भाषणको एक साता नबित्दै आलु र प्याजको अभाव भयो। किन ?यो अराजकताको पराकाष्ठा हो। साउन १ गतेदेखि मात्र कार्यान्वयनमा आउने व्यवस्थाको नाममा कृत्रिम अभाव सिर्जना गराइएको हो। मूल्य दोब्बर बनाइयो। यस्तो कार्यलाई समाजले पनि बहिस्कार गर्नुपर्छ। आर्थिक विधेयकका केही बुँदाले पुँजी पलायन हुने भन्दै चर्को विरोध छ। तपार्ईं भने सरकार लगानी प्रोत्साहन गर्ने पक्षमा छ भन्नुहुन्छ। आफ्नै पुँजीमा आयकर तिर्नुपर्ने व्यवस्था गरेर तपाईंको भनाइ र गराइमा फरक परे जस्तो लाग्दैन ? आर्थिक विधेयकले कुनै पनि कानुनी व्यवस्था खारेज गरेको वा थपेको होइन। भुतप्रभावी कर लगाइयो भन्ने चर्चा गरिएको छ जबकि आयकर ऐनअनुसार यस्ता आम्दानीमा पहिल्यैदेखि कर लाग्दै आएको छ। एफपीओको प्रिमियम र मर्जरप्राप्तिको आम्दानीमा आयकर लाग्ने कुरा कानुनसंवत हो। महालेखा परीक्षकको कार्यालयका २ वटा वार्षिक प्रतिवेदनले यस्तो आम्दानीमा आयकर लाग्ने औंल्याएको छ। महालेखाले औंल्याएको विषयलाई काट्ने अथोरिटी मसँग छैन। अदालतले मात्र रोक्न सक्छ। कोही अदालत जान्छ भने अदालतबाट तिर्नुपर्ने वा नपर्ने व्याख्या आउन सक्छ। आजभन्दा पछिका दिनका लागि मैले प्रस्ताव ल्याउन सक्छु, आजभन्दा पहिल्यै तिर्नुपर्ने दायित्वका बारेमा मैले कुनै निर्णय गर्न मिल्दैन। किनभने करका बारेमा यथोचित व्याख्या गर्ने निकाय महालेखा हो। कर तिर्न चाहनेलाई सहजीकरण गर्ने मेरो क्षमताभित्रको कुरा हो। यद्यपि मेरो उद्देश्य उहाँहरूलाई अप्ठेरो पार्ने, लगानीकर्तालाई निरुत्साहित गर्ने होइन। उहाँहरूलाई आफू कानुनतः बलियो स्थितिमा छौं भने अदालत गएर आफ्नो पक्षमा कुरा राख्न सक्नुहुन्छ। त्यसो भए अदालत जाने विकल्पमात्र रह्यो ? वा, सरकारले दिएको स्किममा अलि बढी छुट वा अवधि चाहियो भनेर माग राख्न सक्नुहुन्छ। अत्यावश्यक वस्तुमा कर लगाएर भान्सा महँगो बनाउँदा, स्वास्थ्यमा प्रतिकूल असर पार्ने सुर्तीजन्य वस्तुमा भने अपेक्षित दरले कर बढाइएन। किन ?सुर्तीजन्य पदार्थमा हरेक वर्ष कर बढ्छ। तर, बढेको कर नै यथार्थ कर हो भन्ने किसिमले व्याख्या गरिन्छ। यो सरासर भ्रम हो। सरकारले कर थपेको हो भन्ने बुझ्नुपर्छ। हरेक वर्ष बढाइरहेका छौं, यसपालि पनि थप गरेका छौं। कर थप्ने दर पनि यसपालि औसतमा ३ प्रतिशतले बढाइएको छ। जब कि विगतमा १० देखि २० प्रतिशतसम्मले बढ्ने गरेको थियो नि ? अत्यधिक दरले कर थप्यौं भने सुर्तीजन्य व्यवसाय गर्ने पनि निरुत्साहन हुन्छन्। कि हामीले सुर्तीजन्य पदार्थको बिक्रीवितरणमै रोक लगाउनुपर्छ, प्रयोग निषेध गर्नुपर्छ। यदि व्यवसायको रूपमा पहिचान गरेका छौं भने ती उद्योग व्यवसायको पनि संरक्षण गर्नु हाम्रो दायित्व हो। अर्कातर्फ करको दर अत्यधिक रूपमा बढाउँदा चोरी तस्करी मौलाउन सक्छ भन्ने विषयमा सचेत रहनुपर्छ। विद्युतीय सवारीमा नि ? विद्युतीय सवारीमा कर बढाउँदा सर्वत्र विरोध भयो। अहिले अत्यधिक मार्जिन राख्नेहरू मूल्य समायोजन गर्न बाध्य भए। यसरी करका दरलाई र्यासनल (तर्कसंगत) बनाएको हुँ। नयाँ दरले विद्युतीय सवारी निरुत्साहित पनि हुँदैन, सरकारले गुमिरहेको राजस्व पनि पाउँछ। कोभिडपछि मिडिया उद्योग संकटोन्मुख छन्। तिनले भ्याटलगायत बक्यौतामा जरिवाना छुटको अपेक्षा गरेका थिए। तर, सम्बोधन भएन नि ? सञ्चार सबैको प्राथमिकताको क्षेत्र हो। हामी सबै अभिव्यक्ति स्वतन्त्रताको पक्षपाती हौं। त्यसका लागि संघर्ष गरेर पनि आएका हौं। त्यसैले हामीकहाँ उन्नत प्रेस स्वतन्त्रता छ। समयक्रममा प्रिन्ट मिडियामाथि चुनौती थपिएका छन्। पत्रपत्रिकाको आवश्यक्ता र महत्वलाई ध्यानमा राख्दै यस क्षेत्रको संरक्षणमा के गर्ने ? प्रिन्ट मिडियाको अवस्था स्वस्थ र स्वच्छ कसरी राख्ने ? भन्ने छलफलको विषय हो। आउँदा दिनमा सरकारले निर्णय गरेर संरक्षण गर्नेमा हामी प्रतिबद्ध छौं र मेरो पनि समर्थन छ। उड्डयन क्षेत्रको क्यापिटल गुड आयातमा भ्याट लगाउँदा वायुसेवा कम्पनीहरू थला पर्ने अवस्था देखिएको छ, यसको सम्बोधन कसरी हुन्छ ?सामान आयात एकातिर छ, अर्कातिर देशभित्रबाट टिकट काट्दा भ्याट लाग्ने, देशबाहिरबाट काट्दा नलाग्ने भन्ने व्यवसायीको कुरा आएको छ। यसमा चाहिँ हवाईयात्रामा लाग्ने भ्याट वायुसेवा कम्पनीले संकलन गरेर सरकारलाई तिर्ने व्यवस्था गर्दा समस्या सम्बोधन हुन्छ भन्ने मेरो बुझाइ छ। तलब, सामाजिक सुरक्षा, ऋणको साँवाब्याज फिर्तालगायत अनिवार्य दायित्व उच्च भएको अर्थ व्यवस्थामा यस्ता खर्चले दीर्घकालीन पुँजी निर्माण हुँदैन। हामी कहाँनेर चुकेका रहेछौं ? नेपाल सरकारको खर्चको स्रोत राजस्व, आन्तरिक ऋण र वैदेशिक सहायता हुन्। जसमा वैदेशिक ऋणको साँवाब्याजको दायित्व बढिरहेको छ। भूकम्पको बेला लिएको ऋणको किस्ता तिर्नुपर्ने बेला भएको छ। त्यसो भएकाले यसपालि पुँजीगत खर्चभन्दा धेरै ऋणको साँवाब्याज तिर्नका लागि विनियोजन गरेका छौं। हाम्रो दायित्वले अर्कै बाटो तय गरिरहेकाले पुँजीगत खर्च विनियोजन कम भयो, आफ्नो ठाउँमा भएन भन्नेसम्मका गुनासो आइरहेका हुन्। अब अर्थतन्त्रलाई फराकिलो बनाएर राम्रो दरमा राजस्व उठाउन सक्नुपर्छ। अर्कातर्फ सामाजिक सुरक्षा, तलबभत्ताको अनिवार्य दायित्व बर्सेनि थपिरहेको छ। सामाजिक सुरक्षा हामीले कटौती गर्नै मिल्दैन। कसले धेरै र कसले चाँडो उमेरमा दिने भन्ने दलहरूबीच प्रतिस्पर्धाको विषय बनिसकेको छ। तलब, सामाजिक सुरक्षा भत्ता, ऋणको साँवाब्याजतर्फ ध्यान दिनुपर्ने भएकाले पुँजीगत प्रकृतिको खर्चका लागि कम विनियोजन गर्नुपर्ने बाध्यता आइपरेको छ। यस्ता खर्च अब नबढोस् भने आगामी आवदेखि प्रशासनिक खर्च कटौतीको निर्णय गरेका छौं। सार्वजनिक खर्च पुनरावलोकन आयोगले दिएको सुझावअनुसार कतिपय निकाय खारेज र मर्जरको काम पनि अघि सारिएको छ। एकातिर विनियोजन नै कम, त्यसमाथि खर्च पनि नहुने परिपाटी छ नि ? पुँजीगत खर्च गर्न ऋण माग्ने र खर्च गर्नै नसक्ने भएपछि थप ऋण माग्ने आधार पनि गुमाउन थाल्यौं। यसकारण खर्चको प्रभावकारिता बढानुपर्ने छ। समयबद्ध तालिका बनाउने, साइट क्लियर नभएसम्म ठेक्का नलगाउने, कात्तिकभित्र ठेक्का लगाइसक्ने, जथाभावी रकमान्तर नगर्नेजस्ता विषय प्रस्ताव गरेका छौं। यसपालिको बजेटमार्फत सुधारको राम्रो प्रस्ताव गरिएको छ। यसलाई दोस्रो पुस्ताको सुधार (सेकेन्ड जेनरेसन रिफर्म) भन्नुभएको हो ? नाम त हामीले दिएका छैनौं। तर, यो बजेट सेकेन्ड जेनरेसन रिफर्मको बलियो सुरुवात हो। यसपालिको बजेट लोकप्रियताको पछि लागेको छैन। साधन स्रोतको विवेकपूर्ण उपयोग गर्नेमा केन्द्रित छौं। बजेट सुन्दा लोकप्रिय नदेखिए पनि यसले दिने नतिजा लोकप्रिय बन्ने छ। सरकारको आम्दानीका बाटो केके हुन सक्छन् ?आयात निर्यातको अन्तर अर्थात् व्यापारघाटा पूर्ति गर्न स्वदेशी उत्पादन वृद्धि हुनुपर्छ। मैले उत्पादनको वद्धिमार्फत सरकारको आम्दानी बढाउने सम्भावना देखेका क्षेत्रहरू जलविद्युत्, सूचना प्रविधि, पर्यटन र कृषि हुन्। यी क्षेत्रमा हामी प्रतिस्पर्धी हुन सक्छौं। बजेटले उल्लेखित क्षेत्रलाई पर्याप्त प्रोत्साहन दिने घोषणा गरेको छ। अर्कातर्फ हामीसँग अथाह प्राकृतिक स्रोत छ। प्राकृतिक स्रोत परिचालनमा दुई खाले तर्क छन्। एकाथरी छुनै हुन्न, चलाउनै हुन्न भन्छन्। अर्काथरी संसारभरको उदाहरण देखाउँदै हामीले लाभ लिनुपर्छ भन्छन्। उनीहरूले सँगै वातावरण संरक्षणको वैकल्पिक उपाय अबलम्बन गरेका छन्। वातावरणको विषयमा हामी दिनानुदिन संरक्षणको बाटोमा छौं। गाँजाखेतीको कुरा पनि बजेटमा ल्याउनुभयो नि ? बजेटमा औषधिजन्य प्रयोजनका लागि गाँजा खेतीबारे सम्भाव्यता अध्ययन गरौं भनेर नयाँ विषय उठान गरेको छु। जुन देशले गाँजाखेती प्रोत्साहन गरे सहायता नै रोकिदिन्छौं भने अहिले तिनै देश मनोरञ्जन र औषधिजन्य प्रयोजनका लागि गाँजाखेतीलाई वैधानिकता दिइरहेका छन्। ठूलो बिजनेस गरिरहेका छन्। विधि दुरुपयोग नगरी गर्न सक्छौं भने किन पछि परिरहने ? अन्त्यमा, ओरालो लागेको अर्थतन्त्रलाई उकास्ने सरकारसँग केकस्ता योजना छन् ? बृहत्तर अर्थतन्त्रका सबै परिसूचक सकारात्मक बन्दै गएका छन्। विदेशी विनियम सञ्चिति, रेमिट्यान्स बढेको छ। व्यापार घाटा घटेको छ। बैंकमा लगानीयोग्य रकम बढ्दै जाँदा ब्याजदर घटेको छ। आगामी आवको मौद्रिकमार्फत राष्ट्र बैंकले पनि खुसी देला। यी सबै गुडन्युज हुन्। प्रस्तुतिः अखण्ड भण्डारीरोविन पौडेल"
"राष्ट्रियसभाको बैठक आज बस्दै, प्रधानमन्त्री प्रचण्डले प्रतिवेदन पेश गर्ने","काठमाडौं : राष्ट्रियसभाको बैठक आज बस्दै छ। नयाँ बानेश्वरस्थित संघीय संसद् भवनमा दिउँसो १ बजेर १ मिनेटमा बस्ने गरी बैठक आह्वान गरिएको छ। संघीय संसदका महासचिव डा भरतराज गौतमका अनुसार आजको बैठकमा प्रधानमन्त्री पुष्पकमल दाहाल प्रचण्डले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन, २०७८०७९, महालेखापरीक्षकको ६०औँ वार्षिक प्रतिवेदन, २०७९, राष्ट्रिय महिला आयोगको १५ औँ वार्षिक प्रतिवेदन, २०७८०७९ र राष्ट्रिय दलित आयोगको दोस्रो वार्षिक प्रतिवेदन, २०७८०७९ सभासमक्ष पेस गर्ने सम्भावित कार्यसूची छ। यसैगरी बैठकमा कानुन, न्याय तथा संसदीय मामिलामन्त्री धनराज गुरुङले मुलुकी संहितासम्बन्धी केही नेपाल ऐनलाई संशोधन गर्न बनेको विधेयक, २०८० पेस गर्ने कार्यसूची छ।"
धरमर गठबन्धन,"एकीकृत समाजवादीका अध्यक्ष माधवकुमार नेपाल कम्युनिस्ट प्रधानमन्त्री प्रचण्डलाई हटाएर कांग्रेस सभापति शेरबहादुर देउवालाई कुर्सीको अफर गर्न लागेको भन्दै एमाले अध्यक्ष ओलीविरुद्ध आक्रामक छन्। काठमाडौं : सत्तासीन कांग्रेस महामन्त्री गगन थापाले चित्त नबुझे सत्ता गठबन्धन फेरिने बताए। सत्ता समीकरण फेरेर नयाँ बनाउने चलखेल भइरहेको चर्चा चलेका बेला कांग्रेस महामन्त्री थापाले शनिबार गठबन्धन फेरिनु र नयाँ सरकार बन्नु कुनै नौलो नभएको बताए। कांग्रेसएमालेबीच सत्तासमीकरणका दोस्रो तहका नेताबीच छलफल चलिरहेका बेला कांग्रेस महामन्त्री थापाले सत्ता गए जाओस् भन्ने अभिव्यक्ति एक कार्यक्रममा दिए। कांग्रेस र एमाले मिलेर सत्ता चलाउनुपर्नेमा दुवै दलका दोस्रो तहका नेताहरूबीच छलफल र वार्ता भइरहेका छन्। त्यसबाट गठबन्धनका अरू दल सशंकित छन्। गठबन्धनका एकीकृत समाजवादी, जनता समाजवादी र जनमत पार्टीले सरकारकै बजेट संशोधन हुनुपर्ने भन्दै संसद्मा विरोध जनाइरहेका बेला गठबन्धन परिवर्तनको बहस पनि उत्तिकै छ। मुलुकमा अस्थिरता झनै बढ्दै गइरहेको भन्दै एमालेले स्थिरताका लागि कांग्रेसएमालेको सरकार बन्नुपर्ने प्रस्ताव कांग्रेसलाई गर्दै आएको छ। एमाले अध्यक्ष एवं पूर्वप्रधानमन्त्री केपी ओलीले राजनीति स्थिरताका लागि दुई ठूला दलबीच नयाँ गठबन्धन बन्ने संकेत गरेका छन्। यसमा नेपाली कांग्रेसका सभापति शेरबहादुर देउवाले भने कुनै प्रतिक्रिया दिएका छैनन्। देउवा विदेशमा छन्। तर, दुवै दलका दोस्रो तहका नेताहरू यसको गृहकार्यमा छन्। राष्ट्रपतिको निर्वाचन लगत्तै एमाले अध्यक्ष ओलीले कांग्रेससँग मिलेर नयाँ सरकार गठन हुन सक्ने बताउँदै भनेका थिए, राजनीतिमा जे पनि सम्भव छ, केही पनि सम्भव छैन भन्छन नि !, त्यही हो। एक ठाउँमा नआउने भनेर कसम खाएको छैन। कांग्रेससँग हामी मिल्न सक्छौं। मुलुकको स्थायित्व र समृद्धिका लागि दुई ठूला दल मिल्ने प्रयासमा थिए। आमनिर्वाचन अघि पनि सञ्चारमाध्यमसँग अध्यक्ष ओलीले निर्वाचनपछि कांग्रेस र एमाले गठबन्धनको सरकार बन्ने बताएका थिए। माओवादी केन्द्रबाट धोका पाएको एमालेले पुनः संघीयसहित प्रदेश सरकारमा बलियो रूपमा उपस्थित हुन कांग्रेससँग मिलेर अरू सबै दललाई प्रतिपक्षमा राख्ने रणनीति बनाएको छ। मुलुकको समृद्धि र राजनीति स्थिरताका लागि दुई ठूला दल मिलेर सरकार बनाउने र मुलुकलाई दुर्घटनाबाट जोगाउँदै जनताका चाहना सम्बोधन गर्न सकिने एमालेको तर्क छ। एकीकृत समाजवादीका अध्यक्ष माधवकुमार नेपाल कम्युनिस्ट प्रधानमन्त्री प्रचण्डलाई हटाएर कांग्रेस सभापति शेरबहादुर देउवालाई कुर्सीको अफर गर्न लागेको भन्दै एमाले अध्यक्ष ओलीविरुद्ध आक्रामक छन्। पार्टीको सम्पर्क विभागले शुक्रबार आयोजना गरेको कार्यक्रममा अध्यक्ष नेपालले समाजवादी र कम्युनिस्ट शक्तिहरूलाई एकताबद्ध बनाउनुपर्नेमा ओलीले प्रचण्डलाई ढालेर कांग्रेसलाई सत्ताको नेतृत्व दिन चलखेल गरिरहेको आरोप लगाए। नेपालले भने, ठूलो पार्टीले समाजवादी शक्तिलाई एकताबद्ध बनाउन चाहेन। उसले अहिले पनि के चाहेको छ भने केपी ओलीले कांग्रेसलाई प्रभावित पारेर कांग्रेसले नै सरकार चलाओस्, हामी साथ दिन तयार छौं भनिरहेका छन्। कस्तो बिडम्बना, त्यो कम्युनिस्ट पार्टीको चरित्र कस्तो होला ? जुन कम्युनिस्ट पार्टीका नेताले कम्युनिस्ट प्रधानमन्त्री कमरेड पुष्पकमल दाहाल प्रचण्डको सरकार ढालेर दलाल पुँजीवादी कांग्रेसका सभापति शेरबहादुर देउवालाई प्रधानमन्त्री बनाउन चलखेल गरिरहेका छन्। नेपालको यो अभिव्यक्तिले पनि सत्ता परिवर्तनका चलखेल भइरहेको देखिन्छ। एमाले संसदीय दलका उपनेता सुवास नेम्बाङले सत्ता फेरबदलको कुरा आफूलाई थाहा नभएको भन्दै तर्के। कांग्रेसका एक पदाधिकारीले भने औपचारिक रूपमा एमालेसँग कांग्रेसको सम्भावित गठबन्धनको विषयमा कुनै छलफल नभएको बताए। अनौपचारिक रूपमा बालकोटबाट दोस्रो तहका नेताले यसविषयमा छलफल चलाएको उनले बताए। उनले भने, एमाले अध्यक्ष ओलीजीले आमनिर्वाचनदेखि चाहेको विषय हो। माओवादी अध्यक्ष तथा वर्तमान प्रधानमन्त्री प्रचण्डजीसँग बदला लिनका लागि पनि उहाँहरूले कांग्रेससँग गठजोड गर्न खोजेको बुझिन्छ। कांग्रेस नेता अर्जुननरसिंह केसी भने गठबन्धन परिवर्तनको चर्चा भए पनि परिणाम नआइन्जेल हल्ला कै रूपमा लिनुपर्ने बताउँछन्। केसी भन्छन्, अहिले गठबन्धन बनाउनेतोड्ने समय हैन। देशको परिस्थितिलाई हेर्दा सबैलाई समेटेर जाने बेला हो। कांग्रेस सांसद रामहरि खतिवडा भने गठबन्धन तोड्ने पक्षमा कांग्रेस नरहेको बताए। २०७९ पुस १० मा पहिलोपटक एमालेसहित सातदलीय समर्थनमा प्रचण्ड प्रधानमन्त्री भएका थिए। उनले पुुस २६ मा विश्वासको मत लिएका थिए। राष्ट्रपति निर्वाचनमा एमालेसँगको सहमतिलाई तोडेर कांग्रेसको पक्षमा लागेपछि पुनः चैत ६ मा प्रचण्डले दोस्रोपटक विश्वासको मत लिएका थिए। सत्तारुढ प्रमुख घटक कांग्रेस सभापति शेरबहादुर देउवा देश बाहिर रहेको अवस्था प्रचण्डको अगुवाईमा समाजवादी मार्चा बनेसँगै सत्तागठबन्धनका फेरबदलको चर्चा चुलिएको हो। कांग्रेसएमाले सरकार प्रतिनिधिसभामा कांग्रेसको ८८ र एमालेको ७९ सिट छ। यी दुई दलमिल्दा सजिलै सरकार बन्छ। प्रतिनिधिसभामा २ सय ७५ मध्ये दुई दल मिल्दा १ सय ६७ हुन्छ। बहुमतका लागि १ सय ३८ सिट चाहिन्छ। एमालेले त कांग्रेस सभापति शेरबहादुर देउवा प्रधानमन्त्री हुन प्रस्ताव नै गरिरहेको छ। एमाले प्रचार विभाग प्रमुख राजेन्द्रप्रसाद गौतमले एमालेको मुख्य एजेन्डा सत्ता नभएको दाबी गरे पनि सरकारको विकल्प सडक र सदनबाट खोजिन थालेको बताउँछन्। कांग्रेस र एमाले मिल्नै हुँदैन भन्ने नरहेको उनले बताए। वामपन्थी सरकार माओवादी केन्द्र र नेकपाका एकथरी नेताहरू वामपन्थीको सरकार बनाउन पहल थालेका छन्। ओलीलाई प्रधानमन्त्री बनाएर भए पनि वामपन्थी दलको सरकार बनाउन उनीहरू सक्रिय छन्। माओवादी केन्द्रका नेता वर्षमान पुन चीनबाट उपचार गरेर फर्किएपछि यो पहल बढ्दै गएको छ।"
सन्धिखर्कमा खेतीयोग्य जमिन बाझो राखे दोब्बर तिरो तिर्नुपर्ने,"सन्धिखर्क : अर्घाखाँचीको सन्धिखर्क नगरपालिकामा कृषियोग्य जमिन बाझो राखेमा दोब्बर रकम तिर्नुपर्ने भएको छ। नगरपालिकामा कृषि उत्पादन बढाउन खेतीयोग्य जमिन बाझो राखेको खण्डमा दोब्बर रकम तिरो तिर्नुपर्ने नीति तथा कार्यक्रम पास गरिएको छ। नगर प्रमुख कृष्णप्रसाद श्रेष्ठले आइतबार आगामी वर्ष २०८०८१ लागि कृषि, पशुपालन र पर्यटनलाई प्राथमिकतामा राखेर नीति तथा कार्यक्रम प्रस्तुत गरेका छन्। कृषि र पशुपालनबाट हुने उत्पादनमा अनुदानको व्यवस्थापन गर्ने, कम लागतमा बढी उत्पादन गर्न यान्त्रिकीकरण र आधुनिकीकरण गर्न लगायतका कार्यक्रम गर्ने नीति तथा कार्यक्रममा उल्लेख छ। सुपा देउरालीमा आएका धार्मिक पर्यटकलाई सन्धिखर्क बजार हुदै एसियाकै सबैभन्दा ठूलो भगवती देवीको मुर्ति भएको स्थान अर्घा भगवती मन्दिर र अर्घा दरवारमा लैजान निजी क्षेत्रसँग सहकार्य गरेर सार्वजनिक यातायात सञ्चालन गरिने प्रमुख प्रशासकीय अधिकृत खुमलाल भुसालले बताए। उपप्रमुख मिश्रा आचार्यले आगामी आर्थिक वर्ष २०८०८१ को लागि कृषि ,पशुपालन र पर्यटनलाई प्राथमिकतामा राखेर एक अर्ब एक करोड ४५ लाखको बजेट पेश गरिन्। जसमा पुँजीगत खर्च ३२ करोड, चालू खर्च ५१ करोड ४५ लाख र सामाजिक सुरक्षा खर्च १८ करोड रहेको छ। आज प्रस्तुत भएको बजेट १३ गते बस्ने नगरसभाले पास गर्ने छ।"
पोखरा महानगरपालिकाको बजेट ७ अर्ब १५ करोड,पोखरा : पोखरा महानगरपालिकाको बजेट ७ अर्ब १५ करोडको आएको छ। यो चालु आवभन्दा १ अर्ब ८४ करोड कम हो। उपमेयर मञ्जुदेवी गुरुङले नगरसभामा आइतबार बजेट प्रस्तुत गरेकी हुन्।
सान्नित्रिवेणीका स्वास्थ्य संस्थालाई स्वास्थ्य सामग्री सहयोग,"वीरेन्द्रनगर : कालिकोटको सान्नीत्रिवेणी गाउँपालिकामा रहेका स्वास्थ्य संस्थाहरूमा आवश्यक स्वास्थ्य उपकरण र औजारहरू सहयोग गरिएको छ। नेपाल रेडक्रस सोसाइटी कर्णाली प्रदेश र कालिकोट शाखाद्वारा सञ्चालित सामुदायिक स्वास्थ्यका लागि एकीकृत पहल परियोजना अन्तरगत सान्नित्रिवेणी गाउँपालिकाका स्वास्थ्य चौकी तथा आधारभूत स्वास्थ्य सेवा केन्द्रहरूमा आवश्यक स्वास्थ्य उपकरण र औजारहरू सहयोग गरिएको हो। परियोजनाका जिल्ला कार्यक्रम अधिकृत भरत हमालले गाउँपालिकाका नौ वटा स्वास्थ्य संस्थामा सहयोग गरिएको जानकारी दिए। उनका अनुसार रकु स्वास्थ्य चौकी, चुच्चेढुंगा आधारभूत स्वास्थ्य केन्द्र, डुल्ने आधारभूत स्वास्थ्य सेवा केन्द्र, त्रिवेणी आधारभूत अस्प्तालउजेली आारभूत स्वास्थ्य सेवा केन्द्र, मेलमुडी स्वास्थ्य चौकी, पोरीवन आधारभूत स्वास्थ्य सेवा केन्द्र, कीर्तिपुर आधारभूत स्वास्थ्य सेवा केन्द्र, मुम्राकोट आधारभूत स्वास्थ्य सेवा केन्द्र र मुम्रा स्वास्थ्य चौकीमा स्वास्थ्य उपकरण सामग्री हस्तान्तरण गरिएको हो। चार वर्षीय समुदाय स्वास्थ्यका लागि एकीकृत पहल परियोजना सन् २०२२ देखि सान्नित्रिवेणी गाउँपालिकामा लागू छ।"
क्षीरेश्वरनाथ नगरपालिकाले ल्यायो ६८ करोड ९२ लाखको बजेट,"ढल्केवर(धनुषा) : धनुषाको क्षीरेश्वरनाथ नगरपालिकाले ६८ करोड ९२ लाख ९९ हजारको अनुमानित बजेट सार्वजनिक गरेको छ। नगरपालिकाको ११ औं नगरसभामा मेयर सुखदेव यादवले आगामी आर्थिक वर्ष २०८००८१ का लागि नीति तथा कार्यक्रम प्रस्तुत गर्दै ६८ करोड ९२ लाख ९९ हजारको अनुमानित बजेट सार्वजनिक गरेका हुन्। नगरपालिकाले नेपाल सरकारबाट प्राप्त वित्तीय समानीकरण अनुदान १२ करोड ५६ लाख, नेपाल सरकार सर्शत अनुदान १६ करोड ८९ लाख, नेपाल सरकार विशेष अनुदान १ करोड ५० लाख, समपुरक अनुदान ८० लाख, राजश्व बाँडफाँट ९ करोड ७४ लाख ७७ हजार, प्रदेश सरकार वित्तीय समानीकरणमा ९२ लाख ७२ हजार, सर्शत अनुदान १ करोड, समपुरक अनुदान २० लाख, विशेष अनुदान ३० लाख, राजश्व बाँडफाँट ७० लाख आय हुने अनुमान गरिएको छ। यस्तै आन्तरिक आय ३ करोड १० लाख, गत मौज्दात ७ करोड, सडक बोर्ड नेपालको २५ लाख, युनिसेफको कार्यक्रम १० लाख, सामाजिक सुरक्षा ११ करोड ३२ लाख ५० हजार, प्रदेश तथा स्थानीय शासन सहयोग कार्यक्रम ५ लाख, लागत सहभागिता १ करोड ५० लाख र मालपोत कार्यालयबाट ६८ लाख गरी जम्मा ६८ करोड ९२ लाख ९९ हजारको आय अनुमान गरिएको मेयर यादवले बताए। नगरपालिका आगामी वर्षमा समेत चाल किल्ला, घर बाटो, नागरिकताको सिफारिस, जन्मदर्ता, विवाह दर्ता, मृत्यु दर्ता बसाइँसराइको सिफारिस निःशुल्क गर्ने नीति लिइएको उनले बताए। नगरपालिकाले कृषकसँग मेयर कार्यक्रम सञ्चालन गर्ने पनि नीति कार्यक्रममा उल्लेख छ।"
त्रियुगा नगरपालिकाको बजेट करिब डेढ अर्ब,"उदयपुर : उदयपुरको त्रियुगा नगरपालिकाले आगामी आर्थिक वर्ष ०८०८१ मा करिब डेढ अर्बको बजेट प्रक्षेपण गरेको छ। नगरपालिकाको आइतबार सम्पन्न ११ औँ नगरसभाले आगामी आवका लागि १ अर्ब ४७ करोड ४३ लाख ९ हजारको प्रक्षेपणसहितको प्रस्तावित बजेट पारित गरेको हो। सभामा नीति तथा कार्यक्रम प्रस्तुत गर्दै मेयर वसन्तकुमार बस्नेतले कृषि, पशुपन्छी, सहकारी, पर्यटन, उद्यमशीलता प्रवर्द्धन र रोजगार, सामाजिक विकास, स्वास्थ्य, खानेपानी तथा सरसफाइ, लैङ्गिक समानता तथा सामाजिक समावेशीकरण, गैरसरकारी संस्था, भाषा, कला, साहित्य र संस्कृति प्रवर्द्धनबाट जनताका जनजीविकामा मद्दत पुग्ने गरी कार्यक्रम अघि सारिने बताए। उपमेयर महेश्वरी राईले नगरको आन्तरिक आम्दानी विभिन्न शिर्षकबाट २० करोड ३० लाख, प्रदेश सरकारको समानीकरण अनुदान, वित्तीय समानिकरण अनुदान, सशर्त, समपुरक अनुदान गरी ५ करोड, ८२ लाख ६२ हजारको अनुमानित बजेट प्रस्तुत गरिन्। त्यसैगरी राजश्व बाडँफाँट १९ करोड १६ लाख ४७ हजार र संघीय सरकारको समानीकरण, सशर्त अनुदान, चालू, पुँजीगत, विशेष अनुदान, समपुरक अनुदान एक अर्ब २० करोड ५ लाख आउन सक्ने प्रस्तावित बजेट पेस गरिएको हो। सभाले अभरमा नगर, जनतासँग मेयर, उपमेयर, विपद्, सुरक्षित आवास लगायतका शीर्षकमा बजेट छुट्याएको छ। त्यस्तै आर्थिक, सामाजिक, पूर्वाधार, वन, वातावरण, विपद् र फोहोरमैला, संस्थागत क्षमता विकास लगायतका शीर्षक र प्रत्येक वडामा ६० लाखका दरले बजेट विनियोजन गरिएको उपप्रमुख महेश्वरी राईले बताइन्। सभाले चालु आर्थिक वर्षको वैशाख मसान्तसम्मको उपलब्धी र वास्तविक आय व्यय समेत अनुमोदन गरेको छ। चालु आवमा १ अर्ब ४७ करोड ५४ लाख ४ हजार ८९२ रुपैयाँ खुद आय भएको जनाइएको छ।"
लुम्बिनीका स्थानीय तहले ल्याए बजेट : तिलोत्तमा नगरपालिकाको बजेट सबैभन्दा धेरै,"बुटवल : लुम्बिनी प्रदेशका चार उमहानगर सहितका पालिकाले आगामी आर्थिक वर्षको बजेट सार्वजनिक गरेका छन्। प्रदेशमा चार उपमहानगर, ३२ नगर र ७३ अन्य पालिका रहेका छन्। नेपालगञ्ज उपमहानगरबाहेक अन्य तीन उपमहानगरले आइतबार बजेट सार्वजनिक गरेका हुन्। नेपालगञ्जले शनिबार नै बजेट सार्वजनिक गरेको थियो। चार उपमहानगरमध्ये बुटवलको सबैभन्दा धेरै २ अर्ब ३६ करोड ५४ लाख बजेट रहेको छ। उपप्रमुख सावित्रादेवी अर्यालले पूर्वाधार विकासमा ५७ करोड बजेट छुट्याइएको बताइन्। बुटवलले शिक्षा, स्वास्थ्य तथा समावेशीकरणतर्फ २७ करोड ४९ लाख, रोजगार, कृषि, पर्यटनमा ४ करोड ४० लाख, फोहोर मैला व्यवस्थापनमा १ करोड ८३ लाख बजेट विनियोजन गरिएको अर्यालले बताइन। बुटवलले चालु आर्थिक वर्षको भन्दा १ करोड बढी बजेट ल्याएको छ। दाङको घोराहीले २ अर्ब १५ करोडको बजेट ल्याएको छ। उपप्रमुख हुमा कुमारी डिसीले सामाजिक विकास, कृषि र रोजगारलाई प्राथमिकतामा राखेर बजेट ल्याइएको बताइन्। घोराहीले पूर्वाधार विकासमा ५२ करोड ४८ लाख विनियोजन गरेको छ। दाङकै तुलसीपुर उपमहानगरले १ अर्ब ७९ करोडको बजेट प्रस्तुत गरेको छ। यो बजेट चालु आवको भन्दा ७ करोड कम हो। आन्तरिक आम्दानीमा ह्रास आएपछि बजेट घटाइएको छ। बजेटमा कृषि, पशुपालन, पर्यटन, पूर्वाधार र रोजगारी सिर्जनालाई प्राथमिकतामा राखिएको छ। बाँकेको नेपालगञ्ज उपहानगरले शनिबार नै १ अर्ब ६७ करोड ५६ लाखको बजेट प्रस्तुत गरेको छ। नगरप्रमुख प्रशान्त विष्ठले नीति कार्यक्रमसहित बजेट प्रस्तुत गरेका हुन्। तिलोत्तमाको सबैभन्दा ठूलो बजेट लुम्बिनीका १०९ पालिकामध्ये सबैभन्दा ठूलो बजेट रुपन्देहीको तिलोत्तमा नगरपालिकाको हो।। तिलोत्तमाले आगामी आर्थिक वर्षको लागि २ अर्ब ७३ करोड ८४ लाख ३९ हजार रुपैयाँको बजेट सार्वजनिक गरेको हो। उपप्रमुख जागेश्वर चौधरीले नगरसभाको तेस्रो अधिवेशनको दोस्रो बैठकमा आइतबार प्रस्तुत गरेको बजेटमा चालु खर्च १ अर्ब ६ करोड २४ लाख ५० हजार अर्थात् ३८ दशमलव ७९ प्रतिशतर पूँजीगतखर्च १ अर्ब ६७ करोड ५९ लाख ८९ हजार अर्थात् ६१ दशमलव २१ प्रतिशत अनुमान गरिएको छ। तिलोत्तमाले आगामी आर्थिक वर्षका लागि ल्याएको बजेट चालु आर्थिक वर्षको भन्दा ६६ करोड ५ लाख ५६ हजारले बढी हो। चालु आर्थिक वर्षको बजेट २ अर्ब ७ करोड ७८ लाख ८३ हजार रहेको छ। बजेटमा आन्तरिक राजस्वतर्फ ४५ करोड २४ लाख ५० हजार आम्दानी हुने लक्ष्य राखिएको छ। यस्तै अन्तर सरकारी वित्तीय हस्तान्तरणबाट १ अर्ब ७७ करोड ९१ लाख ४४ हजार ५ सय २९ रुपैयाँ प्राप्त हुने लक्ष्य लिइएको बजेट सार्वजनिक गर्दै उपप्रमुख चौधरीले जानकारी दिइन। बजेटमा आन्तरिक आयतर्फ अपेक्षा गरिएको रकम चालु आर्थिक वर्षको भन्दा ६६ लाख बढी हो। बजेटले शिक्षा, स्वास्थ्य, कृषि, पूर्वाधारलाई जोड दिइएको उपप्रमुख चौधरीले बताइन। बजेटमा स्वास्थ्यमा १४ करोड ३८ लाख ७७ हजार, शिक्षामा ४८ करोड १२ लाख, कृषि, पशुपालन र सिँचाइमा ३ करोड २३ लाख ५१ हजार, भवन, सहरी विकास र पूर्वाधारमा २ अर्ब १५ करोड ९५ लाख विनियोजन प्रस्ताव गरिएको छ। यस्तै युवा, खेलकुद तथा मनोरञ्जनतर्फ ७३ लाख, लैङ्गिक समानता तथा सामाजिक समवेशीकरणतर्फ ३ करोड ६५ लाख ५९ हजार बजेट प्रस्ताव गरिएको छ।"
राजश्व चुहावट गरी करोडौं भ्रष्टाचार गर्ने भीमदत्त नगरपालिकाका तत्कालीन नगरप्रमुखसहित १२ जनाविरुद्ध मुद्दा,"काठमाडौं : कंचनपुरको भीमदत्त नगरपालिकाका तत्कालीन नगरप्रमुखसहित १२ जनाविरुद्ध भ्रष्टाचार मुद्दा दायर भएको छ। आइतबार अख्तियार दुरूपयोग अनुसन्धान आयोगले उनीहरूबिरुद्ध राजश्व चुहावट गरी करोडौं रकम भ्रष्टाचार गरेको आरोपमा मुद्दा दायर गरेको हो। अख्तियारले भीमदत्त नगरपालकाका तत्कालीन नगरप्रमुख सुरेन्द्र बहादुर विष्ट,तत्कालीन प्रमुख प्रशासकीय अधिकृत पुष्कर प्रसाद भट्ट र तत्कालीन निमत्त प्रमुख प्रशासकीय अधिकृत हरिहत्त जोशीविरुद्ध राजश्व चुवावट गरेको आरोपमा विशेष अदालत काठमाडौंमा मुद्दा दायर भएको अख्तियारका प्रवक्ता भोला दाहालले जानकारी दिए। नगरपालिकाले आर्थिक वर्ष २०७७०७८ मा प्राकृतिक स्रोतबाट नदीजन्य प्राप्त हुने आयको ठेक्कामा बोलपत्रको सम्झौता अनुसार प्राप्त गर्नुपर्ने आयमा भवानी कन्स्ट्रक्सन प्रालिलाई नियम विपरित छुट दिएको भन्ने उजुरीका आधारमा अनुसन्धान हुँदा तत्कालीन नगरप्रमुख विष्ट,तत्कालीन प्रमुख प्रशासकीय अधिकृत भट्ट,तत्कालीन निमत्त प्रमुख प्रशासकीय जोशीले महाकाली नदीजन्य पर्दाथको रोयल्टी शुल्क उठाउने ठेक्काको भ्याटबाहेक न्यूनतम कबोल अंक तोकी बोलपत्र आह्वान गरी नेपाल सरकार र प्रदेश सरकारको स्वीकृति बिना कार्यदलको सिफारिसको आधारमा राजश्व घटाइ राजश्व चुहावट गरेको पाइएको अख्तियारको ठहर छ। यस्तै भीमदत्त नगरपालिकाको तत्कालीन राजश्व छुटको लागि गठित कार्यदलका संयोजक तथा सदस्यहरू तत्कालीन वडा नम्बर १७ का वडा अध्यक्ष हिमालबहादुर चन्द, प्रशासकीय अधिकृत हरिसिंह धामी र शाखा अधिकृत नरबहादुर शाह तथा उक्त राजश्व छुट कार्यदलका सदस्य तथा सम्झौताको साक्षीमा बस्ने इन्जिनियर हिमालय सिंह ऐर र सम्झौताको समीक्षा रहने गोविन्दराज उपाध्यायले नगरसभाको निर्णयअनुसार गठित कार्यदलले कोरोना भाइरस रोगको रोकथाम तथा नियन्त्रणका लागि सरकारी कार्यालयबाट अत्यावश्यक सेवाबाहेक अरू सेवा समेत बन्द भएको अवस्थामा राजश्वसँग सम्बन्धित ठेक्का बन्दोबस्ती गरी ठेक्कामा लगाइएका ठेक्काहरूको कर तथा जरिवाना छुट सम्बन्धमा महाकाली नदीबाट बालुवा,गिटी,रोडा तथा नदीजन्य पदार्थ उत्खनन् ,संकलन तथा ढुवनीमा राजश्व चुहावट गरेको पाइएको छ। साथै भवानी कन्स्ट्रक्सन प्रालिका संचालकहरू केशव राज भट्ट, पुष्पराज भट्ट,भवानी कन्स्ट्रक्सनका आधिकारिक प्रतिनिधि दिवाकर भट्ट,ईश्वरी प्रसाद भट्टको नजिकको हकदार श्रीमती खगेश्वरी भट्टमाथि नगरपालिकाको राजश्व चुवाहटमा मतियारको भूमिका खुलेको आरोप छ। नदीजन्य पदार्थको रोयल्टी उठाउने ठेक्कामा ३ करोड ३३ लाख २२ हजार बढि राजश्व चुहावट भएको देखिदा सो कार्यमा उनीहरूको मतियारको भूमिका देखिएको अख्तियारको ठहर छ। यस्तै सुरेन्द्र विष्ट र पुष्कर प्रसाद भट्टमाथि ३ करोड ३३ लाख,हरिहत्त जोशी २ करोड ११ लाख रुपैयाँ राजश्व चुहावट गरेको अख्तियारको आरोप छ।"
काठमाडौं महानगरपालिकाको बजेट २५ अर्ब ५४ करोड,"काठमाडौं : काठमाडौं महानगरपालिकाले आगामी आर्थिक वर्षका लागि २५ अर्ब ५४ करोड ७८ लाख २० हजार रुपयाँको बजेट सार्वजनिक गरेको छ। आइतबार महानगरको नगर सभामार्फत काठमाडौंमा उपप्रमुख एवं बजेट तथा कार्यक्रम तर्जुमा समितिका संयोजक सुनिता डंगोलले आगामी आर्थिक वर्षको बजेट सार्वजनिक गरेकी हुन्। महानगरको बजेटमा चालु तर्फ आठ अर्ब ६१ करोड ५३ लाख २८ हजार र पुँजीगततर्फ १६ अर्ब ९३ करोड २४ लाख ९२ हजार रुपैयाँ रहेको छ। आगामी आवको बजेटमा स्वास्थ्य, शिक्षालाई र पूर्वाधारलाई प्राथमिताकता दिइएको डंगोलले जानकारी दिइन्। उनले पूर्वाधार क्षेत्रमा सात अर्ब ३४ करोड ६४ लाख ७१ हजार, शिक्षामा एक अर्ब ३२ करोड र स्वास्थ्यमा ९२ करोड ६६ लाख ४४ हजार बजेट विनियोजन गरिएको बताइन्। उनले सरल र सुलभ रूपमा स्वास्थ्य सेवा दिने र सहुलियत दरमा औषधि उपलब्ध गराउन योजना तर्जुमा गरिएको बताइन्। विपद व्यवस्थापन सम्बन्धी कार्यक्रम र आवश्यक उपकरण खरिद गर्न ३ करोडभन्दा बढी विनियोजन गरिएको उनले बताइन्।"
बेनी नगरपालिकाको करिब ७१ करोडको बजेट सार्वजनिक,"बेनी : म्याग्दीको बेनी नगरपालिकाले आगामी आर्थिक वर्ष २०८०८१ का लागि करिब ७१ करोडको बजेट सार्वजनिक गरेको छ। आइतबार बेनीमा भएको १३ औ नगरसभामा उपप्रमुख ज्योति लामिछानेले ७० करोड ८९ लाख रुपैयाँको बजेट प्रस्तुत गरिन्। चालुतर्फ ५० करोड २७ लाख ७५ हजार रुपैयाँ र पुँजीगत शीर्षकमा २० करोड ६१ लाख रुपैयाँ विनियोजन भएको छ। विपदमा मेयर, आयआर्जन सुधार र सिप विकासका लागि उपमेयरसँग आमा समूहजस्ता नमुना कार्यक्रम सञ्चालन गर्ने नगर प्रमुख सुरत केसीले बताए। नगरपालिकाको रणनीतिक महत्वको बेनीपात्लेखेत सडक कालोपत्रे गर्ने संघीय सरकारसँग साझेदारी गर्नुपर्ने सहित दुई करोड रुपैयाँ र प्रदेश सरकारको साझेदारीमा अर्थुङ्गेपुलाचौरभुतपानी सडक र महारानीथान छापा डाडाखेत सडक स्तरोन्नति गर्न एक करोड ५३ लाख रुपैयाँ विनियोजन भएको उपप्रमुख लामिछानेले बताइन्।"
माइक्रोको ठक्करबाट मोटरसाइकल चालकको मृत्यु,चितवन : चितवनमा माइक्रोको ठक्करबाट मोटरसाइकल चालकको मृत्यु भएको छ। रुपन्देही कञ्चनजंगा नगरपालिका१ का ३६ वर्षीय हेमन्त कुमालको मृत्यु भएको चितवन प्रहरी प्रवक्ता डीएसपी विजय पण्डितले बताए। उनको उपचारका क्रममा पुरानो मेडिकल कलेज भरतपुरमा मृत्यु भएको हो। बुटवलबाट काठमाडौं तर्फ जाँदै गरेको बा ३ ख ९४६० नम्बरको माइक्रो र विपरीत दिशा तर्फ आउँदै गरेको लु९३प ९४६ नम्बरको मोटरसाइकल आइतबार दिउँसो दुई बजे इच्छाकामना गाउँपालिका४ केवलकारस्थित पृथ्वी राजमार्गमा आपसमा ठोक्किएको हो। दुवै सवारी साधन कुरिन्टार प्रहरी चौकीको नियन्त्रणमा रहेको छ। मकवानपुरको कैलाश गाउँपालिका २ का २८ वर्षीय लुम्नसिंह मोक्तान इलाका प्रहरी कार्यालय मुग्लिङको नियन्त्रणमा छन्।
"पशुपतिनाथ मन्दिर : सुनको जलहरी निकालियो, जोख्ने तयारी गरिँदै","काठमाडौं : पुशपतिनाथ मन्दिरको जलहरी निकालिएको छ। अख्तियार दुरुपयोग अनुसन्धान आयोगले जोख्नका लागि जलहरी निकालेको हो। उक्त जलहरी पुछपाछ पारेर जोख्ने तयारी भइरहेको अनुसन्धानमा संलग्न अख्तियारको टोलीले जनाएको छ। सुनको जलहरीमा अनियमितता भएको चौतर्फी आलोचना भएपछि अख्तियार टोली जोख्ने निर्णयमा पुगेको थियो। पशुपतिनाथ मन्दिरमा पित्तलको जलहरी राखेको भन्दै केही समयअघि संसदमै सरकार र प्रतिपक्षबीच चर्काचर्की भएको थियो। प्रधानमन्त्री पुष्पकमल दाहालले यसबारे जवाफ दिएपछि मात्रै नेकपा एमालेले संसद सञ्चालनमा सहयोग पुर्याएको थियो। पशुपतिनाथको जलहरीको सुन निकाल्नुअघि क्षमा पूजा गरिएको थियो। शनिबार पशुपतिनाथ परिसरमा सुरक्षा व्यवस्था कडा पारिएको छ। पूजाआजाका लागि मन्दिर पुगेका भक्तजनहरूलाई बाहिर निकालिएको छ। पशुपतिनाथका चारै ढोका बन्द गरिएका छन्। पशुपति विकास कोष, प्रहरी अख्तियार दुरुपयोग अनुसन्धान आयोगलगायतका निकायका प्रतिनिधिको रोहवरमा सुन जोख्ने तयारी भइरहेको छ। महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख भए पनि सो सुन रिङ बनाउन प्रयोग भएको पुष्टि हुन सकेको छैन। पशुपति शिवलिङ्गको गर्भगृहलाई पूर्ण रूपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो।"
विप्लव नेतृत्वको युवा संगठनद्वारा लघुवित्तको कार्यालयमा तालाबन्दी,"झापा : नेत्रविक्रम चन्द विप्लव नेतृत्वको नेकपा निकट युवा संगठन नेपालले झापाको दमक८ स्थित जीवन विकास लघुवित्त संस्थाको शाखा कार्यालयमा तालाबन्दी गरेको छ। युवा संगठन नेपाल झापाका इन्चार्ज पुकार सीको नेतृत्वमा कालो ब्यानरसहित गएको टोलीले आज दिउँसो लघुवित्तका कर्मचारीलाई बाहिर निकाल्दै तालाबन्दी गरेको छ। साथै उनीहरू लघुवित्त लेखिएको बोर्ड तोडफोड गर्नुका साथै आगजनी समेत गरेको छ। जीवन विकास लघुवित्त स्थानीयस्तरका ऋणीहरूलाई धम्क्याएको, चरम शोषण गरेको , चर्को ब्याज असुलेको भन्दै पीडितहरूले नेकपासँग गुहारेको माग थिए। सो विषयमा नेकपाका कार्यकर्ताले लघुवित्तका कर्मचारी सो बारेमा ध्यानाकर्षण गराउँदै पटक पटक सम्झाउँदा समेत वित्तीय अराजकता नरोकेकोले तालाबन्दी गरिएको संगठनका इन्चार्ज पुकार सीले जानकारी दिए। उक्त संस्थाले कयौँ दिदी बहिनीहरूलाई आत्महत्या गर्ने स्थितिमा पुर्याएको, समाजमा गुन्डागर्दी शैलीमा आतंक सिर्जना गरेको भन्दै नसच्चिएको खण्डमा थप कारबाही गरिने उनको भनाइ छ। यसअघि नेपाल कम्युनिस्ट पार्टीले मिटरब्याजीको आरोपमा शनिबार बिर्तामोडस्थित बुधबारे हटियामा नवराज विमलीको घर कब्जामा लिएको थियो।"
अवैध लागूऔषधसहित ६ जना पक्राउ,काठमाडौं : बढैयाताल गाउँपालिका२ फुटहाबाट अवैध लागूऔषधसहित भारत बहराईच बलेगाउँ बस्ने २५ वर्षीय मनोज कुमार थारुलाई शनिबार दिउँसो प्रहरीले पक्राउ गरेको छ। ईलाका प्रहरी कार्यालय मैनापोखर र लागूऔषध नियन्त्रण ब्यूरो नेपालगंजबाट खटिएको संयुक्त टोलीले भारतबाट नेपालतर्फ पैदल आउँदै गरेका उनलाई ब्राउनसुगर जस्तो देखिने पदार्थ ९८ ग्राम २ सय ८० मिलिग्रामसहित पक्राउ गरेको हो। यसैगरी धनगढी उपमहानगरपालिका२ मिलन चोकबाट अवैध लागूऔषधसहित २ जनालाई शनिबार दिउँसो प्रहरीले पक्राउ गरेको छ। पक्राउ पर्नेहरूमा सोही उपमहानगरपालिका१२ बस्ने २७ वर्षीय बिष्णु विष्ट र सोही उपमहानगरपालिका३ बस्ने १९ वर्षीया आस्मा श्रेष्ठ रहेका छन्। जिल्ला प्रहरी कार्यालय कैलालीबाट खटिएको प्रहरीले उनीहरूलाई खैरो हेरोइन १ सय मिलिग्रामसहित फेला पारी पक्राउ गरेको हो। यता गजुरी गाउँपालिका६ आदमघाटबाट अवैध लागूऔषध गाँजा २ केजी ५ सय ग्रामसहित गजुरी गाउँपालिका४ अदुवाबारी बस्ने २५ वर्षीय शंकर मिजारलाई शनिबार साँझ प्रहरीले पक्राउ गरेको छ। अस्थायी प्रहरी पोष्ट आदमघाटबाट खटिएको प्रहरीले उनलाई उक्त गाँजासहित फेला पारी पक्राउ गरेको हो। यसैगरी बेलौरी नगरपालिका१० भुडाबाट अवैध लागूऔषधसहित २ जनालाई शनिबार दिउँसो प्रहरीले पक्राउ गरेको छ। पक्राउ पर्नेहरूमा बझाङ तलकोट गाउँपालिका१ बस्ने २६ वर्षीय झलक बहादुर द्वाल र बझाङ मष्टा गाउँपालिका२ बस्ने राज कुमार रोकाया रहेका छन्। ईलाका प्रहरी कार्यालय बेलडाँडीबाट खटिएको प्रहरीले भारतबाट नेपालतर्फ आउँदै गरेको सुपप्र०४००१ प ०१०६ नम्बरको मोटरसाइकललाई जाँच गर्ने क्रममा मोटरसाइकलमा सवार उनीहरूलाई खैरो हेरोइन जस्तो देखिने पदार्थ १९ ग्राम ९ सय मिलिग्रामसहित फेला पारी पक्राउ गरेको हो। प्रहरीले थप अनुसन्धान गरिरहेको जनाएको छ।
दाङमा दुई केजी सुनसहित एकजना पक्राउ,"सशस्त्र प्रहरी उपरीक्षक दीपक थापाले विशेष सुराकीका आधारमा लुम्बिनी सांस्कृतिक नगरपालिका अन्तर्गतको कालीदह नाकामा उनलाई पक्राउ गरिएको जानकारी दिए। चेकजाँचका क्रममा गिरीले चलाएको बा१२च ३८२० नम्बरको कारबाट दुई वटा सुनको इँट्टा फेला परेको उनको भनाइ छ । काठमाडौं : सशस्त्र प्रहरी रुपन्देहीले करिब दुई केजी सुनसहित एक जनालाई पक्राउ गरको छ । प्रहरीले गए राति एक करोड ८५ लाख ६५ हजार तीन सय ५५ मूल्य बराबरको एक किलो ९६५ दशमलव तीन ग्राम सुनसहित दाङ घोराही नगरपालिका१० का २१ वर्षिय हुमानन्द गिरीलाई पक्राउ गरेको हो । सशस्त्र प्रहरी उपरीक्षक दीपक थापाले विशेष सुराकीका आधारमा लुम्बिनी सांस्कृतिक नगरपालिका अन्तर्गतको कालीदह नाकामा उनलाई पक्राउ गरिएको जानकारी दिए। चेकजाँचका क्रममा गिरीले चलाएको बा१२च ३८२० नम्बरको कारबाट दुई वटा सुनको इँट्टा फेला परेको उनको भनाइ छ । 'सुनमा स्वीट्जरल्याण्ड, एक किलो फाइन गोल्ड लेखिएको छ । कारमा फल्स बटम बनाई उक्त वस्तु ल्याइएको पाइएको छ', थापाले भने, 'आवश्यक कारबाहीका लागि भन्सार कार्यालयमा बुझाएका छौ, थप अनुसन्धान भइरहेको छ ।' रासस"
जलहरीको सुन जोखिने भएपछि पशुपतिनाथ मन्दिर प्रवेशमा रोक,"काठमाडौं : पशुपतिनाथको जलहरीको सुन जोखिने भएपछि मन्दिर प्रवेशमा रोक लगाइएको छ। पशुपतिनाथ परिसरमा सुरक्षा व्यवस्था कडा पारिएको छ। पूजाआजाका लागि मन्दिर पुगेका भक्तजनहरूलाई बाहिर निकालिएको छ। अहिले पशुपतिनाथका चारै ढोका बन्द गरिएका छन्। पशुपतिको जलहरी बनाउँदा सुनको सट्टा पित्तल प्रयोग गरी अनियमितता गरेको भन्दै चौतर्फी आलोचना भएपछि सुनको मात्रा जोखिन लागेको हो। पशुपति विकाश कोष परिसरमा केहीबेरपछि जलहरीको तौल जोख्ने तयारी भइरहेको छ । पशुपति विकाश कोष,प्रहरी अख्तियार दुरुपयोग अनुसन्धान आयोगलगायतका निकायका प्रतिनिधिको रोहवरमा सुन जोख्ने तयारी भइरहेको हो । महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख छ। तर पुष्टि हुन सकेको छैन। पशुपति शिवलिङ्गको गर्भगृहलाई पूर्णरुपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो ।"
भरतपुरको बजेट ६ अर्ब ३१ करोड,"चितवन : भरतपुर महानगरपालिकाले आगामी आर्थिक वर्ष २०८०८१ का लागि ६ अर्ब ३१ करोड ७९ लाख ९० हजार रुपैयाँ बजेट विनियोजन गरेको छ। महानगरको १३ औं नगर सभामा महानगरका उपप्रमुख चित्रसेन अधिकारीले बजेट पेस गरेका थिए। महानगरले आगामी वर्ष आन्तरिक आय एक अर्ब ७५ करोड हुने प्रक्षेपण गरेको छ। संघीय सरकार र प्रदेश सरकारबाट प्राप्त अनुदान १ अर्ब ८३ करोड ९९ लाख ७५ हजार, राजश्व बाडफाँटबाट ५४ करोड ८० लाख १५ हजार, जनसहभागिताबाट ५० करोड, बैंक मौज्दात १ अर्ब ६५ करोड, सडक बोर्ड नेपालबाट आउने ३ करोड रहेको छ। अन्तर सरकारी अख्तियारी शीर्षकमा अनुमानित १ अर्ब १० करोड रहने प्रक्षेपण गरिएको उपप्रमुख अधिकारीले बताए।"
पर्यटकको बसाई लम्बाउन गुराँस पार्क,"बेनी : विश्व प्रसिद्ध अन्नपूर्ण चक्रीय गन्तव्यमा समेटिएको म्याग्दीको अन्नपूर्ण गाउँपालिका६ घोडेपानी भ्रमणमा आउने पर्यटकको बसाई लम्बाउने उद्देश्यले गुराँस पार्क निर्माण भएको छ। गुराँसे जंगलबीचको सुन्दर पर्यटकीय बस्ती घोडेपानी नजिकै कालीसारमा ५० रोपनी खाली चौरमा विभिन्न संरचना निर्माण गरेर पार्क बनाइएको हो। डिभिजन वन कार्यालय म्याग्दीको सहयोगमा पार्क बनाइएको वडा अध्यक्ष रामबहादुर खड्काले जानकारी दिए। उद्यान बनाउन डिभिजन वन कार्यालय, म्याग्दीले चालु आर्थिक वर्षमा २० लाख रुपैयाँ बजेट विनियोजन गरेको थियो, उनले भने ठूलाठूला अक्षरको ब्लकबाट पोखराजोमसोम उडान भर्ने पर्यटकले जहाजबाटै हेर्न सक्ने गरी गुराँस पार्क लेखेको सेल्फी बोर्ड बनाइएको छ। घना गुराँसे जंगलविचमा रहेको पार्क अवलोकन गर्न जाने पर्यटकको लागि शौचालय, चरा अवलोकन गर्नेहरुका लागि बेञ्च, पानी पर्दा, गर्मीमा ओत लाग्ने गोलघर बनाइएको कालीसार गुराँस पार्क निर्माण समितिका अध्यक्ष सुशील पुनले बताए। पार्क भित्र ढुंगा बिछ्याएर पदमार्ग बनाइएको छ, उनले भने पार्कबाट गुराँसको जंगलको पृष्ठभूमिमा हिमालको दृश्यावलोकन गर्न सकिन्छ। पार्कको छेउमा खोल्सा परेको भाग थुनेर वन्यजन्तुका लागि पानी पिउने पोखरी पनि बनाइएको छ। अघिल्लो वर्ष यही क्षेत्रमा हर्स राइडिङ ट्रेल, साइकलिङ ट्रेल र वर्ड वाचिङ पोइन्ट बनाइएको थियो। घोडेपानीपुनहिल भ्रमणमा आउने पर्यटकको बसाई लम्बाउनका लागि गुराँसपार्क सहयोगी बन्ने डिभिजन वन कार्यालयका सहायक वन अधिकृत नरबहादुर क्षेत्रीले बताए। घोडेपानी बस्तीको सिरानबाट पश्चिमोत्तर आधा घण्टा गुराँसे जंगलभित्र हिँडेपछि कालीसारस्थित गुराँस पार्क पुगिन्छ। घान्द्रुकदेखि घोडेपानीनागीसम्म सबैभन्दा ठूलो लालीगुराँसको जंगल छ। अन्नपूर्ण संरक्षण क्षेत्र आयोजना (एकयाप) को अभिलेख अनुसार नेपालमा ३२ प्रजातिका गुराँस पाइन्छ। त्यसमध्ये घोडेपानी क्षेत्रको जंगलमा ८ प्रजातिका पाइन्छन्। पार्कबाट थप १५ मिनेट अगाडि बढेपछि गुराँसकै जंगलभित्र रहेको सुन्दर प्यारीवराह ताल पुगिन्छ। फर्कंदा प्यारीवराहबाट भलखराचौर हुँदै ४० मिनेटमा घोडेपानी बस्तीको पुछारमा आइपुगिन्छ। घोडेपानीको सिरानबाट कालीसार गुराँस पार्क हुँदै प्यारीवराह ताल पुगेर भल्खराकोबाट तल्लो बाटो हुँदै घोडेपानी साइक्लिङ गर्न सक्छन। प्यारीवराहदेखि घोडेपानीसम्मको घोडाचढी (पोन्नी ट्रेल) मा जान सकिन्छ। प्रदेश सरकारले अघिल्लो वर्ष रु २५ लाख खर्चेर घोडेपानीदेखि कालीसार (गुराँस पार्क) हुँदै प्यारीवराह ताल पुगेर भल्खरा हुँदै घोडेपानी फर्कन करिब ७ किमि साइकल लेन, हर्स राइडिङ ट्रेल र प्यारीवराह ताल फन्को लगाउने पैदल मार्ग बनाएको थियो। डिभिजन वन अधिकृत मनोज रानाभाटले पार्कले पर्यापर्यटनमा योगदान पुर्याउने र घोडेपानीमा पर्यटकको बसाइ अवधि लम्बिने विश्वास गरे। डिभिजन वन कार्यालयले ३ वर्षअघि पनि अन्नपूर्ण७ रिमा गाउँको सिरानमा रहेको नेसरानी सामुदायिक वनको ४० रोपनी घेराबन्दी गरी गुराँस पार्क बनाएको थियो। फूलबारीमा १० लाख ७० हजार रुपैयाँमा पार्क क्षेत्रलाई तारबार गरी छुट्याउने, गुराँस पार्क क्षेत्रमा एउटा गोलघर बनाइएको छ।"
नवलपरासीबाट २० हजार बढीले नागरिकता पाउँदै,"परासी : नवलपरासीबाट जन्मका आधारमा नागरिकता पाएका अभिभावकका करिब २० हजार बढी सन्तानले नागरिकता पाउने भएका छन्। सर्वोच्च अदालतले बिहीबार नागरिकता विधेयक प्रमाणीकरण गर्ने राष्ट्रपतिको निर्णय कार्यान्वयन नगर्न दिएको अन्तरिम आदेशलाई निरन्तरता नदिएपछि त्यस्ता सन्तानहरूका लागि नागरिकता पाउने बाटो खुलेको हो। आदेशसँगै जिल्ला प्रशासन कार्यालय नवलपरासीले पनि त्यस्ता सन्तानहरूलाई नागरिकता वितरणको प्रकृया सुरु गर्न लागेको छ। आइतबार जिल्ला प्रशासन कार्यालयले जिल्लाका सबै पालिकाका प्रमुख प्रशासकीय अधिकृत, वडाअध्यक्ष र सचिवहरूलाई अभिमुखीकरण कार्यक्रमको आयोजना गरेर नागरिकता प्राप्तिका लागि आवश्यक पर्ने सिफारिस र अन्य कागजातका बारेमा जानकारी गराएको छ। केही वडाअध्यक्षहरूले यसअघि नागरिकताको सिफारिस गर्दा केही कागज पत्र अस्पष्ट हुने गरी पठाउने गरेका छन्। अहिले वितरण गर्न लागिएको नागरिकतामा थप कागज पत्र पनि आवश्यक भएकाले सेवाग्राहीहरूको सहजता र वडाअध्यक्षहरूलाई थप प्रष्ट पार्न कार्यक्रम राखिएको हो, प्रमुख जिल्ला अधिकारी विश्व प्रकाश अर्यालले बताए। वडा कार्यालयबाट सिफारिस आएपछि सोमबारबाट त्यस्ता प्रकृतिका नागरिकता वितरण सुरु गरिने उनले बताए। एकै पटक संख्या बढ्ने भएकाले त्यस्ता प्रकृतिको नागरिकता वितरण गर्न जिल्ला प्रशासनले थप अधिकृत र कर्मचारीको व्यवस्था गरेको छ। जिल्ला प्रशासनबाट दैनिक १२० देखि १५० वटा नागरिकता वितरण हुँदै आएको छ। एकै पटक धेरैको संख्यामा आउन सक्ने भएकाले विद्युतीय टोकनका आधारमा नागरिकता वितरण गर्ने व्यवस्था मिलाएका छौं। यसले कर्मचारी र टाढाबाट आउने सेवाग्राहीहरूलाई पनि सहज हुने छ, प्रजिअ अर्यालले भने। जिल्लामा जन्मको आधारमा नागरिकता पाएका अभिभावकको संख्या ८ हजार १३० रहेको प्रशासनले जनाएको छ। २०६३ र २०६४ सालमा वितरण गर्दा उनीहरूले उक्त नागरिकता लिएका हुन्। त्यसमध्ये ती अभिभावकका सन्ततिलाई वंशजका आधारमा २०७० र २०७४ मा नागरिकता वितरण गरिएको थियो। त्यसबेला जन्मका आधारमा नागरिकता पाएका अभिभावकका १ हजार ९०८ जना सन्ततिले वंशजको नागरिकता पाएका थिए। केही समय नागरिकता वितरण भएपनि पुनः सर्वोच्चले रोक लगाएपछि त्यसपछि वितरण हुन सकेको थिएन। एक जना व्यक्तिको दुईदेखि तीन जना सन्तानका दरले पनि जन्मका आधारमा नागरिकता बनाउने अभिभावकको संख्या अनुसार करिब २० हजार बढी सन्तान नागरिकता बनाउनका लागि आउन सक्ने प्रशासनको अनुमान छ। जिल्लामा ७ स्थानीय तह छन्।"
तानसेन नगरपालिकाको बजेट १ अर्ब २ करोड,तानसेन : तानसेन नगरपालिकाले आगामी वर्ष २०८००८१ का लागि १ अर्ब २ करोड ८ लाख ६४ हजार ३ सय ३७ रुपैयाको बजेट पेस गरेको छ। उप प्रमुख प्रतिक्षा गाहा सिंजालीले १३ औं नगरसभामा २ अर्ब रुपैयाँको बजेट प्रस्ताव गरेकी हुन्। उपप्रमुख सिंजालीले चालुतर्फ जम्मा बजेटको ५४६१ प्रतिशतको ५६ करोड १४ लाख २५ हजार रुपैयाँ र पुँजीगत तर्फ ४५३९ प्रतिशत गरी ४६ करोड ६६ लाख ३९ हजार ३ सय ६७ रुपैया बाडफाँटको प्रस्ताव गरेकी हुन्।
जन्मदिनमा ब्लड बैंकलाई ५१ हजार सहयोग,"सिन्धुली : प्रतिनिधि सभा सदस्य लेखनाथ दाहाल (राजन) ले आफ्नो ४६ औं जन्मदिनका अवसरमा ब्लड बैंकलाई ५१ हजार रुपैयाँ सहयोग गरेका छन्। उनले नेपाल रेडक्रस सोसाइटी सिन्धुली शाखाले सञ्चालन गरिरहेको ब्लड बैंकलाई रकम सहयोग गरेका हुन्। जिल्लामा रगत संकलन तथा निःशुल्क वितरणका लागि रेडक्रसले एक करोडको फन्ड जम्मा गर्ने अभियान सुरु गरेको छ । नेकपा माओवादी केन्द्रका केन्द्रीय सदस्य तथा जिल्ला इन्चार्ज समेत रहेका दाहालले जिल्लाका नागरिकको उपचारमा रगतको अभाव हुन नदिन र आवश्यक रगत निःशुल्क वितरण गर्न जिल्लावासी तथा स्थानीय, प्रदेश र संघीय सरकारले समेत पहल गर्नुपर्ने बताए।"
भीमेश्वर नगरपालिकाको बजेट ८१ करोड,"दोलखा : भीमेश्वर नगरपालिकाले आर्थिक वर्ष २०८००८१ का लागि ८१ करोडभन्दा बढीको बजेट सार्वजनिक गरेको छ। नगरपालिकाको तेस्रो नगरसभामा आइतबार उपप्रमुख कमला बस्नेतले ८१ करोड १२ लाख ९० हजारको बजेट सार्वजनिक गरेकी हुन्। उपप्रमुख बस्नेतले सार्वजनिक गरेको बजेटअनुसार चालुतर्फ ४८ करोड ६७ लाख, ४० हजार र पुँजीगततर्फ ३२ करोड २० लाख ५० हजार र वित्त व्यवस्थापनतर्फ २५ लाख विनियोजन गरिएको छ। क्षेत्रगत रूपमा आर्थिक विकासमा ४ करोड ६८ लाख, सामाजिक विकासमा २५ करोड २७ लाख ५४ हजार, पूर्वाधार विकासमा १ करोड ७७ लाख ५० हजार विनियोजन गरिएको छ। वन, वातावरण र जलवायु परिवर्तन अनुकुलनमा ५४ लाख ५० हजार,विपद् व्यवस्थापनमा ६२ लाख ५० हजार र सुशासन तथा संस्थागत विकास (कार्य सञ्चालन तथा प्रशासनिक खर्च समेत)मा १० करोड ४९ लाख ४३ हजार विनियोजन गरिएको उपप्रमुख कमला बस्नेतले बताइन्। भीमेश्वर नगरलाई संघीय सरकारबाट ३४ करोड ५२ लाख, बागमती प्रदेश सरकारबाट १ करोड ९४ लाख १० हजार, संघीय राजश्व बाँडफाँटबाट १० करोड ७ लाख ९१ हजार तथा बागमती प्रदेश राजश्व बाँडफाँटबाट ५ करोड ६ लाख, स्थानीय राजस्व बाँडफाँटबाट ५ करोड ६ लाख रकम प्राप्त हुनेसहित गरी आर्थिक वर्ष २०८०८१ को बजेटमा समावेश गरिएको नगरपालिकाले जनाएको छ।"
पहिरोले अवरुद्ध जयपृथ्वी राजमार्ग खुल्यो,"सडकमा खसेको पहिरो स्काभेटरले पन्छाएपछि राजमार्ग सञ्चालन भएको बैतडीका प्रहरी निरीक्षक योगेश खत्रीले जानकारी दिए। पहिरो पन्छ्याइएपछि राजमार्ग सञ्चालनमा आएको र घन्टौँदेखि रोकिएका सवारीसाधन तथा अलपत्र रहेका यात्रु आआफ्नो गन्तव्यतर्फ लागेका छन् । बैतडी : निरन्तर वर्षाका कारण सडक माथिबाट खसेको पहिरोले अवरुद्ध बनेको जयपृथ्वी राजमार्ग खुलेको छ । उक्त राजमार्गअन्तर्गत बैतडीको श्रीभावरमा गएराति पहिरो खस्दा यातायात सेवा पूर्णरुपमा बन्द भएको थियो । सडकमा खसेको पहिरो स्काभेटरले पन्छाएपछि राजमार्ग सञ्चालन भएको बैतडीका प्रहरी निरीक्षक योगेश खत्रीले जानकारी दिए। पहिरो पन्छ्याइएपछि राजमार्ग सञ्चालनमा आएको र घन्टौँदेखि रोकिएका सवारीसाधन तथा अलपत्र रहेका यात्रु आआफ्नो गन्तव्यतर्फ लागेका छन् । लामो समयको खडेरीपछि मनसुनी वर्षा सुरु भएसँगै पहिराका कारण सडक, विद्यालयलगायतका संरचनामा क्षति पुग्न थालेको छ ।"
जलहरीको सुन जोखिनुअघि क्षमा पूजा र आरती गरिँदै,"काठमाडौं : पशुपतिनाथको जलहरीको सुन क्षमा पूजा र आरतीपछि जोखिने भएको छ। अहिले क्षमा पूजा र आरती भइरहेको छ। शनिबार पनि क्षमा पूजा गरिएको थियो। पशुपतिको जलहरी बनाउँदा सुनको सट्टा पित्तल प्रयोग गरी अनियमितता गरेको भन्दै चौतर्फी आलोचना भएपछि सुनको मात्रा आज जोखिने लागेको हो। अहिले नापतौल विभागको टोली,अख्तियार दुरूपयोग अनुसन्धान आयोगका प्रतिनिधि ,सुरक्षाकर्मीलगायतका अधिकारीहरू पशुपति पुगेका छन्। पशुपति विकाश कोष परिसरमा जलहरीको तौल जोख्ने तयारी भइरहेको छ । अहिले पशुपतिनाथ परिसरमा सुरक्षा व्यवस्था कडा पारिएको छ। पूजाआजाका लागि मन्दिर पुगेका भक्तजनहरूलाई बाहिर निकालिएको छ। पशुपतिनाथका चारै ढोका बन्द गरिएका छन्। पशुपति विकाश कोष,प्रहरी अख्तियार दुरुपयोग अनुसन्धान आयोगलगायतका निकायका प्रतिनिधिको रोहवरमा सुन जोख्ने तयारी भइरहेको हो । महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख भएपनि सो सुन रिङ बनाउन प्रयोग भएको पुष्टि हुन सकेको छैन। पशुपति शिवलिङ्गको गर्भगृहलाई पूर्णरुपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो ।"
"पशुपतिको जलहरीमा भ्रष्टाचार भएको आशंका, सुन जोखिने","काठमाडौं : पशुपतिनाथको जलहरीमा प्रयोग भएको सुनको तौल जोखिने भएको छ । पशुपतिको जलहरी बनाउँदा सुनको सट्टा पित्तल प्रयोग गरी अनियमितता गरेको भन्दै चौतर्फी आलोचना भएपछि सुनको मात्रा जोखिने भएको हो । महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख भएपनि सो सुन रिङ बनाउन प्रयोग भएको पुष्टि हुन सकेको छैन। । पशुपति शिवलिङ्गको गर्भगृहलाई पूर्णरुपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो । पुशपति विकाश कोष परिसरमा केहीबेरपछि जलहरीको तौल जोख्ने तयारी भइरहेको छ । पशुपति विकाश कोषका प्रवक्ता रेवतीरमण अधिकारीले जलहरीको सुन जोख्ने तयारी भइरहेको बताए । अधिकारीले अन्नपूर्णसँग भने, ४ बजे जलहरीको तौल जोख्ने भनिएको छ । अहिले तयारी भइरहेको छ ।' पशुपति विकाश कोष,प्रहरी अख्तियार दुरुपयोग अनुसन्धान आयोगलगायतका निकायका प्रतिनिधिको रोहवरमा सुन जोख्ने तयारी भइरहेको छ । जलहरीमा भ्रष्टाचार भएको विषय संसदमा समेत प्रवेश गरेको थियो । अख्तियार अनुसन्धान दुरुपयोग आयोगले समेत जलहरीको विषयमा अनुसन्धान गरिरहेको छ।"
डाक्टर सन्दुक रुइतलाई सिन्धुलीमा अभिनन्दन,"सिन्धुली : वरिष्ठ नेत्ररोग विशेषज्ञ तथा प्राध्यापक डाक्टर सन्दुक रुइतलाई सिन्धुलीमा भव्य अभिनन्दन गरिएको छ। नेपाल रेडक्रस सोसाइटी सिन्धुलीले आइतबार सिन्धुलीमाढीमा आयोजना गरेको कार्यक्रममा डाक्टर रुइतलाई भव्य रूपमा अभिनन्दन गरिएको हो। डाक्टर रुइतले आँखा उपचारका क्रममा पुर्याएको योगदान, प्रविधिको विकास, न्यून लागत र विपन्न नागरिकको निःशुल्क आँखा उपचारमा भएको प्रयासलाई उच्च सम्मान गर्दै अभिनन्दन गरिएको नेपाल रेडक्रस सोसाइटी सिन्धुलीका सभापति अशोक श्रेष्ठले जानकारी दिए। अभिनन्दित भएपछि डाक्टर रुइतले आफूले व्यक्तिगत लाभका लागि कहिल्यै नसोची नागरिकको सेवामा समर्पित हुँदा आज यस्तो सम्मान पाउन योग्य भएको स्मरण गरे। डाक्टर रुइत यसअघि विभिन्न राष्ट्रिय तथा अन्तर्राष्ट्रिय पुरस्कारबाट सम्मानित भइसकेका छन्।"
पोखरामा चट्याङ लागेर एकजनाको मृत्यु,शनिबार राति साढे ११ बजेको समयमा ढुङ्गामाटोले बनेको एकतले कच्ची घरको ढोका लगाउने क्रममा चट्याङको प्रहारबाट विक बेहोस भएका थिए। घटनालगत्तै अस्थायी प्रहरी पोष्ट बाम्दीबाट गएको प्रहरी टोलीले उनको उद्धार गरी मेट्रोसिटी अस्पताल पठाएको थियो। पोखरा : पोखरामा चट्याङ लागेर एक जनाको मृत्यु भएको छ। पोखरा महानगरपालिका२३ हर्पनका ४९ वर्षीय देवबहादुर विकको घरमै चट्याङ लागेको जिल्ला प्रहरी कार्यालय कास्कीले जनाएको छ। शनिबार राति साढे ११ बजेको समयमा ढुङ्गामाटोले बनेको एकतले कच्ची घरको ढोका लगाउने क्रममा चट्याङको प्रहारबाट विक बेहोस भएका थिए। घटनालगत्तै अस्थायी प्रहरी पोष्ट बाम्दीबाट गएको प्रहरी टोलीले उनको उद्धार गरी मेट्रोसिटी अस्पताल पठाएको थियो। उनलाई अस्पतालले आज बिहान २:२० बजे मृत घोषणा गरेको प्रहरीले जनाएको छ। प्रहरीका अनुसार मृतकको शव परीक्षणका लागि अहिले पोखरा स्वास्थ्य विज्ञान प्रतिष्ठानअन्तर्गतको पश्चिमाञ्चल क्षेत्रीय अस्पतालमा राखिएको छ।
बालिका बलात्कार गर्ने पूर्वहवल्दार पक्राउ,"विराटनगर : मोरङको कटहरी गाउँपालिका२ मा शनिबार दिउँसो सुस्त मनस्थितिकी १ जना बालिका बलात्कृत भएकी छन् । छिमेकी १४ वर्षीया बालिकालाई बलात्कार गरेको आरोपमा नेपाल प्रहरीका पूर्वहवल्दारलाई पक्राउ गरिएको छ । मोरङ प्रहरीका प्रवक्ता डीएसपी रन्जनकुमार दाहालका अनुसार बलात्कारमा संलग्न ४० वर्षीय गणेश राजवंशीलाई पक्राउ गरिएको हो । राजवंशी नेपाल प्रहरीका अवकाश प्राप्त हवल्दार हुन् । उनको घरमा किराना पसल पनि छ । प्रारम्भिक अनुसन्धानबाट आफ्ना छोरासँग खेल्न घरमा आएका बेला राजवंशीले ललाईफकाई बालिकालाई बलात्कार गरेको पत्ता लागेको दाहालले बताए । प्रहरीका अनुसार घटना दिउँसो २ बजेतिरको हो । तर, बालिकाको स्वास्थ्यमा समस्या भएको भन्दै आफन्त र परिवारका सदस्यले उपचारका लागि विराटनगर ल्याएपछि मात्रै घटना बाहिर आयो । पीडित बालिकालाई राति १२ बजेतिर अस्पताल भर्ना गरिएको थियो । अहिले अवस्था सामान्य रहेको प्रहरीले जनाएको छ । पीडित र पीडक छिमेकी हुन् । डीएसपी दाहालका अनुसार पीडित बालिका पीडक राजवंशीको छोरासँग खेल्न र पसलमा सामान किन्नका लागि उनको घरमा जानेआउने गर्थिन् । बालिकाका अभिभावक काममा गएको र छोरासँग खेल्नका लागि घरमा आएको मौका छोपेर राजवंशीले बलात्कार गरेको पाइएको उनले बताए । उनका अनुसार घटना सार्वजनिक हुनसाथ राजवंशीलाई राति नै पक्राउ गरिएको छ । उनीविरुद्ध जबरजस्ती करणी मुद्दा चलाउन अदालतबाट म्याद लिएर घटनाको थप अनुसन्धान अघि बढाउने तयारी गरिएको जानकारी डीएसपी दाहालले दिए । राजवंशीले यसअघि पनि बालिकालाई बलात्कार गरेको पाइएको प्रहरीको भनाइ छ । यसअघि घटना कहिले भयोभन्ने खुल्न सकेको छैन । तर, पटकपटक बलात्कार गरेको पाइएको जानकारी प्रहरीले दिएको छ । बलात्कारपछि अनेक डर देखाउने र धम्की दिने गरेका कारण त्रासमा परेकी बालिकाले घटनाका बारेमा कसैलाई सुनाउन नसकेको पाइयो, प्रहरी स्रोतले भन्यो, पछिल्लोपटक भने उपचारका लागि अस्पताल ल्याउनु परेपछि घटना बाहिर आएको हो । पीडित बालिका कक्षा १ मा अध्ययनरत छिन् । विद्यालय पुगेर नियमित अध्ययन गर्ने गरेको भएपनि सुस्त मनस्थितिकै कारण उनको पढाइमा प्रगति हुन नसकेको पाइएको डीएसपी दाहालले बताए । उनका अनुसार पीडितको स्वास्थ्य परीक्षणको तयारी भइरहेको छ ।"
"सधैं कटान, खै दीर्घकालीन समाधान ?","अहिले पनि अधिकांश हिमाल, पहाड र तराईका नदी किनारमा धेरै बस्ती छन्। जुन अन्य बस्तीको तुलनामा अत्यन्त जोखिमपूर्ण हो। भनाइ नै छ, विपद् बाजा बजाएर आउँदैन। त्यसैले सधैं सजक हुनै पर्छ। तर, जतिबेला प्राकृतिक वा मानवीय विपद् आउँछ केही समय चर्चा हुन्छ। समस्या केलाइन्छ र सेलाएर जान्छ। अहिले वर्षाको समय छ, बाढीपहिरोको जोखिम सबैतिर उत्तिकै छ। केही दिनयता मनसुन सक्रिय भएपछि कोसी पहाडी जिल्ला बाढीपहिरोको चपेटामा परेको छ। दर्जनौंले ज्यान गुमाए केही बेपत्ता छन्। जनधनको क्षति बढ्दो छ। तर, यो समस्या नयाँ होइन। र, पनि तीनै तहका सरकारले क्षति र विपद् रोक्ने दूरगामी निर्णय गरेका छैनन्। जब बाढीपहिरो जान्छ राहत र उद्धारमा मात्रै सक्रिय हुने चलन छ। अहिले पनि अधिकांश हिमाल, पहाड र तराईका नदी किनारमा धेरै बस्ती छन्। जुन अन्य बस्तीको तुलनामा अत्यन्त जोखिमपूर्ण हो। नदी कटान हुँदा र माथिबाट पहिरो झर्दा सबैभन्दा बढी जोखिममा यिनै बस्ती पर्छन्। अनि, जनधनको क्षति पनि त्यहीँ हुन्छ। यसको दीर्घकालीन समाधान समयमा खोज्नुपर्छ। कर्णालीको कटान, छैन दीर्घकालीन समाधान कैलालीको टीकापुर नगरपालिका८ का डंग्ला चौधरी वर्षा लागेपछि कर्णाली नदीको कटानबारे चिन्तित हुन्छन्। कर्णाली नदीले टीकापुर नगरपालिका८ श्रीलंकामा रहेको आफ्नो उब्जाउ भूमि बर्सेनि कटान गर्न थालेपछि उनी चिन्तित बनेका हुन्।टीकापुर नगरपालिका ५ पार्कपछाडि कर्णाली नदीले गरेको कटान। तस्बिर : परमानन्द पाण्डे चौधरीको जमिन कर्णाली नदीले २०६० सालबाट कटान सुरु गरेको हो। त्यहाँका अधिकांश किसानहरूको जमिन कर्णाली नदीले कटान गर्न थालेपछि उनीहरू तटबन्धका लागि जिल्ला प्रशासन, प्रदेश सरकार र स्थानीय तह धेरैपटक धाए। पटकपटकको संघर्षपछि यसै वर्षदेखि कर्णाली नदी नियन्त्रण आयोजनाले ठूला बोल्डर (ढुंगा) नदीमा खसाल्यो। कर्णाली र मोहना नदीको संगम स्थल रहेको नेपालभारत सीमा क्षेत्रमा पर्ने जग्गाहरू अधिकांश नदीले कटान गरेको छ। कर्णाली मावि सत्तीका शिक्षक भीमबहादुर महरले नदीले नेपालीको जमिन सबै कटान भइसकेको बताए। केही वर्ष पहिलेसम्म स्थानीय दीपेन्द्र भण्डारी, खड्क साउद, कालु साउद, गोपाल साउद, बलबीरे टमट्टा, डंग्ला चौधरीसहित दर्जनौं किसानको सयौं बिघा जमिनमा कर्णाली बगिरहेको छ। सत्ती कर्णाली सामुदायिक वन क्षेत्रदेखि वनगाउँसम्मको धेरै जमिन नदीले कटान गरिसकेको छ, वडा नं ८ का अध्यक्ष दीर्घबहादुर ठकुल्लाले भने। टीकापुर नगरपालिकाका उपप्रमुख खड्कबहादुर शाहले कर्णाली नदीको कटान नियन्त्रणका लागि आयोजनाले तटबन्धको स्वरूप नै परिवर्तन गर्नुपर्ने जिकिर गरे। तारजाली बर्सेनि बगाउँछ वर्षायाम सुरु भएसँगै बूढीगंगा नदी आसपासका बस्ती र खेतीयोग्य जमिन उच्च जोखिममा परेका छन्। यसले बस्ती डुबानमा पार्नुका साथै खेतीयोग्य जमिन कटान गर्दै आएको छ। बाढीको क्षति संघ, प्रदेशका मन्त्रीहरूले अनुगमन गर्ने, आश्वासन र राहत बाँड्ने गरे पनि समस्या समाधानका लागि पूर्वतयारी भने गरेको देखिँदैन। नदीले साँफेबगर आसपासका हालसम्म सयौं बिघा खेतीयोग्य जमिन कटान गरिसकेको छ। जालीमा ढुंगा भरेर हालिएका तटबन्ध बाढीले बर्सेनि बगाउने गरेको छ। जहाँ जोखिम छ, त्यहाँ तटबन्ध हँुदैन। बजेट सक्नका लागि सहज र पायक पर्ने तारजाली हालिन्छ। त्यही तारजाली पनि बाढीले बगाउँछ। २०४० सालदेखि नै खेतीयोग्य जमिन कटानको मारमा आफूहरू पर्दै आएको स्थानीय चक्र कुँवरले बताए। साँफेबगर नगरपालिका नगर उपप्रमुख शिवबहादुर कुँवरले खेती योग्य जमिन, बस्तीसँगै नगरपालिकाको भवन, एयरपोर्ट नै अति जोखिममा रहेकाले यसलाई जोगाउनतर्फ हर सम्भव प्रयास गरिरहेको बताए। तमोरको बाढीले खेतीयोग्य जमिन कटान तमोर नदीमा बर्सेनि आउने बाढीले किनारमा रहेका खेतीयोग्य जमिन कटान गर्दै आइरहेको छ। धनकुटाको चौबिसे गाउँपालिकास्थित डिहिटार, भैंसेटार, फलामेटार, हंशमोरङ र सदमटार बर्सेनि बाढीको चपेटामा पर्दै आइरहेका छन्। भैंसेटारको कुल खेतीयोग्य जमिनमध्ये ५० प्रतिशत जमिन हालसम्म तमोर नदीले कटान गरिसकेको स्थानीय राजन माझीले बताए। उनका अनुसार १२ वर्षअघिदेखि नदीको बाढीले कटान गर्न थालेको हो। गत २०७८ साल कात्तिकमा तमोर नदी र नावा खोलामा आएको बाढीले डिहिटारसहित दोभान क्षेत्रको उब्जाउ जमिनलाई बगरमा परिणत गरी दिएको थियो। दुई वर्ष बित्दा पनि अहिले उक्त क्षेत्र बगर नै रहेको छ। उक्त बाढीले ९ सय रोपनी क्षेत्रफललाई क्षति गरेको थियो। अहिले न खेत र नत बाली नै। त्यस क्षेत्रका स्थानीयले तटबन्ध रोक्न सरकारसँग माग गरे पनि कुनै सुनुवाइ भएको छैन। तराईमा उस्तै त्रास वर्षायाम सुरु हुनेबित्तिकै सर्लाहीको बागमती र लखनदेही नदी छेउछाउको बासिन्दामा त्रास छाउँछ। यी नदीले सर्लाहीका करिब दर्जनभन्दा बढी बस्तीलाई बर्सेनि दुःख दिँदै आएका छन्। वर्षायाममा कालो बादल देख्नेबित्तिकै डर लाग्ने गरेको चक्रघट्टा गाउँपालिका१ शिवनगरका चन्द्रशेखर यादवले बताए। गाउँको दुई तिरबाट नदीले घेरिएको कौडेना गाउँपालिका७ शिवनगरका बासिन्दाले प्रत्येक वर्ष वर्षायाममा समस्या भोग्दै आएका छन्। नदी किनारमा रहेका ससना फुसको घरलाई कुन बेला बाढीले बगाउँछ, टुंगो नभएको स्थानीयले गुनासो पोखे। बर्दियामा बाढीकै डर बर्दियाको पूर्वमा बबई, पश्चिममा कर्णाली नदीले जताततै कटान गर्छ। वरिपरि कर्णाली नदीले घेरिएको राजापुर नगरपालिका र गेरुवा गाउँपालिका बाढीका कारण ठूलाठूला क्षति बेहोर्ने गरेका छन्। बबई नदीको तटबन्धको काम अधुरो हुँदा गुलरिया नगरपालिकाअन्तर्गत बालापुरलगायत लटकनियाका स्थानीय अझै बाढीको जोखिम मोल्न बाध्य छन्। कर्णाली नदी तटीय राजापुर र गेरुवा क्षेत्र बर्सेनि बाढीको चपेटामा पर्दै आइरहेको राजापुर नगरपालिका निवासी स्थानीय शिक्षक छप्पुराम चौधरीले बताए। राजापुरको टिउनी, मुर्गहवा, दौलतपुर, तीघ्रा, चख्खापुर र सन्कट्टी बाढीको जोखिम क्षेत्र मानिन्छन्। सरकारले अलिअली नदी नियन्त्रणको प्रयास गरे पनि पूर्णनदी नियन्त्रण तथा समाधानका लागि दीर्घकालीन उपाय नअपनाएको चौधरीले प्रष्ट्याए। राजापुर तथा गेरुवा क्षेत्रका बाढी आउने जोखिम क्षेत्रमा तटबन्धनको काम भइरहेको कर्णाली नदी व्यवस्थापन आयोजनाबाट भर्खर बबई सिँचाइ आयोजनामा सरुवा भएका आयोजना निर्देशक सुशील चन्द्र देवकोटाले बताए। सप्तकोसी वितण्डा ३४ वर्षपछि अघिल्लो वर्ष सप्तकोसी पुरानै धारमा फर्किएपछि त्यस क्षेत्रका दुई हजार पाँच सय परिवारका झन्डै सात हजार परिवार तत्कालका लागि विस्थापित भए। पछि नदीको बहाव घटेपछि स्थानीय पुरानै बाँसस्थान फर्किए। र, घर फर्किएका उनीहरूलाई आशा थियो कि यसको दिगो समाधान हुन्छ भन्नेमा। तर, एक वर्ष बितिसक्दासमेत त्यसको समाधान हुन सकेन। बरु टालटुल गरेर बजेट सिध्याइयो। त्यसो त कटान क्षेत्रका वासीलाई सान्त्वन्ना दिन तत्कालीन गृहमन्त्रीदेखि लिएर संघीय सांसद, मुख्यमन्त्री, मन्त्री र राजनीतिक दलका नेताहरू हुलका हुल गएर सहयोग गर्ने प्रतिबद्धता जनाए। तर, परिणाममा त्यस्तो देखिएन। समस्या उस्तै रह्यो। भरपर्दो तटबाँध नलगाउँदा पुनः सप्तकोसीले बेलका नगरपालिका८ डुम्रिबोटको लाहुरखोंज नजिकबाट कटान सुरु गरेको छ। कटान नरोकिने हो भने वडा नम्बर १, २, ३, ८, ९ र सुनसरीको बरहा क्षेत्र नगरपालिका ६ र ९ का झन्डै ६ हजार सर्वसाधरण जोखिमा पर्न सक्ने स्थानीयको भनाइ छ। उदयपुरका प्रमुख जिल्ला अधिकारी तथा जिल्ला विपद् व्यवस्थापन समितिका संयोजक जनार्दन गौतमले बृहत् किसिमको बजेट ल्याएर तटबाँध नबाँध्ने हो भने दुईचार करोडले केही हुने अवस्था नरहेको बताए। सहायक प्रमुख जिल्ला अधिकारी विनोदकुमार पोखरेलले कोसी बाँध भारतीय सम्झौतासँग पनि जोडिने भएकाले भारतसँग बसेर समाधान खोजिनु पर्ने जनाए। नारायणीको जोखिममा नवलपरासी पश्चिम नवलपरासीका दक्षिणभेगमा स्थानीयलाई यस वर्ष पनि डुबान र कटानको जोखिमले त्रास बढाएको छ। गण्डक सम्झौताअनुसार नारायणी नदी छेउमा भारतले ठोकर र बाँधसहितका संरचना निर्माण गरेको छ। संरचना जीर्ण भएका कारण दक्षिण भेगका सुस्ता, प्रतापपुर र सरावल गाउँपालिकाका करिब २० बढी गाउँ डुबान र कटानको जोखिममा पर्दै आएका हुन्। हरेक वर्ष भारतीय पक्षले संरचनाको मर्मत गर्ने भए पनि गुणस्तरहीन काम गर्दा गाउँ जोखिममा पर्ने गरेको स्थानीयको भनाइ छ। तीन वर्षअघि गण्डक बाँधका कारण गाउँ डुबानमा परेपछि स्थानीयले भारतीय नहर नै फुटाई दिएका थिए। अहिले पनि बाँधका कारण नारायणी नदीको सतह बढ्न गई जोखिम हुने भन्दै स्थानीय त्रासमा छन्। यसवर्ष फेरि भारतीय पक्षले नारायणी नदी छेउमा निर्माण भएका ठोकर र बाँध मर्मत गरिरहेको छ। मर्मतका क्रममा आवश्यक पर्ने नदीजन्य पदार्थ नारायणी नदीबाटै निकालेकाले बस्ती जोखिममा पर्ने देखिएको छ। सुस्ता गाउँपालिकाले तोकिएको स्थानबाट नदीजन्य पदार्थ निकाल्न अनुमति दिए पनि उक्त क्षेत्रबाट नभई जोखिम क्षेत्रबाट जथाभावी निकाल्न थालेपछि थप क्षति हुने संभावना बढेको स्थानीयको भनाइ छ। सुस्ताका रामनरेश गुप्ताले भारतीय पक्षले जथाभावी नदीजन्य पदार्थ निकालेका कारण भएका संरचनामा क्षति पुग्ने र डुबान र कटानको जोखिम बढेको बताए। भारतीय पक्षले अहिले सुस्ता गाउँपालिका४ मा पर्ने बी ग्याब को स्पर नं ६ देखि १७ नम्बर सम्मको लिंक बाँध र स्परको मर्मत एवं निर्माण कार्य सुरु गरिएको छ। त्यस्तै वडा नम्बर ५ अन्तर्गत पर्ने स्पर नम्बर १ देखि ५ सम्मको लिंक बाँध र नेपाल बाँधमा रहेका बाँधको चौडा र स्परको मर्मत एवं निर्माण कार्य गरिरहेको छ। कर्णालीको कटान, छैन दीर्घकालीन समाधान बूढीगंगाले बर्सेनि बगाउँछ तारजाली, कटान तीव्र तमोरको बाढीले धनकुटामा मास्दै खेतीयोग्य जमिन सर्लाहीको बागमती र लखनदेही नदी छेउछाउको बासिन्दामा बर्खामा त्रास बर्दियाको पूर्वमा बबई र पश्चिममा कर्णाली नदीले जताततै कटान सप्तकोसी वितण्डा सधैं उस्तै नारायणीको जोखिममा नवलपरासी सुनसरीमा बाढीले सधंै क्षति, छैन उच्च सर्तकता केशलिया र सिंघियाको जोखिममा विराटनगर विपद्बाट बागमतीमा १४७ को मृत्यु सुस्ता गाउँपालिकाका अध्यक्ष टेकनारायण उपाध्यायले आईईई गरेको स्थान (वडा नम्बर ५ को क्षेत्र)बाट निकाल्न अनुमति दिए पनि अन्यत्र निकालि दिँदा समस्या भएको बताए। यसैबीच यसवर्ष वर्षायामबाट हुन सक्ने जोखिमलाई मध्यनजर गर्दै जिल्ला विपद् व्यवस्थापन समितिले पूर्वतयारी थालेको सहायक प्रमुख जिल्ला अधिकारी प्रकाश अर्यालले जानकारी दिए। बूढीगंगाको कटानले दर्जनौं बस्ती जोखिममा बूढीगंगा नगरपालिका१ अमकोटका स्थानीय ५ वर्षयता वर्षात् सुरु भएपछि कहिलै सुत्न पाउँदैनन्। त्रिवेणी नगरपालिका९ पैमाको पहिरोले बूढीगंगा नदीलाई बूढीगंगा नगरपालिका तीर धकेलेपछि अमकोट गाउँ पूरै पहिरोको जोखिममा रहेको छ। बूढीगंगा नदीको प्रेसरले पहिरो अमकोट गाउँनजिकै पुगेपछि अमकोटका १ सय ३५ बढी परिवार पहिरोको उच्च जोखिममा रहेका बूढीगंगा नगरपालिका१ का वडा अध्यक्ष रणबहादुर थापाले बताए। पहिरोले साँफे मार्तडी सडक भासिँदै गएको छ। खेतीयोग्य जमिन त पूरै सडकले काटेर सुकुमबासी भयौं, अब घरहरू सबै पहिरोले लग्ने भयो, स्थानीय हिरा पाध्यायले बताए। अमकोट गाउँ नै पहिरोको उच्च जोखिममा रहेको विषय जिल्ला दैविकप्रकोप उद्धार समितिलाई ५ वर्षदेखि जानकारी गराउँदै आए पनि सुनुवाइ नगरेको बूढीगंगा नगरपालिका२ का वडा अध्यक्ष पदम भण्डारीले बताए। बाजुरा जिल्लाका प्रमुख जिल्ला अधिकारी कृष्ण गैह्रेले तत्काल जे समस्या आउँछ, त्यसैगरी समस्या समाधानको तयारीमा जुटेको बताए। नदीले खेतीयोग्य जमिन र बाजुरा र अछाम जिल्लाका दर्जनौं बस्ती जोखिममा हँुदा पनि संघ र प्रदेश सरकारले यसबारे चासो नदिएको स्थानीय बताउँछन्। सुनसरीमा छैन उच्च सर्तकता बाढीपहिरो र डुवानबाट सर्वसाधारणको जिउधनको सुरक्षामा स्थानीय सरकार र प्रशासनले उच्च सर्तकता नअपनाउँदा स्थानीय बासिन्दा सधैं त्रासमा बस्न बाध्य हुनु परेको सप्तकोसी बाढीपीडित संर्घष समितिका सचिव बाबुराम कार्कीले बताए। उनले सप्तकोसी नदीमा पानीको बहाव उच्च हुँदासमेत कोसी ब्यारेजका सबै ढोका नखोलेका कारण यस क्षेत्रका बासिन्दा त्रसित हुनु परेको बताए। सप्तकोसी ब्यारेजका ढोका भारत अनुकूल खोल्ने गरेका कारण कोसीको बाढीले स्थानीयको घरजग्गा बगाउने गरेको छ। त्यस्तै धरानका सेउती, सर्दु, इटहरीको बढीखोला र इनरुवाको सुनसरी खोलामा आएको बाढी बस्तीमा पस्ने गरेको छ। जसका कारण बर्सेनि हजारौं घर परिवार डुवानमा पर्ने गरेका छन्। धरान ४, ५ र २० मा पहिरोले सडक अबरुद्ध पार्ने गरेको छ। बाढीबाट विस्थापित भएकाको जिउधनको सुरक्षामा सरकार गम्भीर नबनेको नेपाल यातायात स्वतन्त्र मजदुर संगठनका केन्द्रीय सदस्य लक्ष्मी बानियाँले बताए। सुनसरीका निमित्त प्रमुख जिल्ला अधिकारी माधवप्रसाद ढुंगानाले बाढी जुनसुकै बेला मानव बस्तीमा पसेर क्षति गर्न सक्ने भएकाले यस क्षेत्रका बासिन्दालाई सचेत हुन आग्रह गरिएको बताएका छन्। केशलिया र सिंघियाको जोखिममा विराटनगर विराटनगर महानगरपालिका क्षेत्र केशलिया (बूढी) र सिंघिया खोलाका कारण ठूलो जोखिममा छ। विराटनगरमा यिनै २ वटा खोलाका कारण बर्सेनि डुबान, कटान र भूक्षयको समस्या निम्तिने गरेको छ। डुबानको प्रमुख कारक हो केशलिया र सिंघिया खोला। अव्यवस्थित बसोबास, निकासको अभाव, ढल तथा नाला निर्माणमा गरिएको बेवास्ता त छँदै छन्। यी खोलामा आएको बाढी ओभरफ्लो भएर बस्तीमा पस्दा विगतमा ठूलै क्षति बेहोर्नु परेको थियो। बाढीले दर्जनौं परिवारको उठिबास बनायो। केशलिया र सिंघिया विराटनगरलाई २ तिरबाट घेरेर बग्ने खोला हुन्। जिल्ला विपद् पूर्वतयारी तथा प्रतिकार्य समिति मोरङले विराटनगरको प्रमुख जोखिमका रूपमा यी खोलालाई सूचीकृत गरेको छ। सम्भाव्य प्रकोप आंकलन तथा सम्भावित प्रभाव क्षेत्रको नक्सांकनले विराटनगरका १, २, ४, ५, ६, ७, ८, ११, १२, १४, १६, १९ र १९ नम्बर वडाहरूलाई डुबानबाट सबैभन्दा प्रभावित र जोखिम क्षेत्र मानेको छ। विराटनगर महानगरका प्रवक्ता सन्तोष न्यौपानेले डुवानबाट बस्तीलाई बचाउन सरसफाइ गरेर ढल तथा नालाहरू क्लियर गर्ने काम भइरहेको बताए। उनका अनुसार केशलिया खोलामा तटबन्ध निर्माणका लागि संघीय सरकारले ६८ करोड छुट्याएको छ। जिल्ला प्रशासन कार्यालय मोरङका विपद् पूर्वतयारी तथा प्रतिकार्य सम्पर्क व्यक्ति परमेश्वर भट्टराईका अनुसार बाढीबाट प्रभावित हुने परिवारलाई तत्कालका लागि अल्पकालीन आश्रयस्थलका रूपमा विभिन्न स्थान तोकिएको छ। मनसुनजन्य विपद्बाट नागरिकको सुरक्षाका लागि पूर्वतयारीको काम अन्तिम चरणमा पुगेको उनको भनाइ छ। विराटनगरमा ४ हजार ३ सय ५० बढी घर परिवार बाढी र डुबानको जोखिममा रहेको तथ्यांक छ। आश्वासन मात्रै पछिल्लो पटक प्रधानमन्त्री पुष्पकमल दाहाल प्रचण्ड ले सिन्धुपाल्चोकको मेलम्ची क्षेत्रको भ्रमण गर्दै मेलम्ची खोलामा आएको बाढीले बगाएको सडकलाई थप व्यवस्थित गर्न सरकारले आवश्यक बजेट व्यवस्था गर्ने बताए। उनले बाढीले मेलम्ची आसपासका चार सय घर नष्ट भएको र ती क्षेत्रका स्थानीयको भोग्नु परेको समस्यालाई सरकारले सम्बोधन गर्ने आश्वासन दिए। तर, स्थानीयले भने सरकारको आश्वासनलाई विश्वास गर्न छाडेको छ। बाढीले घरखेत बगाएपछि बेसहारा बनेकी हेलम्बु२ गणेशेबगरका गोरी तामाङ सरकारले आश्वासन मात्रै दिने गरेको बताउँछिन्। पोहोर पनि सरकारले घर बनाइदिने भनेको थियो, उनले भनिन्, खै अझै बनेको छैन, हामीले सास्ती खेपिरहनु परेको छ। सरकारले गर्छ कि भन्ने आस मरिसक्यो। गत साल केपी शर्मा ओली नेतृत्वको सरकारले घरबारविहीनलाई पाँच लाखका दरले रकम उपलब्ध गराउने घोषणा गरेको थियो। उक्त निर्णय हालसम्म पनि कार्यान्वयन नहुँदा बाढी प्रभावितको बिचल्ली भएको छ। सिन्धुपाल्चोकलाई सरकारले गत वर्ष संकटग्रस्त जिल्लासमेत घोषणा गरेको थियो। बस्ती संरक्षण, स्थानान्तरण र पुनःनिर्माणका कुरा उठे पनि अहिलेसम्म काम हुन सकेको छैन। विपद्बाट बागमतीमा १४७ को मृत्यु प्राकृतिक विपद्बाट बागमती प्रदेशको १० जिल्लामा तीन आर्थिक वर्षमा १ सय ४७ को ज्यान गएको छ। चालू आर्थिक वर्ष २०७९८० को असार पहिलो सातासम्म प्राकृतिक विपद्बाट २२ जना, अघिल्लो आर्थिक वर्ष २०७८७९ मा २६ र २०७७७८ मा ९९ जनाको ज्यान गएको बागमती प्रदेश प्रहरी कार्यालयले जनाएको छ। बागमती प्रदेशमा आर्थिक वर्ष २०७७७८ देखि २०७९८० को हालसम्मको अवधिमा बिभिन्न प्राकृतिक बिपत्तिबाट १ सय ३६ जना घाइते र ५२ जना बेपत्ता भएको बागमती प्रदेश प्रहरी कार्यालयका प्रवक्ता एसएसपी दीपक रेग्मीले बताए। यस अवधिमा तीन हजार ६२ परिवार पीडित भएका छन्। तीन आर्थिक वर्षको बीचमा १ अर्ब ५५ करोड ९ लाख ४६ हजार रुपैयाँ बराबरको क्षति भएको प्रदेश सरकारको तथ्यांक छ। बागमती प्रदेशको १० जिल्लामा बाढीबाट २ सय ५६, डुबानबाट ५६, कटानबाट ७४ र पहिरोबाट ४ सय ६० स्थान जोखिमयुक्त रहेको बागमती प्रदेश प्रहरी कार्यालयले जनाएको छ। यो वर्ष क्षति न्यूनीकरण र पूर्वतयारीका लागि भन्दै बागमती प्रदेश सरकारले विपद्को उच्च जोखिम रहेको १० जिल्लाका १० स्थानीय तहलाई १ करोड रुपैयाँ पठाएको छ। तर, विपद् न्यूनीकरण, रोकथाम र नियन्त्रणका लागि उक्त रकम पर्याप्त छैन। हामीले १० जिल्लाको १० स्थानीय तहलाई रकम पठाएका छौं, साथै आवश्यकता र मागका आधारमा विपद् उद्धार सामग्रीहरू पनि पठाइरहेका छौं, आन्तरिक मामिला तथा कानुन मन्त्रालय विपद् व्यवस्थापन शाखा प्रमुख रविता कार्कीले भनिन्। विपद् उद्धार तथा व्यवस्थापनका लागि प्रदेशभरका कबिर एक हजार प्रहरीलाई चौबिसै घण्टा उच्च सतकर्ता र तयारी अवस्थामा राखिएको बागमती प्रदेश प्रहरी कार्यालयले जनाएको छ। कृष्ण सारु मगरहेटौंडा, किशोर बुढाथोकीविराटनगर , भरत खड्काउदयपुर, हरि शर्मापरासी, रत्नप्रसाद आचार्यधरान, हरिबहादुर लम्जेलधनकुटा , परमानन्द पाण्डेटीकापुर, गीता कुँवरअछाम, सुनील ठाकुरमलंगवा, यादव आचार्यगुलरिया , पदमबहादुर सिंहबाजुरा , सुन्दर शिरीषसिन्धुपाल्चोक"
चितवनको इच्छाकामनामा श्रमदानबाट पुल बनाइँदै,"गाउँपालिका अध्यक्ष दानबहादुर गुरुङले शनिबार श्रमदान गरेर पुल निर्माणको काम शुभारम्भ गरे। उनले गाउँघरमा श्रमदान गरेर विकास निर्माणका काम गर्ने परम्परा हराउन थालेको भन्दै पालिकाले श्रमदानमा जुट्न स्थानीयलाई प्रोत्साहन गरेको बताए। चितवन : चितवनको इच्छाकामना गाउँपालिकाले श्रमदानबाट पुल निर्माण सुरु गरेको छ। इच्छाकामना गाउँपालिका७ को गर्दास र स्याङ्दी जोड्ने पुल श्रमदानबाट निर्माण गर्न सुरु गरिएको हो। गाउँपालिका अध्यक्ष दानबहादुर गुरुङले शनिबार श्रमदान गरेर पुल निर्माणको काम शुभारम्भ गरे। उनले गाउँघरमा श्रमदान गरेर विकास निर्माणका काम गर्ने परम्परा हराउन थालेको भन्दै पालिकाले श्रमदानमा जुट्न स्थानीयलाई प्रोत्साहन गरेको बताए। उनले श्रमदानका लागि जनप्रतिनिधि, कर्मचारी र स्थानीय बासिन्दालाई आह्वान गरिएको जानकारी दिए। 'तीसदेखि ४० प्रतिशत श्रमदानबाट पुल निर्माणको काम गर्नेछौँ', उनले भने, 'प्राविधिक र निर्माण सामग्रीका लागि आवश्यक बजेट गाउँपालिकाले व्यवस्था गरेको छ।' उनले पुल निर्माणका लागि गाउँपालिकाले १५ लाख बजेट विनियोजन गरेको जानकारी दिए। असार महिनाभित्र सम्पन्न गर्ने गरी काम अघि बढाइएको भन्दै उनले पालिकाले नियमित निगरानी गर्ने बताए। यसअघि हरिपुर खोलामा राखिएको बेलीब्रिजको संरचना प्रयोग गर्ने गरी स्याङ्दी खोलमा पुल निर्माण गर्न लागिएको इच्छाकामना७ का वडाध्यक्ष बमबहादुर रानामगरले जानकारी दिए। हरिपुर खोलामा अहिले पक्की पुल निर्माण भइसकेको छ। उनले बेलीब्रिज राख्नका लागि वडावासीले श्रमदान गर्ने बताए। उनले पुल निर्माणपछि गर्दास र स्याङ्दीका बासिन्दा लाभान्वित हुने जानकारी दिए। हरेक वर्ष स्याङ्दी खोलामा आउने बाढीका कारण विद्यालय जाने विद्यार्थी र स्थानीयले सास्ती खेप्दै आउनुपरेको थियो।"
तीन दिनको मौसम पूर्वानुमान : आज कहाँकहाँ हुँदैछ भारी वर्षा ?,"काठमाडौं : बागमती, गण्डकी, लुम्बिनी, कर्णाली र सुदूरपश्चिम प्रदेशका प्रदेशका एकदुई स्थानमा भारी वर्षाको सम्भावना रहेको छ। मौसम पूर्वानुमान महाशाखाले आइतबार बिहान जारी गरेको मौसम पूर्वानुमान बुलेटिन आज भारी वर्षाको सम्भावना रहेको छ। हाल नेपालमा मनसुनी वायु र भारतको उत्तर प्रदेश आसपास रहेको न्यून चापिय प्रणालीको प्रभाव रहेको छ। जारी बुलेटिनमा हाल देशका विभिन्न स्थानमा मध्यम वर्षा भइरहेको छ । महाशाखाका अनुसार आइतबार दिउँसो देशभर सामान्यदेखि पूर्णतया बदली रहनेछ। बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको बुलेटिनमा उल्लेख छ। राती पनि बागमती, गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । लुम्बिनी, कर्णाली र सुदूरपश्चिम प्रदेशका प्रदेशका एकदुई स्थानमा भारी वर्षाको पनि सम्भावना रहेको छ। महाशाखाका अनुसार सोमबार बागमती, गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानमा भारी वर्षाको पनि सम्भावना रहेको छ। मंगलबार पनि बागमती र कर्णाली प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। बागमती प्रदेशको एकदुई स्थानमा भारी वर्षाको पनि सम्भावना रहेको छ।"
"बागलुङमा चट्याङ लागेर दुई जनाको मृत्यु, एक घाइते",चट्याङ लागेर चित्रबहादुरकी श्रीमती यमकुमारी विक घाइते भएको जिल्ला प्रहरी कार्यालय बागलुङका सूचना अधिकारी प्रहरी नायब उपरीक्षक मदन केसीले जानकारी दिए। बागलुङ : बागलुङमा चट्याङ लागेर दुई जनाको मृत्यु भएको छ । ढोरपाटन नगरपालिका५ पाखापानीका चित्रबहादुर विकको घरमा शनिबार राति ९ बजे चट्याङ पर्दा उनको छ वर्षीय दिनेश विक र नौ वर्षीया छोरी सुनिता विकको मृत्यु भएको हो । चट्याङ लागेर चित्रबहादुरकी श्रीमती यमकुमारी विक घाइते भएको जिल्ला प्रहरी कार्यालय बागलुङका सूचना अधिकारी प्रहरी नायब उपरीक्षक मदन केसीले जानकारी दिए। चट्याङले घर नजिकै बाँधेको एक भैँसीसमेत मेरेको प्रनाउ केसीको भनाइ छ । घाइते यमकुमारीलाई उद्धार गरी अस्पताल पठाइएको उनले बताए।
"हेटौंडामा सवारी दुर्घटना, एकजनाको मृत्यु","हेटौंडा : त्रिभुवन राजपथ अन्तरगतको हेटौंडा उपमहानगरपालिका वडा नम्वर२ चौकिटोलस्थित खण्डमा गएराति भएको सवारी दुर्घटनामा एक जनाको मृत्यु भएको छ । मृत्यु हुनेमा हेटौंडा१, जरुवाटोल निवासी वर्ष २५ का अमित कपाडी रहेका छन् । कपाडी दुर्घटनामा परेर गम्भीर घाइते भएका थिए । उनको हेटौंडा अस्पतालमा उपचारको क्रममा गएराति नै मृत्यु भएको जिल्ला प्रहरी कार्यालय मकवानपुरले जनाएको छ । भैंसेबाट हेटौंडातर्फ आउँदै गरेको बागमती प्रदेश ०३००२ प ६४४ नम्वरको स्कुटरलाई विपरित दिशातर्फ जाँदै गरेको बागमती प्रदेश ०३००१ ख ८५१ नम्वरको टिपरले ठक्कर दिँदा दुर्घटना भएको थियो । सोही दुर्घटनामा परेर स्कुटरका चालक सामान्य घाइते भएका छन् । उनी हेटौंडा अस्पतालमा उपचार पश्चात घर फर्किसकेका छन् । प्रहरीले ठक्कर दिने टिपर चालकलाई नियन्त्रणमा लिएको छ ।"
भद्रपुरको एसियन प्लाइउड उद्योगमा भारतीय मजदुर मृत फेला,झापा : भद्रपुर८ स्थित जनता चोक छेउ रहेको एसियन प्लाइउड उद्योग (अन्नपूर्ण प्लाई) मा एक भारतीय मजदुर मृत अवस्थामा फेला परेका छन्। भारत किसनगञ्ज जिल्ला गलगलिया ३ भादगाउँ निवासी ५३ वर्षीय मोहम्मद हफिज उदीन मृत फेला परेको जिल्ला प्रहरी कार्यालय झापाले जनाएको छ। उनी विगत पाँच वर्षदेखि एसियन प्लाइउड उद्योगमा कार्यरत थिए। शुक्रबार राती अबेरसम्म काम गरेर उद्योगभित्र रहेको कोठामा उनी सुत्न गएका थिए। शनिबार दिउँसो ३ बजेसम्म घर नगएपछि उनका छोरा मोहम्मद सबिर बुबालाई खोज्न उद्योग पुगेका थिए। उद्योगको कोठामा गएर हेर्दा ओछ्यानमा सुतेको अवस्थामा बुबा मृत देखेपछि उनले तत्काल सबैलाई जानकारी गराएका थिए। त्यसपछि वडा प्रहरी कार्यालय भद्रपुरका इन्स्पेक्टर सन्तोषकुमार बुढाथोकीसहितको टोली तत्काल घटनास्थल पुगेका थिए। शवको कानुनी प्रक्रिया पूरा गरी प्रादेशिक अस्पताल भद्रपुरमा पोस्टमार्टम गरी परिवारजनलाई जिम्मा लगाइसकेको प्रहरीले जनाएको छ। उद्योगको कोठाभित्र मजदुर मृत भेटिए पनि उद्योग सञ्चालक र व्यवस्थापन पक्षले थाहा नपाउनु घटनाले मजदुर पक्षका आफन्तजन आक्रोशित बनेका थिए। उद्योग सञ्चालक र व्यवस्थापन पक्षको लापरबाहीका कारण मजदुर उदीनको मृत्यु भएको आफन्तजनहरूको भनाई छ। घटनाको बारेमा छानबिन गर्न उनीहरूले प्रहरीसँग माग समेत गरेका छन्।
"वर्षाले किसान खुसी, रोपाइँ सुरु","रोपाइँका लागि वर्षाले निकै राहत गरेको बैतडीको दोगडाकेदार३ श्रीकोटका किसान प्रेमसिंह धामीले बताए । यसअघि असार पहिलो सातासम्म पनि रोपाइँका लागि वर्षा नहुँदा यहाँ किसान चिन्तित भएका थिए । बैतडी : लामो समयपछि वर्षा सुरु भएसँगै बैतडीका किसान खुसी भएका छन् । वर्षापछि रोपाइँ गर्न पाएको र वर्षे बालीलाई पनि राहत पुगेपछि यहाँका किसान खुसी भएका हुन् । रोपाइँका लागि वर्षाले निकै राहत गरेको बैतडीको दोगडाकेदार३ श्रीकोटका किसान प्रेमसिंह धामीले बताए । यसअघि असार पहिलो सातासम्म पनि रोपाइँका लागि वर्षा नहुँदा यहाँ किसान चिन्तित भएका थिए । उनले भने, 'वर्षा नहुँदा यसअघि रोपाइँ गर्न सकिएको थिएन, वर्षे बालीलाई पनि राहत भएको छ । रोपाइँ पनि सुरु भएको छ ।' यसअघि वर्षा नभएर रोपाइँ गर्न नसकिएको र मकै, भटमासलगायतका बर्खेबाली सुक्ने अवस्थामा पुगेका र वर्षाले राहत भएको मेलौली नगरपालिका२ सलेनाकी हसांदेवी चन्दले बताए। उनले भने, 'वर्षा नहुँदा सुक्न लागेका बालीनालीलाई पनि राहत भयो, रोपाइँ गर्न पनि सहज भएको छ ।' वर्षा भएसँगै यहाँका किसानलाई रोपाइँ गर्न चटारो परेको छ । सिँचाइको सुविधा भएको ठाउँमा रोपाइँ अन्तिमतिर पुगेको र आकाशे पानीले रोपाइँ हुने क्षेत्रमा पनि धमाधम भइरहेको छ । जेठ १५ गतेदेखि असार मसान्तसम्म रोपाइँका लागि उत्तम समय मानिन्छ । बैतडीमा जेठको अन्तिम सातादेखि नै रोपाइँ गर्न सुरु गरिएकामा असार मसान्तसम्म समाप्त हुने किसानले बताएका छन् । जिल्लाको सुर्नया नदी किनार, चौलानी नदी किनार, पुर्चौडीको हाट, पाटन, पञ्चेश्वरलगायतका बेँसी क्षेत्रमा रोपाइँ भए पनि अन्य क्षेत्रमा वर्षापछि हाल भइरहेको छ । पाटन नगरपालिकाको पाटन फाँट, सलेना, डिलाशैनी गाउँपालिका, सिगास गाउँपालिकाका विभिन्न क्षेत्र, दशरथचन्द नगरपालिकाको सेरा धानखेतीको पकेट क्षेत्र हुन् । बैतडीमा नौ हजार हेक्टर क्षेत्रफलमा धानखेती गरिन्छ ।"
ग्यास आयात कम गर्न नगरपालिकाले दियो डेढ सय बढीलाई विद्युतीय चुलो,"सोलुखुम्बु : खोटाङको हलेसी तुवाचुङ नगरपालिकाले ग्यास आयात कम गर्न निःशूल्क विद्युतीय चुलोको प्रयोगलाई जोड दिएको छ । नगरपालिकाले विद्युतीय चुलोको प्रयोगलाई बढवा दिन डेढ सय बढी परिवारलाई चुलो वितरण गरेको हो। यस वर्ष नगरले १५६ जनालाई विद्युतीय इन्फ्रारेड चुलो वितरण गरेको नगर प्रमुख विमला राईले बताइन् । जसमा १ सय ३९ जना शिक्षिका र १७ जना पूर्व महिला जनप्रतिनिधि रहेका छन् । चालु आर्थिक वर्ष २०७९०८० मा नगरपालिकाले २ सय वटा इन्फ्रारेड चुलो खरिद गरेको थियो । जसमध्ये नगरपालिका भरिका शिक्षिक र पूर्व महिला जनप्रतिनिधिलाई शनिबार नगर प्रमुख विमला राई, उपप्रमुख रमेशकुमार राउत र प्रमुख प्रशासकीय अधिकृत कैलाश बहादुर ठकुराठीले चुलो वितरण गरेका हुन् । बाँकी रहेको चुलो एकल महिला र विधुर पुरुषलाई प्रदान गरिने नगर प्रमुख राईले बताइन् । देश बाहिर जाने रकमलाई अध्याधिक रकमलाई रोक्न विद्युतीय चुलोको प्रयोगलाई नगरपालिकाले जोड दिएको प्रमुख राईको भनाइ छ । आजभोलि धेरैले ग्यास प्रयोग गर्न थालिसकेका छन्, जसले गर्दा हाम्रो अध्याधिक रकम अन्य देशमा जान्छ, विद्युतीय चुलो प्रयोग गर्दा विद्युतको महसुल तिर्नु परे पनि आफ्नै देशमा रहन्छ, नगर प्रमुख राईले भनिन्।"
राष्ट्रपति पौडेलको स्वास्थ्य अवस्था सामान्य,काठमाडौं : राष्ट्रपति रामचन्द्र पौडेलको स्वास्थ्य अवस्था सामान्य रहेको छ। त्रिभुवन विश्वविद्यालय चिकित्साशास्त्र अध्ययन संस्थान मनमोहन कार्डियोथोरासिक भास्कुलर तथा ट्रान्सप्लान्ट सेन्टरका कार्यकारी निर्देशक प्राडा रत्नमणि गजुरेलद्वारा आज जारी विज्ञप्तिमा राष्ट्रपति पौडेलको स्वास्थ्य अवस्था हाल सामान्य रहेको उल्लेख छ। डा गजुरेलका अनुसार स्वास्थ्य अवस्था सामान्य रहेपनि पौडेल चिकित्सकको निगरानीमा रहेका छन्। मुटुमा समस्या देखिएपछि राष्ट्रपति पौडेल गत असार २ गते सेन्टरमा भर्ना भएका थिए। उनको मुटुमा पेसमेकर राखिएको छ । त्यसअघि पौडेलले सहिद गंगालाल राष्ट्रिय हृदय केन्द्र बाँसबारीमा पनि उपचार गराएका थिए । बाँसबारीमा एन्जिओप्लास्टी गरेर बन्द भएको मुटुको नसा खुलाइएको थियो ।
"बागलुङमा जीप दुर्घटना : एक जनाको मृत्यु, दुई घाइते",जिल्ला सदरमुकाम बागलुङ बजारबाट धम्जातर्फ जाँदै गरेको ध१ज ७१९० नम्बरको जीप दुर्घटना हुँदा धम्जाका १८ वर्षीय विजय विकको मृत्यु भएको प्रहरीले जनाएको छ। विकको घटनास्थलमै मृत्यु भएको प्रहरीको भनाइ छ। बागलुङ : जिल्लाको काठेखोला गाउँपालिका३ धम्जाको रामचालुमा शनिबार राति जीप दुर्घटना हुँदा एक जनाको मृत्यु भएको छ भने दुई घाइते भएका छन्। जिल्ला सदरमुकाम बागलुङ बजारबाट धम्जातर्फ जाँदै गरेको ध१ज ७१९० नम्बरको जीप दुर्घटना हुँदा धम्जाका १८ वर्षीय विजय विकको मृत्यु भएको प्रहरीले जनाएको छ। विकको घटनास्थलमै मृत्यु भएको प्रहरीको भनाइ छ। घाइते दुई जनालाई उपचारका लागि बागलुङ सदरमुकाम ल्याइएको सूचना अधिकारी केसीले जानकारी दिए। जीप करिब सडकबाट ५० मिटर तल खसेको बताइएको छ।
पहिरो हटाएर कान्तिलोकपथ सडकखण्डमा यातायात सुचारु,"हेटौंडा : कान्तिलोकपथ सडकखण्ड अन्तरगत हेटौंडाकाठमाडौँ जोड्ने सडक सञ्चालनमा आएको छ । अविरल वर्षापछि आएको पहिरो हटाएर आज बिहानैबाट सडक सञ्चालनमा ल्याइएको जिल्ला प्रहरी कार्यालय मकवानपुरले जनाएको छ । उक्त सडकखण्ड अन्तरगत पर्ने ललितपुरको भट्टेडाँडा नजिकै प्रहरी चौकीको दक्षिणतर्फ पहिरो गएपछि हिजो बिहानबाट सडक अवरुद्ध भएको थियो । अहिले हेटौंडाकाठमाडौं जोड्ने त्रिभुवन राजपथ, पूर्वपश्चिम राजमार्ग र भीमफेदी कुलेखानी हुँदै फाखेल, सिस्नेरी सडकखण्डमा पनि सवारीसाधन संचालनमा रहेको प्रहरीले जनाएको छ ।"
राक्सिराङको बजेट ५७ करोड ८८ लाख,"हेटौंडा : मकवानपुरको राक्सिराङ गाउँपालिकाले आगामी आथिर्क वर्ष २०८००८१ को लागि नीति तथा कार्यक्रम र बजेट सार्वजनिक गरेको छ । पालिकाको १४ औँ गाउँसभामा उपाध्यक्ष बनस्तम थिङले कूल ५७ करोड ८८ लाख ९७ हजार १९७ रुपैयाँको बजेट प्रस्तुत गरेका हुन् । बजेटमा पुँजीगततर्फ २४ करोड ५३ लाख ६५ हजार र चालुतर्फ ३५ करोड ४१ लाख ६० हजार रुपैयाँ छुट्याइएको छ । गाउँपालिकाले सामाजिक विकासतर्फ २२ करोड ६७ लाख ७८ हजार रुपैयाँ विनियोजन गरेको छ । शिक्षातर्फ १५ करोड ७२ लाख रुपैयाँ छुट्याइएको छ भने सडक, पुल तथा झोलुङ्गे पुलको लागि ४ करोड ९९ लाख रुपैयाँ विनियोजन गरेको छ । भवन तथा सहरी विकासतर्फ १ करोड ३० लाख विनियोजन गरिएको छ भने खानेपानीतर्फ १ करोड ६० लाख रुपैयाँ खर्च गर्ने लक्ष्य राखिएको छ । स्वास्थ्यतर्फ ४ करोड ७० लाख रुपैयाँ छुट्याएको गाउँपालिकाले कृषितर्फ १ करोड ७२ लाख रुपैयाँ विनियोजन गरेको छ । त्यस्तै पूर्वाधार विकासतर्फ ७ करोड ९० लाख रुपैयाँ खर्च गर्ने लक्ष्य राखिएको छ । विपद् व्यवस्थापनतर्फ ४० लाख रुपैयाँ विनियोजन गरेको गाउँपालिकाले उद्योग, रोजगारी प्रवर्द्धन तथा गरिबी निवारणका लागि २५ लाख रुपैयाँ विनियोजन गरेको छ । त्यस्तै सञ्चार तथा सूचनातर्फ ३३ लाख रुपैयाँ छुट्याइएको छ । पालिकाले महिला बालबालिका, ज्येष्ठ नागरिक, अपाङ्ग, दलित र पिछडिएका वर्गको उत्थान र प्रवर्धनात्मक कार्यक्रमको लागि २८ लाख रुपैयाँ विनियोजन गरेको छ । खर्च बेहोर्ने स्रोतमध्ये आन्तरिक स्रोतबाट ५ करोड ४ लाख ९५ हजार रुपैयाँ आम्दानी हुने अनुमान गरिएको छ । संघीय सरकारबाट जम्मा ४२ करोड ५९ लाख ७० हजार रुपैयाँ प्राप्त हुने अनुमान गरिएको छ । त्यस्तै प्रदेश सरकारबाट ७ करोड ७९ लाख ३२ हजार रुपैयाँ आम्दानी हुने लक्ष्य राखिएको छ । स्थानीय राजस्व संकलनबाट २ करोड ४५ लाख रुपैयाँ आम्दानी हुने लक्ष्य राखिएको छ । चालु आवमा पालिकाको बजेट ६६ करोड रुपैयाँ कार्यान्वयन भएको थियो । संघ र प्रदेशबाट प्राप्त हुने अनुदानमा कटौती भएपछि आगामी वर्षको बजेट करिब १० करोड रुपैयाँ घटेको हो । गाउँसभामा गाउँपालिका अध्यक्ष राजकुमार मल्लले दूर्गम राक्सिराङमा समृद्धिको खाका कोर्न जनप्रतिनिधिहरु निरन्तर लागिपरेको बताए । त्यस्तै प्रमुख प्रशासकीय अधिकृत देवचन्द्र गर्तौलाले बजेटमार्फत् शिक्षा, स्वास्थ्य, कृषि तथा पशुपालन, सडक पूर्वाधार, ग्रामिण विद्युतीकरण, नदिजन्य व्यवस्थापन, सिपमुलक तालिम र विशेषगरी जनजाति तथा सिमान्तकृत चेपाङ समूदायको हितका सन्दर्भका कार्यक्रमलाई प्राथमिकता दिइएको उल्लेख गरे ।"
पहिरोले जयपृथ्वी राजमार्ग अवरुद्ध,"यातायात सेवा पूर्णरूपमा अवरुद्ध हुँदा यात्रु अलपत्र परेका छन् । बैतडी हुँदै बझाङ जाने र बझाङबाट बाहिरिने यात्रु बीचबाटोमै अलपत्र परेका छन् । बैतडी : निरन्तरको वर्षाका कारण सडकमाथिबाट खसेको पहिरोले जयपृथ्वी राजमार्ग गए रातिदेखि अवरुद्ध भएको छ । उक्त राजमार्गअन्तर्गत बैतडीको श्रीभावरमा पहिरो खस्दा यातायात सेवा पूर्णरूपमा बन्द भएको हो । यातायात सेवा पूर्णरूपमा अवरुद्ध हुँदा यात्रु अलपत्र परेका छन् । बैतडी हुँदै बझाङ जाने र बझाङबाट बाहिरिने यात्रु बीचबाटोमै अलपत्र परेका छन् । राजमार्ग अवरुद्ध भएपछि पहिरो पन्छाउन जेसिबी पठाइएको भए पनि वर्षा निरन्तर भइरहेकाले समस्या भएको बैतडीका प्रहरी प्रवक्ता प्रहरी निरीक्षक योगेश खत्रीले जानकारी दिए। उनले भने, 'पहिरो पन्छाउन जेसिबी पुगिसकेको छ, पानी पर्ने क्रम नरोकिएकाले माथिबाट पहिरो खसिरहेको छ । पहिरो पन्छाउन सकिएको छैन ।' पानी नरोकिँदासम्म पहिरो पन्छाउन नसकिने र राजमार्ग सञ्चालन गर्न अझै केही समय लाग्ने जिल्ला प्रहरी कार्यालय बैतडीले जनाएको छ ।"
आँबुखैरेनीपोखरा राजमार्ग आसपासमा धुलोले सास्ती,"गोरखा : स्तरोन्नति हुदै गरेको आँबुखैरेनीपोखरा सडकमा धुलो उडेर सडक आसपासका स्थानीय हैरान भएका छन्। निर्माणकर्ता चाइना कन्स्ट्रक्शन एण्ड कम्युनिकेशन कम्पनीले धुलो व्यवस्थापनका लागि मापदण्डअनुसार काम नगर्दा आसपासका बासिन्दा हैरान भएको मार्किचोकका लोकबहादुर गुरुङको गुनासो छ। अहिले पृथ्वीराजमार्गअन्तर्गत आँबुखैरेनीदेखि पोखरासम्मको खण्ड चारलेनको बनाउने काम धमाधम चलिरहेको छ। सो काम गर्दा धुलो व्यवस्थापन गर्ने काम नभएको गुरुङको गुनासो छ। चाइना कम्पनीले गर्नुसम्म गर्यो, गुरुङ भन्छन्, यति धुलो उड्छ कि, सिमै छैन। सास फेर्न नसकिने भइयो। मान्छे बिरामी भएर हैरान भइसके। मुग्लिननारायणगढ सडक स्तरोन्नति गर्दा त यस्तो भएको थिएन। धुलोले विशेषगरी वृद्धवृद्धा र बालबालिकालाई समस्या भएको उनको भनाइ छ। धुलो अधिक उड्दा सडक आसपासका विद्यालयमा उस्तै समस्या छ। एकछत्तै धुलो आउँछ। बालबालिका आँगनमा खेल्न पनि सक्दैनन्, कक्षाभित्र पनि कुहिरो झैँ धुलो पस्छ। विद्यार्थी रुघाखोकीको विरामी भइरहन्छन्, स्थानीय अकला आधारभूत विद्यालयका प्रधानाध्यापक लक्ष्मण बगाले भन्छन्, गाउँपालिका, वडा कार्यालयलाई पनि गुहार गर्यौँ। कम्पनीसित वार्ता पनि गर्यौँ। वार्तापछि कम्पनीले धुलो मार्न पानी छम्किने काम त गर्यो, तर एकफेर छम्किएको पानीले १० मिनेट पनि काम गर्दैन। एकछिनपछि फेरि उस्तै हुन्छ। पानी छम्किने काम पनि नियमित नभएको पिडित स्थानीयबासीको गुनासो छ। कहिले एकचोटी पानी हालेको देखिन्छ। कहिले त हाल्दैनन्, स्थानीय मञ्जु गुरुङ भन्छिन्, यस्तो गर्मीले धप्धपी बलिरहेका बेला धुलोले मार्ने भयो। घरभित्र, कोठाभित्र मास्क लगाएर बस्न पनि सकिदैन, खोलेर बस्न पनि सकिँदैन। दमका रोगीहरुलाई धुलोले असाध्यै समस्या भएको उनको भनाइ छ। सडकबाट उडेको अनियन्त्रित धुलोले स्थानीयबासीलाई समस्या भएको सो सडक आयोजनाका प्रमुख नरेन्द्र सुवेदीले स्वीकार गरेका छन्। तैपनि सकेसम्म समस्या समाधान गर्ने प्रयास गरिरहेको उनले बताएका छन्। धुलोले उब्जाएको समस्याका विषयमा स्थानीयबासीको गुनासो पनि सुनेका छौँ। हामी आफैँले पनि देखिरहेका छौँ, उनले भने, हामीले निर्माण कम्पनीलाई दबाब दिइरहेका छौँ। निर्माण कम्पनीले कहिले ट्याङ्कर बिग्रिएर धुलो मार्न नसकेको, कहिले विद्युत लाइन नभएर पानी तान्न नसकेको जवाफ दिने गरेको उनले बताए। सडक विभागले आँबुखैरेनीदेखि पोखरासम्मको ८० किलोमिटर सडक कतै चारलेन, कतै छ लेनको चौडा गरी कालोपत्रेको काम सञ्चालन गरिरहेको छ। २०२४ को अप्रिल महिनाभित्र सम्पन्न गर्ने गरी गरिरहेको सो कामको हालसम्म ३० प्रतिशत काम सम्पन्न भएको सुवेदीको भनाइ छ। छ अर्ब २१ करोडको सो आयोजना चिनियाँ निर्माण कम्पनी सिसिसिसीले जिम्मा लिएको हो। सो सडक स्तरोन्नतिका क्रममा राजमार्गमा पर्ने १८ वटा पुल पनि निर्माण हुनेछ। अहिलेसम्मको कार्यप्रगति हेर्दा ठेक्का सम्झौतामा उल्लेख भएको समयसीमाभित्र काम सम्पन्न हुदैन, आयोजना प्रमुख सुवेदीले भने।"
