शीर्षक,विवरण
भूकम्प प्रभावितलाई बचाऊ,"भूकम्प गए पनि कसैको ज्यान जानु हुँदैनथ्यो। कात्तिक १७ गते जाजरकोट र रुकुमपश्चिममा भूकम्प गयो, १ सय ५४ जनाको ज्यान गयो। त्यो वास्तवमा भूकम्पले भन्दा पनि कमजोर घरहरूले लिएको ज्यान हो। भूकम्प प्रतिरोधी घर निर्माण गर्ने ल्याकत त्यहाँका बासिन्दासँग हुन्थ्यो भने कसैको ज्यान अनाहकमा जाँदैनथ्यो। एक गरिबी छ र अर्काे राज्यको निरीहता। सहरमै पनि भूकम्प प्रतिरोधी घर निर्माणलाई कडाइका साथ लागू गर्न नसकेको राज्यले गाउँगाउँमा त्यसो गर्न न क्षमता राख्छ न त नागरिकसँगै त्यो हैसियत छ। वास्तवमा नागरिकको जीवनस्तर कमजोर बनाउने राज्य संयन्त्रले नै लिएको हो भन्न सकिन्छ ती निर्धा नागरिकको जिउधन। राज्यले भूकम्प प्रभावितलाई अझै न सुरक्षा दिन सकेको छ न आवास। आवासको अधिकार संविधानमै लेखिएको छ। त्यसको प्रत्याभूति गराउने कर्तव्य राज्यको हो। तर घर भत्किएर बारीका पाटामा दिनरात बिताउन बाध्य छन् नागरिक। जाडोको मौसम छ। भूकम्पमा बचेकामध्ये पनि दर्जनभन्दा बढीको ज्यान चिसोले लिइसकेको छ। डेढ महिनासम्म पनि गतिलो ओत छैन, कैयौं नागरिकसँग। सुत्केरीमात्रै पनि कैयौंले चिसोकै कारण ज्यान गुमाएका छन्। सुत्केरी, बिरामी, वृद्धवृद्धा, अशक्त र केटाकेटी सबैभन्दा धेरै प्रभावित छन् चिसोले। नहुनु पर्ने भइसक्यो। तर अब चेत्नुपर्ने थियो सरकारले। कि भूकम्पबाट बचाउन नसके पनि बाँचेकाहरूलाई अकालमा मृत्युको मुखमा पुग्ने नबनाउने उपाय रच्नुपर्ने थियो। सामान्य त्रिपाल पनि सबैलाई पुर्याउन नसक्नु भनेको हदैसम्मको लापरबाही र विडम्बना हो। त्रिपाल बाँड्यो, अनि एकदुई दिनलाई पुग्ने रासनपानी बाँड्यो, सक्कियो भन्ने जस्तो गरी सरकार र संस्थाहरू भूकम्प प्रभावितमाथिको कर्तव्यबाट उम्किन खोजेका छन्। यतिका दिनमा अस्थायी प्रकारको तर सुरक्षित र न्यानो आवास निर्माण गर्न असम्भव थिएन। असम्भव भएको भनेको राज्यको अकर्मण्यताले मात्रै हो। दृढ इच्छाशक्ति राखेर काम गर्दा डेढ महिनामा घरहरू पुनर्निर्माण पनि गर्न सक्नुपर्ने हो। गोरखा भूकम्पमा वर्षाैं लगाएर सरकारले पुनर्निर्माण सकेको थियो र त्यसलाई पनि उपलब्धि भनेको थियो। त्यो लाजमर्दाे स्थिति हो। फेरि उही नियति जाजरकोट र रुकुमपश्चिममा दोहोरिनु राज्यको नागरिकमाथिको गम्भीर लापरबाहीको पराकाष्ठा हो।"
नेप्सेमा झिनो गिरावट,काठमाडौं : साताको दोस्रो दिन सेयर बजारमा झिनो गिरावट आएको छ। आइतबार ७२९ अंकले घटेको नेप्से परिसूचक ३४२ अंकले घटेर १८४७८१ अंक कायम भएको छ। दिनभर २ सय ९२ स्क्रिप्टको ३८ लाख ९६ हजार २ सय ८७ कित्ता सेयर १ अर्ब १९ करोड ७२ लाख ५७ हजार ८ सय ९४ रुपैयाँमा खरिदबिक्री भए। सेयर बजारमा १ सय ९ कम्पनीको सेयरमूल्य घट्दा १ सय २२ वटाको बढेका छन्। समाज लघुवित्तको सेयर मूल्यमा सर्वाधिक वृद्धि आयो भने एनआरएन इन्फ्रास्ट्रक्चर र माउन्टेन इनर्जीको लगानीकर्ताले सबैभन्दा बढी गुमाए। कारोबार रकमका आधारमा सोनपुर मिनरल्स शीर्ष स्थानमा रह्यो।
आयकर र लाभांश कर : एकोहोरो कि दोहोरो ?,"कम्पनीले सेयरधनीलाई बाँड्न मिल्ने रकमलाई नगदको रूपमा वितरण नगरी पुँजीकृत गर्दा पुँजीमा कर लागे झैं भएको छ। बोनस सेयर जारी हुने रकम कुनै पनि तरहले प्राप्त सेयर प्रिमियम हो। सेयर प्रिमियम पुँजीसरहको रकम भएकाले यस्ता रकमबाट पूर्ण चुक्ता मूल्य भएको सेयर जारी हुने हुँदा पुँजीमा कर लागे सरह हुन्छ। यसलाई अविलम्ब रोक्नुपर्छ। कम्पनीले आयकर तिरेर कमाएको खुद नाफामा लाभांश कर लिनु दोहोरो कर भयो भन्ने आवाज बेलाबेलामा उठ्ने गर्छ। खासगरी नेपाल स्टक एक्सचेन्ज लिमिटेड (नेप्से) मा सूचीकृत कम्पनीका सेयरधनीले यस्तो गुनासो गरेको देखिन्छ। कम्पनीमा सेयरधनीले हालेको पैसाबाट कम्पनीले नाफा आर्जन गरी उक्त आर्जनको तोकिएको आयकर तिरेर सेयरधनीलाई नाफाको रूपमा बाँकी रहेको रकम लाभांश वितरण गरेको हुँदा यसमा लाभांश कर लिनुहुन्न भन्ने मत देखिन्छ। व्यावहारिक रूपभन्दा यस्तो करको सैद्धान्तिक पक्ष बुझ्नुपर्ने हुन्छ। यसलाई बुझ्नको लागि कम्पनी र सेयरधनी तथा आय र लाभांशलाई छुट्टाछुट्टै बुझ्नुपर्ने हुन्छ। के हुन् कम्पनी र सेयरधनी ? कम्पनी कानुनद्वारा जन्माइएको व्यक्ति हो। यो अविछिन्न उत्तराधिकारवाला र छुट्टै छाप हुन्छ। व्यक्तिजस्तै यसको स्थायी निवास पनि हुन्छ। यसको स्थायी निवास यसको रजिस्टर्ड कार्यालय रहेको देश हो। व्यक्तिले नागरिकता नं भए जस्तै कम्पनीको दर्ता नं हुन्छ। कम्पनीको पुँजी हुन्छ र यस्तो पुँजीलाई विभिन्न अंशमा विभाजन गरिन्छ। विभाजन कतिमा गर्ने भन्ने कुरा कम्पनीको अधिकार हो। नेपालमा भने प्रतिसेयर अंकित मूल्य एक सय रुपैयाँ हुने कानुनी व्यवस्था गरेको छ। भारतमा १ भारुमा समेत गर्न पाइने व्यवस्था छ। त्यस्तो पुँजीलाई सेयर वा अंश भनिन्छ। यस्तो अंश वा सेयर धारण गर्ने व्यक्ति सेयरधनी हुन्छन्। कम्पनीको पुँजी भनेको सेयरधनीले लिन कबुल गरेको विभाजित अंश हो। सेयरधनीले लिएको रकम कम्पनीले दीर्घकालीन दायित्वको रूपमा लेखांकन गर्छ। कम्पनी एउटा व्यक्ति भएको हुँदा सेयरधनीसँग छुट्टै सम्झौता गर्न सक्छ। कम्पनी एउटा व्यक्ति बनिसकेको हुँदा कम्पनीको आम्दानी एउटा व्यक्तिको आम्दानीसरह हुन्छ। कम्पनीले तोकेको आयकर तिर्छ। कम्पनी र सेयरधनी फरकफरक अस्तित्वयुक्त व्यक्ति भएको हुँदा कम्पनीले गरेको आर्जनलाई सेयरधनीले गरेको आर्जन मानिँदैन। यसरी कम्पनी एउटा व्यक्तिसरहको हुने कुरालाई आधुनिक विधिशास्त्रले मात्र हैन, शास्त्रीय कालदेखि प्रचलनमा रहेको कुरो नारद स्मृतिबाट बुझिन्छ। शास्त्रीयकालमा अहिलेको कम्पनी स्वरूपको व्यवसायको स्वरूपलाई सम्भुयसमुत्थान भनिन्थ्यो। कम्पनी र सेयरधनी अलगअलग हुन् भन्ने कुरा आधुनिक विधिशास्त्रमा मात्र हैन शास्त्रीय विधिशास्त्रमा पनि भेटिन्छ। कम्पनी स्वरूपको व्यवसाय ढाँचाको परिकल्पना देवर्षी नारदले गरेको शास्त्रीय प्रमाण भेटिन्छ। देवर्षी नारदले नारदस्मृतिमा वणिकप्रभृतयो यत्र कर्म सम्भूय कुर्वते। ततसम्भुयसमुत्थानं व्यवहारपदं स्मृतम्।। अर्थात् व्यक्तिहरू एकसाथ मिलेर व्यापार, व्यवसाय गर्छन् भने यस्तो व्यावसायिक गतिविधिलाई सम्भुयसमुत्थान भनिन्छ। यसको अर्थ सहकारिता वा साझेदारी हो। कम्पनीमा पनि साझेदारी वा सहकारिताकै स्वरूप हुन्छ। फरकफरक पृष्ठभूमिका व्यक्तिले कम्पनीको विभाजित अंश सेयरमा आआफ्नो गच्छेअनुसारको रकम लगानी गरेर एक प्रकारको सहकारिता र साझेदारी गर्छन्। यसको मूल उद्देश्य फलाहेतोरूपायन कर्म सम्भुय कुर्वताम् अर्थात् लाभ आर्जन हो। कसले कति लाभ पाउँछन् भन्ने विषयमा आधारभूतः प्रक्षेपस्तेनोत्तिष्ठेयुरंशतः अर्थात् जसको जति लगानी छ सोही आधार हुन्छ। कम्पनीको लेखामा पुँजी, सञ्चिति, प्रिमियम र विभिन्न नामका जगेडा आदिलाई सम्पत्ति वा दायित्वको रूपमा नदेखाई इक्विटी अर्थात् सेयरधनीको कोषको रूपमा देखाइन्छ। यस्ता रकम कम्पनीको दायित्व भए पनि यसलाई दायित्वअन्तर्गत लेखांकन गरिन्न। यसो गर्नुको कारण यस्ता दायित्व दीर्घकालीन प्रकृतिको भएको र कम्पनी स्वेच्छिक वा अनिवार्य खारेजीमा गएमा कम्पनीको दायित्व फस्र्योट गरेर बाँकी रहेमा सेयरधनीले धारण गरेको अंशको अनुपातमा फिर्ता हुन्छ। दायित्व भुक्तान गर्दा कम्पनीको सम्पत्तिले नपुगेमा सेयरधनीसँग नपुग रकम माग गरिन्न यिसलाई सेयरधनीको सीमित दायित्व भनिन्छ। कम्पनीको स्वतन्त्र अस्तित्व र सेयरधनीको सीमित दायित्वसम्बन्धी सिद्धान्तको प्रतिपादन सालोमनविरुद्ध सालोमन एन्ड कम्पनी लिमिटेडको मुद्दाबाट स्थापित भएको हो। आय र लाभांश कर कम्पनी पनि व्यक्ति भएकोले यसले पनि आम्दानी गर्छ। व्यक्ति र कम्पनी दुवैले राज्यले निर्धारण गरेको विभिन्न कर तिर्नुपर्छ। कम्पनी र व्यक्तिको दुवैको आआफ्नो कर दर्ता प्रमाणपत्र हुन्छ। प्राइभेट फर्म हेर्दा संस्था जस्तो देखिए पनि फर्मको कर दर्ता नं हुन्न। व्यक्तिकै कर दर्ताबाट चल्छ। व्यक्तिले गर्ने आम्दानीअनुसार आयकर तिर्नुपर्छ। कम्पनीले आफ्नो प्रबन्धपत्रमा लेखिएबमोजिमको उद्देश्यअनुसारको कार्य गरी जति पनि नाफा आर्जन गर्न सक्छ। यसरी आर्जित नाफामा राज्यले तोकेको आयकर तिर्नुपर्छ। अगाडि नै भनियो कम्पनी पनि एक व्यक्ति हो। व्यक्ति भए पनि यसको ज्ञानेन्द्रिय र कर्मेन्द्रिय नहुने हुँदा यसले आर्जित नाफा रकम व्यक्तिले जस्तो आफ्ना दैनिक उपभोग्य वा विलासिताको सरसामान किन्नमा खर्च गर्दैन। कम्पनीले गरेको नाफामा सेयरधनीको हक लाग्ने गर्छ। सेयरधनी कम्पनीभन्दा अलग्गै हुन् भन्ने कुरा पनि बुझियो। यसो हुँदा सेयरधनीले कम्पनीको आयकर तिरेर बाँकी रहेको वितरणयोग्य नाफा रकम सबै वा आंशिक आफ्नो लगानी हिस्साअनुसार समानुपातिक रूपमा बाँडेर लिन्छन्। यसलाई लाभांश भनिन्छ। कम्पनीले आर्जेको वितरणयोग्य नाफा सेयरधनीलाई हरेक वर्ष बाँड्नैपर्छ भन्ने पनि छैन। बाँडे पनि सबै बाँड्नैपर्छ भन्ने पनि छैन। सेयरधनीले कम्पनीले आर्जन गरेको नाफा रकम बाँड्दा प्रचलित कानुनले तोकेको ५ प्रतिशत लाभांश कर तिर्नुपर्छ। कम्पनी र व्यक्ति दुवैले आम्दानी र लाभांश प्राप्त गर्छन्। दुवैले प्राप्त गर्ने आम्दानीमा आयकर र लाभांशमा लाभांश कर तिर्छन्। सुन्दा र पढ्दा दुवै उस्तै उस्तै छ तर, प्राप्त गर्ने तरिका भने फरक छ। समग्रमा आय र लाभांश दुवै आम्दानी हो। व्यक्तिको हकमा आयको सीमा हुन्छ। तर, सबैको हकमा यस्तो हुँदैन। सीमाभन्दा बढी आय वा आम्दानी गरेमा थप आयकर लाग्छ। आम्दानीभित्र लाभांश पर्छ। आयमा लाभांश रकम कटाएर आयकर तिर्नुपर्छ। यसो हुनुको कारण लाभांश कर अन्तिम हुनु हो। एकोहोरो कि दोहोरो सतही रूपमा हेर्दा आय र लाभांश कर लिनु दोहोरो हो जस्तो लाग्छ। तर, यसको सैद्धान्तिक पृष्ठभूमिबाट हेर्दा भने यो अलगअलग हो। राज्यको आयको अन्य स्रोत प्रशस्त छ भने लाभांश कर नलिन पनि सक्छ। सुरुको कम्पनी र सेयरधनी भन्ने उपशीर्षकबाट कम्पनी र सेयरधनीको अस्तित्व अलगअलग हुन्छ भन्ने कुरालाई स्थापित गरिएको हुँदा यो दोहोरो कर हैन, एकोहोरो हो भन्ने बुझ्न सकिन्छ। यसले आय र लाभांश करलाई एकोहोरो कर हो भन्ने निष्कर्षमा पुयाउँछ। बरु कम्पनीले जारी गर्ने बोनस सेयरमा लाभांश कर लिनु न्यायोचित छैन। कम्पनीले सेयरधनीलाई बाँड्न मिल्ने रकमलाई नगदको रूपमा वितरण नगरी पुँजीकृत गर्दा पुँजीमा कर लागे झैं भएको छ। यस्तो कार्यको बारेमा खासै कुरो उठेको पाइन्न। त्यस्तै बोनस सेयर जारी हुने रकम कुनै पनि तरहले प्राप्त सेयर प्रिमियम हो। सेयर प्रिमियम पुँजीसरहको रकम हो। यस्ता रकमबाट पूर्ण चुक्ता मूल्य भएको सेयर जारी हुने हुँदा पुँजीमा कर लागे सरह हो। यसलाई भने अविलम्ब रोक्नुपर्छ। आय र लाभांश दोहोरो कर भनिरहँदा कम्पनीकै कारण दोहोरो कर तिरिएको पाटो भने ओझेलमा परिरहेको छ। कम्पनीले कम्पनीमा लगानी गर्न सक्छन् र गरिरहेका छन्। यस्ता लगानी गरिएका कम्पनीबाट लगानी गर्ने कम्पनीले पाएको लाभांशमा लाभांश कर तिरिसकिएको हुन्छ। यस्तो अवस्थामा लगानी गर्ने कम्पनीले आफ्ना सेयरधनीलाई वितरण गर्ने लाभांशमा पुनः ५ प्रतिशत लाभांश कर लिइरहेका छन्। यो चाहिँ दोहोरो कर हो। यस्तो दोहोरो कर कानुन वा सरकारको कारण नभएर कम्पनीकै कारण दोहोरो कर बनिरहेको छ। सजिलोसँग उदाहरणसहित बुझ्नको लागि मानौं क कम्पनीले ख कम्पनीमा लगानी गरेको छ र ख कम्पनीले वितरण गर्ने लाभांशमा लाग्ने ५ प्रतिशत लाभांश कर कटाएर क कम्पनीलाई उपलब्ध गराउँछ। यसरी क कम्पनीले प्राप्त गरेको लाभांशलाई क कम्पनीले आफ्ना सेयरधनीलाई लाभांश वितरण गर्दा पुनः ५ प्रतिशत लाभांश कर लाग्दैन। क कम्पनीको वितरणयोग्य नाफा रकम उसको चुक्ता पुँजीको ५ प्रतिशत रहेछ र ख कम्पनीबाट आएको लाभांश रकमबाट ५ प्रतिशतबराबर रहेछ भने अब क कम्पनीले वितरण गर्न लागेको कुल लाभांश १० प्रतिशतमा सबैमा ५ प्रतिशत लाभांश कर लाग्दैन। लाभांश प्राप्त गर्दा तिरिसकिएको रकममा लाभांश कर नलिई बाँकी रकममा मात्र ५ प्रतिशत लाभांश कर लिनुपर्छ। तर, यस्तो अवस्थामा पनि कम्पनीले पूरै लाभांश कर लिने गरेका छन्। यसो हुनुको कारण चाहिँ कम्पनीले लेखांकनमा अल्छी गर्नु हो। यसलाई कम्पनीले मनन् गरी दोहोरो कर लाग्नबाट रोक्नुपर्छ। (दाहाल, कर्पोरेट र धितोपत्र कानुनका अध्येताअधिवक्ता हुन्।)"
"कर्णालीमा मुख्यमन्त्री रोजगार : अनियमितता धेरै, रोजगारी शून्य","बेरोजगारीलाई रोजगार दिन भन्दै सरकारले केन्द्रमा मात्रै होइन प्रदेशमा पनि रोजगार कार्यक्रम सञ्चालन गर्यो । जसको नाम राखियो मुख्यमन्त्री रोजगार कार्यक्रम। तर, कर्णाली प्रदेशमा यसको चरम दुरुपयोग भएको छ। विज्ञ भन्छन्, लाखौं बजेट यो कार्यक्रमका लागि छुट्ट्याएर कार्यकर्ता पोस्ने काम मात्रै भएको छ। वीरेन्द्रनगर : कर्णाली प्रदेशमा बेरोजगारलाई रोजगारी दिने उद्देश्यले सञ्चालन गरिएको मुख्यमन्त्री रोजगार कार्यक्रममा चरम अनियमितता भएको पाइएको छ। यसबाट न त विकास नै भयो, न स्थानीयले रोजगारी नै पाए। यो कार्यक्रम पनि पुरानै शैली र विकास मोडलमा उपभोक्ता समिति गठन गरी सञ्चालन गर्दा प्रतिफल शून्य भएको जानकारहरू बताउँछन्। भन्छन्, यो कार्यक्रममा पनि व्यापक भ्रष्टाचार छ। मुख्यमन्त्री रोजगार कार्यक्रममार्फत २०७५ सालदेखि हालसम्म राज्यको अर्बौं रुपैयाँ लगानी बालुवामा पानी जस्तै भएको छ। आर्थिक वर्ष २०७८०७९ मा कालीकोटको नरहरिनाथ गाउँपालिकामा मुख्यमन्त्री रोजगार कार्यक्रमअन्तर्गत ग्रामीण सडकमा जम्मा ५५ लाख रुपैयाँ विनियोजित गरिएको थियो। स्थानीय जनप्रतिनिधि र कर्मचारीको मिलेमतोमा सडक निर्माणमा २० लाख खर्च गरेर बाँकी ३० लाख दुरुपयोग गरे। नरहरीनाथ गाउँपालिका५ का वडाध्यक्ष गगनबहादुर फडेरा (सिर्जन) र केही प्राविधिक मिलेर उक्त रकम दुरुपयोग गरे। स्थानीयले आन्दोलन गरेपछि इलाका प्रहरी कार्यालय कुमालगाउँमा सर्वदलीय बैठक बसाली जनप्रतिनिधि र कर्मचारीले अनियमितता गरेको रकममा छानबिन गर्ने निर्णयसमेत गरियो। तर, त्यो घटनालाई बीचैमा सामसुम पारियो। त्यसको छानबिन अहिलेसम्म पनि भएको छैन। आर्थिक वर्ष २०७७०७८ मा मुख्यमन्त्री रोजगार कार्यक्रमबाट बजेट पारिएको जाजरकोटको भेरी नगरपालिका१ रावतगाउँको दीपेन्द्र प्राथमिक विद्यालयको भवन निर्माण अहिले पनि अलपत्र छ। करिब २७ लाख भुक्तानी भइसक्दा पनि दुई कोठे विद्यालय भवनका झ्याल, ढोका बन्न सकेका छैनन्। भुइँकोठा र बरन्डामा पीसीसीसमेत नगरेर काम अलपत्र पारिएको छ। मुख्यमन्त्री रोजगार कार्यक्रमअन्तर्गत स्थानीय २४ जना बेरोजगार नागरिकलाई रोजगारी दिने उद्देश्यले विद्यालयको भवन निर्माण आयोजना समेटिएको थियो। जाजरकोटको भेरी नगरपालिका१ रावतगाउँको दीपेन्द्र प्राथमिक विद्यालयको अलपत्र निर्माणधिन भवन । तस्बिर : बिस्नप्रसाद न्यौपाने नगरपालिकाका प्राविधिकले दुई कोठे विद्यालय भवन निर्माणको लागत स्टमेट ३७ लाख ११ हजार रुपैयाँ बनाएका थिए। कार्यविधिअनुसार ५० प्रतिशत रकम निर्माण सामग्री खरिद र ५० प्रतिशत रकमबाट बेरोजगार नागरिकलाई रोजगारी दिनुपर्ने व्यवस्था छ। तर, विद्यालय व्यवस्थापन समिति अध्यक्ष मधुकर नेपालीले कार्यविधिविपरीत मनोमानी तरिकाले भवन निर्माण थालेपछि न स्थानीयले रोजगारी पाए न विद्यालय भवनले नै पूर्णता पायो। बजेट सबै खर्च भयो। हुम्लाको सिमकोट गाउँपालिका७ को डाँडाफया स्वास्थ्यचौकी २०७९ असारदेखि निर्माण थालियो। मुख्यमन्त्री रोजगार कार्यक्रममा २० लाख बजेट भएकोमा १० लाख कामदारलाई २० हजारका दरले वितरण गरियो। बाँकी १० लाखको हिसाब किताब नै भएन। स्थानीयले १० लाख हिनामिना गरेको निवेदन गाउँपालिकामा पेस गरे। तर, छानबिन भएन। स्थानीय इश्ररा सिंहका अनुसार उक्त रोजगार कार्यक्रममा ५० जना बिपन्न, गरिब घरपरिवारकाा लागि आएको बजेट ५६ जना समावेश गरेर काम गराइएको थियो। गाउँपालिका नै उपभोक्ता समितिसँग मिलेर उक्त अनियमितताका विषयमा छानबिन गरिएन। आर्थिक वर्ष २०७८०७९ मा दैलेखको महावु गाउँपालिका५ मा सञ्चालित मुख्यमन्त्री रोजगार कार्यक्रममा उद्देश्यविपरीत डोजरमार्फत सडक खनियो। महाबु५ मा छेपडीडाँडागडीगाउँ जोड्ने सडकका लागि १३ जना बेरोजगार छनोट भएका थिए। १० लाख रुपैयाँको उक्त योजनाका लागि उनीहरूले आफूले श्रम भने गरेनन्। तत्कालीन वडाध्यक्ष जगतबहादुर हमालको रोहबरमा कामदारले सडक निर्माणको जिम्मा दैलेखको भवानी कालीका कन्ट्रक्सनलाई दिने तमसुक गरे। कालीकोटको रास्कोटमा मुख्यमन्त्री रोजगारको काममा डोजरले काम गर्दै। अध्यक्ष हमालको रोहबरमा १२ जना कमदार र कन्ट्रक्सनकातर्फबाट हर्कबहादुर मल्लले सहीछाप गरेको तमसुकमा सडक निर्माणमा जेसीबी मेसिन प्रयोग गर्ने र त्यसवापत प्रतिघण्टा तीन हजार रुपैयाँ भवानी कालीका कन्ट्रक्सनलाई उपलब्ध गराउने उल्लेख छ। बेरोजगारलाई रोजगारी दिने उद्देश्यले सञ्चालित मुख्यमन्त्री रोजगार कार्यक्रमको छेपडीडाँडागडीगाउँ योजना तत्कालीन वडाध्यक्ष हमाल र वर्तमान वडाध्यक्ष दीपक शाहीकै रोहबरमा ठेकेदारलाई बेचिएको स्थानीय बताए। मुख्यमन्त्री रोजगार कार्यक्रम कार्यविधिको दफा १५ मा ठेक्का पट्टा गर्न नपाइने तथा तेस्रो पक्षमार्फत काम गर्न नपाइने उल्लेख छ। तर, त्यहाँ कार्यविधिविपरीत काम गरियो। जाजरकोटमा मुख्यमन्त्री रोजगार कार्यक्रमबाट नलगाड नगरपालिकाको खनटाकुराऐरारी कृषि सडक निर्माण गर्ने क्रममा पहुँचको भरमा मापदण्डविपरीत सडक निर्माण गरियो। उक्त योजनाको रकमसमेत हिनामिना भयो। स्काभेटरबाट काम गरिएपछि रोजगार कार्यक्रममा समेटिएका ४७ जनाले रोजगारी पनि पाएनन्। उनीहरूलाई २८ दिन काम गरेको ७ हजार रुपैयाँ मात्र दिएर पठाए। समितिले स्थानीयलाई उपलब्ध गराएको खर्चको विवरणमा स्काभेटरको २ सय १६ घण्टाको ज्याला १५ लाख ६२ हजार ३ सय रुपैयाँ भुक्तानी गरेको जनाएको छ। स्काभेटरका चालक र इन्चार्जको खाना नास्ता खर्च ७३ हजार, समितिको खाना, नास्ता खर्च ८० हजार रुपैयाँ देखाइएको छ। बाँकी रहेको ५ लाख १७ हजार रुपैयाँ रोजगार कार्यक्रममा समेटिएका ४७ सहित ६७ जनालाई दामासाहीको हिसाबले ७ हजार ७ सयका दरले वितरण गरियो। कालीकोटको सान्नीत्रिवेणी गाउँपालिका३ स्थित गावखोलालाम्पाटा सिँचाइ कुलो निर्माणका लागि कर्णाली प्रदेश सरकारले मुख्यमन्त्री रोजगार कार्यक्रममार्फत ४५ लाख रुपैयाँ बजेट छुट्ट्यायो। अति गरिब परिवारलाई न्यूनतम रोजगारी दिने उद्देश्यले राखिएको कार्यक्रम सञ्चालनका लागि उपभोक्ता समितिले प्रदेश सरकारलाई घूस दिएको उल्लेख छ। सिँचाइ कुलो निर्माणमा अनियमितता भएको समाचार प्रकाशित भएपछि गठन भएको छानबिन समितिले तयार पारेको प्रतिवेदनमा स्थानीय जनक देवकोटामार्फत प्रदेश सरकारलाई ३ लाख रुपैयाँ दिएको उल्लेख गरिएको छ। वडासदस्य मनराज देवकोटाको संयोजकत्वमा गठित समितिको बुँदा नम्बर ६ मा जनक देवकोटामार्फत ३ लाख रुपैयाँ प्रदेश सरकारलाई उपलब्ध गराएको लेखिएको छ। जनकले प्रदेश सरकारका कसलाई उक्त रकम दिए भन्ने निर्णयमा उल्लेख छैन। छानबिन समितिलाई जनकले दिएको बयानमा ३ लाख रुपैयाँमध्ये १ लाख ५० हजार प्रदेश सरकारलाई बुझाएको र बाँकी बुझाउन बाँकी रहेको उल्लेख गरेका छन्।  कर्णालीका १० वटै जिल्लामा मुख्यमन्त्री रोजगार कार्यक्रमबाट सञ्चालित योजनाहरू झार उखेल्ने, माटो सम्याउने काम गराएर भुक्तानी दिने र रकमको अनियमितता हुन थालेपछि प्रदेश सरकारले लाभग्राहीलाई नै बैंकमार्फत भुक्तानी दिने नीति लियो। तर, बैंक खातामार्फत भुक्तानी दिए पनि खातामा पैसा जम्मा गर्ने र जनप्रतिनिधि तथा उपभोक्ता समितिले खाताबाट पैसा झिक्न लगाएर आफूहरूले नै लिन गरेको स्थानीयको गुनासो छ। कर्णाली प्रदेश सरकारले मुख्यमन्त्री रोजगार कार्यक्रम सञ्चालन गरेर बेरोजगार युवा तथा युवतीलाई एक सय दिनको रोजगारी दिने लक्ष्य राखेको छ। मुख्यमन्त्री रोजगार कार्यक्रमको बजेट कार्यान्वयनमा हरेक जिल्लामा अनियमितताको प्रश्न उठेको छ। कर्णाली प्रदेश सरकारको मुख्यमन्त्री रोजगार कार्यक्रम सञ्चालन कार्यविधि, २०७८ को प्रस्तावनामै कर्णाली प्रदेशका बेरोजगार तथा कोभिड१९ बाट प्रभावित युवालाई स्थानीयस्तरमै रोेजगारी सिर्जना गर्न तथा आयआर्जनका क्रियाकलाप सञ्चालन गरी सामुदायिक पूर्वाधार निर्माण कार्यमा संलग्न गराई गरिबी निवारणमा योगदान पुर्याउन मुख्यमन्त्री रोजगार कार्यक्रम सञ्चालन गरिनेछ भनेर लेखिएको छ। तर, बजेट कार्यान्वयनमा त्यस्तो भएको छैन। कालीकोटका नागरिक समाजका अगुवा दमनराज बमले भने, कालीकोटमा सुरुवाती वर्षमा त सबैजसो योजनामा डोजर प्रयोग गर्थे। तर, पछिल्ला वर्षहरूमा केही हिसाबमा कमी त भएको छ। तर, अझै पनि मुख्यमन्त्री रोजगार कार्यक्रमको बजेट सडकमा हाल्ने र डोजरले सडक खन्ने काम भइरहेको छ। यसको छानबिन कसले गर्ने ?। स्थानीय सरकार झन् त्यसैको संरक्षण गर्दै आइरहेका छन्। प्रायः डोजरहरू जनप्रतिनिधिका नजिकका मान्छे वा उनकै पार्टीका नेताका छन्। मेसिनरी उपकरण प्रयोग नगरी काम गरेर बजेट खर्च गर्ने भनिए त्यसो भएको छैन। खर्चको विवरण पनि छैन कर्णाली प्रदेशमा मुख्यमन्त्री रोजगार कार्यक्रममार्फत भएको खर्च विवरण पनि छैन। मुलुक संघीय संरचनामा गएपछि २०७४ सालको प्रदेश र प्रतिनिधिसभा निर्वाचनपछि प्रदेश सरकारहरू गठन भए। प्रदेश सरकार गठन भएको पहिलो आर्थिक वर्ष २०७५०७६ मा नै मुख्यमन्त्री रोजगार कार्यक्रम भनेर राखियो। तर, विभिन्न कारण त्यो कार्यान्वयन भने भएन। आर्थिक वर्ष २०७६०७७ देखि यो कार्यक्रम कार्यान्वयन गरियो। उक्त आर्थिक वर्षमा कर्णालीका १० जिल्लाका ७९ पालिकामा ८४ करोड २५ लाख ९५ हजार खर्च भयो। त्यो खर्च कहाँ केमा गरियो। यसको विवरण प्रदेश सरकारसँग छैन। मुख्यमन्त्री तथा मन्त्रिपरिषद्को कार्यालयका रोजगार हेर्ने शाखा अधिकृत युवराज न्यौपानेले भने, आर्थिक वर्ष २०७७०७८ मा पनि कर्णाली प्रदेश सरकारले २ अर्ब ५७ करोड, ७१ लाख ५१ हजार रकम खर्च गर्यो। त्यसको विवरण पनि मन्त्रालयमा छैन। आर्थिक वर्ष २०७५०७६ र आर्थिक वर्ष २०७७०७८ गरी दुई आर्थिक वर्षको ३ अर्ब ४१ करोड ९७ लाख ४६ हजार बजेट कहाँ के योजनामा खर्च भयो भन्ने विवरण नै पाइएको छैन। तर, बजेट भने खर्च भएको छ। उनका अनुसार आर्थिक वर्ष २०७८०७९ मा १ अर्ब ४९ करोड १५ लाख ५६ हजार बजेटमध्ये १ अर्ब २६ करोड ४५ लाख १७ हजार ३ सय ८९ रुपैयाँ खर्च भयो। जुन कुल बजेटको ८५ प्रतिशत खर्च भएको हो। यसबाट १० लाख ९५ हजार ७ सय ६९ दिन रोजगार प्रदान भयो। यो कार्यक्रममार्फत विपन्न परिवारबाट स्थानीय तहले छनोट गरेको श्रमिकले दैनिक ५ सय ७७ रुपैयाँ ज्याला पाउने गरी काममा लगाइने गरिएको छ। यस्तै, आर्थिक वर्ष २०७९०८० मा १ अर्ब १५ करोड ४० लाख बजेट विनियोजन भएकोमा ९२ करोड ८९ लाख ३ हजार ५ सय ११ रुपैयाँ खर्च भयो। यो कुल बजेटको ८० प्रतिशत खर्च हो। यसबाट ८ लाख ४६ हजार १ सय ९२ दिन रोजगार प्राप्त भयो। यसमा पनि कर्णालीका ९ वटा स्थानीय तहका १ सयवटा वडाबाट विवरण प्राप्त हुन बाँकी रहेकाले कामको दिन र खर्च भएको बजेट बढ्नेछ। मुख्यमन्त्री रोजगारमा अति दुरुपयोग कर्णाली प्रदेशका सांसदहरू नै मुख्यमन्त्री रोजगार कार्यक्रम सदुपयोग नभएर दुरुपयोग भएको बताउँछन्। कर्णाली प्रदेशसभा अन्तर्गतको संसदीय मामिला समितिकी सभापति एवं सांसद कल्याणी खड्काले कर्णालीमा मुख्यमन्त्री रोजगार कार्यक्रममा व्यापक दुरुपयोग भएको बताइन्। उनले भनिन्, कर्णालीमा २०७५ सालबाट मुख्यमन्त्री रोजगार कार्यक्रम सुरु गरियो। त्यसको कार्यविधि भने २०७८ सालमा बन्यो। त्यसमा पनि केही आर्थिक वर्षको खर्च भएको बजेट पनि कहाँ केमा खर्च भयो भन्ने विवरण सरकारसँग छैन। २०७८ मा बनेको कार्यविधिमा पनि एक श्रमिकले सय दिन काम गर्ने, जसमा ७० दिनको पैसा पाउने र ३० दिन श्रमदान गर्ने उल्लेख छ। उनले भनिन्, सय दिन काम गराएर ७० दिनको मात्र ज्याला दिँदा श्रमिक भोकै काम गर्ने ? यो कार्यविधि पनि त्रुटिपूर्ण छ। यसलाई संशोधन गरेर व्यवस्थित रूपमा सञ्चालन गर्न नसकिए यो कार्यक्रमको औचित्य नै हँुदैन। यस विषयमा हामीले मुख्यमन्त्री राजकुमार शर्मासँग पनि छलफल गरेका छौं। यो लथालिंग कार्यक्रमलाई व्यवस्थित बनाउन सरकार गम्भीर हुनुपर्छ। यस्तै प्रदेश सांसद एवं संसदीय मामिला समितिका सदस्य सुरेश अधिकारीले कर्णालीमा मुख्यमन्त्री रोजगार कार्यक्रमका नाममा व्यापक रूपमा आर्थिक अनियमितता भएको बताए। उनले भने, यो कार्यक्रम त जसको सरकार उसैका कार्यकर्ता पाल्ने कार्यक्रम भयो। यसले न गरिब चिन्यो, न रोजगारी दियो। न कर्णालीको विकासमा उपलब्धि हासिल भयो। मुख्यमन्त्री रोजगार कार्यक्रमबाट भएको बजेट खर्च बालुवामा पानी खन्याए झैं भएको उनले बताए। विपन्नका लागि भनिएको यो कार्यक्रममा जसको सरकार उसैका कार्यकर्ता भर्ती हुन्छन्। यसले विपन्नलाई रोजगारी दिन नसकेको उनको भनाइ छ। उनले भने, २०७४ सालको स्थानीय तहको निर्वाचनमा म सल्यानको सारदा नगरपालिका प्रमुख निर्वाचित भएँ। मैले राजनीतिक हिसाव नराखी उक्त नगरपालिका भित्रका सबै विपन्न परिवारहरू आफैं छनोट गरेको थिएँ। त्यति बेला १ सय २ जना छनोट भए। तिनीहरूलाई आफ्नो कार्यकालका ५ वटै वर्षमा सडकमा काम गर्न लगाएर रोजगारी दिए। जसले मेरो कार्यकालभरिमा सल्यानका सबै गाउँका सडकसमेत बन्द हुन पाएनन्। सधैं सञ्चालन गराउन काम गरेँ। त्यसपछि संघले प्रधानमन्त्री रोजगार र प्रदेशले मुख्यमन्त्री रोजगार कार्यक्रम ल्याए। तर, निश्चित दिन तोकेर ल्याए। यो गलत भयो। हामीले अब कर्णालीका सबै निर्वाचन क्षेत्रका सांसदहरू इमान्दार भएर सबै विपन्न परिवारहरूलाई छनोट गरी वर्षैभरि नै रोजगारी दिन सक्नुपर्छ। कि यो दुरुपयोग भएको कार्यक्रम बन्द गर्नुपर्छ। वर्षमा ७० दिन मात्र रोजगारी दिएर अरू दिन के गर्ने ? अझै यसमा गरिब विपन्न मात्र छनोट हुने भए पनि ठीकै थियो। यहाँ त कामदार छनोटमा समेत प्रस्ट सरकारको प्रभाव पर्दै आएको छ। निष्पक्ष कामदार छनोट पनि हुँदैनन्। प्रदेश सरकारले २०७८ सालमा तत्कालको कोभिडको महामारी लक्षित गर्दै बनाएको कार्यविधि २०७८ साल साउन २९ गते प्रदेश मन्त्रिपरिषद्बाट स्वीकृत भई लागूभयो। जसअनुसार मुख्यमन्त्री रोजगार कार्यक्रमको बजेट सिँचाइ, यातायात, खेलमैदान, पैदल बाटो, खानेपानी, विद्यालय भवन, स्वास्थ्य, फलफूल तथा अन्नबाली, पोखरीलगायतका क्षेत्रमा लगानी गर्ने व्यवस्था गर्यो। योजना माग गर्न प्रदेश सरकारको वेबसाइटमा १५ दिने सूचना निकालिन्छ। तर, कर्णालीवासीको इन्टरनेटमा पहुँच कम छ। जसको पहुँच उसैले बढी स्रोत लिन्छ। वेबसाइटमा भरेका योजनाहरूमा प्रदेश स्तरमा योजना छनोट गर्ने समिति छ। यो कार्यविधिले श्रमिक कसरी छनोट गर्ने भन्ने विषयमा केही पनि बोलेको छैन। श्रमिक छनोट राजनीतिक प्रभावमा हुँदै आएको छ। कर्णालीमा २०७५ सालबाट मुख्यमन्त्री रोजगार कार्यक्रम सुरु गरियो। त्यसको कार्यविधि भने २०७८ सालमा बन्यो। त्यसमा पनि केही आर्थिक वर्षको खर्च भएको बजेट पनि कहाँ केमा खर्च भयो भन्ने विवरण सरकारसँग छैन। कल्याणी खड्का, सांसद तथा संसदीय मामिला समितिकी सभापति कर्णालीमा मुख्यमन्त्री रोजगार कार्यक्रमका नाममा व्यापक रूपमा आर्थिक अनियमितता छ। यो कार्यक्रम त जसको सरकार उसैका कार्यकर्ता पाल्ने कार्यक्रम भयो। यसले न गरिब चिन्यो, न रोजगारी दियो। सुरेश अधिकारी, सांसद तथा संसदीय मामिला समिति सदस्य कालीकोटमा सुरुवाती वर्षमा त सबैजसो योजनामा डोजर प्रयोग गर्थे। तर, पछिल्ला वर्षहरूमा केही हिसाबमा कमी त भएको छ। तर, अझै पनि मुख्यमन्त्री रोजगार कार्यक्रमको बजेट सडकमा हाल्ने र डोजरले सडक खन्ने काम भइरहेको छ। यसको छानबिन कसले गर्ने ? दमनराज बम, नागरिक समाजका अगुवा, कालीकोट रोजगारीका नाममा बेथिति कृष्णराज धमला मैले केही समय अगाडि कर्णालीमा मुख्यमन्त्री रोजगार कार्यक्रमको हालसम्मको प्रगतिका विषयमा आयोजना गरिएको सार्वजनिक सुनुवाइमा सहभागी हुने अवसर पाएको थिएँ। कर्णाली प्रदेशमा मुख्यमन्त्री रोजगार कार्यक्रम भनेर संघीय सरकारको प्रधानमन्त्री रोजगार कार्यक्रमकै सिको गरियो। प्रदेशका सबै बेरोजगार युवाहरूलाई रोजगारी दिने उद्देश्य राखेर कहलिएको मुख्यमन्त्री रोजगार कार्यक्रम कार्यान्वयन तह जुन पार्टीको मुख्यमन्त्री उसै पार्टीका नेता कार्यकर्ता पालिने काम भएको पाएँ। यसले कर्णालीको न बेरोजगारी घटायो, न राज्यको स्रोत साधनको सही तरिकाले उपयोग नै भयो। आवश्यकताको पहिचान नै नगरी गोजीका योजनाहरू छान्ने, मनपरी तरिकारले बजेट विनियोजन गर्ने, योजना छनोट पूर्व नै सरकारका दलालहरूले केही प्रतिशत रकम उठाउने काम भए। आमनागरिकको आँखामा छारो हाल्ने, प्रदेश सरकारको नेतृत्वका आसेपासेलाई पाल्ने, अनुगमन पटक्कै नहुने, मुख्यमन्त्री रोजगारबाट भएको योजनामा काम गरे पनि हुने, नगरे पनि हुने जस्ता लापरबाहीका कारण कर्णालीमा मुख्यमन्त्री रोजगार कार्यक्रमले रोजगारीभन्दा थप बेरोजगारी वृद्धि गरेको छ। योजना छनोटको प्रक्रिया पनि व्यवस्थित छैनन्। टाठाबाठाहरूको मात्रै यो कार्यक्रममा पहुँच छ। गरिबलाई थप गरिब र टाठाबाठालाई थप लुट्न पाइने कार्यक्रम कर्णालीवासीको हितमा छैन। (सामाजिक अभियान्ता धमला रास्कोट नगरपालिका ६ कालीकोटका स्थानीय हुन्)"
"माथि चर्किएको पहाड, तल भूकम्पपीडितको बास","जाजरकोट : जाजरकोट नलगाड नगरपालिका१ पालिगाउँका ८४ वर्षीय गोरे पुन भूकम्पले घर भत्किएपछि त्रिपालमा बस्दै आएका छन्। तर, त्यही त्रिपालमा पनि उनी चैनले सुत्न सक्दैनन्। एकातिर मुटु छेड्ने चिसोले सताइरहेको छ भने अर्कोतिर गाउँमाथि अजंगको पहाड छ, जुन भूकम्पले चिराचिरा छ। पालिगाउँको सिरानमा रहेका राता पर र थुम्केवाजा भन्ने पहाडका थुम्का कुन समय झर्छ टुंगो छैन। पुन भन्छन्, रातभर निदाउ नै सकिँदैन। सुतेको बेला पहाड खस्छ कि भन्ने चिन्ताले सताइरहेको छ। महिना दिन भयो राम्रोसँग सुत्न सकेको छैन। आफ्नोभन्दा पनि छोरानातिको चिन्ता लाग्छ। निन्द्रा नै हरायो। भूकम्पले लेक, औंल र गाउँमा रहेका ६ वटा घर भत्किएका छन्। उनले सरकारलाई विज्ञ पठाएर स्थलगत अध्ययन गर्न मागसमेत गरे। पालिगाउँको सिरानका थुम्का र बस्ती चिराचिरा परेको छ। पहाडको काखमा रहेको पाली गाउँ भूकम्पपछि निकै असुरक्षित छ। सबै त्रासमा छौं स्थानीय नरजित रानाले भने, भूकम्पपछि हाम्रो भोक निन्द्रा सबै हरायो। गाउँ तल छ माथि डाँडो भासिएको छ चिराचिरा परेको छ। वर्षात् हुन थालेको छ। चिरा परेको भागमा पानी परेपछि पहिरो आउन सक्ने त्रासमा छौं। करिब ६० घरधुरी रहेको पालिगाउँका सबै त्रासमै रहेको उनले सुनाए। त्रिपालमा बसेर पनि हामी सुरक्षित हुने अवस्था छैन। माथिबाट पहाड खस्ने डर छ, उनले भने, यहाँ बस्न मिल्छ कि मिल्दैन। यस ठाँउको भौगर्भिक अध्ययन गर्न आवश्यक छ। यदि जोखिम यसरी कायमै रहने हो भने बस्ती नै सार्नुपर्ने हुन्छ। यसका लागि सरकारले बेलैमा केही पहल गरोस्। परकम्प आइरहेका छन्। जमिन हल्लीरहेको छ। जमिन हल्लिँदा माथि पहाडबाट माटो खसेको देखिन्छ त्यही भएर पनि झन स्थानीय आत्तिने गरेको उनले सुनाए। त्यस्तै, नलगाड नगरपालिका१ चिउरी गाउँ जहाँ भूकम्पले १३ जनाको ज्यान लिएको थियो। त्यो बस्ती पनि निकै जोखिममा रहेको स्थानीयको भनाइ छ। यसअघि वर्षात्को बेला यो गाउँ केही भासिएको थियो। अहिले पनि ठाउँठाउँमा चिरा परेको छ। सडक छेउछाउमा पनि चिरा परेका छन्। माथि पहाड छ तल गाउँ छ। पहाडको टुप्पो पनि चिरा परेको छ। भूकम्पको सानो धक्का जाँदा पनि ढुंगा खस्ने गरेका छन्। जसले गर्दा निकै असुरक्षित भएको महसुस गरिरहेको स्थानीय विमल विकले बताए। उनले भने, त्रिपालमा बसेर पनि सुरक्षित छैनौं। फेरि भूकम्प गयो भने पहाड नै खस्छ कि भन्ने डर लाग्छ। चिन्ताले रातको निन्द्रा नै हरायो। यसअघि पनि वर्षात्को बेला गाउँ भासिन थालेको भन्दै बस्ती नै स्थानान्तरणका लागि आवश्यक पहल गर्न भन्दै स्थानीय तहबाट जिल्ला विपद् व्यवस्थापन समिति हुँदै गृह मन्त्रालयमा माग गरिएको थियो। तर, सुनुवाइ नहुँदा स्थानीय जोखिम मोलेर बस्न बाध्य भएका छन्। करिब दुई सय घरधुरी रहेको चिउरी गाउँमा पहिरो खस्ने र गाउँ नै बगाउने डर उत्तिकै रहेको उनले बताए। त्यसैगरी, नलगाड नगरपालिका७ खेतगैरी गाउँ पनि निकै जोखिममा रहेको स्थानीयको भनाइ छ। बस्ती तल छ। माथि भिरालो ठाउँ छ। भूकम्पले जमिन फुटेर चिरा परेको छ। ढुंगा र माटो अहिले पनि झरिरहेको छ, स्थानीय शेरबहादुर वलीले भने, चिन्ताले राति निन्द्रा नै लाग्दैन। पालो गरेर दिउँसो सुत्ने गरेका छौं। कात्तिक १७ को भूकम्पले बचाए पनि अहिले पनि हल्लाइरहेको छ। त्रिपालको बास छ। चिसो बढिरहेको छ। माथिबाट पहाड खस्ने हो कि भन्ने चिन्ता लाग्छ। उनले सरकारले भूकम्पले गर्दा जोखिममा रहेका गाउँहरूको भौगर्भिक अध्ययन गर्नुपर्ने बताए।"
"कोशीमा बढ्यो हात्ती आतंक, २ सातामा ४ जनाको मृत्यु","विराटनगर : कोशी प्रदेशमा पछिल्लो समय जंगली हात्तीको आतंक बढेको छ। झापा, मोरङ र सुनसरीमा वस्ती आसपास पुगेर हात्तीले मानवीय तथा भौतिक क्षति गरिरहेको हो। केही समययता नियमितजस्तै देखापर्ने जंगली हात्तीले वितण्डा मच्चाइरहँदा सर्वसाधारण त्रसित एवं भयभीत भइरहेका छन्। हात्तीको आक्रमणबाट २ साताको अवधिमा ४ जनाको मृत्यु भइसकेको छ। मृत्यु हुनेमा २ जना झापाका छन्। लस्करै हिँड्ने हात्तीको बथानले सर्वसाधारणको घर भत्काइदिनेदेखि बालीनाली खाने र मान्छे मार्नेसम्मको वितण्डा मच्चाइरहेको प्रहरीले जनाएको छ। २ सातायता जंगल क्षेत्रमा हात्तीको आवतजावत बाक्लो भएकाले एक्लै हिँडडुल नगर्न, सचेत हुन र हात्तीबाट सुरक्षित रहन प्रहरीले सबैमा अनुरोध गरेको छ। प्रहरीका अनुसार २०२२ वटाजतिको संख्यामा रहेका हात्तीको बथानमा एउटा छावा (हात्तीको बच्चा) पनि छ। बच्चा साथमा भएकाले पनि हात्ती अलि बढी आक्रामक भएको हुनसक्ने अनुमान प्रहरीको छ। मोरङको बेलबारी नगरपालिका१० भाउन्नेमा हात्तीको आक्रमणबाट सोमबार बिहान एक पुरुषको मृत्यु भयो। सिर्जना सामुदायिक वन क्षेत्रमा हात्तीले आक्रमण गर्दा लेटाङ नगरपालिका३ का ५३ वर्षीय कमल माझीको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले बताए। लेटाङबाट बेलबारीको लक्ष्मीमार्गतर्फ साइकलमा आउँदै गरेको अवस्थामा माझीलार्ई हात्तीले आक्रमण गरेको उनको भनाइ छ। बाटोमा जम्काभेट हुँदा आक्रमण गर्दै हात्तीले जंगलतर्फ फ्यालिदिएको प्रहरीले जनाएको छ। घटनास्थल वरपर हात्तीको आवतजावत नियमित भइरहेको पाइन्छ। इलाका प्रहरी कार्यालय बेलबारीका इन्स्पेक्टर तेजबहादुर दाहालका अनुसार माझीले आफ्नो साथमा घरेलु मदिरा बनाउन प्रयोग गरिने कच्चा पदार्थ मर्चा बोकेको पाइएको छ। परिवारका सदस्यलार्ई उद्रित गर्दै प्रहरीले दिएको जानकारी अनुसार उनी मर्चा लिएर लक्ष्मीमार्ग बजारतर्फ आउँदै थिए। जानकारहरूका अनुसार घरेलु मदिरा र मदिरा बनाउन प्रयोग गरिने कच्चा पदार्थप्रति हात्ती अति आक्रामक हुन्छ। घरेलु मदिरा बनाउने गरिएका घरहरूलार्ई लक्षित गरेर हात्तीले बढी नै दुःख दिने र क्षति पुयाउने गरेको जानकारहरू बताउँछन्। प्रहरीका अनुसार भाउन्ने आसपासमा आइतबार रातभर हात्ती देखा परेका थिए। २०२२ वटाको संख्यामा रहेको हात्तीको बथानलार्ई स्थानीय र प्रहरीले जंगलतर्फ धपाएको डीएसपी दाहालले बताए। यही मंसिर १३ गते राति हात्तीको आक्रमणमा परेर सुनसरीको इटहरी उपमहानगरपालिका२ का रविन खड्काको मृत्यु भएको थियो। जंगल क्षेत्रबाट वस्तीमा निस्किएको हात्तीको बथान धपाउने क्रममा उनी आक्रमणमा परेका थिए। केही समययता इटहरी२, ३, १९ र २० लगायतका वडामा हात्तीको बथान देखा परिरहेका छन्। झापाको हल्दीबारी गाउँपालिका४ का ४० वर्षीय धनबहादुर वनको गत शुक्रबार हात्तीको आक्रमणबाट मृत्यु भएको छ। उनी रणकाली सामुदायिक वन जलथलका चौकीदार थिए। सामुदायिक वनको रेखदेख गर्न गएका बेला उनलार्ई हात्तीले आक्रमण गरेको थियो। त्यस्तै, मंसिर ६ गते हात्तीको आक्रमणबाट झापाको दमकस्थित बेलडाँगीस्थित भुटानी शरणार्थी शिविरमा बस्दै आएका ७२ वर्षीय पदमलाल तामाङको मृत्यु भएको थियो। दाउरा खोज्न जंगल गएका बेला शिविर बाहिरको हम्सेदुम्से सामुदायिक वनमा तामाङलार्ई हात्तीले आक्रमण गरेको हो। वन्यजन्तु विज्ञहरू मानवीय स्वभाव र व्यवहारकै कारण हात्तीको आक्रमण बढेको बताउँछन्। हात्ती वस्तीनजिक आएपछि धपाउन ठूलो संख्या स्थानीय भेला भएर होहल्ला गर्ने, आगो बाल्ने तथा विभिन्न भाँडाकुँडा बजाएर हात्तीलार्ई त्रसित बनाउने काम गर्छन््। त्यसले हात्ती आक्रोसित भएर मानिसलार्ई आक्रमण गर्ने गरेको कोशी टप्पू वन्यजन्तु आरक्षका निमित्त प्रमुख संरक्षण अधिकृत रमेशकुमार यादवले बताए। उनका अनुसार विशेष गरेर वर्षमा २ पटक जंगली हात्ती वस्तीमा देखा पर्ने गरेका छन्। असारसाउन तथा कात्तिकमंसिरमा हात्तीको असर बढी देखिने यादवको भनाइ छ। जंगलमा आहार नपाइँदा खानेकुराको खोजीमा हात्ती वस्तीनजिक र बालीनाली लगाएको स्थानतर्फ आउने उनले बताए। चिसो बढ्दै गएर जंगलमा आहार पाउन छाडिएपछि अहिले जंगली हात्ती वस्ती छिरेर क्षति गर्न थालेका छन्। कृषकले लगाएको बालीनाली खाइदिन्छन्, उनले भने, अर्कोतर्फ हात्ती हिँड्ने परम्परागत बाटो अतिक्रमणको चपेटामा परेको छ। जताततै घर, सडक र नहरहरू बनेका छन्। हात्तीले हिँड्न परम्परागत बाटो प्रयोग गर्ने गरेको यादवको भनाइ छ। उनका अनुसार मानवीय क्षति कम गर्नका लागि होहल्ला र हात्तीलार्ई अवरोध पुग्ने काम गर्न हुँदैन। आफू हिँडेको बाटोमा कसैले अवरोध गरेमा हात्तीले आक्रमण गर्ने उनले बताए। वस्तीनजिक आएपनि अवरोध नगर्दा हात्तीले मान्छेलार्ई आक्रमण गर्दैन। बालीनाली खाएर आफ्नो बाटो जान्छ, यादव भन्छन््, सबै सचेत हुँदा मात्रै मानवीय क्षति कम गर्न सकिन्छ। हात्तीसँगको द्वन्द्व कम गर्न हामीले आफ्नै व्यवहार सुधार्न जरूरी छ। उनका अनुसार हात्तीबाट भएको क्षतिको अध्ययन गरेर क्षतिपूर्ति दिने गरिन्छ। हात्तीको आक्रमणबाट कसैको मृत्यु भएमा परिवारलार्ई १० लाख, गम्भीर घाइतेलार्ई २ लाख र सामान्य घाइतेलार्ई २० हजार रूपैयाँ क्षतिपूर्ति दिने गरिएको यादवले बताए। बालीनाली क्षति गरेमा १० हजारसम्म क्षतिपूर्ति दिइने उनको भनाइ छ।"
सिमरामा थालियो जहाजमा रिफ्युलिङ,"सिमरा : काठमाडौंबाट छोटो दूरीमा रहेको सिमरा विमानस्थलमा हवाई इन्धन रिफ्युल स्टेसन सञ्चालनमा आएको छ। नेपाल सरकारका उद्योग, वाणिज्य तथा आपूर्तिमन्त्री रमेश रिजालले आइतबार स्टेसनको उद्घाटन गरेका हुन्। सेवा प्रारम्भ भएसँगै अब सिमरा विमानस्थलमा अवतरण गर्ने विमानले आवश्यकताअनुसार इन्धन भर्न सक्नेछन्। देशकै पुरानो विमानस्थल भए पनि यसअघि इन्धन रिफ्युल सुविधा नहुँदा आपत्कालीन अवतरण गर्नुपर्ने विमानलाई अन्यत्र पठाइने गरिएको थियो। काठमाठौंबाट छोटो दूरीमा रहे पनि इन्धन रिफ्युल गर्ने सुविधा नहुँदा मौसम र एयर ट्राफिकका कारण त्रिभुवन अन्तर्राष्ट्रिय विमानस्थलमा अवतरण गर्न नसकेका जहाज भैरहवा र विराटनगर डाइभर्ट बाध्यता थियो। अब भने काठमाडौंमा अवतरण गर्न नसकेका जहाजलाई १५ मिनेटको दूरीमा रहेको सिमरा पठाउन सहज भएको छ। इन्धन स्टेसन सुरु भएपछि हवाई यात्राको कनेक्टिभिटी र पहुँचलाई सुदृढ गर्नुका साथै उड्डयन उद्योग र यात्रुलाई फाइदा पुग्ने निगमको भनाइ छ। जहाजमा इन्धन भर्न यतिबेला सिमरा विमानस्थलमा तीन ट्यांकर राखिएका छन्। जनकपुरबाट इन्धन भरेर आउने ट्यांकरले सिमरा विमानस्थलमा अवतरण भएका जहाजलाई इन्धन उपलब्ध गराउनेछ। ट्यांकर खाली भएमा पुनः जनकपुर पुगेर इन्धन भर्नेछ। १४ किलोमिटरको दूरीमा निगमको अमलेखगन्ज डिपो भए पनि इन्धन भर्न ट्यांकर जनकपुर पुग्नेछन्। इन्धन रिफ्युल स्टेसन उद्घाटका क्रममा मन्त्री रिजालसहित मन्त्रालयका सचिव एवम् नेपाल आयल निगम सञ्चालक समिति अध्यक्ष नारायणप्रसाद शर्मा दुवाडी, जितपुरसिमरा उपमहानगरपालिकाका नगरप्रमुख राजन पौडेललगायतको उपस्थिति रहेको थियो। यसअघि नेपाल आयल निगमको सिनामंगलस्थित हवाई इन्धन कार्यालयका प्रमुख प्रदीपकुमार यादव र सिमरा विमानस्थल कार्यालयका प्रमुख सूर्यबहादुर खत्रीले इन्धन डिपो राख्न सम्झौता गरिसेकका छन्। सम्झौताअनुसार डिपो स्थापनाका लागि नागरिक उड्डयन प्राधिकरण सिमराले पाँच कठ्ठा जमिन उपलब्ध गराउनेछ।"
मौद्रिक नीति समीक्षामा बैंक सञ्चालकको १७ सुझाव,"काठमाडौं : बैंक तथा वित्तीय संस्था परिसंघ नेपाल (सिबिफिन) ले चालू आर्थिक वर्षको मौद्रिक नीति पहिलो त्रैमासिक समीक्षामा १७ बुँदे सुझाव दिएको छ। नेपाल राष्ट्र बैंकका गभर्नर महाप्रसाद अधिकारीलाई भेटेर सिबिफिनले अर्थतन्त्र झन् जटिलतातर्फ उन्मुख भइरहेको परिपे्रक्ष्यमा मौद्रिक नीतिमार्फत सुधारका लागि सुझाव दिएको हो। मुलुकको बाह्य अवस्थामा क्रमशः सुधार हुँदै गएको देखिए पनि आर्थिक गतिविधि, उत्पादनमूलक क्षेत्रमा लगानी विस्तार, आन्तरिक उत्पादन, रोजगारी, आयातनिर्यात, पुँजीगत खर्च प्रणाली, मुद्रास्फीतिलगायतका क्षेत्रहरूमा अपेक्षित सुधार नदेखिएको सिबिफिनको भनाइ छ। मौद्रिक नीतिको समीक्षामार्फत आफ्नो सुझाव समेटिए समग्र चुनौतीहरूको न्यूनीकरणका लागि एकाकार भई अगाडि बढ्न र सुदृढ एवं आत्मनिर्भर अर्थतन्त्र निर्माणको दिशातर्फ अग्रसर हुन सरोकारावाला सम्पूर्ण पक्षलाई प्रोत्साहित गर्ने सिबिफिनको दाबी छ। सिबिफिनको सुझावमा बैंकको संस्थापक सेयरलाई क्रमिक रूपमा साधारण सेयर झैं किनबेच गर्र्न पाउनुपर्ने, सेयर धितो कर्जा खुकुलो गर्नुपर्ने, ब्याजदर घटाउनुपर्ने काउन्टर साइक्लिकल बफर स्थगन गरिनुपर्ने, कर्जा नोक्सानीको व्यवस्था सजिलो बनाउनुपर्ने, चालू पुँजी कर्जाको सीमा निर्धारण बैंकहरूलाई नै छाड्नुपर्ने उल्लेख छ। प्रस्तुत छन्, सिबिफिनको सुझावहरू १ संस्थापक सेयरलाई क्रमिक रूपमा सर्वसाधारण सेयरमा रूपान्तरण गर्र्दै जाने बैंक तथा वित्तीय संस्था ऐन (बाफिया) को व्यवस्थालाई कार्यान्वयनमा ल्याइनु पर्दछ। यस्तो व्यवस्थाको कार्यान्वयनले पर्याप्त पुँजी निर्माण र परिचालनमा प्रत्यक्ष सहयोग पुग्ने देखिन्छ। त्यसैगरी संस्थापक सेयर र साधारण सेयरको बजार मूल्यमा एकरूपता कायम गरिनुका साथै संस्थापक सेयर कर्जाको हकमा समेत साधारण सेयरकर्जा जस्तै नेपाल स्टक एक्सचेन्ज लिमिटेडबाट प्रकाशित पछिल्लो १८० कार्य दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सो मूल्यको बढीमा ७० प्रतिशत रकमसम्म मात्र सेयर धितो कर्जा प्रवाह गर्न सकिने प्रावधान राखिनुपर्दछ। २ व्यापारिक क्षेत्रमा प्रवाह हुने कर्जाको ब्याजदरमा भन्दा उत्पादनमूलक, रोजगारमूलक एवं निर्यातमूलक क्षेत्रमा प्रवाह हुने कर्जाको ब्याजदर सस्तो हुने गरी दोहोरो ब्याजदर प्रणाली लागू गरिनुपर्दछ। यस्तो व्यवस्थाले उत्पादनशील क्षेत्रमा क्रियाशील उद्योगीव्यवसायीलाई प्रोत्साहन मिल्ने, आर्थिक क्रियाकलापहरूले गति लिने, उत्पादकत्व अभिवृद्धि भई आयात प्रतिस्थापन एवं निर्यात प्रवद्र्धनमा ठूलो टेवा पुग्ने र उद्यमशीलताको विकास तथा रोजगारी अवसर सिर्जनामा समेत सकारात्मक प्रभाव पर्ने देखिन्छ। त्यसैगरी उत्पादनमुखी कर्जाको हकमा पुँजी पर्याप्तता अनुपात गणना गर्ने प्रयोजनको लागि तोकिएको जोखिम भारलाई ५० प्रतिशतले कम गरिनुपर्दछ। यस्तो व्यवस्थाले उत्पादनमूलक क्षेत्रमा कर्जा विस्तार भई अर्थतन्त्र चलायमान बनाउन ठूलो टेवा पुग्ने देखिन्छ। ३ वर्तमान अवस्थामा ब्याजदरमा परेको चापलाई कम गर्न हाल कायम गरिएको ७५ प्रतिशतको बैंक दरलाई १ प्रतिशतले घटाउनु औचित्यपूर्ण हुनेछ। यसले नेपाल राष्ट्र बैंक र बैंक तथा वित्तीय संस्थाहरूमाथि परेको दबाबलाई कम गर्न र चौतर्फी आक्रमणलाई निस्तेज पार्न सघाउ पुग्नेछ। ४ बैंक तथा वित्तीय संस्थाहरूको व्यवसायमा आएको संकुचनलाई मध्यनजर गर्दै सम्बत २०८१ असार मसान्तमा लागू हुने ०५ प्रतिशतको काउन्टर साइक्लिकल बफरको व्यवस्थालाई स्थगन गर्दा उपयुक्त हुने देखिन्छ। ५ एक वर्षभन्दा छोटो अवधिको निक्षेपलाई मुद्दतीमा गणना गर्न नपाउने व्यवस्था लागू गरिनुपर्दछ। छोटो अवधिको मुद्दती निक्षेप गर्न पाउने व्यवस्थाले बचत निक्षेपसमेत मुद्दतीमा रूपान्तरण हुँदा दीर्घकालीन कर्जा विस्तारमा समेत प्रत्यक्ष असर गरिरहेको छ। ६ नगद मौज्दात अनुपातलाई खुद तरलता अनुपातले प्रतिस्थापन गरी बैंक तथा वित्तीय संस्थाहरूलाई बढी लचकता प्रदान गरिनु पर्दछ। ७ नियामकी खुद्रा पोर्टफोलियोको लागि गणना गर्ने लो भ्यालु इन्डिभिजुअल क्राइटेरियालाई रु १ करोडबाट रु २ करोड पुयाइनु पर्दछ। ८ कर्जा विस्तारमा ११५ प्रतिशतको लक्ष्य हासिल गर्नका लागि पुँजी पर्याप्तता, जोखिम वहन र क्षेत्रगत सीमालगायतका व्यवस्थाहरूमा थप लचिलो व्यवस्था कायम गर्नु उपयुक्त हुनेछ। ९ उत्पादनमुखीरोजगारमुखीनिर्यातमुखी उद्योग र आतिथ्य क्षेत्रलाई लक्षित गरी सस्तो कर्जा प्रवाहको लागि पुनर्कर्जाको सुविधा उपलब्ध गराउने व्यवस्था कायम गरिनु पर्दछ। १०असल कर्जाको लागि कर्जा नोक्सानी व्यवस्था १ प्रतिशत मात्र कायम गरिनु पर्दछ। ११बैंक तथा वित्तीय संस्थाहरूको खराब कर्जामा अनपेक्षित रूपमा वृद्धि भइरहेको वर्तमान अवस्थामा नेपाल राष्ट्र बैंकको निक्षेप लिँदा खराब कर्जा ५ प्रतिशत ननाघेको हुनुपर्ने व्यवस्था हटाइनु पर्दछ। १२बैंकले खराब कर्जाको असुली प्रक्रियामा धितोलाई एनबीएमा सकार गर्दा सकार गर्दा नभई बिक्री गर्दाको अवस्थामा मात्रै पुँजीगत लाभकर लाग्ने व्यवस्था कायम गरिनु पर्दछ। १३बैंक तथा वित्तीय संस्थाको नाममा सकार भएको गैरबैंकिङ सम्पत्तिलाई प्रचलित कानुनबमोजिम सम्पूर्ण प्रक्रिया पूरा गरी तेस्रो व्यक्तिको नाममा नामसारी भइसकेको अवस्थामा उक्त सम्पत्ति पुनः फिर्ता गर्न नसकिने स्पष्ट व्यवस्था कायम गरिनु पर्दछ। १४बैंक तथा वित्तीय संस्थाको नाममा सकार भएको गैरबैंकिङ सम्पत्तिलाई प्रचलित कानुनबमोजिम सम्पूर्ण प्रक्रिया पूरा गरी तेस्रो व्यक्तिको नाममा नामसारी गर्दा सम्बन्धित मालपोत कार्यालयले जग्गा हदबन्दी विषय उठाई नामसारी नगरिदिएको अवस्थामा बैंक तथा वित्तीय संस्थाको हकमा जग्गा हदबन्दी लागू नहुने स्पष्ट व्यवस्थाका लागि नेपाल राष्ट्र बैंकमार्फत पहल गरिनु पर्दछ। १५चालू पुँजी कर्जाको सीमा निर्धारण गर्ने जिम्मेवारी बैंक तथा वित्तीय संस्थालाई नै दिइनु पर्दछ। त्यसैगरी चालू पुँजी कर्जासम्बन्धी मार्गनिर्देशन अत्यन्तै महŒवपूर्ण हुँदाहुँदै पनि देशको परिवेश, आवश्यकता, समयसान्दर्भिकता र सम्भावित प्रभावका विषयमा सरोकारवालाबीच व्यापक छलफल गरी हाल असान्दर्भिक देखिएका व्यवस्थाहरूमा सुधार गर्न तत्काल आवश्यक पहलकदम लिनु पर्दछ। १६ जमानतकर्तालाई कालोसूचीमा समावेश गर्ने सम्बन्धमा कायम गरिएको प्रावधान विभिन्न ऐन नियमसँग बाझिएको हुँदा तुरुन्त फिर्ता गरियोस्। १७हाल एक्रुअल बेसिसमा ब्याज आम्दानी देखाउने र सोको आधारमा कर तिर्नुपर्ने व्यवस्थालाई संशोधन गरी क्यास बेसिसमा मात्रै ब्याज आम्दानी देखाउन पाउने व्यवस्था गरिनु पर्दछ।"
औद्योगिक क्षेत्र अलपत्र,"बुटवल : प्रादेशिक औद्योगिक क्षेत्र निर्माणका लागि औद्योगिक क्षेत्र व्यवस्थापनको नाममा लिइएको रूपन्देही मोतीपुरको जग्गामा निजी घर बन्दै गएका छन्। औद्योगिक क्षेत्र बनाउने स्थानका घरहरू हटाउनुपर्नेमा निर्माणको क्रम झन् बढेको हो। निजी घरहरू बढ्दै जाँदा औद्योगिक क्षेत्र निर्माणका योजना सुस्ताउँदै गएका छन्। मोतीपुर औद्योगिक क्षेत्र बनाउनका लागि आयोजना कार्यालयदेखि सुरक्षार्थ सशस्त्र प्रहरीको गुल्मसमेत खडा भएको छ। ती कार्यालयले जग्गा संरक्षण गर्न सकेका छैनन्। औद्योगिक क्षेत्र बन्नुपर्नेमा स्थानीयले धमाधम घर निर्माण गरिरहेका छन्। आयोजना कार्यालय र सशस्त्र प्रहरीको सुरक्षा गुल्म बेखबर जस्तै छन्। लुम्बिनी प्रदेशमा बाँकेको नौवास्ता र रूपन्देहीको मोतीपुरमा औद्योगिक क्षेत्र निर्माणको काम अघि बढाइएको थियो। अहिले दुवै क्षेत्रमा योजना अनुरूप काम हुन सकेको छैन। मोतीपुर औद्योगिक क्षेत्रको लागत १२ अर्ब रुपैयाँ अनुमान गरिएको छ। यो औद्योगिक क्षेत्रमा ५ सय ४४ प्लट हुने भनिएको छ। औद्योगिक क्षेत्रभित्र चार लेनको मुख्य सडक, दुई लेनको सहायक सडक, साइकल लेन र फुटपाथ निर्माण हुनेछ। विद्युतको आपूर्ति चौबिसै घण्टा हुनेछ। जसका लागि औद्योगिक क्षेत्रभित्र ४० मेगावाटको फिडर, वाटर ट्रिटमेन्ट प्लान्ट र स्वास्थ्य केन्द्रको समेत सुविधा हुनेछ। मोतीपुर औद्योगिक क्षेत्रको जग्गाका विषयमा स्थानीयबीच मतभेद छ। यही मतभेदमा राजनीतीकरण हुँदा औद्योगिक क्षेत्र अलपत्र भएको हो। पूर्वअर्थमन्त्री विष्णु पौडेलले औद्योगिक क्षेत्रको शिलान्यास गर्दा अवरोधसमेत गरिएको थियो। त्यसयता औद्योगिक क्षेत्रको विकासमा कुनै काम भएको देखिएको छैन। मोतीपुर औद्योगिक क्षेत्रको लालपुर्जा २०७३ सालको वैशाख र असारमा गरी दुईपल्ट आएको हो। लालपुर्जामा ८ सय १३ बिघा जग्गा छ। गत वर्ष कात्तिकमा औद्योगिक क्षेत्रको जग्गाको ड्रोन सर्भे भएको थियो। त्यसबेला यहाँ १ हजार २२ घर रहेको प्रतिवेदन तयार गरिएको थियो। औद्योगिक क्षेत्र व्यवस्थापन लिमिटेडका अधिकारीहरूका अनुसार, एक वर्षयता निर्माण तीव्र भएको देखिन्छ। यहाँ चार सयभन्दा बढी घर बनिसकेको अनुमान छ। औद्योगिक क्षेत्रको नाममा रहेको जमिनमा रहेका घर हटाउनुपर्नेमा अहिले झन् थपिरहेका छन्। औद्योगिक क्षेत्रको जग्गामा कसैले अतिक्रमण गरे हामी एक्सनमा जान्छौं। व्यक्तिले पहिलेदेखि उपभोग गरेको जग्गामा हामीले मात्रै चाहेर हुँदैन, गुल्म प्रमुख डीएसपी रविन महर्जनले भने। मोतीपुर औद्योगिक क्षेत्रमा चार सेक्टर छन्। चार वटै सेक्टरमा निजी स्वामित्वका १ हजार २२ घर पर्छन्। ती घरधनीलाई अन्यत्र व्यवस्थापन गर्ने गरी औद्योगिक क्षेत्र बनाउन पहल भइरहेका बेला उनीहरूलाई यथावस्थामा राख्ने राजनैतिक लविङ भएपछि औद्योगिक क्षेत्रको भविष्य अनिश्चित बन्दै गएको छ। चुनावमा घर हटाउन नपर्ने एजेन्डा राजनीतिक दलहरूले बनाएका थिए। यो औद्योगिक क्षेत्रलाई लुम्बिनी प्रदेशकै ड्रिम प्रोजेक्टका रूपमा हेरिएको थियो। तर, योजना तुहिने जोखिम बढ्दै गइरहेको भन्दै आलोचना भइरहेको छ। रूपन्देही उद्योग संघका पूर्वअध्यक्ष माधव पौडेलले मोतीपुर औद्योगिक क्षेत्र बन्न नदिएर रूपन्देहीमा औद्योगिक विकासमा कमजोर पार्ने प्रयास भएको बताए। मोतीपुर औद्योगिक क्षेत्र आयोजना कार्यालयका प्रमुख प्रकाश अधिकारीका भनाइमा, यहाँ भएको ड्रोन सर्भेको रिपोर्ट औद्योगिक क्षेत्र व्यवस्थापन हुँदै उद्योग मन्त्रालय पठाइएको छ। मन्त्रालयले आवश्यक काम गरी प्रधानमन्त्री तथा मन्त्रिपरिषद् कार्यालयमा पठाइएको छ। प्रधानमन्त्रीको संयोजकत्वमा रहेको राष्ट्रिय विकास समस्या समाधान समितिमा यहाँको समस्या समाधान गर्न एउटा उपसमिति बनाएर काम भएको छ। भूमि व्यवस्था, सहकारी तथा गरिबी निवारण मन्त्रीको संयोजकत्वमा गृहसचिव, उद्योग सचिव, कृषि सचिव सदस्य रहेको उपसमितिले यहाँको समस्या समाधान गर्न प्रतिवेदन तयार गर्ने छ। गएको वैशाखमा राष्ट्रिय विकास समस्या समाधान समितिले उपसमितिलाई अव्यवस्थित बसोबास व्यवस्थित गरी सम्बन्धित तोकिएको आयोजनाको काम अघि बढाउन गर्नुपर्ने कामको प्रतिवेदन तयार गर्न कार्यादेश दिइएको थियो। तर यो उपसमितिले आठ महिना बित्न लाग्दा उल्लेख्य काम गर्न सकेको छैन। २०७२ सालमा केपी शर्मा ओली प्रधानमन्त्री हुँदा हरेक प्रदेशमा प्रदेशस्तरीय औद्योगिक क्षेत्र बनाउने निर्णयअनुसार सरकारले बुटवलको मोतीपुर क्षेत्रमा प्रक्रिया अघि बढाएको हो। सरकारले निर्णय गरेको पाँच वर्षपछि निरन्तरको प्रयासले ८ सय १३ बिघा जग्गाको स्वामित्व औद्योगिक क्षेत्रको नाममा आउन सफल भयो। त्यसपछि २०७७ मा औद्योगिक क्षेत्र शिलान्यास भयो। यही बेलादेखि स्थानीयले वर्षौंदेखि बसोबास गर्दै आएको जग्गामा औद्योगिक क्षेत्र बन्न नदिने भन्दै विरोध गरेपछि समस्या चुलिएको हो। विवाद समाधान गर्न कुनै निष्कर्ष निस्किए हामी काम गर्न आतुर छौं, मोतीपुर औद्योगिक क्षेत्र आयोजना प्रमुख अधिकारीले भने। उनका अनुसार, कम्तीमा विवाद नभएको सेक्टर बीबाट काम सुरु गर्नुपर्छ भनेर छलफल भइरहेको छ । औद्योगिक क्षेत्रको वन क्षेत्रको जग्गा सुकुम्बासीको बहानामा जग्गा अतिक्रमण गर्ने लर्को लागेपछि २०७८ असोज २४ गते प्रहरीले बल प्रयोग गरी हटाएको थियो। अतिक्रमणकारीलाई हटाउन प्रहरीले चलाएको गोली लागेर चार जनाको मृत्यु भएको थियो। यो प्रकरणपछि बाहिरबाट अतिक्रमण गर्न आउनेहरू रोकिए पनि स्थानीयले भोगचलन गरेको जग्गामा निर्माणको काम रोकिनुको साटो तीव्र भएको छ। औद्योगिक क्षेत्र व्यवस्थापन लिमिटेडको २०७५ जेठ २१ गतेको बैठकले ९ सय ४६ बिघाको डीपीआर स्वीकृत गरेको थियो। त्यसमध्ये ८ सय १३ बिघाको औद्योगिक क्षेत्र व्यवस्थापन लिमिटेडको नाममा जग्गाधनी पुर्जा प्राप्त भएको थियो। धनीपुर्जा प्राप्त नभएको १ सय ३३ बिघा गरी ९ सय ४६ बिघाका लागि वातावरण प्रभाव मूल्यांकनको स्वीकृत भए पनि काम हुन सकेको थिएन।"
लाभांश प्रस्ताव गरेको तारागाउँको कारोबार रोक्का किन ?,काठमाडौं : तारागाउँ रिजेन्सी होटल्सले आर्थिक वर्ष २०७९०८० को नाफाबाट १५ प्रतिशत लाभांश दिने भएको छ। कम्पनीको सञ्चालक समिति बैठकले सेयरधनीहरूलाई ४ प्रतिशत बोनस सेयर र ११ प्रतिशत नगद लाभांश दिने प्रस्ताव गरेको हो। प्रस्तावित लाभांश होटलको आगामी साधारणसभाले पारित गरेपछि सेयरधनीहरूलाई वितरण हुनेछ। यता नेपाल स्टक एक्सचेन्ज (नेप्से) ले कम्पनीको सेयर कारोबार रोक्का गरेको छ। धितोपत्र मूल्यमा प्रभाव पार्ने संवेदनशील निर्णय समयमै जानकारी नगराएको भन्दै नेप्सेले सेयर कारोबार रोक्का गरेको हो। मंसिर १६ गते (शनिबार) सञ्चालक समितिको बैठक बसेर गत आर्थिक वर्षको नाफाबाट लाभांश वितरण गर्ने निर्णय गरेकामा सो निर्णय नेप्सेलाई आइतबार बेलुका ५ः१५ बजे मात्र जानकारी गराएको थियो। नेप्सेले कम्पनीको कारोबार रोक्का गर्दै ३ दिनभित्रमा स्पष्टीकरण पेस गर्न निर्देशन पनि दिएको छ।
एनसेल खरिदबिक्री प्रकरणमा सरकारले गम्भीरतापूर्वक छानबिन गर्ने गठबन्धनको निष्कर्ष,"काठमाडौं : एनसेलको खरिद बिक्री प्रकरणमा सरकारले गम्भीरतापूर्वक छानबिन गर्ने निष्कर्ष सत्ता गठबन्धन बैठकले निकालेको छ। मंगलबार बालुवाटारमा बसेको गठबन्धन र कर्मचारीसहितको बैठकले एनसेलका विषयमा गहिरोगरी छानबिन गरी कानुनअनुसार कारबाही गर्ने निष्कर्ष भएको नेपाली कांग्रेसका प्रमुख सचेतक रमेश लेखकले बताए। एनसेलको पछिल्लो गतिविधि शंकास्पद् रहेको निष्कर्षसमेत बैठकले निकालेको उनको भनाइ छ। 'एनसेलको सम्बन्धनमा जुन सेयर खरिद बिक्रीका कुरा आएका छन्। ती अत्यन्त गम्भीर छ। जे पनि काम कुरा भएका छन्, त्यो नेपालको कानुनबमोजिम वा स्वीकृतिमा भएको पाइएको छैन। जति पनि गतविधि भएका छन्, ती सबै शंकास्पद् छन्। सरकारले तत्काल गहिरोगरी छानबिन र अध्ययन गर्नुपर्छ। राष्ट्र र देशको हितमा गर्नुपर्ने सबै काम गर्नुपर्छ,' बैठकको निष्कर्ष सुनाउँदै लेखकले भने। प्रधानमन्त्री पुष्पकमल दाहाल एनसेल प्रकरणमा गम्भीर रहेको प्रमुख सचेतक लेखकको भनाइ छ। 'प्रधानमन्त्रीज्युले यो विषयमा छानबिन गर्ने भनिसक्नुभएको छ। देशको हित प्रतिकूल हुन नदिन सुक्षमरुपले छानबिन गर्ने भनिसक्नुभएको छ। उहाँको कुरालाई हामीले समर्थन जनाएका छौं,' उनले भने।"
हिमाली क्षेत्रमा जलवायु परिवर्तनको प्रभाव व्यापक छ : राष्ट्रपति पौडेल,"काठमाडौं : राष्ट्रपति रामचन्द्र पौडेलले जलवायु परिवर्तनको असर न्यूनीकरण गरी हिन्दूकुश हिमालय क्षेत्रका मानिसको जीवन सहज बनाउन आग्रह गरेका छन्। अन्तर्राष्ट्रिय एकीकृत पर्वतीय क्षेत्र विकास केन्द्र (इसिमोड) को ४०औँ वार्षिकोत्सवका अवसरमा आज ललितपुरमा आयोजित कार्यक्रमलाई सम्बोधन गर्दै राष्ट्रपति पौडेलले हिमालमा हिउँ पग्लने, हिमताल फुट्ने, पहाडमा पहिरो जाने र दक्षिण तटमा बाढीले गर्दा जलवायु परिवर्तनजन्य घटनाका कारण अर्थतन्त्र, वातावरणीय प्रणाली र मानवतालाई ठूलो हानिनोक्सानी पुगिरहेको बताएका हुन्। नेपालजस्ता मुलुकले हरितगृह ग्यास उत्सर्जन र जलवायु परिवर्तनमा शून्यसरह योगदान गरे पनि यहाँ जलवायु परिवर्तनको प्रभाव अत्यधिक छ, राष्ट्रपति पौडेलले भने, केही समयअघि संयुक्त राष्ट्रसङ्घका महासचिवको नेपाल भ्रमणका क्रममा मैले कार्बन उत्सर्जनको कारक नभएर पनि नेपालले भोग्नुपरेको जलवायु परिवर्तनको असरको मार सम्बन्धमा विश्वको ध्यानाकर्षण गराउन गरेको आग्रह यस अवसरमा स्मरण गराउन चाहन्छु। राष्ट्रपति पौडेलले जलवायु परिवर्तनको प्रभाव घटाउन तयार पारिएका वित्तीय र प्राविधिक सहयोगको मुख्य हकदार नेपाललगायत जलवायु परिवर्तनको प्रभावको मारमा परेका मुलुकहरू भएको विषय बिर्सन नहुने बताए। नेपाल इसिमोडको संस्थागत विकास र समग्र हिन्दूकुश हिमालमा अवस्थित पर्वतीय क्षेत्रको दिगो विकासका लागि सधैँ प्रतिबद्ध रहेको र भविष्यमा समेत नेपालको सहयोग जारी रहने उल्लेख गरे। राष्ट्रपति पौडेलले हिन्दूकुश पर्वतीय शृङ्खला यस क्षेत्रका लागिमात्र नभएर संसारकै लागि खाद्यान्न, ऊर्जा, पानी, सांस्कृतिक र जैविक विविधताका लागि महत्वपूर्ण सम्पत्तिका रुपमा रहेको स्मरण गराए। हिन्दूकुश हिमालयको पर्यावरणीय सेवाको छातामुनि संसारका एक चौथाइ मानव जीवन आश्रित भएकाले यो क्षेत्रको संरक्षण कति महत्वपूर्ण छ भन्ने स्पष्ट भएको देखिएको राष्ट्रपति पौडेलको भनाइ छ। उनले विश्व मानव सिर्जित जलवायु परिवर्तन, जैविक विविधताको ह्रास र वातावरणीय प्रदूषणका कारणले सङ्कटमा रहेका बेला पहाडी संवेदनशील भूबनौट र कमजोर आर्थिक सामाजिक कारणले हिन्दूकुश हिमालयजस्ता पर्वतीय हिमाली क्षेत्रमा जलवायु परिवर्तनको प्रभाव अझ व्यापक भएको बताए। पर्वतीय हिमाली क्षेत्रको जलवायु परिवर्तन, वातावरणीय र जैविक विविधताको ह्रासबाट हुने प्रभावहरू राष्ट्रिय सीमानाभित्र मात्रै नभई सीमापारि र विश्वस्तरमा समेत पर्न जाने भन्दै राष्ट्रपति पौडेलले सदस्य राष्ट्रहरूले यस्ता समस्या समाधान गर्न एकजुट भएर सहकार्य गर्न र साझा मुद्दाहरू अन्तर्राष्ट्रियस्तरमा एकमत भई उठाउन सम्बद्ध पक्षलाई आह्वान गरे। हिन्दूकुश हिमाली क्षेत्रबाट वातावरणीय सेवा प्राप्त गर्ने र यसको प्रभाव क्षेत्रमा रहेका झन्डै दुई अर्ब जनता तथा सामुद्रिक तटका देशहरूलाई समेत साथ लिई थप सहकार्य गर्नु उपयुक्त हुने उनले सुझाव दिए। राष्ट्रपति पौडेलले नेपाल सरकारले जलवायु परिवर्तन, वातावरणीय ह्रास, विपद् जोखिम न्यूनीकरण, जैविक विविधता संरक्षण, जीविकोपार्जनसम्बन्धी मुद्दामा छिमेकी मुलुक र अन्तर्राष्ट्रिय साझेदारसँगको सहकार्यलाई प्राथमिकतामा राखेको उल्लेख गरे। कार्यक्रममा राष्ट्रिय योजना आयोगका उपाध्यक्ष डा मीनबहादुर श्रेष्ठले पर्वतहरुले पृथ्वीमा जलवायु अनुकूलनका लागि महत्वपूर्ण भूमिका निर्वाह गर्ने भएकाले हिमालय क्षेत्रलाई विश्वको सम्पत्ति मानेर यहाँको दिगो र समावेशी विकासका लागि सहकार्य बढाउन आवश्यक रहेको बताए। नेपालका लागि नर्वेली राजदूतावासका राजदूत एवं इसिमोड सहयोग समूहका तोरुण ड्रम्डलले हिमालय क्षेत्रको विकासमा सहयोग निरन्तर रहने बताए। इसिमोड सञ्चालक समितिका अध्यक्ष डासो कर्म छिरिङले सदस्य राष्ट्र, साझेदार संस्था र पक्षबीचको साझा प्रयासबाट यस क्षेत्रको विकास र संरक्षण गर्नुपर्नेमा जोड दिए। इसिमोडका महानिर्देशक डा पेमा ग्याम्स्शो ४० वर्षे ज्ञान र सिकाइको अनुभवका आधारमा आगामी यात्रा तय गरिने जनाए। नेपाल सरकार र संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)बीच सम्झौता भई हिन्दूकुश हिमाली पर्वतीय भेगको एकीकृत विकास, अध्ययन, अनुसन्धान तथा अन्य आवश्यक काम गर्न इसिमोडको स्थापना भएको थियो। यसले अफगानिस्तान, चीन, नेपाल, पाकिस्तान, बङ्गलादेश, भारत, भूटान तथा म्यानमारमा कार्य गर्दै आएको छ। नेपाल सरकारले इसिमोडको व्यवस्था गर्न छुट्टै कानुन तर्जुमा गरी आवश्यक जनशक्ति र सुविधासमेत उपलब्ध गराएको छ। इसिमोडको केन्द्रीय कार्यालय स्थापना गर्न नेपाल सरकारका तर्फबाट आवश्यक जमिन तथा गोदावरीको लिभिङ माउन्टेन ल्यावका लागि पर्याप्त वनक्षेत्र पनि उपलब्ध गराइएको छ। केन्द्रले राष्ट्र अफगानिस्तान, चीन, नेपाल, पाकिस्तान, बङ्गलादेश, भारत, भूटान तथा म्यानमारमा कार्य गर्दै आएको छ।  रासस"
७३ वर्षको उमेरमा पाइन् 'भुटीदिदी'ले नागरिकता,"काँडा, साइपाल (बझाङ) : स्थानीय काँडा गाउँका दर्जन बढी ज्येष्ठ नागरिक छन्। उनीहरूमध्ये एक जना अविवाहित महिला हुन् भुटी गुरुङ उर्फ भुटी दिदी। हुम्लामा जन्मिएर बुबाआमासँगै साइपाल पुगेकी भुटीदिदीका सात दशक काँडामा लेकबेँसी गर्दै बिते। विसं २००८ सालमा जन्मिएकी भुटीदिदीका बाल्यकालबाटै भेडाच्याङ्ग्रा साथी बने। त्यसपछिका साथी आफ्नै भाइबहिनी, गाउँले भाइबहिनी र उहाँहरूका सन्तान भए। यसैमा बित्यो उनको ७३ वर्ष । घरको काम, भेडाच्याङ्ग्रा, गाइवस्तुको गोठ नै उनका लागि संसार बन्यो। यतिसम्म कि उनले विहे गर्नेसमेत समय पाइनन्। आजीवन एकल महिला रहेकी भुटीदिदीलाई गत साता जिल्ला प्रशासनले घरमै गएर नागरिकताको प्रमाणपत्र प्रदान गर्यो। जीवनको उत्तरार्द्धमा प्रवेश गरेसँगै मानसिक रोगले थलिएकी भुटीदिदीको भतिज टेक गुरूङको घरमा बस्छिन्। गाउँमा तीन पुस्ताले नै उनलाई भुटदिदी भनेर सम्बोधन गर्छन्। उनलाई चिन्नेले पनि भुटीदिदीकै नामले चिन्छन्। धामी, बोहरा, गुरूङ, रोकायालगायत विभिन्न थरका बासिन्दाको बसोबास भएको हुँदा पनि उनी सबैकी भुटी दिदी भएकी छन्। भुटीदिदीले स्वस्थ हुँदा सबैलाई माया गर्ने, सक्दो आफन्तलाई काममा सघाउने र ससाना नानीहरूलाई भदाभदै भन्दै खेलाउने हुँदा गाउँमा उनी सबैकी प्यारी बनेकी गाउँपालिका अध्यक्ष मानविर बोहराले बताए। भुटीदिदीले काखमा बोकेका भाइ बहिनीहरू अहिले भने बाजेसम्म भइसकेका छन्। तर, भुटीदिदी भने आफन्तकै नाति नातिनालाई खेलाइरहेका छन्। अहिले उनको दैनिकी घरको आँगन र आफ्नो टोलमै बित्ने गरेको छ। उमेरमा घरायसी काममात्रै होइन, कसैको विवाह, व्रतबन्ध हुँदा कामका लागि अग्रस्थानमा हुने भुटीदिदी केही वर्षयता भने घरमै थन्किएका छन्। साइपाल गाउँपालिका३ काँडाका ज्ञानबहादुर बोहरा भन्छन्, 'भुटीदिदीलाई गाउँमा सबैले माया गर्छन्। घरायसी काम, भेडाच्याङ्ग्राको हेरचाहमै जीवन बिताउनुभएकी दिदीलाई विहे गर्ने, घरबार जोड्ने कहिल्यै सोच आएन र यत्तिकै बस्नुभयो।' बुढेसकालमा भने विहे नगरेको पछुतो पो भयो कि क्या हो मानसिक समस्या आइलागेको बोहराले बताए। भतिज टेकको संरक्षणमा रहेकी भुटीदिदी जीवनभर घरायसी काममै बितेको हुँदा उनलाई विहे गर्न पनि आवश्यक नठानेर अविवाहित नै बसेको टेकले बताए। उनका अनुसार त्यो बेलामा गाउँमा नागरिकताको आवश्यकताबारे पनि कसैलाई थाहा थिएन। विसं ०६४ सालतिर गाउँमा नागरिकता दिने घुम्ती टोली आएपछि धेरैले नागरिकता पाएको र फुपू गोठालो गएको हुँदा छुटेको उनले सुनाए। 'उहाँलाई मात्रै होइन, हामीलाई पनि नागरिकताको बारेमा जानकारी थिएन। पछि घुम्ती शिविरको बेलामा नागरिकता र सरकारी सेवा सुविधाबारे जानकारी भयो। त्यसपछि गाउँमा भेटिएकाले नागरिकता बनाएका थिए,' उनले भने। भतिज टेकका अनुसार त्यस बेलामा पनि धेरै जनाको नागरिकता बनाउन छुटेको थियो। 'अहिलेको जस्तो सञ्चार थिएन। त्यसैमा पनि साइपाल गाउँपालिकामा हुने कुरै भएन। नागरिकता दिने टोली गाउँमा आयो। गाउँमा जति भेटिए, उनीहरूले नागरिकता पाए। टेक अहिले फुपूको नागरिकता समयमै नबनाएकोमा पछुतो गर्छन्। 'त्यसैबेला बनाएको भए राज्यले दिने सेवा केही पाइन्थ्यो कि! अहिले त वृद्धभत्ता पनि पाइन्छ। नागरिकता नहुँदा यतिका वर्ष त्यसबाट वञ्चित हुनुभयो,' उनले भने। साइपालवासीलाई नागरिकता बनाउन त्यति सजिलो छैन। पैदल हिँडेर नै चारपाँच दिनसम्म लाग्ने सदरमुकाम ओहोरदोहोर गर्दा प्रतिव्यक्ति ३० हजार खर्च हुन्छ। खर्च र समयका कारण पनि केहीले नागरिकता लिन ढिलाइ गरेको प्रमुख जिल्ला अधिकारी विश्वामित्र कुँइकेल बताउँछन्। प्रमुख जिल्ला अधिकारी भन्छन्, 'सात दशकसम्म पनि नागरिकता नपाएको भन्ने खबर सुनेपछि घरमै गएर पनि नागरिकता दिनुपर्छ भन्ने सोचें। त्यसका लागि हिँडेरै भए पनि साइपाल जाने तयारीमा थियौं। सौभाग्यवश, साइपालमा जलविद्युत् उत्पादनको तयारी गरिरहेको कम्पनीको हेलिकोप्टर आयो। त्यसैमा गएर नागरिकता प्रदान गर्यौं।' रासस"
पक्राउ पूर्जी जारी भएपछि विप्लवले गरे चरणबद्ध आन्दोलनको घोषणा,"काठमाडौं : जिल्ला अदालत काठमाडौंले महासचिव नेत्रविक्रम चन्द (विप्लव) सहितका नेताहरुमाथि राज्यविरुद्धको कसुरमा पक्राउ पूर्जी जारी गरेपछि नेपाल कम्युनिष्ट पार्टीले आन्दोलनको घोषणा गरेको छ। राज्यविरुद्धको कसुरमा जिल्ला अदालत काठमाडौंले उनीहरुलाई ३५ दिनभित्र अदालतमा उपस्थित हुन सूचना जारी गरेपछि नेकपाले तीन दिने आन्दोलनको घोषणा गरेको हो। नेकपाका महासचिव विप्लव सीले विज्ञप्ति जारी गर्दै आज साँझ ५३० बजे मशाल जुलुस, बुधबार ३ बजे न्यायाधीशको पुत्ला दहन, बिहीबार २ बजे देशव्यापी जनप्रदर्शन गर्ने घोषणा गरेका हुन्। काठमाडौं जिल्ला अदालतले २०७६साल पुसको मुद्दा व्यूताएर २०८० मंसिर १८ गते नेपाल कम्युनिस्ट पार्टीका महासचिव कमरेड विप्लव सी, प्रवक्ता कमरेड प्रकाण्ड सी, पीवीएम कमरेड माइला सी लगायतका नाममा पक्राउ पुर्जी जारी गरेको छ । अदालतको उक्त कार्य २०७७ साल फागुन २१ गते सम्पन्न ३ बुँदे सहमतिको ठाडो उल्लङघन मात्र हैन देशका समस्यालाई शान्तिपूर्ण तरिकाले निकास दिन भइरहेका गम्भीर पहल माथिको विध्वंसात्मक हमला पनि हो । जारी विज्ञप्तिमा भनिएको छ,राज्यको जिम्मेवार निकाय अदालतमा बसको न्यायधीसले प्रदर्शन गरेको यस्तो गैरकानूनी, असभ्य एवं अराजक कार्यको पार्टी घोर भर्त्सना गर्दछ । साथै यस्ता वितण्डावादी कार्य रोक्न माग गर्दछ। राज्यका सहमतिलाई कानुनको अंग बनाएर समस्याहरुलाई समाधान गर्न मद्दत गर्नुपर्ने अदालतले नै गैर कानुनी कदम चाल्नु भनेको देशमा शान्ति भाड्न अदालत र न्यायाधीश नै सक्रिय बनेको त होइन भन्ने आशंका पैदा भएको विप्लवले उल्लेख गरेका छन् । विज्ञप्तिमा भनिएको छ,आम नागरिकलाई थाहा छ कि प्रतिबन्ध हटाउदा राज्यसँग गरिएको ३ बुँदे सहमति मध्य एउटा बुँदा पार्टी नेता कार्यकर्ता माथि लगाइएका मुद्दा फिर्ता लिने र बन्दी कमरेडहरुलाई मुक्त गर्ने छ । राज्यका सहमतिलाई कानूनको अंग बनाएर समस्याहरुलाई समाधान गर्न मद्दत गर्नु पर्ने मुख्य अङ्ग अदालतले नै गैर कानूनी कदम चाल्नु भनेको देशमा शान्ति भाड्न अदालत र न्यायधीस नै सक्रिय बनेको त होइन भन्ने आशंका पैदा भएको छ । उनले अदालतको गैरजिम्मेवार कार्यप्रति सरकार, राजनैतिक दलहरु, बुद्धिजीवी, मानवधिकारवादी, युवा विद्यार्थी, श्रमिक जनताको ध्यान पुगोस साथै ३ बुँदे सहमतिलाई यथासिघ्र लागु गर्न, मुद्दाहरु खारेज गर्न र बन्दी मुक्त गर्न सरकारलाई गम्भीर बन्न आग्रह गरेका छन्। महासचिव विप्लवले गैरकानूनी, अराजक, विध्वंसात्मक कार्यको प्रतिरोध उत्रिन पार्टी पंक्ति एवं न्यायप्रेमी जनतालाई अपिल गरेका छन्। अदालतमा राज्यविरुद्धको कसुरमा चार वर्षअघि दायर गरिएको मुद्दामा विप्लवसहित उक्त पार्टीका प्रवक्ता खड्गबहादुर विश्वकर्मा (प्रकाण्ड), अखिल नेपाल किसान महासङ्घ क्रान्तिकारीका अध्यक्ष राजु कार्की, माइला लामाविरुद्ध उक्त पक्राउ पुर्जी जारी गर्दै अदालतमा उपस्थित हुन भनेको हो। यो पक्राउ पूर्जीको सूचना प्रकाशित भएका मितिले बाटोका म्यादबाहेक ३५ दिनभित्र आफूसँग भएको सबुद प्रमाणसहित तपाई आफैँ उपस्थित हुनुहोला, उक्त पक्राउ पुर्जीमा भनिएको छ, तपाईहरुले म्याद गुजारी बसेमा मुद्दा कानुन बमोजिम हुनेछ, पछि तपाईको उजुरबाजुर लाग्ने छैन।अदालतको विसं २०८० मङ्सिर १० गतेको आदेशअनुसार मुलुकी फौजदारी कार्यविधिसंहिता २०७४ को ५८ (१३) बमोजिम ३५ दिनको पक्राउ पुर्जी जारी गर्न दिएको आदेशअनुसार सूचना प्रकाशित गरिएको बताइएको छ। विसं २०७६ असोज ९ गते निजहरुमाथि राज्यविरुद्धको मुद्दा दायर भएको थियो। प्रहरीले निजहरु फरार भएको भनेपछि अदालतले ३५ दिनभित्र पक्राउ पुर्जी जारी गर्न आदेश गरेको थियो।"
"एनसेल बिक्रीप्रति राष्ट्रिय युवा संघको ध्यानाकर्षण, संलग्नलाई कारबाही नगरे आन्दोलन गर्ने चेतावनी","काठमाडौं : एनसेल खरिद बिक्री प्रकरणप्रति राष्ट्रिय युवा संघ नेपालको गम्भीर ध्यानाकर्षण भएको छ। नाफामा रहेको कम्पनीले राजश्व छलेर अनियमिता हुँदा समेत सरकार मुकदर्शक र रमिते बन्नु खेदजनक भएको युवा संघ नेपालको टिप्पणी गरेको छ। संघले राजश्व छलि गर्ने प्रयोजनले नेपालको अर्थतन्त्रमाथि ठूलो क्षति पुर्याउने नियतका साथ एनसेल खरिदबिक्री प्रकरणमा संलग्न सबैलाई कानुनी कार्वाही गर्न र यथार्थ सार्वजनिक गर्न सरकारसमक्ष जोडदार माग गरेको छ। सरकारले कारबाही नगरे राष्ट्रिय युवा संघ नेपाल सडक आन्दोलन गर्न बाध्य हुने राष्ट्रिय युवा संघ नेपालले चेतावनी दिएको छ। नाफामा रहेको कम्पनीले राजश्व छल्ने कुत्सित नियत राख घाटामा रहेको भनि मूल्यांकनमा ९६ कम देखाई एनसेलको स्वामित्व परिवर्तन गर्ने गरी खरिद विक्री गर्नु आश्चर्यजनक रहेको छ।राष्ट्रिय युवा संघ नेपालका अध्यक्ष क्षितिज थेवेले जारी गरेको विज्ञप्तिमा भनिएको छ,कुनैपनि निजी दुरसञ्चार कम्पनी खरिदवक्रिको लागि नियामक निकाय नेपाल दुरसञ्चार प्राधिकारणलाई अनिवार्य सूचना दिई अनुमति लिनुपर्ने प्रावधान रहेको देखिन्छ। राज्यका उच्चपदस्त अधिकारीलाई प्रभावित पारी नेपालमा राजश्व छल्न सकिन्छ भन्ने यो ठूलो प्रमाण हो। यस्ता विषयमा राज्य वेखवर छ भन्नु लज्जास्पद विषय बनेको छ। राष्ट्रिय युवा संघ नेपालले राज्यलाई दिनदहाडै यति ठूलो ठग्ने कार्य हुँदा दूरसञ्चार प्राधिकरण र सञ्चार मन्त्रालय के हेरेर बसेको छ भन्दै प्रश्न गरेको छ। विज्ञप्तिमा भनिएको छ,राज्यलाई दिनदहाडै यति ठूलो ठग्ने कार्य हुँदा दूरसञ्चार प्राधिकरण के हेरेर बसेको छ ? हामी प्रश्न गर्न चाहान्छौं; शेयर बाँडफाँड र कम्पनी खरिद बिक्रीको विषयमा उद्योग मन्त्रालय कसरी बेखरवर रहन सक्छ ? बिक्रीको लागि राय र अनुमति दिनसक्ने सञ्चार मन्त्रालय किन मौन छ ? यति ठूलो अनियमिता हुँदा समेत सरकार मुकदर्शक र रमिते बन्नु खेदजनक छ। यता १ खर्ब ४३ अर्ब रुपैयाँमा किनेको एनसेलको ८० प्रतिशत स्वामित्व आजियाटाले ६ अर्ब ६५ करोडमा बिक्री गरेपछि नेपाल सरकारलाई हानी पुर्याउने उद्देश्य अर्कोपल्ट उजागर भएकामा संघीय संसद्को सार्वजनिक लेखासमितिले आन्तरिक राजस्व विभाग, नेपाल दूरसञ्चार प्राधिकरण र कम्पनी रजिस्टारको कार्यालयलाई यस प्रक्रियाबारे ९ वटा प्रश्न सोधेको छ। एनसेलको दूरसञ्चार सेवा प्रदान गर्ने अनुमतिपत्र सन् २०२९ मा सकिँदैछ। त्यसअघि कम्पनीमा रहेको कम्तीमा ५० प्रतिशत स्वामित्व नेपालीको हातमा पार्न सके पुनः अनुमतिपत्र पाउने बाटो खुल्नेछ। यसै कार्यका लागि आजियाटाको ग्रान्ड डिजाइनमा नेपाली नामथर भएका सिंगापुरे व्यवसायी सतिशलाल आचार्य गोटी बनेका छन्। सन् २०२९ सम्मको बिजनेसको नाफा आजियाटाले लैजाने गरी भएको किनबेच सम्झौता पुनः अनुमतिपत्र पाएपछि महँगो मूल्यमा बेच्ने अभिप्रायसहित भएको दाबी गरिएको छ। एनसेलको बाँकी २० प्रतिशत स्वामित्व आचार्यकी नेपाली श्रीमती भावना सिंहसँग छ। शुक्रबार जारी विज्ञप्तिअनुसार किनबेच भएको भए नेपाल सरकार पूर्णरूपमा ठगिएको छ।"
एनसेल प्रकरणबारे गठबन्धन दलसँग प्रधानमन्त्रीको छलफल,"काठमाडौं : प्रधानमन्त्री पुष्पकमल दाहालले एनसेल खरिद बिक्रीमा भएको अनियमितताबारे सरकारमा सहभागी दलहरूसँग छलफल गरेका छन्। प्रधानमन्त्री निवास बालुवाटारमा मंगलबार प्रधानमन्त्री दाहालले गठबन्धनमा आबद्ध दलका शीर्ष नेता, अर्थमन्त्री, सञ्चारमन्त्री र विभिन्न विभागीय कर्मचारीसँग छलफल गरेका हुन्। बैठकमा नेपाली कांग्रेसका सभापति शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर, गृहमन्त्रीसमेत रहेका माओवादीका वरिष्ठ उपाध्यक्ष नारायणकाजी श्रेष्ठ, उपाध्यक्ष पम्फा भुसाल, कांग्रेस उपसभापति धनराज गुरुङ, नेकपा एकीकृत समाजवादीका उपमहासचिव जगनन्नाथ खतिवडा, सञ्चारमन्त्री रेखा शर्मा, अर्थमन्त्री प्रकाशशरण महत, जनता समाजवादी पार्टीका नेता राजेन्द्र श्रेष्ठलगायत सहभागी छन्। प्रधानमन्त्री दाहालले एनसेल खरिद बिक्रीमा राजस्व छली गरेको हुनसक्ने भन्दै यसअघि नै छानबिन गर्न सम्बन्धित निकायलाई निर्देशन दिएका थिए।"
जेठ ३ देखि ७ गतेसम्म काठमाडौंमा राष्ट्रिय महाधिवेशन गर्ने एकीकृत समाजवादीको निर्णय,"काठमाडौं : नेकपा एकीकृत समाजवादीले राष्ट्रिय महाधिवेशन आगामी जेठमा काठमाडौंमा गर्ने निर्णय गरेको छ। मंगलबार बसेको सचिवालय बैठकले जेठ ३ देखि ७ गतेसम्म काठमाडौंमा राष्ट्रिय महाधिवेशन गर्ने निर्णय गरेको हो। पार्टी आन्तरिक विवाद उत्पन्न भएपछि यसअघि महाधिवेन मिति तय हुन सकेको थिए। सोमबार बसेको बैठक पनि यही कारण अनिर्णित बनेको थियो। त्यस्तै महाधिवेशन तयारीका लागि एकीकृत समाजवादीले राष्ट्रिय सम्मेलनसहित विभिन्न बैठकसमेत बोलाएको छ। प्रवक्ता खतिवडाका अनुसार मंसिर २८ र २९ गते सचिवालय बैठक बस्नेछ। त्यसपछि पुस ९ गते स्थायी कमिटी बैठक, पुस १० गते पोलिटव्युरो बैठक, पुस ११ र १२ गते केन्द्रीय कमिटी बैठक बोलाइएको प्रवक्ता खतिवडाले बताए। त्यस्तै नेकपा एकीकृत समाजवादीले माघमा राष्ट्रिय सम्मेलन गर्ने निर्णय गरेको छ। प्रवक्ता खतिवडाका अनुसार माघ १४ र १५ गते राष्ट्रिय सम्मेलनमा आयोजना हुनेछ। राष्ट्रिय सम्मेलनमा विधानको व्यवस्थाबारे छलफल हुने भएकाले त्यसका लागि कार्यदलसमेत बनाइएको प्रवक्ता खतिवडाले बताए। पार्टी उपाध्यक्ष वेदुराम भुसालको संयोजकत्वमा गठन गरिएको कार्यदलमा महासचिव घनश्याम भुसार र उपमहासचिव प्रकाश ज्वाला रहनेछन्।"
एनसेल घोटला छानबिन गर्न कांग्रेस महामन्त्री थापाको माग,"ओखलढुंगा : नेपाली कांग्रेसका महामन्त्री गगन थापा र नेता शेखर कोइरालाले एनसेल घोटला छानविन गर्न माग गरेका छन्। नेपाली कांग्रेसको जिल्ला सम्मेलनलाई सम्बोधन गर्दै महामन्त्री थापाले हालै एनसेलमा अर्बौं घोटला भएको समाचार आएको भन्दै यसबारे छानविन हुनुपर्ने माग गरे। उनले सरकारमा कांग्रेस भएजस्तो नभएको भन्दै अनियमितता र भ्रष्टाचार बढेको बताए। थापाले एनसेल घोटलामा ठूलै व्यक्तिहरू संलग्न भएको भन्दै छानविन गर्नुपर्नेमा जोड दिए। नेता कार्यकर्ताहरूलाई उनले अलमलमा नपर्न सुझाव दिँदै संघ, प्रदेश र स्थानीयमा जताततै कांग्रेस सरकारमा भए पनि भएजस्तो नभएकाले नागरिकको अवस्था परिवर्तन नभएको बताए। त्यस्तै नेता शेखर कोइरालाले सरकारको स्वामित्वमा आउन लागेको एनसेल बेचबिखनमा राज्यकै संलग्नता भएको बताउँदै आफूहरूले गम्भीररूपमा लिएको बताए। उनले राजनीतिज्ञ, कर्मचारी र व्यापारी मिलेर एनसेल घोटला भएको दाबी गरे। सदन र सडकबाट यो विषयलाई जनता समक्ष लैजाने कोइरालाले बताए।"
एनसेल खरिद बिक्री प्रकरण छानबिन गर्न सरकारसँग राप्रपाको माग,"काठमाडौं : राष्ट्रिय प्रजातन्त्र पार्टी (राप्रपा)ले एनसेल खरिद बिक्री प्रकरणको छानबिन गर्न सरकारसँग माग गरेको छ। राप्रपाले मंगलबार विज्ञप्ति जारी गर्दै एनसेलका विषयमा यथार्थ विवरण सार्वजनिक गर्न माग गरेको हो। एनसेल सेयर बिक्रीमा अबौं रकमको कर छलि भएको भन्दै राप्रपाले ध्यानाकर्षणसमेत जनाएको छ। 'नेपाल सरकारको स्वामित्वमा आउनबाट रोक्ने तथा प्रचलित दूरसञ्चार कानुन विपरीत हुनेगरी सेयर खरिद बिक्री भएकोप्रति राप्रपाको गम्भीर ध्यानाकर्षण भएको छ। यसअघि पनि यस्तै प्रकरणमा कर छली भएको मुद्दा अदालतमा विचाराधीन नै छ। पुनः सोही प्रकारको विषय चर्चामा आएको छ। यसमा नेपाल सरकारको प्रचलित कानुन बमोजिमको प्रक्रिया अवलम्बन गर्न, नेपालमा वैदेशिक लगानीलाई दुरुत्साहन नहुने गरी भ्रष्टाचारजन्य कामकारबाही हुन नदिन पूर्व सावधानीका साथ यथार्थ विवरण अविलम्ब सार्वजनिक गर्न साथै सत्यतथ्य छानविन गर्न राप्रपा सरकारसँग माग गर्दछ,' विज्ञप्तिमा भनिएको छ।"
"कर्णालीमा मुख्यमन्त्री रोजगार : अनियमितता धेरै, रोजगारी शून्य","बेरोजगारीलाई रोजगार दिन भन्दै सरकारले केन्द्रमा मात्रै होइन प्रदेशमा पनि रोजगार कार्यक्रम सञ्चालन गर्यो । जसको नाम राखियो मुख्यमन्त्री रोजगार कार्यक्रम। तर, कर्णाली प्रदेशमा यसको चरम दुरुपयोग भएको छ। विज्ञ भन्छन्, लाखौं बजेट यो कार्यक्रमका लागि छुट्ट्याएर कार्यकर्ता पोस्ने काम मात्रै भएको छ। वीरेन्द्रनगर : कर्णाली प्रदेशमा बेरोजगारलाई रोजगारी दिने उद्देश्यले सञ्चालन गरिएको मुख्यमन्त्री रोजगार कार्यक्रममा चरम अनियमितता भएको पाइएको छ। यसबाट न त विकास नै भयो, न स्थानीयले रोजगारी नै पाए। यो कार्यक्रम पनि पुरानै शैली र विकास मोडलमा उपभोक्ता समिति गठन गरी सञ्चालन गर्दा प्रतिफल शून्य भएको जानकारहरू बताउँछन्। भन्छन्, यो कार्यक्रममा पनि व्यापक भ्रष्टाचार छ। मुख्यमन्त्री रोजगार कार्यक्रममार्फत २०७५ सालदेखि हालसम्म राज्यको अर्बौं रुपैयाँ लगानी बालुवामा पानी जस्तै भएको छ। आर्थिक वर्ष २०७८०७९ मा कालीकोटको नरहरिनाथ गाउँपालिकामा मुख्यमन्त्री रोजगार कार्यक्रमअन्तर्गत ग्रामीण सडकमा जम्मा ५५ लाख रुपैयाँ विनियोजित गरिएको थियो। स्थानीय जनप्रतिनिधि र कर्मचारीको मिलेमतोमा सडक निर्माणमा २० लाख खर्च गरेर बाँकी ३० लाख दुरुपयोग गरे। नरहरीनाथ गाउँपालिका५ का वडाध्यक्ष गगनबहादुर फडेरा (सिर्जन) र केही प्राविधिक मिलेर उक्त रकम दुरुपयोग गरे। स्थानीयले आन्दोलन गरेपछि इलाका प्रहरी कार्यालय कुमालगाउँमा सर्वदलीय बैठक बसाली जनप्रतिनिधि र कर्मचारीले अनियमितता गरेको रकममा छानबिन गर्ने निर्णयसमेत गरियो। तर, त्यो घटनालाई बीचैमा सामसुम पारियो। त्यसको छानबिन अहिलेसम्म पनि भएको छैन। आर्थिक वर्ष २०७७०७८ मा मुख्यमन्त्री रोजगार कार्यक्रमबाट बजेट पारिएको जाजरकोटको भेरी नगरपालिका१ रावतगाउँको दीपेन्द्र प्राथमिक विद्यालयको भवन निर्माण अहिले पनि अलपत्र छ। करिब २७ लाख भुक्तानी भइसक्दा पनि दुई कोठे विद्यालय भवनका झ्याल, ढोका बन्न सकेका छैनन्। भुइँकोठा र बरन्डामा पीसीसीसमेत नगरेर काम अलपत्र पारिएको छ। मुख्यमन्त्री रोजगार कार्यक्रमअन्तर्गत स्थानीय २४ जना बेरोजगार नागरिकलाई रोजगारी दिने उद्देश्यले विद्यालयको भवन निर्माण आयोजना समेटिएको थियो। जाजरकोटको भेरी नगरपालिका१ रावतगाउँको दीपेन्द्र प्राथमिक विद्यालयको अलपत्र निर्माणधिन भवन । तस्बिर : बिस्नप्रसाद न्यौपाने नगरपालिकाका प्राविधिकले दुई कोठे विद्यालय भवन निर्माणको लागत स्टमेट ३७ लाख ११ हजार रुपैयाँ बनाएका थिए। कार्यविधिअनुसार ५० प्रतिशत रकम निर्माण सामग्री खरिद र ५० प्रतिशत रकमबाट बेरोजगार नागरिकलाई रोजगारी दिनुपर्ने व्यवस्था छ। तर, विद्यालय व्यवस्थापन समिति अध्यक्ष मधुकर नेपालीले कार्यविधिविपरीत मनोमानी तरिकाले भवन निर्माण थालेपछि न स्थानीयले रोजगारी पाए न विद्यालय भवनले नै पूर्णता पायो। बजेट सबै खर्च भयो। हुम्लाको सिमकोट गाउँपालिका७ को डाँडाफया स्वास्थ्यचौकी २०७९ असारदेखि निर्माण थालियो। मुख्यमन्त्री रोजगार कार्यक्रममा २० लाख बजेट भएकोमा १० लाख कामदारलाई २० हजारका दरले वितरण गरियो। बाँकी १० लाखको हिसाब किताब नै भएन। स्थानीयले १० लाख हिनामिना गरेको निवेदन गाउँपालिकामा पेस गरे। तर, छानबिन भएन। स्थानीय इश्ररा सिंहका अनुसार उक्त रोजगार कार्यक्रममा ५० जना बिपन्न, गरिब घरपरिवारकाा लागि आएको बजेट ५६ जना समावेश गरेर काम गराइएको थियो। गाउँपालिका नै उपभोक्ता समितिसँग मिलेर उक्त अनियमितताका विषयमा छानबिन गरिएन। आर्थिक वर्ष २०७८०७९ मा दैलेखको महावु गाउँपालिका५ मा सञ्चालित मुख्यमन्त्री रोजगार कार्यक्रममा उद्देश्यविपरीत डोजरमार्फत सडक खनियो। महाबु५ मा छेपडीडाँडागडीगाउँ जोड्ने सडकका लागि १३ जना बेरोजगार छनोट भएका थिए। १० लाख रुपैयाँको उक्त योजनाका लागि उनीहरूले आफूले श्रम भने गरेनन्। तत्कालीन वडाध्यक्ष जगतबहादुर हमालको रोहबरमा कामदारले सडक निर्माणको जिम्मा दैलेखको भवानी कालीका कन्ट्रक्सनलाई दिने तमसुक गरे। कालीकोटको रास्कोटमा मुख्यमन्त्री रोजगारको काममा डोजरले काम गर्दै। अध्यक्ष हमालको रोहबरमा १२ जना कमदार र कन्ट्रक्सनकातर्फबाट हर्कबहादुर मल्लले सहीछाप गरेको तमसुकमा सडक निर्माणमा जेसीबी मेसिन प्रयोग गर्ने र त्यसवापत प्रतिघण्टा तीन हजार रुपैयाँ भवानी कालीका कन्ट्रक्सनलाई उपलब्ध गराउने उल्लेख छ। बेरोजगारलाई रोजगारी दिने उद्देश्यले सञ्चालित मुख्यमन्त्री रोजगार कार्यक्रमको छेपडीडाँडागडीगाउँ योजना तत्कालीन वडाध्यक्ष हमाल र वर्तमान वडाध्यक्ष दीपक शाहीकै रोहबरमा ठेकेदारलाई बेचिएको स्थानीय बताए। मुख्यमन्त्री रोजगार कार्यक्रम कार्यविधिको दफा १५ मा ठेक्का पट्टा गर्न नपाइने तथा तेस्रो पक्षमार्फत काम गर्न नपाइने उल्लेख छ। तर, त्यहाँ कार्यविधिविपरीत काम गरियो। जाजरकोटमा मुख्यमन्त्री रोजगार कार्यक्रमबाट नलगाड नगरपालिकाको खनटाकुराऐरारी कृषि सडक निर्माण गर्ने क्रममा पहुँचको भरमा मापदण्डविपरीत सडक निर्माण गरियो। उक्त योजनाको रकमसमेत हिनामिना भयो। स्काभेटरबाट काम गरिएपछि रोजगार कार्यक्रममा समेटिएका ४७ जनाले रोजगारी पनि पाएनन्। उनीहरूलाई २८ दिन काम गरेको ७ हजार रुपैयाँ मात्र दिएर पठाए। समितिले स्थानीयलाई उपलब्ध गराएको खर्चको विवरणमा स्काभेटरको २ सय १६ घण्टाको ज्याला १५ लाख ६२ हजार ३ सय रुपैयाँ भुक्तानी गरेको जनाएको छ। स्काभेटरका चालक र इन्चार्जको खाना नास्ता खर्च ७३ हजार, समितिको खाना, नास्ता खर्च ८० हजार रुपैयाँ देखाइएको छ। बाँकी रहेको ५ लाख १७ हजार रुपैयाँ रोजगार कार्यक्रममा समेटिएका ४७ सहित ६७ जनालाई दामासाहीको हिसाबले ७ हजार ७ सयका दरले वितरण गरियो। कालीकोटको सान्नीत्रिवेणी गाउँपालिका३ स्थित गावखोलालाम्पाटा सिँचाइ कुलो निर्माणका लागि कर्णाली प्रदेश सरकारले मुख्यमन्त्री रोजगार कार्यक्रममार्फत ४५ लाख रुपैयाँ बजेट छुट्ट्यायो। अति गरिब परिवारलाई न्यूनतम रोजगारी दिने उद्देश्यले राखिएको कार्यक्रम सञ्चालनका लागि उपभोक्ता समितिले प्रदेश सरकारलाई घूस दिएको उल्लेख छ। सिँचाइ कुलो निर्माणमा अनियमितता भएको समाचार प्रकाशित भएपछि गठन भएको छानबिन समितिले तयार पारेको प्रतिवेदनमा स्थानीय जनक देवकोटामार्फत प्रदेश सरकारलाई ३ लाख रुपैयाँ दिएको उल्लेख गरिएको छ। वडासदस्य मनराज देवकोटाको संयोजकत्वमा गठित समितिको बुँदा नम्बर ६ मा जनक देवकोटामार्फत ३ लाख रुपैयाँ प्रदेश सरकारलाई उपलब्ध गराएको लेखिएको छ। जनकले प्रदेश सरकारका कसलाई उक्त रकम दिए भन्ने निर्णयमा उल्लेख छैन। छानबिन समितिलाई जनकले दिएको बयानमा ३ लाख रुपैयाँमध्ये १ लाख ५० हजार प्रदेश सरकारलाई बुझाएको र बाँकी बुझाउन बाँकी रहेको उल्लेख गरेका छन्।  कर्णालीका १० वटै जिल्लामा मुख्यमन्त्री रोजगार कार्यक्रमबाट सञ्चालित योजनाहरू झार उखेल्ने, माटो सम्याउने काम गराएर भुक्तानी दिने र रकमको अनियमितता हुन थालेपछि प्रदेश सरकारले लाभग्राहीलाई नै बैंकमार्फत भुक्तानी दिने नीति लियो। तर, बैंक खातामार्फत भुक्तानी दिए पनि खातामा पैसा जम्मा गर्ने र जनप्रतिनिधि तथा उपभोक्ता समितिले खाताबाट पैसा झिक्न लगाएर आफूहरूले नै लिन गरेको स्थानीयको गुनासो छ। कर्णाली प्रदेश सरकारले मुख्यमन्त्री रोजगार कार्यक्रम सञ्चालन गरेर बेरोजगार युवा तथा युवतीलाई एक सय दिनको रोजगारी दिने लक्ष्य राखेको छ। मुख्यमन्त्री रोजगार कार्यक्रमको बजेट कार्यान्वयनमा हरेक जिल्लामा अनियमितताको प्रश्न उठेको छ। कर्णाली प्रदेश सरकारको मुख्यमन्त्री रोजगार कार्यक्रम सञ्चालन कार्यविधि, २०७८ को प्रस्तावनामै कर्णाली प्रदेशका बेरोजगार तथा कोभिड१९ बाट प्रभावित युवालाई स्थानीयस्तरमै रोेजगारी सिर्जना गर्न तथा आयआर्जनका क्रियाकलाप सञ्चालन गरी सामुदायिक पूर्वाधार निर्माण कार्यमा संलग्न गराई गरिबी निवारणमा योगदान पुर्याउन मुख्यमन्त्री रोजगार कार्यक्रम सञ्चालन गरिनेछ भनेर लेखिएको छ। तर, बजेट कार्यान्वयनमा त्यस्तो भएको छैन। कालीकोटका नागरिक समाजका अगुवा दमनराज बमले भने, कालीकोटमा सुरुवाती वर्षमा त सबैजसो योजनामा डोजर प्रयोग गर्थे। तर, पछिल्ला वर्षहरूमा केही हिसाबमा कमी त भएको छ। तर, अझै पनि मुख्यमन्त्री रोजगार कार्यक्रमको बजेट सडकमा हाल्ने र डोजरले सडक खन्ने काम भइरहेको छ। यसको छानबिन कसले गर्ने ?। स्थानीय सरकार झन् त्यसैको संरक्षण गर्दै आइरहेका छन्। प्रायः डोजरहरू जनप्रतिनिधिका नजिकका मान्छे वा उनकै पार्टीका नेताका छन्। मेसिनरी उपकरण प्रयोग नगरी काम गरेर बजेट खर्च गर्ने भनिए त्यसो भएको छैन। खर्चको विवरण पनि छैन कर्णाली प्रदेशमा मुख्यमन्त्री रोजगार कार्यक्रममार्फत भएको खर्च विवरण पनि छैन। मुलुक संघीय संरचनामा गएपछि २०७४ सालको प्रदेश र प्रतिनिधिसभा निर्वाचनपछि प्रदेश सरकारहरू गठन भए। प्रदेश सरकार गठन भएको पहिलो आर्थिक वर्ष २०७५०७६ मा नै मुख्यमन्त्री रोजगार कार्यक्रम भनेर राखियो। तर, विभिन्न कारण त्यो कार्यान्वयन भने भएन। आर्थिक वर्ष २०७६०७७ देखि यो कार्यक्रम कार्यान्वयन गरियो। उक्त आर्थिक वर्षमा कर्णालीका १० जिल्लाका ७९ पालिकामा ८४ करोड २५ लाख ९५ हजार खर्च भयो। त्यो खर्च कहाँ केमा गरियो। यसको विवरण प्रदेश सरकारसँग छैन। मुख्यमन्त्री तथा मन्त्रिपरिषद्को कार्यालयका रोजगार हेर्ने शाखा अधिकृत युवराज न्यौपानेले भने, आर्थिक वर्ष २०७७०७८ मा पनि कर्णाली प्रदेश सरकारले २ अर्ब ५७ करोड, ७१ लाख ५१ हजार रकम खर्च गर्यो। त्यसको विवरण पनि मन्त्रालयमा छैन। आर्थिक वर्ष २०७५०७६ र आर्थिक वर्ष २०७७०७८ गरी दुई आर्थिक वर्षको ३ अर्ब ४१ करोड ९७ लाख ४६ हजार बजेट कहाँ के योजनामा खर्च भयो भन्ने विवरण नै पाइएको छैन। तर, बजेट भने खर्च भएको छ। उनका अनुसार आर्थिक वर्ष २०७८०७९ मा १ अर्ब ४९ करोड १५ लाख ५६ हजार बजेटमध्ये १ अर्ब २६ करोड ४५ लाख १७ हजार ३ सय ८९ रुपैयाँ खर्च भयो। जुन कुल बजेटको ८५ प्रतिशत खर्च भएको हो। यसबाट १० लाख ९५ हजार ७ सय ६९ दिन रोजगार प्रदान भयो। यो कार्यक्रममार्फत विपन्न परिवारबाट स्थानीय तहले छनोट गरेको श्रमिकले दैनिक ५ सय ७७ रुपैयाँ ज्याला पाउने गरी काममा लगाइने गरिएको छ। यस्तै, आर्थिक वर्ष २०७९०८० मा १ अर्ब १५ करोड ४० लाख बजेट विनियोजन भएकोमा ९२ करोड ८९ लाख ३ हजार ५ सय ११ रुपैयाँ खर्च भयो। यो कुल बजेटको ८० प्रतिशत खर्च हो। यसबाट ८ लाख ४६ हजार १ सय ९२ दिन रोजगार प्राप्त भयो। यसमा पनि कर्णालीका ९ वटा स्थानीय तहका १ सयवटा वडाबाट विवरण प्राप्त हुन बाँकी रहेकाले कामको दिन र खर्च भएको बजेट बढ्नेछ। मुख्यमन्त्री रोजगारमा अति दुरुपयोग कर्णाली प्रदेशका सांसदहरू नै मुख्यमन्त्री रोजगार कार्यक्रम सदुपयोग नभएर दुरुपयोग भएको बताउँछन्। कर्णाली प्रदेशसभा अन्तर्गतको संसदीय मामिला समितिकी सभापति एवं सांसद कल्याणी खड्काले कर्णालीमा मुख्यमन्त्री रोजगार कार्यक्रममा व्यापक दुरुपयोग भएको बताइन्। उनले भनिन्, कर्णालीमा २०७५ सालबाट मुख्यमन्त्री रोजगार कार्यक्रम सुरु गरियो। त्यसको कार्यविधि भने २०७८ सालमा बन्यो। त्यसमा पनि केही आर्थिक वर्षको खर्च भएको बजेट पनि कहाँ केमा खर्च भयो भन्ने विवरण सरकारसँग छैन। २०७८ मा बनेको कार्यविधिमा पनि एक श्रमिकले सय दिन काम गर्ने, जसमा ७० दिनको पैसा पाउने र ३० दिन श्रमदान गर्ने उल्लेख छ। उनले भनिन्, सय दिन काम गराएर ७० दिनको मात्र ज्याला दिँदा श्रमिक भोकै काम गर्ने ? यो कार्यविधि पनि त्रुटिपूर्ण छ। यसलाई संशोधन गरेर व्यवस्थित रूपमा सञ्चालन गर्न नसकिए यो कार्यक्रमको औचित्य नै हँुदैन। यस विषयमा हामीले मुख्यमन्त्री राजकुमार शर्मासँग पनि छलफल गरेका छौं। यो लथालिंग कार्यक्रमलाई व्यवस्थित बनाउन सरकार गम्भीर हुनुपर्छ। यस्तै प्रदेश सांसद एवं संसदीय मामिला समितिका सदस्य सुरेश अधिकारीले कर्णालीमा मुख्यमन्त्री रोजगार कार्यक्रमका नाममा व्यापक रूपमा आर्थिक अनियमितता भएको बताए। उनले भने, यो कार्यक्रम त जसको सरकार उसैका कार्यकर्ता पाल्ने कार्यक्रम भयो। यसले न गरिब चिन्यो, न रोजगारी दियो। न कर्णालीको विकासमा उपलब्धि हासिल भयो। मुख्यमन्त्री रोजगार कार्यक्रमबाट भएको बजेट खर्च बालुवामा पानी खन्याए झैं भएको उनले बताए। विपन्नका लागि भनिएको यो कार्यक्रममा जसको सरकार उसैका कार्यकर्ता भर्ती हुन्छन्। यसले विपन्नलाई रोजगारी दिन नसकेको उनको भनाइ छ। उनले भने, २०७४ सालको स्थानीय तहको निर्वाचनमा म सल्यानको सारदा नगरपालिका प्रमुख निर्वाचित भएँ। मैले राजनीतिक हिसाव नराखी उक्त नगरपालिका भित्रका सबै विपन्न परिवारहरू आफैं छनोट गरेको थिएँ। त्यति बेला १ सय २ जना छनोट भए। तिनीहरूलाई आफ्नो कार्यकालका ५ वटै वर्षमा सडकमा काम गर्न लगाएर रोजगारी दिए। जसले मेरो कार्यकालभरिमा सल्यानका सबै गाउँका सडकसमेत बन्द हुन पाएनन्। सधैं सञ्चालन गराउन काम गरेँ। त्यसपछि संघले प्रधानमन्त्री रोजगार र प्रदेशले मुख्यमन्त्री रोजगार कार्यक्रम ल्याए। तर, निश्चित दिन तोकेर ल्याए। यो गलत भयो। हामीले अब कर्णालीका सबै निर्वाचन क्षेत्रका सांसदहरू इमान्दार भएर सबै विपन्न परिवारहरूलाई छनोट गरी वर्षैभरि नै रोजगारी दिन सक्नुपर्छ। कि यो दुरुपयोग भएको कार्यक्रम बन्द गर्नुपर्छ। वर्षमा ७० दिन मात्र रोजगारी दिएर अरू दिन के गर्ने ? अझै यसमा गरिब विपन्न मात्र छनोट हुने भए पनि ठीकै थियो। यहाँ त कामदार छनोटमा समेत प्रस्ट सरकारको प्रभाव पर्दै आएको छ। निष्पक्ष कामदार छनोट पनि हुँदैनन्। प्रदेश सरकारले २०७८ सालमा तत्कालको कोभिडको महामारी लक्षित गर्दै बनाएको कार्यविधि २०७८ साल साउन २९ गते प्रदेश मन्त्रिपरिषद्बाट स्वीकृत भई लागूभयो। जसअनुसार मुख्यमन्त्री रोजगार कार्यक्रमको बजेट सिँचाइ, यातायात, खेलमैदान, पैदल बाटो, खानेपानी, विद्यालय भवन, स्वास्थ्य, फलफूल तथा अन्नबाली, पोखरीलगायतका क्षेत्रमा लगानी गर्ने व्यवस्था गर्यो। योजना माग गर्न प्रदेश सरकारको वेबसाइटमा १५ दिने सूचना निकालिन्छ। तर, कर्णालीवासीको इन्टरनेटमा पहुँच कम छ। जसको पहुँच उसैले बढी स्रोत लिन्छ। वेबसाइटमा भरेका योजनाहरूमा प्रदेश स्तरमा योजना छनोट गर्ने समिति छ। यो कार्यविधिले श्रमिक कसरी छनोट गर्ने भन्ने विषयमा केही पनि बोलेको छैन। श्रमिक छनोट राजनीतिक प्रभावमा हुँदै आएको छ। कर्णालीमा २०७५ सालबाट मुख्यमन्त्री रोजगार कार्यक्रम सुरु गरियो। त्यसको कार्यविधि भने २०७८ सालमा बन्यो। त्यसमा पनि केही आर्थिक वर्षको खर्च भएको बजेट पनि कहाँ केमा खर्च भयो भन्ने विवरण सरकारसँग छैन। कल्याणी खड्का, सांसद तथा संसदीय मामिला समितिकी सभापति कर्णालीमा मुख्यमन्त्री रोजगार कार्यक्रमका नाममा व्यापक रूपमा आर्थिक अनियमितता छ। यो कार्यक्रम त जसको सरकार उसैका कार्यकर्ता पाल्ने कार्यक्रम भयो। यसले न गरिब चिन्यो, न रोजगारी दियो। सुरेश अधिकारी, सांसद तथा संसदीय मामिला समिति सदस्य कालीकोटमा सुरुवाती वर्षमा त सबैजसो योजनामा डोजर प्रयोग गर्थे। तर, पछिल्ला वर्षहरूमा केही हिसाबमा कमी त भएको छ। तर, अझै पनि मुख्यमन्त्री रोजगार कार्यक्रमको बजेट सडकमा हाल्ने र डोजरले सडक खन्ने काम भइरहेको छ। यसको छानबिन कसले गर्ने ? दमनराज बम, नागरिक समाजका अगुवा, कालीकोट रोजगारीका नाममा बेथिति कृष्णराज धमला मैले केही समय अगाडि कर्णालीमा मुख्यमन्त्री रोजगार कार्यक्रमको हालसम्मको प्रगतिका विषयमा आयोजना गरिएको सार्वजनिक सुनुवाइमा सहभागी हुने अवसर पाएको थिएँ। कर्णाली प्रदेशमा मुख्यमन्त्री रोजगार कार्यक्रम भनेर संघीय सरकारको प्रधानमन्त्री रोजगार कार्यक्रमकै सिको गरियो। प्रदेशका सबै बेरोजगार युवाहरूलाई रोजगारी दिने उद्देश्य राखेर कहलिएको मुख्यमन्त्री रोजगार कार्यक्रम कार्यान्वयन तह जुन पार्टीको मुख्यमन्त्री उसै पार्टीका नेता कार्यकर्ता पालिने काम भएको पाएँ। यसले कर्णालीको न बेरोजगारी घटायो, न राज्यको स्रोत साधनको सही तरिकाले उपयोग नै भयो। आवश्यकताको पहिचान नै नगरी गोजीका योजनाहरू छान्ने, मनपरी तरिकारले बजेट विनियोजन गर्ने, योजना छनोट पूर्व नै सरकारका दलालहरूले केही प्रतिशत रकम उठाउने काम भए। आमनागरिकको आँखामा छारो हाल्ने, प्रदेश सरकारको नेतृत्वका आसेपासेलाई पाल्ने, अनुगमन पटक्कै नहुने, मुख्यमन्त्री रोजगारबाट भएको योजनामा काम गरे पनि हुने, नगरे पनि हुने जस्ता लापरबाहीका कारण कर्णालीमा मुख्यमन्त्री रोजगार कार्यक्रमले रोजगारीभन्दा थप बेरोजगारी वृद्धि गरेको छ। योजना छनोटको प्रक्रिया पनि व्यवस्थित छैनन्। टाठाबाठाहरूको मात्रै यो कार्यक्रममा पहुँच छ। गरिबलाई थप गरिब र टाठाबाठालाई थप लुट्न पाइने कार्यक्रम कर्णालीवासीको हितमा छैन। (सामाजिक अभियान्ता धमला रास्कोट नगरपालिका ६ कालीकोटका स्थानीय हुन्)"
सोती हत्याकाण्डमा २४ जनालाई जन्मकैद,"जाजरकोट : नवराज विकसहित ६ जनाको हत्या प्रकरणमा २४ जनालाई जन्मकैद सजाय भएको छ। रुकुम पश्चिम जिल्ला अदालतका न्यायाधीश खड्गबहादुर केसीको इजलासले पुर्पक्षका लागि थुनामा रहेका २३ जनालाई जन्मकैद सजाय सुनाएको हो। तीन वर्षअघि अन्तरजातीय प्रेम सम्बन्धका कारण रुकुम पश्चिमको चौरजहारी नगरपालिका८ सोती गाउँमा जाजरकोटका नवराज विकसहित ६ जनाको हत्या भएको थियो। रुकुम र जाजरकोटको सीमा भएर बग्ने भेरी नदी किनार नजिकै ६ जना युवाहरूले ज्यान गुमाएका थिए। जाजरकोटका नवराज बिक र रुकुमपश्चिमको सोतीगाउँकी ठकुरी परिवारकी किशोरीबीचको प्रेम सम्बन्धका कारण उक्त घटना भएको थियो। प्रेमिकालाई विवाह गरेर लैजान भन्दै जाजरकोटबाट आएका युवामाथि गाउँलेले आक्रमण गरेका थिए। त्यही क्रममा जाजरकोटको भेरी नगरपालिका४ का नवराज बिक र सञ्जु बिक, भेरी नगरपालिका११ लोकेन्द्र सुनार र गोविन्द शाही, कुशे गाउँपालिका गणेश बुढा मगर र रुकुमपश्चिमको चौरजहारी नगरपालिका१ का टीकाराम नेपालीको ज्यान गएको थियो। ६ जनाकै शव भेरी नदीमा भेटिएको थियो। नवराजका बुवा मुनलाल नेपालीको जाहेरीका आधारमा सो घटनामा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध मुद्दा चलेको थियो। उनीहरूमध्ये ११ जना तारेखमा छुटेका थिए भने २३ जना पुर्पक्षका लागि कारागार चलान भएका थिए।"
एनसेल खरिदबिक्री प्रकरणमा सरकारले छानबिन गर्ने,"काठमाडौं : एनसेल खरिद बिक्री प्रकरणमा सरकारले छानबिन गर्ने भएको छ। सञ्चार तथा सूचना प्रविधिमन्त्री मन्त्री रेखा शर्माले विज्ञप्ति जारी गर्दै एनसेलका विषयमा छानबिन गर्ने जानकारी दिएकी छन्। नेपाल दूरसञ्चार प्राधिकरणको स्वीकृति नलिई र नियामकलाई जानकारीसमेत नगराई अस्वाभाविक प्रावधान र मूल्यमा भएको देखिने एनसेलको कारोबारका सम्बन्धमा अध्ययन गर्न प्रधानमन्त्री पुष्पकमल दाहालले समेत निर्देशन दिइसकेको उनले उल्लेख गरेकी छन्। 'नेपाल सरकारले एनसेलको सेयर खरिद बिक्रीका सम्बन्धमा प्रचलित कानुनी प्रावधान तथा अन्तर्राष्ट्रिय विधि र प्रक्रियाको पालना एवं यस्ता क्रियाकलापबाट नेपालको दूरसञ्चार क्षेत्र र विदेशी लगानीमा पर्ने असर तथा नेपाल सरकारको राजस्वलगायतका विषयमा पर्ने प्रभावका बारेमा विस्तृत अध्ययन तथा छानबिन गर्नेछ। यस अध्ययन तथा छानबिनबाट कुनै अनियमितता भएको पाइएमा नेपाल सरकारले सम्बन्धित सबैलाई तत्काल कानुन बमोजिम कडा कारबाहीको दायरामा ल्याउनेछ,' विज्ञप्तिमा भनिएको छ। नेपाल र नेपालीको हित संरक्षण तथा प्रचलित कानुनको पालना गर्न गराउन नेपाल सरकार प्रतिबद्ध रहेको मन्त्रीक शर्माको भनाइ छ।"
विपिन जोशीको रिहाइका लागि पहल गरिदिन कतार सरकारसँग परराष्ट्रमन्त्रीको आग्रह,"काठमाडौं : परराष्ट्रमन्त्री एनपी साउदले इजरायलमा अवस्था अज्ञात रहेका कञ्चनपुरका विपिन जोशीको रिहाइका लागि पहल गरिदिन कतार सरकारसँग आग्रह गरेका छन्। 'इजरायल र हमासबीच पुनः युद्ध सुरु भएको छ। परिस्थिति जटिल छ। यद्यपि, अर्को युद्ध विरामका लागि पहल भइरहेको छ। हामीले बन्दीहरू छुटाउनका लागि पनि प्रयास गरिरहका छौं,' राजदूत अन्सारीको भनाइ उद्धृ गर्दै मन्त्रीको सचिवालयले भनेको छ।"
अधिकांश योजनाहरू मन्त्रालयकै निर्देशनमा छनोट,"मुगु : कर्णाली प्रदेश सरकारको सामाजिक मन्त्रालयबाट स्वीकृत भएका अधिकांश कार्यक्रम बिचौलयाको सिफारिसमा छनोट भएको पाइएको छ। आर्थिक वर्ष ०८०८१ को वार्षिक कार्यक्रम कार्यान्वयनका लागि आयोजित अन्तर्क्रियामा सार्वजनिक गरिएका योजनाहरू बिचौलया, नेता, मन्त्री र मन्त्रालयकै कर्मचारीहरूको सेटिङमा छनोट भएको पाइएको हो। सामजिक कार्यालय मुगुका प्रमुख टोपबहादुर बुढाले स्वीकृत भएका सबै कार्यक्रमहरू जिल्लाबाट सिफारिस नगरिएको बताए। मन्त्रालयले सिफारिस नगर्नु भनेको सबै कार्यक्रम तथा योजना मन्त्रालयबाटै छनोट भएको उनले बताए। अघिल्लो आर्थिक वर्षमा लोपोन्मुख तथा सीमान्तकृत समुदायका लागि जीविकोपार्जन र आयआर्जन कार्यक्रम सञ्चालनका लागि २५ लाख बिनियोजित गरिएको थियो। उक्त कार्यक्रम सञ्चालन गर्न कार्यविधिअनुसार यो जिल्लामा उक्त समुदायको बसोबास नहुँदा उक्त बजेट फिर्ता पठाउनुर्यो। यो आर्थिक वर्षमा पुनः यही शीर्षकमा २५ लाख बिनियोजित भएको छ। जिल्लाले सिफारिस गरेको भए अघिल्लो वर्ष फिर्ता पठाएको बजेट पुनः माग हुँदैन थियो। यो वर्ष पनी यो बजेट फिर्ता पठाउन बाध्य हुनु परेको पत्रकार भेटघाट कार्यक्रममा जानकारी गराइएको थियो। कार्यक्रममा प्रमुख जिल्ला अधिकारी टोपेन्द्र केसीले योजना छनोट प्रक्रियामा अझै पनि पुरानै पद्धतिअनुसार योजना छनोट भई आउँदा यसले दीर्घकालीन असर पारेको बताए। समुदाय र लक्षित वर्गको आबश्यकता अनुसार जिल्लाबाट सिफारिस भई जानुपर्नेमा माथिको सिफारिसले योजना तथा कार्यक्रम सञ्चालन गर्दा लक्ष्यअनुसार प्रगति नभएको बताए। उक्त कार्यक्रममा सामजिक मन्त्रालय मात्र नभई प्रदेशका अन्य मन्त्रालय मातहतका कार्यालयको वार्षिक कार्यक्रम जिल्लाबाट सिफारिस भई गएका नपाइएको जिल्ला समन्वय समितिका प्रमुख मञ्जन कार्कीले बताए। सबै मन्त्रालयका कार्यक्रम हेर्दा बिचौलिया, नेता र मन्त्रालय मातहतका कर्मचारीहरूको सेटिङमा भएको भन्दै अबका दिनमा यस्ता गतिविधि नहोस् भनेर मन्त्रालयमै पुगेर सचिवहरूलाई अनुरोध गरेको प्रमुख कार्की बताए।"
एमाले अध्यक्ष ओलीलाई माओवादी नेता जनार्दन शर्माले गरे स्वागत,काठमाडौं : मध्यपहाडी लोकमार्कमा संकल्प यात्रा गरिरहेका नेकपा अध्यक्ष केपी शर्मा ओलीलाई जाजरकोटमा नेकपा माओवादी केन्द्रका उपमहासचिव जनार्दन शर्माले स्वागत गरेका छन्। पूर्व अर्थमन्त्रीसमेत रहेका शर्माले ओलीलाई स्वागत गरेका हुन्। भूकम्प प्रभावित क्षेत्रमा रहेका शर्माले ओलीलाई लाइनमै लागेर स्वागत गरेका थिए। बैतडीको झुलाघाटमा यात्रा थालेका अध्यक्ष ओलीले पाँचथरस्थित चिवाभञ्ज्याङसम्म यात्रा थाल्नेछन्। पहाडी क्षेत्रको जनजीवनका बारेमा बुझ्न र त्यस क्षेत्रका पर्यटकीय क्षेत्रको प्रवर्द्ध गर्न एमालेले संकल्प यात्रा गरिरहेको हो।
"भेरीबबई बहुउद्देश्यीय डाइभर्सनको निरीक्षण गर्दै ओलीले भने : पछिल्लो समय काम ढिला भयो, चाडो गरौं","काठमाडौं : नेकपा एमालेका अध्यक्ष केपी शर्मा ओलीले भेरीबबई बहुउद्देश्यीय डाइभर्सनको काममा पछिल्लो समय ढिलाइ भइरहेकोप्रति ध्यानाकर्षण गराएका छन्। आफ्नो पालामा तीन वर्ष अघि नै टनेलको ब्रेक थ्रु गरिएको भएपनि अहिले आएर कामले गति लिन नसकेको ओलीले बताएका हुन्। झुलाघाटचिवाभञ्ज्याङ समृद्धिका लागि संकल्प यात्रामा रहेका ओलीले मंगलबार बिहान आयोजनाको निरीक्षण गर्दै कामलाई गति दिनुपर्ने बताए। ओलीले भने,यथाशीघ्र सम्पन्न गर्न सबैको ध्यान जाओस् भन्न चाहन्छु। ढिलो चाँडो जे भए पनि आयोजनाको काम सम्पन्न हुनेमा भने उनले विश्वास व्यक्त गरे। काम छिटो हुँदा किसानले छिटो लाभ लिन पाउने उनको भनाई छ। निर्माणको गुणस्तरमा कुनै पनि सम्झौता नगर्न पनि उनले आग्रह गरे। उनले आयोजनामा सानो लापरबाहीले पनि ठूलो क्षति हुने भएको बताउँदै कामको गुणस्तरीय काम हुनुपर्ने धारणा राखे। तत्कालीन प्रधानमन्त्री केपी शर्मा ओलीको उपस्थितिमा राष्ट्रिय गौरवको आयोजनाको रूपमा रहेको भेरीबबई बहुउद्देश्यीय डाइभर्सन आयोजनाको सुरुङ निर्माणको २०७६ वैशाख ३ गते मंगलबार ब्रेक थ्रु गरिएको थियो। चीनको सीआइसी र चाइना इञ्जिनियरिङ ओभरसिज प्रालिको संयुक्त निर्माणमा आयोजनाको काम भएको हो। आयोजना निर्माण भएपछि बाँके र बर्दिया जिल्लाका ५१ हजार हेक्टर जमिनमा बाह्रै महिना सिँचाइ सुविधा पुग्ने छ। आयोजनाबाट ४६८ मेगावाट विद्युत् समेत उत्पादन हुने छ। भेरी नदीको पानी बबईमा खसालेर बाँके र बर्दिया जिल्लामा सिँचाई सुविधा पुर्याउने सो आयोजनाको लक्ष रहेको छ। सो आयोजनाको सुरुङको लम्बाइ १२ हजार मिटर रहेको छ। आयोजना स्थलमा अध्यक्ष ओलीसँगै नेकपा एमालेका केन्द्रीय पदाधिकारी तथा नेताहरू पुगेका थिए। उनीहरूले निर्माणमा भएको प्रगतिको बारेमा पनि जानकारी लिए।"
"नेकपा एसको सचिवालय बैठक सुरु, महाधिवेशनको मिति तोकिने","काठमाडौं : नेकपा (एकीकृत समाजवादी) को ६९औँ केन्द्रीय सचिवालय बैठक आज पुनः सुरु भएको छ । सोमबारदेखि सुरु भएको उक्त पार्टीको बैठक पार्टी केन्द्रीय कार्यालय शान्तिनगरमा आज पुनः बसेको हो । हिजोको बैठकले राष्ट्रियसभा निर्वाचनका लागि निर्वाचन आयोगमा दल दर्ता गर्ने निर्णय गरेको थियो । सो पार्टीको महाधिवेशनको मिति नतोकिएकाले बैठक आज पुनः बोलाइएको हो । आजको बैठकले पार्टीको महाधिवेशनको मिति तय गर्ने जानकारी पार्टीका उपमहासचिव जगन्नाथ खतिवडाले दिए । उनले पार्टीको महाधिवेशनको मिति, राष्ट्रियसभाको निर्वाचनसहितका समसामयिक राजनीतिक विषयमा आजको बैठकमा छलफल भइरहेको बताए । उनले भने, आजको बैठकमा पार्टीको महाधिवेशनको मिति तय गरिने छ र राष्ट्रियसभाको निर्वाचनका साथै अन्य समसामयिक राजनीतिक विषयमा पनि छलफल हुँदैछ ।  रासस"
अमर्यादित र अस्वस्थ प्रतिस्पर्धा स्वीकार्य छैन : प्रधानसेनापति शर्मा,"काठमाडौं : प्रधानसेनापति प्रभुराम शर्माले अमर्यादित र अस्वस्थ प्रतिस्पर्धा स्वीकार्य नहुने बताएका छन्। नेपाली सेनाका केही उच्च अधिकारीहरूमाथि कागजात कीर्ते गरेको आरोप लागेपछि प्रधानसेनापति शर्माले अस्वस्थ प्रतिस्पर्धा नगर्न सैनिक अधिकारीहरूलाई सुझाव दिएका हुन्। कमाण्डिङ अफिसर ओरिएन्टेशन कार्यक्रममा सम्बोधन गर्दै प्रधानसेनापति शर्माले व्यक्तिगतरूपमा गर्ने गल्तीको भागिदार पनि आफैं हुने प्रस्ट्याए। 'संस्थाले गरेको विधिसम्मत प्रक्रियाको जिम्मेवारी संस्थाले लिन्छ। तर, व्यक्तिगतरूपमा गर्ने गल्तीको भागीदार स्वयं व्यक्ति नै हुनुपर्छ,' उनले भने, 'स्वस्थ प्रतिस्पर्धा व्यक्तित्व विकासका लागि उपयुक्त भए पनि अमर्यादित र अस्वस्थ ढंगले अर्कालाई दोषी देखाएर आफू अगाडि बढ्न सकिन्छ भन्ने दुर्भावना राख्नुभएन।' नेपाली सेनामा सरुवा, बढुवालगायत विषयमा गुनासो वा उजुरी गर्ने वैधानिक निकायहरू रहेको स्मरण गराउँदै प्रधानसेनापति शर्माले संस्था बाहिरबाट अमर्यादित क्रियाकलापको प्रयासमा संलग्न नहुन सैनिक अधिकारीहरूलाई निर्देशन दिए। प्रधानसेनापति शर्माले प्रधानमन्त्री र आफूबीचमा गोप्य सम्झौता भएको, निर्धारित योग्यता नपुगेको व्यक्तिलाई प्रधानसेनापति बनाउन भूमिका तयार गरेको, कुनै राजनीतिक दल विशेषलाई खुसी पार्ने गरी काम गरिदिएबापत राजदूतको नियुक्तिमा जान लागेको जस्ता दूस्प्रचार गरिएको भन्दै आपत्तिसमेत जनाए। 'असंख्य सिपाहीहरूको रगत पसिनाको जगमा उभिएको नेपाली सेनालाई संस्था भित्र वा बाहिर रहेर कमजोर बनाउने एवं आफ्नो निहित स्वार्थसिद्ध गर्ने दुराशयले प्रेरित भइ त्यस किसिमको कार्य गर्नेहरूको दूस्प्रयासले नेपाली सेना कमजोर हुने छैन,' उनले भने। भद्रकालीस्थित सैनिक मुख्यालयमा भएको कार्यक्रममा रथीवृन्द र अधिकृतहरुको उपस्थिति रहेको नेपाली सेनाको जनसम्पर्क तथा सूचना निर्देशनालयले जानकारी दिएको छ।"
भेरीबबई डाइभर्सनको अवलोकनपछि ओलीले भने गुणस्तरमा कुनै सम्झौता गर्नु हुँदैन,सुर्खेत : नेकपा एमालेका अध्यक्ष केपी शर्मा ओलीले भेरीबबई बहुउद्देश्यीय डाइभर्सनको काममा पछिल्लो समय ढिलाइ भइरहेको बताएका छन्। झुलाघाटचिवाभञ्ज्याङ समृद्धिका लागि संकल्प यात्रामा रहेका ओलीले मंगलबार आयोजनाको निरीक्षण गर्दै ओलीले तीन वर्षअघि नै टनेल निर्माणको काम भएको भए पनि भेरीबबई बहुउद्देश्यीय डाइभर्सनको काममा पछिल्लो समय ढिलाइ भइरहेको बताएका हुन्। आफ्नो पालामा टनेलको ब्रेक थ्रु गरिएको भए पनि अहिले आएर कामले गति लिन नसकेको ओलीले बताए। ढिलो चाँडो जे भए पनि आयोजनाको काम सम्पन्न हुनेमा भने उनले विश्वास व्यक्त गरे। उनले निर्माणको गुणस्तरमा कुनै पनि सम्झौता नगर्न पनि आग्रह गरे। तत्कालीन प्रधानमन्त्री ओलीको उपस्थितिमा राष्ट्रिय गौरवको आयोजनाको रूपमा रहेको भेरीबबई बहुउद्देश्यीय डाइभर्सन आयोजनाको सुरुङ निर्माणको २०७६ वैशाख ३ गते मंगलबार ब्रेक थ्रु गरिएको थियो । चीनको सीआइसी र चाइना इञ्जिनियरिङ ओभरसिज प्रालिको संयुक्त निर्माणमा आयोजनाको काम भएको हो । सो आयोजना निर्माण भएपछि बाँके र बर्दिया जिल्लाका ५१ हजार हेक्टर जमिनमा बाह्रै महिना सिँचाइ सुविधा पुग्ने छ भने आयोजनाबाट ४६८ मेगावाट विद्युत् समेत उत्पादन हुने बताइएको छ ।
युवावस्थाको चिन्ताले जब ९ वर्षीय बालकले एमाले अध्यक्ष ओलीलाई बुझाए चिठ्ठी,"काठमाडौं : नेकपा एमाले अध्यक्ष केपी शर्मा ओली यतिबेला मध्यपहाडी लोकमार्कमा संकल्प यात्राको अभियानमा सरिक छन्। बैतडीको झुलाघाटमा यात्रा थालनी गरेका अध्यक्ष ओली सोमबार कर्णाली प्रदेशको राजधानी वीरेन्द्रनगरमा बास बसे। मंगलबार विहानै सुर्खेतबाट जाजरकोट हिँडेका अध्यक्ष ओलीलाई बीच बाटोमा एक बालकले रोके। गुर्भाकोट नगरपालिका१० भेडाबारीका ९ वर्षीय किशोर पौडेलले अध्यक्ष ओलीलाई कागजमा लेखेको चिट हस्तान्तरण गरे। चिटमा लेखिएको छ, 'सम्मानीय पूर्वप्रधानमन्त्री तथा नेकपा एमालेका अध्यक्ष केपी शर्मा ओलीज्यु, म र मजस्ता बालबालिकाहरू युवा अवस्थामा पुग्दासम्म पेट पाल्नको लागि विदेश जानैपर्ने अवस्थाको अन्त्य गरिदिनिहुन अनुरोध गर्दछु।' ती बालकले देशकै एक शक्तिशाली नेतालाई आफू युवा अवस्थामा आइपुग्दा स्वदेशमै कमाइको वातावरण बनाउन सल्लाह दिएका थिए। सोही चिट सामाजिक सञ्जालमा साझा गर्दै अध्यक्ष ओलीले एमालेको मध्यपहाडी यात्रा यसकै निम्ति थालिएको प्रस्ट पारेका छन्। उनले मध्यपहाडी क्षेत्रमा अहिले चिल्ला सडक बनेको बताउँदै ती बालको सपना पूरा गर्न सघाउने प्रतिवद्धता जाहेर गरेका छन्। ती बालकको पत्र पढेपछि ओलीले भनेका छन्, 'मैले सोचें हामीले मध्यपहाडी राजमार्ग निर्माण थालेको पनि त्यसैका लागि हो। भेरी बबई डाइभर्सन पनि कृषि उत्पादन बढाउनकै लागि हो। यसलाई छिटो सम्पन्न गर्नुपर्छ। ग्रामीण विद्युतीकरण, इन्टरनेट विस्तार पनि यसैका लागि गरेका हौं। सुर्खेत, सल्यान, जाजरकोट, रुकुममा चिल्ला सडकहरू बनेका छन्। यी बाबुको सपना पूरा गर्न यसले सघाउँदै जान्छ।'"
अर्थतन्त्र तथ्यांकमा मात्रै राम्रो छ,"प्रधानमन्त्री आफैं भन्छन्, मुलुकको अर्थतन्त्र तथ्यांक राम्रै देखिन्छ तर व्यवहारमा सटर बन्द छ, व्यवसाय चलिरहेको छैन। यथार्थमा चलायमान छैन। इतिहासमा सबभन्दा बढी रेमिट्यान्स आएको छ। तर, अर्थतन्त्रको अवस्था खराब छ। ब्रेन र पैसा दुवै ड्रेन छ। काठमाडौं : प्रधानमन्त्री पुष्पकमल दाहाल प्रचण्डले मुलुकको अर्थतन्त्र तथ्यांकमा मात्रै राम्रो देखिएको स्वीकार गरेका छन्। सम्पादकहरूसँग सोमबार प्रधानमन्त्री तथा मन्त्रिपरिषद् कार्यालयमा भएको छलफलमा बोल्दै उनले यो विषयलाई सुधार्न धेरैपटक छलफल र बैठक भएको बताए। भने, एकीकृत समाधानको प्रयास भइरहेको छ तर अर्थतन्त्र चलायमान हुन सकेको छैन। उनले अर्थतन्त्र तथ्यांकमा राम्रै देखिए पनि यथार्थ यस्तो नरहेको स्वीकार गरेका हुन्। प्रधानमन्त्री आफैं भन्छन्, मुलुकको अर्थतन्त्र तथ्यांक राम्रै देखिन्छ तर व्यवहारमा सटर बन्द छ, व्यवसाय चलिरहेको छैन। यथार्थमा चलायमान छैन। इतिहासमा सबभन्दा बढी रेमिट्यान्स आएको छ। तर, अर्थतन्त्रको अवस्था खराब छ। ब्रेन र पैसा दुवै ड्रेन छ। उनले इतिहासमा नभएको काम पनि भएको दाबी गरेका छन्। नेपाल आयल निगम ५०औं वर्षमा ऋण मुक्त हुनु र कर्णालीमा समयमै पुस्तक पुग्नुलाई उनले ऐतिहासिक माने। उनले मुलुकको आर्थिक स्थितिमा देखिएको असहजता अन्त्यका लागि पनि आफूले संयुक्त पहल गरेको बताए। अर्थतन्त्रलाई एक धक्का दिन पाइयो र सुधार हुन सक्यो भने मुलुकले गति लिनेछ भन्ने लाग्छ। व्यवसायी र आमजनताले महसुस गर्ने वातावरण बनोस। मेरो कोसिस लगातार त्यही छ, उनले भने। उनले अन्तर्राष्ट्रिय पहिचान र प्रतिष्ठा बढाउने विषयमा राम्रो काम भएको उनको दाबी छ। भारत, इटली, अमेरिका, चीन र कोपको भ्रमणमा जाँदा कूटनीतिक सन्तुलनमा राख्ने काम गरेको बताए। मैले मेरो ठाउँबाट सकेको हस्तक्षेप गरेँ, उनको भने,अन्तर्राष्ट्रियतहमा नेपाल देखिएको छ, सुनिएको छ। सरकार सुशासनको मार्गमा नै छ प्रधानमन्त्री दाहालले सुशासनको विषयमा सरकारले राम्रो काम गरेको दाबीसमेत गरेका छन्। एक वर्षको अवधिमा नागरिकता समस्या, भुटानी शरणार्थी र सुन तस्करी प्रकरणमा सरकारले चालेका कदमलाई सरकारको उपलब्धिका रूपमा लिँदै उनले भने, सरकारले यो अवधिमा जे गर्यो त्यो सम्झन लायक गर्यो, मुलुक र मुलुक बाहिर चर्चा हुने गरी गर्यो। सम्पादकहरूसँग सोमबार प्रधानमन्त्री तथा मन्त्रिपरिषद् कार्यालयमा भएको छलफलमा उनले गर्वका साथ ती विषयलाई सरकारको उपलब्धिका रूपमा सुनाए। सरकार सुशासनको मार्गमा दौडिएको उल्लेख गर्दै उनले ठूला घटना र प्रकरणलाई कानुनी प्रक्रियामा ल्याउन सफल भएको उल्लेख गरे। भ्रष्टाचार र अनियमिततामा संलग्न कोही अदालत गए, कोही प्रक्रिया छन्, कोही छलफल छन्। केही अनुसन्धान भइरहेका छन्, उनले भने। सामाजिक न्यायका विषयमा समेत सरकारले गम्भीर रूपमा काम गरेको बताउने उनले सामाजिक सुरक्षा कोष र बिमालाई एकीकृत गर्ने सरकारको योजना सुनाए। ७०८० अर्ब जम्मा भए यो सबैभन्दा ठूलो कोष हुँदो रहेछ, बिमा र सामाजिक सुरक्षा कोषलाई युनिफाइट गर्ने, त्यसलाई उत्पादनमा लगाउने सोच छ, उनले भने। संविधान र व्यवस्था प्रतिवादमा एकजुट प्रधानमन्त्री प्रचण्डले संविधान, लोकतान्त्रिक र गणतन्त्रको पक्षमा सत्ता गठबन्धन र प्रतिपक्ष एकजुट रहेको बताए। सत्ता पक्ष र प्रतिपक्ष दुवै संविधान र लोकतान्त्रिक गणतन्त्रको विरुद्ध उठेका विषयमा प्रतिवाद गर्न सहमत रहेको उनको भनाइ छ। उनले पूर्वराजा लोकतन्त्र र संविधानका विरुद्ध सलबलाउन थालेको बताउँदै भने, पूर्वराजा अलि बढी हुन खोजेका छन् यो विषयमा छलफल गरिरहेका छौं। संविधानभन्दा बाहिर आएर बोल्न कसैले पाइँदैन। लोकतन्त्र, संविधान र व्यवस्थाप्रति नै ठूलै होहल्ला गर्ने काम गरिएको उनले बताए। सरकारका लागि चुनौती छ। दमन गर्यो भने असन्तुष्टि अझ बढ्छ। केही नगर्दा पनि जनधनको क्षति हुने हो कि खतरा छ। बल प्रयोग हाम्रोतर्प पहिला नगर्ने, डेफेन्सका लागि मात्रै गर्ने गरियो। पुलिस र सेना हाई अलर्टमा राखियो। यो सबै तरिका अप्नाइएको थियो र छ, उनले भने, अब विस्तारै यो घट्दैछ। गठबन्धन एकजुट दाहालले आफू नेतृत्वको वर्तमान सरकार संकटमा नरहेको दाबी गरे। उनले आफू संसद्मा ३२ सिट रहेको तेस्रो दलको नेता भए पनि सरकार संकटमा नरहेको बताए। मलाई थाहा छ मेरो ससंद्मा ३२ सिट छ र म शक्तिशाली पनि छैन। तर, पनि म लक्की छु, किनभने यो गठबन्धन तत्काल टुट्नेवाला छैन, उनले भने, गठबन्धन एकजुट छ, एकजुट नै रहन्छ। उनले गठबन्धनभित्र कतिपय मामिलामा असहमति देखिए पनि तिनले सरकारको भविष्यमाथि कुनै प्रभाव नपार्ने बताए। भने, तपाईंहरूले गठबन्धनभित्र पनि कतिपय अन्तरविरोधहरू देख्नु, सुन्नु भएको होला, तर ती सरकारको भविष्यलाई प्रभाव पार्ने स्तरमा छैनन्। एनसेललाई त्यतिकै छोडिन्न प्रधानमन्त्री दाहालले एनसेल सेयर बिक्री प्रकरणमा अध्ययन गर्ने बताए। १३० अर्बको एनसेल ७ अर्बमा बिक्री गर्न नमिल्ने उनको भनाइ छ। म नभएको बेला, क्रेताबिक्रेता मिलेर बिक्री गर्ने काम भएको रहेछ, मैले आउनेबित्तिकै बुझें। बिक्रेता र क्रेताले मनलाग्दी गर्न पाउँदैनन्। बेच्दैमा सरकारले मान्नुपर्छ भन्ने छैन, प्रधानमन्त्रीले भने, अध्ययन नगरी अघि नबढ्न भनेको छु, सञ्चारमन्त्री बाहिर हुनुहुँदो रहेछ, आएपछि अध्ययनको काम थालिन्छ। रोक भन्ने शब्दचाहिँ प्रयोग गर्दैनौं, त्यसलाई त्यतिकै छोडिन्छ भन्ने होइन।"
"विप्लव र प्रकाण्डसहित नेकपाका नेतामाथि पक्राउ पूर्जी जारी, ३५ दिनभित्र अदालतमा उपस्थित हुनुपर्ने","काठमाडौं : जिल्ला अदालत काठमाडौंले नेपाल कम्युनिष्ट पार्टीका महासचिव नेत्रविक्रम चन्द (विप्लव) सहितका नेताहरुमाथि राज्यविरुद्धको कसुरमा पक्राउ पूर्जी जारी गरेको छ। राज्यविरुद्धको कसुरमा जिल्ला अदालत काठमाडौंले उनीहरुलाई ३५ दिनभित्र अदालतमा उपस्थित हुनु सूचना जारी गरेको हो। अदालतमा राज्यविरुद्धको कसुरमा चार वर्षअघि दायर गरिएको मुद्दामा विप्लवसहित उक्त पार्टीका प्रवक्ता खड्गबहादुर विश्वकर्मा (प्रकाण्ड), अखिल नेपाल किसान महासङ्घ क्रान्तिकारीका अध्यक्ष राजु कार्की, माइला लामाविरुद्ध उक्त पक्राउ पुर्जी जारी गर्दै अदालतमा उपस्थित हुन भनेको हो। यो पक्राउ पूर्जीको सूचना प्रकाशित भएका मितिले बाटोका म्यादबाहेक ३५ दिनभित्र आफूसँग भएको सबुद प्रमाणसहित तपाई आफैँ उपस्थित हुनुहोला, उक्त पक्राउ पुर्जीमा भनिएको छ, तपाईहरुले म्याद गुजारी बसेमा मुद्दा कानुन बमोजिम हुनेछ, पछि तपाईको उजुरबाजुर लाग्ने छैन। अदालतको विसं २०८० मङ्सिर १० गतेको आदेशअनुसार मुलुकी फौजदारी कार्यविधिसंहिता २०७४ को ५८ (१३) बमोजिम ३५ दिनको पक्राउ पुर्जी जारी गर्न दिएको आदेशअनुसार सूचना प्रकाशित गरिएको बताइएको छ। विसं २०७६ असोज ९ गते निजहरुमाथि राज्यविरुद्धको मुद्दा दायर भएको थियो। निजहरुले सङ्घीय एकाइबीच तथा विभिन्न जातजाति वा सम्प्रदायबीचको सम्बन्धमा खलल पारेर राज्यविरुद्ध कसुर गरेको अभियोग लगाइएको छ। प्रहरीले निजहरु फरार भएको भनेपछि अदालतले ३५ दिनभित्र पक्राउ पुर्जी जारी गर्न आदेश गरेको थियो। सोही आदेशअनुसार जिल्ला अदालत काठमाडौँ प्रशासन शाखाले सोमबार उक्त सूचना जारी गरेको हो।  रासस"
प्रधानमन्त्री प्रचण्ड आज महोत्तरी आउँदै,महोत्तरी : प्रधानमन्त्री पुष्पकमल दहाल प्रचण्ड महोत्तरीको गौशाला आउने भएका छन्। मंगलबार बिहान ११ बजे नेकपा माओबादी केन्द्रले आयोजना गरेको नेकपा माओबादी केन्द्रको प्रदेशस्तरीय प्रशिक्षण कार्यक्रमलाई सम्बोधन गर्नका लागि प्रधानमन्त्री प्रचण्ड यहाँ आउने भएका हुन्। नेकपा माओबादी केन्द्रका अध्यक्षसमेत रहेका प्रधानमन्त्री प्रचण्डले पार्टीका नेता कार्यकर्तालाई प्रशिक्षण दिन गौशाला नगरपालिकाका पूर्वमेयर एवम् नेकपा मधेश प्रदेशसभा सदस्य शिवनाथ महतोले जनाएका छन् । प्रशिक्षण कार्यक्रममा नेकपा माओबादी केन्द्रका १ हजार ५ सय नेता कार्यकर्ता सहभागी रहनेछन् ।
केपी ओलीलाई राउटे मुखिया शाहीद्वारा कोसी उपहार,"कर्णाली : नेकपा (एमाले)का अध्यक्ष एवं पूर्व प्रधानमन्त्री केपी शर्मा ओलीलाई लोपोन्मुख फिरन्ते राउटे समुदायका मुखिया सूर्यप्रकाश शाहीले कोसी उपहार दिएका छन्। कोसी सो समुदायले आफ्नो जीविकोपार्जनका लागि बनाउँदैं आएको काठको सामग्री हो । झुलाघाट चिवा भञ्ज्याङ, समृद्धिका लागि सङ्कल्पयात्रा अभियानका क्रममा सोमबार दैलेख जिल्लाको गुराँसे गाउँपालिकामा प्रवेश गर्ने क्रममा मुखिया शाहीले अध्यक्ष ओलीलाई कोसी उपहार दिएका हुन्। उपहार ग्रहणपश्चात एमाले अध्यक्ष ओलीले आफूले लगाएको फूलको माला फुकालेर राउटे मुखिया शाहीलाई लगाइदिँदै भने, 'राउटे समुदायको अस्तित्व बचाएर जीविकोपार्जन सहज बनाउन, शिक्षा स्वास्थ्यमा सहज पहुँच पुर्याउन तथा नीतिगत कार्यक्रम बनाएर सहयोग गर्न एमाले तयार छ ।' स्वागत कार्यक्रममा राउटे मुखिया शाहीले आफ्नो समुदायको पुर्ख्यौली पेसा नै सङ्कटमा पर्दै गएका कारण बाँच्न समस्या भएको दुःखेसो पोख्दै भने, 'हामीलाई जङ्गल बस्न समस्या छ । हाम्रो समस्या बुझ्ला (बुझ्नुहोला) भनेर तपाईँ पूर्व प्रधानमन्त्री केपी ओलीज्यूलाई भेट्न आयाको (आएको) । अध्यक्ष ओलीज्यू काठमाण्डु गया, मुगु रारा गया, सुर्खेत गया, हामीकन पनि मस्तै (धेरै) सहयोग गर्या । अब पनि केही सहयोग गरन्ना भनेर भेट्न आयाका (आएका) हौँ ।' राउटे मुखिया शाहीले चिसोमा न्यानो लुगा दिन र खाद्य उपलब्ध गरिदिन पनि अध्यक्ष ओलीसँग आग्रह गरे। सो अवसरमा पार्टीका वरिष्ठ उपाध्यक्ष ईश्वर पोखरेल, युवराज ज्ञवाली, विष्णु पौडेल, सुरेन्द्र पाण्डे, रामबहादुर थापा, महासचिव शङ्कर पोखरेल, उपमहासचिव प्रदीप ज्ञावली, विष्णु रिमाल, सचिव पृथ्वीसुब्बा गुरुङ, गोकर्ण विष्ट, पद्मा अर्याल, योगेश भट्टराई, लेखराज भट्ट, छविलाल विश्वकर्मालगायतका नेता सहभागी रहेका थिए। रासस"
जब ओली पेट्रोलियम पदार्थ उत्खननस्थल पुगे,"दैलेख : नेपाली जनताको बलिदानीपूर्ण संघर्षको उपलब्धिस्वरुप ०७२ मा नयाँ संविधान जारी भयो। नयाँ संविधान जारी हुँदा त्यसलार्ई लिएर भारतले लगाएको अघोषित नाकाबन्दीले नेपालमा पेट्रोलियम पदार्थको हाहाकार हुन थाल्यो। यही बेला सुरु भयो, देशभित्रै पेट्रोलियम पदार्थको खानीको खोजी। अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम। २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँँ टोली दैलेख आइपुग्यो। पेट्रोलियम पदार्थको सम्भाव्यता अध्ययन गर्न दैलेख आएको टोलीले पेट्रोलियम पदार्थको भण्डार रहेकोले अन्वेषण गर्ने उद्घोष गर्यो। अनुसन्धान गरी चीन फर्केको टोलीले पेट्रोलियम पदार्थ रहेको पुष्टिसमेत गर्यो।०७२ को चैतमा नेपाल र चीन सरकारबीच पेट्रोलियम पदार्थ अन्वेषण तथा उत्खननमा सहकार्य गर्ने सहमति भयो। सोही सहमतिअनुसार खानी तथा भूगर्भ विभाग र चिनियाँँ जिओलोजिकल सर्वे कम्पनीबीच दैलेखमा रहेको पेट्रोलियम पदार्थ अन्वेषण तथा उत्खननका लागि आर्थिक तथा प्राविधिक सहयोगमा सम्झौता भयो। ०७६ कात्तिकमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री मात्रिका यादवले दैलेखको नाभिस्थानबाट पेट्रोलियम पदार्थ अन्वेषणको कार्यको उद्घाटन गरे। त्यस यता नेपाल र चिनियाँँ प्राविधिक टोलीले विभिन्न चरणको सर्भे गरे। हाल दैलेखको पञ्चकोशी क्षेत्रमा पेट्रोलियम पदार्थ उत्खननका लागि अन्तिम अन्वेषणको काम चलिरहेको छ। पेट्रोलियम उत्खननअन्तर्गत अन्वेषणका लागि भैरवी गाउँपालिका१ जलजलेमा (साविकको रावतकोट गाविस६) जग्गा अधिग्रहण अन्तिम चरणमा पुगेको छ। गत माघ २३ गते बसेको मन्त्रिपरिषद् बैठकले पेट्रोलियम अन्वेषणका लागि जलजलेमा रहेको ४५ रोपनि जग्गा अधिग्रहण गर्ने निर्णय गरेको थियो। स्थानीय २४ जना जग्गाधनीको करिब ४५ रोपनि जग्गा मुआब्जा दिएर अधिग्रहण गरिएको छ। सोही क्षेत्रमा पूर्वप्रधानमन्त्री केपी शर्मा ओली पुगेका छन्। आफू प्रधानमन्त्री हुँदा सुरु गरेको पेट्रोलियम अन्वेषणको कामबारे ओलीले स्थलगत अवलोकन गरेका हुन्। नेकपा एमालेले सञ्चालन गरेको झूलाघाटदेखि चिवाभञ्ज्याङसम्मको समृद्धिका लागि संकल्प यात्रा अन्तर्गत पेट्रोलियम पदार्थ उत्खननस्थलमा ओली पुग्दा स्थानीयले खुशी व्यक्त गरेका छन्। स्थानीय शेरबहादुर थापा भन्छन्, यहाँँ पेट्रोलियम पदार्थ उत्खनन कार्य सूरु भएको छ, चार किमी गहिराईसम्म अन्वेषण गरेर पेट्रोल निस्किदैँछ भन्ने थाहा पाएका छौँ, आफ्नै ठाउँमा पेट्रोल निस्किदैँछ हामी औधी खुशी छौँ, प्रधानमन्त्री छँदा सुरु गरेको कामको अवस्था बुझ्न आउनुभएका पूर्वप्रधानमन्त्री एंव एमाले अध्यक्ष ओलीलार्ई स्वागत गर्न पाउँदा झनै खुशी भयौँ। शिरस्थान मन्दिर दैलेख पञ्चकोशी तीर्थस्थलअन्तर्गत सदियौँदेखि ज्वाला बलिरहेको श्रीस्थान क्षेत्रपछि पेट्रोलियम पदार्थ उत्खननस्थल पुगेका ओलीले समृद्ध नेपालको दीर्घकालीन लक्ष्य प्राप्तिका लागि पेट्रोलियम अन्वेषणको विकल्प नभएको बताए। ओलीले पेट्रोलियम पदार्थको उत्खनन कार्य तीब्र गतिमा अघि बढाउनुपर्नेमा जोड दिए। दैलेख ऐतिहासिक महत्वको जिल्ला मात्रै होइन, पेट्रोलियम पदार्थको राम्रो सम्भावना भएको जिल्ला पनि हो, ओलीले भने, एमाले नेतृत्वको सरकारका पालामा यसको थप खोज, अध्ययन र अनुसन्धानको काम अघि बढाउन अन्वेषण गर्न टोली खटाएका थियौं। केही अवरोधहरू आए पनि अब पेट्रोलियम पदार्थको उत्खनन कार्यले छिट्टै पूर्णता पाउने ओलीले बताए। देशलार्ई समृद्धिको मार्गमा ल्याउन पेट्रोलियम पदार्थको उत्खननले ठूलो हिस्सा ओगट्ने ओलीको भनाइ छ। खानी तथा भूगर्भ विभागका पेट्रोलियम अन्वेषण तथा प्रबद्र्धन परियोजना प्रमुख दिनेशकुमार नापितले चिनियाँँ अन्वेषण टोलीले पेट्रोलियम पदार्थको राम्रो सम्भावना भएको निचोड निकालेको बताए। चिनियाँँ कम्पनीले गरेको सर्भेले चार हजार मिटरसम्म उत्खनन गर्दा पेट्रोलियम पदार्थको राम्रो सम्भावना देखियो, नापितले भने, हामीले चार हजार पाँच सय मिटरसम्म उत्खनन गर्दा ग्यास र पेट्रोलियम पदार्थको सम्भावना निकै राम्रो देखिएको छ। गुराँस गाउँपालिका, दैलेखको भवन उद्घाटनमा सहभागी"
बर्दिया राष्ट्रिय निकुञ्जको हात्तीसारमा हात्ती पूजा,"गुलरिया : बर्दिया राष्ट्रिय निकुञ्जको हात्तीसारमा रहेका हात्तीहरूको पूजा गरिएको छ। बर्दियामा पाइने एशियाकै ठूलो हात्ती राजागज हराएको स्मरणमा हात्तीसारको चउरमा बनाइएको खमारी (हात्ती बाध्ने खम्बा) स्थलमा विविध कार्यक्रमसहित हात्ती पूजा गरिएको हो। परम्परागत दसैंका अवसरमा हात्तीबाट सुँगुर कुल्चाउने परम्परा अन्त्य गर्दै हात्ती पूजा आयोजना गरिएको हात्ती पूजा आयोजक चोरी शिकार नियन्त्रण युवा परिचालन अभियानका अध्यक्ष हेमन्त आचार्यले बताए। 'हिन्दु धार्मिक मान्यताअनुसार हात्तीलाई गणेश भगवानको प्रतिकका रूपमा मानिने भएकाले मंगलबार पारेर पूजा कार्यक्रम राखेका हौं', उनले भने, 'पूजाका माध्यमबाट हात्ती मानवबीच आत्मीयता बढाउँदै दिगो संरक्षणमा टेवा पुग्ने हाम्रो बिस्वास छ। गुरुवाबाट हात्तीको पूजा गरिएको छ। गुरुवाले पूजा मार्फत जंगली हात्तीलाई जंगल बाहिर आउन नसक्ने गरी विधिपूर्वक झारफूक गरेर मन्त्रद्वारा बाधेको अध्यक्ष आचार्यको भनाइ छ। 'पूजापश्चात हात्तीलाई फलफूल, उखु, मिष्ठान्न भोजन गराएका छौं।' निकुञ्जको आर्थिक सहयोगमा आयोजित हात्ती पूजा कार्यक्रममा संरक्षणका क्षेत्रमा कार्यरत एक दर्जन संस्थाहरूले सहकार्य गरेका छन्। 'हात्ती पूजा कार्यक्रममार्फत पर्यापर्यटनलाई समेत सहजीकरण हुने अपेक्षा छ,' उनले भने, 'आगामी दिनमा यसलाई थप भव्य र प्रभावकारी बनाउँदै लैजाने तयारी गर्दैछौं।'"
राष्ट्रिय बीमा संस्थान बन्यो कम्पनी,"काठमाडौं : राष्ट्रिय बीमा संस्थान कम्पनीमा रूपान्तरण हुने भएको छ। नेपाल बीमा प्राधिकरणले संस्थानलाई कम्पनीमा रूपान्तरण हुन स्वीकृति दिएको छ। यसका लागि प्राधिकरणले ६ वटा सर्त राखेको छ। २०७९ असोज २३ देखि बीमासम्बन्धी कानुनलाई संशोधन र एकीकरण गर्न बनेको ऐन, २०७९ कार्यान्वयन आएसँगै बीमा संस्थान अनिवार्य रूपमा कम्पनीमा जानुपर्ने बाध्यता सिर्जना भएको थियो। नयाँ कानुनले राष्ट्रिय बीमा संस्थान ऐन खारेज गरेर राष्ट्रिय बीमा संस्थानलाई एक वर्षभित्र कम्पनीमा रूपान्तरण गर्नुपर्ने बाध्यकारी अवस्था सिर्जना गरेको थियो। कात्तिक १६ गते बसेको मन्त्रिपरिषद् बैठकले संस्थानलाई कम्पनीमा रूपान्तरण गर्ने निर्णय गरेअनुसार प्राधिकरणले १८ गते कम्पनीमा परिणत गर्ने पूर्वस्वीकृति दिएको छ। त्यसकै आधारमा राष्ट्रिय बीमा संस्थान कम्पनी रजिस्ट्रारको कार्यालयबाट बुधबार कम्पनीमा रूपान्तरण हुँदैछ। संस्थानको नाम राष्ट्रिय जीवन बीमा कम्पनी लिमिटेड हुनेछ। प्राधिकरणले कम्पनीमा दर्ता भएर जीवन बीमकका रूपमा दर्ता गरी प्रमाणपत्र पाउँ भनी प्राधिकरणमा निवेदन दिएका आधारमा संस्थानलाई जीवन बीमा कम्पनीको प्रमाणपत्र दिइएको हो। प्राधिकरणको सर्तअनुसार रूपान्तरित कम्पनीले १ वर्षभित्र चुक्तापुँजी ५ अर्ब रुपैयाँ पुर्याउनुपर्नेछ भने यसअघिको सम्पत्ति दायित्वको बिमांकी मूल्यांकन गराइ ६ महिनाभित्र प्रतिवेदन पेश गर्नुपर्नेछ। यता संस्थानका आर्थिक वर्ष २०६८६९ पछिको लेखापरीक्षण स्वीकृत हुन बाँकी छ। प्राधिकरणले नयाँ कम्पनीलाई कम्पनीमा रूपान्तरण हुन अगाडिको आर्थिक वर्षको वित्तीय विवरणको लेखापरीक्षण गराई त्यसको प्रतिवेदन ६ महिनाभित्र बीमा प्राधिकरणमा पेश गर्न पनि निर्देशन दिएको छ। प्राधिकरणबाट अनुमति प्राप्त गरेको मितिले १ वर्ष भित्र बीमा ऐन, २०७९ को दफा ३६ तथा बीमक दर्ता तथा बीमा व्यवसाय सञ्चालन सम्बन्धी निर्देशिका, २०७३ को दफा ४ को खण्ड (क) बमोजिम निर्धारण गरेको चुक्ता पुँजी पाँच अर्ब रुपैयाँ तथा ऐनको दफा ४४ बमोजिमको सेयर संरचना कायम गरी सोको विवरण प्राधिकरणमा पेश गर्ने, प्राधिकरणले तोकेको शर्तमा भनिएको छ। ऐनको दफा ४४ मा बीमकले आफ्नो कुल जारी पुँजीको कम्तीमा ३० प्रतिशत सेयर सर्वसाधारणलाई बिक्री गर्न छुट्याउनुपर्ने व्यवस्था छ।"
टिकटक प्रतिबन्धसम्बन्धी मुद्दामा आज सुनुवाइ भएन,"काठमाडौं : टिकटक प्रतिबन्ध गर्ने सरकारको निर्णयविरुद्ध परेको रिटमाथि आज सुनुवाइ भएन। रिटको पेशी न्यायाधीश सुष्मालता माथेमा र विनोद शर्माको इजलासमा तोकिएको थियो। तर,न्यायाधीश माथेमा र शर्माको संयुक्त इजलासले हेर्न नभ्याइने सूचीमा राखेको छ। यसअघि मंसिर ५ गते न्यायाधीश शर्माको एकल इजलासले रिटमाथि अन्तरिम आदेश दिन अस्वीकार गर्दै टिकटक बन्द गर्नुको कारणसहितको लिखित जवाफ पेश गर्न सरकारका नाममा आदेश दिएको थियो। टिकटकलाई प्रतिबन्धित गर्ने सरकारको निर्णय बदरको माग गर्दै सर्वोच्च अदालतमा छुट्टाछुट्टै १४ वटा रिट दायर भएका थिए। २७ गते कार्त्तिकको मन्त्रिपरिषद बैठकले सामाजिक सञ्जाल टिकटक बन्द गर्ने निर्णय गरेको थियो। टिकटकबाट समाजमा विसंगति,विकृति र अराजकता फैलाएको भन्दै नेपालमा टिकटक बन्द गर्ने निर्णय सरकारले गरेको हो। टिकटक बन्द गर्ने सरकारको निर्णय गैरकानुनी एवं गैर संवैधानिक,बदनियतपूर्ण एवं स्वेच्छाचारी भएको भन्दै अधिवक्ता दिनेश त्रिपाठीलगायतले निर्णय बदर गरी टिकटकमा लगाइएको रोक तत्काल फुकाउन रिट निवेदनमा माग गरेका छन्। नेपाल सरकार,सूचना तथा संचार मन्त्रालय सिंहदरबार र नेपाल दूरसञ्चार प्राधिकरण जमललाई रिटमा विपक्ष बनाइएको छ।"
नेपालीलाई रुसी सेनामा पठाउने १२ जना पक्राउ,"काठमाडौं : अवैधरूपमा नेपाली नागरिकलाई रुसी सेनामा भर्तीका लागि पठाएको आरोपमा १२ जना पक्राउ परेका छन्। पक्राउ पर्नेमा दिपेन परियार, सुभास लामा, क्षितिज गिरी, मनिष न्यौपाने, रोजल महर्जन, इश्वरी अधिकारी, हरि विश्वकर्मा, गोकर्ण अर्याल, सन्तोष रोक्का, सुजाता दाहाल, सन्तोष नेपाल र द्रोण डाँगी रहेका छन्। उनीहरूलाई काठमाडौंका विभिन्न क्षेत्रबाट पक्राउ गरेको काठमाडौं प्रहरी परिसर काठमाडौंका प्रवक्ता कुमोद ढुंगेलले बताए। रुसमा रोजगारीको प्रलोभन देखाएर उनीहरूले मानव तस्करी गरेको प्रहरीको निष्कर्ष छ। प्रहरी स्रोतका अनुसार उनीहरूलाई भारतको नयाँ दिल्ली हुँदै रुस लगिएको थियो। सरकारले रुसी सेनामा कार्यरत ६ जना नेपालीको मृत्यु भएको यसअघि नै पुष्टि गरेको थियो। विदेशी सेनामा पठाउने नेपाल सरकारको नीति नरहेको भन्दै नेपाली नागरिकलाई सरकारले सचेतसमेत गराएको थियो।"
सडक कालोपत्रे गर्न माग गर्दै तीन दिनदेखि प्रदर्शन,"भक्तपुर : चाँगुनारायण नगरपालिका२ दुवकोटका बासिन्दाले तीन दिनदेखि लगातार सडक कालोपत्रेको माग गर्दै सडकमै प्रदर्शन गरेका छन्। सरकारको बजेटमा सल्लाघारीवीर अस्पताल जाने सडक कालोपत्रेे सम्पन्न गर्ने गरी दुई वर्षअघि सीएम ब्राइट क्षितिज जेभी ठेकेदार कम्पनीसँग गत कात्तिक ३ गतेभित्र सडक कालोपत्रेे सम्पन्न गर्ने गरी ४२ करोड रुपैयाँको लागतमा ठेक्का सम्झौता भएको थियो। सम्झौताबमोजिम काम नगरी ठेकेदार कम्पनीले भने सडक अलपत्र पारेको छ। ठेकेदार कम्पनीले समयमै काम नसकेका कारण सास्ती खेप्नुपरेको भन्दै स्थानीयले गरेको आन्दोलनमा चाँगुनारायण नगरपालिकाका प्रमुख जीवन खत्रीले नाराबाजी गरेर जनतालाई साथ दिए। सडक समयमै कालोपत्रे गर्नका लागि सम्बन्धित निकायलाई बारम्बार अनुरोध गर्दा पनि अटेर गर्दा जनताले गरेको आन्दोलनमा आफ्नो पनि समर्थन रहेको भन्दै उनले सडक चाँडो कालोपत्रेे सम्पन्न गर भन्दै नारा लगाएका हुन्। सडक समयमै कालोपत्रेे गर्न अनुरोध गर्दै स्थानीयले पटकपटक सडक डिभिजन कार्यालय भक्तपुरमा माग गरे पनि सुनुवाइ नभएपछि गत आइतबारदेखि स्थानीयले दुवाकोट मोडको मुख्य सडकमै चिया र खाजा खाएर आन्दोलनमा उत्रिएका हुन्। सडक कालोपत्रेे सुरु गरेपछि मात्रै आन्दोलन रोकिने भन्दै स्थानीयले सडकमै ग्यास चुलो लगाएर प्ले कार्डसहित प्रदर्शन जारी राखेका छन् भने नगरप्रमुख र अन्य जनप्रतिनिधिले ऐक्यबद्धता जनाएका छन्। सडक कालोपत्रेे नहुँदा दैनिक धुलो, धुवाँ र प्रदूषणका कारण स्थानीयको स्वास्थ्यमा गम्भीर असर परिरहेको बताउँदै चाँगुनारायण नगरपालिका२ का वडाध्यक्ष सोम प्रधानले दसैंअघि डिभिजन कार्यालयका प्रमुखलाई भेटेर सडक कालोपत्रेे तत्काल थाल्न दबाब दिए पनि अटेर गरेको बताए।"
अवैध औषधि बिक्री गर्ने मेडिकल हलमा प्रहरीको छापा,"काठमाडौं : काठमाडौं१० आर्दशनगरमा रहेको औषधि पसलमा प्रहरीले छापा हानेको छ। जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार अवैध रूपमा औषधि बिक्री वितरण गर्ने लाईफ केयर फर्मामा सिलबन्दी गरिएको हो। कपन एरियामा रहेका औषधि पसलहरूमा नियन्त्रित लागूऔषध कारोबार भइरहेको भन्ने सूचना प्रहरीले पाएको थियो। प्रहरी प्रभाग कपनको समन्वयमा औषधि व्यवस्थापन विभाग बिजुली बजार काठमाडौं, स्थानीय जनप्रतिनिधि र स्थानीयवासीहरूको उपस्थितिमा उक्त क्षेत्रमा अनुगमन गरिएको थियो। अनुगमनको क्रममा आर्दशनगरमा रहेको लाइफ केयर फर्मामा अवैध औषधिहरू फेला परेका थिए। उक्त पसलमा सिल लगाइ बन्द गरिएको छ। प्रहरीका अनुसार उक्त फर्मामा रहेका ३६ प्रकारका अवैध औषधि विभागले बरामद गरेको छ। सोही एरियामा रहेको ओखलढुंगा फर्मा, जेन्स हेल्थ केयर सेन्टर र सुर्याम्स फार्मेसीलाई सचेत गराइएको छ।"
सोती घटनासम्बन्धी मुद्दाको बहस सकियो,"जाजरकोट : अन्तरजातीय प्रेम सम्बन्धका कारण रुकुम पश्चिमको चौरजहारी नगरपालिका ८ सोती गाउँमा जाजरकोटका नवराज विकसहित ६ जना युवाहरूको ज्यान जाने गरी भएको घटनासम्बन्धी मुद्दामा बहस सकिएको छ। वादी र प्रतिवादीका कानुन व्यवसायीहरूको बहस सकिएको अदालतका सूचना अधिकार गोविन्दप्रसाद कोइरालाले जानकारी दिए। वादीका तर्फबाट सरकारी वकिलसहित १६ जना र प्रतिवादीका तर्फबाट ५ जना कानुन व्यवसायीले बहस गरेका छन्। २०७७ साल जेठ १० गते भएको घटनासँग सम्बन्धित कर्तव्य ज्यान र जातीय छुवाछुतको मुद्धामाथि रूकुम पश्चिमका जिल्ला न्यायधीश खड्गबहादुर केसीको इजलासमा आइतबारदेखि अन्तिम सुनुवाइ चलेको थियो। पेशी सुनुवाइ तोकिएको अघिल्लो दिनदेखि नै पीडित परिवारहरु र केही दलित अधिकारकर्मीहरु रुकुम जिल्ला अदालतको मूल गेटमा धर्ना दिइरहेका छन् । उनीहरूले न्यायको माग गर्दै नाराजुलुससहित धर्नामा बसेका हुन्। अहिले अदालत परिसरको सुरक्षा व्यवस्था कडा पारिएको छ। रुकुम र जाजरकोटको सीमा भएर बग्ने भेरी नदी किनार सोती गाउँ नजिकै तीन वर्षअघि ६ जना युवाहरूले ज्यान गुमाएका थिए। जाजरकोटका नवराज बिक र रुकुमपश्चिमको सोतीगाउँकी ठकुरी परिवारकी किशोरीबीचको प्रेम सम्बन्धका कारण उक्त घटना भएको थियो। प्रेमिकालाई विवाह गरेर लैजान भन्दै जाजरकोटबाट आएका युवामाथि गाउँलेले आक्रमण गरेका थिए। त्यही क्रममा जाजरकोटको भेरी नगरपालिका४ का नवराज बिक र सञ्जु विक, भेरी नगरपालिका११ लोकेन्द्र सुनार र गोविन्द शाही, कुशे गाउँपालिका गणेश बुढा मगर र रुकुमपश्चिमको चौरजहारी नगरपालिका१ का टीकाराम नेपालीको ज्यान गएको थियो। ६ जनाकै शव भेरी नदीमा भेटिएको थियो। पेसी सुनुवाइ तोकिएको अघिल्लो दिनदेखि नै पीडित परिवारहरू र केही दलित अधिकारकर्मीहरू रुकुम जिल्ला अदालतको मूल गेटमा धर्ना दिइरहेका छन्। नवराजका बुवा मुनलाल नेपालीको जाहेरीका आधारमा सो घटनामा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध मुद्दा चलेको छ। उनीहरूमध्ये ११ जना तारेखमा छुटेका थिए भने २३ जना पुर्पक्षका लागि कारागार चलान भएका थिए। सो घटनालगत्तै रूकुमपश्चिमका सांसद एवं पूर्वमन्त्री जनार्दन शर्माले पीडकहरूलाई बचाऊ गर्ने गरी संसद्मा लकडाउन उल्लंघन गर्दै आएका युवालाईई गाउँलेले लखेट्दा भेरीमा हाम फाल्दा ज्यान गएको भन्ने अभिव्यक्ति दिएका थिए। सो घटनाबारे छानबिन गर्न नेकपा माओवादी केन्द्रका सांसद देवेन्द्र पौडेलको नेतृत्वमा संसदीय समिति गठन गरी प्रतिवेदन पेश भए पनि सरकारले त्यो प्रतिवेदन सार्वजनिक समेत गरेको छैन। समितिले सोती घटनामा योजनाबद्धरूपमा हत्या भएको निष्कर्ष निकालेको थियो।"
सडकमा राखिएका होर्डिङ बोर्ड एक साताभित्र हटाउन आग्रह,"अर्घाखाँची : अर्घाखाँचीको गोरुसिंगेसन्धिखर्क सडकमा राखिएका होर्डिङ बोर्ड हटाउन सडक डिभिजन कार्यालय शिवपुरले सात दिने सूचना जारी गरेको छ। सडक डिभिजन कार्यालयले सडकको दायाँबायाँ तथा आवतजावतमा प्रभावित पार्ने गरी राखिएका होर्डिङ बोर्ड हटाउन सूचना जारी गरेको हो। दुर्घटना निम्ताउने गरी विभिन्न संघसंस्था, कम्पनी र व्यक्तिले राखेका होर्डिङ बोर्ड सात दिनभित्र हटाउन भनेको र नहटाए सार्वजनिक सडक ऐन २०३१ अनुसार कारबाही गरिने शिवपुर सडक डिभिजन कार्यालयका इन्जिनियर अर्जुन पाण्डेले बताए।"
भूकम्पपीडितलाई एमाले धरानको सहयोग,धरान : नेकपा एमाले धरान नगर कमिटीले जाजरकोटका भूकम्पपीडितलाई आर्थिक सहयोग गरेको छ। मंगलबार धरानमा आयोजित पत्रकार सम्मेलनमार्फत भूकम्पपीडितका लागि कमिटीले रकम हस्तान्तरण गरेको हो। एमाले धरानका अध्यक्ष हर्कजङ एभेङ्ले एमाले स्थायी कमिटी सदस्य शेरधन राईमार्फत एक लाख ६६ हजार ४२५ रुपैयाँ हस्तान्तरण गरे। संकलित रकम केन्द्रीय समितिमार्फत भूकम्पपीडितलाई उपलब्ध गराउने नेता राईले बताए।
भुक्तानी नहुँदा दर्जनभन्दा बढी आयोजना अलपत्र,"बागलुङ : समयमै भुक्तानी नहुँदा बागलुङमा साना तथा ठूला दर्जनौँ आयोजना अलपत्र परेका छन्। कतिपय आयोजना निर्माण कम्पनीको लापरबाहीले त कतिपय बजेट अभावका कारण अलपत्र परेका हुन्। पछिल्लो समय धमाधम काम भइरहेका आयोजना पनि भुक्तानीका कारण रोकिएका छन्। विशेष गरी भुक्तानी नहुँदा दुई ठूला आयोजना ठप्प भएका छन्। बागलुङ प्रतिनिधिसभा निर्वाचन क्षेत्र नं १ अन्तर्गतको बागलुङ बजार, सिगाना, बरेङगुल्मी शान्तिपुर सडक र निर्वाचन क्षेत्र नम्बर २ अन्तर्गतको हरिचौर, मल्मपाण्डपखानी रमुवा, रणसिंह, भिमगिठे हुँदै प्यूठान जोड्ने सडकको काम ठप्प भएका हुन्। सडक निर्माण ठप्प हुँदा स्थानीयवासीलाई सास्तीसँगै समयमै काम नहुँदा बनेका संरचना जीर्ण बन्ने थप लागत बढ्ने जोखिम बनेको छ। बजेट अभावमा दुई ठूला आयोजनासहित बागलुङ र पर्वत जोड्ने जैमिनीघाट मोटरेवल पुल, बडिगाड मोटरेवल पुलमा, बोङ्गादोभान पुललगायतका दर्जन बढी आयोजना अलपत्र पर्ने अवस्थामा पुगेका हुन्। बजेट अभावमा खास गरी बहुवर्षे आयोजनाका कामले गति लिन सकेको छैन। दुई वटा निर्वाचन क्षेत्र अन्तर्गतका सडकमा निर्माण कम्पनीले धमाधम काम गरेका थिए। गत आर्थिक वर्ष काम गरेको करोडौँ रकम पाउन नसकेपछि कामदार र मेसिन फिर्तासमेत लगेका छन्। समयमै भुक्तानी नहुँदा आफूहरूले ठूलो नोक्सान बेहोर्दै आएको निर्माण कम्पनी बताउँछन्। निर्वाचन क्षेत्र नं १ अन्तर्गतको बागलुङ बजार, सिगाना, बरेङगुल्मी शान्तिपुर सडकको जिम्मा पाएको निर्माण कम्पनी कर्ण विल्डर्सले जिल्लामै सबैभन्दा छिटो काम गरेर आयोजना समयमै सक्ने अवस्थामा पुगेको थियो। तर अहिले काम रोकिएपछि निर्माणाधीन सडकको अवस्था निकै जोखिमयुक्त बनेको छ। ३० महिनाको समय पाएको निर्माण कम्पनीले हालसम्म ४५ प्रतिशत बढी काम गरेको छ। भुक्तानी नपाएपछि करिब छ महिनादेखि काम रोकिएको छ। कर्ण विल्डर्सका प्रमुख नवीन गुरुङले गतवर्ष काम गरेको दुई करोड ५० लाख अहिलेसम्म पाउन नसक्दा काम रोक्न बाध्य भएको बताए। निर्माणका लागि सडक डिभिजन कार्यालयसँग २९ करोडको सम्झौता गरेको काम सुरु गरेको भन्दै हालसम्म नौ करोड ५० लाखभन्दा बढीको काम गरेको उनले बताए। 'लामो समय भुक्तानी पाउन सकिएन, भुक्तानी नपाएपछि काम गर्न सक्ने अवस्था आएन, त्यसले गर्दा अहिले काम रोकिएको छ, कामदार र मेसिन पनि अन्तै पठायौँ, म्याद सकिनुभन्दा अगाडिनै काम सक्ने उद्देश्य थियो, काम रफ्तारमा भएको थियो तर भुक्तानी आएन', गुरुङले भने, 'अहिले व्यवहार मिलाउन साह्रै गाह्रो भएको छ, यस मितिमा भुक्तानी हुन्छ भन्दा वित्तिकै मैले तत्काल कामदार र मेसिन लगाएर काम थालिहाल्थे, तर भुक्तानी कहिले हुन्छ भन्ने थाहा छैन, समयमै काम नगर्दा हाम्रो पनि लागत बढ्ने, बनाएका बेस बिग्रिने हुँदापछि थप समस्या हुन्छ।' सडक डिभिजन कार्यालय बागलुङका सूचना अधिकारी अमर अधिकारीले समयमै भुक्तानी दिन नसक्दा बागलुङमा साना ठूला गरी एकदर्जन बढी आयोजनाको काम रोकिएको बताए। यसवर्ष पनि धेरै कम बजेट आउँदा काम गर्न समस्या हुने उनको भनाइ छ। अघिल्लो वर्ष काम गरेका विभिन्न निर्माण कम्पनीलाई सात करोड ४२ लाख बढी रुकम भुक्तानी गर्न बाँकी रहेको अधिकारीले बताए। भुक्तानी गर्न नसक्दा निर्माण कम्पनीलाई काम गर्न लगाउन पनि गाह्रो भएको उनले बताए। उनले भने, 'यस कार्यालयबाट सञ्चालन भएका धेरै आयोजना भुक्तानी नपाउँदा रोकिने अवस्थामा पुगेका छन्, अघिल्लो आर्थिक वर्षकै ठूलो रकम उहाँहरूलाई भुक्तानी गर्न बाँकी छ, यसवर्ष पनि निकै न्यून बजेट आएको छ, निर्माण कम्पनीलाई काम लगाउनै गाह्रो भएको छ, तीन वटा ठूलो आयोजनाको अघिल्लो वर्षकै करोडौँ रकम हामीले भुक्तानी गर्नुपर्ने छ।' स्थानीय नेत्रबहादुर केसीले निर्माण कम्पनीले काम नगर्दा स्तरोन्नति गर्नका लागि तयार भएका सडक बिग्रिएर अप्ठ्यारा बनेको बताए। ठेकेदार कम्पनीले पैसा नपाएको भन्दै काम छोडेर गएपछि निर्माण सकिन लागेका आयोजाना फेरि पुरानै अवस्थामा पुग्ने स्थिति आएको उनको भनाइ छ। नाली निर्माण, चौडा गर्नेदेखि अन्य संरचना तयार गरेकोमा लामो समयदेखि काम नहुँदा ती सबै भत्किएर काम नलाग्ने भएको बताए। दैनिक दर्जनौँ यातायातका साधन गुड्ने सडकमा गाल्डाखुल्डी र साँघुरो हुँदा आफूहरूले सास्ती भोग्नु परेको गुनासो पोखे।"
करेन्ट लागेर एक जनाको मृत्यु,वीरगन्ज : पर्सामा स्याउला टिप्न रुखमा चढेका बेला करेन्ट लागेर एक जनाको मृत्यु भएको छ। मृत्यु हुनेमा पर्साको पटेर्वा सुगौली गाउँपालिका५ मनिहर्वाका चोकट साह तेली रहेका छन्। मंगलबार दिउँसो १ बजेतिर बाख्राका लागि स्याउला टिप्न घर नजिकैको रुखमा चढेका बेला ११ हजार भोल्टको तारमा छोइदा करेन्ट लागेर तेलीको घटनास्थलमै मृत्यु भएको प्रत्यक्षदर्शी स्थानीय शिक्षक हरिराज प्रसाद यादवले बताए। तेलीको शव पोष्टमार्टमका लागि वीरगन्जस्थित नारायणी अस्पतालमा पठाइएको इलाका प्रहरी कार्यालय पटेर्वा सुगौलीका प्रहरी निरीक्षक रामराजा केशरीले जानकारी दिए।
बचतकर्ताको रकम हिनामिना गर्ने व्यक्ति पुर्पक्षका लागि कारागार चलान,"बागलुङ : बागलुङस्थित इमेज बचत तथा ऋण सहकारी संस्थामा ठगी गर्ने व्यक्ति पुर्पक्षका लागि कारागार चलान भएका छन्। बागलुङ जिल्ला अदालतले मंगलबार जिल्लाको ढोरपाटन नगरपालिका१ का ३८ वर्षीय डोरबहादुर परियारलाई पुर्पक्षका लागि कारागार चलानको आदेश दिएको हो। प्रतिवादी देव कुमार नेपाली समेत भएको इमेज बचत तथा ऋण सहकारी संस्थाको ठगी सम्बन्धी २०७४ अन्तर्गतको) कसूर मुद्दामा पक्राउ अनुमति जारी भएपछि प्रहरीले यही मंसिर १५ गते पक्राउ गरेको थियो। रकम हिनामिना पारेको आरोप लागेका ढोरपाटन नगरपालिकाका मेयर देवकुमार नेपालीसहित ११ जनाविरुद्ध सरकारी वकिलको कार्यालयले साउन २ गते ठगी मुद्दा दायर गरेको थियो। यसअघि जिल्ला न्यायाधीश डा दिवाकर भट्टको इजलासले सहकारीका सञ्चालक चित्रबहादुर भण्डारी, प्रबन्धक शक्ति किसान र कर्मचारी लालमती रोकालाई पुर्पक्षका लागि थुनामा पठाउन आदेश दिएको थियो। ठगी मुद्दा लागेका ३ जनाबाहेक, श्रीमती छेला नेपाली, कार्यबाहक अध्यक्ष डोरबहादुर परियार, सचिव सुनील नेपाली, कोषाध्यक्ष लक्ष्मी सेन, रूपा विक र झकबहादुर शाही फरार थिए। फरारमध्ये परियार पक्राउ परेका हुन्। एक अर्ब ३० करोड रुपैयाँ बिगो दाबीसहित १५ सय ४३ जनाको मुद्दा दर्ता भएको छ। सञ्चालकका लागि ८ देखि १० वर्षसम्म कैद सजायको माग गरिएको छ। अहिले बागलुङका ३ र पोखरा सिर्जना चोकको सहकारीको कार्यालयमा २ महिनादेखि ताला लागेको छ।"
८६ हजार विदेशी पर्यटक मुस्ताङ भित्रिए,"जोमसोम : सन् २०२३ को ११ महिनामा ८६ हजार ४८ पर्यटक मुस्ताङ भित्रिएका छन्। मुस्ताङ भ्रमण गर्ने विदेशी पर्यटकको संख्या अहिलेसम्मकै उच्च हो। अन्तर्राष्ट्रिय अमेरिकी सञ्चार संस्था सीएनएनले सन् २०२३ मा घुम्ने पर्ने पर्यटकीय गन्तव्य अन्तर्गत मुस्ताङ उपत्यकालाई सूचीकृत गरेसँगै मुस्ताङमा पर्यटकको संख्या अपेक्षाकृत वृद्धि भएको बताइएको छ। सन् २०२३ को जनवरीदेखि नाभेम्बर अन्तिमसम्ममा ६८ हजार ७ सय ७७ जना सार्क राष्ट्रका र १७ हजार २ सय ७१ जना विदेशी पर्यटक मुस्ताङ भित्रिएका अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले जनाएको छ। सन् २०२३ को नाभेम्बरसम्ममा ७५ प्रतिशत सार्क र २५ प्रतिशत विदेशी पर्यटक मुस्ताङ भित्रिएका एक्याप जोमसोमका कार्यालय प्रमुख प्रमोदराज रेग्मीले जानकारी दिए। आएका पर्यटकमध्ये ७० प्रतिशत भारतीय छन्। सन् २०२२ मा ६५ हजार ९ सय ३० विदेशी पर्यटकले मुस्ताङ जिल्लाको भ्रमण गरेका थिए। तर, कोभिड माहामारीको पहिलो वर्ष सन् २०२० मा ४९४७ र सन् २०२१ मा २ हजार ३ सय विदेशी मुस्ताङ भित्रिएका थिए ।"
साहुले तोकेको मूल्यमा उखु बेच्न बाध्य नवलपरासीका किसान,"परासी : सरकारले न्यूनतम समर्थन मूल्य नतोक्दा नवलपरासीका किसानहरूले साहु (उद्योग सञ्चालक)ले तोकेको मूल्यमा उखु बेच्न बाध्य भएका छन्। उखु बिक्रीको समय सुरु भइसक्दा पनि सरकारले समर्थन मूल्य तोकेको छैन। मूल्य नतोक्दा किसानहरूले खेती सुक्नभन्दा साहुले तोकेकै मूल्यमा उखु बिक्री गर्न बाध्य भएका हुन्। जिल्लामा तीन चिनी उद्योग सञ्चालनमा छन्। जसमध्ये इन्दिरा र बाग्मती चिनी उद्योगले उखु क्रसिङ सुरु गरिसकेका छन्। सुनवल चिनी उद्योगले क्रसिङको तयारी पूरा गरेपनि स्थानीयको संघर्षका कारण रोकिएको छ। उद्योगका कारण वातावरण प्रदूषण भएको भन्दै स्थानीयहरू आन्दोलित छन्। नयाँ प्रविधि जडान भइरहेकाले केही दिनमा समस्या समाधान भएपछि क्रसिङ सुरु गर्ने सुनवल चिनी उद्योगका लेखा प्रमुख कुस सुवेदीले बताए। गतवर्षकै मूल्यमा उखु खरिद गरिने उनको भनाइ छ। उद्योगहरूले गतवर्ष ५४० रुपैयाँ प्रति क्विन्टलमा उखु खरिद गरेका थिए। यसवर्ष सरकारले समर्थन मूल्य नतोकेपछि अहिले क्रसिङ सुरु गरेका दुई उद्योगले ५४० रुपैयाँ प्रति क्विन्टलमा मूल्य तोकेर उखु खरिद गरेका छन्। हामीले ५४० रुपैयाँ प्रति क्विन्टलमा उखु खरिद गरेका छौं। सरकारले समर्थन मूल्य नतोकेकाले गतवर्षको भाउ लगाएर उखु किनेका हौं, बाग्मती चिनी उद्योगका प्रबन्धक टंक काफ्लेले भने। सरकारले यसवर्षको समर्थन मूल्य बढायो भने फेरि किसानलाई बढेको मूल्य थप गरेर दिने सहमतिमा उखु खरिद गरेको काफ्लेको भनाइ छ। भुक्तानी भने खरिद गरेको १० दिनभित्र किसानको खातामा गइसक्ने उनको भनाइ छ। लुम्बिनी चिनी उद्योगले पनि अहिले खरिद गरेको रकममा समर्थन मूल्य बढी भएर आएमा वृद्धि भएको रकम पछि किसानलाई भुक्तानी गर्ने जनाएको छ। यता किसानहरूले भने गतवर्ष सरकारले बढाएको रकम पछि दिने सहमति गरेपनि अहिलेसम्म रकम नपाएको गुनासो गरेका छन्। सरकारले गतवर्ष समर्थन मूल्य तोक्न ढिला गरेपछि उद्योगले ५२० रुपैयाँ प्रतिक्विन्टल उखुको मूल्य तोकेर उखु खरिद गरेका थिए। सरकारले ढिलो गरी अनुदान रकम (प्रति क्विन्टल ७० रुपैयाँ)बाहेक ५४० तोकेको थियो। समर्थन मूल्य तोकेपछिको पाउनु पर्ने प्रति क्विन्टल २० रुपैयाँ अझै नपाएको किसानहरूले बताएका हुन्। बाग्मती चिनी उद्योगले मात्र बढेको २० रुपैयाँले हुन आउने करिब २ करोड बढी रकम किसानलाई भुक्तानी गर्न बाँकी छ। उद्योगका प्रबन्धक टंक काफ्लेले गतवर्षको रकम यसवर्षको उखुको भुक्तानी गर्दा सँगै समावेश गरेर दिइने बताए। अनुदान रकम खातामा पठाइँदै सरकारले नवलपरासीका उखु किसानहरूका लागि पठाएको अनुदान रकम कोष तथा लेखा नियन्त्रक कार्यालय परासीले किसानको खातामा पठाउन सुरु गरेको छ। जिल्लाका उखु किसानले अनुदानबापतको कुल १५ करोड ७३ लाख रुपैयाँ पाउन बाँकी थियो। सरकारले भने १५ करोड १२ लाख १५ हजार ५५८ रुपैयाँ अनुदान रकम पठाएको कोलेनिकाले जनाएको छ। सरकारले पठाएको रकममध्ये करिब ७५ प्रतिशत रकम किसानको खातामा पठाइसकेका छौं। बाँकी रकम क्रमशः पठाइँदै छ, कोलेनिकाका लेखापाल केशव पौडेलले भने। लुम्बिनी र बाग्मतीको सबै रकम गएको छ। इन्दिरा चिनी उद्योगले किसानको विवरण नपठाएको र तत्व फर्म प्रालि प्रतापपुरले पठाएको विवरणको रकम नआएको लेखापाल पौडेलले जानकारी दिए। उक्त फर्मको रकम नआएकाले सरकारले पठाउनु पर्ने कुल रकममा कमि देखिएको विवरणअनुसारको रकम पठाएपछि भुक्तानी गर्छौं, पौडेलले भने।"
"मनाङमा भारी हिमपात, जनजीवन कष्टकर","मनाङ : देशैभर मौसम प्रतिकूल रहेसँगै विकट जिल्ला मनाङमा भारी हिमपात भएको छ। अहिले मनाङमा हिमपात हुने बेला हो। कात्तिक अन्तिम सातादेखि यहाँ हिमपात हुने समय हो। यस वर्ष समयै हिमपात हुँदा किसानमा खुशी छाएको छ। मनाङ ङिस्याङ गाउँपालिका५ भ्राकाका पशुपालक किसान सोनाम लामाले परिवारका अन्य सदस्य काठमाडौँ गए पनि आफू र आमा भने पशुचौपायको हेरचाहका लागि गाउँमै बसेको बताए। उनले भने, 'परिवारका अरू सदस्य काठमाडौँ गयो। हामी जस्तै यिनलाई पनि भोक लाग्छ त्यसैले हेरचाह गर्न यहीँ छौँ आमा र म।' हिमपात भएपछि चिसो बढेको उनले बताए। त्यसैगरी, मनाङ ङिस्याङ१ का पशुपालक किसान याङदुङ गुरुङले यस वर्ष समयमा हिमपात हुँदा स्थानीयवासी खुसी भएका बताए। उनले भने, 'अहिले परेको हिउँ फागुन, चैतसम्म रहन्छ र पानी खेतीपातीलाई पानी पुग्छ। यसले उत्पादन पनि राम्रो हुन्छ। हिमपात हुँदा चिसोले पशुचौपायलाई घाँसपात र कुडोपानी गर्न र घरबाहिर निस्कनै मुस्किल भएको छ।' किसान गुरुङका अनुसार चिसोले जनजीवन कष्टकर बने पनि समयमा हिमपात हुँदा खेतीपातीका लागि टेवा पुग्नेछ। हिमपात भएपछि स्थानीयवासीमा खेतीपातीका लागि पानी सिञ्चित हुने भएकाले उनीहरु खुसी भएका हुन्। यस समयमा परेको हिउँ फागुन, चैतसम्म रहने भएकाले सिँचाइका लागि पानी बोटबिरुवाको जरासम्म पुग्छ। हिमपात भएपछि यहाँ आवतजावत र दैनिक कामकाज गर्न सकस भएको छ। प्रमुख जिल्ला अधिकारी सुवासकुमार लामिछानले हिमपातका कारण जनजीवन कष्टकर भएको बताए। उनले हिमपात जारी रहेकाले पर्यटक, स्थानीयवासी, कर्मचारी, कामदारलाई सचेत रहन आग्रह गरे। सदरमुकाम चामेसम्म भारी हिमपात भइरहेको छ भने नासों गाउँपालिकाको डाँडाकाँडामा हिमपात भएको छ। हिमपात भएपछि स्थानीयवासी, पर्यटकलगायत सबै घरभित्र बस्न बाध्य भएका छन्। रासस"
"चितवन राष्ट्रिय निकुञ्जमा खोर अभाव, बर्दिया पठाइयो बाघ","चितवन : चितवन राष्ट्रिय निकुञ्जमा खोर अभाव भएपछि एउटा बाघ बर्दिया राष्ट्रिय निकुञ्ज पठाइएको छ। हिंस्रक बाघलाई नियन्त्रणमा लिएर खोरमा राख्ने गरिएको पनि ठाउँ नभएपछि बर्दिया पठाइएको चितवन राष्ट्रिय निकुञ्जका सूचना अधिकारी गणेशप्रसाद तिवारीले जानकारी दिए। अन्दाजी चार वर्षको भाले बाघ बर्दिया पठाइएको हो। खैरहनी नगरपालिका १२ को कुमरोज बस्तीमा मान्छे खाएपछि बाघलाई गत साउनमा नियन्त्रणमा लिइएको थियो। कसराको खोरमा चारवटा र सौराहामा दुईवटा हिंस्रक बाघ छन्। केही दिनअघि मकवानपुरको मनहरिमा मान्छेलाई आक्रमण गरेको अन्दाजी १० वर्षको पोथी बाघ सौराहामा राखिएको छ। यस्तै सौराहामै गतवर्ष मेघौलीमा मानिसलाई आक्रमण गरेको अन्दाजी १० वर्षको भाले बाघ पनि छ। तिवारीका अनुसार निकुञ्जको मुख्य कार्यालय कसरामा गत भदौमा अमलटारीबाट ल्याइएको अन्दाजी दुई वर्षको भाले बाघ छ। यसैगरी बाँकेबाट दुईवर्ष अघि ल्याइएको अन्दाजी नौ वर्षको भाले बाघ त्यही खोरमा राखिएको छ। माडीको वनकट्टाबाट ल्याइएको अन्दाजी १३ वर्षको पोथी बाघ र तीन वर्षअघि देवनगरको बेलसहर सामुदायिक वनबाट नियन्त्रणमा लिइ ल्याइको अन्दाजी १२ वर्षको भाले बाघ कसरामा रहेका छन्। थप बाघ नियन्त्रणमा लिनु पर्दा तत्कालै राख्ने ठाउँ छैन। निकुञ्जले पश्चिम चितवनको देवनगरमा वन्यजन्तु उद्धार केन्द्र बनाउँदै छ। सोही ठाउँमा बाघ राख्नका लागि दुईवटा खोर बनाइँदै छ। देवनगरका खोरमा राखिएका बाघलाई पर्यटकलाई देखाउने गरी व्यवस्थापन गरिँदै छ। हिंस्रक बाघ बढ्दै गएपछि व्यवस्थापनमा समस्या भएको छ। एउटा बाघलाई एक दिन बिराएर पाँच किलो राँगाको मासु खुवाउने गरिएको छ। ठाउँ, जनशक्ति र आहाराका कारण बाघको व्यवस्थापन कठिन बनेको हो। सन् २०२२ को गणनाअनुसार चितवन राष्ट्रिय निकुञ्जमा एक सय २८ र देशभर तीन सय ५५ वटा बाघ छन्। निकुञ्जले यस आर्थिक वर्षमा दुईवटा हिंस्रक बाघलाई स्थानान्तरण गरेको छ। यसअघि एउटा बाघलाई पर्सा राष्ट्रिय निकुञ्जमा पठाएको थियो। रासस"
डोल्पामा टेलिकमको सेवा घाम लागुन्जेल मात्र,"डोल्पा : हिमाली जिल्ला डोल्पामा नेपाल टेलिकमको भरपर्दो सेवा नहुँदा जनताले सास्ती खेप्नु परेको छ। डोल्पामा राखिएका टेलिकमका टावरले घामका छउन्जेल मात्र सेवा दिन थालेपछि डोल्पाली जनताले फोनको सास्ती खेप्नु परेको हो। जिल्लाको त्रिपुरासुन्दरी नगरपालिका२ रसी लेकमा राखिएको माइक्रो वेभ टावरले राम्रोसँग काम नगर्दा डोल्पाली जनताले फोन र इन्टरनेट सुविधा ढुक्कले लिन पाएका छैनन्। मंसिर महिना सुरु भएसँगै त्रिपुरासुन्दरी र ठुलिभेरी नगरपालिकाका विभिन्न स्थानमा फोन तथा इन्टरनेटका लागि राखिएका टावरहरू अवरुद्ध हुन थालेका हुन्। हिमाली क्षेत्रमा चिसो बडेसँगै टावर पनि आउने जाने हुन थालेको त्रिपुराकोटका स्थानीयवासी दुर्गा प्रसाद देवकोटाले बताए। एक महिना यतादेखि साँझसम्म आउने फोन टावर बिहान उठ्दाखेरी एकाएक गायब हुन थालेको उनले बताए। आजको युगमा फोन र इन्टरनेट अपरिहार्य छ, कठिन भुगोल र यातायातको सुविधा नहुँदा दुर्गममा सामान्य खबर आदानप्रदान गर्न पनि एक ठाउँबाट अर्को ठाउँमा पुग्न हिँड्नुपर्छ, फोन र इन्टरनेट भइदियो भने घरबाटै खबर आदानप्रदान गर्न सकिन्छ, उनले भने। प्रत्येक दिन करिब पाँच घण्टासम्म फोन र इन्टरनेट सेवा दुवै जान थालेपछि दुर्गमका नागरिकलाई समस्या भएको उनको भनाइ छ। डोल्पावासीका लागि दुर्गमलाई सुगमसँग जोड्ने र सुगमको अनुभूति गराउने फोन र इन्टरनेट नै भएकाले डोल्पाका टावरलाई कसरी हुन्छ सबै समय चल्ने बनाउन पनि उनले आग्रह गरे। रसी लेकमा राखिएको टावर अवरुद्ध भएसँगै जुफाल र त्रिपुराकोटको पनि टावर अवरुद्ध हुने गर्दछ। त्रिपुराकोटको टावर केही महिनाअघि मात्रै सुचारु भएपनि रसी र जुफालको टावरमा ऊर्जाको समस्या रहेको नेपाल टेलिकम डोल्पाका प्रशासन अधिकृत जयलाल बुढाथोकीले बताए। विद्युत पनि नजोडिएको अवस्था र घाम नलाग्दा सोलारले राम्रोसँग काम नगर्ने भएपछि मंसिर यता डोल्पाका विभिन्न टावरमा समस्या आइरहेको उनले बताए। रसी र जुफालको टावरमा सोलार र ब्याट्री थप भएमा यो समस्या हट्ने उनको भनाइ छ। रसी लेकमा राखिएको टावरका लागि आँखे खोला जलविद्युतबाट पोल समेत गाडिएको छ। तर,उक्त जल विद्युत सुचारु नभएपछि बत्ती भने जान सकेको छैन।"
सेउलाले छोपेको अवस्थामा एक पुरुषको शव फेला,उदयपुर : उदयपुरको त्रियुगा नगरपालिका५ दमौटीमा एक पुरुषको शव फेला परेको छ। दमौटी कटुवारी टोलका करिब ६० वर्षीय श्याम राईको शव झाडीमा सामान्य सेउलाले छोपेको अवस्थामा फेला परेको हो। ३४ दिनदेखि हराइरहेका राईको घटना अवस्था हेर्दा शंकास्पद देखिएकाले थप अनुसन्धान भइरहेको जिल्ला प्रहरी कार्यालयका सूचना अधिकारी डीएसपी हरिनन्दन चौधरीले जानकारी दिए। स्थानीयका अनुसार राईको श्रीमतीसँग झगडा परेको बुझिएको छ। स्थानीयकै बयानका आधारमा प्रहरीले श्रीमतीलाई थप अनुसन्धानका लागि नियन्त्रणमा लिएको जनाएको छ।
"नवराज विक हत्यामा संलग्न २४ जनालाई जन्मकैद, प्रेमिका र आमालाई जातीय विभेद्मा सजाय","जाजरकोट : अन्तरजातीय प्रेम सम्बन्धका कारण रुकुम पश्चिमको चौरजहारी नगरपालिका८ सोती गाउँमा जाजरकोटका नवराज विकसहित ६ जना युवाहरूको ज्यान जानेगरी तीन वर्षअघि भएको घटनामा २४ जनालाई जन्मकैदको फैसला भएको छ। रुकुम जिल्ला अदालतका न्यायाधीश खड्गबहादुर केसीको इजलासले घटनामा संलग्न रहेकामध्ये २४ जनालाई दोषी ठहर गर्दै जन्मकैदको फैसला सुनाएको हो। त्यस्तै ज्यान मुद्दामा प्रतिवादी बनाइएकी मृतक नवराज विककी प्रेमिका भनिएकी युवती, उनकी आमा र भाइलाई जातीय छुवाछुतमा दोषी ठहर गर्दै २ वर्षको जेल र ५० हजार रुपैयाँ जरिवानाको तोकिएको छ। त्यस्तै प्रतिवादी सबैले जनही ४० हजार रुपैयाँ जरिवाना गरेर उक्त रकम पीडित परिवारलाई दिने फैसला गरिएको छ। घटनामा संलग्न भनिएका ८ जनालाई भने रुकुम जिल्ला अदालतले सफाइ दिएको अदालतकी श्रेष्तेदार मन्दिरा शाहीले बताइन्। यसअघि सर्वोच्च अदालतले ८ जनालाई थुनामुक्त गर्ने आदेश दिएको थियो। २०७७ जेठ १० गते रुकुम पश्चिम जिल्लाको चौरजहारी नगरपालिका वडा नम्बर ८ सोतीमा नवराज विकसहित ६ जना किशोर तथा युवाको हत्या भएको थियो। प्रेमिका लिन भनी जाजरकोटबाट रुकुम पश्चिम गएका किशोर नवराज विक तथा उनका साथीहरूको समूहलाई सोतीका स्थानीय बासिन्दाहरूले कुटपिट गरी सेती नदीमा बगाई हत्या गरेको आरोपमा नेपाल सरकारले ३४ जनालाई मुद्दा चलाएको थियो। ३४ जनालाई प्रतिवादी बनाएर कर्तव्य ज्यान, ज्यान मार्ने उद्योग र जातीय छुवाछुतको कसुरमा मुद्दा दायर भएको थियो। २०७७ साल जेठ ३२ गते रुकुम जिल्ला अदालतमा दर्ता भएको मुद्दामा प्रतिवादीको सङ्ख्या बढी हुँदा सुनुवाइमै लामो समय लागेको थियो। मुद्दा दर्ता भएको ३६ महिनापछि उक्त मुद्दामा आइतबारदेखि निरन्तर सुनुवाइ गरी मंगलबार फैसला आएको हो। बादीका तर्फबाट सरकारी वकिलसहित १६ र ५ जना प्रतिवादीका तर्फबाट बहस गरेका थिए। रुकुम र जाजरकोटको सीमा भएर बग्ने भेरी नदी किनार सोती गाँउ नजिकै तीन वर्षअघि ६ जना युवाहरुले ज्यान गुमाएका थिए। जाजरकोटका नवराज र रुकुम पश्चिमको सोतीगाउँकी ठकुरी परिवारकी किशोरीबीचको प्रेम सम्बन्धका कारण उक्त घटना भएको थियो। प्रेमिकालाई बिहे गरेर लैजान भन्दै जाजरकोटबाट आएका युवामाथि गाउँलेले आक्रमण गरेका थिए। त्यही क्रममा जाजरकोटको भेरी नगरपालिका४ का नवराज विकसहित उनका साथीहरू सञ्जु विक, लोकेन्द्र सुनार,गोविन्द शाही, गणेश बुढा मगर र टीकाराम नेपालीको ज्यान गएको थियो। ६ जनाकै शव भेरी नदीमा भेटिएको थियो। पेशी सुनुवाई तोकिएको अघिल्लो दिनदेखि नै पीडित परिवारहरू र केही दलित अधिकारकर्मीहरू रुकुम जिल्ला अदालतको मूल गेटमा धर्ना दिइरहेका छन्। न्यायको माग गर्दै नाराजुलुससहित उनीहरूले धर्ना दिएका हुन्। नवराजका बुबा मुनलाल नेपालीले छोरो मरे पनि न्याय नमरोस भनेर न्यायको भीख माग्न तीन दिन देखि अदालतको गेटमा धर्ना बसेको बताए।"
"सिन्धुपाल्चोकमा आगो ताप्ने क्रममा आगलागी, एकजनाको मृत्यु",सिन्धुपाल्चोक : आगो ताप्ने क्रममा काठले बारेको जस्तापाताको छानो भएको एकतले घरमा आगलागी हुँदा बाह्रबिसेमा एक जनाको मृत्यु भएको छ । मृत् युहुनेमा बाह्रबिसे नगरपालिका८ का ४५ वर्षीय ४५ लोकबहादुर नेपाली रहेका छन् । जिल्ला प्रहरी कार्यालय सिन्धुपाल्चोकका सूचना अधिकारी प्रहरी नायब उपरीक्षक निरञ्जन भट्टराईले घरभित्र आगो बाली ताप्ने क्रममा आगलागी भई एलपी ग्यास सिलिण्डर पड्किँदा सो घटना भएको जानकारी दिए । आगलागीबाट लोकबहादुरको पूरै शरीर जलेर घटनास्थलमै सोमबार साँझ मृत्यु भएको उनले बताए। लोकबाहदुरको परिवारका अन्य सदस्यलाई प्रहरीले तत्काल उद्धार गरेको थियो । आगो पूर्णरूपमा नियन्त्रणमा आएको छ । क्षतिको अन्य विवरण आउन बाँकी रहेको जनाइएको छ । रासस
"कोशीमा बढ्यो हात्ती आतंक, २ सातामा ४ जनाको मृत्यु","विराटनगर : कोशी प्रदेशमा पछिल्लो समय जंगली हात्तीको आतंक बढेको छ। झापा, मोरङ र सुनसरीमा वस्ती आसपास पुगेर हात्तीले मानवीय तथा भौतिक क्षति गरिरहेको हो। केही समययता नियमितजस्तै देखापर्ने जंगली हात्तीले वितण्डा मच्चाइरहँदा सर्वसाधारण त्रसित एवं भयभीत भइरहेका छन्। हात्तीको आक्रमणबाट २ साताको अवधिमा ४ जनाको मृत्यु भइसकेको छ। मृत्यु हुनेमा २ जना झापाका छन्। लस्करै हिँड्ने हात्तीको बथानले सर्वसाधारणको घर भत्काइदिनेदेखि बालीनाली खाने र मान्छे मार्नेसम्मको वितण्डा मच्चाइरहेको प्रहरीले जनाएको छ। २ सातायता जंगल क्षेत्रमा हात्तीको आवतजावत बाक्लो भएकाले एक्लै हिँडडुल नगर्न, सचेत हुन र हात्तीबाट सुरक्षित रहन प्रहरीले सबैमा अनुरोध गरेको छ। प्रहरीका अनुसार २०२२ वटाजतिको संख्यामा रहेका हात्तीको बथानमा एउटा छावा (हात्तीको बच्चा) पनि छ। बच्चा साथमा भएकाले पनि हात्ती अलि बढी आक्रामक भएको हुनसक्ने अनुमान प्रहरीको छ। मोरङको बेलबारी नगरपालिका१० भाउन्नेमा हात्तीको आक्रमणबाट सोमबार बिहान एक पुरुषको मृत्यु भयो। सिर्जना सामुदायिक वन क्षेत्रमा हात्तीले आक्रमण गर्दा लेटाङ नगरपालिका३ का ५३ वर्षीय कमल माझीको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले बताए। लेटाङबाट बेलबारीको लक्ष्मीमार्गतर्फ साइकलमा आउँदै गरेको अवस्थामा माझीलार्ई हात्तीले आक्रमण गरेको उनको भनाइ छ। बाटोमा जम्काभेट हुँदा आक्रमण गर्दै हात्तीले जंगलतर्फ फ्यालिदिएको प्रहरीले जनाएको छ। घटनास्थल वरपर हात्तीको आवतजावत नियमित भइरहेको पाइन्छ। इलाका प्रहरी कार्यालय बेलबारीका इन्स्पेक्टर तेजबहादुर दाहालका अनुसार माझीले आफ्नो साथमा घरेलु मदिरा बनाउन प्रयोग गरिने कच्चा पदार्थ मर्चा बोकेको पाइएको छ। परिवारका सदस्यलार्ई उद्रित गर्दै प्रहरीले दिएको जानकारी अनुसार उनी मर्चा लिएर लक्ष्मीमार्ग बजारतर्फ आउँदै थिए। जानकारहरूका अनुसार घरेलु मदिरा र मदिरा बनाउन प्रयोग गरिने कच्चा पदार्थप्रति हात्ती अति आक्रामक हुन्छ। घरेलु मदिरा बनाउने गरिएका घरहरूलार्ई लक्षित गरेर हात्तीले बढी नै दुःख दिने र क्षति पुयाउने गरेको जानकारहरू बताउँछन्। प्रहरीका अनुसार भाउन्ने आसपासमा आइतबार रातभर हात्ती देखा परेका थिए। २०२२ वटाको संख्यामा रहेको हात्तीको बथानलार्ई स्थानीय र प्रहरीले जंगलतर्फ धपाएको डीएसपी दाहालले बताए। यही मंसिर १३ गते राति हात्तीको आक्रमणमा परेर सुनसरीको इटहरी उपमहानगरपालिका२ का रविन खड्काको मृत्यु भएको थियो। जंगल क्षेत्रबाट वस्तीमा निस्किएको हात्तीको बथान धपाउने क्रममा उनी आक्रमणमा परेका थिए। केही समययता इटहरी२, ३, १९ र २० लगायतका वडामा हात्तीको बथान देखा परिरहेका छन्। झापाको हल्दीबारी गाउँपालिका४ का ४० वर्षीय धनबहादुर वनको गत शुक्रबार हात्तीको आक्रमणबाट मृत्यु भएको छ। उनी रणकाली सामुदायिक वन जलथलका चौकीदार थिए। सामुदायिक वनको रेखदेख गर्न गएका बेला उनलार्ई हात्तीले आक्रमण गरेको थियो। त्यस्तै, मंसिर ६ गते हात्तीको आक्रमणबाट झापाको दमकस्थित बेलडाँगीस्थित भुटानी शरणार्थी शिविरमा बस्दै आएका ७२ वर्षीय पदमलाल तामाङको मृत्यु भएको थियो। दाउरा खोज्न जंगल गएका बेला शिविर बाहिरको हम्सेदुम्से सामुदायिक वनमा तामाङलार्ई हात्तीले आक्रमण गरेको हो। वन्यजन्तु विज्ञहरू मानवीय स्वभाव र व्यवहारकै कारण हात्तीको आक्रमण बढेको बताउँछन्। हात्ती वस्तीनजिक आएपछि धपाउन ठूलो संख्या स्थानीय भेला भएर होहल्ला गर्ने, आगो बाल्ने तथा विभिन्न भाँडाकुँडा बजाएर हात्तीलार्ई त्रसित बनाउने काम गर्छन््। त्यसले हात्ती आक्रोसित भएर मानिसलार्ई आक्रमण गर्ने गरेको कोशी टप्पू वन्यजन्तु आरक्षका निमित्त प्रमुख संरक्षण अधिकृत रमेशकुमार यादवले बताए। उनका अनुसार विशेष गरेर वर्षमा २ पटक जंगली हात्ती वस्तीमा देखा पर्ने गरेका छन्। असारसाउन तथा कात्तिकमंसिरमा हात्तीको असर बढी देखिने यादवको भनाइ छ। जंगलमा आहार नपाइँदा खानेकुराको खोजीमा हात्ती वस्तीनजिक र बालीनाली लगाएको स्थानतर्फ आउने उनले बताए। चिसो बढ्दै गएर जंगलमा आहार पाउन छाडिएपछि अहिले जंगली हात्ती वस्ती छिरेर क्षति गर्न थालेका छन्। कृषकले लगाएको बालीनाली खाइदिन्छन्, उनले भने, अर्कोतर्फ हात्ती हिँड्ने परम्परागत बाटो अतिक्रमणको चपेटामा परेको छ। जताततै घर, सडक र नहरहरू बनेका छन्। हात्तीले हिँड्न परम्परागत बाटो प्रयोग गर्ने गरेको यादवको भनाइ छ। उनका अनुसार मानवीय क्षति कम गर्नका लागि होहल्ला र हात्तीलार्ई अवरोध पुग्ने काम गर्न हुँदैन। आफू हिँडेको बाटोमा कसैले अवरोध गरेमा हात्तीले आक्रमण गर्ने उनले बताए। वस्तीनजिक आएपनि अवरोध नगर्दा हात्तीले मान्छेलार्ई आक्रमण गर्दैन। बालीनाली खाएर आफ्नो बाटो जान्छ, यादव भन्छन््, सबै सचेत हुँदा मात्रै मानवीय क्षति कम गर्न सकिन्छ। हात्तीसँगको द्वन्द्व कम गर्न हामीले आफ्नै व्यवहार सुधार्न जरूरी छ। उनका अनुसार हात्तीबाट भएको क्षतिको अध्ययन गरेर क्षतिपूर्ति दिने गरिन्छ। हात्तीको आक्रमणबाट कसैको मृत्यु भएमा परिवारलार्ई १० लाख, गम्भीर घाइतेलार्ई २ लाख र सामान्य घाइतेलार्ई २० हजार रूपैयाँ क्षतिपूर्ति दिने गरिएको यादवले बताए। बालीनाली क्षति गरेमा १० हजारसम्म क्षतिपूर्ति दिइने उनको भनाइ छ।"
बजेट अभावले ९ वर्षदेखि लाइफ लाइन सडक निर्माणको काम अधुरै,"ओखलढुंगा : जिल्लाका दुई सडक बजेट अभावमा अधुरै छन् । २०७१ सालमा सम्बन्धित क्षेत्रका सांसदको सिफारिसमा छनौट भएका लिखु एकवार सडक र मोलुङ एकवार सडकमा बजेट नहुँदा काम अधुरै छन् । जिल्लाको विकासमा लाइफ लाइन मानिएका सडकमा बहुवर्षे ठेक्का लगाएर काम थाले पनि बजेट नआउँदा काम अधुरै रहेको हो । रणनीतिक सडकका रुपमा रहेका लिखु र मोलुङ एकवार सडकको काम २०७१ सालबाट सुरु भएको थियो। सम्बन्धित निर्वाचन क्षेत्रका सांसदहरुको सिफारिसमा रणनीतिक सडकका रुपमा छनोट गरिएका ती सडकको अहिले अवरुद्ध छन् । मोलुङ एकवारमा गत वर्ष ६५ किलोमिटर कालोपत्रे र ३ किलोमिटर बाँकी ट्रयाक खोल्न लगाइएको ठेक्काको काम गरेको समेत भुक्तानी भएको छैन । भूक्तानी नहुँदा काम छाडेर निर्माण व्यवसायीले निर्माण उपकरण समेत हटाउन थालेका छन् भने कामदारले समेत पैसा पाएका छैनन् । ३ करोड बढीको बिल पेश भएकोमा बजेट अभावले ७० लाख मात्रै रकम भुक्तानी गर्न सकिएको हर्कपुर सडक डिभिजन कार्यालयका प्रमुख सिंह बहादुर विष्टले जानकारी दिए । उनका अनुसार रकम अभावका कारण २ करोड हाराहारी काम भएको रकम समेत भुक्तानी हुन सकेको छैन । ९ वर्षपहिले तत्कालीन सांसद यज्ञराज सुनुवारको सिफारिसमा छनौट गरेर जिल्लालाई उत्तर दक्षिण जोड्न सुरु गरिएको उक्त सडक संघीयता कार्यन्वयनपछि प्रदेश र संघ कस्को क्षेत्राधिकारमा पर्ने भन्ने विवादले काम हुन सकेको थिएन । गत वर्ष लागेका ठेक्काको समेत रकम निकासा नभएपछि कामदारले समेत रकम भुक्तानी नपाउँदा कार्यालयमै आउन थालेको प्रमुख विष्टको भनाइ छ । विभाग र मन्त्रालयमा सबै फायल पेश गरेर अर्थ मन्त्रालयमा समन्वय भइरहेको उनले जानकारी दिए । निर्माण कम्पनी महालक्ष्मी भूजेल जेभीका अनुसार २२ करोड ७० लाखमा ६५ किलोमिटर कालोपत्रे र ३ किलोमिटर बाँकी ट्रयाक खोल्ने ठेक्का सम्झौता भएको हो । सम्झौतापछि भएको काममध्ये १ करोड ७७ लाख बढीको बिल भुक्तानी नभएपछि कात्तिकमा भुक्तानीका लागि ताकेता गरे पनि बजेट अभावका कारण दिन नसकेको कार्यालयले जानकारी दिएको कम्पनीका प्रमुख तेजबहादुर भूजेलले बताए । सम्झौता भए पनि करोडौं रकमको काकी भुक्तानी नभएकाले अरु काम गर्न नसकिने अवस्थामा पुगेको उनको भनाइ छ । लामो समयसम्म काम गरेको रकम भुक्तानी नभएपछि निर्माण कम्पनीले सडक निर्माण उपकरणहरु समेत हटाउन थालेको छ । उक्त सडक पुरा भएमा ओखलढुंगा सदरमुकाम र पश्चिमका भूभागबाट मध्यपहाडी राजमार्गको घुर्मी एक घण्टामा पुगिन्छ । त्यस्तै मध्यपहाडीकै सिन्धुलीको फिक्लल जाड्ने लिखु एकवाको अवस्था पनि नाजुक छ । बजेट अभावमा पटक पटक काम नहुने र ठेक्का लिएका ठेकेदारले समयमा काम नगर्दा मोलुङसँगै सुरु भएको यो सडकको प्रगति झन् न्यून छ । यो सडक सांसद रामहरि खतिवडाको सिफारिसमा छनौट भएको हो । लामो समय काम रोकिएर गत वर्ष आएको ५० लाख बजेटको ठेक्का लागेर सम्झौता भएको छ । त्यसले गे्रड नमिलाइ खोलिएका विगतका ट्रयाकको ग्रेड मिलाउने र करिब ६ सय मिटर रक कटिङको काम हुने इञ्जिनियर राम बिलास शाहले बताए । उनले विभिन्न कर्यालय हुँदै जिम्मेवारी सरेर आएको,बजेट नआउने भएकाले काम रोकिने आदि कारण यी सडकहरुको यकिन विवरण समेत भन्न सकिने अवस्था नरहेको शाहले बताए । जिल्लाको पूर्वाधार विकास अन्र्तगत सांसदको सिफारिसमा रणनीतिक योजना छनौट गर्ने र तिनलाई प्रथामिकता दिने विगत सरकारको योजना अनुसार ६५ जिल्लामा यस्ता रणनीतिक सडकहरु छनौट भइ काम शुरु भएपनि अधिकांशलाई सरकारले बजेट नदिँदा अवरुद्ध छन् । तीन जिल्ला हेर्ने हर्कपुर सडक डिभिजन कार्यालयले खोटाङ र सोलुका लागि १०१० करोड तथा ओखढुंगाका लागि १२ करोड बजेट तथा सडकहरुको स्टाटस पेश गरेर बजेट माग गरेको थियो । बजेट अभावले रणनीतिक सडक अधुरा रहँदा अन्य विकास निर्माणका काममा समेत असर परेको छ। वर्तमान सरकारले रणनीति सडकका रुपमा छनौट भएका योजनाहरुमा चासो नदिएको जिल्लाबासीको गुनासो छ ।"
मुख्यमन्त्री रोजगारमा अति दुरुपयोग,"कर्णाली : कर्णाली प्रदेशका सांसदहरू नै मुख्यमन्त्री रोजगार कार्यक्रम सदुपयोग नभएर दुरुपयोग भएको बताउँछन्। कर्णाली प्रदेशसभा अन्तर्गतको संसदीय मामिला समितिकी सभापति एवं सांसद कल्याणी खड्काले कर्णालीमा मुख्यमन्त्री रोजगार कार्यक्रममा व्यापक दुरुपयोग भएको बताइन्। उनले भनिन्, कर्णालीमा २०७५ सालबाट मुख्यमन्त्री रोजगार कार्यक्रम सुरु गरियो। त्यसको कार्यविधि भने २०७८ सालमा बन्यो। त्यसमा पनि केही आर्थिक वर्षको खर्च भएको बजेट पनि कहाँ केमा खर्च भयो भन्ने विवरण सरकारसँग छैन। २०७८ मा बनेको कार्यविधिमा पनि एक श्रमिकले सय दिन काम गर्ने, जसमा ७० दिनको पैसा पाउने र ३० दिन श्रमदान गर्ने उल्लेख छ। उनले भनिन्, सय दिन काम गराएर ७० दिनको मात्र ज्याला दिँदा श्रमिक भोकै काम गर्ने ? यो कार्यविधि पनि त्रुटिपूर्ण छ। यसलाई संशोधन गरेर व्यवस्थित रूपमा सञ्चालन गर्न नसकिए यो कार्यक्रमको औचित्य नै हुँदैन। यस विषयमा हामीले मुख्यमन्त्री राजकुमार शर्मासँग पनि छलफल गरेका छौं। यो लथालिंग कार्यक्रमलाई व्यवस्थित बनाउन सरकार गम्भीर हुनुपर्छ। यस्तै प्रदेश सांसद एवं संसदीय मामिला समितिका सदस्य सुरेश अधिकारीले कर्णालीमा मुख्यमन्त्री रोजगार कार्यक्रमका नाममा व्यापक रूपमा आर्थिक अनियमितता भएको बताए। उनले भने, यो कार्यक्रम त जसको सरकार उसैका कार्यकर्ता पाल्ने कार्यक्रम भयो। यसले न गरिब चिन्यो, न रोजगारी दियो। न कर्णालीको विकासमा उपलब्धि हासिल भयो। मुख्यमन्त्री रोजगार कार्यक्रमबाट भएको बजेट खर्च बालुवामा पानी खन्याए झैं भएको उनले बताए। विपन्नका लागि भनिएको यो कार्यक्रममा जसको सरकार उसैका कार्यकर्ता भर्ती हुन्छन्। यसले विपन्नलाई रोजगारी दिन नसकेको उनको भनाइ छ। उनले भने, २०७४ सालको स्थानीय तहको निर्वाचनमा म सल्यानको सारदा नगरपालिका प्रमुख निर्वाचित भएँ। मैले राजनीतिक हिसाव नराखी उक्त नगरपालिका भित्रका सबै विपन्न परिवारहरू आफैं छनोट गरेको थिएँ। त्यति बेला १ सय २ जना छनोट भए। तिनीहरूलाई आफ्नो कार्यकालका ५ वटै वर्षमा सडकमा काम गर्न लगाएर रोजगारी दिए। जसले मेरो कार्यकालभरिमा सल्यानका सबै गाउँका सडकसमेत बन्द हुन पाएनन्। सधैं सञ्चालन गराउन काम गरेँ। त्यसपछि संघले प्रधानमन्त्री रोजगार र प्रदेशले मुख्यमन्त्री रोजगार कार्यक्रम ल्याए। तर, निश्चित दिन तोकेर ल्याए। यो गलत भयो। हामीले अब कर्णालीका सबै निर्वाचन क्षेत्रका सांसदहरू इमान्दार भएर सबै विपन्न परिवारहरूलाई छनोट गरी वर्षैभरि नै रोजगारी दिन सक्नुपर्छ। कि यो दुरुपयोग भएको कार्यक्रम बन्द गर्नुपर्छ। वर्षमा ७० दिन मात्र रोजगारी दिएर अरू दिन के गर्ने ? अझै यसमा गरिब विपन्न मात्र छनोट हुने भए पनि ठीकै थियो। यहाँ त कामदार छनोटमा समेत प्रस्ट सरकारको प्रभाव पर्दै आएको छ। निष्पक्ष कामदार छनोट पनि हुँदैनन्। प्रदेश सरकारले २०७८ सालमा तत्कालको कोभिडको महामारी लक्षित गर्दै बनाएको कार्यविधि २०७८ साल साउन २९ गते प्रदेश मन्त्रिपरिषद्बाट स्वीकृत भई लागूभयो। जसअनुसार मुख्यमन्त्री रोजगार कार्यक्रमको बजेट सिँचाइ, यातायात, खेलमैदान, पैदल बाटो, खानेपानी, विद्यालय भवन, स्वास्थ्य, फलफूल तथा अन्नबाली, पोखरीलगायतका क्षेत्रमा लगानी गर्ने व्यवस्था गर्यो। योजना माग गर्न प्रदेश सरकारको वेबसाइटमा १५ दिने सूचना निकालिन्छ। तर, कर्णालीवासीको इन्टरनेटमा पहुँच कम छ। जसको पहुँच उसैले बढी स्रोत लिन्छ। वेबसाइटमा भरेका योजनाहरूमा प्रदेश स्तरमा योजना छनोट गर्ने समिति छ। यो कार्यविधिले श्रमिक कसरी छनोट गर्ने भन्ने विषयमा केही पनि बोलेको छैन। श्रमिक छनोट राजनीतिक प्रभावमा हुँदै आएको छ।"
सोती हत्याकाण्डको अन्तिम सुनुवाईको बहस हेर्दाहेदैमा,"घटनालगत्तै रूकुमपश्चिमका सांसद एवं पूर्वमन्त्री जनार्दन शर्माले पीडकहरूलाई बचाऊ गर्ने गरी संसद्मा लकडाउन उल्लंघन गर्दै आएका युवालाई गाउँलेले लखेट्दा भेरीमा हाम फाल्दा ज्यान गएको भन्ने अभिव्यक्ति विवादास्पद बनेको थियो। सो घटनाबारे छानबिन गर्न नेकपा माओवादी केन्द्रका सांसद देवेन्द्र पौडेलको नेतृत्वमा संसदीय समिति गठन गरी प्रतिवेदन पेश भए पनि सरकारले त्यो प्रतिवेदन सार्वजनिकसमेत गरेन। जाजरकोट : अन्तरजातीय प्रेम सम्बन्धका कारण रुकुम पश्चिमको चौरजहारी नगरपालिका ८ सोती गाउँमा जाजरकोटका नवराज विकसहित ६ जना युवाहरुको ज्यान जाने गरि तीन वर्ष अघि भएको घटनाको मुद्दाको अन्तिम सुनुवाई बहस आइतबारदेखि जारी छ। सोमबार पनि बहस नसकिएपछि उक्त मुद्धा हेर्दाहेदैमा राखिएको छ। बहस मंगलबार पनि जारी रहनेछ। २०७७ साल जेठ १० गते भएको घटनासँग सम्बन्धित कर्तव्य ज्यान र जातीय छुवाछुतको मुद्धामाथि रूकुम पश्चिमका जिल्ला न्यायधीश खड्गबहादुर केसीको इजलासमा अन्तिम सुनुवाइ चलिरहेको छ। पेशी सुनुवाईको पहिलो र दोस्रो दिन जाहेरीवालाको तर्फबाट तीन जना सरकारी वकिल र ११ जना कानून व्यवसायी गरेर १४ जनाले बहस गरेका छन्। प्रतिवादीहरुका तर्फबाट चार जनाले बहस गरेको अदालतका निमित्त श्रेष्तेदार गोविन्द कोइरालाले बताए। प्रतिवादीको तर्फबाट थप ३ जना कानून व्यवसायीले बहस गर्नेछन्। रुकुम र जाजरकोटको सीमा भएर बग्ने भेरी नदी किनार सोती गाउँ नजिकै तीन वर्षअघि ६ जना युवाहरूले ज्यान गुमाएका थिए। जाजरकोटका नवराज बिक र रुकुमपश्चिमको सोतीगाउँकी ठकुरी परिवारकी किशोरीबीचको प्रेम सम्बन्धका कारण उक्त घटना भएको थियो। प्रेमिकालाई विवाह गरेर लैजान भन्दै जाजरकोटबाट आएका युवामाथि गाउँलेले आक्रमण गरेका थिए। त्यही क्रममा जाजरकोटको भेरी नगरपालिका४ का नवराज बिक र सञ्जु बिक, भेरी नगरपालिका११ लोकेन्द्र सुनार र गोविन्द शाही, कुशे गाउँपालिका गणेश बुढा मगर र रुकुमपश्चिमको चौरजहारी नगरपालिका१ का टीकाराम नेपालीको ज्यान गएको थियो। ६ जनाकै शव भेरी नदीमा भेटिएको थियो। पेसी सुनुवाइ तोकिएको अघिल्लो दिनदेखि नै पीडित परिवारहरू र केही दलित अधिकारकर्मीहरू रुकुम जिल्ला अदालतको मूल गेटमा धर्ना दिइरहेका छन्। नवराजका बुवा मुनलाल नेपालीको जाहेरीका आधारमा सो घटनामा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध मुद्दा चलेको छ। उनीहरूमध्ये ११ जना तारेखमा छुटेका थिए भने २३ जना पुर्पक्षका लागि कारागार चलान भएका थिए। सो घटनालगत्तै रूकुमपश्चिमका सांसद एवं पूर्वमन्त्री जनार्दन शर्माले पीडकहरूलाई बचाऊ गर्ने गरी संसद्मा लकडाउन उल्लंघन गर्दै आएका युवालार्ई गाउँलेले लखेट्दा भेरीमा हाम फाल्दा ज्यान गएको भन्ने अभिव्यक्ति विवादास्पद बनेको थियो। सो घटनाबारे छानबिन गर्न नेकपा माओवादी केन्द्रका सांसद देवेन्द्र पौडेलको नेतृत्वमा संसदीय समिति गठन गरी प्रतिवेदन पेश भए पनि सरकारले त्यो प्रतिवेदन सार्वजनिकसमेत गरेन। समितिले सोती घटनामा योजनाबद्धरूपमा हत्या भएको निष्कर्ष निकालेको थियो।"
एनसेलको सेयर बिक्रीबारे सरकारलाई जानकारी छैन : अर्थमन्त्री,"चितवन : अर्थमन्त्री प्रकाशशरण महतले मुलुकको अर्थतन्त्र लयमा फर्किन थालेको दावी गरेका छन् । अर्थतन्त्रको कारोवार विस्तारै उकालो लाग्न थालेको बताउँदै उनले मुलुकको अर्थतन्त्र सुधारोन्मुख भएको दावी गरेका छन् । भरतपुर विमानस्थलमा पत्रकारसँग कुराकानी गर्दै अर्थमन्त्री महतले आर्थिक गतिविधि बढ्न थालेकाले लगानीकर्तालाई धैर्य गर्न आग्रह गरे । मुलुकमा रेमिट्यान्स र पर्यटन पनि बढेका कारण अब अर्थतन्त्र सुधारको गतिमा भएको उनले जिकिर गरे। मौद्रिक नीतिमा सहज रुपमा कर्जा प्रवाह हुँदा धेरै कर्जा जग्गा,सेयरमा गयो भन्ने छ । यसले त्यो क्षेत्रको क्षमताभन्दा बढी प्रवाह भएको हो । अहिले रिर्टन आएको छ । हिजो ऋण लिएर अहिले तिर्न नसक्ने कारण त्यो हो ,डामहतले भने ,अहिले घर जग्गाको कारोवार माथि उठ्दैछ । रेमिट्यान्स २० प्रतिशतले बढेको छ । पर्यटन पनि अहिलेसम्मकै राम्रो छ । यी सबै कारणले आर्थिक गतिविधि बढेको छ । डामहतले एनसेलको सेयर बिक्रीको विषयमा आधिकारिक रुपमा सरकारलाई जानकारी नआएको बताउँदै करको विषयमा छलफल अघि बढाएको बताए । चुरे उत्खननको विषयमा कुनै कुरा नभएको बताए । सम्भाव्यता अध्ययन गरेर वातावरणमा असर नपर्ने गरी मात्रै काम अघि बढाउने बताउँदै प्रकृया अघि नबढेको बताए । ऋण लिएका लगानीकर्तालाई सरकारले राहत दिने कोसिस गर्ने उनले बताए।"
जब ओली पेट्रोलियम पदार्थ उत्खननस्थल पुगे,"दैलेख : नेपाली जनताको बलिदानीपूर्ण संघर्षको उपलब्धिस्वरुप ०७२ मा नयाँ संविधान जारी भयो। नयाँ संविधान जारी हुँदा त्यसलार्ई लिएर भारतले लगाएको अघोषित नाकाबन्दीले नेपालमा पेट्रोलियम पदार्थको हाहाकार हुन थाल्यो। यही बेला सुरु भयो, देशभित्रै पेट्रोलियम पदार्थको खानीको खोजी। अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम। २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँँ टोली दैलेख आइपुग्यो। पेट्रोलियम पदार्थको सम्भाव्यता अध्ययन गर्न दैलेख आएको टोलीले पेट्रोलियम पदार्थको भण्डार रहेकोले अन्वेषण गर्ने उद्घोष गर्यो। अनुसन्धान गरी चीन फर्केको टोलीले पेट्रोलियम पदार्थ रहेको पुष्टिसमेत गर्यो।०७२ को चैतमा नेपाल र चीन सरकारबीच पेट्रोलियम पदार्थ अन्वेषण तथा उत्खननमा सहकार्य गर्ने सहमति भयो। सोही सहमतिअनुसार खानी तथा भूगर्भ विभाग र चिनियाँँ जिओलोजिकल सर्वे कम्पनीबीच दैलेखमा रहेको पेट्रोलियम पदार्थ अन्वेषण तथा उत्खननका लागि आर्थिक तथा प्राविधिक सहयोगमा सम्झौता भयो। ०७६ कात्तिकमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री मात्रिका यादवले दैलेखको नाभिस्थानबाट पेट्रोलियम पदार्थ अन्वेषणको कार्यको उद्घाटन गरे। त्यस यता नेपाल र चिनियाँँ प्राविधिक टोलीले विभिन्न चरणको सर्भे गरे। हाल दैलेखको पञ्चकोशी क्षेत्रमा पेट्रोलियम पदार्थ उत्खननका लागि अन्तिम अन्वेषणको काम चलिरहेको छ। पेट्रोलियम उत्खननअन्तर्गत अन्वेषणका लागि भैरवी गाउँपालिका१ जलजलेमा (साविकको रावतकोट गाविस६) जग्गा अधिग्रहण अन्तिम चरणमा पुगेको छ। गत माघ २३ गते बसेको मन्त्रिपरिषद् बैठकले पेट्रोलियम अन्वेषणका लागि जलजलेमा रहेको ४५ रोपनि जग्गा अधिग्रहण गर्ने निर्णय गरेको थियो। स्थानीय २४ जना जग्गाधनीको करिब ४५ रोपनि जग्गा मुआब्जा दिएर अधिग्रहण गरिएको छ। सोही क्षेत्रमा पूर्वप्रधानमन्त्री केपी शर्मा ओली पुगेका छन्। आफू प्रधानमन्त्री हुँदा सुरु गरेको पेट्रोलियम अन्वेषणको कामबारे ओलीले स्थलगत अवलोकन गरेका हुन्। नेकपा एमालेले सञ्चालन गरेको झूलाघाटदेखि चिवाभञ्ज्याङसम्मको समृद्धिका लागि संकल्प यात्रा अन्तर्गत पेट्रोलियम पदार्थ उत्खननस्थलमा ओली पुग्दा स्थानीयले खुशी व्यक्त गरेका छन्। स्थानीय शेरबहादुर थापा भन्छन्, यहाँँ पेट्रोलियम पदार्थ उत्खनन कार्य सूरु भएको छ, चार किमी गहिराईसम्म अन्वेषण गरेर पेट्रोल निस्किदैँछ भन्ने थाहा पाएका छौँ, आफ्नै ठाउँमा पेट्रोल निस्किदैँछ हामी औधी खुशी छौँ, प्रधानमन्त्री छँदा सुरु गरेको कामको अवस्था बुझ्न आउनुभएका पूर्वप्रधानमन्त्री एंव एमाले अध्यक्ष ओलीलार्ई स्वागत गर्न पाउँदा झनै खुशी भयौँ। शिरस्थान मन्दिर दैलेख पञ्चकोशी तीर्थस्थलअन्तर्गत सदियौँदेखि ज्वाला बलिरहेको श्रीस्थान क्षेत्रपछि पेट्रोलियम पदार्थ उत्खननस्थल पुगेका ओलीले समृद्ध नेपालको दीर्घकालीन लक्ष्य प्राप्तिका लागि पेट्रोलियम अन्वेषणको विकल्प नभएको बताए। ओलीले पेट्रोलियम पदार्थको उत्खनन कार्य तीब्र गतिमा अघि बढाउनुपर्नेमा जोड दिए। दैलेख ऐतिहासिक महत्वको जिल्ला मात्रै होइन, पेट्रोलियम पदार्थको राम्रो सम्भावना भएको जिल्ला पनि हो, ओलीले भने, एमाले नेतृत्वको सरकारका पालामा यसको थप खोज, अध्ययन र अनुसन्धानको काम अघि बढाउन अन्वेषण गर्न टोली खटाएका थियौं। केही अवरोधहरू आए पनि अब पेट्रोलियम पदार्थको उत्खनन कार्यले छिट्टै पूर्णता पाउने ओलीले बताए। देशलार्ई समृद्धिको मार्गमा ल्याउन पेट्रोलियम पदार्थको उत्खननले ठूलो हिस्सा ओगट्ने ओलीको भनाइ छ। खानी तथा भूगर्भ विभागका पेट्रोलियम अन्वेषण तथा प्रबद्र्धन परियोजना प्रमुख दिनेशकुमार नापितले चिनियाँँ अन्वेषण टोलीले पेट्रोलियम पदार्थको राम्रो सम्भावना भएको निचोड निकालेको बताए। चिनियाँँ कम्पनीले गरेको सर्भेले चार हजार मिटरसम्म उत्खनन गर्दा पेट्रोलियम पदार्थको राम्रो सम्भावना देखियो, नापितले भने, हामीले चार हजार पाँच सय मिटरसम्म उत्खनन गर्दा ग्यास र पेट्रोलियम पदार्थको सम्भावना निकै राम्रो देखिएको छ। गुराँस गाउँपालिका, दैलेखको भवन उद्घाटनमा सहभागी"
टिकटक बन्दविरुद्धको रिट न्यायाधीश सुष्मालता र शर्माको इजलासमा,"काठमाडौं : टिकटक बन्द गर्ने सरकारको निर्णयविरुद्ध परेको रिटमाथि आज पूर्ण सु्नुवाइ हुने भएको छ। रिटको पेशी न्यायाधीश सुष्मालता माथेमा र विनोद शर्माको संयु्क्त इजलासमा तोकिएको छ। यसअघि मंसिर ५ गते न्यायाधीश शर्माको एकल इजलासले रिटमाथि अन्तरिम आदेश दिन अस्वीकार गर्दै टिकटक बन्द गर्नुको कारणसहितको लिखित जवाफ पेश गर्न सरकारका नाममा आदेश दिएको थियो। टिकटकलाई प्रतिबन्धित गर्ने सरकारको निर्णय बदरको माग गर्दै सर्वोच्च अदालतमा छुट्टाछुट्टै १४ वटा रिट दायर भएका थिए। २७ गते कार्त्तिकको मन्त्रिपरिषद बैठकले सामाजिक सञ्जाल टिकटक बन्द गर्ने निर्णय गरेको थियो। टिकटकबाट समाजमा विसंगति,विकृति र अराजकता फैलाएको भन्दै नेपालमा टिकटक बन्द गर्ने निर्णय सरकारले गरेको हो। टिकटक बन्द गर्ने सरकारको निर्णय गैरकानुनी एवं गैर संवैधानिक,बदनियतपूर्ण एवं स्वेच्छाचारी भएको भन्दै अधिवक्ता दिनेश त्रिपाठीलगायतले निर्णय बदर गरी टिकटकमा लगाइएको रोक तत्काल फुकाउन रिट निवेदनमा माग गरेका छन्। नेपाल सरकार,सूचना तथा संचार मन्त्रालय सिंहदरबार र नेपाल दूरसंचार प्राधिकरण जमललाई रिटमा विपक्ष बनाइएको छ।"
टिकटक बन्ध गर्ने सरकारको निर्णयविरुद्धका रिटमाथि आजदेखि पूर्ण इजलासमा सुनुवाइ हुँदै,"काठमाडौं : सामाजिक सञ्जाल टिकटक प्रतिबन्ध लगाउने सरकारको निर्णयविरुद्ध परेका रिटमा सर्वोच्च अदालतमा आजदेखि पूर्ण इजलासमा सुनुवाइ हुँदैछ। कार्त्तिक २७ गतेको मन्त्रिपरिषद बैठकले सामाजिक सञ्जाल टिकटक बन्द गर्ने निर्णय गरेको थियो। टिकटकबाट समाजमा विसंगति, विकृति र अराजकता फैलाएको भन्दै नेपालमा टिकटक बन्द गर्ने निर्णय सरकारले गरेको हो। टिकटक बन्ध गर्ने सरकारको निर्णय बदरको माग गर्दै सर्वोच्चमा दर्ता भएका १४ वटा रिटहरूको प्रारम्भिक सुनुवाईको क्रममा सर्वोच्च अदालतका न्यायाधीश विनोद शर्माको एकल इजलासले सरकारको निर्णयप्रति कारण देखाउ आदेश जारी गरेको थियो। सर्वोच्चका सूचना अधिकारी गोविन्दप्रसाद घिमिरेका अनुसार आदेशमा मंसिर १५ गतेभित्रमा कारणसहित लिखित जवाफ माग गरिएको छ। उनका अनुसार आजबाट यो विषयमा सुनुवाईका लागि उक्त इजलासले मिति तोकेको हो। टिकटक बन्द गर्ने निर्णय नागरिकको विचार तथा अभिव्यक्ति स्वतन्त्रता हनन भएको भन्दै वरिष्ठ अधिवक्ता दिनेश त्रिपाठी, अधिवक्ता स्वागत नेपाल, अनन्तराज लुईटेल लगायतले सर्वोच्चमा रिट निवेदन दर्ता गराएका थिए। टिकटक बन्द गर्ने सरकारको निर्णय गैरकानुनी एवं गैर संवैधानिक,बदनियतपूर्ण एवं स्वेच्छाचारी भएको भन्दै कानुन व्यवसायीहरूले सो निर्णय बदर गरी टिकटकमा लगाइएको रोक तत्काल फुकाउन माग गरेका छन्। नेपाल दुरसञ्चार प्राधिकरणले टिकटक प्रयोग भएको पाइएमा खबर गर्न सूचना समेत जारी गरेको छ । प्राधिकरणले सरकारको निर्णय कार्यान्वयनका लागि सबै इन्टरनेट सेवा प्रदायक र मोबाइल सेवा प्रदायकलाई पत्र पठाएर टिकटक बन्द गर्न निर्देशन दिएको थियो। टिकटक बन्द गर्ने सरकारको निर्णयसँगै पक्षविपक्षमा बहस हुँदै आएको छ।"
एनसेलको सेयर खरिदबिक्री चलखेलविरुद्ध अनेरास्ववियुको प्रदर्शन,"काठमाडौं : नेकपा (एमाले) निकट विद्यार्थी संगठन अनेरास्ववियुले एनसेल कार्यालय अगाडि विरोध प्रदर्शन गरेको छ। विद्यार्थीहरूले एनसेलको सेयर खरिदबिक्री चलखेलविरुद्ध एनसेल कार्यालय अगाडि मंगलबार बिहान प्रदर्शन गरेका हुन्। नो ट्याक्स,नो सिम रिजेक्ट एनसेल,कर छलि गर्नेलाई कारबाही गर,पुँजीगत लाभरक छल्न पाइदैन,आय व्यय सार्वजनिक गर, माफिया पोस्ने गठबन्धन सरकार मुर्दावाद,विवादास्पद एनसेल सेयर विक्रीको छानबिन गरजस्ता नारा लेखिएका प्लेकार्डहरू लिएर विरोधमा उत्रिएका थिए। आफ्ना मागहरू पूरा नभएसम्म एनसेलका गाडीहरू चल्न नदिने चेतावनी समेत दिएका छन्। मलेसियाको कम्पनी आजियाटले आफूसँग भएको एनसेलको ८० प्रतिशत स्वामित्व बिक्री गरेको थियो। सेयर खरिदबिक्री गर्दा कानुनबमोजिम सरकारलाई पुँजीगत लाभकर नतिरेपछि विवाद सुरू भएको हो।"
"थाइल्यान्डमा बस दुर्घटना : १४ जनाको मृत्यु, ३५ जना घाइते",थाइल्यान्डमा बस दुर्घटना हुँदा १४ जनाको मृत्यु भएको छ भने २५ जना घाइते भएका छन्। दक्षिण थाइल्यान्डको प्राचुआप खिरी खान प्रान्तमा यात्रुवाहक बस सडकबाट चिप्लिएर रुखसँग ठोक्किँदा १४ जनाको मृत्यु भएको छ भने ३५ जना घाइते भएका छन् । उक्त बस राजधानी बैंककबाट सोङखला प्रान्तको नथवी जिल्लातर्फ लागि जाँदै गरेको थियो। दुर्घटनाको कारणबारे अनुसन्धान भइरहेको छ।
"मिचोङ्ग सामुद्रिक आँधीको नेपालमा आंशिक असर : कोशी, बागमती र गण्डकी प्रदेशमा वर्षा हुने","काठमाडौं : नेपालमा पश्चिमी वायुको साथै भारतको उत्तर प्रदेशको आसपासमा रहेको न्यून चापीय क्षेत्रको आंशिक प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले जारी गरेको बुलेटिनमा पुर्वी भूभागमा बंगालको खाडीको मध्यपश्चिम क्षेत्र आसपास विकसित मिचोङ्गनामक शक्तिशाली सामुद्रिक आँधीको समेत आंशिक प्रभाव रहेको जनाएको छ। मिचोङ्गनामको सामुद्रिक आँधीको प्रभावले कोशी, मधेश र बागमती प्रदेशको पूर्वी भागसम्म बादल लागिरहेको छ। मंगलबार कोशी, मधेश, बागमती, गण्डकी र लुम्बिनी प्रदेशमा आंशिकदेखि सामान्य बदली रही देशका बाँकी भूभागमा आंशिक बदली देखि मौसम सामान्यतया सफा रहने छ। महाशाखाका अनुसार कोशी, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ बुलेटिनमा उल्लेख छ। वर्षा र हिमपातसँगै देशभरिको तापक्रममा गिरावट आउन सक्ने हुँदा त्यसबाट हुन सक्ने असरबाट बच्न आवश्यक सतर्कता अपनाउन महाशाखाले अनुरोध गरेको छ। बुधबार कोशी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहीबार पनि कोशी प्रदेशका एकदुई स्थानमा हल्का वर्षाको सम्भावना रहेको छ। कोशी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
कोप२८ मा हिमाली महिलाका मुद्दा,"दुबई : जलवायु परिवर्तन सम्बन्धी शिखर सम्मेलन (कोप२८) मा नेपालले जलवायु वित्तलाई महिलामैत्री बनाउन लविङ्ग सुरु गरेको छ। जलवायु परिवर्तनका कारण हिमाल पग्लिन थालेपछि सबैभन्दा बढी हिमाली क्षेत्रका महिला जोखिममा परिरहेका छन्। यसकारण पनि अब जलवायु वित्तलाई वृद्धि गरी महिला केन्द्रित बनाउनुपर्ने लविङ्ग नेपालको तर्फबाट थालिएको हो। जलवायु परिवर्तनको असरलाई न्यूनीकरण गर्न, अनुकुलन सम्बन्धी कार्यक्रम संचालन गर्न र योजनाहरु कार्यान्वयनका लागि उपलब्ध हुने आर्थिक स्रोतलाई महिलामैत्री बनाउनुपर्ने तथा त्यसलाई वृद्धि गर्नुपर्नेमा पनि नेपालको तर्फबाट अपिल गरिएको छ। संयुक्त अरब इमिरेट्सको दुबईमा जारी कोप२८ मा सहभागी सोलुखुम्बुको खुम्बु पासाङल्हामु गाउँपालिकाका उपाध्यक्ष टासी ल्हमु शेर्पाले जलवायु वित्त महिलामैत्री हुनुपर्ने बताइन्। जलवायु वित्त महिलामैत्री नहुँदासम्म जलवायु परिवर्तन न्यूनीकरणका लागि थालिएका प्रयासहरु सफल नहुने उनको भनाइ छ। हिमाली क्षेत्रका महिलाहरुले भोगिरहेको पीडा सुनाउँदै उनले भनिन्,हाम्रा हिमाल पग्लिरहेका छन्, हिउँ पर्न कम भएपछि कृषि उत्पादन पनि घट्दो छ। जिविकोपार्जनमा नै समस्या भएपछि पुरुषहरु रोजीरोटीको खोजीमा गाउँ छाड्न बाध्य छन्, गाउँमा रहेका महिला र बालबालिकाले जलवायु परिवर्तनको जोखिम बेहोर्नु परिरहेको छ। हिमपहिरो, खडेरी र कृषि उत्पादनमा आएको कमीले महिला र बालिबालका जलवायु परिवर्तनको जोखिममा रहेकाले अब जलवायु वित्तलाई हिमाली क्षेत्रका महिला केन्द्रित गर्नुपर्ने उनको माग छ। यसका लागि प्राप्त हुने राष्ट्रिय तथा अन्तर्राष्ट्रिय आर्थिक स्रोत पनि महिलाहरुले सहजै प्राप्त गर्ने गरी परिचालन गर्नुपर्ने उनको भनाइ छ। यस्तै जुम्लाबाट प्रतिनिधित्व गर्ने प्रतिनिधिसभा सदस्य विनिता कठायतले जलवायु परिवर्तनको असर नेपालका हिमालहरुमा परेको बताइन्। हिमालमा असर धेरै भएकाले पनि त्यसको सबैभन्दा बढी जोखिममा हिमाली महिलाहरु नै रहेको उनले सुनाइन्। कोप२८ मा रहेको नेपाल पेभेलियनमा नेपाल सरकार, यूएन वुमन र यूएनडीपीले संयुक्त रुपमा आयोजना गरेको नेपालको एनडीसी कार्यान्वयनमा लैंगिक समानता र सामाजिक समावेशीकरण प्रतिबद्धताका लागि वित्त शीर्षकको कार्यक्रममा उनले यस्तो बताएकी हुन्। जलवायु परिवर्तनका कारण नेपालका हिमाल पग्लिरहेका छन्, त्यसको बढी जोखिममा हिमाली क्षेत्रकै महिला छन् उनले भनिन्,त्यसैले पहिला महिलाका समस्या समाधान हुनुपर्छ, महिलालाई अलग राखेर जलवायु परिवर्तनका मुद्दालाई सम्बोधन गर्न सकिंदैन। जलवायु परिवर्तनसँग जुध्नका लागि लैंगिक समानता अनिवार्य भएको भन्दै उनले त्यसका लागि जलवायु वित्तको पहुँच बढाउनुपर्ने बताइन्। त्यसैगरी वन तथा वातावरण मन्त्रालयका वन अधिकृत दिपा वलीले जलवायु परिवर्तनका कारण सीमान्तकृत समुदायका महिलाहरु संकटमा रहेको बताइन्। नेपालका ग्रामीण क्षेत्रमा रहेका सिमान्तकृत समुदायका महिलाहरु बढी जोखिममा छन्, उनले भनिन्, आधा हिस्सा ओगटेका महिलाहरु जोखिममा रहेको समाज कुनै पनि हालतमा समावेशी हुन सक्दैन, जलवायु वित्तमा महिला र बालबालिकाहरुको सहज पहुँच हुनुपर्छ। लैंगिक समानताका लागि हाम्रा प्रयासहरु केन्द्रित हुनुपर्छ, त्यसका लागि पनि अब जलवायु वित्तलाई बढाउन आवश्यक छ। महिला तथा जलवायु अनुकूलन विज्ञ डा राधा वाग्लेले जलवायु परिवर्तनका मुद्दालाई सम्बोधन गर्ने क्रममा सीमान्तकृत समुदाय र महिलाका समस्यालाई ध्यान दिनुपर्ने बताइन्। लैंगिक समानताका लागि बनेका नीति तथा कार्यक्रमहरुको प्रभावकारी कार्यान्वयन हुन नसकेको उनको भनाइ छ। जलवायुजन्य विपद्को जोखिममा महिला र बालबालिका बढी परिरहेको भन्दै उनले उनीहरुलाई सवलिकरण गर्न जलवायु परिवर्तन न्यूनिकरणमा खर्च गरिने बजेट बढाउन आग्रह गरिन्। यसका लागि सरकारले आफ्नो आन्तरिक बजेटसँगै जलवायु वित्तबाट प्राप्त हुने बजेटलाई पनि महिलामैत्री बनाउनुपर्ने उनको सुझाव छ। लैंगिक मामिला विज्ञ सरु जोशीले जलवायु परिवर्तनले हिमाली क्षेत्रका महिलाको अवसरलाई खोसेको बताइन्। यसका लागि उनले हाल निर्माण भएका नीतिहरु परिमार्जन गर्नुपर्ने र सोही अनुसार वित्त परिचालन हुनुपर्ने बताइन्। यस्तै यूएनडीपी हेडक्वार्टरका जलवायु अनुकूलन विज्ञ श्रीलता कामिलाले जलवायु अनुकूलनको प्रयास भइरहँदा अब सामाजिक समावेशिता र लैंगिक समानतालाई ख्याल गर्नुपर्ने बताइन्। यसका लागि सबैको साझा प्रयास आवश्यक रहेको र अबका नीतिहरु यसमा केन्द्रित हुनुपर्ने उनको भनाइ छ। त्यसैगरी यूएन वुमन हेडक्वार्टरका सहायक कार्यकारी निर्देशक सारा ई हेन्डरिक्सले जलवायु परिवर्तन न्युनीकरण र अनुकूलनको कार्यमा लैंगिक समानताको मुद्दालाई सँगसँगै कार्यान्वयन गरिनुपर्ने बताइन्। वन तथा वातावरण मन्त्रालयका सहसचिव महेश्वर ढकालले जलवायु परिवर्तन विश्वव्यापी मुद्दा भएकाले लैंगिक समानताका लागि अन्तर्राष्ट्रिय समुदायसँग मिलेर काम गर्नका लागि सरकारले लविङ्ग गरिरहेको जानकारी दिए। जलवायु वित्तलाई महिलामैत्री बनाउन र बजेटको आकार वृद्धि गर्नेतर्फ आफूहरु प्रतिबद्ध रहेको उनको भनाइ छ।"
"माथि चर्किएको पहाड, तल भूकम्पपीडितको बास","जाजरकोट : जाजरकोट नलगाड नगरपालिका१ पालिगाउँका ८४ वर्षीय गोरे पुन भूकम्पले घर भत्किएपछि त्रिपालमा बस्दै आएका छन्। तर, त्यही त्रिपालमा पनि उनी चैनले सुत्न सक्दैनन्। एकातिर मुटु छेड्ने चिसोले सताइरहेको छ भने अर्कोतिर गाउँमाथि अजंगको पहाड छ, जुन भूकम्पले चिराचिरा छ। पालिगाउँको सिरानमा रहेका राता पर र थुम्केवाजा भन्ने पहाडका थुम्का कुन समय झर्छ टुंगो छैन। पुन भन्छन्, रातभर निदाउ नै सकिँदैन। सुतेको बेला पहाड खस्छ कि भन्ने चिन्ताले सताइरहेको छ। महिना दिन भयो राम्रोसँग सुत्न सकेको छैन। आफ्नोभन्दा पनि छोरानातिको चिन्ता लाग्छ। निन्द्रा नै हरायो। भूकम्पले लेक, औंल र गाउँमा रहेका ६ वटा घर भत्किएका छन्। उनले सरकारलाई विज्ञ पठाएर स्थलगत अध्ययन गर्न मागसमेत गरे। पालिगाउँको सिरानका थुम्का र बस्ती चिराचिरा परेको छ। पहाडको काखमा रहेको पाली गाउँ भूकम्पपछि निकै असुरक्षित छ। सबै त्रासमा छौं स्थानीय नरजित रानाले भने, भूकम्पपछि हाम्रो भोक निन्द्रा सबै हरायो। गाउँ तल छ माथि डाँडो भासिएको छ चिराचिरा परेको छ। वर्षात् हुन थालेको छ। चिरा परेको भागमा पानी परेपछि पहिरो आउन सक्ने त्रासमा छौं। करिब ६० घरधुरी रहेको पालिगाउँका सबै त्रासमै रहेको उनले सुनाए। त्रिपालमा बसेर पनि हामी सुरक्षित हुने अवस्था छैन। माथिबाट पहाड खस्ने डर छ, उनले भने, यहाँ बस्न मिल्छ कि मिल्दैन। यस ठाँउको भौगर्भिक अध्ययन गर्न आवश्यक छ। यदि जोखिम यसरी कायमै रहने हो भने बस्ती नै सार्नुपर्ने हुन्छ। यसका लागि सरकारले बेलैमा केही पहल गरोस्। परकम्प आइरहेका छन्। जमिन हल्लीरहेको छ। जमिन हल्लिँदा माथि पहाडबाट माटो खसेको देखिन्छ त्यही भएर पनि झन स्थानीय आत्तिने गरेको उनले सुनाए। त्यस्तै, नलगाड नगरपालिका१ चिउरी गाउँ जहाँ भूकम्पले १३ जनाको ज्यान लिएको थियो। त्यो बस्ती पनि निकै जोखिममा रहेको स्थानीयको भनाइ छ। यसअघि वर्षात्को बेला यो गाउँ केही भासिएको थियो। अहिले पनि ठाउँठाउँमा चिरा परेको छ। सडक छेउछाउमा पनि चिरा परेका छन्। माथि पहाड छ तल गाउँ छ। पहाडको टुप्पो पनि चिरा परेको छ। भूकम्पको सानो धक्का जाँदा पनि ढुंगा खस्ने गरेका छन्। जसले गर्दा निकै असुरक्षित भएको महसुस गरिरहेको स्थानीय विमल विकले बताए। उनले भने, त्रिपालमा बसेर पनि सुरक्षित छैनौं। फेरि भूकम्प गयो भने पहाड नै खस्छ कि भन्ने डर लाग्छ। चिन्ताले रातको निन्द्रा नै हरायो। यसअघि पनि वर्षात्को बेला गाउँ भासिन थालेको भन्दै बस्ती नै स्थानान्तरणका लागि आवश्यक पहल गर्न भन्दै स्थानीय तहबाट जिल्ला विपद् व्यवस्थापन समिति हुँदै गृह मन्त्रालयमा माग गरिएको थियो। तर, सुनुवाइ नहुँदा स्थानीय जोखिम मोलेर बस्न बाध्य भएका छन्। करिब दुई सय घरधुरी रहेको चिउरी गाउँमा पहिरो खस्ने र गाउँ नै बगाउने डर उत्तिकै रहेको उनले बताए। त्यसैगरी, नलगाड नगरपालिका७ खेतगैरी गाउँ पनि निकै जोखिममा रहेको स्थानीयको भनाइ छ। बस्ती तल छ। माथि भिरालो ठाउँ छ। भूकम्पले जमिन फुटेर चिरा परेको छ। ढुंगा र माटो अहिले पनि झरिरहेको छ, स्थानीय शेरबहादुर वलीले भने, चिन्ताले राति निन्द्रा नै लाग्दैन। पालो गरेर दिउँसो सुत्ने गरेका छौं। कात्तिक १७ को भूकम्पले बचाए पनि अहिले पनि हल्लाइरहेको छ। त्रिपालको बास छ। चिसो बढिरहेको छ। माथिबाट पहाड खस्ने हो कि भन्ने चिन्ता लाग्छ। उनले सरकारले भूकम्पले गर्दा जोखिममा रहेका गाउँहरूको भौगर्भिक अध्ययन गर्नुपर्ने बताए।"
