शीर्षक,विवरण
लम्पी स्किनविरुद्धको खोप बनाउन गृहकार्य,"काठमाडौं : पशुमा देखा परेको लम्पी स्किन रोगविरुद्धको खोप उत्पादन गर्न सरकारले गृहकार्य थालेको छ। उत्पादित खोप किसानहरूलाई निःशुल्क रूपमा उपलब्ध गराउने कृषि तथा पशुपन्छी विकास मन्त्रालयको योजना छ। मन्त्रालयका अनुसार किसानहरूलाई निःशुल्क उपलब्ध गराउने प्रयोजनका लागि लम्पी स्किन भाइरसको सिड प्राप्त गर्न मित्रराष्ट्रहरूमा पहल भइरहेको छ। मन्त्रालयका सहप्रवक्ता वरिष्ठ पशु चिकित्सक डा तपेन्द्रप्रसाद बोहरा प्रकोपको रूपमा देखा परेको लम्पी स्किन रोगको नियन्त्रणका लागि सबै प्रदेश र स्थानीय तहहरूमा बजेट विनियोजन गरिसकेको बताउँछन्। यो रोग नियन्त्रणका लागि हाल प्रयोगमा होमोलोगस लम्पी स्किन खोप छ। छिमेकी मुलुकहरूको अनुभव र अभ्यास, विश्व पशु स्वास्थ्य संगठनको सिफारिस र नेपालका पशुचिकित्सा विज्ञहरूसमेतको रायका आधारमा गोट पक्स खोप आयात र प्रयोग गर्न सहमति यस मन्त्रालयबाट प्रदान गरिएको छ, उनले जानकारी दिए।यससँगै सरकारले लम्पी स्किन रोगका कारण पशुधन क्षति भएका किसानलाई राहत उपलब्ध गराउन आवश्यक मापदण्ड तयार भएको तथा नेपाल सरकार मन्त्रिपरिषद्बाट स्वीकृतिको प्रक्रियामा रहेको सहप्रवक्ता डाबोहराले जानकारी दिए। साथै, आगामी दिनमा लम्पी स्किन रोग नियन्त्रण कार्य प्रभावकारी बनाउन यस मन्त्रालयले लम्पी स्किन रोग नियन्त्रणको कार्ययोजना तयार गरी प्रधानमन्त्री तथा मन्त्रिपरिषद्को कार्यालयमा रहेको केन्द्रीय अनुगमन तथा मूल्यांकन समितिमा पेस गरिएको छ। उक्त कार्ययोजना कार्यान्वयनका लागि आवश्यक बजेट अर्थ मन्त्रालयबाट माग गर्ने प्रक्रियामा रहेको समेत उनले जनाए। उनका अनुसार मन्त्रालयअन्तर्गतका निकायहरूको सेवा प्रवाहलगायतका विषयहरूमा पशुसेवासँग सम्बन्धित विभिन्न पेसागत संघसंगठनहरूले माग गरेका विषयहरूप्रति ध्यानाकर्षण भएसँगै विभिन्न कार्य अघि सारेको हो। नेपालमा पहिलोपटक २०७७ असारमा मोरङको सुन्दरहरैंचाका गाईमा यो रोग देखा परेको थियो। तर, अहिले यसले विकराल रूप लिएको छ। लम्पी स्किन रोगले देशभर १३ लाख ५ हजार ३ सय ६१ मा संक्रमण फैलिएको पशु सेवा विभागको तथ्यांकमा उल्लेख छ। संक्रमितमध्ये १० लाख ८२ हजार १ सय ५९ पशुहरू उपचारपछि निको भएका छन्। तर अझै हाल १ लाख ७५ हजार ५ सय ५३ सक्रिय संक्रमित छन्। प्रदेशहरूबाट प्राप्त तथ्यांकका आधारमा रोगका कारण मरेको पशु संख्या ४७ हजार ६ सय ४९ पुगेको छ। हालसम्म १३ लाख ६९ हजार डोज खोप आयात भएको छ। हालसम्म ६ लाख ८६ हजार ४ सय ५० पशुलाई खोप लगाइएको छ। ७७ वटै जिल्लामा संक्रमण पुष्टि भएकोमा हाल मनाङ र मुस्ताङ जिल्लाहरूमा यो रोग पूर्णरूपमा नियन्त्रणमा आइसकेको विभागको दाबी छ। डाबोहराका अनुसार यस रोगबाट कर्णाली, सुदूरपश्चिम, लुम्बिनी र कोसी प्रदेशका मध्यपहाडी तथा पहाडी क्षेत्रमा रहेका पशुहरू बढी प्रभावित भएकोमा यो रोग पहाडी जिल्लाहरूमाघट्दो क्रममा रहेको र मधेस तथा बागमती प्रदेशका केही जिल्ला र तराईमा यसको संक्रमण देखिइरहेको छ । मन्त्रालयका अनुसार भारतीय समकक्षी तथा अन्य सरोकारवाला निकायसँग भएको समन्वयमा लम्पी स्किन रोगविरुद्धको खोप र स्वदेशमै लम्पी स्किन रोगविरुद्धको खोप उत्पादन गर्न आवश्यक मास्टर सिड निःशुल्क उपलब्ध गराउन समन्वयसमेत भएको छ। भारतीय पक्षबाट माग गरेअनुसार खोप उत्पादन तथा तत्काल प्रयोगका लागि खोप उपलब्ध गराउन अवधारणा पत्र परराष्ट्र मन्त्रालयमार्फत भारत सरकारमा पेस गरिएको मन्त्रालयले जानकारी दिएको छ। लम्पी स्किन रोगको हालको प्रकोप नियन्त्रणका लागि छिमेकी मुलुकहरूमा प्रयोग गरिएको र विश्व पशु स्वास्थ्य संगठनले प्रकोप नियन्त्रणका लागि वैकल्पिक उपायको रूपमा सिफारिस गरेको गोट पक्स खोपसमेत प्रयोग गर्न कृषि तथा पशुपन्छी विकास मन्त्रालयबाट सहमति प्रदान गरिएको। तसर्थ लम्पी स्किन (निथ्लिङ स्ट्रेन) खोपको अतिरिक्त गोट पक्स खोप आयात र प्रयोग गर्न सकिने भएको छ।देशमा देखा परेको लम्पी स्किन रोगको प्रकोप रोकथाम तथा नियन्त्रण गर्ने सम्बन्धमा २०८० साउन १५ गते प्रधानमन्त्री पुष्पकमल दाहाल प्रचण्डले कृषि तथा पशुपन्छी विकास मन्त्रालयका मन्त्री बेदुराम भुसाल, सम्बद्ध सचिवहरू तथा पदाधिकारीहरूको वैठकबाट विगतमा छिमेकी मुलुकहरूमा फैलिएको लम्पी स्किन रोग नियन्त्रण गर्न अवलम्बन गरिएका अनुभवहरू समेतलाई आत्मसात् गर्न भनेका थिए। यसै क्रममा लम्पी स्किन रोगलगायतका अन्य सीमाविहीन पशुपन्छीका रोगहरूको नियन्त्रण गर्न सतर्कता अपनाई पूर्वतयारीसहितको प्रतिकार्य योजना कार्यान्वयन गर्ने, विश्व पशु स्वास्थ्य संगठनले लम्पी स्किन रोकथाम तथा नियन्त्रणका लागि सिफारिस गरेका तथा छिमेकी मुलुकहरूमा समेत प्रयोग गरिएका खोप प्रकोप नियन्त्रणका लागि प्रयोगमा ल्याउने, लम्पी स्किनको दीर्घकालीन नियन्त्रण गर्न स्वदेशमै खोप उत्पादन गर्न आवश्यक तयारी गर्ने तथा रोगबाट प्रभावित कृषकहरूलाई राहत सुविधा उपलब्ध गराउने निर्णय भएको थियो।"
"नारी : त्यो सम्मान, यो अपमान","नारी भनेको वास्तवमा तेज र ज्ञान भएको शक्ति हो, दैवी शक्ति, विदुषी र ब्रह्मवादिनी शक्तिको रूपमा वेदले विशेष रूपमा नारीको सम्मान गरेको छ। संसारकै प्राचीनतम् सनातन धर्ममा भगवान् शिव अद्र्धनारीश्वरका रूपमा पूजित छन्। वेदमा नारी दिव्यता सम्बन्धमा, अर्धनारी नरवपु : प्रचण्डोति शरीरवान्। विभाजात्मा नमित्युक्त्वा तं ब्रम्हान्त दधेततः। भनेर उल्लेख छ। जसले नारीको स्थानपछि पुरुषलाई राखेको छ। सरस्वती, लक्ष्मी र दुर्गाको क्रमश : विद्या, धन र शक्तिकी देवीका रूपमा पूजा हुन्छ। काठमाडौं उपत्यकामा कुमारीलाई जीवित देवीका रूपमा पूजा गर्ने चलन अहिले पनि छ। वैदिककालमा महिला ब्रह्मवादिनी र सद्योवधू (सद्योद्वाह) गरी दुई समूहमा विभाजित थिए। सद्योवधू (सद्योद्वाह) समूहका महिलाहरूले विवाहपूर्व वेदमन्त्र र याजक प्रार्थनासम्बन्धी ज्ञान प्राप्त गर्दथे। ब्रह्मवादिनी समूहका महिला भने आजीवन वैदिक शिक्षामा लीन हुन्थे (शैलेन्द्र सेंगर, भारतका इतिहास, २००५ : १०२)। ब्रह्मवादिनीहरूमा सुलभा मैत्रेयी, वाचकन्वी गार्गी र बडवा प्राचितेयीजस्ता नारी ज्ञानका खानी थिए। अन्य नारीहरू विवाह गरेर गृहस्थ जीवन चलाउँथे। वैदिक वाङ्मयमा उपाध्याया भन्ने शब्द आएबाट नारीहरू अध्यापिका थिए भन्ने बुझिन्छ। ब्रह्मचर्यमा रही शिक्षा प्राप्त गर्दा कन्यालाई तालिम दिइएको छ भने मात्रै तिनको विवाहित जीवन सुखमय हुने कुरा अथर्ववेदमा उल्लेख छ (मदनमणि दीक्षित, १९९९ : ८०४)। आधुनिक नारीवादीहरूका दृष्टिमा नारी स्वतन्त्रता विरोधी मनुले समेत स्त्री जातिको सम्मान हुँदा देवताहरू खुसी हुने बताएका छन्। वैदिक दर्शनले नारीलाई एउटा आदि स्रोत अर्थात् सम्पूर्ण सृष्टिको पहिलो र सनातन शक्तिको रूपमा मानेको छ।नारी भनेको वास्तवमा शरीर, ऐश्वर्य, उर्वरा, सिर्जना, सौन्दर्य र आर्जवता हो। तेज र ज्ञान भएको शक्ति हो, दैवी शक्ति, विदुषी र ब्रह्मवादिनी शक्तिको रूपमा वेदले विशेष रूपमा नारीको सम्मान गरेको छ। नेपाली संस्कृतिभित्रका वैदिक, मुन्धुम र शाक्य प्रचलनभित्र महिलाप्रति सम्मानका अवधारणाहरू यथेष्ट भेटिन्छन्। याज्ञवल्क्यकी पत्नी मैत्रेयीका अनेकौं प्रश्नहरूको जवाफमा याज्ञवल्क्य स्मृति तयार भएको थियो। मैत्रेयीले गरेको वेदको व्याख्याबाट मैत्रेयी उपनिषद् बनेको थियो। याज्ञवल्क्यकी अर्की पत्नी कात्यायिनीले उपनिषद् रचना गरेकी थिइन् (युवराज संग्रौला, निःसंकोच अभिव्यक्ति, २०७४ : ३२६३२७)। पश्चिमा जगत््मा भने महिलालाई हेर्ने दृष्टिकोण पशुवत् थियो। जुलिया हब्सका अनुसार करीब एक हजार वर्षअघि पश्चिमाहरू महिलालाई मानिस मान्दैनथे। सोही कारण उनीहरूले महिला मानिस मान्ने या पशु भन्ने विषयमा ग्रिसको चर्चमा मतदान नै गरेका थिए। देशका विभिन्न ठाउँबाट सयौं नवयौवना नारीहरू राणाहरूको दरबारमा ल्याइन्थे। राणाहरूका दरबारमा बाइसेचौबिसे राज्यअन्तर्गतका राजारजौटाका कन्याहरूलाई डोलीमैयाँका रूपमा भिœयाइन्थे। उनीहरूलाई दरबारिया रीतिरिवाजचालचलन र भाषा सिकाएर राणाहरूले बिहे गर्थे। मतदान हुँदा महिला मानिस नै हुन् भन्ने पक्षमा एक मत बढी पर्न गयो। सोही मतका आधारमा पश्चिमा जगत्मा महिलाले मानिस हुने हक प्राप्त गरेका थिए। महिला मानिस हो या पशु भन्ने मतदानमा एक मत कम भएको भए पश्चिमा जगत्मा नारीहरूले पशुको दर्जामा आफूलाई राख्नुपर्ने हुन्थ्यो। विवाह : पहिले र अहिले विवाहका सन्दर्भमा हिन्दु समाजको सुरुवाती चरणमा एक पत्नीव्रत र एक पतिव्रता प्रथा प्रचलनमा थियो। तर, पछि शक्तिमा रहेका पुरुषहरूले बहुपत्नी प्रथा प्रचलनमा ल्याए। त्यसपछि बहुपत्नी प्रथा संस्थागत हुँदै आयो। राजामहाराजा, धनीमानी र सामन्तहरूले सुखभोगका लागि धेरै श्रीमती राख्ने चलन सुरु भयो। श्रौत ग्रन्थले राजाका धेरै रानी हुनुपर्ने मान्यतालाई छुट दियो। अश्वमेध यज्ञ गर्ने राजाका चार जातका चारओटी रानी र तिनका जात मिल्दा सयसय सुसारे रहने मान्यताले ठाउँ लियो। पुरुषले जुनसुकै श्रीमती ल्याए पनि पवित्र रहने, तर महिलाका हकमा उक्त कुरा लागू नहुने मान्यता विकास हुँदै आयो। परिणामत : बहुविवाह पुरुषका लागि वैध र महिलाका लागि अवैध मानिन थाल्यो (ज्ञानमणि नेपाल, नेपाल निरुक्त, २०७४ : २०९२१०)। वैदिक युगको अन्त भएर गृृह्यासूत्र र धर्मसूत्र युगमा बालिकासित असमान उमेरका पुरुषले बिहे गर्ने प्रचलन सुरु भयो। वैदिक युगमा विधवा विवाहलाई अनुमति थियो भन्ने कुरा ऋग्वेद सूत्र १०१८८ मा लेखिएको कुरा सूर्यकान्तले वैदिक कोशमा समेत उल्लेख गरेका छन्। शचिले आफ्ना सौताहरूबारे उल्लेख गरेबाट वैदिक आर्यहरूमा पुरुषलाई बहुविवाहको अधिकार थियो भन्ने कुरा पुष्टि हुन्छ। तर, त्यतिबेला पनि समाज भने एकपत्नी विवाहतिर अग्रसर थियो (मदनमणि दीक्षित, हाम्रा प्राचीन नारी, १९९९ : ८०५)। नेपालको सन्दर्भमा बहुपत्नी प्रथाको इतिहास लामो छ। लिच्छविकालमा राजा मानदेवका भोगिनी, मुख्य रानी, क्षेमसुन्दरी र गुणवतीका अतिरिक्त थप रानीहरू थिए। मल्लकालमा योगनरेन्द्र मल्लको मृत्यु हुँदा उनका २४ रानी सती गएका थिए (श्रीकृष्ण आचार्य, नेपालका पछिल्ला मल्ला राजाहरूको आपसी अन्त कहल, २०६९ : २९७)। मल्लकालमा राजा प्रताप मल्लका पनि धेरै रानी थिए। शाहकालमा धेरै रानी भएका राजा रणबहादुर शाह हुन् (ज्ञानमणि नेपाल, निरुक्त, २०७४ : २१०)। राणाकालमा प्रधानमन्त्री जंगबहादुर राणाका मुख्यानी, बडामहारानी, महारानी, रानी र नानीहरू गरी ४२ श्रीमती थिए (पुरुषोत्तम शमशेर जबरा, श्री ३ हरूको तथ्य वृत्तान्त, २०६२ : १८९)। त्यतिबेला राजा र राणाहरूका ब्याइते र ल्याइते नामका रानीहरू हुन्थे। विविपूर्वक विवाह गरेर भिœयाइएका रानीहरूलाई ब्याइते र अन्तरजातीय वा अन्य कारणले विवाह नगरी राखिने रानीहरूलाई ल्याइते भनिन्थ्यो। ती रानीहरूलाई भित्रेनी पनि भनिन्थ्यो। तिनीहरूबाट जन्मेका सन्तानहरूलाई भित्रेनीपट्टिका भनेर चिनिन्थ्यो। विगतमा राजामहाराजाका अतिरिक्त सर्वसाधारणमा पनि बहुविवाह प्रचलनमा थियो। त्यतिबेला बहुविवाहका साथै अनमेल विवाह प्रचलनमा थियो। डोलाजी विवाह र घरज्वाइँ डोलाजी शब्दको मूलरूप दुलाहाजी हुनामा सन्देह छैन। आर्यावर्तीय आर्यहरूको विवाह विधानअनुसार दुलाहाले दुलहीको पाणीग्रहण गरी उनलाई आफ्नो कुल र गोत्रमा ल्याउँछन्। यसैले विवाहिता नारीले आफ्ना सासू वा ससुराको एक वर्षसम्म आशौच बार्नुपर्छ। कुल र गोत्रको सम्बन्ध टुट्ने हुनाले आफ्नो जन्म दिने बाबु र आमाको भने ठाउँ हेरे तीनदेखि पाँच दिनमात्र आशौचबारे पुग्ने विधान गरिएको पाइन्छ। तर, मध्यकालमा काठमाडौं डोलाजी विवाहसमेत प्रचलनमा थियो। यस वैवाहिक संस्कारअनुसार राजधरानाका राजकुमारीहरूको विवाह गरी दुलाहालाई घरज्वाइँका रूपमा दरबारमा भिœयान्थ्यो। डोलाजी भन्नाले दुलाहाजी भन्ने बुझिन्थ्यो। मल्लकालकै प्रसंगमा एकताका कान्तिपुरका राजा अरि मल्ल थिए। तिनताका नेपालको राजधानी भक्तपुर थियो। यसैले आनन्ददेव र अरि मल्ल दुवै भक्तपुरमा रहन्थे। रुद्र मल्लको मृत्युपछि शासनाधिकार उनकी रानी देवलदेवीले सम्हालेकी थिइन्। तर उनकी एकमात्र सन्तान नाबालिका छोरी नायकदेवी मात्र हुनाले वंश रक्षाको प्रश्न उठेको थियो। उमेर पुगेपछि देवलदेवीले छोरी नायकदेवीको विवाह हरिश्चन्द्रनामक युवकसँग गराई घरज्वाइँ राखेकी थिइन्। नायकदेवी र हरिश्चन्द्रले आआफ्ना पिताको थर राखेपछि पतिपत्नीमा विमेल उत्पन्न हुन गयो। सोही कारण पछि हरिशचन्द्रले आत्महत्या गरे। हरिशचन्द्रले आत्महत्या गरेपछि सिमरौनगढका अन्तिम राजा हरसिंहदेवका छोरा जगतसिंहसँग नायकदेवीको दोस्रो विवाह भयो। आपसी वैमनस्यका कारण जगतसिंह पनि नजरबन्दमा राखिए। छोरी राजल्लदेवीलाई जन्म दिएर नायकदेवी २० वर्षकै उमेरमा निधन भयो। रुद्र मल्लको शासनाधिकार यतिबेलासम्म देवलदेवीले नै सञ्चालन गरिरहेकी थिइन्। एउटै छोरी नायकदेवीको निधनपछि नातिनी राजल्लदेवी नै रुद्र मल्लको उत्तराधिकारीका थिइन्। त्यसैले देवलदेवीले एकजना क्षत्रीय कुमार झिकाइ राजल्लदेवीको दुलाहाजी बनाएर डोलाजी विवाह गराएकी थिइन्। राजल्लदेवीको दुलाहाजीले आफ्नो कुल र गोत्रलाई त्यागी राजल्लदेवीका बाजे रुद्र मल्लको गोत्रलाई अंगीकार गरेका थिए। यसरी भित्रिएका दुलाहाजी स्थिति मल्ल थिए। यिनै स्थिति मल्ल पछि राजा जयस्थिति मल्लका नामले चर्चित बन्न पुगे (बाबुराम आचार्य, नेपालका संंस्कृतिक परम्परा, २०५४ : १०६१०७)। प्रताप मल्लका अधिकतर शिलालेखहरूमा उनकी रानी रूपमतीदेवी, अनन्तप्रियादेवीको नाम उल्लेख हुनाले शासन व्यवस्थामा यी महारानीहरूको सक्रिय भूमिका थियो। भक्तपुरका राजा भूपतीन्द्र मल्लकी आमा लालमतीदेवीलाई राजा जितामित्र मल्लको मृत्युपछि नाति रणजित मल्लका पालासम्म जीवित थिइन्। लालमतीदेवीले राजा भूपतीन्द्र मल्ललाई राजकाजमा सहयोग गरेकी थिइन्। मल्लकालमा राजाका विवाहिता भार्यालाई पट्टमहिषी भन्थे। राज्यको उत्तराधिकारीको आमालाई महारानी पनि भन्थे। महारानी पद राजाले मन पराएकी विवाहित दोस्रो दर्जाका रानीका लागि समेत प्रयोग हुन्थ्यो। राजाका तेस्रा दर्जाका रानीलाई भोगिनी, भोगबदुटी तथा संग्रहिणी भार्या भनिन्थ्यो। शाहकालमा बडामहारानी, महारानी, रानी, रानीसाहेब भनेजस्तै मध्यकालमा पनि पट्टमहिषी, महारानी, रानी, र नानी मैजुहरू थिए। मैजुहरू दरबारमा राखिएका केटीहरू हुन्थे (डा जनार्दनराज लामिछाने, नेपालको प्रशासनिक संस्कृति : २०७४)। १७७९ सालतिर जगज्जय ठाकुलले कुमुदिनी नामकी राजपरिवारकी एउटी कुमारीका दुलाहाजीका हैसियतले कान्तिपुरको राजभवनभित्र आफ्नो बलियो पकड बनाएका थिए। जगज्जय ठाकुल यस समयका प्रभावशाली भारदार चौतारा झगल ठाकुलको राजनीतिक गुटमा थिए। निःसन्तान राजा भाष्कर मल्लको निधनपछि झगल ठाकुलकै बलमा जगज्जय ठाकुल कान्तिपुरको राजा बने (बाबुराम आचार्य, नेपालको संक्षिप्त वृत्तान्त, २०७० : ८८)। राजा बन्दा उनको नाम भने जगज्जय मल्ल थियो। रुद्र मल्लकी रानी देवलदेवी साहसी थिइन्। उनले छोरी नायकदेवीलाई रुद्र मल्लको उत्तराधिकारी बनाई स्वयं शासन गरेकी थिइन्। राजा अरि मल्ल रुद्र मल्लको निधनपछि पनि ध्वज शासकको रूपमा मात्र रहे। यी दुईको संयुक्त शासनकालमा अडापराज आदित्य मल्ल (सिंजाका राजा)ले १३८४ सालमा नेपाल उपत्यकामाथि आक्रमण गरेका थिए। पुण्य मल्ल (सिंजाका राजा)ले पनि १३९१ सालमा नेपाल उपत्यकामाथि आक्रमण गरेका थिए। खस सेना भदौदेखि फागुनसम्म काठमाडौंमा बसेर फर्केको थियो। खस सम्राट् पुण्य मल्लको नेपाल उपत्यकालाई करद राज्य बनाएको प्रमाण १३९४ को ताम्रपत्रमा समेत उल्लेख छ। देवलदेवीले बडो धैर्य र वीरताका साथ दुवै आक्रमणको सामना गरेकी थिइन् (ढुण्डीराज भण्डारी, नेपालको उद्भव तथा विकासको विश्लेषणात्मक इतिहास, २०४६ : १३७)। ताघवाई गुम्बामा रहेको वंशावलीका अनुसार शकुनमाला खस राजा आदित्य मल्लकी छोरी थिइन्। आदित्य मल्लका छोरा कल्याण मल्लको राजा नहुँदै मृत्यु भएको थियो। नाति प्रताप मल्ल भिक्षु बनेर राजगद्दीको हक फुपाज्यू पुण्य मल्ललाई दिएका थिए (मोहनप्रसाद खनाल, मध्यकालीन अभिलेख, २०३० : १२१३)। राजा आदित्य मल्लको निधनपछि नाति भिक्षु प्रताप मल्लले फुपू शकुनमालाका पति पुण्य पाललाई सिंजाको राजकाज सुम्पेका थिए। पुण्य पालले पछि मल्ल थर ग्रहण गरेका थिए (विश्व पोखरेल केसी, कीर्तिखम्ब, २०७० : १७)। पुण्य पाल जुम्लाकै गेलाका राजा जय पालका छोरा थिए। इतिहास शिरोमणि बाबुराम आचार्यले भने गेलालाई डोटी र पुण्य पाललाई डोटीका राजकुमार भनेका छन् (बाबुराम आचार्य, हाम्रो राष्ट्रभाषा नेपाली, २०७० : ७३)।तर, डोटेली राज वंशावलीमा जाव पाल र पुण्य पालको नाम भेटिँदैन (वासुदेव पाण्डेय, डोटी क्षेत्रका ताम्रपत्रको संकलन र अध्ययन, २०६५ : २३१८४)। गेला भने तत्कालीन खस साम्राज्य अन्तर्गतको हुम्लामा पथ्र्यो। राजकाजमा महिला प्राचीनकालदेखि नै विश्वमा थुप्रै महिलाले रानीका रूपमा शासनसत्ता सम्हालेका इतिहास छ। महिला शासकहरूको नाम लिनुपर्दा प्राचीनकालमा सुमेर (वर्तमान इराक) की रानी कुबाबाको नाम अग्रपंक्तिमा आउँछ। कुबाबा विश्व राजनीतिक इतिहासमा पहिलो महिला शासक हुन्। उनको शासनकाल ईशापूर्व २४०० वर्ष रहेको छ। विश्वमा सर्वाधिक चर्चित महिला शासकको नाम लिनुपर्दा प्राचीन मिश्रकी महारानी क्लियोपेट्राको नाम अग्रपंक्तिमा आउँछ। क्लियोपेट्रले ईशापूर्व ५१ मा मिश्रमा शासन गरेकी थिइन्। त्यसैगरी, चीनमा महारानी वु जेटियिनले सन् ६९० देखि ७०५ सम्म शासन गरेकी थिइन्। जापानमा कोग्योकु टेनोले ६४२ देखि ६४५ सम्म जापानको शासनाधिकार प्राप्त महारानी थिइन्। आधुनिक विश्वमा थुप्रै नारीले रानीका रूपमा सत्ताको बागडोर सम्हालेका छन्। बेलायत महारानी एनी, भिक्टोरिया, एलिजावेथ प्रथम र द्वितीयबाट शासित रह्यो। दक्षिण एसियामा रानी चेन्नाभैरादेवी, अहिल्यावाई होल्कर, लक्ष्मीबाई आदिले भारतका विभिन्न प्रान्तीय रजबाडाहरूमा प्रत्यक्ष शासन गरेका थिए। नेपालमा पनि नारीहरूले प्रत्यक्षअप्रत्यक्ष शासन गरेको इतिहास भेटिन्छ। प्राचीनकाल, मध्यकाल र आधुनिककालमा राजाको शेषपछि छोराका साथै रानीहरूले समेत शासनसत्ता सम्हालेका छन्। लिच्छविकालमा राजा मानदेवद्वारा स्थापित चाँगुनारायण स्तम्भको शिलापत्रमा राज्यवती (मानदेवकी आमा)ले ब्राह्मणहरूलाई दान दिँदै सतीव्रतमा रहेको प्रसंग उल्लेख छ। आधुनिक विश्वमा थुप्रै नारीले रानीका रूपमा सत्तााको बागडोर सम्हालेका छन्। नेपालमा पनि नारीहरूले प्रत्यक्षअप्रत्यक्ष शासन गरेको इतिहास भेटिन्छ। प्राचीनकाल, मध्यकाल र आधुनिककालमा राजाको शेषपछि छोराका साथै रानीहरूले समेत शासनसत्ताा सम्हालेका छन्। मध्यकालमा राजाको शेषपछि छोराहरूका साथमा महारानीले समेत संयुक्त शासन गरेको उदाहरण पाइएको छ। भक्तपुरका राजा विश्व मल्लको निधनपछि नेपाल संवत् ६८० मा उनकी महारानी गंगादेवी र उनका छोराहरू त्रैलोक्य मल्ल र त्रिभुवन मल्लको संयुक्त शासन चलेको चाँगुनारायणको भण्डारको अभिलेखमा उल्लेख छ। कान्तिपुरका राजा पार्थिवेन्द्र मल्लकी महारानी भुवनलक्ष्मीले पनि राजकाजमा सहयोग गरेको वर्णन इतिहासमा पाइन्छ। ललितपुरका राजा योगनरेन्द्र मल्लका ठ्याहातर्फ छोरा नभई छोरीमात्र थिए। राजा योगनरेन्द्र मल्लको ३८ वर्षको उमेरमा मृत्यु हुँदा उनकी छोरी योगमतीका छोरा दौहित्र लोकप्रकाश मल्ललाई राजा बनाइएको थियो (डा जनार्दनराज लामिछाने, नेपालको प्रशासनिक संस्कृति : २०७४)। मध्यकालमा विकास निर्माणसँग सम्बन्धित छेंभण्डिल केन्द्रीयस्तरको कार्यालयका रूपमा थियो। यस्ता छेंभण्डिलमा महिलाहरू पनि कार्यरत थिए। संवत् ८५४ को क्वाछें भगवती मन्दिरकोे अभिलेखमा महिला छेंभण्डिल जयलक्ष्मीदेवीको नाम राजा रणजित मल्लपछि आएको छ (उही)। मल्लकालमा कान्तिपुरका राजा भूपालेन्द्र मल्लकी रानी लक्ष्मीले चार वर्षीय नाबालक छोरा भाष्कर मल्लको संरक्षिका भएर राजकाजमा सघाएकी थिइन्। शाहकालमा रानीहरू ललितत्रिपुरसुन्दरी, संम्राज्यलक्ष्मी र राजेन्द्रलक्ष्मीहरूले नायबी चलाएका थिए। सती र दासदासी प्रथा प्रधानमन्त्री चन्द्रशमशेरको पालासम्म नेपाली हिन्दु समाजमा श्रीमान्को निधनपछि श्रीमतीले सती जानुपर्ने प्रथा कायम थियो। प्रधानमन्त्री जंगबहादुर राणाले १९१० सालमा मुलुकी ऐन जारी गरी सती जान्याको महलअन्तर्गत १६ वर्षमुनिकी, १६ वर्षमुनिको छोरा हुने, ५ वर्षमुनिकी छोरी भएका, दोस्रो पोइ तुल्याउने (दोस्रो विवाह गर्ने) र गर्भवती महिलालाई सती जान रोक लगाएका थिए। प्रधानमन्त्री चन्द्रशमशेरले १९७७ असार २५ गते मुलुकी ऐन संशोधन गरी सती जान र जान दिने कार्यलाई ज्यानमारासरह बात लाग्ने अपराधको कोटीमा राख्दै सती प्रथाको अन्त्य गरेका थिए। प्रधानमन्त्री चन्द्रशमशेरको शासनकाल अघि नेपालमा दासप्रथा उन्मूलनअघि नेपालमा सिमान्त वर्गका महिलापुरुषहरू खुलेआम किनबेच हुन्थे। कमाराकमारीका रूपमा उनीरूको खुलेयाम खरीदबिक्री हुन्थ्यो। राणाकालसम्म महिला भोगविलासका साधन थिए। देशका विभिन्न ठाउँबाट सयौं नवयौवना नारीहरू राणाहरूको दरबारमा ल्याइन्थे। राणाहरूका दरबारमा बाइसेचौबिसे राज्यअन्तर्गतका राजारजौटाका कन्याहरूलाई डोलीमैयाँका रूपमा भिœयाइन्थे। उनीहरूलाई दरबारिया रीतिरिवाजचालचलन र भाषा सिकाएर राणाहरूले बिहे गर्थे। कुनै किसिमको दीर्घ रोगी र आफूलाई चालचलनमा ढाल्न नसक्ने कन्याहरूलाई फिर्ता पठाउँथे। राणाशाहका दरबारमा महिलाहरू कोठामेचे, तालिमे, बैठके, नाइकेनी, डिठ्ठिनी, पुलिस्नी, द्वारे, भडारे, धामा (धाई बुबु दिदी), सुसारे तथा अडेल्नीका रूपमा राखिन्थे (पुरुषोत्तमशमशेर जबरा, मेरा जीवनका स्मृतिहरू, २०७० : ६५)। साथै, दरबारमा महिलाहरू कमारी र डोलीमैयाँका रूपमा पनि रहने गर्थे। प्रधानमन्त्री रणोद्वीप सिंहले १९३८ चैत १० गते मिलिसिया अड्डाका कारिन्दालाई पूर्व २, ३, ४ नम्बर र पश्चिम २, ३, ४ नम्बरबाट २० देखि ३० वर्षकी महिला किनेर पठाउन उर्दी जारी गरेका थिए। बझांगी राजा गजराज सिंहले प्रधानमन्त्री जंगबहादुर राणा र उनका भाइ बमबहादुरलाई एकएकजना कन्या खरिद गरी पठाएका थिए। त्यसरी किनेर पठाएकी केटी बाजुराबाट खोसिएकी थिइन्। राजा गजराज सिंहले सो कुराको जानकारी प्रधानमन्त्री जंगबहादुर राणालाई पत्रमार्फत गरेका थिए। प्रधानमन्त्री जंगबहादुर राणाले डडेल्धुरामा लक्षी बाडाले राम्री केटी पाली राखेकोले सय डेढ सय रुपैयाँमा किनेर ल्याउने भनी १९०८ माघ ३ गतेका दिन उर्दी जारी गरेका थिए (ज्ञानमणि नेपाल, नेपाल निरुक्त : २०७४)। प्रधानमन्त्री चन्द्रशमशेरले १९८१ मंसिर १४ गतेको दिएको करिया अमलेख स्पिचपछि १९८२ साल वैशाख १ गते मुलुकी ऐनमा ज्यू मास्नेबेच्नेको महल संशोधन भई दासप्रथा उन्मूलन भएको थियो। दासदासीको रैरकम फरफारकमा पशुपतिनाथको कोषको रकम प्रयोग गरिएको थियो।यसरी अमलेख गरिएका दासदासीहरूलाई शिवभक्त थर कायम गरिएको थियो। ती मुक्त दासदासीहरूलाई तराईको भीक्षाखोरीमा बसोबास गराइएको थियो। अमलेख गरिएका दासदासीहरूको बसोबास गरिएका कारण भीक्षाखोरीको नाम अमलेखगन्ज राखिएको थियो।"
जब भेटिए काबुलिवाला,"काबुलिवाला, ए काबुलिवाला, मैले ठूलो आवाजमा बोलाएँ। रहमत झस्किए। काबुलिवाला, कस्तो छ तपार्ईंको खबर ? उनले बुझेनन्। म रहमत। सञ्चै छु। तर मैले चिनिनँ। कथा सम्माननीय टैगोरले रहमत खानलाई भेट्नुअघि काबुलिवालाको भाइको घरमा भएको घटनामा आधारित छ। काबुलिवालाले या त यो घटना लेखकलाई भनेनन् वा विश्वप्रसिद्घ कथाकारले मिनी र मुख्य पात्रबीच त्यसलाई उप्काउन चाहेनन्। जे होस्, घटना आलो नभए पनि हृदयविदारक थियो। अफगानिस्तान। काबुल। मध्यपूर्वको सिमाना रहेको दक्षिण एसियाली देश मौलिक भौगोलिक र जातीय विविधताको सौन्दर्यसाथ आधुनिकतातर्फ उक्लँदै थियो। अनौपचारिक डिजाइनमा बनेका घरका छेउछाउ छरपस्ट पारामा खोलिएका पसल अनि रंगीबिरंगी मानिसका निरन्तर चलिरहने हल्लाखल्ला अफगान जीवनशैलीको पहिचान बनेको थियो। त्यसमै रमाउँदै रहमान खान अर्थात् काबुलिवालाको ठूल्दाइको पारिवारिक जीवन चलिरहेको थियो। मर्यादाभित्र बसेर सम्पन्नतातर्फ लम्कँदै गरेको खान परिवार सामाजिक प्रतिष्ठा आर्जन गरिरहेको थियो। एक चकमन्न औंसीको साँझ। खान परिवार हाँसीखुसी रात्रिकालीन खाना खाइसकेका थिए। मध्य ३० मा हिँडिरहेकी छोटे खान पत्नी फतिमा र १४औं वसन्त पार गरी १५ लागेकी ठूली छोरी अमिना घरधन्धा गर्न जुर्मुराउन लाग्दै थिए। दुई छोरालाई लिएर बढे खान केही सय मिटर पर रहेको काका रहमतको घरतर्फ लम्कन लाग्दै थिए। खासमान खान परिवारको घरमा विवाह थियो। यो खबरले परिवारमा हर्ष सँगसँगै वैवाहिक संस्कारको बोझ थपिएको थियो। चटारो र हतारोले गाँजेको थियो। तपाईंको परिवारलाई खान परिवारमा जोडेर कल्पना गर्नुहोस् त। त्यो रात। एकाएक हतियारधारी एक दर्जन डाकु घरभित्र छिर्छन्। आमाको हातमा रहेको थोत्रो भाँडो भुइँमा गल्र्याम्म बजारिन्छ। रहमान र दुवै छोराका हात खुट्टा बाँधेर काठको कुर्सीमा राखिन्छ। मुकुन्डोधारी दुई अधबैंसे अमिनाको हात समात्न लाग्छन्। अमिनालाई प्रतिकार गर्न आमाले सहयोग गर्ने प्रयत्न गर्छिन्। दुई किशोरले फतिमालाई झम्टेर भुइँमा लडाउँछन्। लुटपाट गर्ने गरिरहन्छन्। कोही शरीरको त कोही सम्पत्तिको। डकैती केही समय चलिरहन्छ। डाँकाहरू नथाकुन्जेल आमाछोरी छट्पटिन्छन्। उता विवश मर्दका आँखा सर्मले एकोहोरिइरहन्छन्। रसाइरहन्छन्। यो घटनापश्चात् मानसिक रूपमा रुग्ण बन्दै गरेको खान परिवार तितरबितर हुन्छ। रहमानले आत्महत्या गर्छ। दुवै छोरा सशस्त्र विद्रोहतर्फ लाग्छन्। गर्भिणी अमिनालाई लिएर फतिमा अर्को सहरतिर जान्छे। बसाइँ सर्न बाध्य बनेको काबुलिवालाको पनि आर्थिक अवस्था खस्कँदै जान्छ। काबुलिवाला कमाउन पाँच वर्षकी छोरी छाडेर भारत पसेको छ। टाउकोमा मुमफली बदाम, काजु बेच्दाबेच्दै आफ्नै छोरी उमेरकी बाबु मोसाई कि छोरी मिनीसँग उसको दोस्ती बढ्छ। उनीहरूको मित्रता गज्जबको छ। सम्पन्नतालाई भुइँचालोले भत्काएपछि आफ्नो छोरीको न्यास्रो मेट्न मिनीलाई भेट्नु उसको आदत बस्छ। मुमफली, बदाम र काजुमा लोभिनु पाँचवर्षे बालिकाको नियति बन्छ। मजबुरीमा बिदेसिनु। पैसाको जोहो गर्न नसकेर परिवारबाट सम्पर्कविहीन रहनु। मिनीको विवाहको दिन आफ्नी छोरीको पनि विवाह गराउनुपर्ने कुराले झस्काउनु। बाबु मोसाई मिनीको विवाह खर्च कटाएर विदेशी काबुलिवालाको हात थमाउनु। उसको जीवनमा अविस्मरणीय क्षण बनेर आउँछ। काबुलिवाला अन्ततः काबुल फर्कन्छ। काबुल छोड्दा र आउँदा त्यहाँ धेरै परिवर्तन देखिन्छ। उसले काबुल छोड्दा द काईट रनर जन्मिएको थिएन। जब ऊ फर्किन्छ प्रोटागोनिस्ट अमिर र उसको साथी हसनको बालपन लगभग बितिसकेको हुन्छ। दस बर्से आक्रमणले घाइते बनेको अफगानका चोइटाचोइटाबाट रगत तप्ततप्त चुहिरहेको हुन्छ । मानिसले भरिपूर्ण भए पनि सहर मौन लाग्छ। उदास। उमंगविहीन। ऊ आफ्नो घर पुग्छ तर त्यो खाली हुन्छ। श्रीमती र छोरीलाई खोज्छ। तर केवल शून्यता देख्छ। उनीहरूको अवस्था सोधीखोजी गर्न समेत समस्या पर्छ उसलाई। केही पर खेल्दै गरेका दुई बालक देखिन्छन्। नजिक पुग्छ र सोध्न खोज्छ। बालकहरू अक्क न बक्क पर्छन्। नौलो मानिस देखेर असुरक्षित आमा चिल देखेर चल्ला छोप्न कुदेकी पोथीझैँ दगुर्दै आइपुग्छिन्। र, बच्चालाई घर जाने इशारा गर्छिन्। ती महिलाले रहमतलाई चिन्छिन् र आफ्नो घरमा आउन निम्ता दिन्छिन्। पृथ्वी गोलो छ, पालो पर्खन सक्नुपर्छ, रहमत, उनी भन्छिन्। रहमत, खान परिवारको सान सुनेर छक्क पर्छ। काबुलमा भतिजाको मान र राज हेर्न उसका आँखामा उत्सुकता भरिएर आउँछ। श्रीमती र छोरी सोरायालाई भेट्न हतारो पर्न थाल्छ। छोरी सरकारी उच्च ओहोदामा पुगेको थाहा पाउँदा उसलाई संसार विजय गरेर आएको भान हुन्छ। एकपछि अर्को सुखद खबरले उसको गह भरिएर आउँछ। तर बिचरा फतिमा, राम्रो खबर भन्दाभन्दै ती महिला अड्किन्छिन्। के भयो र भाउजूलाई ? रहमानले झस्कँदै सोध्यो। उनी फतिमाको कथा भन्न थालिन्। छोराहरूको लाख कोसिसका बाबजुत फतिमा मानसिक रूपमा कहिल्यै स्वस्थ हुन सकिनन्। निराशाले घेरिएकी उसले उदासीलाई चिर्न सकिनन्। आँखामा पोतिएको डर र लाजलाई लुकाउन सकिनन्। आफ्नै छोराका आँखामा हेरेर माया भर्न सकिनन्। ऊनले अनि आफ्नै पतिको बाटो रोजिन्। दुःखित हुँदै रहमान आफ्नो भतिज, श्रीमती र छोरीको ठेगाना लिँदै त्यहाँबाट बिदा भयो। यहाँ आएर बल्ल कावुलिवालको कथा संयोगान्त बन्यो। मैले सुखी काबुलिवालालाई पछ्याउन छोडिदिएको थिएँ। आफ्नै जीवनको चक्करमा घुम्न थालें। पढाइ अनि तत्पश्चात् जागिर। जागिर अनि विवाह। आफ्नो देश नेपालमा चलिरहेको आन्तरिक गृहयुद्ध। चन्दा आतंकदेखि हत्या, बलात्कारका समाचार। दैनिकी यसमै बित्न थाल्यो। नकारात्मक वातावरणले आफ्नो ऊर्जालाई क्षयीकरण गर्दै लाँदै थियो। यसैबीच मैले पनि बिदेसिने निर्णय गरें। संघर्षमय आप्रवासी समय बिताइरहेको म। जीवन हेर्ने प्रत्येकको आफ्नै दृष्टिकोण हुन्छ। सबैले सुख, दुख, खुसी, पीडा, प्रेम, जीवन, मृत्युलाई परिभाषित गर्न खोजिरहन्छन्। म समग्रको धारणलाई सम्मान गर्दै स्वतन्त्र जीवनको दर्शनलाई आत्मसात् गरी बढिरहेको थिएँ। यसैबीच मेरो थुप्रै पात्रसँग भेट भयो र हुँदै थियो। त्यसैबीच, एक दिन अचानक बूढा काबुलिवालासँग भेट भयो। अस्ट्रेलियाको इद मार्केट। लकेम्बा। कुप्रँदै वृद्ध समूहमा हिँड्दै गरेका काबुलिवालालाई चिन्न मलाई कुनै गाह्रो परेन। काबुलिवाला, ए काबुलिवाला, मैले ठूलो आवाजमा बोलाएँ। रहमत झस्किए। नजिकै गएर जिज्ञासा राखें, काबुलिवाला, कस्तो छ तपार्ईंको खबर ? उनले बुझेनन्। छेवैमा भएका अर्का वृद्धले पास्तो भाषामा उल्था गरिदिए। म रहमत। सञ्चै छु। तर मैले चिनिनँ, उनले आफ्नै भाषामा भने। कसैले अनुवाद गरिदियो। अलमल्ल हुँदै बिस्तारै उनले भने, काबुलिवाला भनेर मलाई मिनीले मात्र बोलाउँथी। तपाई को हो ? मैले काबुलिवाला र उनैको कथालाई काबुल पुग्दासम्म पछ्याइरहेको कुरा सुनाएँ। उनी अवाक् बने। के भयो ? कसरी उनी यहाँ आइपुगे ? मेरो मथिंगल झन् धुम्न लाग्यो। उनले भने खासै बोल्ने चासो देखाएनन्। केही बेर पछ्याइहेरें। तर, त्यो मेलाको भीडमा काबुलिवाला कता हरँउ, हराए। कुरा जोडिनु जो थियो। एक दिन काबुलिवालालाई त्यही एरियाको एक अफगानी रेस्टुरेन्ट अगाडि चिया खाँदै बसेको देखें। म नजिकै गएँ र भनें, काबुलिवाला बा, तपाईँलाई कस्तो छ ? उनले मलाई बस्ने इसारा गरे। हिन्दी बुझ्नुहुन्छ ? भन्ने बित्तिकै हाम्रो दोहोरो कुराकानी चल्न थाल्यो। उनलाई मिनीलाई भेट्ने खुब चाहना रहेछ। काबुलबाट कसरी फेरी यहाँ आइपुग्नु भयो बा ? मैले प्रश्न गरें। उनका आँखा भरिए। मलाई बेकारमा सोधेझैं भयो। उनी सामान्य हुँदै गए। र, कथालाई निरन्तरता दिए। रसियनले छाडेपश्चात् बिस्तारै काबुल स्थिरतातर्फ बढ्दै थियो। युद्धका घाउहरू क्रमशः निको हुँदै थिए। काबुलमा मेरो परिवारसँग भेट भयो। श्रीमती, छोरी, भतिजा, नाति, नातिना र आफन्तजनसँग जीवन रमाइलो थियो। मैले भतिजा र छोरीको सहयोगमा एक पसल खोलें। अर्काको देशमा अनागरिक भएर बाँचिरहेको जीवनमा एकाएक प्राण भरिएर आयो। मेरो लत्रिएको शिरमा स्वाभिमानको ज्वाला बिस्तारै प्रज्वलित हुन लाग्यो। मेरो परिचय काबुलिवालाबाट खान चाचामा परिवर्तन भयो। खान चाचाको कुरा सुनेर मेरो उत्सुकता भन् बढ्न थाल्यो। अनि खान चाचा, के भयो त्यस पछि ? म विज्ञासु बनें। के हुनु थियो र ! सबैले सुनेको, अमेरिकन अफगानिस्तान युद्ध, उनी बोले। फिरंगी गोला, बारुद, ट्यांकर लिएर हाम्रा गल्ली गल्ली हिँड्न लागे। लडाकु र फिरंगीको विनाशकारी नृत्य चल्न लाग्यो। गोलाका आवाजले अफगानी आकाश र पहाड गुञ्जन लागे। व्यस्त सहरमा बमका आवाज सामान्य सुनिन थाले। मानवीय शरीरका चोइटा र खुनका छिर्का गल्ली गल्लीमा छरिन लागे। मानिसले मानिस हुन पाउन छाड्यो। एक गयो, अर्को आउँछ। अर्को गयो, तेस्रो तयारीमा छ। देशहरू विकसित कहलिए पनि त्यहाँ बस्ने मानवीय सोच पशुतुल्य छ। व्यवहार हिंस्रक नै छ। नाफाका लागि रगतको व्यापारमा लागेका छन् शक्तिशालीहरू। खान चाचाको रिस मर्ने छाँटकाँट देखिनँ। दसबर्से सशस्त्र युद्धका दृश्य त मसँग पनि थिए। तल्ला घरे बिधवा भाउजू, स्कुलडाडाका टुहुरा रत्ना र शिव। भालाले घोपीघोपी मारिएका हरि सर र एसपी न्यौपाने मामा। सामूहिक बलात्कार गरी फालिएकी रमा। बेपत्ता छोराको अवस्था बुझ्न यताउता भौंतारिरहेका सेता घरे ठूलोबुबा। उनी अझै बर्बराइरहेका थिए। एकोहोरिएर बेहोसमा। मैले उनलाई झकझकाएँ। बिचरा, उनकी छोरीको गोली लागेर मृत्यु भएछ। श्रीमतीको आत्मघाती आक्रमणमा। एक भतिजलाई लडाकुलाई सहयोग गरेको आरोपमा मारिएछ। एकको अवस्था अहिलेसम्म अज्ञात रहेछ। निरन्तर १३ वर्षको युद्धपश्चात्को शरणार्थी जीवन रहेछ यो। भतिजाका दुई छोरा, अफ्ताव र जमिर। यी दुई नातिसँग खान चाचा अस्ट्रेलिया आइपुगेका रहेछन्। खान परिवारमा बाँचेका, मात्र यी तीन। हामी दुई यसरी नै गफिँदै थियौं। एउटा कार हामी बसेको बाटो छेवैमा आएर रोकियो। अफ्ताव र जमिर गाडीबाट निस्किए। जो थिए काबुलिवालाका नातिहरू। परिचय साटियो। पुनः भेट्ने वाचासहित काबुलिवाला नातिहरूसहित बिदा माग्दा भए।"
"हिरासतमै बलात्कार, तर अझै दर्ता भएन उजुरी","परीक्षणका क्रममा हिरासतमै रहेका बेला प्रहरीले बलात्कार गरेको भनी दिएको बयान गोप्य राजविराज : इलाका प्रहरी कार्यालय कञ्चनपुरको हिरासतमा रहँदा बलात्कार भयो। यो विषय राजविराजस्थित गजेन्द्रनारायण सिंह अस्पतालमा आधारित एकद्वार संकट व्यवस्थापन केन्द्र (ओसीएमसी) को रेकर्डमा उल्लेख छ। रेकर्डमा थप लेखिएको छ, दुई प्रहरीमध्ये एक प्रहरीले राति दुई पटक बोलाई कोठाभित्र लगी करणी गरे। करणी गरेपछि प्रहरीले यो कुरा भनिस् भने जेलमा २० वर्ष थुनाइदिन्छु भनेकाले डर मानी महिलाले कसैसित सेयर गरिनन्। उक्त कुरा हिरासतमा बलात्कार भएको बताएकी महिलाले बन्द पर्खालबाट बाहिर आएपछि निकै हिम्मत जुटाएर भनेकी थिइन्। डर, त्रास, आशाका बीच ओसीएमसी केन्द्रमा पीडित महिलाले एकान्तमा साहस जुटाएर वैशाख १२ गते बोलेको कुरा शुक्रबार मात्र सार्वजनिक भयो। अन्नपूर्ण पोस्ट् दैनिकमा प्रकाशित प्रहरी हिरासतमै बलात्कार शीर्षकको समाचारमा महिलाले बताएको उक्त कुरा पहिलो पटक छापिएको थियो। पीडित महिलाको आवाज ओसीएमसीले सम्बन्धित निकायमा नपुर्याएपछि बिहीबार मात्र पीडितले परिवारका सदस्य र कानुन व्यवसायीको सहयोगमा जिल्ला प्रहरी कार्यालयमा लिखित उजुरी दिएकी छिन्। लैंगिक हिंसापीडितलाई आवश्यक सबै सेवाहरू एकद्वार प्रणालीबाट चाँडो उपलब्ध गराउने मुख्य उद्देश्यसहित सरकारले राजविराजसहित देशभरिका ८८ अस्पतालमा एकद्वार संकट व्यवस्थापन केन्द्र (ओसीएमसी) कार्यक्रम सञ्चालन गरेको छ। लैंगिक हिंसालाई प्रभावकारी र दक्षतापूर्वक सम्बोधन गर्नुको साटो राजविराजको ओसीएमसी भने प्रहरी र प्रशासनको छायाँमात्र बनेको देखिएको छ। पेट दुखेर ओसीएमसी आएकी पीडित महिलाले वैशाख १२ गते स्वास्थ्य परीक्षणका क्रममा हिरासतमै रहेका बेला प्रहरीले बलात्कार गरेको भनी दिएको बयानलाई गोप्य राखेको देखिएको छ। ओसीएमसीकी फोकल पर्सन मनिषा सिम्खडाले प्रहरीकै विरुद्धको घटना हो भनेर ध्यान नपुगेको बताएकी छिन्। ओसीएमसीले हिंसा पीडितको स्वास्थ्य उपचार र परीक्षण मात्र नभई मनोसामाजिक परामर्श, कानुनी सेवा, सुरक्षा, आश्रय, कानुनी उपचार र पुनस्र्थापनाजस्ता काम निःशुल्क रूपमा उपलब्ध गराउनुपर्ने कानुनी व्यवस्था छ। मानसिक समस्या र हिंसामा परेका हिंसा पीडितहरूलाई विशेष उपचार र कानुनी सेवाको खाँचो पर्ने भएकोले विशेष प्राथमिकता दिनुपर्ने अधिकारकर्मी श्याम साहको भनाइ छ। बिहीबार जिल्ला प्रहरी कार्यालयमा ३५ वर्षीया महिलाले इलाका प्रहरी कार्यालय कञ्चनपुरको हिरासतमा कार्यालय प्रमुख डीएसपी दीपक कुमार रायले बलात्कार गरेको भन्दै दिएको उजुरी हालसम्म दर्ता भएको छैन। यस सम्बन्धमा अनुसन्धान गरेर मात्र दर्ता गरिने प्रहरी कार्यालयले जनाएको छ। काठमाडौंमा तालिममा रहेका आरोपित डीएसपी रायले आरोप निराधार रहेको बताएका छन्। महिलाले भने घटनाका बारे कसैलाई भनेमा थुनामा सडाउने र कसैलाई नभनेमा अभियोगबाट छुटाई नोकरीसमेत लगाइदिने भनेर अनुचित प्रभावमा पारेको बताएकी छिन्।"
"कर्णालीका कारागार, जहाँ धराप भवनमा कोचिएर बस्छन् कैदीबन्दी","क्षमताभन्दा बढी कैदीबन्दी हुँदा कुन समय दुर्घटना हुने हो टुंगो छैन। यसले कैद सजाय भोगिरहेकालाई थप पीडा त दिएको छ नै, कारागारको सुरक्षा र संवेदनशीलतामा समेत जोखिम बढाएको छ। वीरेन्द्रनगर : कर्णालीका अधिकांश कारागारका भवनहरू पुराना र जीर्ण छन्। तर, कैदीबन्दीलाई तिनैमा कोचेर राखिएको छ। क्षमताभन्दा बढी कैदीबन्दी हुँदा कुन समय दुर्घटना हुने हो टुंगो छैन। यसले कैद सजाय भोगिरहेकालाई थप पीडा त दिएको छ नै, कारागारको सुरक्षा र संवेदनशीलतामा समेत जोखिम बढाएको छ। पछिल्लो समय सुर्खेत, दैलेख र जुम्लामा भने कारागारका नयाँ भवन बनेका छन्। तर, क्षमताभन्दा बढी कैदीबन्दी भएका कारण कतिपय जिल्लामा पुराना भवनमा समेत कैदीलाई राख्नुपर्ने बाध्यता छ। कर्णाली प्रदेशको राजधानी रहेको सुर्खेत कारागारको क्षमता जम्मा एक सय जना कैदीबन्दी राख्ने हो। यो कारागारमा महिला ३० र पुरुष ७० जना मात्र अट्ने क्षमता छ। तर, हाल यहाँ ४ सय २८ जना कैदीबन्दी छन्। क्षमताभन्दा तेब्बर बढी कैदी राख्नुपर्ने बाध्यता सुर्खेत कारागारको छ। यसकारण पनि कारागारको व्यवस्थापनमा कठिनाइ भइरहेको जेलर लक्ष्मी खरेलले बताइन्। उनले भनिन्, कारागारमा क्षमताभन्दा बढी कैदीबन्दी छन्। कारागारको भौतिक संरचना र क्षमताभन्दा धेरै कैदी हुँदा व्यवस्थापनमा समस्या भइरहेको छ। साँघुरो ठाउँ भए पनि हामीले जसोतसो व्यवस्थापन गरेका छौं। तर, यसले व्यवस्थापनमा भने निकै जटिलता भइरहेको छ। कालीकोटमा पनि कारागारको क्षमता २५ जनाको हो। तर, त्यहाँ पनि हाल क्षमताभन्दा धेरै कैदीबन्दी छन्। अर्थात् २५ जना अटाउने कारागार भए पनि कालीकोटमा हाल ४४ जना कैदीबन्दीहरू रहेका छन्। त्यहाँ पनि पुरानो, साँघुरो र जीर्ण भवनमा कैदीबन्दीहरू बस्न बाध्य छन्। सल्यानमा ३५ जनाको क्षमता रहेको कारागारमा हाल १ सय २८ जना कैदीबन्दी छन्। यस्तै जाजरकोटमा पनि ३५ जनाको क्षमता रहेको कारागारमा हाल ६६ जना कैदीबन्दी छन्। रुकुमपश्चिममा कारागारको क्षमता जम्मा २५ जनाको हो। तर, त्यहाँ हाल क्षमताभन्दा बढी कैदी छन्। रुकुमपश्चिममा हाल १ सय ४६ जना कैदीबन्दीहरू छन्। डोल्पा कारागारमा २५ जनाको क्षमता रहेकोमा हाल त्यहाँ १९ जना रहेका छन्। यस्तै दैलेख कारागारमा १ सय ३० जनाको क्षमता रहेकोमा हाल कारागारमा १ सय ४७ जना छन्। यस्तै जुम्लामा दुई सय जनाको क्षमता रहेको कारागारमा अहिले १ सय २२ जना छन्। क्षमताभन्दा धेरै कैदी हुँदा उनीहरूको व्यवस्थापनमा कठिनाइ भइरहेको हो। क्षमताभन्दा धेरै कैदीबन्दी हुँदा कारागारमा सुत्न, शौचालयको प्रयोग, खानेपानीलगायतका समस्याहरू देखिएका छन्। कतिपय कारागारमा आफूहरू कोच्चिएर सुत्नुपर्ने बाध्यता रहेको कैदीबन्दीहरूको गुनासो छ। भवन धेरै जीर्ण कर्णाली प्रदेशका अधिकांश कारागारका भौतिक संरचनाहरू पुराना र जीर्ण छन्। कारागारका भवन पुराना र जीर्ण हुँदा सुरक्षाको जोखिम रहेको प्रदेश प्रहरी कार्यालय सुर्खेतले जनाएको छ। प्रहरीका अनुसार कर्णालीका कारागारको सबैभन्दा ठूलो समस्या भौतिक पूर्वाधारकै हो। प्रदेश प्रहरी कार्यालयका प्रवक्ता गोपालचन्द्र भट्टराईले भने, जिल्लामा रहेका अधिकांश कारागारका भवन पुराना छन्, केही संरचनाहरू त जीर्ण बनेका छन्। यसले गर्दा कैदीबन्दीलाई साँघुरो स्थानमा कोचेर राख्नुपर्ने बाध्यता छ, खानेपानी र शौचालयको पनि समस्या छ। कर्णाली प्रदेशको राजधानी रहेको सुर्खेतमा केही वर्षअघि नयाँ भवन निर्माण गरिएको छ। जहाँ पुरानो तथा जीर्ण भवनमा कारागार कार्यालय सञ्चालन गरिएको छ। तर, क्षमताभन्दा धेरै कैदीबन्दी भएपछि यहाँ पुरानो भवनमा समेत कैदीलाई राख्नुपर्ने बाध्यता रहेको सुर्खेत कारागारले जनाएको छ। कारागारको यस्तो हालत हुँदा पनि मर्मत हुन सकेको छैन। सुर्खेत, दैलेख, जाजरकोट, सल्यान, रुकुमपश्चिम, डोल्पा, कालीकोट र जुम्लाका कारागारमा शौचालयदेखि खानेपानीसम्मको समस्या छ। जिल्ला प्रहरी कार्यालय कालीकोटका डीएसपी जयश्वर रिमालले भने, कालीकोटको कारागार जीर्ण बन्दै गएको छ, त्यसैमा क्षमताभन्दा बढी कैदीबन्दी हुँदा विभिन्न समस्या झेल्नु परेको छ। उनले सुविधाको अभावका कारण बेलाबेला कैदीबन्दीले गुनासो गर्ने गरेको बताए। यस्तै कैदीले खेलकुदका लागि मैदानको अभाव भोगिरहेको भन्दै उनले कारागारको पर्खाल तत्काल मर्मत नभए जोखिम बढ्ने बताए। जीर्ण संरचना मर्मत तथा पुनर्निर्माणका लागि आग्रह गरे पनि सम्बन्धित निकायले चासो नदिएको प्रहरीको गुनासो छ। सुर्खेत कारागारमा क्षमताभन्दा बढी कैदीबन्दी छन्। कारागारको भौतिक संरचना र क्षमताभन्दा धेरै कैदी हुँदा व्यवस्थापनमा समस्या भइरहेको छ। साँघुरो ठाउँ भए पनि हामीले जसोतसो व्यवस्थापन गरेका छौं। लक्ष्मी खरेल, जेलर, सुर्खेत कारागार अधिकांश कारागारका भवन पुराना छन्। केही संरचनाहरू त जीर्ण बनेका छन्। यसले गर्दा कैदीबन्दीलाई साँघुरो स्थानमा कोचेर राख्नुपर्ने बाध्यता छ। खानेपानी र शौचालयको पनि समस्या छ। गोपालचन्द्र भट्टराई, प्रवक्ता, कर्णाली प्रदेश प्रहरी कार्यालय, सुर्खेत कालीकोटको कारागार जीर्ण बन्दै गएको छ। सुविधाको अभावका कारण बेलाबेला कैदीबन्दीले गुनासो गर्ने गरेका छन्। कैदीले खेलकुदका लागि मैदानको अभाव भोगिरहेका छन्।जयश्वर रिमाल, डीएसपी, जिल्ला प्रहरी कार्यालय, कालीकोट धन्न छ पुस्तकालय कारागारभित्र पनि पुस्तकालय छन् भन्दा धेरैलाई विश्वास नलाग्न सक्छ। तर, कर्णालीका कारागारभित्र भने पुस्तकालयहरू स्थापना गरिएका छन्। जहाँ विभिन्न अपराधमा मुछिएर जेल सजाय काटिरहेका कैदीहरू तिनै पुस्तकहरू पढेर दिन बिताउने गर्दछन्। एक हिसाबले भन्दा पुस्तकालय स्थापनापछि कारागारहरू विस्तारै ज्ञान केन्द्रमा रूपान्तरण हुन थालेका हुन्। तत्कालीन कर्णाली प्रदेश प्रहरी प्रमुख हुँदा महेशविक्रम शाहले कारागारलाई किताब अभियान सुरु गरेका थिए। त्यसपछि अहिले कर्णालीका सबै कारागारमा पुस्तकालय स्थापना भएका छन्। ती पुस्तकालयबाट कैदीबन्दीहरूले आफूलाई मन लागेको पुस्तक माग्छन्। बन्दीगृहभित्र उनीहरूले नयाँनयाँ विधाका पुस्तकहरू पढ्दै दिन बिताउँछन्। सुर्खेत कारागारमा रहेका एक कैदीले भने, हामीले कारागारभित्रै पुस्तकालयबाट किताब पढ्ने गरेका छौं, अन्य सीपहरू पनि सिक्न थालेका छौं। यसले हाम्रो जीवनमा रूपान्तरणको सुरुवात गरेको छ, नयाँ जीवन जिउने आत्मविश्वास पनि जागेको छ। यस्तै अर्का कैदीले भने, म अहिले दिनहुँजसो पुस्तक अध्ययन गरिरहेको छु। म अहिले पुस्तकालय व्यवस्थापन समितिमा पनि छु। उनका अनुसार कारागारभित्र रहेको पुस्तकालय व्यवस्थापन समिति ११ सदस्यीय छ। कारागारभित्र पुस्तकालय उनीहरू आफैं व्यवस्थापन गर्छन्। यो पुस्तकालयमा करिब २५ हजार पुस्तक छन्। कर्णाली प्रदेशका कारागारमा रहेका सबै कैदीबन्दीहरूको दिनचर्या यसरी नै बितिरहेको छ। हरेक कारागारमा पुस्तकालय स्थापना भएका छन्। ती पुस्तकालयबाट कैदीबन्दीहरूले पुस्तकहरू लिँदै स्वअध्ययन गर्ने गरिरहेका छन्। कर्णाली प्रदेशका प्रहरी प्रमुख डीआईजी भीम ढकालले कर्णालीका सबै कारागारमा स्थापना भएका पुस्तकालयबाट कैदीबन्दीहरूले पुस्तक पढ्ने गरेका बताए। प्रदेश प्रहरी कार्यालयका अनुसार सुर्खेत कारागारमा हाल ३ हजार २ सय ५० पुस्तक छन्। जहाँ कथा, कविता, उपन्यास, लेखरचना, जीवनी, संविधान र अपराधसंहिता लगायतका पुस्तकहरू राखिएका छन्। जुम्ला कारागारमा १ हजार २ सय पुस्तक छन्। सल्यान कारागारमा ८ सय ६८, जाजरकोट कारागारमा ९ सय ८३, रुकुमपश्चिमको कारागारमा ६ सय १६ र कालीकोट कारागारमा ३ सय ८० पुस्तक छन्। यस्तै डोल्पा कारागारमा ३ सय थान र दैलेख कारागारमा स्थापना गरिएको पुस्तकालयमा ८ सय थान किताब छन्। मुगु र हुम्लामा भने हाल कारागार छैनन्। त्यहाँका जिल्ला प्रहरी कार्यालयमा रहेको हिरासतमा पुस्तकालय स्थापना गरिएको छ। कैदीबन्दीहरूलाई मुगु र हुम्लाबाट जिल्ला बाहिरका कारागारमा पठाउने गरिन्छ। हिरासतमा पनि पुस्तकालय कर्णाली प्रदेशका १० जिल्लाका १४ वटा हिरासतमा पुस्तकालय स्थापना गरिएको छ। कर्णाली प्रदेशभित्रका हरेक जिल्लाका जिल्ला प्रहरी कार्यालय र इलाका कार्यालय गरी १४ वटै प्रहरी हिरासतमा पुस्तकालय स्थापना गरिएको कर्णाली प्रदेश प्रहरी प्रमुख ढकालले बताए। उनका अनुसार कारागारमा रहेका कैदीहरूलाई अध्ययनशील, कारागारको समयलाई समेत उत्पादनशील र अध्ययन तथा ज्ञानवद्र्धक शिक्षाका लागि उपयुक्त वातावरणका लागि प्रहरी हिरासतमा पनि पुस्तकालयको स्थापना गरिएको हो। हरेक हिरासतको एक कोठामा पुस्तकालय छ। कारागारलाई किताब अभियानले योभन्दा पहिला ४० हजारभन्दा बढी पुस्तक हस्तान्तरण गरिसकेको समितिका उपसंयोजक ज्योति कटुवालले बताइन्। पुस्तकालयमा पुस्तक मात्र उपलब्ध छैनन्। कैदीबन्दीका लागि आवश्यक पर्ने निवेदनका ढाँचाहरूसमेत उपलब्ध छन्। कानुनी आवश्यकताका आधारमा अदालत, तथा कारागारको आन्तरिक प्रशासनलाई पेस गर्नुपर्ने निवेदनका ढाँचा पुस्तकालयमा पाइन्छन्। कारागारमा कैदीबन्दीलाई पुस्तकसँगको पहुँच पुगेको चार वर्ष बढी समय मात्र भएको छ। २०७५ चैत्र २५ गते कारागारमा पुस्तक अभियानले पुस्तकालयको स्थापना गराएको थियो। पुस्तकालय स्थापनाअघि पनि कारागारमा पुस्तक पढ्नेहरूको संख्यामा कमी भने थिएन। तर पर्याप्त मात्रामा पुस्तकहरू भने थिएनन्। कारागारमा पुस्तकालय स्थापना भएपछि पुस्तक पढ्नेहरूका लागि निकै राहत भएको छ।"
अनि उनले पाए नागरिकता,"दैलेख : ढल्किँदै गरेको उमेर। दायाँ हातमा लौरो। बायाँ हात पत्नीको सहारा। उमेरले ५६ वर्ष पुगेका ठाटीकाँध गाउँपालिका३ भुवाखाडाका चन्द्रबहादुर शेर्पा दम्पती मंगलबार जिल्ला प्रशासन कार्यालयको मूल गेटबाट भित्र पसे। नागरिकताका लागि सबै कागजात कर्मचारीलाई बुझाए। अनि शेर्पालाई प्रमुख जिल्ला अधिकारी गोगनबहादुर हमालले नागरिकताको प्रमाणपत्र प्रदान गरे। लामो संघर्ष र मेहनतपछि बल्लतल्ल नेपाली नागरिकताको प्रमाणपत्र हातमा पर्दा शेर्पाको अनुहारमा खुसी छायो। वर्षौंसम्म संघर्ष गरेर नागरिकता पाउँदा उनीमा खुसीको सीमा नै थिएन। अझभन्दा उनले एउटा लडाइँ नै जिते। अर्थात् नेपाली नागरिक भएको प्रमाण पाए। चन्द्रबहादुरुले यो नागरिकता सहजै भने पाएका होइनन्। उनले यो नागरिकता पाउनुको पछाडि धेरै संघर्ष छ। शेर्पाले प्राप्त गरेको नागरिकतामा पितृत्व र मातृत्वको ठेगान नभएको उल्लेख छ। शेर्पाको नागरिकतामा २०२४ वैशाख १५ गते जन्ममिति कायम छ। अनागरिक सरह बाँच्न बाध्य भएका शेर्पा परिवारको व्यथाबारे गत चैत ६ मा अन्नपूर्ण पोस्ट् दैनिकमा परिवारै अनागरिक शीर्षकमा समाचार प्रकाशित भएको थियो। सोही विषयमा एपीवान टीभीले समेत समाचार प्रसारण गरेको थियो। नागरिकता प्रदान गर्दै प्रमुख जिल्ला अधिकारी हमालले शेर्पा परिवारलाई अब अनागरिक भएर बाँच्नुपर्ने बाध्यता अन्त्य भएको बताए। शेर्पा परिवारलाई अब जन्मदर्ता, विवाहदर्ता, मताधिकार, सिफारिस, सामाजिक सुरक्षा भत्तालगायतको सम्पूर्ण सेवासुविधा पाउने अधिकारको बाटो खुलेको छ हमालले भने। शेर्पा सानै उमेरमा पूर्वी नेपालबाट आमासँगै भारतको हिमाञ्चल प्रदेश पुगेका थिए। त्यसपछि आमाले अन्तै विवाह गरेर गएपछि उनी एक्लिए। परदेशमा एक्लो बनेका शेर्पाको उतै दैलेखका सरुने सुजीसँग भेट भयो। सुजीको साथमा शेर्पा पनि दैलेखको भुवाखाडा गाउँमा आए। उनी दैलेखको भुवाखाडा गाउँमा बसोबास गर्न थालेको तीन दशक पूरा भइसकेको छ। जन्मदर्ता र नागरिकता प्राप्तिको लागि उनले सरकारी निकाय धाउन थालेको २५ वर्ष बितिसकेको थियो। उनको थर ठेगान नखुलेको भन्दै प्रशासनले नागरिकता दिन अस्वीकार गर्दै आएको थियो। बाबुको नागरिकता नहुँदा उनका ६ सन्तानको जन्मदर्ता हुन सकेको थिएन भने नागरिकता पनि पाउन सकेका थिएनन्। लामो संघर्षपछि उनी नेपाली नागरिक ठहरिएका छन्। अधिकारकर्मी, जनप्रतिनिधिलगायतको सहयोगले आफूले नागरिकता प्राप्त गरेको शेर्पा बताउँछन्। वर्षौंदेखि नागरिकता पाउन सकेको थिइनँ उनले भने, कोही नहुनेको सरकार हुन्छ भन्ने सुनेको थिएँ, आफैंले भोग्न पाएँ। आज मनले शान्ति पाएको छ। शेर्पाले लामो संघर्षपछि नागरिकता त पाए, तर उनले आफ्नै नागरिकता सहजै देख्न सकेका छैनन्। उनका दुवै आँखा हाल कमजोर भएका छन्। आँखाले धमिलो देख्ने भएका कारण आफूले वर्षौंपछि पाएको नागरिकता पनि राम्रोसँग हेर्न नपाएको उनको गुनासो छ। अब हुनेछ जन्मदर्ता शेर्पा पत्नी गगनी विकको भने माइतीबाट बनाएको नागरिकता छ। तर चन्द्रबहादुरको नागरिकता नहुँदा विवाह दर्ता हुन सकेको थिएन। जसकारण उनीहरूका ६ सन्तानको न जन्मदर्ता बनेको थियो न त नागरिकता नै। अब नेपाली नागरिकता पाएसँगै शेर्पा दम्पतीको विवाह दर्ता गर्ने बाटो खुलेको छ। अर्कोतर्फ सन्तानको जन्मदर्ता र नेपाली नागरिकताको प्रमाणपत्र पाउने भएका छन्। झन्डै २८ वर्षअघि विवाहबन्धनमा बाँधिएको शेर्पा दम्पतीका तीन छोरा र तीन छोरी छन्। जेठी छोरी पवित्रा (२५) र माइली छोरी दीपा (२३) को बिहे भइसकेको छ। दुई छोरीको समेत चार सन्तान भइसकेका छन्। अर्की छोरी १३ वर्ष पुगिन्। छोराहरू जीवन १६, राजन १२ र सुनील १० वर्षका छन्।"
लोसपाले मनायो स्थापना दिवस,काठमाडौं : लोकतान्त्रिक समाजवादी पार्टी (लोसपा) नेपालले स्थापना दिवसका अवसरमा पार्टीको झण्डोत्तोलन गरेको छ। बबरमहलस्थित पार्टी केन्द्रीय कार्यालयमा आयोजित कार्यक्रममा लोसपाका अध्यक्ष महन्थ ठाकुरले पार्टीको झण्डोत्तोलन गरे। लोसपा स्थापनाको दुई वर्षका अवसरमा झण्डोत्तोलनसहित नेता एवं कार्यकर्ताबीच शुभकामना आदानप्रदान गरिएको लोसपाका नेता केशव झाले जानकारी दिए। सो अवसरमा लोसपाका अध्यक्ष ठाकुरले आफूहरुले उठाउँदै आएको मुद्दा सम्बोधन नभएसम्म एकताबद्ध भएर थप पहलकदमी लिन जरुरी भएको बताएका थिए। उनले पार्टी स्थापनाका अवसरमा नेता कार्यकर्ताबीच आपसी भाइचारा र सहअस्तित्व कायम गरी राजनीतिक विचारधाराको सम्वर्द्धनमा सक्रियरूपले लाग्न पनि आग्रह गरे। कार्यक्रममा लोसपाका नेता तथा कार्यकर्ताको उपस्थिति थियो।
सामाजिक सद्भाव भड्काउने गतिविधि नगर्न देउवाको अपील,"कठमाडौं : नेपाली कांग्रेसका सभापति शेरबहादुर देउवाले सामाजिक सद्भाव भड्काउने गतिविधि नगर्न अपील गरेका छन्। शनिबार विज्ञप्ति जारी गर्दै सभापति देउवाले नेपालीको भावना र चाहनाविपरीत धार्मिकसामाजिक सद्भाव भड्काउने गतिविधि कसैको हितमा नरहेको उल्लेख गरेका छन्। 'केही दिन यता धरानमा भएको द्वन्द्वले हाम्रो धार्मिक, सांस्कृतिक तथा सामाजिक एकता र सद्भावनामा खलल पुऱ्याउनसक्ने विषयप्रति नेपाली कांग्रेस गम्भीर चिन्ता प्रकट गर्दै सामाजिक, धार्मिक, राजनैतिक समग्र सद्भावका लागि सार्वजनिक अपिल गर्दछ,' विज्ञप्तिमा भनिएको छ। परापूर्व कालदेखि विभिन्न जात जाति, धर्म, संस्कृति र सम्प्रदायका नागरिक आपसी सम्मान र गहिरो सद्भावले मिलेर बसेका मात्रै नभई राष्ट्र निर्माण र विकासका लागि हातेमालो गर्दै आएको उनले उल्लेख गरेका छन्। 'नेपालको कानुनले हरेक व्यक्ति र सम्प्रदायलाई अरूको धर्म, संस्कृति र आस्थामा चोट नपुयाई आआफ्नो धर्म, संस्कृतिको पालना गर्ने स्वतन्त्रता प्रदान गरेको कुरा पनि भुल्न हुँदैन। कसैको धर्म, संस्कृति र परम्परा प्रति कसैले दख्खल पुऱ्याउन पनि उचित हुँदैन,' उनले भनेका छन्। धार्मिक, सामाजिक तथा राजनीतिक अस्थिरता र अराजकताको धमिलो पानीमा खेल्न खोजेका दृश्य अदृश्य शक्तिहरूलाई सहयोग पुग्ने बताउँदै उनले यसबाट निम्त्याउनसक्ने परिस्थिति बेलैमा अनुमान गरि हरेक व्यक्ति, समुदाय र सम्प्रदाय सचेत र संयम हुनु आजको आवश्यकता रहेको बताए। 'यस विषयको संवेदनशीलतालाई मध्यनजर गर्दै राजनीतिक दल, स्थानीय जनप्रतिनिधि र धार्मिक संघसंस्था एवं समाजका अग्रज व्यक्तित्वहरू एक ठाउँमा उभिएर सबै जाति, धर्म एवं सम्प्रदायबीचको आपसी एकता र सद्भाव कायम राख्ने महान कार्यमा जुट्न नेपाली कांग्रेस हार्दिक अपिल गर्दछ,' विज्ञप्तिमा भनिएको छ।"
एमाले सचिवालय बैठक भदौ १३ गते बस्ने,"उक्त बैठकका लागि भनेर एमालेका अध्यक्ष केपी शर्मा ओली विराटनगर गइसकेका थिए। लहान : नेकपा (एमाले)को आजदेखि सिरहामा तय गरिएको सचिवालय बैठक यही भदौ १३ गतेलाई सरेको छ । धनगढीमाई नगरपालिका सर्रे अम्बासमा बस्ने भनेको बैठक निरन्तरको वर्षाका कारण सार्नुपरेको नेकपा (एमाले)का जिल्ला अध्यक्ष चण्डेश्वर मण्डलले जानकारी दिए। उक्त बैठकका लागि भनेर एमालेका अध्यक्ष केपी शर्मा ओली विराटनगर गइसकेका थिए। 'बैठक स्थलसम्म पुग्नलाई बीचमा खोला पर्ने भएकाले समस्या भयो, निरन्तर वर्षाले खोलाबाढीको स्थिति छ, पार्टी अध्यक्षसँगको छलफलपछि बैठक सार्ने निर्णय भयो', मण्डलले भने । एमालेले आजदेखि भदौ १३ गतेसम्म सर्रे अम्बासमा सचिवालय बैठक गर्ने तय गरेको थियो । सोही ठाउँमा एमालेले २०४६ सालमा एउटा काठघरमा चौथो महाधिवेशन गरेको थियो । उक्त महाधिवेशनले मदन भण्डारीलाई महासचिव चुनेको थियो ।"
युवालाई नीति निर्माण गर्ने तहमा पुर्याउने कांग्रेसको लक्ष्य छ : देउवा,काठमाडौं : नेपाली कांग्रेसका सभापति शेरबहादुर देउवाले युवाको मुद्दालाई कांग्रेससँग जोड्ने र नीति निर्माणको तहमा पुर्याउने कांग्रेसको लक्ष्य रहेको बताएका छन्। शनिबार पार्टी कार्यालय सानेपामा कांग्रेसले आयोजना गरेको पोलिसी ह्याकथनको फाइनलमा देउवाले मुलुक निर्माणमा युवाहरूको भूमिका महत्वपूर्ण रहेकाले युवाको मुद्दालाई कांग्रेससँग जोड्ने र नीति निर्माणको तहमा पुर्याउने लक्ष्यका साथ पोलिसी ह्याकथन आयोजना गरिएको बताए। उनले जलवायु परिवर्तनको असर न्यूनिकरणमा पनि युवाहरूले पहलकदमी भूमिका निर्वाह गर्नुपर्ने बताए। सभापति देउवाले नेपाल जलवायु परिवर्तनको उच्च जोखिममा रहको अवस्थामा प्राकृतिक प्रकोपको चुनौती व्यहोर्नुपरेकाले यसलाई न्युनीकरण गर्न नीति नियम तर्जुमा आवश्यक रहेको बताए। स्वरोजगार निर्माण गर्ने कार्यक्रम अघि बढाउन सके अर्थतन्त्रको अवस्था सुधार हुने उनले बताए। कार्यक्रममा पोलिसी ह्याकथन प्रतियोगीतामा उत्कृष्ट टिमलाई पुरस्कार र कदर पत्र वितरण गरिएको थियो। अनलाइन आवेदनमार्फत् नीति पत्र पठाउने २२७ टिममध्येबाट छानिएका १० उत्कृष्ट टिमले शनिबार आफ्नो नीति पत्र प्रस्तुत गरेका थिए।
सक्षम र योग्य न्यायाधीश नियुक्ति आवश्यक : कानुन मन्त्री गुरुङ,"झापा : कानुन, न्याय तथा संसदीय मामिलामन्त्री धनराज गुरुङले न्यायपालिका सुधारका लागि सक्षम र योग्य न्यायाधीश नियुक्ति हुन आवश्यक रहेको बताएका छन्। डेमोक्रयाटिक लयर्स एसोसिएसन झापाले शनिबार चन्द्रगढीमा आयोजना गरेको कानुन व्यवसायीसँगको भेटघाट कार्यक्रममा उनले अब नियुक्त हुने न्यायाधीशबाट न्यायपालिकाको सुधार हुने अपेक्षा गरिएको बताए। नेपाली कांग्रेसका उपसभापतिसमेत रहेका मन्त्री गुरुङले स्वतन्त्र र निष्पक्ष हुनुपर्ने मान्यताअनुरुप न्यायालयलाई राजनीतिक हस्तक्षेपबाटमुक्त राख्ने प्रतिबद्धता व्यक्त गरे। योग्य र सक्षम न्यायाधीश नियुक्तिका पक्षमा सरकार रहेको उनको धारणा थियो। न्यायिक क्षेत्रमा विगतको जस्तो कमजोरी हुन नदिन न्यायाधीश नियुक्तिमा ढिलाइ नगरिने मन्त्री गुरुङको भनाइ थियो। सो अवसरमा झापा जिल्ला अदालतका न्यायाधीश चन्द्रमणि ज्ञवालीले झापामा मुद्दाको चाप बढेकाले जनशक्ति थप्न आवश्यक भएको बताए। कार्यक्रममा एसोसिएसनका केन्द्रीय उपाध्यक्ष सुरज खत्रीले न्याय क्षेत्रमा रहेका बेथिति तथा विसङ्गति हटाएर न्यायपालिकालाई स्वतन्त्र र मर्यादित बनाउन आवश्यक रहेको चर्चा गरे।"
धरानमा वार्ताको माध्यमबाट समाधान खोज्न मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले सुनसरीमा सामाजिक सद्भाव कायम राख्न अपिल गरेको छ। आयोगले आज विज्ञप्ति जारी गर्दै साम्प्रदायिक हिंसा भड्किन सक्ने र शान्ति सुरक्षा खलबलिन सक्नेतर्फ संवेदनशील हुँदै संयमता अपनाउन एवम् सामाजिक सद्भाव कायम राख्न अपिल गरेको हो। आयोगले जिल्ला प्रशासन कार्यालय सुनसरीले शुक्रबार राति १२ बजेदेखि २४ घण्टाको लागि धरान उपमहानगरपालिका क्षेत्रमा निषेधाज्ञा जारी गर्दा उत्पन्न परिस्थितिप्रति ध्यानाकर्षण भएको जनाएको छ। जिल्ला प्रशासन कार्यालय सुनसरीले शुक्रबार राति १२ बजेदेखि २४ घण्टाको लागि धरान उपमहानगरपालिका क्षेत्रमा निषेधाज्ञा जारी गर्दा उत्पन्न परिस्थितिप्रति राष्ट्रिय मानव अधिकार आयोगको ध्यानार्षण भएको छ। आयोगले यस संवेदनशील विषयमा विभिन्न माध्यमबाट जानकारी लिनुका साथै अनुगमन गरिरहेको छ।आयोगका प्रवक्ता एवम् सहसचिव डा टीकाराम पोखरेलले जारी गरेको विज्ञप्तिमा भनिएको छ, धरान उपमहानगरपालिका क्षेत्रमा केही दिनअघि गोरु काटेको र हिन्दू मन्दिर अगाडि चर्च बनाएको विषयलाई लिएर स्थानीयले आज र्याली निकाल्ने तयारी गरिरहँदा साम्प्रदायिक, सामाजिक, साँस्कृतिक एवम् राजनीतिक हिंसा भड्किन सक्ने संभावित घटना रोक्न सबै भेला तथा कार्यक्रमहरु रोकिएको आयोगको अनुगमनको क्रममा बुझिएको छ। आयोगले एक आपसमा देखिएका विमतिहरुलाई वार्ताको माध्यमबाट समाधान खोज्न आयोग सबै पक्षलाई आग्रह गरेको छ।"
वाम एकताका लागि केपी ओली बाधक : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले वाम एकताका लागि केपी ओली बाधक रहेको आरोप लगाएका छन्। पार्टी निकट विद्यार्थी संगठन अनेरास्ववियुको बैठकलाई शनिबार काठमाडौंमा सम्बोधन गर्दै अध्यक्ष नेपालले आफू र माओवादी केन्द्रका अध्यक्ष प्रचण्डले वाम एकताका लागि पहल गरे पनि केपी ओली बाधक बनेको आरोप लगाए। उनले तत्कालीन नेकपा विघटन भएपछि पनि आफूले नेकपालाई पुनः व्युताउने प्रयास गरे पनि सफल हुन नसकेको बताए। त्यस्तै अध्यक्ष नेपालले केपी ओलीकै कारण आफूहरूलाई सुन तस्करी प्रकरणमा छलफल गर्न सर्वदलीय छलफलमा निषेध गरेको जिकिर गरे। राष्ट्रिय मान्यता प्राप्त नगरेको भन्दै पार्टीलाई हेप्ने काम भएको भन्दै अध्यक्ष नेपालले अब पार्टीले केही कदम चाल्ने संकेत गरे। उनले पार्टीलाई बलियो बनाउन र देशभर संगठन विस्तार गर्न विद्यार्थी संगठनलाई निर्देशन दिए।
"धरान घटनाले प्रधानमन्त्री चिन्तित, कसैको धर्म र भावनामाथि नकरात्मकता द्वैष नफैलाउन अपील","काठमाडौं : प्रधानमन्त्री पुष्पकमल दाहालले धरानमा भइरहेको गतिविधिले नकारात्मक प्रभाव पार्ने भन्दै संवादको माध्यमबाट समस्या समाधान गर्न अपील गरेका छन्। शनिबार विज्ञप्ति जारी गर्दै प्रधानमन्त्री दाहालले नेपालको संविधानले प्रत्येक व्यक्तिलाई प्रचलित सामाजिक एवं सांस्कृतिक परम्पराको मर्यादा राखी परापूर्वदेखि चलिआएको आफ्नो धर्मको अवलम्बन, अभ्यास र संरक्षण गर्ने हक सुनिश्चित गरेको उल्लेख गरेका छन्। 'कसैले कसैको धर्म र भावनाप्रति नकरात्मकता, द्वैष बढाउने तथा एकअर्काको धर्ममा खलल पार्ने गरी कुनै काम, व्यवहार गर्न कानुनतः निषेध गरिएको छ। यसका साथै हामी जुनसुकै जाति, भाषा, धर्म र सम्प्रदायका मानिसहरू भए पनि सामाजिक सम्बन्ध र सहकार्यबिना हाम्रो व्यक्तिगत जीवन र सामाजिक प्रणालीले पूर्णता प्राप्त गर्न सक्दैन। तसर्थ, हाम्रो एकता, सद्भाव र सहकार्य भावनात्मक सम्बन्धका साथै सामाजिक प्रगति र विकासका निम्ति अपरिहार्यसमेत रहिआएको छ,' प्रधानमन्त्री दाहालले भनेका छन्। उनले सांस्कृतिक नगरी धरानमा भइरहेका गतिविधि र त्यसले हाम्रो सद्भाव एवं एकतामा पार्नसक्ने नकारात्मक प्रभावबारे नेपाल सरकार गम्भीर रहेको उल्लेख गरेका छन्। 'हरेक समस्या, बिमति र चुनौतीहरूलाई संवाद, सहमति, र सहकार्यको बलमा नै समाधान दिन सकिन्छ भन्ने तथ्य हरेक चुनौतीपूर्ण परिस्थितिमा हामीले प्रदर्शित गर्दै आएको एकता र सहकार्यले प्रमाणित गरिसकेको छ। तसर्थ, धरानमा विद्यमान विभाजित मनोविज्ञान र क्रियाकलापलाई पनि संवादको माध्यमबाट समाधान गर्न सकिनेतर्फ गम्भीर ध्यानाकर्षण गराउँदै त्यस दिशामा आवश्यक पहलका निम्ति स्थानीय राजनीतिक दल, सामाजिक संघसंस्थाहरू, बौद्धिक समुदाय र आदरणीय जनसमुदायमा म हार्दिक अपील गर्दछु,' विज्ञप्तिमा भनिएको छ। धार्मिक तथा समुदायगत एकता, सहकार्य र सामाजिक सद्भावका माध्यमबाट नै राष्ट्र निर्माणको ऐतिहासिक कार्यभार पूरा गर्न सकिने बताउँदै एकले अर्काको विचार, आस्था र भावनाको सम्मान गरेरमात्र साँचो अर्थमा राष्ट्रिय एकता हासिल गर्न सकिने उनको भनाइ छ। 'त्यसका लागि संवाद र सहकार्यका माध्यमबाट समस्याको समाधान गर्न र सम्भावित समस्याहरूबाट समाज र नागरिकलाई सुरक्षित राख्न नेपाल सरकारले आवश्यक सतर्कता अपनाइरहेको व्यहोरासमेत म स्पष्ट गर्दछु। विभिन्न वर्ण, लिङ्ग, जातजाति र धर्मको पहिचान भए पनि समग्रमा हामी नेपाली हौं। नेपालको राष्ट्रिय हित र स्वार्थ नै हामी सबैका लागि सर्वोपरि रहन्छ र रहनुपर्दछ,' उनले भनेका छन्।"
सामाजिक सद्भाव विथोल्ने अभिव्यक्तिप्रति सचेत बनौं : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले सामाजिक सद्भाव विथोल्ने अभिव्यक्तिप्रति सचेत रहन आग्रह गरेका छन्। पार्टीको टोखा नगरपालिकाको भेलामा शनिबार उनले जातजाति र समुदायसित होइन बल्की बेथिति र भ्रष्टचारविरुद्ध लड्नपर्ने बताए। 'जातीय र धार्मिक समुदायबीच द्वन्द्व बढाउने र समाजको सद्भाव खलबल्याउने अभिव्यक्तिप्रति सचेत बन्न सबैलाई आग्रह गर्दछु। हाम्रो दुश्मनी गरिबी, अशिक्षा र बेरोजगारीसित हो,' उनले भने। कानुनले बर्जित गरेको गतिविधि नगर्न सुझाव दिँदै अध्यक्ष लामिछानेले फरकफरक समुदायको आस्थामा आँच आउने काम गर्न नहुनेमा जोड दिए। रास्वपा संसदीय दलका उपनेता विराजभक्त श्रेष्ठले सात महिनाको संसदीय अभ्यास पार्टीका लागि उत्कृष्ट भएको बताए। सांसद शिशिर खनालले आउने चुनौतीविरुद्ध सबै रास्वपाका सबै सदस्य एकजुट हुनुपर्ने बताए। नगरसभाबाट रास्वपाको टोखा नगरसमिति गठन गरिएको छ। समितिको सभापतिमा सूर्यप्रसाद काफ्ले, उपसभापतिमा केशु पन्त गौतम, सचिवमा किरण बर्तौला र कोषाध्यक्षमा नन्दलाल अधिकारी तथा सदस्यमा सुधा खड्का, रघुनाथ केसी, रिना नेपाली, गङ्गा गुरुङ, राज अधिकारी, ख्यामबहादुर भारती र कपिलनाथ पङ्गेनी चयन भए।"
नेपालको गुनासो : सुनकाण्डको छानबिनमा राष्ट्रिय मान्यता प्राप्त गरेको छैन भनेर पार्टीलाई बाइपास गरियो,"नामै सुन्न नचाहने अहिलेसम्म पनि, यो पार्टीको मतलबै नराख्ने। त्यो सुनकाण्डको बारेमा भएको छानबिन कमिटीमा अरु सबै पार्टी बसे, तर राष्ट्रिय मान्यता प्राप्त गरेको छैन भन्ने आधार टेकेर हामीलाई बोलाउँदा पनि बोलाएनन्। पूर्वप्रधानमन्त्री नेपालले भने, अब हामी सोचिरहेका छौं। हामी पनि केही गर्नुपर्छ। काठमाडौं : नेकपा एकीकृत समाजवादीका अध्यक्ष माधवकुमार नेपालले राष्ट्रिय मान्यता प्राप्त नभएको दलको नाममा आफूलाई छलफलमा नबोलाएको गुनासो गरेका छन्। शनिबार नेकपा एकीकृत समाजवादीनिकट अनेरास्ववियूको स्थायी कमिटी बैठकलाई सम्बोधन गर्दै सुनकाण्डको छानबिनमा राष्ट्रिय मान्यता प्राप्त गरेको छैन भनेर एसलाई बाइपास गरिएको भन्दै असन्तुष्ट व्यक्त गरेका हुन्। नामै सुन्न नचाहने अहिलेसम्म पनि, यो पार्टीको मतलबै नराख्ने। हुँदाहुँदा हिजो अस्ति संसदमा, अरु सबै पार्टी हुन्छ तर एकीकृत समाजवादी हुँदैन। र, हामीलाई उपस्थित हुन दिएनन्। र त्यो सुनकाण्डको बारेमा भएको छानबिन कमिटीमा अरु सबै पार्टी बसे, तर राष्ट्रिय मान्यता प्राप्त गरेको छैन भन्ने आधार टेकेर हामीलाई बोलाउँदा पनि बोलाएनन्। पूर्वप्रधानमन्त्री नेपालले भने, अब हामी सोचिरहेका छौं। हामी पनि केही गर्नुपर्छ। धेरै भलाद्मी पाराले हुँदो रहेनछ। त्यसैले घिउ निकाल्न औलों बाङ्गो बनाउनुनै पर्दो रहेछ। उनले जनतालाई अवसर दिएपनि नेकपाले उपयोग गर्न नसकेको गुनासो गरे। नेकपा एमाले र माओवादी केन्द्र मिलेर निर्वाचन लड्दा जनताले झण्डै दुई तिहाई बहुमत दिएपनि नेकपा विघटन भएको बताए। नेपालले चुनावको बेला एकीकृत समाजवादीलाई गाह्रो भएकाले गठबन्धनमा गएको बताए। उनले भने,चुनाव पश्चात एमालेबाट केपी शर्मा ओलीलाई बोलाउँ, तपाईं (प्रचण्ड) र म बसेर शेर बहादुरलाई छाडेर नयाँ गठबन्धन बनाउँ भनेको त ओलीले केरे माधवलाई त्यसो भए त शेरबहादुरलाई समर्थन गरेर प्रधानमन्त्री बनाउँछु भनेछन् उनले पुरानो नेकपा ब्युउत्याउन पटक पटक प्रचण्डलाई ओलीसमक्ष पठाएको दाबी गरे। नेपालले कमजोरीबाट मुक्त रहेको मान्छे संसारमा कहिँ पनि नपाइने बताए। उनले मानिसका नराम्रा पक्ष र कमजोरी रहेमा सुधार गर्दै जानुपर्ने धारणा राखे। उनले शैली, त्रुटी र कमजोरीलाई हटाएर अगाडि बढ्नुपर्ने बताए। नेपालले अहिलेको सिंगो राजनीतिक परिस्थितिले ल्याएको समस्या र चुनौतिमा सम्भावना खोज्न आग्रह गरे। सधैंभरी चुनौतिको साथमा सम्भावना पनि हुन्छ, समस्याको साथमा समाधान पनि हुन्छ। द्वन्द्वात्मक भौतिकवादमा विश्वास गर्ने हामी मार्क्सवादमा विश्वास गर्ने हामीहरु समस्याहरु देखेर भाग्दैनौं, चुनौती देखेर तर्सिदैनौं चुनौतिको सामना गर्छौं।"
एक साताका लागि उपेन्द्र यादव भारत प्रस्थान,काठमाडौं : जनता समाजवादी पार्टी (जसपा) नेपालका अध्यक्ष उपेन्द्र यादव भारत प्रस्थान गरेका छन्। उनी पारिवारिक कामका सिलसिलामा भारतको केरला गएका हुन्। जसपाका प्रवक्ता मनिषकुमार सुमनका अनुसार अध्यक्ष यादव भारतको नयाँ दिल्ली हुँदै केरलाको कोची जानेछन्। उनी एक सातापछि स्वदेश फर्किने प्रवक्ता सुमनले बताए।
"धरानमा आज निषेधाज्ञा, सामाजिक सद्भाव कायम गर्न अपिल","धरान : धरानमा आज निषेधाज्ञा रहेको छ। जिल्ला सुरक्षा समितिको शुक्रबार बैठकपश्चात गएराति १२ बजेबाट निषेधाज्ञा जारी भइको हो। धरानमा गोरु काटेर खाएको र मन्दिर अगाडि चर्च बनाएको भन्दै हिन्दु समर्थकहरूले शनिबार प्रदर्शनको आह्वान गरेपछि स्थानीय प्रशासनले निषेधाज्ञा जारी गरेको हो। गए राति १२ बजेदेखि आज राति १२ बजेसम्म निषेधाज्ञा लगाइएको सुनसरीको प्रमुख जिल्ला अधिकारी हुमकला पाण्डेले जानकारी दिइन्। धरानको मंगलबारेमा १५ दिन अगाडि गाई काटेर मासु खाएको भिडियो सामाजिक सञ्जालमा सार्वजनिक भएको थियो। त्यसपछि हिन्दु समर्थकहरूले विरोध गर्दै आएका थिए। उनीहरूले गाईगोरु काट्न बन्द गर्नुपर्ने माग गर्दै भोलि प्रदर्शनको आह्वान गरेका थिए। हिन्दु समर्थकहरूले प्रदर्शन गर्ने भएपछि धरानका पहिचानवादीहरूले प्रतिकार गर्ने कार्यक्रम राखेपछि सामाजिक सद्भाव भड्कने डरले जिल्ला प्रशासन कार्यालयले धरानमा हिँडडुल गर्न र सामूहिक रुपमा भेला हुन प्रतिबन्ध लगाएको हो। धरानमा सामाजिक सद्भाव भडकन नदिन शनिबार गर्ने भनिएको प्रदर्शन रोक्न निषेधाज्ञा जारी गरिएको प्रमुख जिल्ला अधिकारी पाण्डेले जानकारी दिइन्। उनले जातीय र धार्मिक आन्दोलन गरी सामाजिक सद्भाव भड्काउने जो कोहीलाई पनि पक्राउ गरी कारबाही गर्ने बताइन्। धरान प्रवेश गर्ने सुनसरीको तरहारा, चतरा, नडाहा, धनकुटाको भेडेटार र मोरङको केराबारी हुँदै धरान प्रवेशमा प्रतिबन्ध लगाइएको छ । धरानमा कुनै अप्रिय घटना हुन नदिन व्यापक रुपमा प्रहरी परिचालन गरिएको जिल्ला प्रहरी कार्यालय सुनसरीका प्रवक्ता डीएसपी राजकुमार राइले बताए । धरानको शान्ति सुरक्षा मजबुत बनाउन ५ हजार बढी जनपद र सशस्त्र प्रहरी परिचालन गरिएको छ । सो अवधिमा अत्यावस्यक कामबाहेक सामूहिक रुपमा गरिने सामाजिक,धार्मिक,राजनैतिक सभा,र्यालीभेला जम्मा प्रदर्शनलगायतका कुनै पनि कार्यक्रम नगर्ननगराउन आदेशमा भनिएको छ। ' स्थानीय प्रशासन ऐन, २०२८ को दफा ६ को उपदफा (३) बमोजिम मिति २०८०।०५।०८ गते राति १२ बजेदेखि मिति २०८०।०५।०९ गते राति १२ बजेसम्म अत्यावश्यक काममा सुरक्षा निकायसँग समन्वय गरी बाहेक सामुहिकरुपमा गरिने सामाजिक, धार्मिक, राजनैतिक सभा, न्यालीभेलाजम्मा प्रदर्शनलगायतका कुनै पनि कार्यक्रमहरु नगर्ननगराउन धरान उपमहानगरपालिका क्षेत्र भित्रका सम्पूर्ण वडालगायत तपसिलका क्षेत्रमा समेत लागु हुने गरी निषेधादेश जारी गरिएको व्यहोरा सम्बन्धित सम्पूर्णको जानकारीका लागि यो सूचना प्रकाशन गरिएको छ । यस आदेश विपरीत भए गरेको पाइएमा वा अटेर गरेको पाइएमा स्थानीय प्रशासन ऐन, २०२८ अनुसार कारवाही गरिने व्यहोरा समेत जानकारी गराइन्छ ,'आदेशमा भनिएको छ। सामाजिक सद्भाव कायम गर्न अपिल सामाजिक सद्भाव कायम गर्न र द्वन्द्वको वातावरण अन्त्य गर्न धरानका सबै राजनीतिक दलले पिल गरेका छन्। धरानका १३ राजनीतिक दलले जारी गरेको संयुक्त अपिलमा केही दिनदेखि धरानमा देखिएको असहज परिस्थितिले सामाजिक सद्भाव, सहिष्णु वातावरण बिथोलिने आशङ्का उत्पन्न भएको भन्दै चिन्ता व्यक्त गरिएको छ । हाम्रो बहुलतायुक्त विशेषतालाई आत्मसाथ गर्दै सबै जाती, धर्म, समुदायले एक आपसको धर्म, संस्कार, संस्कृति र परम्परालाई सम्मान गर्दै सामाजिक द्वेष तथा आस्था भावनामा ठेस पुर्याउने गतिविधि नगरिदिनु हुन अनुरोध गर्दछौँ। विज्ञप्तिमा भनिएको छ,भोलि भाद्र ९ गते सम्बन्धित पक्षहरुबाट धरानमा आयोजना गर्न लागिएका पूर्वनिर्धारित कार्यक्रमहरु स्थगित गरी वातावरणसहज बनाउनका लागि भूमिका निर्वाह गर्न हार्दिक अनुरोध गर्दछौं।"
पिकनिङ गएका दुई जना त्रिशूलीमा बेपत्ता,चितवन : भरतपुर महानगरपालिका२९ गाईघाटस्थित त्रिशूली नदीमा मुख धुने क्रममा खसेर दुई जना बेपत्ता भएका छन्। वनभोज खान गएका उनीहरू दिउँसो साढे चार बजेतिर नदीमा बेपत्ता भएका हुन्। जिल्ला प्रहरी कार्यालय चितवनका प्रवक्ता प्रहरी नायब उपरीक्षक विजय पण्डितका अनुसार बेपत्ता हुनेमा भरतपुर महानगरपालिका१० सप्तगण्डकी चोकका ३० वर्षीय अर्जुन प्रधान र सोही ठाउँ बस्ने ३० वर्षीय प्रवीण श्रेष्ठ रहेका छन्। हाल उनीहरूको खोजी भइरहेको उनले जानकारी दिए।
देउडाले गुञ्जायमान सुदूरका बस्ती,"कञ्चनपुर : सुदूरपश्चिमका गाउँबस्ती यतिबेला देउडा गीतले गुञ्जायमान छन्। गौरापर्वको अवसरमा देउडा, ढुस्को, धुमारी र ठाडो खेलको रौनक सुदूरका हरेक बस्तीमा छाएको छ। काठमाडौंको टुडिखेलबाट पश्चिमको दार्चुलासम्म देउडा खेलले माहोल रोमाञ्चक बनेको छ। अहिले सुदूरपश्चिमवासी देउडामा रमाएका छन्। देउडा डोट्याली लोकसाहित्यको एक प्रमुख विधा हो। यो विधा लोकगीतसँग सम्बन्ध राख्दछ। देउडा गायन र खेल दुवैरूपमा प्रस्तुत हुने गर्दछ। देउडा खेल्दा गोलो घेरामा एकापसमा हात जोडेर गाउँदै पैतलाको तालमा घुम्ने गरिन्छ। पाइतालाको चालकै आधारमा डेढ पाइला अगाडि र डेढ पाइला पछाडि चलाउँदै खेलिने भएकाले यसको नाम देउडा रहन गएको जानकार बताउँछन्। 'देउडा खेल्दा डेढ पाइला अगाडि र पछाडि सर्ने भएकाले देउडा भनिएको हो', साहित्यकार कविराज भट्टले भने, 'देउडा लोकवार्ता र लोकनृत्य पनि हो।' यो सुदूरपश्चिमको ऐतिहासिक, धार्मिक महत्व र पहिचान पनि भएकाले यसको निरन्तरता आवश्यक रहेको उनले बताए। देउडामा देवगाथालाई मनोरञ्जनात्मक रूपमा प्रस्तुत गरिन्छ। 'देउडा खेलमा दुई वा दुईभन्दा बढी डेउडियाबीच दोहोरी हुने गर्दछ', भट्टले भने, 'यसमा एउटाले प्रश्न सोध्ने र अर्काले त्यसको तत्काल प्रतिउत्तर दिनुपर्ने हुन्छ।' देउडामा पुराण, इतिहास, राजनीतिलगायत ज्ञानगुनका विविध विषयवस्तुमा आधारित प्रश्न सोधिने गर्दछन् भने कतै व्यङ्ग्यको पनि प्रस्तुति हुने सुदूरपश्चिम प्रगतिशील लेखक संघका अध्यक्ष रमेश पन्त मीतबन्धु बताउँछन्। 'देउढामा समाजका राम्रानराम्रा पक्ष र समसामयिक घटना उठानका साथै मायाप्रेमका कुरा पनि आउने गर्दछन्', उनले भने, 'यो विशेषगरी गौरा तथा मेला पर्वमा खेल्ने गरिन्छ।' देउडा खेल्नका लागि कुनै विशेष पर्व नै हुनुपर्छ भन्ने नभएको उनले बताए। 'सुदूरपश्चिममा पहिलेपहिले मनोरञ्जनका लागि विवाह, व्रतबन्ध र अन्य चाडवाडमा पनि खेल्दै आएको पाइन्छ', उनले भने, 'गौरा पर्वका अवसरमा भने देउडा बढी मात्रामा खेल्ने गरिन्छ।' देउडा महिला तथा पुरुषका छुट्टाछुट्टै र कतै मिश्रितरूपमा पनि हुने गरेको पाइन्छ। देउडामा सुखदुःख, मायाप्रेम, हास्यव्यङ्ग्यका साथै विविध ज्ञानगुन र अर्तिउपदेशका प्रश्नउत्तरमा आधारित गीत प्रस्तुत गर्ने राजमति जाग्री बताउँछन्। 'माया पिरतीका कुरा देवीदेवताका कुराकानी गीतमार्फत गर्ने गर्छौं', जाग्रीले भने, 'देउडामार्फत हुने सवालजवाफ रोचक हुने र साथीभाइको भेटघाट हुने माध्यम पनि बनेको छ।' प्रविधिको विकाससँगै डोट्याली लोकगीतको विकास हुने क्रममा विभिन्न बाजागाजासहित देउडा गीत रेकर्ड हुने क्रम पनि बढ्दै गएको पाइन्छ। यसरी गीतमात्रै गाउनु डेउडा गीत हो भने गायनसँगै खेल्नु देउडा खेल हो। गौराका अवसरमा गाउँबाट बजारसम्मका महिलापुरुष देउडामा रम्न थालेका छन्। महेन्द्रनगर बजार क्षेत्रमा मात्रै एक दर्जन बढी थलोमा देउडा खेल सुरु भएको छ। केही थलोमा विभिन्न संघसंस्थाले अगुवाइ गरेका छन्। ग्वाल्लेक नागार्जुन समाज महेन्द्रनगरले शीवधामस्थित संस्कृति संरक्षणका लागि देउडा कार्यक्रम आयोजना गरेको छ। समाजले देउडा, ठाडो खेल आयोजना गरेको हो। गौरापर्वमा गौराको महत्व छुट्टै भए पनि प्रमुख आकर्षण नै देउडा भएकाले युवायुवतीसमेत देउडामा झुम्ने गरेको पाइन्छ। गौरा पर्वका अवसरमा सुदूरपश्चिममा महिनौसम्म देउडा खेलिन्छ। देउडा गीत एक प्रकारको भाका हो, यसलाई कुनै पनि लयमा ढालेर गाउन सकिन्छ। देउडामा भेदभाव पनि हुँदैन यो खेल नारीपुरुष, युवापाका सबै पुस्ताले खेल्न पाउँछन्, यसमा जातीय विभेद पनि हुँदैन। पछिल्लो समय यसको महत्व अझ बढेको पाइन्छ। त्यसैगरी गौरापर्वकै अवसरमा ढुस्को धुमारीलगायतका खेल पनि खेलिन्छन्। 'यी जति पनि खेल खेलिन्छन्, सबैमा देवीदेवताको गाथा मनोरञ्जनात्कमरूपमा गाइन्छ', स्थानीय विश्राम भट्टले भने, 'ठाडो खेलमा मादलको तालसँगै पैतला मिलाउँदै देवीदेवताको गाथा मनोरञ्जनात्मकरूपमा गाइन्छ।' देउडामा सुदूरपश्चिमको इतिहास, संस्कृति र साहित्य छ। अहिले मनोरञ्जनका रूपमा मात्रै देउडा खेलिन्छ तर देउडा इतिहास र संस्कृतिसँग जोडिएकाले अहिलेका पुस्ताले यसको महत्व बुझ्न जरुरी छ। रासस"
भन्सारद्वारा अवैध सामान बरामद,"लुम्बिनी : भैरहवा भन्सारबाट फरक सामानको बिजक पेस गरी अवैध सामान भित्र्याउँदै गर्दा भन्सार कार्यालयले बरामद गरेको छ। प्लाष्टिकका दानाको बिजकबाट नेपाल भित्र्याउन लागेको दुईवटा ट्रकमा जाँच गर्दा ठूलो परिमाणमा कागजातभन्दा फरक कपडा, काजु, किसमिसलगायत फेला परेको भन्सार कार्यालयले जानकारी दिएको छ। भारतबाट प्लाष्टिकका दानाको बिजक पेस गरेर भन्सार गर्ने प्रक्रियामा रहेका दुईवटा ट्रक जाँच गर्दा फरक सामान भेटिएको भैरहवा भन्सार कार्यालय प्रमुख मनिराम पौडलले जानकारी दिए। भन्सार प्रवेश गर्दा गरिने स्वघोषणामा प्लाष्टिक दाना भनिए पनि भौतिक जाँचका क्रममा दुईवटै ट्रकमा ठूलो परिमाणमा फरक सामान फेला परेको उनले बताए। ना५ख ३३५ नम्बरको नेपाली ट्रक र युपी ५३ जिटी ०५७८ नम्बरको भारतीय ट्रक भन्सार परिसरबाटै नियन्त्रणमा लिई जाँच सुरु गरिएको भन्सार कार्यालयले जनाएको छ। जयमा ट्रेडर्स र चितवन ह्याचरीको नाममा बिजक बनाएर भन्सारमा प्रवेश गराइए पनि ती व्यावसायिक फर्महरू हाल सञ्चालनमा नभएको कार्यालयले जनाएको छ। प्रारम्भिक जाँचका क्रममा शुक्रबार नियन्त्रणमा लिइएका दुईवटा ट्रकमा करिब दुई करोड बराबरको रहेको अनुमान गरिएको छ।"
सुनसान बन्यो धरान (भिडियो),"धरान : स्थानीय प्रशासनले निषेधाज्ञा लागू गरेपछि शनिबार धरान उपमहानगरपालिका क्षेत्र सुनसान बनेको छ। जिल्ला प्रशासन कार्यालय, सुनसरीले शान्ति सुरक्षाको संवेदनशिलतालाई ध्यानमा राखेर भदौ ८ गते राति १२ बजेदेखि भदौ ९ गते राति १२ बजेसम्म निषेधाज्ञा जारी गरेको थियो। निषेधाज्ञाको समयमा भेला, जुलुस, र्याली निकाल्न रोक लगाएको थियो। निषेधाज्ञाका कारण सार्वजनिक सवारी साधन चल्न सकेनन्। धरान प्रवेश गर्ने सबै नाकामा सुरक्षाकर्मी परिचालन गरिएको थियो। विभिन्न समूह तथा संस्थाले शनिबार र्याली निकाल्ने तयारी गरेपछि स्थानीय प्रशासनले निषेधाज्ञा जारी गरेको हो। भिडियो हेर्नुस् :"
पाँचपोखरी जानेको चहलपहल सुरु,"सिन्धुपाल्चोक : जनैपूर्णिमाको अवसरमा सिन्धुपाल्चोकको पाँचपोखरी जानेहरुको चहलपहल बढेको छ। एकादशीदेखि एक हप्तासम्म लाग्ने मेलाका लागि पाँचपोखरी थाङपाल गाउँपालिका३ मा रहेको प्रसिद्ध धार्मिकस्थल पाँचपोखरीमा भत्तजनको चहलपहल बढ्न थालेको हो। पाँचपोखरी थाङ्पाल गाउँपालिका अध्यक्ष टासी लामाले मेलामा आउने भत्तजनलाई स्वागत गर्दै मेलम्ची नगरपालिकासँगको सीमा खाल्डेखोलामा रहेको सूचना केन्द्रबाट जानकारी लिन आग्रह गरे। पाँचपोखरी थाङपाल प्रवेश गर्ने मुख्यमार्ग पहिराको कारण अवरुद्ध भए पनि वैकल्पिक माध्यमबाट त्यहाँ पुग्ने व्यवस्था मिलाइएको छ। यस वर्षको जनैपूर्णिमा भदौ १४ गते परेको छ। समुद्री सतहबाट करिब चार हजार ६० मिटर उचाइमा रहेको यो क्षेत्रमा साना ठूलो गरी पाँच वटा पोखरी छन्। अध्यक्ष लामाका अनुसार मेला भर्न आएका भक्तजनलाई खाने, बस्ने व्यवस्थाका लागि स्थानीय होटल व्यवसायीमार्फत होटल, लज तथा होमस्टे व्यवस्थापन गरिएको छ। चिया, नास्ता तथा खाना र बासको व्यवस्था गरिएको छ। यात्राका क्रममा यात्रुको स्वास्थ्यमा केही समस्या आए उपचार गराउन चिकित्सकको पनि व्यवस्थापन गरिएको वडा नम्बर ३ का वडा अध्यक्ष ङिमाछिरिङ तामाङले बताए। पाँचपोखरी इन्द्रावती नदीको उद्गमस्थल हो। संस्कृति, पर्यटन तथा नागरिक उड्डयन मन्त्रालयले प्रवर्द्धन गर्नुपर्ने नयाँ एक सय वटा पर्यटकीय गन्तव्यमा सिन्धुपाल्चोक जिल्लाको पाँचपोखरीलाई पनि छनोट गरिएको छ। विशेषगरी यहाँ जाने भक्तजन खेतिपातीमा उन्नतीको आशीर्वाद माग्ने गर्छन्। पाँचपोखरीमा रहेको भगवान् शिवको मन्दिरमा आई पूजा गरेमा सुख, शान्ति र महिलाले राम्रो वर पाउने र बिहे पश्चात् सन्तान नहुनेको मनोकामना पूरा हुने जनविश्वास छ। पाँचपोखरीमा एकादशीदेखि जनैपूर्णिमाको दिनसम्म विशेष मेला लाग्ने गर्दछ। मेलामा सिन्धुपाल्चोक र आसपासका जिल्लासहित काठमाडौं उपत्यकाबाट उल्लेखय संख्यामा दर्शनार्थी पुग्ने गरेका छन्। काठमाडौंबाट मेलम्ची, तिपेनी, थाङपालधाप हुँदै भोताङसम्मको बस यात्रापछि एकदेखि डेढ दिनको पैदलपछि पाँचपोखरी पुग्न सकिन्छ। भ्रमणका लागि समय र फुर्सदअनुसार यसलाई लम्ब्याएर पाँच तथा सात दिन लगाएर त्यहाँको परम्परागत जीवनशैलीको आनन्द लिन सकिन्छ। भैरवकुण्ड, सरस्वती कुण्ड, गणेश कुण्ड, सूर्य कुण्ड र नाग कुण्ड गरी पाँचवटा कुण्ड अर्थात् पोखरी रहेकाले यस स्थानको नाम पाँचपोखरी रहन गएको हो। धार्मिक महत्वका साथ यस स्थानमा जाने मानिस जनैपूर्णिमालाई लक्षित गरेर जाने गर्छन् भने प्राकृतिक सौन्दर्य निहार्न जाने प्रायः असोज कात्तिकमा जाने गर्दछन्।"
रुकुमको मुसिकोट नगर उपप्रमुखद्वारा कर्मचारीमाथि हातपात,"वीरेन्द्रनगर : रुकुम पश्चिमको मुसिकोट नगरपालिकाका उपप्रमुख विमलकुमार पुनले आफ्नै नगरका शिक्षा शाखाका निमित्त प्रमुखमाथि हातपात गरेका छन्। मुसिकोट नगरपालिका१ को त्रिभुवन जनता माध्यमिक विद्यालयमा करार शिक्षक पदपूर्तिको परीक्षा सञ्चालनका क्रममा आफूमाथि हातपात भएको गाउँपालिका शिक्षा शाखाका निमित्त प्रमुख नरेन्द्र ओली बताए। त्रिभुवन माविले लेखा विषयमा करार शिक्षक माग गरेर शनिबार परीक्षा तोकेको थियो। त्यसैअनुसार परीक्षा सञ्चालनको तयारी गरिरहेका बेला उपप्रमुख पुन कार्यकक्षमा पसेर ओलीमाथि हातपात गरेको त्रिभुवन माविका विद्यालय व्यवस्थापन समिति अध्यक्ष नरेन्द्र केसीले बताए। उनले भने, 'पूर्वनिर्धारित कार्यक्रमअनुसार हामी परीक्षा सञ्चालनको तयारीका भएका बेला उपप्रमुख आउनुभयो र बिना जानकारी किन गरेको भनेर हातपात गर्नुभयो।' घटनापछि हाललाई परीक्षा स्थगित गरिएको जनाउँदै अध्यक्ष केसीले विद्यालयमा शिक्षक भर्ना गर्नका लागि विद्यालय व्यवस्थापन समितिको अध्यक्षतामा नगरपालिकाको शिक्षा शाखा प्रमुख, नगरपालिकाले ताकेको विषय विज्ञ र सम्बन्धित विद्यालयका प्रधानाध्यापक सदस्य रहेको ४ सदस्यीय शिक्षक छनोट समिति हुने प्रावधान अनुरूप अघि बढेको बताए। 'उपप्रमुखलाई जानकारी किन भएन भन्ने कुरा त्यो उहाँको कुरा हो। हामी सबै विधि प्रक्रिया पूरा गरेरै परीक्षा गर्ने तयारीमा थियौं। तर उहाँ त भौतिक आक्रमणमै उत्रिनुभयो', विद्यालय व्यवस्थापन समिति अध्यक्ष केसीले भने। आफ्नो कुनै गल्ती भएको भए कानुनतः सजाय भोग्न आफू तयार रहेको तर यस प्रकारको आक्रमण भने नसहने निमित्त शिक्षा अधिकृत ओलीले बताए। आफूले कानुनी उपचार खोज्ने पनि उनले बताए। उपप्रमुख विमलकुमार पुनले भने टेलिफोन गर्दा उठाएनन्। यस विषयमा मुसिकोट नगरपालिकाका निमित्त प्रमुख प्रशासकीय अधिकृत बिनाराम खड्काले आफ्नै कार्यकक्षमा कर्मचारीमाथि उपप्रमुखबाट हातपात भएको बताए। परीक्षा निष्पक्ष र मर्यादित बनाउने गरेर तयारी भइरहेको बेला उपप्रमुखबाट दुर्व्यवहार भएको उनको भनाइ छ। आजै हुने भनिएको शिक्षक पदपूर्तिको परीक्षा स्थगित भएको छ। त्रिभुवन जनता उच्च माविका विद्यालय व्यवस्थापन समितिका अध्यक्ष नरेन्द्र केसीले शिक्षक पदपूर्तिको लागि तोकिएको परीक्षा स्थगित गरिएको बताए। विद्यालयको उच्च माध्यमिक तह कार्यालय सञ्चालन तथा लेखामा पदपूर्तिका लागि लिखित तथा मौखिक परीक्षा सञ्चालनको पूर्वतयारीका क्रममा विवाद भएपछि अर्को सूचना जारी नभएसम्मका लागि स्थगित गरिएको छ।"
नारायणगढमुग्लिन सडक दुईतर्फी सञ्चालन,"मुग्लिन : पहिराका कारण अवरुद्ध नारायणगढमुग्लिन सडक दुईतर्फी सञ्चालनमा आएको छ। इलाका प्रहरी कार्यालय मुग्लिनका प्रमुख, प्रहरी निरीक्षक विशाल तामाङका अनुसार साँझ ५:४० बजेदेखि सडकमा दुईतर्फीरूपमा सवारी साधन चलन थालेका हुन्। चितवनको इच्छाकामना६ स्थित नाम्सी पुल नजिकै अविरल वर्षासँगै पहिरो खसेपछि सवारी साधन एकतर्फी रुपमा सञ्चालन भइरहेको थियो। सडक डिभिजन कार्यालय भरतपुरका अनुसार आज दिउँसो १ बजेदेखि दुईतर्फी नै सवारी आवागमन रोकी पहिरो पञ्छाउने काम सुरु गरिएको थियो। सडकको पहिरो हटाउन तीन वटा मेसिन प्रयोग गरिएको थियो।"
"जग्गा खाली गराउने क्रममा प्रहरी र स्थानीयबीच झडप, सात प्रहरी घाइते",नुवाकोट : नुवाकोटको विदुर नगरपालिका१ इन्द्रायणीचौरमा जग्गा खाली गराउने क्रममा प्रहरी र स्थानीयबीच झडप भएको छ। सरकारी जग्गा खाली गराउने क्रममा शनिबार दिउँसो झडप भएको हो। झडपमा प्रहरी अधिकृतसहित सात जना सुरक्षाकर्मी घाइते भएका छन्। प्रहरीले ११ सेल अश्रुग्यास प्रहार गरेको छ। झडपमा परी गम्भीर घाइते भएका प्रहरी निरीक्षक रुद्रराज कँडेललाई थप उपचारका लागि नेपाल प्रहरी अस्पताल महाराजगन्ज लगिएको छ। अन्य प्रहरीको नुवाकोट जिल्ला अस्पताल त्रिशूलीमा उपचार भइरहेको छ। प्रहरीमाथि आक्रमण गर्ने एक महिलासहित पाँच जना पक्राउ परेका छन्। भूकम्पले घर भत्काएको र आफूहरू पीडित भएको जनाउँदै नुवाकोट र रसुवाका विभिन्न स्थानका एक सय भन्दा बढी घरपरिवारले इन्द्रायणीचौरमा अस्थायी घर टहरो बनाई बसिहरेका थिए।
छाडा चौपाया व्यवस्थापन कार्य उत्पादन र रोजगारीसँग जोड्छौं : मुख्यमन्त्री चौधरी,कपिलवस्तु : लुम्बिनी प्रदेशका विभिन्न जिल्लाहरूमा देखिएको छाडा चौपाया व्यवस्थापनलाई उत्पादन र रोजगारीसँग जोडेर दीर्घकालीन समाधान गरिने लुम्बिनी प्रदेशका मुख्यमन्त्री डिल्लीबहादुर चौधरीले बताए। बुद्धभूमि नगरपालिकाले हनुमान चौक बुढ्ढीमा आयोजना गरेको छाडा चौपाया व्यवस्थापन सम्बन्धी सरोकारवालाहरूसँगको बृहत् अन्तरक्रिया कार्यक्रमलाई सम्बोधन गर्दै मुख्य मन्त्री चौधरीले यसै हप्ता प्रदेश सरकारले विशेष कार्ययोजनाका साथ छाडा चौपाया व्यवस्थापनको कार्य अघि बढाउने बताए। प्रदेश विकास समिति मार्फत प्रदेशका १२ जिल्लाका १ सय ९ पालिकालाई समावेश गरी छाडा गाई गोरु व्यवस्थापनका लागि विज्ञ समूह गठन गरी १ महिनाभित्र गाई गोरुको ग्रेडिङको काम सम्पन्न गर्ने मुख्यमन्त्री चौधरीले बताए। विकास समितिको बैठकमा आफूले छाडा चौपाया व्यवस्थापनको विषयलाई प्राथमिकताका साथ उठान गर्ने पनि बताए।
पहिरोले मदन भण्डारी लोकमार्ग अवरुद्ध,उदयपुर : निरन्तर वर्षाका कारण उदयपुगढी गाउँपालिका६ मौवासी खोला नजिकै सडकमा खसेको पहिरोका कारण मदन भण्डारी लोकमार्ग दुई दिनदेखि पुनः अवरुद्ध भएको छ। जिल्ला प्रहरी कार्यलयका अनुसार बिहीबार रातिदेखि आएको निरन्तर वर्षाका कारण शुक्रबार बिहान उदयपुर गढीको मौवासी खोलाको पुल नजिकै मदन भण्डारी लोकमार्ग खण्डमा खोलापारीको माथिल्लो पाखाबाट खसेको पहिरोले सडक अवरुद्ध भएको हो। मदन भण्डारी लोकमार्गमा सडक अवरुद्ध भएपछि राजधानी काठमाडौंबाट पूर्व आउँदै गरेका सवारी साधन जिल्लाको कटारी क्षेत्रमा रोकिएका छन्। पूर्वबाट राजधानी काठमाडौं हिँडेका सवारी साधन उदयपुरको गाईघाटमा रोकिएको जिल्ला प्रहरी कार्यालयका प्रमुख ज्ञानेन्द्र फुयाँलले बताए। शुक्रबार बिहानैदेखि अवरुद्ध सडक खुलाउन प्रयास भइरहेको भए पनि वर्षाका कारण र ठूलो परिमाणमा सडकमा माथिल्लो खण्डबाट पहिरोसँगै ठूला ढुङ्गासहित लेदो खसेका कारण सडक खुलाउन कठिन भइरहेको सो सडक डिभिजनका प्रमुख (डिइ) गोपालप्रसाद खकुरेलले बताए। अझै निरन्तर वर्षा जारी रहेको र पहिरोमा झण्डै ५० मिटर क्षेत्रफलभन्दा बढी सडक खण्डमा माटो र ठूला ढुंगा खसेका कारण हटाउन कठिन भइरहेको उनले बताए।
"भारत, नेपालमा राजा फर्काउने खेलमा लागेको छ : मोहन विक्रम सिंह","धनगढी : नेपाल कम्युनिष्ट पार्टी (मसाल) का महामन्त्री मोहन विक्रम सिंहले भारत नेपालमा राजा फर्काउने खेलमा लागि रहेको आरोप लगाएका छन्। राष्ट्रिय जनमोर्चाको प्रदेशस्तरीय पार्टी कार्यकर्ता प्रशिक्षण कार्यक्रमका लागि धनगढी आएका महामन्त्री सिंहले शनिबार धनगढीमा पत्रकारहरूसँग कुराकानी गर्दै यस्तो बताएका हुन। नेपालमा सडक र सदन दुवैमा राजावादीहरूको संख्या बढिरहेको छ। त्यसको मलजल भारतले गरिरहेको छ। महामन्त्री सिंहले भारत र अमेरिकाको खुल्ला हस्तक्षेप भइरहेको र त्यसले नेपालमा गणतन्त्र र संघीयता गुम्न सक्ने सम्भावना रहेको दाबी गरे। भारतको खुला हस्तक्षेप पहिलादेखि नै हो, अहिले पनि धर्मका नाममा नेपालमा खुलम खुल्ला हस्तक्षेप गरिरहेको छ। अमेरिका अब पार्टी नै खोलेर सदनमा पुग्ने प्रयास गरिरहेको छ। एमसीसी जस्ता मुद्दाहरूले पनि त्यसको पुष्टी हुन्छ। मुलुकका राजावादी शक्तिहरू विगतभन्दा निकै बलिया भएको बताउँदै महामन्त्री सिंहले भारतमा आगामी निर्वाचनमा पुनः कट्टरपन्थी हिन्दुवादीले जिते नेपाललाई ठूलो क्षति पुग्न सक्ने दाबी गरे। भारतको आउँदो चुनावमा कसले जित्छ, त्यो भन्न त सकिँदैन, तर नेपालले जनआन्दोलनबाट प्राप्त गरेको उपलब्धी रक्षाका लागि भाजपाको सरकार भन्दा अरू सरकार बने नेपालका लागि फाइदा हुन्छ महामन्त्री सिंहले भने।"
चुच्चेपार्टीमा तिलगंगा सिटी आई सेन्टर शुभारम्भ,"काठमाडौं : तिलगंगा आँखा अस्पतालले आँखासँग सम्बन्धित सबै प्रकारका उपचार गराउने उद्देश्यले काठमाडौंको चुच्चेपाटीमा तिलगंगा सिटी आई सेन्टरको शुभारम्भ गरेको छ। सार्वजनिक निजी साझेदारीको अवधारणामा तिलगंगा आँखा अस्पतालका चिकित्सकहरूको समूहबाट उपचार गराउने उद्देश्यले सिटी आई सेन्टर सञ्चालनमा ल्याइएको हो। सेन्टरको तिलगंगा आँखा प्रतिष्ठानका कार्यकारी निर्देशक प्रा डा सन्दुक रुइत र प्रमुख कार्यकारी अधिकृत डा रीता गुरुङले सेन्टर उद्घाटन गरे। सेन्टरले आजदेखि नियमित आँखा परीक्षणलगायत जटिल शल्यक्रियाको सेवा उपलब्ध गराउने छ। सेन्टरमा मोतियाबिन्दुको शल्यक्रिया, जलबिन्दुको उपचार, कोर्निया र रेटिनाको उपचार, आँखाको सौन्दर्य र अल्छी आँखाको व्यवस्थापनको उपचार गरिने जनाइएको छ।"
अन्नपूर्णकर्मी सम्मानित,"काठमाडौं : साउदी अरेबियामा रहेका अन्नपूर्णकर्मी विष्णु घिमिरे सम्मानित भएका छन्। प्रवासी नेपाली एकता समाज पानसले आफ्नो प्रथम वार्षिकोत्सव समारोहमा अन्नपूर्णकर्मी घिमिरेलाई सम्मान गरेको हो। राप्रपाका अध्यक्ष राजेन्द्र लिङ्देनले खादासहित सम्मान गरेका थिए। आप्रवासी नेपाली श्रमिकहरूको समस्याहरू न्यूनीकरणका लागि निरन्तर खटिएको तथा विभिन्न कारणले समस्यामा परेका नेपाली श्रमिक दाजु भाई दिदीबहिनीहरूलाई उद्धार तथा स्वदेश फिर्ताका लागि कूटनीतिक नियोगहरू तथा विभिन्न संघ संस्थाबीच समन्वयात्मक भूमिका निर्वाह गरी उदाहरणीय कार्य गरेको भन्दै सम्मान गरिएको हो। सम्पर्क समिति साउदीका कार्यवाहक अध्यक्ष द्वारिका राज गिरी, एनआरएन मध्यपूर्व संयोजक राजेन्द्र अर्याल, दूतावासका स्थानीय कर्मचारी नारायण पासवान, झापाली समाजका अध्यक्ष राजेन्द्र थापा आदिवासी जनजाति महासंघ साउदी अध्यक्ष खेम गुरुङलाई समेत सम्मान गरिएको थियो। घिमिरे साउदीमा १२ वर्षदेखि कार्यरत रहेका छन्।"
डुबेर दुई जनाको मृत्यु,बाँके : खोलामा डुबेर दुई जनाको मृत्यु भएको छ। जिल्लाको जानकी गाउँपालिका४ गिजराका २१ वर्षीय किरण बर्माको बेलहनिया नालामा डुबेर मृत्यु भएको जिल्ला प्रहरी बाँकेका प्रहरी प्रमुख प्रहरी उपरीक्षक सन्तोषसिंह राठौर बताए। साथीसँग खोलामा नुहाउन गएका बेला आज दिउँसो बर्मा नालामा बेपत्ता भएका थिए। बेपत्ता बर्माको शव प्रहरीको टोलीले निकालेको थियो। पोखरीमा पौडी खेल्ने क्रममा कोहलपुर नगरपालिका१ कौशिला नगरका १७ वर्षीय सुरेश सार्कीको डुबेर मृत्यु भएको छ। बैजनाथ गाउँपालिका३ एलबीचोकस्थित महेन्द्र तालमा नुहाउन गएका सार्कीको डुबेर मृत्यु भएको प्रहरी उपरीक्षक राठौरले बताए। मृतक सार्कीसँगै पौडी खेल्न गएका अन्य दुईजना फरार भएको प्रहरीले जनाएको छ।
तातोपानी नाका पूर्ण सञ्चालनको विषय उठाउने प्रधानमन्त्रीको प्रतिबद्धता,"सिन्धुपाल्चोक : प्रधानमन्त्री पुष्पकमल दाहाल प्रचण्डले आफ्नो आगामी चीन भ्रमणका क्रममा नेपाल चीनबीचको व्यापारिक तातोपानी नाका पूर्ण रुपमा सञ्चालन गर्ने विषय प्राथमिकतामा राख्ने बताएका छन्। तातोपानी नाका क्षेत्रको सडक स्तरोन्नति गरी सोही रुटबाट मानसरोबर पर्यटकीय मार्गका लागि राजनीतिक र कुटनीतिक पहल गरिदिन ध्यानाकर्षण पत्र लिएर बालुवाटार पुगेको संघीय सांसद माधव सापकोटा नेतृत्वको टोलीसँग प्रधानमन्त्रीले यस्तो प्रतिबद्धता जाहेर गरेका हुन्। प्रधानमन्त्री प्रचण्डले सिन्धुपाल्चोकका लागि आफूले विगतमा पनि ध्यान दिएको स्मरण गर्दै सडक स्तरोन्नति र मानसरोवर जाने रुटबारे नेतृत्वदायी भूमिका निर्वाह गर्ने बताए। तातोपानी क्षेत्रका व्यवसायीहरूसहित प्रधानमन्त्री निवास बालुवाटार पुगेका सांसद सापकोटाले प्रधानमन्त्री पुष्पकमल दाहाल प्रचण्डलाई पाँच बुँदे ध्यानाकर्षण पत्र बुझाउँदै सिन्धुपाल्चोकको बलेफी गाउँपालिका र बाह्रविसे नगरपालिकाको सिमानामा पर्ने जुरे पहिरोदेखि लिपिङसम्मको करिब ३० किलोमिटर सडक स्तरोन्नति र आगामी सेप्टेम्बरदेखि नाकाबाट मानव आवतजावत गर्ने सहमति भइसकेको जनाउँदै सो रुट प्रयोग गरी मानसरोवर जान कुटनीतिक पहल गरिदिन ध्यानाकर्षण गराएका थिए। तातोपानी नाका पूर्णरुपमा सञ्चालन गर्न, बाह्रविसेलिपिङ सडक खण्डको मर्मत, स्तरोन्नति र पर्यटकीय रुटका सन्दर्भमा हामीले प्रधानमन्त्रीजयूको विशेष ध्यानाकर्षण गराएका छौं, ध्यानाकर्षण पत्र बुझाइसकेपछि सांसद सापकोटाले भने सम्माननीय प्रधानमन्त्रीज्यूको निकट भविष्यमा हुने चीन भ्रमण, यसबीचमा हुने उच्चस्तका कुटनीतिक भेटघाटका क्रममा यस ऐतिहासिक तातोपानी नाकासँग सम्बन्धित विषयहरूले प्राथमिकता पाउने छन् भन्नेमा हामी पूर्ण विश्वस्त छौं। सापकोटासँगै ध्यानाकर्षणपत्र बुझाउन बागमती प्रदेश सभा सदस्य अमृता नेपाल, माइली तामाङ, भोटेकोशी गाउँपालिकाका पूर्व अध्यक्ष राजकुमार पौडेल, सिन्धुपाल्चोक उद्योग वाणिज्य संघका महासचिव शम्भु तिमल्सिना, हिमालय सिमापार वाणिज्य संघका अध्यक्ष अशोक श्रेष्ठ, उपाध्यक्ष रामहरी कार्की, नेपाल ट्रक कन्टेनर ढुवानी सेवा प्रालिका अध्यक्ष अर्जुन सापकोटा, महासचिव कृष्ण क्षेत्री, तातोपानी पर्यटन व्यवसायी संघका शेरबहादुर मगर, भुपेन्द्र भण्डारी, ध्रुव थापालगायत बालुवाटार पुगेका थिए। सांसद सापकोटा नेतृत्वको सो टोलीले उपप्रधानमन्त्री एवं गृहमन्त्री नारायणकाजी श्रेष्ठ र परराष्ट्र मन्त्री एनपी साउदलाई छुट्टाछुट्टै भेट गरी सोही व्यहोराको ध्यानाकर्षण पत्र बुझाएको छ। गृहमन्त्रीलाई बुझाइएको ध्यानाकर्षण पत्रमा अध्यागमन कार्यालय निर्माण एवम् व्यवस्थित गर्ने विषयलाई जोड दिइएको छ भने परराष्ट्रमन्त्रीलाई नाकाको पूर्ववत सञ्चालन र मानसरोवर तीर्थयात्राका लागि रुटका लागि कुटनीतिक पहल गर्न ध्यानाकर्षण गराइएको छ। बलेफी गाउँपालिका र बाह्रविसे नगरपालिकाको जुरेदेखि नाकासम्मको करिब ३० किलोमिटर सडक भूकम्प र बाढीका कारण नराम्ररी बिग्रिएको छ। जीर्ण सडकका कारण सो क्षेत्रमा निकै सास्ती खेप्नु परेको छ, ध्यानाकर्षणपत्रमा भनिएको छचीनसँगको मितेरी पुल रहेको, ऐतिहासिक नाका क्षेत्र जोड्ने सो सडकको स्तरोन्नतिका लागि विशेष व्यवस्थाको हाम्रो पुरानै माग सुनुवाइ हुन सकेको छैन, यस सन्दर्भमा सम्माननीय प्रधानमन्त्रीज्यूको ध्यान जाने छ भन्ने विश्वास व्यक्त गर्दछौं। यस्तै पत्रमा आगामी सेप्टेम्बरदेखि मानव आवतजावत सुचारु गर्ने सहमति भइसकेकोमा तिब्बतस्थित धार्मिक तिर्थस्थल मानसरोबर यात्राका लागि सो रुटको प्रयोग गर्ने व्यवस्थाका लागि प्रधानमन्त्री कै तहबाट कुटनीतिक पहल हुने अपेक्षा गरिएको छ। नेपालबाट मानसरोबर जान सो रुट तुलनात्मक रुपमा छोटो, छिटो र सस्तो रहेको विषय उल्लेख गर्दै ध्यानाकर्षण पत्रमा भनिएको छ सम्माननीय प्रधानमन्त्रीज्यूको निकट भविष्यमा हुने चीन भ्रमण, यस बीचमा हुने उच्चस्तका कुटनीतिक भेटघाटका क्रममा यस ऐतिहासिक तातोपानी नाकासँग सम्बन्धित विषयहरूले प्राथमिकता पाउने छन् भन्नेमा हामी पूर्ण विश्वस्त छौं।"
पार्टी रूपान्तरण र सुधारको काम आफैंबाट सुरु गरौं: उपसभापति खड्का,"काठमाडौं: नेपाली कांग्रेसका उपसभापति एवं उपप्रधानमन्त्री पूर्णबहादुर खड्काले पार्टी रुपान्तरण र सुधार आफैंबाट सुरु गर्नुपर्नेमा जोड दिएका छन्। काठमाडौं क्षेत्र नं ३ को क्षेत्रीय भेलामा उनले गाउँ तहदेखि केन्द्रीय तहसम्मका सबै नेतालाई पार्टी रुपान्तरण र सुधारका लागि आफैंबाट सुरु गर्न सुझाव दिए। 'अरूलाई भन्नुभन्दा हरेक नेता तथा कार्यकर्ताले आफैँबाट सुधार सुरु गर्नुपर्छ', रक्षामन्त्रीसमेत रहेका खड्काले भने, 'पार्टीलाई जीवनका लागि टोल तहको नेतृत्वदेखि केन्द्रीय तहका सबैमा सुधार जरुरी छ।' उनले आम नेपाली जनता, मतदाता र पार्टी कार्यकर्ताले मन नपराएको तथा नगर भनेको कुरा नगर्दा मात्रै पनि पार्टीमा सुधार देखिने धारणा राखे। उनले जनताले औँल्याएका कमी कमजोरी सुधार गरी जाने संकल्प बोकेर काम गरे पार्टी सुधार र रुपान्तरण हुने बताए। पार्टीमा स्थापनाकालमा काम गरेका र नयाँ पुस्ता पनि रहेको भन्दै उनले पार्टीको निर्णय पनि त्यसैअनुसार व्यवस्थापन हुनुपर्ने भनाइ राखे। उपसभापति खड्काले केन्द्रीय तहबाट हुनुपर्ने विभाग गठनमा केही ढिलाइ भए पनि चाँडै त्यसलाई पूर्णता दिइने जानकारी पनि दिए। उनले एउटा उमेर समूहले अर्को उमेर समूहलाई पार्टीमा औँला उठाउने मात्र गरे पार्टी बलियो हुन नसक्ने भन्दै सबै मिलेर जानुपर्नेमा जोड दिए। सरकारले सुशासनको अभियानलाई निरन्तरता दिइने बताउँदै उनले भ्रष्टाचार अन्त्य गर्ने र सुशासनका लागि वर्तमान सत्तागठबन्धन बनेकाले सरकार पनि त्यही संकल्पका साथ अघि बढेको जानकारी गराए। उनले सरकारले चाँडै लम्पी स्कीन रोगबाट पीडित किसानलाई राहत दिइने र त्यसका लागि कृषि तथा पशुपन्छी विकास मन्त्रालयले काम गरिरहेको जानकारी पनि दिए।"
मोरङमा वैज्ञानिकको टोलीले फेला पर्यो नयाँ जातको कछुवा,"बेलबारी (मोरङ) : मोरङको बेलबारीस्थित बेतना सिमसारमा नयाँ जातको कछुवा फेला परेको छ। अतिसङ्कटापन्न सूचीमा रहेको ब्लाक सफ्टसेलनामक कछुवा दुई दर्जनभन्दा बढीको सङ्ख्यामा रहेको वैज्ञानिकको टोलीले पत्ता लगाएका छन्। बेतना सिमसारमा धेरै वर्ष अघिदेखि पाउने गरिएको ती कछुवालाई मयूर प्वाँखे कछुवा भन्ने गरिन्थ्यो, तर त्यसको च्यापु हेरेपछि थाहा भयो यो नेपालको लागि नयाँ प्रजातिको कछुवा भनेर वातावरण पत्रकार साथै प्राणी शास्त्रका उपप्राध्यापक रामचन्द्र अधिकारीले बताए। सन् २०२२ मा आरको नेपालको सहयोगमा अष्ट्रियाका वैज्ञानिक डा पिटर प्रस्छाङको नेतृत्वमा गरिएको अनुसन्धानले मोरङको बेतना सिमसारमा ब्लाक सफ्ट सेल (कालो नरम खपटे) प्रजातिको कछुवा फेला पारेको हो। जसको वैज्ञानिक नाम निलोस्सोनिया निगृकन्स रहेको छ। उक्त अनुसन्धान टोलीका एक सदस्य तपिल प्रकाश राईका अनुसार उक्त कछुवा आइयुसीएनमा अति सङ्कटापन्न प्रजातिको रुपमा सूचीकृत रहेको बताए। नरम स्वभावको, मानिससँग घुलमिल हुन रुचाउने उक्त कछुवा ७० देखि ८० किलोसम्मको हुने र बेतना सिमसारमा करिब दुई दर्जनको सङ्ख्यामा रहेको अनुसन्धान टोलीका सदस्य तपिल प्रकाश राईले जानकारी दिए। भारत र बङ्गलादेशको केही स्थानमा मात्र भेटिने उक्त कछुवा झट्ट हेर्दा मयूर प्वाँखे कछुवासँग मिल्दाजुल्दो देखिन्छ तर फरक प्रजातिको रहेको राईले बताए। ठूला प्रजातिको संरक्षणमा सरकारले चासो देखाए पनि कछुवाका लागि भने ध्यान नदिएको अनुसन्धानकर्ताहरु बताउँछन्। सरकारीस्तरबाटै यो प्रजाति संरक्षणका लागि चासो हुनुपर्ने उनीहरुको माग रहेको छ। हालसम्म नेपालमा कछुवाका १७ प्रजाति र दुई उपप्रजाति फेला परेका छन्। तीमध्ये १३ वटा कडा हाड र चार प्रजातिको नरम खपटा भएका छन्। तराईका केही जिल्लामा मात्र भेटिने मयूर प्वाँखे कछुवा अन्यन्त्रको तुलनामा पूर्वी नेपालमा बढी मात्रामा भेटिने गरेको छ। सिमसारमा कृतिम संरचना निर्माण गर्दा बासस्थान विनाश हुँदै गएको र चोरी तस्करी नियन्त्रण हुन नसक्दा यसको अस्तित्व लोप हुने खतरा रहेको छ। सर्वाहारी यो कछुवा आइयुसीएन रेड लिस्टमा सङ्कटापन्न सूचीमा छ अर्थात् यो प्रजातिको कछुवा र बाघ दुवै एउटै सूचीमा छन्। बाघको संरक्षणमा जति महत्व छ, यो कछुवा संरक्षणमा पनि त्यति नै महत्व छ। ठूलो टाउको पिठ्युँ (खपटा)मा बुट्टाजस्तो देखिने ठ्याक्कै, मयूरको प्वाँखको बीच भागको आँखाजस्तो देखिने बुट्टा बाहिरी अवारण हेर्दै थाहा हुन्छ मयूर प्वाँखे कछुवा, स्थानीय बेलबारी९ का काचिलाल धिमालले बताए। फाट्टफुट्ट मात्र देखिएको यो मयूरको प्वाँखे कछुवा अन्य कछुवाकै रुपमा लिइएको र यसको महत्वबारे आफूलाई थाहा नभएको धिमाल बताउँछन्। बेतना सिमसारमा घुम्न आउने पर्यटकले भुजा, सोयाबिनलगायत चारोको रुपमा सिमसारमा हालेपछि त्यही खान माछा सँगसँगै कछुवा पनि आउँछन् तर चारो हाल्ने बित्तिकै खान आइहाल्छ भन्ने हुँदैन तर लामो समय पर्खिएर हेर्दा भने पक्कै देखिन्छ, बेतना सिमसारका कर्मचारी प्रमुख धनबहादुर राईले बताए। नेपाल, भारत, पाकिस्तान र बङ्गलादेशमा मात्रै पाइने मयूर प्वाँखे कछुवा नेपालमा पाइने कछुवा प्रजातिभन्दा केही ठूलो हुन्छ। रातको समयमा सक्रिय हुने यो प्रजातिले शङ्के किरा, माछा, गड्यौलालगायत ससाना प्रजाति खान्छ। एक पटकमा २० देखि ३० वटासम्म फुल पार्छ। अगस्ट र नोभेम्बर महिनामा फुल पार्ने र जुनदेखि जुलाइमा कोरल्छ। दलदलमा बस्ने यो कछुवाले माटोमुनि नै बस्न रुचाउँछ। भालेभन्दा पोथी केही ठूलो हुने यो प्रजातिको कछुवा नेपालमा अधिक चोरी शिकार हुने प्रजातिभित्र पर्छ। यो प्रजातिको बारेमा अध्ययन अनुसन्धान कम हुँदा यसको अवस्थाबारे थाहा हुन छाडेको छ। विसं २०७५ मा राष्ट्रिय निकुञ्ज तथा वन्यजन्तु संरक्षण विभागले प्रकाशन गरेको एक विवरणमा उक्त प्रजातिको कछुवा सुनसरी, चितवन र बर्दियामा पाइने उल्लेख छ।  रासस"
ताराखोलामा पक्कीपुल अभाव,"बागलुङ : सडकले सुगम बन्दै गएको बागलुङको ताराखोला गाउँपालिकाभित्र एउटा मात्रै पक्की पुल छ। धेरै खोला र खोल्सा भएको ताराखोलामा बर्खाको यात्रा भने सकसपूर्ण हुने गरेको छ। ताराखोला गाउँपालिकाको केन्द्र भातखानेडाँडा पुग्न अहिले गलकोटबाट मुस्किलले दुई घण्टा लाग्छ। घुस्मेलीखोलामा पुल नहुँदा अर्गलबाट साँघुबोट हुँदै घुस्मेली आउन एक घण्टा बढी समय लाग्ने गरेको स्थानीय बताउँछन्। गाउँपालिकाको वडा नं ३ देखि २ नम्बर जोड्ने घुस्मेलीखोलामा बर्खाको चार महिना यातायातका साधन वारपार गर्न सक्दैनन्। बर्खाको समयमा खोला बढेपछि अहिले एक घण्टा बढी समय खर्चेर घुमाउरो बाटो भातखाने डाँडा पुग्नुपर्ने बाध्यता छ। घुस्मेली खोलामात्रै हैन गाउँपालिकाभर बाह्रैंमास सहज ढङ्गले सवारीसाधन चल्नका लागि १२ पक्की पुल आवश्यक रहेको ताराखोला गाउँपालिकाका अध्यक्ष धनबहादुर विकले बताए। बाह्र पक्की पुल निर्माण गर्न ३० करोडभन्दा बढी खर्च लाग्ने पालिकाको अनुमान छ। पालिकाले पुल निर्माण गर्न नसक्दा प्रदेश र संघीय सरकारमा माग गरिँदै आए पनि अहिलेसम्म एउटा पुलको योजनासमेत नपरेको अध्यक्ष विकको भनाइ थियो। उनले यस वर्ष पनि पालिकाले दुई वटा कजवे बनाउने उद्देश्य लिएको जानकारी दिए। अध्यक्ष विकका अनुसार ताराखोलामा पुललाई पहिलो प्राथमिकता राख्न प्रदेश र संघीय सरकारलाई आग्रह गर्दै आइएको छ। हिउँदको समयमा खोला सानो हुँदा १५ मिनेटमै गाउँपालिकाको केन्द्र भातखाने डाँडाबाट घुस्मेली आए पनि अहिले खोलामा पुल नहुँदा एक घण्टाको घुमाउरो सडक प्रयोग गर्न बाध्य भएको स्थानीय तारा थापाले बताए। चार वर्षअघि ताराखोलाको साँघुबोटमा पक्की पुल बनेको थियो। थपाले ठूलोखोलामा पालिकाले अहिले कजवे निर्माण गरेर सञ्चालन गरिरहेको जनाउँदै पालिकाले गत वर्ष दोगाडीघाँट र धपाङघाटमा कजवे निर्माण गरेपछि यात्रा सहज भएको बताए। चालु वर्षमा पालिकाले समस्याग्रस्त स्थानमा प्राथमिकताका आधारमा कजवे निर्माण गरेर यात्रा सहज बनाउने उद्देश्य अनुरुप योजना बनाइरहेको अध्यक्ष विकले जानकारी दिए। उनका अनुसार पालिकाले १७ लाखदेखि २२ लाखसम्मको अस्थायी पुल निर्माण गर्ने लक्ष्य लिएको हो। ताराखोलामा घुस्मेली, वडा नं १ को मस्याङ्दी, वडा नं २ को कुवाधुने, वडा नं ३ को बगर, दलमचौर, दोगाडी खोला, छेल्लर, छेजी, बुङ्दीघाट, मपेश, तलिम र सिप खोलामा पक्की पुलको आवश्यक रहेको अध्यक्ष विकले बताए। उनका अनुसार पुल निर्माणका लागि बर्सेनि माग गरे पनि चार वर्षयतादेखि कुनै योजना पर्न सकेको छैन। पुल नबन्दा बर्खामा यहाँका बासिन्दा मर्कामा पर्ने गरेका छन्। बर्खाको समयमा खोलामा पानी बढ्दा बिरामीलाई तत्कालै अस्पताल पठाउनसमेत असहज हुने स्थानीय वसन्त विकले बताए।"
पहिरो पन्छ्याएपछि बेनीजोमसोम सडक सञ्चालन,जोमसोम : पहिरो पन्छ्याएपछि बेनीजोमसोम सडक सञ्चालन आएको छ। कालिगण्डकी करिडोर (बेनीजोमसोमकोरला) सडक आयोजनाले म्याग्दी स्थित गुईठेमा खसेको पहिरो पन्छ्याएपछि शनिबार अपराह्नबाट सडक सञ्चालनमा आएको छ। मौसम सुधार भएसँगै आयोजनाले सडक उपकरण प्रयोग गरी अवरुद्ध सडकको पहिरो पन्छ्याएको आयोजना प्रमुख जगत प्रजापतिले जानकारी दिए। यसअघि शुक्रबार म्याग्दी प्रशासनले बेनीजोमसोम सडकमा पहिरोको जोखिम कायम रहेको भन्दै अतिआवश्यक कामकाज बाहेक एक सातासम्म यात्रा नगर्न सर्वसाधारण नागरिकलाई अनुरोध गरेको थियो। सडक सञ्चालनमा आएसँगै गोइठे सडकमा रोकिएका सवारी साधनहरू गन्तव्य स्थानमा प्रस्थान गरेका छन्।
पाँच दिनपछि हुम्लामा हवाई उडान सञ्चालन,"गत आइतबार उडान भरेका निजी जहाजले सोमबार बिहानदेखि हुम्लामा रातिबाटै लगातार पानी परेका कारण जिल्लाको हवाई सेवा त्यसयता अवरुद्ध भएको थियो । सिमकोट : राष्ट्रिय सडक सञ्जालसँग नजोडिएको हिमाली जिल्ला हुम्लामा पाँच दिनपछि हवाई उडान सञ्चालन भएको छ । लगातारको झरीसँगै बाक्लो हुस्सु लागेर मौसम खराब हुँदा हुम्लासहित कर्णालीका हिमाली जिल्लामा हवाई उडान अवरुद्ध भएको थियो । गत आइतबार उडान भरेका निजी जहाजले सोमबार बिहानदेखि हुम्लामा रातिबाटै लगातार पानी परेका कारण जिल्लाको हवाई सेवा त्यसयता अवरुद्ध भएको थियो । आज बिहान जिल्लाको मौसम सफा हुँदा नेपालगञ्जबाट समिट एयरले पहिलो उडान सिमकोट भरेको हुम्लाका स्टेशन इन्चार्ज गोविन्द लामाले बताए । बिहान १० बजेपछि मौसममा सुधार आउँदा निजी एयरलाइन्स उडान भर्न सफल भएका हुन् । हवाई सेवा सञ्चालन हुँदा जिल्ला बाहिर जाने यात्रु र जिल्लाभित्र आउने यात्रुलाई केही सहज भएको छ । जिल्लामा दैनिक उपभोग्य वस्तु भित्रिएको छ । योसँगै जिल्लामा पसल व्यवसायीको सामग्री, निर्माण सामग्री, खाद्यान्न पनि भित्रिएको छ । नेपालगञ्जबाट समिट, सीता र तारा एयरले हुम्लामा उडान भरेको सिमकोट विमानस्थलका प्रमुख महेन्द्र सिंहले बताउनुभयो । बिहान पानी पर्ने र दिउँसो हावा लाग्ने हुँदा हुम्लामा पाँच दिनसम्म उडान हुन नसकेको हो । उडान नभएपछि पाँच दिनअघि टिकट लिएका यात्रु नेपालगञ्ज विमानस्थलमा रोकिनुपरेको थियो । उडान हुँदा यात्रुलाई सहज भएको छ भने दैनिक उपभोग्य वस्तु र अन्य सामान पनि ढुवानी हुने भएको छ । रासस"
महाकाली नदीले बगाएर बाबुछोरा बेपत्ता,"दिनदिनै ट्युब खेल्ने बाबुछोरा शुक्रबार भने एक्कासि नदीमा बगेको भन्ने खबर आएको पुजाराले बताए। बैतडी : नेपालभारत सीमा भएर बग्ने महाकाली नदीमा बगेर बाबुछोरा बेपत्ता भएका छन्। बेपत्ता हुनेमा सीमा बजार झुलाघाटका ४४ वर्षीय सन्तोष चन्द र उनका पाँच वर्षीय छोरा तनुज चन्द रहेका छन्। महाकाली नदीस्थित भारतीय क्षेत्रतर्फ किनारमा ट्युबसहित पौडी खेलिरहेका बाबुछोरा अपराह्न बगेर बेपत्ता भएका सशस्त्र प्रहरी बल, नेपाल नं ५१ गुल्म हेडक्वार्टर बैतडीका सशस्त्र प्रहरी नायब उपरीक्षक कृष्णसिंह पुजाराले जानकारी दिए। दिनदिनै ट्युब खेल्ने बाबुछोरा शुक्रबार भने एक्कासि नदीमा बगेको भन्ने खबर आएको पुजाराले बताए। 'नदी नजिकै घर रहेका उनीहरू दिनदिनै महाकालीमा ट्युबसहित खेल्दा रहेछन्, आज एक्कासि नदीमा पानीको बहाव बढेपछि उनीहरू बगेका भन्ने खबर छ', उनले भने। उनका अनुसार घटना भारततर्फ भएकाले पूर्ण जानकारी आएको छैन। बेपत्ता दुवै जनाको खोजीका लागि नेपाल र भारतीय सुरक्षाकर्मीको टोली परिचालन भएको सशस्त्र प्रहरी बल, नेपाल नं ५१ गुल्म हेडक्वार्टर बैतडीले जनाएको छ।"
६ दशकदेखि आरनमा फलाम पिट्दै पदमलाल,"मकवानपुर : खरको छानो र काठका बाकलले घेरिएको छ पदमलाल विश्वकर्माको आरन। टाढाबाट हेर्दै झट्ट देखिन्छ आरन। उनको आरनमा छरपस्ट फलामका टुक्रा छन् भने बनाउन ल्याइएका गाउँलेका हँसिया, कोदालो र अन्य फलामका सामग्री रहेका छन्। बिहानको खाजानास्तापछिको उनको दिनाचार्य हुन्छ फलामसँग जुध्ने। मकवानपुरको बकैया गाउँपालिका५ निवासी पदललाल ७७ वर्षको भए। १३ वर्षको उमेरदेखि पुर्खौली पेसालाई अंगाल्दै आएका पदमलालको छ दशकभन्दा बढी समय आरनमा फलाम पिटेर बितेको छ। गाउँघरमा खेतीपाती गर्नेको संख्या घट्दै गएपछि आरन पेसा संकटमा पर्न थालेको पदमलालले बताए। तेह्र वर्षको कलिलो उमेरदेखि आरन पिट्ने काम गरेको अनुभव सुनाउँदै उनले पछिल्ला केही वर्षयता फलाम पिट्ने काम कम हुँदै गएको बताए। पछिल्लो समय प्रविधिको विकासले फड्को मारेर खेतबारीमा ट्र्याक्टरको प्रयोग हुन थालेपछि हलो, चाँदे, कोदालीको प्रयोगमा कमी हुँदै जाँदा आरन पेसा संकटमा पुग्न थालेको पदमलालको भनाइ थियो। 'आरनबाट दैनिकीसमेत चल्न गाह्रो पर्न थालेपछि युवा पुस्ताले यो पेसा गर्न रुचाउदैनन्। पढाइ तथा रोजगारीका लागि अन्यत्र जानेको जमात बढी छ', उनले भने, 'अहिलेसम्म आरनबाटै चार जनाको परिवारको जीविकोपार्जन भइरहेको छ। पुर्खौली पेसा भएकाले पनि छाड्न मन लाग्दैन।' आफूले अरू काम नजानेको र बाबुबाजेले पनि यही काम गर्दै आएकाले यसलाई नै निरन्तरता दिएको उनको भनाइ थियो। पदमलालले फलाम ल्याएर हँसिया, कुटो, कोदालो, खुकुरी, दाउलगायत सामग्री परम्परागत रुपमा बनाउने गर्नुहुन्छ। पछिल्लो समय कोइला नपाउने, पाए पनि महँगोमा पाइने हुँदा काममा अप्ठ्यारो भएको उनले बताए। पहिलेपहिले काम गरेबापत मकै, चामल भाग लिने चलन रहेको बताउँदै अहिले त्यो चलन हराउँदै गएपछि नगद लिने गरेको पदमलालले सुनाए। 'आँखाले देखुञ्जेल फलाम पिट्छु र जीविकोपार्जन गर्छु भन्ने लाग्छ। गाउँ विकास भयो, मेसिनबाट खेतीपाती लगाउन थाले। तैपनि केही चिज आरनमै बनाउन आउँछन्, खुसी लाग्छ', उनले भने, 'बजारमा फलामका काम गर्ने ग्रील उद्योग खुलेका छन्। त्यसैले पनि आरन आउन छाडेका हुन्।' प्रविधिको विकाससँगै पेसालाई बदल्न नसक्दा गाउँका कतिपयले आरन पेसा बन्द गरेर अन्य पेसा गरिरहेका उनले बताए।"
"नारी : त्यो सम्मान, यो अपमान","नारी भनेको वास्तवमा तेज र ज्ञान भएको शक्ति हो, दैवी शक्ति, विदुषी र ब्रह्मवादिनी शक्तिको रूपमा वेदले विशेष रूपमा नारीको सम्मान गरेको छ। संसारकै प्राचीनतम् सनातन धर्ममा भगवान् शिव अद्र्धनारीश्वरका रूपमा पूजित छन्। वेदमा नारी दिव्यता सम्बन्धमा, अर्धनारी नरवपु : प्रचण्डोति शरीरवान्। विभाजात्मा नमित्युक्त्वा तं ब्रम्हान्त दधेततः। भनेर उल्लेख छ। जसले नारीको स्थानपछि पुरुषलाई राखेको छ। सरस्वती, लक्ष्मी र दुर्गाको क्रमश : विद्या, धन र शक्तिकी देवीका रूपमा पूजा हुन्छ। काठमाडौं उपत्यकामा कुमारीलाई जीवित देवीका रूपमा पूजा गर्ने चलन अहिले पनि छ। वैदिककालमा महिला ब्रह्मवादिनी र सद्योवधू (सद्योद्वाह) गरी दुई समूहमा विभाजित थिए। सद्योवधू (सद्योद्वाह) समूहका महिलाहरूले विवाहपूर्व वेदमन्त्र र याजक प्रार्थनासम्बन्धी ज्ञान प्राप्त गर्दथे। ब्रह्मवादिनी समूहका महिला भने आजीवन वैदिक शिक्षामा लीन हुन्थे (शैलेन्द्र सेंगर, भारतका इतिहास, २००५ : १०२)। ब्रह्मवादिनीहरूमा सुलभा मैत्रेयी, वाचकन्वी गार्गी र बडवा प्राचितेयीजस्ता नारी ज्ञानका खानी थिए। अन्य नारीहरू विवाह गरेर गृहस्थ जीवन चलाउँथे। वैदिक वाङ्मयमा उपाध्याया भन्ने शब्द आएबाट नारीहरू अध्यापिका थिए भन्ने बुझिन्छ। ब्रह्मचर्यमा रही शिक्षा प्राप्त गर्दा कन्यालाई तालिम दिइएको छ भने मात्रै तिनको विवाहित जीवन सुखमय हुने कुरा अथर्ववेदमा उल्लेख छ (मदनमणि दीक्षित, १९९९ : ८०४)। आधुनिक नारीवादीहरूका दृष्टिमा नारी स्वतन्त्रता विरोधी मनुले समेत स्त्री जातिको सम्मान हुँदा देवताहरू खुसी हुने बताएका छन्। वैदिक दर्शनले नारीलाई एउटा आदि स्रोत अर्थात् सम्पूर्ण सृष्टिको पहिलो र सनातन शक्तिको रूपमा मानेको छ। नारी भनेको वास्तवमा शरीर, ऐश्वर्य, उर्वरा, सिर्जना, सौन्दर्य र आर्जवता हो। तेज र ज्ञान भएको शक्ति हो, दैवी शक्ति, विदुषी र ब्रह्मवादिनी शक्तिको रूपमा वेदले विशेष रूपमा नारीको सम्मान गरेको छ। नेपाली संस्कृतिभित्रका वैदिक, मुन्धुम र शाक्य प्रचलनभित्र महिलाप्रति सम्मानका अवधारणाहरू यथेष्ट भेटिन्छन्। याज्ञवल्क्यकी पत्नी मैत्रेयीका अनेकौं प्रश्नहरूको जवाफमा याज्ञवल्क्य स्मृति तयार भएको थियो। मैत्रेयीले गरेको वेदको व्याख्याबाट मैत्रेयी उपनिषद् बनेको थियो। याज्ञवल्क्यकी अर्की पत्नी कात्यायिनीले उपनिषद् रचना गरेकी थिइन् (युवराज संग्रौला, निःसंकोच अभिव्यक्ति, २०७४ : ३२६३२७)। पश्चिमा जगत््मा भने महिलालाई हेर्ने दृष्टिकोण पशुवत् थियो। जुलिया हब्सका अनुसार करीब एक हजार वर्षअघि पश्चिमाहरू महिलालाई मानिस मान्दैनथे। सोही कारण उनीहरूले महिला मानिस मान्ने या पशु भन्ने विषयमा ग्रिसको चर्चमा मतदान नै गरेका थिए। देशका विभिन्न ठाउँबाट सयौं नवयौवना नारीहरू राणाहरूको दरबारमा ल्याइन्थे। राणाहरूका दरबारमा बाइसेचौबिसे राज्यअन्तर्गतका राजारजौटाका कन्याहरूलाई डोलीमैयाँका रूपमा भिœयाइन्थे। उनीहरूलाई दरबारिया रीतिरिवाजचालचलन र भाषा सिकाएर राणाहरूले बिहे गर्थे। मतदान हुँदा महिला मानिस नै हुन् भन्ने पक्षमा एक मत बढी पर्न गयो। सोही मतका आधारमा पश्चिमा जगत्मा महिलाले मानिस हुने हक प्राप्त गरेका थिए। महिला मानिस हो या पशु भन्ने मतदानमा एक मत कम भएको भए पश्चिमा जगत्मा नारीहरूले पशुको दर्जामा आफूलाई राख्नुपर्ने हुन्थ्यो। विवाह : पहिले र अहिले विवाहका सन्दर्भमा हिन्दु समाजको सुरुवाती चरणमा एक पत्नीव्रत र एक पतिव्रता प्रथा प्रचलनमा थियो। तर, पछि शक्तिमा रहेका पुरुषहरूले बहुपत्नी प्रथा प्रचलनमा ल्याए। त्यसपछि बहुपत्नी प्रथा संस्थागत हुँदै आयो। राजामहाराजा, धनीमानी र सामन्तहरूले सुखभोगका लागि धेरै श्रीमती राख्ने चलन सुरु भयो। श्रौत ग्रन्थले राजाका धेरै रानी हुनुपर्ने मान्यतालाई छुट दियो। अश्वमेध यज्ञ गर्ने राजाका चार जातका चारओटी रानी र तिनका जात मिल्दा सयसय सुसारे रहने मान्यताले ठाउँ लियो। पुरुषले जुनसुकै श्रीमती ल्याए पनि पवित्र रहने, तर महिलाका हकमा उक्त कुरा लागू नहुने मान्यता विकास हुँदै आयो। परिणामत : बहुविवाह पुरुषका लागि वैध र महिलाका लागि अवैध मानिन थाल्यो (ज्ञानमणि नेपाल, नेपाल निरुक्त, २०७४ : २०९२१०)। वैदिक युगको अन्त भएर गृृह्यासूत्र र धर्मसूत्र युगमा बालिकासित असमान उमेरका पुरुषले बिहे गर्ने प्रचलन सुरु भयो। वैदिक युगमा विधवा विवाहलाई अनुमति थियो भन्ने कुरा ऋग्वेद सूत्र १०१८८ मा लेखिएको कुरा सूर्यकान्तले वैदिक कोशमा समेत उल्लेख गरेका छन्। शचिले आफ्ना सौताहरूबारे उल्लेख गरेबाट वैदिक आर्यहरूमा पुरुषलाई बहुविवाहको अधिकार थियो भन्ने कुरा पुष्टि हुन्छ। तर, त्यतिबेला पनि समाज भने एकपत्नी विवाहतिर अग्रसर थियो (मदनमणि दीक्षित, हाम्रा प्राचीन नारी, १९९९ : ८०५)। नेपालको सन्दर्भमा बहुपत्नी प्रथाको इतिहास लामो छ। लिच्छविकालमा राजा मानदेवका भोगिनी, मुख्य रानी, क्षेमसुन्दरी र गुणवतीका अतिरिक्त थप रानीहरू थिए। मल्लकालमा योगनरेन्द्र मल्लको मृत्यु हुँदा उनका २४ रानी सती गएका थिए (श्रीकृष्ण आचार्य, नेपालका पछिल्ला मल्ला राजाहरूको आपसी अन्त कहल, २०६९ : २९७)। मल्लकालमा राजा प्रताप मल्लका पनि धेरै रानी थिए। शाहकालमा धेरै रानी भएका राजा रणबहादुर शाह हुन् (ज्ञानमणि नेपाल, निरुक्त, २०७४ : २१०)। राणाकालमा प्रधानमन्त्री जंगबहादुर राणाका मुख्यानी, बडामहारानी, महारानी, रानी र नानीहरू गरी ४२ श्रीमती थिए (पुरुषोत्तम शमशेर जबरा, श्री ३ हरूको तथ्य वृत्तान्त, २०६२ : १८९)। त्यतिबेला राजा र राणाहरूका ब्याइते र ल्याइते नामका रानीहरू हुन्थे। विविपूर्वक विवाह गरेर भिœयाइएका रानीहरूलाई ब्याइते र अन्तरजातीय वा अन्य कारणले विवाह नगरी राखिने रानीहरूलाई ल्याइते भनिन्थ्यो। ती रानीहरूलाई भित्रेनी पनि भनिन्थ्यो। तिनीहरूबाट जन्मेका सन्तानहरूलाई भित्रेनीपट्टिका भनेर चिनिन्थ्यो। विगतमा राजामहाराजाका अतिरिक्त सर्वसाधारणमा पनि बहुविवाह प्रचलनमा थियो। त्यतिबेला बहुविवाहका साथै अनमेल विवाह प्रचलनमा थियो। डोलाजी विवाह र घरज्वाइँ डोलाजी शब्दको मूलरूप दुलाहाजी हुनामा सन्देह छैन। आर्यावर्तीय आर्यहरूको विवाह विधानअनुसार दुलाहाले दुलहीको पाणीग्रहण गरी उनलाई आफ्नो कुल र गोत्रमा ल्याउँछन्। यसैले विवाहिता नारीले आफ्ना सासू वा ससुराको एक वर्षसम्म आशौच बार्नुपर्छ। कुल र गोत्रको सम्बन्ध टुट्ने हुनाले आफ्नो जन्म दिने बाबु र आमाको भने ठाउँ हेरे तीनदेखि पाँच दिनमात्र आशौचबारे पुग्ने विधान गरिएको पाइन्छ। तर, मध्यकालमा काठमाडौं डोलाजी विवाहसमेत प्रचलनमा थियो। यस वैवाहिक संस्कारअनुसार राजधरानाका राजकुमारीहरूको विवाह गरी दुलाहालाई घरज्वाइँका रूपमा दरबारमा भिœयान्थ्यो। डोलाजी भन्नाले दुलाहाजी भन्ने बुझिन्थ्यो। मल्लकालकै प्रसंगमा एकताका कान्तिपुरका राजा अरि मल्ल थिए। तिनताका नेपालको राजधानी भक्तपुर थियो। यसैले आनन्ददेव र अरि मल्ल दुवै भक्तपुरमा रहन्थे। रुद्र मल्लको मृत्युपछि शासनाधिकार उनकी रानी देवलदेवीले सम्हालेकी थिइन्। तर उनकी एकमात्र सन्तान नाबालिका छोरी नायकदेवी मात्र हुनाले वंश रक्षाको प्रश्न उठेको थियो। उमेर पुगेपछि देवलदेवीले छोरी नायकदेवीको विवाह हरिश्चन्द्रनामक युवकसँग गराई घरज्वाइँ राखेकी थिइन्। नायकदेवी र हरिश्चन्द्रले आआफ्ना पिताको थर राखेपछि पतिपत्नीमा विमेल उत्पन्न हुन गयो। सोही कारण पछि हरिशचन्द्रले आत्महत्या गरे। हरिशचन्द्रले आत्महत्या गरेपछि सिमरौनगढका अन्तिम राजा हरसिंहदेवका छोरा जगतसिंहसँग नायकदेवीको दोस्रो विवाह भयो। आपसी वैमनस्यका कारण जगतसिंह पनि नजरबन्दमा राखिए। छोरी राजल्लदेवीलाई जन्म दिएर नायकदेवी २० वर्षकै उमेरमा निधन भयो। रुद्र मल्लको शासनाधिकार यतिबेलासम्म देवलदेवीले नै सञ्चालन गरिरहेकी थिइन्। एउटै छोरी नायकदेवीको निधनपछि नातिनी राजल्लदेवी नै रुद्र मल्लको उत्तराधिकारीका थिइन्। त्यसैले देवलदेवीले एकजना क्षत्रीय कुमार झिकाइ राजल्लदेवीको दुलाहाजी बनाएर डोलाजी विवाह गराएकी थिइन्। राजल्लदेवीको दुलाहाजीले आफ्नो कुल र गोत्रलाई त्यागी राजल्लदेवीका बाजे रुद्र मल्लको गोत्रलाई अंगीकार गरेका थिए। यसरी भित्रिएका दुलाहाजी स्थिति मल्ल थिए। यिनै स्थिति मल्ल पछि राजा जयस्थिति मल्लका नामले चर्चित बन्न पुगे (बाबुराम आचार्य, नेपालका संंस्कृतिक परम्परा, २०५४ : १०६१०७)। प्रताप मल्लका अधिकतर शिलालेखहरूमा उनकी रानी रूपमतीदेवी, अनन्तप्रियादेवीको नाम उल्लेख हुनाले शासन व्यवस्थामा यी महारानीहरूको सक्रिय भूमिका थियो। भक्तपुरका राजा भूपतीन्द्र मल्लकी आमा लालमतीदेवीलाई राजा जितामित्र मल्लको मृत्युपछि नाति रणजित मल्लका पालासम्म जीवित थिइन्। लालमतीदेवीले राजा भूपतीन्द्र मल्ललाई राजकाजमा सहयोग गरेकी थिइन्। मल्लकालमा राजाका विवाहिता भार्यालाई पट्टमहिषी भन्थे। राज्यको उत्तराधिकारीको आमालाई महारानी पनि भन्थे। महारानी पद राजाले मन पराएकी विवाहित दोस्रो दर्जाका रानीका लागि समेत प्रयोग हुन्थ्यो। राजाका तेस्रा दर्जाका रानीलाई भोगिनी, भोगबदुटी तथा संग्रहिणी भार्या भनिन्थ्यो। शाहकालमा बडामहारानी, महारानी, रानी, रानीसाहेब भनेजस्तै मध्यकालमा पनि पट्टमहिषी, महारानी, रानी, र नानी मैजुहरू थिए। मैजुहरू दरबारमा राखिएका केटीहरू हुन्थे (डा जनार्दनराज लामिछाने, नेपालको प्रशासनिक संस्कृति : २०७४)। १७७९ सालतिर जगज्जय ठाकुलले कुमुदिनी नामकी राजपरिवारकी एउटी कुमारीका दुलाहाजीका हैसियतले कान्तिपुरको राजभवनभित्र आफ्नो बलियो पकड बनाएका थिए। जगज्जय ठाकुल यस समयका प्रभावशाली भारदार चौतारा झगल ठाकुलको राजनीतिक गुटमा थिए। निःसन्तान राजा भाष्कर मल्लको निधनपछि झगल ठाकुलकै बलमा जगज्जय ठाकुल कान्तिपुरको राजा बने (बाबुराम आचार्य, नेपालको संक्षिप्त वृत्तान्त, २०७० : ८८)। राजा बन्दा उनको नाम भने जगज्जय मल्ल थियो। रुद्र मल्लकी रानी देवलदेवी साहसी थिइन्। उनले छोरी नायकदेवीलाई रुद्र मल्लको उत्तराधिकारी बनाई स्वयं शासन गरेकी थिइन्। राजा अरि मल्ल रुद्र मल्लको निधनपछि पनि ध्वज शासकको रूपमा मात्र रहे। यी दुईको संयुक्त शासनकालमा अडापराज आदित्य मल्ल (सिंजाका राजा)ले १३८४ सालमा नेपाल उपत्यकामाथि आक्रमण गरेका थिए। पुण्य मल्ल (सिंजाका राजा)ले पनि १३९१ सालमा नेपाल उपत्यकामाथि आक्रमण गरेका थिए। खस सेना भदौदेखि फागुनसम्म काठमाडौंमा बसेर फर्केको थियो। खस सम्राट् पुण्य मल्लको नेपाल उपत्यकालाई करद राज्य बनाएको प्रमाण १३९४ को ताम्रपत्रमा समेत उल्लेख छ। देवलदेवीले बडो धैर्य र वीरताका साथ दुवै आक्रमणको सामना गरेकी थिइन् (ढुण्डीराज भण्डारी, नेपालको उद्भव तथा विकासको विश्लेषणात्मक इतिहास, २०४६ : १३७)। ताघवाई गुम्बामा रहेको वंशावलीका अनुसार शकुनमाला खस राजा आदित्य मल्लकी छोरी थिइन्। आदित्य मल्लका छोरा कल्याण मल्लको राजा नहुँदै मृत्यु भएको थियो। नाति प्रताप मल्ल भिक्षु बनेर राजगद्दीको हक फुपाज्यू पुण्य मल्ललाई दिएका थिए (मोहनप्रसाद खनाल, मध्यकालीन अभिलेख, २०३० : १२१३)। राजा आदित्य मल्लको निधनपछि नाति भिक्षु प्रताप मल्लले फुपू शकुनमालाका पति पुण्य पाललाई सिंजाको राजकाज सुम्पेका थिए। पुण्य पालले पछि मल्ल थर ग्रहण गरेका थिए (विश्व पोखरेल केसी, कीर्तिखम्ब, २०७० : १७)। पुण्य पाल जुम्लाकै गेलाका राजा जय पालका छोरा थिए। इतिहास शिरोमणि बाबुराम आचार्यले भने गेलालाई डोटी र पुण्य पाललाई डोटीका राजकुमार भनेका छन् (बाबुराम आचार्य, हाम्रो राष्ट्रभाषा नेपाली, २०७० : ७३)। तर, डोटेली राज वंशावलीमा जाव पाल र पुण्य पालको नाम भेटिँदैन (वासुदेव पाण्डेय, डोटी क्षेत्रका ताम्रपत्रको संकलन र अध्ययन, २०६५ : २३१८४)। गेला भने तत्कालीन खस साम्राज्य अन्तर्गतको हुम्लामा पथ्र्यो। राजकाजमा महिला प्राचीनकालदेखि नै विश्वमा थुप्रै महिलाले रानीका रूपमा शासनसत्ता सम्हालेका इतिहास छ। महिला शासकहरूको नाम लिनुपर्दा प्राचीनकालमा सुमेर (वर्तमान इराक) की रानी कुबाबाको नाम अग्रपंक्तिमा आउँछ। कुबाबा विश्व राजनीतिक इतिहासमा पहिलो महिला शासक हुन्। उनको शासनकाल ईशापूर्व २४०० वर्ष रहेको छ। विश्वमा सर्वाधिक चर्चित महिला शासकको नाम लिनुपर्दा प्राचीन मिश्रकी महारानी क्लियोपेट्राको नाम अग्रपंक्तिमा आउँछ। क्लियोपेट्रले ईशापूर्व ५१ मा मिश्रमा शासन गरेकी थिइन्। त्यसैगरी, चीनमा महारानी वु जेटियिनले सन् ६९० देखि ७०५ सम्म शासन गरेकी थिइन्। जापानमा कोग्योकु टेनोले ६४२ देखि ६४५ सम्म जापानको शासनाधिकार प्राप्त महारानी थिइन्। आधुनिक विश्वमा थुप्रै नारीले रानीका रूपमा सत्ताको बागडोर सम्हालेका छन्। बेलायत महारानी एनी, भिक्टोरिया, एलिजावेथ प्रथम र द्वितीयबाट शासित रह्यो। दक्षिण एसियामा रानी चेन्नाभैरादेवी, अहिल्यावाई होल्कर, लक्ष्मीबाई आदिले भारतका विभिन्न प्रान्तीय रजबाडाहरूमा प्रत्यक्ष शासन गरेका थिए। नेपालमा पनि नारीहरूले प्रत्यक्षअप्रत्यक्ष शासन गरेको इतिहास भेटिन्छ। प्राचीनकाल, मध्यकाल र आधुनिककालमा राजाको शेषपछि छोराका साथै रानीहरूले समेत शासनसत्ता सम्हालेका छन्। लिच्छविकालमा राजा मानदेवद्वारा स्थापित चाँगुनारायण स्तम्भको शिलापत्रमा राज्यवती (मानदेवकी आमा)ले ब्राह्मणहरूलाई दान दिँदै सतीव्रतमा रहेको प्रसंग उल्लेख छ। आधुनिक विश्वमा थुप्रै नारीले रानीका रूपमा सत्तााको बागडोर सम्हालेका छन्। नेपालमा पनि नारीहरूले प्रत्यक्षअप्रत्यक्ष शासन गरेको इतिहास भेटिन्छ। प्राचीनकाल, मध्यकाल र आधुनिककालमा राजाको शेषपछि छोराका साथै रानीहरूले समेत शासनसत्ताा सम्हालेका छन्। मध्यकालमा राजाको शेषपछि छोराहरूका साथमा महारानीले समेत संयुक्त शासन गरेको उदाहरण पाइएको छ। भक्तपुरका राजा विश्व मल्लको निधनपछि नेपाल संवत् ६८० मा उनकी महारानी गंगादेवी र उनका छोराहरू त्रैलोक्य मल्ल र त्रिभुवन मल्लको संयुक्त शासन चलेको चाँगुनारायणको भण्डारको अभिलेखमा उल्लेख छ। कान्तिपुरका राजा पार्थिवेन्द्र मल्लकी महारानी भुवनलक्ष्मीले पनि राजकाजमा सहयोग गरेको वर्णन इतिहासमा पाइन्छ। ललितपुरका राजा योगनरेन्द्र मल्लका ठ्याहातर्फ छोरा नभई छोरीमात्र थिए। राजा योगनरेन्द्र मल्लको ३८ वर्षको उमेरमा मृत्यु हुँदा उनकी छोरी योगमतीका छोरा दौहित्र लोकप्रकाश मल्ललाई राजा बनाइएको थियो (डा जनार्दनराज लामिछाने, नेपालको प्रशासनिक संस्कृति : २०७४)। मध्यकालमा विकास निर्माणसँग सम्बन्धित छेंभण्डिल केन्द्रीयस्तरको कार्यालयका रूपमा थियो। यस्ता छेंभण्डिलमा महिलाहरू पनि कार्यरत थिए। संवत् ८५४ को क्वाछें भगवती मन्दिरकोे अभिलेखमा महिला छेंभण्डिल जयलक्ष्मीदेवीको नाम राजा रणजित मल्लपछि आएको छ (उही)। मल्लकालमा कान्तिपुरका राजा भूपालेन्द्र मल्लकी रानी लक्ष्मीले चार वर्षीय नाबालक छोरा भाष्कर मल्लको संरक्षिका भएर राजकाजमा सघाएकी थिइन्। शाहकालमा रानीहरू ललितत्रिपुरसुन्दरी, संम्राज्यलक्ष्मी र राजेन्द्रलक्ष्मीहरूले नायबी चलाएका थिए। सती र दासदासी प्रथा प्रधानमन्त्री चन्द्रशमशेरको पालासम्म नेपाली हिन्दु समाजमा श्रीमान्को निधनपछि श्रीमतीले सती जानुपर्ने प्रथा कायम थियो। प्रधानमन्त्री जंगबहादुर राणाले १९१० सालमा मुलुकी ऐन जारी गरी सती जान्याको महलअन्तर्गत १६ वर्षमुनिकी, १६ वर्षमुनिको छोरा हुने, ५ वर्षमुनिकी छोरी भएका, दोस्रो पोइ तुल्याउने (दोस्रो विवाह गर्ने) र गर्भवती महिलालाई सती जान रोक लगाएका थिए। प्रधानमन्त्री चन्द्रशमशेरले १९७७ असार २५ गते मुलुकी ऐन संशोधन गरी सती जान र जान दिने कार्यलाई ज्यानमारासरह बात लाग्ने अपराधको कोटीमा राख्दै सती प्रथाको अन्त्य गरेका थिए। प्रधानमन्त्री चन्द्रशमशेरको शासनकाल अघि नेपालमा दासप्रथा उन्मूलनअघि नेपालमा सिमान्त वर्गका महिलापुरुषहरू खुलेआम किनबेच हुन्थे। कमाराकमारीका रूपमा उनीरूको खुलेयाम खरीदबिक्री हुन्थ्यो। राणाकालसम्म महिला भोगविलासका साधन थिए। देशका विभिन्न ठाउँबाट सयौं नवयौवना नारीहरू राणाहरूको दरबारमा ल्याइन्थे। राणाहरूका दरबारमा बाइसेचौबिसे राज्यअन्तर्गतका राजारजौटाका कन्याहरूलाई डोलीमैयाँका रूपमा भिœयाइन्थे। उनीहरूलाई दरबारिया रीतिरिवाजचालचलन र भाषा सिकाएर राणाहरूले बिहे गर्थे। कुनै किसिमको दीर्घ रोगी र आफूलाई चालचलनमा ढाल्न नसक्ने कन्याहरूलाई फिर्ता पठाउँथे। राणाशाहका दरबारमा महिलाहरू कोठामेचे, तालिमे, बैठके, नाइकेनी, डिठ्ठिनी, पुलिस्नी, द्वारे, भडारे, धामा (धाई बुबु दिदी), सुसारे तथा अडेल्नीका रूपमा राखिन्थे (पुरुषोत्तमशमशेर जबरा, मेरा जीवनका स्मृतिहरू, २०७० : ६५)। साथै, दरबारमा महिलाहरू कमारी र डोलीमैयाँका रूपमा पनि रहने गर्थे। प्रधानमन्त्री रणोद्वीप सिंहले १९३८ चैत १० गते मिलिसिया अड्डाका कारिन्दालाई पूर्व २, ३, ४ नम्बर र पश्चिम २, ३, ४ नम्बरबाट २० देखि ३० वर्षकी महिला किनेर पठाउन उर्दी जारी गरेका थिए। बझांगी राजा गजराज सिंहले प्रधानमन्त्री जंगबहादुर राणा र उनका भाइ बमबहादुरलाई एकएकजना कन्या खरिद गरी पठाएका थिए। त्यसरी किनेर पठाएकी केटी बाजुराबाट खोसिएकी थिइन्। राजा गजराज सिंहले सो कुराको जानकारी प्रधानमन्त्री जंगबहादुर राणालाई पत्रमार्फत गरेका थिए। प्रधानमन्त्री जंगबहादुर राणाले डडेल्धुरामा लक्षी बाडाले राम्री केटी पाली राखेकोले सय डेढ सय रुपैयाँमा किनेर ल्याउने भनी १९०८ माघ ३ गतेका दिन उर्दी जारी गरेका थिए (ज्ञानमणि नेपाल, नेपाल निरुक्त : २०७४)। प्रधानमन्त्री चन्द्रशमशेरले १९८१ मंसिर १४ गतेको दिएको करिया अमलेख स्पिचपछि १९८२ साल वैशाख १ गते मुलुकी ऐनमा ज्यू मास्नेबेच्नेको महल संशोधन भई दासप्रथा उन्मूलन भएको थियो। दासदासीको रैरकम फरफारकमा पशुपतिनाथको कोषको रकम प्रयोग गरिएको थियो। यसरी अमलेख गरिएका दासदासीहरूलाई शिवभक्त थर कायम गरिएको थियो। ती मुक्त दासदासीहरूलाई तराईको भीक्षाखोरीमा बसोबास गराइएको थियो। अमलेख गरिएका दासदासीहरूको बसोबास गरिएका कारण भीक्षाखोरीको नाम अमलेखगन्ज राखिएको थियो।"
बागमतीमा महाजलयात्रा,"नेपाल एशोसिएसन अफ र्याफ्टिङ एजेन्सिज (नारा), नेपाल नदी संरक्षण संस्था र फ्रेन्डस क्लब कुपण्डोलको आयोजनामा आज बिहान ७ बजे कुपण्डोलस्थित बागमती पुलछेउबाट सुन्दरीघाटसम्म जलयात्रा गरिएको हो । काठमाडौं : बागमती नदी संरक्षण अभियानलाई प्रभावकारी बनाउनका लागि बागमती नदीमा नदी महोत्सव तथा महाजलयात्रा सम्पन्न भएको छ । नेपाल एशोसिएसन अफ र्याफ्टिङ एजेन्सिज (नारा), नेपाल नदी संरक्षण संस्था र फ्रेन्डस क्लब कुपण्डोलको आयोजनामा आज बिहान ७ बजे कुपण्डोलस्थित बागमती पुलछेउबाट सुन्दरीघाटसम्म जलयात्रा गरिएको हो । नाराका उपाध्यक्ष शिशिर खनालले बागमती नदी सभ्यताको पहिचान, संरक्षण र सम्वद्र्धनका साथै याफ्टिङ र जल पर्यटनको उजागर गर्नका लागि र नदी महोत्सव तथा महाजलयात्रा गरिएको बताए। काठमाडौँ सहरका साथै बागमती नदीको वातावरण दूषित भएको भन्दै २३औँ संस्करणका रुपमा महाजलयात्रा आयोजना गरिएको हो । सामाजिक र धार्मिक इतिहास बोकेको सुन्दर र महत्वपूर्ण बागमती नदी ढलमा परिणत भएको भन्दै पछिल्लो समय अभियन्ताले विभिन्न अभियान सञ्चालन गर्दै आएका छन् । बाजागाजासहित सुरु भएको जलयात्राले सबैलाई नदी नजिक पुर्याउने, नदीको अवस्था बुझाउने, नदी चिनाउने तथा तिनीहरुको सरोकार राख्ने अवस्था सिर्जना गराएको नाराले जनाएको छ । सोही अवसरमा सहभागीले नदी सरसफाई समेत गरेका थिए ।"
विद्यालयको अवस्था सुधार्न अभियान,"बिजलपुरा : अधिकांश गरिब तथा दलित समुदायका बालबालिका सामुदायिक विद्यालयमा पढ्छन्। तर, उनीहरूलाई त्यहाँ बसेर पढ्ने वातावरण छैन। पढिरहेका बालबालिकाको शैक्षिक गुणस्तर निकै कमजोर छ। यस्तै विभिन्न समस्याले ग्रस्त महोत्तरीको बर्दिबास नगरपालिका९ पशुपतिनगरमा छ जनमुखी आधारभूत विद्यालय। जुन विद्यालयको हालत देखेर एउटा भिन्न अभियान चलाएका छन्, सञ्चारकर्मी राजकरण महतोले। विद्यालय सुधार अभियान नाम दिएर उनले बालबालिकाको भविष्यलाई सुरक्षित पार्ने प्रयास गरेका हुन्। सामुदायिक विद्यालयलाई नमुना बनाउन वडाध्यक्ष घुरन महतोको उपस्थितिमा अभियानको घोषणा गरिएको छ। अभियानअन्तर्गत विद्यालयमा चौतारा, बालउद्यान, गार्डेन, भवन, भौतिक संरचनाको मर्मतसम्भारलगायतका काम गरिने पत्रकार महतोको भनाइ छ। मुट्ठीदान अभियान चलाएर विद्यालयको विकासका लागि सहयोग जुटाइनेछ, उनले भने, विद्यालयलाई बालमैत्री, प्रकृतिमैत्री तथा गुणस्तर शिक्षामा जोड दिनु अभियानको मुख्य मर्म हो। विद्यालयमा चौतारा, बालउद्यान, गार्डेन, भवन, भौतिक संरचनाको मर्मतसम्भारलगायतका काम गरिने । प्रकृतिमैत्री तथा गुणस्तर शिक्षामा जोड दिइने । यसअघि महतोको योजना तथा जनसहयोगी युवा सञ्जाल बर्दिबासको सक्रियतामा राष्ट्रिय मावि पशुपतिनाथ बनरझुल्लामा ६० लाख लागतमा बालउद्यान निर्माणको काम थालिएको थियो। तीन वर्षअघि थालिएको सो विद्यालय सुधार अभियानले मुहूर्त आकार ग्रहण गरिसकेको छ। जनमुखी आधारभूत विद्यालयमा कक्षा ५ पास भएपछि ६ देखि १२ कक्षासम्म पढ्न राष्ट्रिय मावि बनरझुल्लामा आउँछन्। त्यसैले जनमुखी पनि रूपान्तरण हुन सके त्यसको प्रभाव मावि स्कुलमा पर्नेछ। घोषणाकै दिन जनमुखी अधारभूत विद्यालयमा चौतारा निर्माणका लागि शिलान्यास गरिएको छ। जहाँ हरित स्कुल निर्माणका लागि बिरुवा रोपिएका छन्। विद्यालय व्यवस्थापन समितिमा स्थानीय युवा रामएकवाल महतोको समूह आएपछि विद्यालय विकासका लागि निरन्तर विद्यालय रूपान्तरणका लागि काम भइरहेको शिक्षक सञ्जितकुमार महताले जनाए। विद्यालयमा १ सय ३० बालबालिका पढिरहेका छन्। सामुदायिक विद्यालय रूपान्तरणका लागि अभिभावक, शिक्षक, विद्यालय व्यवस्थापन समिति, स्थानीय सरकारले विशेषरूपमा जिम्मेवारीका साथ काम गर्नुपर्नेमा पत्रकार महतोको जोड छ। उनले भने, विद्यालयमा विद्यार्थीलाई नियमित उपस्थित, हेरचाह तथा निगरानीका लागि टोलटोलमा आमा शिक्षा सहयोग समिति गठन गरेर काम गर्नुपर्ने आवश्यकता छ।"
धन्न छ पुस्तकालय,"वीरेन्द्रनगर : कारागारभित्र पनि पुस्तकालय छन् भन्दा धेरैलाई विश्वास नलाग्न सक्छ। तर, कर्णालीका कारागारभित्र भने पुस्तकालयहरू स्थापना गरिएका छन्। जहाँ विभिन्न अपराधमा मुछिएर जेल सजाय काटिरहेका कैदीहरू तिनै पुस्तकहरू पढेर दिन बिताउने गर्दछन्। एक हिसाबले भन्दा पुस्तकालय स्थापनापछि कारागारहरू विस्तारै ज्ञान केन्द्रमा रूपान्तरण हुन थालेका हुन्। तत्कालीन कर्णाली प्रदेश प्रहरी प्रमुख हुँदा महेशविक्रम शाहले कारागारलाई किताब अभियान सुरु गरेका थिए। त्यसपछि अहिले कर्णालीका सबै कारागारमा पुस्तकालय स्थापना भएका छन्। ती पुस्तकालयबाट कैदीबन्दीहरूले आफूलाई मन लागेको पुस्तक माग्छन्। बन्दीगृहभित्र उनीहरूले नयाँनयाँ विधाका पुस्तकहरू पढ्दै दिन बिताउँछन्। सुर्खेत कारागारमा रहेका एक कैदीले भने, हामीले कारागारभित्रै पुस्तकालयबाट किताब पढ्ने गरेका छौं, अन्य सीपहरू पनि सिक्न थालेका छौं। यसले हाम्रो जीवनमा रूपान्तरणको सुरुवात गरेको छ, नयाँ जीवन जिउने आत्मविश्वास पनि जागेको छ। यस्तै अर्का कैदीले भने, म अहिले दिनहुँजसो पुस्तक अध्ययन गरिरहेको छु। म अहिले पुस्तकालय व्यवस्थापन समितिमा पनि छु। उनका अनुसार कारागारभित्र रहेको पुस्तकालय व्यवस्थापन समिति ११ सदस्यीय छ। कारागारभित्र पुस्तकालय उनीहरू आफैं व्यवस्थापन गर्छन्। यो पुस्तकालयमा करिब २५ हजार पुस्तक छन्। कर्णाली प्रदेशका कारागारमा रहेका सबै कैदीबन्दीहरूको दिनचर्या यसरी नै बितिरहेको छ। हरेक कारागारमा पुस्तकालय स्थापना भएका छन्। ती पुस्तकालयबाट कैदीबन्दीहरूले पुस्तकहरू लिँदै स्वअध्ययन गर्ने गरिरहेका छन्। कर्णाली प्रदेशका प्रहरी प्रमुख डीआईजी भीम ढकालले कर्णालीका सबै कारागारमा स्थापना भएका पुस्तकालयबाट कैदीबन्दीहरूले पुस्तक पढ्ने गरेका बताए। प्रदेश प्रहरी कार्यालयका अनुसार सुर्खेत कारागारमा हाल ३ हजार २ सय ५० पुस्तक छन्। जहाँ कथा, कविता, उपन्यास, लेखरचना, जीवनी, संविधान र अपराधसंहिता लगायतका पुस्तकहरू राखिएका छन्। जुम्ला कारागारमा १ हजार २ सय पुस्तक छन्। सल्यान कारागारमा ८ सय ६८, जाजरकोट कारागारमा ९ सय ८३, रुकुमपश्चिमको कारागारमा ६ सय १६ र कालीकोट कारागारमा ३ सय ८० पुस्तक छन्। यस्तै डोल्पा कारागारमा ३ सय थान र दैलेख कारागारमा स्थापना गरिएको पुस्तकालयमा ८ सय थान किताब छन्। मुगु र हुम्लामा भने हाल कारागार छैनन्। त्यहाँका जिल्ला प्रहरी कार्यालयमा रहेको हिरासतमा पुस्तकालय स्थापना गरिएको छ। कैदीबन्दीहरूलाई मुगु र हुम्लाबाट जिल्ला बाहिरका कारागारमा पठाउने गरिन्छ। हिरासतमा पनि पुस्तकालय कर्णाली प्रदेशका १० जिल्लाका १४ वटा हिरासतमा पुस्तकालय स्थापना गरिएको छ। कर्णाली प्रदेशभित्रका हरेक जिल्लाका जिल्ला प्रहरी कार्यालय र इलाका कार्यालय गरी १४ वटै प्रहरी हिरासतमा पुस्तकालय स्थापना गरिएको कर्णाली प्रदेश प्रहरी प्रमुख ढकालले बताए। उनका अनुसार कारागारमा रहेका कैदीहरूलाई अध्ययनशील, कारागारको समयलाई समेत उत्पादनशील र अध्ययन तथा ज्ञानवद्र्धक शिक्षाका लागि उपयुक्त वातावरणका लागि प्रहरी हिरासतमा पनि पुस्तकालयको स्थापना गरिएको हो। हरेक हिरासतको एक कोठामा पुस्तकालय छ। कारागारलाई किताब अभियानले योभन्दा पहिला ४० हजारभन्दा बढी पुस्तक हस्तान्तरण गरिसकेको समितिका उपसंयोजक ज्योति कटुवालले बताइन्। पुस्तकालयमा पुस्तक मात्र उपलब्ध छैनन्। कैदीबन्दीका लागि आवश्यक पर्ने निवेदनका ढाँचाहरूसमेत उपलब्ध छन्। कानुनी आवश्यकताका आधारमा अदालत, तथा कारागारको आन्तरिक प्रशासनलाई पेस गर्नुपर्ने निवेदनका ढाँचा पुस्तकालयमा पाइन्छन्। कारागारमा कैदीबन्दीलाई पुस्तकसँगको पहुँच पुगेको चार वर्ष बढी समय मात्र भएको छ। २०७५ चैत्र २५ गते कारागारमा पुस्तक अभियानले पुस्तकालयको स्थापना गराएको थियो। पुस्तकालय स्थापनाअघि पनि कारागारमा पुस्तक पढ्नेहरूको संख्यामा कमी भने थिएन। तर पर्याप्त मात्रामा पुस्तकहरू भने थिएनन्। कारागारमा पुस्तकालय स्थापना भएपछि पुस्तक पढ्नेहरूका लागि निकै राहत भएको छ।"
"बागलुङमा पहिरोले २ घर भत्किए, दर्जन बढी उच्च जोखिममा","वर्षाको कारण पहिरोले घर भत्किँदा मैदानका दुई परिवार पूर्णरुपमा विस्थापित भएका छन् । ढोरपाटन : भारी वर्षाका कारण बागलुङमा दुई दर्जन बढी घर पहिरोको जोखिममा परेका छन् । जिल्लाको बागलुङ नगरपालिका६ मैदानका १२ घर र सिमका उपल्लोबारीका करिब १२ घर पहिरोको जोखिममा परेका हुन् । वर्षाको कारण पहिरोले घर भत्किँदा मैदानका दुई परिवार पूर्णरुपमा विस्थापित भएका छन् । वर्षाले घर भत्किँदा स्थानीय जमुना आचार्य र नारायणप्रसाद सापकोटाको परिवार विस्थापित भएको बागलुङ नगरपालिका६ का वडाध्यक्ष रुद्रबहादुर केसीले बताए । घर भत्किएपछि जमुना आचार्यको परिवार छिमेकी बालकृष्ण आचार्य र नारायण सापकोटाको परिवार छिमेकी मुक्ति आचार्यको घरमा आश्रय लिएर बसेको उनको भनाइ छ । घर भत्किँदा नारायणको रु १० लाख बराबरको क्षति भएको छ भने जमुनाको रु छ लाख बराबरको क्षति भएको छ । नारायणको अन्यत्र घर बनाउने जग्गासमेत नभएकाले थप समस्यामा रहेको वडाध्यक्ष केसीले बताए। विस्थापित परिवारको बारेमा जिल्ला दैविक प्रकोप कार्यालयमा सिफारिस गरिएको वडाध्यक्ष केसीले बताए। 'पहिरोले दुई परिवारले घर छोडेर आफन्तकोमा आश्रय लिएका छन्, अन्य घर पनि भत्किन थालेका छन्, उनीहरुलाई सुरक्षित स्थानमा सार्नका लागि पहल गरेका छौँ', अध्यक्ष केसीले भने, 'बर्खा अझै बाँकी छ, वर्षा भइरहेको हुँदा व्यवस्थापनमा पनि समस्या भइरहेको छ, दुई दर्जन बढी घर अहिले जोखिममा छन्, यसरी नै वर्षा भई रह्यो भने अझै अरु घर पनि जोखिममा पर्ने सम्भावना बढेको छ ।' विस्थापित परिवारले बागलुङ नगरपालिकाबाट एक थान त्रिपालबाहेक कहीँकतैबाट सहयोग पाउन सकेका छैनन् । वर्षाको कारण वस्तीमाथिको जमिन बग्न थालेपछि रातिको समयमा जागराम बस्न बाध्य भएको स्थानीय सापकोटाले बताए । घर कति बेला भत्किएर पुरिने भन्ने चिन्ताले पिरोली रहेको सापकोटाले दुःखेसो पोखे। बागलुङ नगरपालिका४ कुँडुले, वडा नम्बर ५ मालिका हुँदै पञ्कोटबाट वडा नम्बर ७ तितौरे जाने शाखा सडकखण्डअन्तर्गत मैदानमा सडकमा माथिबाट खसेको पहिरोले अन्य तीन घर परिवार पनि विस्थापित भएका उनको भनाइ छ । पहिरो वरपरका अन्य धेरै घर पनि जोखिममा पर्न थालेपछि स्थानीय त्रसित बनेको सापकोटाले बताए।"
आज यी प्रदेशमा भारी वर्षा हुने,"कोशी, मधेस र बागमती प्रदेशका केही स्थानहरूमा र बाँकी प्रदेशका पहाडी भूभागका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी र मधेस प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। काठमाडौं : आज कोशी, मधेस र बागमती प्रदेशमा सामान्यदेखि पूर्ण बदली रही बाँकी प्रदेशमा आंशिकदेखि सामान्य बदली रहनेछ। कोशी, मधेस र बागमती प्रदेशका केही स्थानहरूमा र बाँकी प्रदेशका पहाडी भूभागका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी र मधेस प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। शनिबार राति कोशी, मधेस र बागमती प्रदेशमा सामान्य बदली रही बाँकी प्रदेशमा आंशिकदेखि सामान्य बदली रहनेछ। कोशी, मधेस, बागमती र गण्डकी प्रदेशका केही स्थानहरूमा हल्कादेखि मध्यम वर्षा र बाँकी प्रदेशका एकदुई स्थानमा हल्का वर्षाको सम्भावना रहेको महाशाखाले जनाएको छ।"
तनहुँमा पौडी खेल्ने क्रममा बालकको मृत्यु,मृत्यु हुनेमा लमजुङको सुन्दरबजार नगरपालिका६ अरेलुचौर बस्ने १० वर्षीय समर्पण परियार रहेका जिल्ला प्रहरी कार्यालय तनहुँले जनाएको छ। दमौली : तनहुँको भानु नगरपालिका११ मानेचोकस्थित पाउदी खोलामा पौडी खेल्ने क्रममा डुबेर आज एक बालकको मृत्यु भएको छ। मृत्यु हुनेमा लमजुङको सुन्दरबजार नगरपालिका६ अरेलुचौर बस्ने १० वर्षीय समर्पण परियार रहेका जिल्ला प्रहरी कार्यालय तनहुँले जनाएको छ। पौडी खेल्दै गर्दा बगाएका उनको घटनास्थलमै मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाणले जानकारी दिए। निज बालकलाई अन्दाजी आठ सय मिटर तल भेटिएको थियो। घटना सम्बन्धमा अनुसन्धान भइरहेको प्रहरीले जनाएको छ।
"हिरासतमै बलात्कार, तर अझै दर्ता भएन उजुरी","परीक्षणका क्रममा हिरासतमै रहेका बेला प्रहरीले बलात्कार गरेको भनी दिएको बयान गोप्य राजविराज : इलाका प्रहरी कार्यालय कञ्चनपुरको हिरासतमा रहँदा बलात्कार भयो। यो विषय राजविराजस्थित गजेन्द्रनारायण सिंह अस्पतालमा आधारित एकद्वार संकट व्यवस्थापन केन्द्र (ओसीएमसी) को रेकर्डमा उल्लेख छ। रेकर्डमा थप लेखिएको छ, दुई प्रहरीमध्ये एक प्रहरीले राति दुई पटक बोलाई कोठाभित्र लगी करणी गरे। करणी गरेपछि प्रहरीले यो कुरा भनिस् भने जेलमा २० वर्ष थुनाइदिन्छु भनेकाले डर मानी महिलाले कसैसित सेयर गरिनन्। उक्त कुरा हिरासतमा बलात्कार भएको बताएकी महिलाले बन्द पर्खालबाट बाहिर आएपछि निकै हिम्मत जुटाएर भनेकी थिइन्। डर, त्रास, आशाका बीच ओसीएमसी केन्द्रमा पीडित महिलाले एकान्तमा साहस जुटाएर वैशाख १२ गते बोलेको कुरा शुक्रबार मात्र सार्वजनिक भयो। अन्नपूर्ण पोस्ट् दैनिकमा प्रकाशित प्रहरी हिरासतमै बलात्कार शीर्षकको समाचारमा महिलाले बताएको उक्त कुरा पहिलो पटक छापिएको थियो। पीडित महिलाको आवाज ओसीएमसीले सम्बन्धित निकायमा नपुर्याएपछि बिहीबार मात्र पीडितले परिवारका सदस्य र कानुन व्यवसायीको सहयोगमा जिल्ला प्रहरी कार्यालयमा लिखित उजुरी दिएकी छिन्। लैंगिक हिंसापीडितलाई आवश्यक सबै सेवाहरू एकद्वार प्रणालीबाट चाँडो उपलब्ध गराउने मुख्य उद्देश्यसहित सरकारले राजविराजसहित देशभरिका ८८ अस्पतालमा एकद्वार संकट व्यवस्थापन केन्द्र (ओसीएमसी) कार्यक्रम सञ्चालन गरेको छ। लैंगिक हिंसालाई प्रभावकारी र दक्षतापूर्वक सम्बोधन गर्नुको साटो राजविराजको ओसीएमसी भने प्रहरी र प्रशासनको छायाँमात्र बनेको देखिएको छ। पेट दुखेर ओसीएमसी आएकी पीडित महिलाले वैशाख १२ गते स्वास्थ्य परीक्षणका क्रममा हिरासतमै रहेका बेला प्रहरीले बलात्कार गरेको भनी दिएको बयानलाई गोप्य राखेको देखिएको छ। ओसीएमसीकी फोकल पर्सन मनिषा सिम्खडाले प्रहरीकै विरुद्धको घटना हो भनेर ध्यान नपुगेको बताएकी छिन्। ओसीएमसीले हिंसा पीडितको स्वास्थ्य उपचार र परीक्षण मात्र नभई मनोसामाजिक परामर्श, कानुनी सेवा, सुरक्षा, आश्रय, कानुनी उपचार र पुनस्र्थापनाजस्ता काम निःशुल्क रूपमा उपलब्ध गराउनुपर्ने कानुनी व्यवस्था छ। मानसिक समस्या र हिंसामा परेका हिंसा पीडितहरूलाई विशेष उपचार र कानुनी सेवाको खाँचो पर्ने भएकोले विशेष प्राथमिकता दिनुपर्ने अधिकारकर्मी श्याम साहको भनाइ छ। बिहीबार जिल्ला प्रहरी कार्यालयमा ३५ वर्षीया महिलाले इलाका प्रहरी कार्यालय कञ्चनपुरको हिरासतमा कार्यालय प्रमुख डीएसपी दीपक कुमार रायले बलात्कार गरेको भन्दै दिएको उजुरी हालसम्म दर्ता भएको छैन। यस सम्बन्धमा अनुसन्धान गरेर मात्र दर्ता गरिने प्रहरी कार्यालयले जनाएको छ। काठमाडौंमा तालिममा रहेका आरोपित डीएसपी रायले आरोप निराधार रहेको बताएका छन्। महिलाले भने घटनाका बारे कसैलाई भनेमा थुनामा सडाउने र कसैलाई नभनेमा अभियोगबाट छुटाई नोकरीसमेत लगाइदिने भनेर अनुचित प्रभावमा पारेको बताएकी छिन्।"
धरानमा गाई काट्नेलाई कारवाहीको माग गर्दै इटहरीमा प्रदर्शन,"हिन्दुधर्म समर्थकहरुले गाई गोरु काट्नेलाई कारवाही गर, हिन्दु राष्ट्र कायम गर, सद्भाव भाड्ने धरानका मेयर मुर्दावाद, गृहमन्त्री राजीनामा देऊ जस्ता नारा लगाउँदै प्रदर्शन गरिरहेका छन्। धरान : धरानमा गाईगोरु काट्नेलाई तत्काल पक्राउ गरी कारवाही गर्नुपर्ने माग राखेर इटहरीमा हिन्दुधर्म समर्थकहरुले प्रदर्शन गरेका छन्। शनिबार धरानमा गर्ने भनिएको प्रदर्शनमा स्थानीय प्रशासनले निषेधाज्ञा लगाएर प्रतिबन्ध गरेपछि उनीहरुले इटहरीमा प्रदर्शन गरेका हुन्। नेपालका प्रथम जगत गुरु बालसन्तको नेतृत्वमा हिन्दुधर्म समर्थकहरुले गाई गोरु काट्नेलाई कारवाही गर, हिन्दु राष्ट्र कायम गर, सद्भाव भाड्ने धरानका मेयर मुर्दावाद, गृहमन्त्री राजीनामा देऊ जस्ता नारा लगाउँदै प्रदर्शन गरिरहेका छन्। जिल्ला प्रशासन कार्यालय सुनसरीले हिजो राति १२ बजेदेखि आज राती १२ बजेसम्म निशेषाज्ञा जारी गरेपछि धरानलाई प्रहरीले चौतर्फी घेराबन्दी गरेर शान्ति सुरक्षा प्रदान गरेको छ। आदिबासी जनजाती महासंघ धरान नगर समितिले मंगलबारेमा गाई गोरु काटेर भोज गरेको भिडियो सामाजिक सञ्जालमा हालिपछी हिन्दुधर्म समर्थकहरु आन्दोलित भएका हुन्। देशभरीबाट धरानमा विरोध प्रदर्शन गर्न आउँदै गरेका प्रदर्शनकारीहरुलाई प्रहरीले बिच बाटोमै रोकिदिएको छ। धरान, इटहरी, इनरुवा, बराहक्षेत्र लगायतबाट भेला भएका प्रदर्शनकारीहरुले विरोध गरिरहेका छन। जगत गुरु बालसन्तले प्रहरीले शान्तिपूर्ण आन्दोलन गर्न प्रतिबन्ध लगाएको आरोप लगाए। धरानमा केहिदिनदेखि गौमाताको हत्या गरिरहेकोले गौमातको रक्षा गर्न र सामाजिक सद्भाव नबिथोलियोस् भनेर धरानमा शान्तिपूर्ण प्रदर्शन आयोजना गरिएको बताए। बालसन्तले गाईगोरु काट्नेलाई तत्काल पक्राउ गरि कारवाही गर्न माग गरेका छन्। उनले सरकारले संविधानको रक्षा गर्न नसकेको पनि आरोप लगाए। धरानमा गाई काटेर कानुनलाई खुल्ला चुनौती दिँदासमेत राष्ट्रिय जनावर गाई काट्नेलाई कारवाही नगरिएको घटनाले सरकारले संविधानको रक्षा गर्न नसकेको बालसन्तको आरोप छ। प्रदर्शनकारीहरुलाई धरान प्रवेशमा रोक लगाउँदै तरहराको पानीपियामा जिल्ला प्रहरी कार्यालय सुनसरीका डिएसपी राजकुमार राई र सशस्त्र प्रहरी बल ४ नम्बर गणका डिएसपी प्रेम सिग्देलको नेतृत्वमा ५ सय भन्दा बढी प्रहरीले धरान जान रोक लगाएका छन्। धरानमा ५ हजार भन्दा बढी जनपद प्रहरी र सशस्त्र प्रहरी परिचालन गरिएपछी धरान शान्त बनेको छ। धरानमा सामाजिक सदभाव भड्किन नदिन कोशी, मधेश र बागमती प्रदेशका विभिन्न जिल्लाबाट थप प्रहरी ल्याएर शान्तिसुरक्षा मजबुत पारिएको कोशी प्रदेशका प्रहरी प्रमुख राजेशनाथ बास्तोलाले बताए। गाई काट्नेलाई कारवाही नगरेको भन्दै प्रदर्शनकारीले गृहमन्त्रीको राजीनामासमेत माग गरेका छन्।"
प्रहरीको घेराबन्दीले शान्त बन्यो धरान,धरान : प्रहरीको व्यापक घेराबन्दीका कारण सुनसरीको धरान उपमहानगरपालिका शान्त बनेको छ। जिल्ला प्रशासन कार्यालय सुनसरीले हिजो राती १२ बजेदेखि आज राती १२ बजेसम्म निशेषाज्ञा जारी गरेपछि धरानलाई प्रहरीले चौतर्फी घेराबन्दी गरेर शान्तिसुरक्षा प्रदान गरेको छ। आदिबासी जनजाती महासंघ धरान नगर समितिले मंगलबारेमा गाइगोरु काटेर भोज गरेको भिडियो सामाजिक सञ्जालमा हालेका थिए। त्यसको विरुद्धमा नेपालका प्रथम जगत गुरु बालशन्त र हिन्दुधर्म मान्ने गुरुहरुको अगुवाइमा आज धरानमा बृहत प्रदर्शन आयोजना गरिएको थियो। हिन्दुहरुले धरानमा प्रदर्शन गरेपछि पहिचान पक्षधरले प्रतिकार गर्ने धम्की दिएका दिए। त्यसपछि धरानमा सद्भाव भड्कन नदिन प्रहरीले हस्तक्षेप गरेको छ। सुनसरीका प्रमुख जिल्ला अधिकारी हुमकला पाण्डेले डेङ्गुको समस्या भोगिरहेका धरानबासीलाई विभिन्न पक्षबाट प्रदर्शन गर्ने भनिएपछि शान्ति सुरक्षाका लागि निशेषाज्ञा जारी गरिएको बताइन्। सुनसरी प्रहरीका प्रवक्ता डिएसपी राजकुमार राइले धरानको शान्तिसुरक्षा मजबुत बनाउन धरान छिर्ने प्रत्येक गौडा र मुख्य बजार क्षेत्रमा प्रयाप्त प्रहरी परिचालन गरिएको बताए। धरानमा ५ हजारभन्दा बढी जनपद प्रहरी र सशस्त्र प्रहरीले घेरा बन्दी गरी सुरक्षा चेक जाचलाई प्रभावकारी बनाएको छ। प्रहरीको सक्रियताका कारण धरानमा यातायातका साधन सञ्चालन भएको छैन भने पसलहरु पनि बन्द छ्न्। मानिसहरुको हिंडडुल पनि सामन्य छ। धरानका पूर्व मेयर मनोज मेन्याङबोले चार जात ३६ वर्ण मिलेर बसेका यहाँका बसिन्दालाई केही व्यक्तिहरुले सद्भाव भा्डन खोजेको बताए। उनले यस्ता क्रियाकलापले धरानको बदनाम हुने भएकाले सम्यमित हुन सबैलाई आग्रह गरेका छन्। धरानका मेयर हर्क सम्पाङले पनि एक अपील जारी गर्दै धरनको सद्भाव र एकतालाई जोड दिन सबैलाई आग्रह गरेका छन्। यता देशभरबाट आएका हिन्दु समर्थकहरुले धरानमा प्रदर्शन गर्न नपाएपछि इटहरीमा प्रदर्शन गर्ने तयारी गरेका छन्। कोशी प्रदेश प्रहरी प्रमुख डिआइजी राजेशनाथ बास्तोलाले कानुनविपरीतका क्रियाकलाप गर्नेहरुलाई पक्राउ गरी कडा कारवाही गर्ने चेतावनी दिएका छन्।
