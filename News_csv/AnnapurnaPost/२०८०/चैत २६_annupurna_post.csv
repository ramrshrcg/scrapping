शीर्षक,विवरण
मानिससहित सागुन जातका अवैध काठ बरामद,"गुलरिया : प्रहरीले सागुन जातका अवैध काठ कारोबारीको आरोपमा दुई जनालाई नियन्त्रणमा लिएको छ। काठसहित गुलरिया नगरपालिका वडा नम्बर ९ निवासी ३९ वर्षीय प्रमोद अहीर र २८ वर्षीय संजय यादवलाई नियन्त्रणमा लिएको हो। बर्दियाको गुलरिया९ रामनगर स्थित हनुमान चोकबाट ५६ दशमलव ६ क्युफिट काठसहित अहीरलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। गस्तीका क्रममा उनीहरूको साथबाट काठका अवैध ११ वटा गोलिया, भे १ प ६८४१, भे २ प २९२८, भे १ प ६७०४ र भे १० प ७६६ नम्बरको ४ वटा मोटरसाइकल गरी अन्दाजी १ लाख ९३ हजार २ सय रुपैयाँ बराबरको सामान बरामद गरिएको प्रहरीले जनाएको छ। रितपूर्वक फेला पारिएको मानिससहितको सामग्रीहरू आवश्यक अनुसन्धानका लागि डिभिजन बन कार्यालय बर्दियामा बुझाइएको उनले बताए।"
भारतबाट पाँच युवतीको उद्धार,"भैरहवा : नेपालको विभिन्न सिमानाकाबाट भारत पुगेका पाँच जना नेपाली युवतीहरूको उद्धार भएको छ। सामाजिक सञ्चालबाट अन्जान व्यक्तिको सम्पर्क आएर विभिन्न प्रलोभनमा परी भारत पुगेका युवतीहरू बेचबिखनको उच्च जोखिममा रहेको अवस्थामा उनीहरूलाई बिहार राज्यको बैशाली जिल्लाबाट उद्धार गरिएको केआइएन इण्डिया संस्था भारतका टिम लिडर नवीन जोशीले जानकारी दिए। उनले आफूहरूलाई घटनाबारे जानकारी पाएलगत्तै उद्धारका लागि प्रयास सुरु गरेको र उद्धार गरी स्वदेश फिर्ती गराइएको बताए। संस्थाले १४ देखि १७ वर्ष उमेर समूहका रहेका रुपन्देहीका दुई, पर्साका दुई र धनुषका एक जना युवतीको उद्धार गरी जिल्ला प्रशासन कार्यालय रुपन्देहीलाई बुझाएको छ। रुपन्देहीका प्रमुख जिल्ला अधिकारी (सीडीओ) गणेश अर्यालले एक कार्यक्रमका बीच युवतीहरूको मनोबल बढाउनका लागि खादा लगाएर स्वागत गरेका थिए। सिमानाकाबाट हुने मानव बेचबिखन नियन्त्रणका लागि राज्य र संस्थाहरूले आफ्नो दायित्व निर्वाह गरिरहेका छौँ सीडीओ अर्यालले भने, तर, यसबाट जोगिनका लागि आफू पनि सचेत हुनुपर्छ। उनले गिरोहलाई निस्तेज पार्नका लागि घटनाको जरोसम्म पुगेर अनुसन्धान गर्नका लागि प्रहरीलाई निर्देशन दिए। केआइएन ईण्डिया नेपाल कोर्डिनेटर इन्द्रराज भटट्राईले हाल मानव तस्करहरूले बचेबिखनको ट्रेण्ड परिवर्तन गरेर युवतीहरूलाई विगत जस्तो कोठीमा नराखी यौन व्यवसायमा लगाउने गरेको र सरकारलाई पटक पटक नेपाली युवती रहेको कोठी स्थलबारे जानकारी गराउँदा समेत केही नभएको गुनासो गरे। प्रहरीका अनुसार रुपन्देहीका दुई युवती जिल्लाको कर्करहवा नाकाबाट भारतका पुगेका थिए। भारतीय सीमा सुरक्षा बलले उनीहरूलाई सीमापार गर्नबाट रोकेर सशस्त्र प्रहरीलाई बुझाएको थियो। सशस्त्रले ती युवतीहरूलाई नाकामा मानव बेचबिखन विरुद्ध कार्य गरिरहेको एक संस्थालाई जिम्मा लगाएको थियो। तर, उक्त संस्थाले लापरबाहीपूर्ण अभिभावकको जिम्मा लगाउनुपर्ने ती दुई जना युवतीहरूलाई भारत नै पठाएको प्रहरीको प्रारम्भिक अनुसन्धानमा खुलेको छ। घटनाको अनुसन्धान भइरहेकोले युवतीहरूलाई भारत नै पठाइदिने संस्था नाम खुलाइएको छैन। मानव बेचबिखन नियन्त्रणका लागि पालिकाहरूले टोलस्तरसम्म सचेतना फैलाउनुपर्ने, विद्यालयका पाठ्यक्रमहरूमा अध्यापन गराउनुपर्ने, लगायत सरोकारवालाहरूले सुझाव राखेका थिए।"
"आगलागीमा घाइते बनेका सैनिक जवानको मृत्यु, एकको अवस्था गम्भीर",डोल्पा : डोल्पाको ठुलीभेरी४ को मष्टा भवानी सामुदायिक वनमा आगो निभाउने क्रममा घाइते भएका एक सैनिक जवानको मृत्यु भएको छ। उनको जिल्ला अस्पतालमा उपचारका क्रममा मृत्यु भएको डोल्पाका प्रहरी नायब उपरीक्षक हरिकृष्ण केसीले बताए। मृत्यु हुनेमा जुम्ला तातोपानी४ स्थायी घर भई देविदत्त गुल्म दुनैमा कार्यरत २८ वर्षीय हेमन्त रावल रहेको केसीको भनाइ छ। जिल्ला अस्पतालमै उपचाररत काभ्रे जिल्ला घर भएका ३८ वर्षीय जम्दार केशरबहादुर मगरको अवस्था चिन्ताजनक रहेको प्रमुख केसीले बताए। उनीहरूलाई उपचारका लागि नेपालगञ्जको भेरी अस्पताल लैजान आएको हेलीकोप्टर रात परेपछि सदरमुकाममै रहेको प्रहरी जनाएको छ। घाइते भएका ३० वर्षीय विजय कोइराला र २३ वर्षीय आशिष बुढालाई पहिलो चरणमा नेपाली सेनाको हेलीकप्टरमार्फत नेपालगञ्ज पठाइएको छ। आइतबार दिउँसो ब्यारेकको फोहोर जलाउने क्रममा अत्याधिक हावाहुरी लागेपछि आगो वनमा सल्किएको थियो।
टी२० विश्वकपका लागि नेपालको जर्सी सार्वजनिक,"काठमाडौं : नेपाल क्रिकेट संघ (क्यान)ले आइसीसी टी२० विश्वकपमा प्रयोग हुने राष्ट्रिय टोलीको नयाँ जर्सी सार्वजनिक गरेको छ। सोमबार काठमाडौंमा आयोजित कार्यक्रममा खेलकुदमन्त्री विराजभक्त श्रेष्ठ र राखेप सदस्य सचिव टंकलाल घिसिङले नेपालको नयाँ जर्सी सार्वजनिकरेका हुन्। क्यानले विश्वकपमा केल्मीले निर्माण गरेको नयाँ जर्सी प्रयोग गर्ने छ। कार्यक्रममा खेलकुदमन्त्री श्रेष्ठले खेल क्षेत्रको विकासका लागि सरकारले पछिल्लो समय निरन्तर काम गरिरहेको बताए। खेलकुदमा निजी क्षेत्रलाई पनि आवद्धता गर्न छलफल सुरु भइसकेको उनले बताए। मन्त्री श्रेष्ठले सबै जिम्मेवार र इमान्दारीपूर्वक अघि बढे यसमा निकै सुधार गर्न सकिने बताए। त्यस्तै राखेप सदस्यसचिव घिसिङले विश्वकपका लागि तयारी गर्न बजेटको कुनै कमी हुन नदिने बताए। टी२० विश्वकप आगामी जुनमा अमेरिका र वेस्ट इन्डिजमा हुँदैछ। नेपाली टोलीले सन् २०१४ पछि दोस्रोपटक विश्वकपमा सहभागिता जनाउन लागेको हो। विश्वकपमा नेपालसहित २० टोलीले सहभागिता जनाउँदैछन्। नेपाल रहेको समूह डीमा दक्षिण अफ्रीका, श्रीलंका, बंगलादेश र नेदरल्यान्ड्स छन्। शीर्ष दुईमा रहने हरेक समूहका दुई दुई टोली सुपर ८ मा पुग्नेछन्।"
वीरगन्ज नाकाबाट ६ लाख रकमसहित एक महिला पक्राउ,वीरगन्ज : भारतसँग सीमा जोडिएको वीरगन्ज नाकाबाट सशस्त्र प्रहरीले श्रोत नखुलेको ६ लाख नेपाली रुपैयाँसहित एक महिलालाई पक्राउ गरेको छ। पक्राउ पर्नेमा वीरगन्ज महानगरपालिका१६ नगवाकी ३७ वर्षीया मालतीदेवी सोनारिन् रहेकी छन्। सोमबार भारतको रक्सौफबाट पैदल वीरगन्ज आउँदै गरेकी सोनारिन्लाई वीरगन्ज१६ स्थित शंकराचार्य गेट नजिकै सशस्त्र प्रहरीले शंका लागेर चेकजाँच गरेको थियो।त्यसक्रममा उनको साथबाट श्रोत खुलाउन नसकेको नेपाली १ हजार दरको नोट ६ सय थान अर्थात ६ लाख रुपैयाँ बरामद भएको पर्साका सशस्त्र प्रहरी उपरीक्षक किशन कर्मचार्यले बताए। महिलाको साथबाट बरामद रकम हुण्डीको कारोबारमा प्रयोग गरिएको रकम रहेको सशस्त्र प्रहरीको आशंका छ। रकमसहित नियन्त्रणमा लिइएकी सोनारिन्लाई आवश्यक कारबाहीका लागि सोमबार नै वीरगन्ज भन्सार कार्यालयमा बुझाइएको सशस्त्र प्रहरी उपरीक्षक कर्मचार्यले जानकारी दिए।
"रञ्जिताको अर्को एक्सन घनश्यामको जिम्मेवारी खोसियो, कैलाश बने दलका नेता",काठमाडौं : नागरिक उन्मुक्ति पार्टीकी अध्यक्ष रञ्जिता श्रेष्ठले सुदूरपश्चिम प्रदेश संसदीय दलका नेता घनश्याम चौधरीको जिम्मेवारी खोसेकी छन्। सभामुख भीमबहादुर भण्डारीलाई पत्र लेखेर उनले घनश्यामको जिम्मेवारी खोसेकी हुन्। पार्टीको निर्देशन पालना नगरेको भन्दै उनले घनश्यामलाई हटाएर कैलाश चौधरीलाई दलको नेताको जिम्मेवारी तोकेकी हुन्। कैलाश रञ्जिता पक्षकी सांसद हुन् भने घनश्याम रेशम चौधरी पक्षका हुन्। अध्यक्ष श्रेष्ठले संसदीय दलको विधान तयार नभएकाले केन्द्रीय समितिको चैत २५ गते बसेको निर्णयअनुसार कैलाश चौधरीलाई संसदीय दल नेताको हैसियतमा काम गर्ने निर्णय भएको जानकारीसमेत गराएकी छन्। यसअघि उनले रेशम पक्षका समानुपातिक सांसद इन्दिरा गिरीको जिम्मेवारी खोसेकी थिइन्। प्रदेश सचिवालयले सोमबारमात्र गिरी पदमुक्त भएको सूचना टास गरेको थियो।
वृद्धावृद्धालाई खाद्यान्न सामग्री वितरण,"नुवाकोट : नुवाकोटको देवीघाटमा रहेको देवीघाट ज्येष्ठ नागरिक अध्ययन प्रतिष्ठानमा रहेका वृद्धवृद्धालाई खाद्यान्न सामग्री वितरण गरिएको छ। माझीटारका अर्याल परिवारले वृद्धाश्रममा रहेका वृद्धवृद्धालाई खाद्यान्न लगायतका सामग्री वितरण गरेका हुन्। विदुर नगरपालिका५ माझीटारका समाजसेवी राजेन्द्र अर्यालको परिवारले आफ्नो परिवारका सदस्य स्व सौगात अर्यालको स्मृतिमा देवीघाटस्थित ज्येष्ठ नागरिक संरक्षण तथा अध्ययन प्रतिष्ठानमा आश्रित ३५ जना वृद्धवृद्धाहरुलाई खाद्यान्न तथा नगद सहयोग गरेका हुन्। त्यसक्रममा अर्याल परिवारले प्रतिष्ठानमा आश्रित सबै वृद्धवृद्धालाई जनही पाँच सय पाँच रुपैयाँ नगदसमेत प्रदान गरे। उनीहरुका लागि पाँच बोरा चामल, आलु १ बोरा, आटा १ बोरा, चिनि १५ केजी, दाल १ बोरा तथा फलफूल उपलब्ध प्रदान गरिएको छ।"
हल्का विषयमा संसदीय समिति बनाउँदै जाने हो भने गलत नजिर स्थापित हुन्छ : एमाले,"काठमाडौं : नेकपा एमालेले नेपाली कांग्रेसले माग गरेको संसदीय छानबिन समिति नबन्ने बताएको छ। हल्का विषयमा पनि संसदीय छानबिन समिति बनाउँदै जाने हो भने गलत नजिर स्थापित हुने एमालेको भनाइ छ। सभामुख देवराज घिमिरेले बोलाएको चार दलको बैठकपछि एमाले प्रमुख सचेतक महेश बर्तौलाले कांग्रेसले राजनीतिक पूर्वाग्रह राखेर छानबिन समिति बनाउनुपर्ने अडान लिएको बताए। कांग्रेसको माग तथ्य र प्रमाणमा आधारित नरहेको उनको भनाइ छ। 'कांग्रेसले माग गरेको संसदीय छानबिन समिति तथ्य र प्रमाणमा आधारित छैन। राजनीतिक पूर्वाग्रह राखेर माग गरिएको संसदीय समिति बन्दैन,' बर्तौलाले भने, 'यस्ता हल्का विषयमा संसदीय समिति बनाउँदै जाने हो भने गलत नजिर स्थापित हुन्छ भन्ने एमालेको अडान हो।' उनले छानबिनको विकल्प रहे पनि कांग्रेसको संसदीय छानबिन समिति बनाउनैपर्ने अडान जायज नरहेको बताए। 'हामीले मागमा पुनर्विचार गर्न आग्रह गरेका हौं। उहाँहरूले अड्डी कसेर बस्नुभएको छ। त्यसैले पनि प्रतिपक्षीले उठाएको विषय न्योचित छैन,' उनले भने। प्रमुख सचेतक बर्तौलाले संसदका विभिन्न विषयगत समिति रहेको र उक्त विषय सम्बन्धित जुनसुकै समितिमा पनि छलफल गर्न तयार रहेको बताए। 'संसदका १० वटा समितिहरू छन्। त्यहीँ पनि यो विषय छलफल गर्न सकिन्छ। सरकारलाई सुझाव दिने धेरै ठाउँहरू छन्। त्यो हुँदाहुँदै गलत तरिका नअपनाउन भनेका हौं,' उनले भने। उनले मंगलबार बस्ने संसद बैठक कार्यतालिका अनुसार नै चल्ने बताए। मुठभेड ननिम्त्याउ कांग्रेसलाई आग्रह गरिएको उनको भनाइ छ। 'सरकारका अन्य थुप्रै स्थापित मेकानिज्महरू छन्। त्यहाँबाट छानबिन गर्ने र पीडितलाई न्याय दिन एमाले सधैं तयार छ। लामो संसदीय इतिहास बोकेको पार्टीले संसदलाई मुठभेडतर्फ लाने प्रयास गर्नुहुन्न,' उनले भने।"
अन्तरप्रदेश खेलकुद : कोशीले जित्यो ७ स्वर्णसहित १६ पदक,"चितवन : चितवनको भरतरपुरमा जारी प्रथम संस्करणको अन्तरप्रदेश राष्ट्रिय खेलकुद प्रतियोगितामा कोशी प्रदेशले उत्कृष्ट सुरुआत गरेको छ। सोमबारबाट सुरु भएका विविध प्रतिस्पर्धामा १६ पदकसहित कोशीले उत्कृष्ट सुरुआत गरेको हो। कोशीले ७ स्वर्ण, तीन रजत र ६ कास्य गरी १६ पदक जितेको प्रदेश खेलकुद विकास बोर्डका सदस्यसचिव हंशराज वाग्लेले जानकारी दिए। उनका अनुसार अरू प्रतियोगितामा पनि कोशीले अग्रता बनाएको छ। सोमबार भएको तेक्वान्दो खेलको सिंगल पुम्सेतर्फ कोशीकी सुशीला राईले स्वर्ण जितिन्। भरतपुर कबर्डहलमा भएको स्पर्धामा तीन खेलाडीमाथि हाबी बनेर राईले स्वर्ण जितेकी हुन्। महिलाको १८ देखि ३० वर्षसम्मको उमेर समूहमा राईले स्वर्ण दिलाएकी हुन्। यस्तै, पियर पुम्सेतर्फ विवेक राई र सुशीला राई प्रथम हुँदै स्वर्ण जितेका छन्। ग्रुप पुम्से महिलामा सुशीला राई, शान्ति राई र सुविक्षा राईको समूहले स्वर्ण हात पार्दा पुरुषतर्फ विवेक राई सुदेश राई, टेकप्रसाद लिम्बू प्रथम भए। एथ्लेटिकतर्फ त्रिपल जम्पतर्फ कोशीकी रोजिना कुमालले स्वर्ण हात पारिन्। कराते ८४ किलो उमेर समूहमा ईश्वर धनराईले स्वर्ण जिते भने सय मिटर महिला दौडमा दोस्रो हुँदै आरती चौधरीले रजत पदक जितिन्। पुरुष सय मिटर दौडमा सुमित गच्छदारले रजत पदक हात पारे। त्यस्तै, करातेको सिंगल कातातर्फ विवेक राईले रजत जिते सिंगल महिला कातातर्फ रोश्मा राईले रजत हात पारे। करातेकै सिंगल फाइटिङमा ५० केजी तौल समूहमा दिव्या तामाङले रजत जितिन्। यस्तै, सिंगल पुम्से विधामा पुरुषतर्फ तेस्रो हुँदै विवेक राईले कास्य जिते। स्वीमिङतर्फ भने कोशीले तीन कास्य जितेको छ भने तेक्वान्दोमा दुई कास्य हात पारेको छ। पदक जित्ने खेलाडीलाई प्रोत्साहन प्रदान गर्न कोशी प्रदेश खेलकुद विकास बोर्डका सदस्यसचिव हंशराज वाग्लेले व्यक्तिगत रूपमा नगदसहित पुरस्कृत गरेका थिए। नगद पुरस्कार दिँदै वाग्लेले छोटो समयको क्लोज क्याम्पका कारण प्रदेशका खेलाडीहरूले उत्कृष्ट नतिजा ल्याएको बताए। तथापि, आयोजक बागमती खेलकुद विकास परिषद्ले समाचार तयार पार्दासम्मको आधिकारिक नतिजा भने सार्वजनिक गर्न सकेको छैन। यसबाट आयोजकको सूचना संयन्त्र कमजोर भएको बुझिएको प्रशिक्षकहरूले गुनासो गरेका छन्। यसैगरी, महिला फुटबलतर्फ गण्डकी प्रदेशलाई हराउँदै कोशीले विजयी सुरुआत गयो। सोमबार बखान स्मृत रंगशालामा भएको खेलमा गण्डकीलाई ८० गोलान्तरको फराकिलो जित निकालेको कोशीले सेमिफाइनलमा स्थान बनायो। कोशीको जितमा जेनिफर मगरले तीन गोल गर्दा सञ्जुमाया तामाङ र समीक्षा मगरले दुईदुई र ममता राउतले एक गोल गरिन्। अब, मंगलबार कोशीले फाइनल प्रवेशका लागि मधेसको सामना गर्ने छ। पुरुष फुटबलमा कोशीले मधेसलाई २० गोलले हराउँदा वसन्त ओझा र स्मिथ तामाङले एकएक गोल गरे। हेटौंडाको गौरीतारा रंगशालामा मधेसलाई हराएको कोशीले सेमिफाइनलमा प्रवेश गर्यो। महिला क्रिकेटतर्फ फाइनल पुगेको कोशीले स्वर्ण पदकका लागि मंगलबार सुदूरपश्चिमसँग प्रतिस्पर्धा गर्ने छ। पुरुष भलिबलतर्फ भने पहिलो चरणको खेलमा कोशीले गण्डकीमाथि चार सेटमध्ये तीन सेटमा जित निकाल्यो। बागमती प्रदेश खेलकुद विकास परिषद्को आयोजना र भरतपुर महानगरपालिकाको समन्वयमा जारी प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। सोमबारबाट सुरु भएका विविध नौ वटा स्पर्धामा सहभागिता जनाउन कोशीबाट दुई सय २१ खेलाडीसहित दुई सय ५३ चितवन आएका छन्। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुनेछ। प्रतियोगिताको समापन समारोह गौरीटार रंगशाला हेटौंडामा वैशाख १ गते हुनेछ। प्रतियोगितामा पाँच हजार खेलाडी तथा अफिसियल सहभागी भएका छन्।"
सुनसरीलाई तेस्रो हिले बक्रकुण्ड गोल्डकपको उपाधि,"धनकुटा : धनकुटा नगरपालिका१ हिलेमा सम्पन्न तेस्रो हिले बक्रकुण्ड गोल्डकपको उपाधि सुनसरीले जितेको छ। सोमबार हिले खेलमैदानमा सम्पन्न फाइनल खेलमा इलामलाई टाइब्रेकरमा ५३ गोलअन्तरले पराजित गर्दै सुनसरीले उपाधि जितेको हो। उपाधिसँगै सुनसरीले नगद १ लाख रुपैयाँ सहित ट्रफी र मेडल प्राप्त गर्यो। त्यस्तै उपविजेता बनेको इलामले नगद ५० हजार रुपैयाँसहित ट्रफी र मेडलमा चित्त बुझायो। निर्धारित समयमा दुवै टिमबाट दुईदुई गोल भएपछि खेल टाइव्रेकरमा धकेलिएको थियो। टाइव्रेकरमा सुनसरीका पाँचै जना खेलाडीले गर्दा इलामका एक जनाको प्रहार पोस्ट माथिबाट बाहिरिएको थियो। सुनसरीका मिलन लिम्बूले गोल गर्दै आफ्नो टिमलाई सुरुवाती अग्रता दिलाए। विपक्षी टिम इलामका डिफेन्डरहरू बीच तालमेल नमिलेको फाइदा उठाउँदै उनले गोल गरेका थिए। पहिलो गोल गरेको केही समयपछि पुनः मिलन नै अर्को गोल थप्दै आफ्नो टिमको अग्रता दोब्बर बनाए। रोमन लिम्बूले उपलब्ध गराएको पासलाई सदुपयोग गर्दै उनले गोल गरेका थिए। २ गोलले पछि परेको स्थितिमा सुनसरीका खेलाडीले आत्मघाती गोल गर्दै इलामले अग्रता २१ बनाएको थियो। इलामका शौरभ कार्कीको प्रहार सुनसरीका रोमन लिम्बूको खुट्टा लाग्दै आफ्नै गोलपोस्ट तिर छिरेको थियो। दोस्रो हाफमा इलामका शौरभ कार्कीले गोल गर्दै खेल बराबरीमा ल्याएका थिए। त्यसपछि दुवै टिमबाट गोल हुन सकेन। दुवै टिमबाट २२ गोल भई खेल बराबरीमा सकिएपछि टाइब्रेकरमा धकेलिएको थियो। टाइब्रेकरमा सुनसरीको तर्फबाट मिलन लिम्बू, नितेश लिम्बू, सुवास, सनिर तामाङ, दोर्जे तामाङले गोल गरेका थिए। इलामको तर्फबाट शौरभ कार्की, सुशील सुब्बा र मौसम राईले गोल गरेका थिए। भने नवराज राईको प्रहार पोस्ट माथिबाट बाहिरिएको थियो। प्रतियोगिताको सर्वोत्कृष्ट खेलाडी इलामका मिङ्मा गुरुङ घोषित भए। त्यस्तै प्रतियोगिताभर ४ गोल गर्दै सुनसरीका मिलन लिम्बु सर्वाधिक गोलकर्ता र उत्कृष्ट गोलकीपर विपिन मगर घोषित भए। खेलाडीहरूलाई धनकुटा नगरपालिका नगरप्रमुख चिन्तन तामाङ लगायतले पुरस्कार वितरण गरेका थिए। हिलेस्थित धार्मिक स्थल बक्रकुण्ड मन्दिरका नाममा हिले फुटबल क्लबले तीन वर्षअघिदेखि प्रतियोगिता सञ्चालन गर्दै आइरहेको छ। गत चैत २३ गतेदेखि सञ्चालन प्रतियोगिता आयोजक धनकुटा सहित मोरङ, सुनसरी, झापा, इलाम, संखुवासभा, तेह्रथुम र सप्तरी जिल्ला गरी आठ टिमको सहभागिता रहेको क्लबका सचिव अर्जुन शाहीले बताए।"
कोशीको मुख्यमन्त्रीमा एमालेका हिक्मत कार्कीको दाबी पेस,"उदयपुर : केन्द्रीय सरकारमा गठबन्धन फेरबदल भएसँगै कोशी प्रदेशमा एमाले संसदीय दलका नेता हिक्मतकुमार कार्कीले मुख्यमन्त्रीमा दाबी पेश गरेका छन्। कोशीमा कार्कीलाई मुख्यमन्त्री बनाउन एमाले र माओवादीका बहुमत सांसदहरूले सोमबार हस्ताक्षरसहित प्रदेश प्रमुखसमक्ष दाबी प्रस्तुत गरेका हुन्। केदार कार्की नेतृत्वको सरकारलाई दिएको समर्थन फिर्ता लिएको नेकपा एमालेका ३९ सांसद र सरकारमै सहभागी भएको नेकपा माओवादीका तीन मन्त्रीकी राजिनामा तथा समर्थन फिर्तासँगै अर्को वैकल्पिक सरकार गठन गर्न कानुनी आधारसहितको दावि पेस गरेका हुन्। कांग्रेसका कार्की नेतृत्वको प्रदेश सरकार संविधानको धारा १६८ (५) अन्तरगत बनेको हो। उनी संसदीय दलको नेताको रूपमा नभइ प्रदेश सभा सदस्यको हैसियतमा २७ पुस २०८० मा मुख्यमन्त्री बनेका थिए। एमालेका सदस्यहरूले प्रदेश प्रमुख परशुराम खापुङलाई बुझाइएको पत्रमा सर्वोच्च अदालतको २०७८ असार २८ को फैसलालाई नजिरका रूपमा उल्लेख गरिएको छ। एमाले संसदीय दलका प्रमुख सचेतक रेवतिरमण भण्डारीले सर्वोच्चको संवैधानिक इजलासको उक्त फैसलाले नेपालको संविधानको धारा ७६ को उपधारा (१) देखी (७) सम्मको प्रावधानहरूको उल्लेख गर्दै संघीय सरकारको गठन विघटनको बारेमा व्याख्या गरेको भन्दै ध्यानाकर्षण गराए। उनले संविधानको धारा ७६ र सो धाराका उपधाराहरू र प्रदेश सरकारको गठन तथा विघटनसम्बन्धी व्यवस्था हुबहु जस्ताको तस्तै मिल्दोजुल्दो भएको अर्थात धारा ७६ को व्याख्या गर्दा जे जस्ता सिद्धान्त प्रतिपादन भए सोही सिद्धान्त धारा १६८ मा पनि जस्ताको तस्तै लागू हुने दाबी गरेका हुन्। उक्त फैसलाको बुँदा बुँदा नम्बर ८६ मा संविधानको धारा ७६ को उपधारा (५) मा रहेको प्रावधानले दलीय समर्थनको आधारमा मात्र प्रधानमन्त्री पदमा नियुक्ति हुने कुरालाई शर्तको रूपमा उल्लेख गरेको नदेखिने व्याख्या छ । सोही बुँदामा भनिएको छ, यस उपधारा अनुसार प्रदान गरिने समर्थन वा व्यक्त गरिने विश्वास दलीय निर्णयको आधारमा पनि गर्न सकिन्छ, साथै प्रतिनिधि सभाका सदस्यहरूले आफ्नो स्वतन्त्र विवेक र बुद्धिमत्ता प्रयोग गरेर पनि समर्थन वा विश्वास व्यक्त गर्न सक्ने देखिन्छ। यसरी दिइएको समर्थन वा विश्वास चिरस्थायी नै हुनु पर्दछ भन्ने पनि हुँदैन, अवस्था र परिस्थिति अनुसार दिइएको दलीय वा व्यक्तिगत समर्थन फिर्ता लिन पनि सकिन्छ। सरकार गठनको विकल्प रहेसम्म संसद् विघटन गरेर राजनीतिक अस्थिरता आउन नदिने अभिप्रायबाट धारा ७६ (५) को व्यवस्था संविधानमा समावेश गरिएको पनि स्पष्ट उल्लेख छ। एमालेले सर्वोच्चको सोही व्याख्यालाई टेकेर मुख्यमन्त्री केदार कार्कीले बहुमत सदस्यको विश्वास गुमाई सकेकोले कोशी प्रदेश सभाका बहुमत सदस्यहरू एमालेका प्रदेश सभा संसदीय दलका नेता हिक्मत कुमार कार्कीलाई अर्को वैकल्पिक सरकारको नेतृत्व गर्न कोशी प्रदेश सरकार मुख्यमन्त्री पदमा नियुक्तिका लागि आवश्यक प्रकृया अगाडि बढाउन प्रदेश प्रमुख समक्ष अनुरोध गरिएको हो। एमालेले मुख्यमन्त्री कार्कीलाई २०८० कात्तिक १ गते दलका सरकारमा सहभागी भएका माओवादी केन्द्रका मन्त्रीहरूले समेत पदबाट राजीनामा दिइसकेको र समर्थन फिर्ता लिएका कारण सरकार पूर्ण रुपमा अल्पमतमा परेको जनाएको छ। कोशीमा सरकार गठनका लागि ४७ सांसद चाहिन्छ। एमाले र माओवादीले मुख्यमन्त्री केदार कार्कीमाथिको समर्थन फिर्ता लिएपछि सरकार अल्पमतमा परेको छ। हिक्मतलाई मुख्यमन्त्री बनाउन एमालेका ४० र माओवादीका १३ गरी ५३ सांसदको हस्ताक्षर प्रदेश प्रमुख कार्यालयमा पुगेको छ।"
"नेशनल मेडिकल कलेजमा महानगरको छापा, एमडी अन्सारीसहित दुई पक्राउ","वीरगन्ज : वीरगन्जको नेशनल मेडिकल कलेज तथा शिक्षण अस्पतालका प्रबन्ध निर्देशक शहनवाज हुसेन अन्सारी र ल्याब प्रमुख सन्जय साहलाई प्रहरीले नियन्त्रणमा लिएको छ। मेडिकल कलेजको ल्याब र फार्मेसीमा म्याद गुज्रिएको औषधि र केमिकल फेला परेपछि प्रहरीले दुवैलाई नियन्त्रणमा लिएको हो। दुवै जनालाई नियन्त्रणमा लिएर जिल्ला प्रहरी कार्यालय पर्सामा राखिएको पर्साका प्रहरी प्रवक्ता प्रहरी नायब उपरीक्षक केशर न्यौपानेले जानकारी दिए। सोमबार दिउँसो वीरगन्ज महानगरपालिकाको बजार अनुगमन समितिले मेडिकल कलेजको ल्याब र फार्मेसीमा छापा मारेको थियो। त्यसक्रममा ल्याबमा बिरामीको उपचारमा प्रयोग भइरहेका अवस्थामा म्याद गुज्रिएका केमिकल र फार्मेसीमा पनि म्याद गुज्रिएका औषधि भेटिएको अनुगमन समितिका सदस्य तथा महानगरका कार्यपालिका सदस्य कन्हैया ठाकुरले बताए। अनुगमन टोलीमा पर्साका प्रहरी उपरीक्षक कुमोध ढुंगेल पनि सहभागी थिए। मेडिकल कलेजको ल्याब र फार्मेसीमा गरी म्याद गुज्रिएका ४० भन्दा बढी प्रकारका केमिकल र औषधि बरामद गरिएको पटेलले जानकारी दिए। उनले भने,ल्याबमा बिरामीको रगत परीक्षणमा प्रयोग गरिने केमिकलहरू म्याद गुज्रिएको भेटियो। फ्रिजमा राखिएका केमिकल पनि म्याद गुज्रिएको भेटियो। सन् २०२१ फेब्रुअरीमै डेट एक्स्पायर भएका केमिकलहरू भेटिए। यस्तै फार्मेसीमा पनि विभिन्न प्रकारका औषधिहरू डेट एक्स्पायर भएको फेला पर्यो। ल्याब र फार्मेसीमा म्याद गुज्रिएका केमिकल र औषधि फेलापरेपछि अनुगमन टोलीमा सहभागी रहेका प्रहरी उपरीक्षक ढुंगेलले प्रबन्ध निर्देशक अन्सारी र ल्याब प्रमुख साह दुवैलाई नियन्त्रणमा लिएर जिल्ला प्रहरी कार्यालयमा लगेको ठाकुरले जानकारी दिए। यता पर्साका प्रहरी प्रवक्ता प्रहरी नायब उपरीक्षक न्यौपानेले पनि अन्सारी र साहलाई प्रहरीले नियन्त्रणमा लिएको पुष्टि गरे। उनले भने,ल्याब र फार्मेसीमा म्याद गुज्रिएका केमिकल र औषधि भेटिएपछि दुवै जनालाई प्रहरीले नियन्त्रणमा लिएको हो। अहिले जिल्ला प्रहरी कार्यालयमा राखिएको छ। म्याद गुज्रिएका केमिकल र औषधिपनि प्रहरीले नियन्त्रणमा लिएको छ। यस बारेमा थप अनुसन्धान भइरहेको पनि उनले बताए। मेडिकल कलेजमा सोमबार छापा मार्न गएको महानगरको अनुगमन टोलीमा प्रहरी उपरीक्षक ढुंगेलसँगै वीरगन्ज उद्योग वाणिज्य संघका सचिव मनोज दास, जिल्ला प्रशासन कार्यालय पर्साका प्रतिनिधि ब्रम्हदेव यादव , घरेलु तथा साना उद्योग कार्यालय पर्साका सन्जय महतो ,औषधि व्यवस्था विभाग, महानगरको स्वास्थ्य शाखाका स्वास्थ्यकर्मी लगायतको पनि सहभागिता थियो।"
"डोल्पामा आगो निभाउने क्रममा चार सैनिक घाइते, हेलिकोप्टरबाट उद्धार","डोल्पा : हिमाली जिल्ला डोल्पामा सामुदायिक वनमा लागेको आगो निभाउने क्रममा नेपाली सेनाका चार जना घाइते भएका छन्। ठुलिभेरी नगरपालिका४ मा पर्ने मष्टा भवानी सामुदायिक वनमा आइतबार दिउँसो सल्किएर निभाइसकेको आगो सोमबार पुनः आगो फैलिएपछि निभाउने क्रममा देवीदत्त गण भदालेका चार सैनिक जवान घाइते भएका हुन्। घाइते हुनेमा ३० वर्षीय विजय कोइराला, ३८ वर्षीय जमदार केशर बहादुर मगर,२८ वर्षीय जवान हेमन्त रावत र २३ वर्षीय जवान आशिष बुढा रहेको संग्राम सार्दुल गुल्म सुलिगार्डका सेनानी अशोक कुमार कार्कीले जानकारी दिए। आइतबार निभाइसकेको आगो सोमबार पुन सुरु भएपछि सैनिकहरू निभाउन गएका थिए। जसमध्ये दुई जनाको अवस्था गम्भीर रहेको सेनानी कार्कीले बताए। पहिलो चरणमा घाइते दुई जनाको हेलिकोप्टरबाट उद्धार गरेर नेपालगञ्ज लगिएको बाँकी दुई जना उद्धारका लागि हेलिकोप्टर आउन लागेका उनले बताए। सैनिकहरू आगो निभाउने क्रममा वरिपरिबाट हावाको बेगसँगै आगो आएपछि खोल्सामा रहेका जवान पोलिएको सेनाले जनाएको छ। आइतबार देविदत्त गुल्मका सैनिक जवानहरूले आसपासको फोहोर जलाउने क्रममा आगो नजिकैको वनमा सल्किएपछि आगलागी सुरु भएको थियो।"
सुदूरपश्चिमका पहाडी जिल्लामा ९५ प्रतिशत पाठ्यपुस्तक आपूर्ति,"धनगढी : सुदूरपश्चिममा पहाडी जिल्लाका ९५ प्रतिशत बालबालिकाका लागि पाठ्यपुस्तक वितरण भएको छ। जनक शिक्षा सामग्री केन्द्र लिमिटेडले यसवर्ष भने शैक्षिक सत्र सुरु हुनुअघि नै पाठ्यपुस्तक पुर्याएको हो। पहाडी ७ जिल्लामा ९५ प्रतिशत पाठ्यपुस्तक पुगिसकेका छन्। केही स्थानीय तहबाट विद्यालयको खातामा रकम आई नसकेकाले अलिअलि बाँकी छन्, अधिकांश स्थानमा पाठ्यपुस्तक पुगिसकेका छन्, जनक शिक्षा सामग्री केन्द्र लिमिटेड धनगढीका प्रमुख राम बहादुर कुँवरले भने। प्रदेशका ९ जिल्लामा १९ लाख पाठ्यपुस्तक आवश्यक रहेकोमा सोमबारसम्म झण्डै साढे १० लाख पाठ्यपुस्तक वितरण भइसकेका छन्। जनक शिक्षाको पाठ्यपुस्तक आपूर्ति प्रतिको खटाई देखेर पुस्तक बिक्रेता नै अचम्मित भएका छन्। यसपालिको जस्तो सिस्टमको वितरण अहिलेसम्म कहिल्यै भएन। सेटमा सबै किताब पाउन थालेका छन्। एकै बिलमा माग अनुसारका पुस्तक पाइएका छन्, बझाङको बुंगल स्टेशनरीका सञ्चालक दीपक बहादुर कुँवरले भने। जनक शिक्षाको धनगढीमा रहेको प्रदेश कार्यालयले चैतको १४ गतेदेखि बाजुराबाट पाठ्यपुस्तक वितरण गरेको सुरु गरेको थियो। बाजुरामा १ लाख २७ हजार आवश्यक रहेकोमा त्यहाँ १ लाख १० हजार किताब पुगिसकेका छन्। दार्चुला, डडेलधुरा, डोटी, अछाम, बैतडी र बझाङका पनि अधिकांश दुर्गम भेगमा मागको ९५ प्रतिशत पुस्तक पुगिसकेका छन्। आइतबार देखि जनक शिक्षाले कैलाली र कञ्चनपुरका लागि पुस्तक वितरण सुरु गरेको छ। यसपालि ऐच्छिक विषयका पुस्तक पनि सेटमै पाइएका छन्। विगतमा ऐच्छिकका लागि भएपनि दुईतीन पटक आउनुपर्थ्यो, दुर्गा पुस्तक भण्डार कञ्चनपुरका सञ्चालक राजेन्द्र प्रसाद बोहराले भने। जनक शिक्षाले सुदूरपश्चिमका ९ जिल्लामा १९ लाख पाठ्यपुस्तक बिक्री हुने अनुमान गरेको छ। त्यसमध्ये कैलालीमा सवा ६ लाख र कञ्चनपुरमा पौने ३ लाख गरी झण्डै ९ लाख पाठ्यपुस्तक बिक्रीको अनुमान छ। सुगमका जिल्ला भएकाले जनक शिक्षाले कैलाली र कञ्चनपुरको वितरण आइतबारदेखि मात्रै गरेको हो। ९ जिल्लामध्ये आधा पुस्तक कैलाली र कञ्चनपुरमा मात्र खपत हुने भएकाले यी दुई जिल्लाका लागि पालिका अनुसारको तालिका बनाएको छु। धनगढी उपमहानगरमा मंगलबार पुस्तक वितरण हुनेछन्, जनक शिक्षा सामग्री केन्द्र लिमिटेड धनगढीका प्रमुख राम बहादुर कुँवरले भने।"
कांग्रेसको बालहठ स्वीकारिँदैन : रास्वपा,"काठमाडौं : राष्ट्रिय स्वतन्त्र पार्टी (रास्वपा)का प्रमुख सचेतक सन्तोष परियारले कांग्रेसको बालहठ आफूहरूले नसहने बताएका छन्। सभामुख देवराज घिमिरेको बोलाएको चार दलको बैठकपछि सञ्चारकर्मीसँग कुरा गर्दै उनले कांग्रेसले कुटिल चाल चालेको बताए। 'सभामुखले पहलकदमी लिनुभएको छ। त्यो सकारात्मक कुरार हो। तर, बैठक सहमति नजिक पनि पुगेन। कांग्रेस संसदीय छानबिन समितिको मागमै अडिको छ। एक खालको बालहठजस्तो भयो। कांग्रसको यो कुटिल चाल हो। हामो त्यो कदापि हुन दिँदैनौं,' उनले भने। उनले संसदीय समिति बनाएर सरकारमा बसे पनि हुन्छ भन्ने कांग्रेसको बक्तव्य ठीक नभएको बताए। उनले व्यक्तिमाथि मिथ्या आरोप लगाएर कांग्रेजस्तो लामो समय संसदमा रहेको दलले गर्न नमिल्ने बताए। उनले रास्वपा लोकतान्त्रिक अभ्यासमा विश्वास गर्ने भन्दै कसैलाई छेकबार गरेर नबस्ने बताए। प्रमुख सचेतक परियारले भावनामा जोडेर कसैलाई अपराधी बनाउन नमिल्ने बताए। 'भावनामा जोडेर कसैलाई कारबाही गर्न सकिन्छ? कांग्रेस आफैं हिजो सरकारमा थियो। त्यतिबेला किन समिति बनाएन?,' उनले प्रश्न गरे। उनले संसदलाई मुटभेडको स्थितिमा पुर्याउन नहुने बताए।"
"मुठभेडको स्थितिमा संसद, सभामुखले बोलाएको चार दलको बैठक निष्कर्षविहीन","काठमाडौं : सभामुख देवराज घिमिरेले संसदमा प्रतिनिधित्व गर्ने प्रमुख चार दलसँग छलफल गरेका छन्। प्रमुख प्रतिपक्षी दल नेपाली कांग्रेसले संसदीय छानबिन समिति बनाउनुपर्ने अडान कायमै रहेको बताएपछि बैठक निष्कर्षविहीन बनेको छ। सहकारी ठगीमा उपप्रधान एवं गृहमन्त्री रवि लामिछानेको संलग्नता देखिएको भन्दै कांग्रेसले संसदीय छानबिन समिति बनाउनुपर्ने माग गर्दै आएको छ। उक्त माग पूरा नभएपछि गृहमन्त्री लामिछानेलाई रोस्टममा जानसमेत रोक लगाउने कांग्रेसको तयारी छ। संसदमा भोलि (मंगलबार) गृहमन्त्री लामिछानेले राजनीतिक दलसम्बन्धी संशोधित विधेयक पेस गर्ने कार्यसूची छ। त्यसैले बैठकमा कुनै अवरोध नहोस् भनेर सभामुख घिमिरेले संसदमा रहेका प्रमुख चार दलसँग छलफल गरेका हुन्। कांग्रेसका प्रमुख सचेत रमेश लेखकले लाखौं नेपाली नागरिकको बचत अपचलन भएको र त्यसमा बहालवाला मन्त्रीहरूको संलग्नता रहेकाले संसदीय छानबिन समिति बनाउनुपर्ने माग गरेको प्रस्ट्याए। उनले जबर्जस्ती संसद सञ्चालन गरिए अवरुद्ध पार्ने संकेतसमते गरे। 'हालसम्म संसद चल्न दिएका छौं। गैरजिम्मेवार ढंगले प्रस्तुत भएका छैनौं। त्यति गर्दासमेत सरकार गम्भीर हुन सकेको छैन। अब संसदमा कुनै बैठक र काम कारबाही अवरुद्ध भयो भने त्यसको जिम्मेवार सरकार नै हुन्छ,' उनले भने। यता सत्ता साझेदार दल नेकपा एमालेका प्रमुख सचेतक महेश बर्तौलाले संसदीय छानबिन समिति नबन्ने बताए। उनले हल्का विषयमा पनि संसदीय छानबिन समिति बनाउँदै जाने हो भने गलत नजिर स्थापित हुने बताए। उनले लामो संसदीय इतिहास बोकेको नेपाली कांग्रेसलाई राजनीतिक पूर्वाग्रह नराख्न आग्रह गरे। त्यस्तै माओवादी केन्द्रका प्रमुख सचेतक हितराज पाण्डेले गृहमन्त्री लामिछानेले भोलि विधेयक पेस गर्ने कार्यतालिका रहेको र त्यहीबेला आफूमाथि उठेको प्रश्नको जवाफ दिने बताए। यता राष्ट्रिय स्वतन्त्र पार्टीले कांग्रेसले सभापति लामिछानेमाथि मिथ्या आरोप लगाएको बताएको छ। आफूहरू लोकतान्त्रिक अभ्यासमा विश्वास गर्ने भएकाले कांग्रेसको आरोप नसहने रास्वपाको भनाइ छ। 'भावनामा जोडेर कसैलाई अपराधी बनाउन मिल्दैन। भावनामा जोडेर कसैलाई कारबाही गर्न सकिन्छ?,' रास्वपाका प्रमुख सचेतक सन्तोष परियारले प्रश्न गरे, 'हिजो उहाँहरू नै सरकारमा हुनुहुन्थ्यो। त्यतिबेला किन समिति बनाएन भन्ने प्रश्न खडा हुँदैन?' बैठकमा प्रधानमन्त्री पुष्कमलम दाहाल, नेपाली कांग्रेसका सभापति शेरबहादुर देउवा, राष्ट्रिय स्वतन्त्र पार्टीका सभापति रवि लामिछाने सहभागी छन्। एमाले अध्यक्ष केपी शर्मा ओली भने अनुपस्थित छन्। एमालेबाट उपाध्यक्ष विष्णु पौडेल सहभागी थिए। त्यस्तै बैठकमा चार दलका प्रमुखत सचेतक र सचेतकहरूको पनि उपस्थिति थियो।"
वेस्ट इन्डिजका रोड्रिक ओरभिल एस्टविक नेपालका बलिङ कन्सल्टेन्ट,"काठमाडौं : वेस्ट इन्डिजका रोड्रिक ओरभिल एस्टविक नेपाली राष्ट्रिय क्रिकेट टोलीका बलिङ कन्सल्टेन्टमा नियुक्त भएका छन् । नेपाल क्रिकेट संघ (क्यान) ले आइतबार एस्टविकलाई बलिङ कन्सल्टेन्ट नियुक्त गरेको जानकारी दिएको हो । बारबाडोसका तीव्र गतिका बलर एस्टविकले आठ वर्षभन्दा लामो समयदेखि वेस्ट इन्डिजको सियिनर टोलीसँग काम गरेका छन् । उनले सन् २०१६ देखि २०२२ सम्म वेस्ट इन्डिजको सिनियर टोलीको जिम्मेवारी सम्हालेका थिए । नेपाली टोलीका प्रशिक्षक मोन्टी देसाई वेस्ट इन्डिजको ब्याटिङ प्रशिक्षक हुँदा यी दुईले सँगै काम गरेका थिए । ६३ वर्षीय इस्टविक पछिल्लो समय वेष्ट इन्डिजको बी टोलीका प्रशिक्षक थिए । एस्टविकले नेपाली क्रिकेटसँग जोडिन पाउँदा खुसी लागेकोे बताए । नेपालको राष्ट्रिय टोलीसँग काम गर्न पाउनु मेरा लागि गर्वको विषय हो । आफ्नो ज्ञान र सीप नेपाली खेलाडीलाई बाँड्न आतुर छु, उनले भने, पछिल्लो समय नेपाली क्रिकेटले राम्रो गरिरहेको छ । नेपाली क्रिकेटलाई अझैमाथि लैजान आफ्नो तर्फबाट हरसम्भव कोसिस गर्नेछु । एस्टविकले ३७ प्रथम श्रेणी र ४२ लिस्ट ए खेल खेलेका छन् । उनले प्रथम श्रेणीमा एक सय ४१ विकेट लिनुका साथै तीन सय ७६ रन बनाएका छन् ।"
सर्लाहीको बसबरियामा भीषण आगलागी,"मलंगवा : सर्लाहीको बसबरीया गाउँपालिका३ बंगलवामा आगलगी हुदाँ ६ घर जलेर नष्ट भएको छ। आगलागीबाट ५ घरमा आंशिक क्षति पुगेको छ। आगलगीमा परी विन्देश्वर माझी, नरेश राय, नारायण माझी, रामविश्वास माझी, दिनेश माझी र जोकु माझिको फुसको घर जलेर पूर्णरूपमा नष्ट भएको जिल्ला प्रहरी कार्यालय सर्लाहीका प्रहरी नायब उपरीक्षक दिपक श्रेष्ठले जानकारी दिए। आगलगी कसरी भएकोबारे खुल्न सकेको छैन। रामविश्वास माझीको घरबाट आगो सल्केको थियो। रामविश्वासको घरमा राखेको ग्याँस सिलिण्डर पड्किदाँ आसपासको घरमा आगो फैलिएको हो। आगलगीबाट भएको क्षतिकझ विषयमा विवरण संकलन भइरहेको प्रहरी नायव उपरीक्षक श्रेष्ठले बताए। आंशिक क्षति भएको घरको विवरण पनि अहिले संकलन भइरहेको श्रेष्ठले बताए। आगोलाई मलंगवा नगरपालिका र हरिवन नगरपालिकाबाट पुगेको बारुण यन्त्रले नियन्त्रणमा लिएको छ। गर्मी बढेसँगै तराई मधेसमा आगलगीको जोखिम बढेको स्थानीयहरूले बताएका छन्।"
विदेशमा सिकेको सीप स्वदेशमा प्रयोग गर्दै गुल्मीका व्यवसायी,"गुल्मीका केही युवाले परदेशबाट स्वदेश फर्किएर दुग्ध व्यवसाय सञ्चालन गरी मनग्ये आम्दानी गरिरहेका छन्। गुल्मी : पछिल्लो समय स्वदेशमा रोजगारीको राम्रो सम्भावना नहुँदा बिदेसिनेको संख्या दैनिक बढ्दो छ। तर, गुल्मीका केही युवाले परदेशबाट स्वदेश फर्किएर दुग्ध व्यवसाय सञ्चालन गरी मनग्ये आम्दानी गरिरहेका छन्। गुल्मीका जुद्धबहादुर बस्नेतले १९ वर्ष भारतीय सेनामा बिताए। बस्नेतले सेनाको जागिरबाट अवकाश लिएर विगत केही वर्षदेखि सदरमुकाम तम्घासमा दुग्ध व्यवसाय सञ्चालन गरिरहेका छन्। जिल्लालाई दूधमा आत्मनिर्भर बनाउने लक्ष्यसहित डेरी सञ्चालन गरेका बस्नेतले व्यवसायलाई वृद्धि गरेर उद्योगमा पुर्याएका छन्। कुनै बेला दुग्ध डेरीबाट सञ्चालन भएको व्यवसाय यतिबेला गुल्मी डेरी उद्योग प्रालि नामक उद्योगमा परिणत भएको छ। दुग्ध व्यवसायबाट ४० लिटर दूध बेचेका बस्नेतले उद्योगमार्फत १२ सय लिटर दूध खपत हुने गरेको उनले बताए। गुल्मीलाई दूधमा आत्मनिर्भर बनाउने हेतुले दुई करोड लगानीमा सदरमुकाममा दुग्ध उद्योग सञ्चालन गरिएको छ उनले भने, कोरनापछि देशमा देखिएको आर्थिक मन्दीका कारण चाहेको उत्पादन र बजारीकरण गर्न सकिएको छैन । उद्योगमा परिवारका सदस्यबाहेक ३ जनाले उद्योगमा रोजगारी पाएका छन्। जिल्लाका सिमीचौर, खज्र्याङ, चौरासी र अर्घाखाँचीको छत्रगन्ज, दुर्गाफाँटलगायतका स्थानबाट दैनिक १ हजार २ सय लिटर दूध संकलन हुन्छ। यहाँ संकलित दूधबाट उद्योगले दूध, दही, पनिर, कुराउनी, घिउ, आइसक्रिम र छुर्पी उत्पादन गर्ने गरिन्छ। अहिले उद्योगमा घिउ मात्रै २१ क्विन्टल बिक्रीका राखिएको छ। बजारमा सस्तो र न्यून गुणस्तरीय घिउका कारण अर्गानिक गाउँको घिउलाई बजारीकरणमा समस्या देखिएको बस्नेतले गुनासो गरे। घिउ प्रतिकेजी एक हजार तीन सयमा बिक्री हुन्छ । उद्योगमा दैनिक ५० किलो छुर्पी उत्पादन भइरहेको छ। उत्पादित छुर्पीको बजार मूल्य प्रतिकिलो ९ सय ५० मा बिक्री हुन्छ । यहाँका उत्पादन दुग्धका परिकार बुटवल, अर्घाखाँची र बागलुङका काठमाडौंंसहित स्थानीय बजारमा खपत हुने गरेको उनले बताए। उनी जस्तै अर्को दुग्ध व्यवसायी हुन् छत्रकोटका रविलाल पन्थ। रोजगार अनुमति प्रणाली (ईपीएस) मार्फत कोरिया पुगेका पन्थले झन्डै पाँचवर्ष उतै बिताए। उनले विगत केही समयदेखि स्वदेश फर्किएर दुग्ध व्यवसायमा सुरु गरेका छन्। कोरियाबाट फर्केर गुल्मीका रविलाल पन्थले जिल्लाको रुरुक्षेत्र गाउँपालिका १ रिडीमा दुग्ध व्यवसाय सञ्चालन गरिरहेका छन्। कोरियामा सिकेको सीप उनले रिडीमा सञ्चालित आफ्नै गौरव डेरीमा प्रयोग गरिरहेका छन्। दुग्ध व्यवसायमार्फत उनी स्वदेशमै आत्मनिर्भर बन्ने लक्ष्यमा छन्। डेरीमा दूध, दही, पनिर, केक, आइसक्रिम, कुल्फी, कप, घिउ, छुर्पी उत्पादन तथा बिक्री वितरण गरिरहेका छन्। पहिलेको तुलनमा व्यवसाय फस्टाइरहेको उनी बताउँछन्। कृषकको दूधलाई आफ्नो व्यवसायमा संकलन गरेर बिक्री गर्दा वास्तविक कृषकलाई ठूलो राहत भएको छ। उनले १५ जनाभन्दा बढीलाई व्यवसायबाट रोजगारी दिएका छन्। करिब एकसय जनाभन्दा बढी किसानहरू व्यवसायमा जोडिएर काम गरिरहेका छन्। व्यवसायमा करिब एक करोड लगानी भएको छ। वार्षिक रूपमा करोड बढीको कारोबारसमेत हुने उनको भनाइ छ। दुग्ध व्यावसायमा रमाएका गुल्मीका युवाले समाजमा उदाहरणसमेत पेस गरेका छन्।"
रकम लुटेर फरार भएका दुई जना पक्राउ,"धरान : सुनसरीको इनरूवा नगरपालिका९, चाइनिज स्कुल नजिकै एकान्तबाटोबाट रकम लुटेर फरार भएका दुई जना पक्राउ परेका छन्। पक्राउ पर्नेमा सुनसरीको भोक्राहानरसिंह गाउपालिका५ का २९ वर्षीय मोइब्रान मन्सुरी मियाँ र वडा नम्बर ४ का ३६ वर्षीय उमेश मुखिया रहेका छन्। यही चैत २१ गते जग्गा बिक्री गरेर घर फर्कदै गरेका सुनसरीको हरिनगरा गाउँपालिका२ का ६१ वर्षीया सहिरा मिया र उनको नाति ३० वर्षीय आशिफ अंसारीको साथबाट ५ लाख ३५ हजार रुपैयाँ लुटेर फरार भएका थिए। जिल्ला प्रहरी कार्यालय सुनसरीका प्रवक्ता डीएसपी नवीनकृष्ण भण्डारीका अनुसार उनीहरूले प्रयोग गरेको को प्र १०२०४५ प १६६८ नम्बरको मोटरसाइकल समेत बरामद गरिएको छ। उनीहरुले लुटेको रकममध्ये लुटिएको मध्ये प्रतिव्यक्ति ५१ हजारका दरले जम्मा एक लाख २ हजार रकम बरामद गरिएको उनले जानकारी दिए। पक्राउ परेका दुवै जनालाई जिल्ला अदालत सुनसरीमा प्रस्तुत गरी ६ दिनको म्याद थप अनुमति लिई घटनाको अनुसन्धान थलिएको प्रहरीले बताएको छ।"
बिर्तामोडमा मोटरसाइकल चोरी गर्ने युवक पक्राउ,झापा : झापाको बिर्तामोडमा चोरीको मोटरसाइकलसहित एक जना पक्राउ परेका छन्। पक्राउ पर्नेमा भद्रपुर नगरपालिका९ का १९ वर्षीय हरि गुरुङ रहेको जिल्ला प्रहरी कार्यालय झापाले जनाएको छ। बिर्तामोड नगरपालिका८ स्थित डाँडागाँउबाट गुरुङलाई सोमबार दिउँसो २ बजे पक्राउ गरेको हो। जिल्ला प्रहरी कार्यालय झापाबाट खटिएको प्रहरी टोलीले मे १० प ३२०७ नम्बरको होण्डा साइन कम्पनीको मोटरसाइकल चोरी गरेर लैजाँदै गरेको अवस्थामा गुरुङ पक्राउ परेको प्रहरीले जनाएको छ। उनलाई आवश्यक कारबाहीका लागि इलाका प्रहरी कार्यालय अनारमनिमा राखिएको छ।
पाटनको घोडेजात्रा (फोटो फिचर),"काठमाडौं : ललितपुरमा एक्लो घोडा दौडाएर सोमबार घोडे जात्रा मनाइएको छ। ललितपुरमा हरेक वर्ष एउटा घोडा दौडाएर घोडे जात्रा मनाइँदै आएको छ। ललितपुरको भीमसेनस्थानमा नेपाली सेनाको क्याभलरीबाट एउटा घोडा पुर्याइन्छ। भीमसेन गुठीका सम्पूर्ण गुठियारले आवश्यक परम्परागत विधिपूर्वक पूजा गरी आजुहरूले चुनेका गुठियारमध्ये कुनै पनि व्यक्तिलाई घोडा चढाउनुका साथै घोडा चढ्नेलाई सम्मानस्वरूप भीमसेनस्थानबाट ल्याएको फूलमाला पहिर्याइ, टीका पूजा गरिन्छ। त्यस स्थानदेखि एकल घोडेजात्रा सुरु हुन्छ। पाटनको मूलचोकबाट सुरु भई विभिन्न स्थान हुँदै बालकुमारी परिक्रमा गरी फेरि भोल गणेश हुँदै बालकुमारीमै घोडायात्रा फर्किन्छ। नगर परिक्रमापछि घोडचढीलाई गुठी संस्थानका प्रमुखले पान, सुपारी र दक्षिणा दिई विदावारी गरेपछि ललितपुरको एकल घोडजात्रा सम्पन्न हुन्छ।"
जनकपुरमा दिनदहाडै छुरा प्रहार गरी युवकको हत्या,जनकपुरधाम : जनकपुरमा दिनदहाडै छुरा प्रहार गरी युवकको हत्या गरिएको छ। जनकपुरधाम उपमहानगरपालिका४ विश्वकर्मा चौकस्थित सरञ्चिया कुटेर नजिक दिनदहाडै छुरा प्रहरी गरी युवकको हत्या गरिएको हो। महोत्तरीको एकडारा गाउँपालिका३ भटौलिया घर भई हाल जनकपुरधाम उपमहानगरपालिका ४ मा कोठा भाडा लिएर बस्ने २० वर्षीय प्रिन्स कुमार महासेठलाई छुरा प्रहार गरी हत्या गरिएको हो। महासेठको छातीको बायाँ भागमा पटकपटक छुरा प्रहार भएको जिल्ला प्रहरी कार्यालय धनुषाले जनाएको छ। मृतक महासेठ र पक्राउ परेका दुई जना लागूऔषध सेवनकर्ता रहेको प्रहरीले जनाएको छ। आपसी विवादका कारण महासेठमाथि उनकै साथीहरूले छुरा प्रहार गरेको प्रहरीको प्रारम्भिक अनुमान छ। उनीहरू लागुऔषध सेवनकर्ता भएको र विवाद भएर उक्त घटना भएको हुनसक्ने प्रारम्भिक अनुमान रहेको प्रहरी नायव उपरीक्षक रञ्जन अवाले जानकारी दिए। जिल्ला प्रहरी कार्यालय धनुषाका प्रवक्ता अवाले छुरा प्रहारबाट घाइते भएका महासेठको उपचारका क्रममा मधेश स्वास्थ्य विज्ञान प्रतिष्ठान अन्तर्गतको प्रादेशिक अस्पतालमा उपचारको क्रममा मृत्यु भएको हो।
अपर र मंगले राहुघाट जलविद्युत आयोजना निर्माणको अन्तिम चरणमा,"बेनी : म्याग्दीको रघुगंगा गाउँपालिका भएर बग्ने राहुघाट नदीमा एउटै प्रवर्द्धक कम्पनीका २ वटा जलविद्युत आयोजना एकैसाथ निर्माणको अन्तिम चरणमा पुगेका छन्। तुँदी पावर कम्पनी प्रवर्द्धक रहेको ४८५ मेगावाट क्षमताको अपर राहुघाट र ३७५ मेगावाट क्षमताको राहुघाट मंगले जलविद्युत आयोजनाको ८५ प्रतिशत भौतिक प्रगति भएको हो। तुदी पावरका आवासीय इञ्जिनियर प्रकाश तिमिल्सिना २ वटै आयोजनाको भौतिक संरचना निर्माणको अन्तिम चरणमा रहेको, विद्युतगृहमा उपकरण जडान र प्रशारण लाइन निर्माणलाई तीव्रता दिएको बताए। ४ हजार ९०० मिटर लामो सुरुङको ब्रेक थ्रु भइसकेको अपर राहुघाटको सन् २०२५ को जुन महिनाभित्र विद्युत उत्पादन गर्ने लक्ष्य सहित बाँध निर्माणलाई पूर्णता दिन केन्द्रित भएका छौं, उनले भने सन् २०२४ को डिसेम्बर मा विद्युत उत्पादन गर्ने तयारी गरिएको मंगले राहुघाटको ५ हजार ३२८ मिटर लामो सुरुङ यही महिनाभित्र ब्रेक थ्रु गर्ने तयारीमा छौं। दुई वटै आयोजना २०७७ सालदेखि निर्माण सुरु भएको थियो। राहुघाट मंगलेको सुरुङ निर्माण गर्न १५ मिटर मात्र बाँकी छ। बन्दीमा बाँध निर्माणको काम ९७ प्रतिशत सकिएको छ। आउटलेटदेखि चिमखोलाको बगरमा निर्माणाधीन विद्युतगृहमा ९०० मिटर लामो र ३५० मिटर उचाइमा पेनस्टकपाइपलाइन जडान गर्ने काम जारी छ। ६५० मिटर पेनस्टक पाइप जडान भएको छ। ९५ प्रतिशत भौतिक प्रगति भएको विद्युगतृहमा उपकरण जडान भइरहेको छ। मंगले राहुघाटको विद्युतगृह नजिकै अपर राहुघाटको बाँध निर्माणको काम ५० प्रतिशत सकिएको छ। ६ महिनाअघि ब्रेक थ्रु भएको अपर राहुघाटको सुरुङलाई फिनिसिङ भैरहेका छ। आउटलेटदेखि विद्युतगृहसम्म पेनष्टक पाइपलाइन र विद्युतगृहमा उपकरण जडानलाई तीव्रता दिएको इञ्जिनियर तिमिल्सिना बताए। दुईवटै आयोजना निर्माणमा करिब १४ अर्ब रुपैयाँ लगानी हुने अनुमान गरिएको छ। उत्पादित विद्युत केन्द्रीय प्रशारण लाइनमा जोड्न रघुगंगा३ अम्बाङमा बन्न लगेको राहुघाट सबस्टेशनदेखि चिमखोलासम्म २०० केभी क्षमताको १४ किलोमिटर दूरीको प्रशारण लाइन बनाउन थालिएको छ। ४९ वटा मध्य १७ वटा टावर खडा भएको, ८ वटाको जग खनिएको र बाँकी निर्माणाधीन रहेका छन्। नेपाल विद्युत प्राधिकरणले अम्बाङमा सवस्टेशन निर्माणमा ढिलाई गरेकाले वैकल्पिक माध्यमबाट विद्युत राष्ट्रिय प्रशारणमा आवद्ध गराउने तयारी गरिएको छ। राहुघाट नदीको सहायक ठूलोखोलामा संयुक्त ऊर्जा प्रालिले २१३ मेगावाट क्षमताको ठूलोखोला र ठूलोखोला हाइड्रोपावर लिमिटेडले २२५ मेगावाट क्षमताको माथिल्लो ठूलोखोला जलविद्युत आयोजना निर्माण गरिरहेका छन्। राहुघाट नदीमै नेपाल विद्युत प्राधिकरणको सहायक कम्पनी रघुगंगा हाइड्रो लिमिटेडले ४० मेगावाट क्षमताको राहुघाट जलविद्युत आयोजना निर्माण गरिरहेको छ। राहुघाटको ७५ प्रतिशत पूर्वाधार निर्माण सकिएको छ।"
दोलखामा गाँजासहित युवक पक्राउ,दोलखा : भीमेश्वर नगरपालिका५ किराँतीछापमा गाँजासहित युवक पक्राउ परेका छन्। पक्राउ पर्नेमा बैतेश्वर गाउँपालिका५ मैनापोखरीमका २६ वर्षीय दीपक मिजार रहेका छन्। किराँतीछाप प्रहरी चौकीबाट खटिएको प्रहरी सहायक निरीक्षक प्रेम बहादुर गिरी नेतृत्वको टोलीले उनलाई दुई केजी ९२२ ग्राम गाँजासहित पक्राउ गरेको हो। भीमेश्वर नगरपालिका५ किराँतीछापस्थित जिरी चरिकोट सडक खण्डमा चेकजाँच गर्ने क्रममा जिरीबाट काठमाडौँतर्फ जाँदै गरेको बा ५ ख ८०३१ नम्बरको बसमा लुकाई छिपाई लैजाँदै गरेको अवस्थामा मिजारलाई पक्राउ गरेको गरिएको प्रहरीले जनाएको छ। प्रहरीका अनुसार पक्राउ परेका मिजारलाई आवश्यक कारबाहीका लागि जिल्ला प्रहरी कार्यालय दोलखामा राखिएको छ।
मालवाहक गाडीमा लागुऔषध तस्करी गर्ने दुई युवक पक्राउ,"वीरगन्ज : वीरगन्जमा प्रहरीले ठूलो परिमाणमा लागुऔषधसहित दुई जनालाई पक्राउ गरेको छ। मालवाहक पिकअप गाडीमै लागुऔषध तस्करी गर्ने दुई जनालाई ठूलो परिमाणमा लागुऔषधसहित वीरगन्जको नगवाबाट प्रहरीले पक्राउ गरेको हो। विशेष सूचनाको आधारमा इलाका प्रहरी कार्यालय नगवाबाट खटिएको प्रहरी टोलीले गत शनिबार बेलुकी वीरगन्ज महानगरपालिका१६ नगवाको बोखार चोकमा मधेश प्रदेश ०३००१ च ७०९८ नम्बरको पिकअप गाडीलाई रोकेर चेकजाँच गरेको थियो। चेकजाँचका क्रममा उक्त पिकअप गाडीमा फल्स सिलिङ बनाई फल्सभित्र कालो टेपले बेरेर लुकाइएको लागुऔषध नुरफिन हजार १ हजार २०० पिस, फेनारगन १ हजार २०० पिस, डाइजेपाम १ हजार २०० पिस, ओनरेक्स ५० बोत्तल र टपेन्टाडोल ट्याब्लेट ३९० पिस बरामद भएको पर्साका प्रहरी नायब उपरीक्षक कुमार विक्रम थापाले बताए। बरामद लागुऔषधसहित गाडीका चालक वीरगन्ज महानगरपालिका२० का २१ वर्षीय विष्णु पटेल र त्यही ठाउँका २० वर्षीय राजन यादवलाईपनि नियन्त्रणमा लिइएको थापाले जानकारी दिए। लागुऔषध र गाडीसहित नियन्त्रणमा लिइएको दुवै जनाविरुद्ध लागुऔषध सम्बन्धी कसूरमा आइतबार पर्सा जिल्ला अदालतबाट सात दिनको म्याद थप अनुमति लिई थप अनुसन्धान भइरहेको थापाले बताए।"
टुँडिखेलमा यस्तो देखियो घोडेजात्रा (फोटो फिचर),"काठमाडौं : चैत्र कृष्ण औँसीको अवसरमा सोमबार काठमाडौं उपत्यकामा घोडेजात्रा मनाइएको छ। परापूर्व कालदेखि उपत्यकाको मानव वस्तीमा राक्षसले बालबालिका खाइदिने तथा विभिन्न दुःख दिने गरेको र उक्त राक्षसलाई घोडाको टापले कुल्चाएर मारिएको किंवदन्तीका आधारमा घोडेजात्रा मनाइएको पाइन्छ। त्यहीँ जनविश्वास र सँस्कृतिलाई निरन्तरता दिँदै काठमाडौंको टुँडिखेलमा नेपाली सेनाले घोडेजात्रा समारोहको आयोजना गरेको थियो। घोडेजात्रामा नेपाली सेनाले घोडाका विभिन्न कला कौशलहरू प्रदर्शन गरेको थियो। नेपाली सेनाले आयोजना गरेको घोडेजात्रा कार्यक्रममा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रधानमन्त्री पुष्प कमल दाहाललगायतका उच्च पदस्थ व्यक्तिहरूको सहभागिता थियो।"
नागरिक उन्मुक्तिकी प्रदेश सांसद इन्दिरा गिरी पदमुक्त,"धनगढी : नागरिक उन्मुक्ति पार्टीका सुदूरपश्चिम प्रदेशकी सांसद इन्दिरा गिरी पदमुक्त भएकी छन्। सभामुख भीम भण्डारीको निर्देशनमा सुदूरपश्चिम प्रदेश सभा सचिवालयले गिरीलाई पदमुक्त गरेको जानकारी दिएको छ। 'राजनीतिक दल सम्बन्धी ऐन, २०७३ को दफा ३४ बमोजिम नागरिक उन्मुक्ति पार्टीको चनं ५०४ मिति २०८०१२२१ गतेको पत्रबाट प्रदेश सभा सदस्य माननीय ईन्दिरा गिरीलाई फिर्ता बोलाइएको भनी सुदूरपश्चिम प्रदेश सभाको सचिवालयमा पेस भएकाले राजनीतिक दल सम्बन्धी ऐन, २०७३ को दफा ३५ बमोजिम सूचना प्रकाशित गर्न हुन भनी माननीय सभामुखज्यूबाट निर्देशन भएको हुँदा जानकारीका लागि यो सूचना प्रकाशित गरिएको छ,' सूचना भनिएको छ। नागरिक उन्मुक्ति पार्टीकी अध्यक्ष रञ्जिता श्रेष्ठले पार्टीको निर्देशन नमानेको भन्दै फिर्ता बोलाएकी थिइन्। उनले सुदूरपश्चिम प्रदेशसभा सचिवालयमा निवेदन दर्ता गराएकी थिइन्। नागरिक उन्मुक्तिभित्र संरक्षक रेशम चौधरी र अध्यक्ष रञ्जिताबीच तीव्र विवाद चलिरहेको छ। रेशमकै निर्देशनमा गिरी मुख्यमन्त्री कमलबहादुर शाह नेतृत्वको सरकारमा राज्य मन्त्री बनेकी थिइन्।"
"कोशी प्रदेशबाट बाहिरियो माओवादी, तीन मन्त्रीले दिए राजीनामा","विराटनगर : कोशी प्रदेश सरकारबाट माओवादी केन्द्र बाहिरिएको छ। उसका तीन मन्त्रीले सोमबार राजीनामा बुझाएका छन्। माओवादी मन्त्रीहरू गणेश उप्रेती, राजेन्द्र कार्की र नारायण बुर्जामगरले मुख्यमन्त्री केदार कार्कीसमक्ष राजीनामा बुझाएका हुन्। माओवादीले सोमबारमात्रै प्रदेश सरकारमा बाहिरिने निर्णय गरेको थियो। संघमा गठबन्धन फेरिएसँगै प्रदेश सरकारमा पनि त्यसको असर परेको हो।"
मुस्ताङमा लेंक लागेर तीर्थालुको मृत्यु,"जोमसोम : मुस्ताङको कागबेनीमा श्राद्ध गर्न आएका एक तीर्थालुको लेंक लागेर मृत्यु भएको छ। गुल्मी जिल्ला मालिका गाउँपालिका४ घमिरका ६८ वर्षीय कृष्णप्रसाद लम्सालको सोमबार बिहान वारागुङ मुक्तिक्षेत्र४ कागबेनीधाममा पुजापाठ गर्ने क्रममा लेंक लागेर मृत्यु भएको जिल्ला प्रहरी कार्यालय मुस्ताङले जनाएको छ। मुस्ताङको धार्मिक स्थल कागबेनीधामको कालिगण्डकी किनारामा दिवंगत पितृको श्राद्ध,पिण्डदान र तर्पण दिनका लागि पूजापाठ र स्नान गरिरहेको बेला अचानक श्वासप्रश्वासमा समस्या देखिएपछि उनी त्यही बेहोस भई ढलेका थिए। त्यसपछि उनलाई प्रहरी र स्थानीयबासीको सहयोगमा कागबेनी स्वाथ्यचौकी पुर्याइएको थियो। बेहोस भई ढलेका लम्साललाई कागबेनी स्वास्थ्य चौकीमा उपचार हुन नसकेपछि थप उपचारका लागि मुस्ताङ अस्पताल जोमसोम ल्याइएको थियो। स्वास्थ्य चेकजाँच गर्ने क्रममा सोमबार बिहान ८ बजेर ५० मिनेटको समयमा चिकित्सकले मृत घोषणा गरेका थिए। मुस्ताङ तीर्थयात्राको क्रममा लेंक लागेर मृत्यु भएका लम्सालका सहोदर दाई हेमलाल लम्सालको रोहबरमा शवको पोस्टमार्टम गरी प्रहरीले मुचुल्का उठाएर आफन्तको जिम्मा लगाएको प्रहरीले जनाएको छ। मुस्ताङमा लेंक लागेर चालु आर्थिक वर्षको ९ महिनामा ११ जनाले ज्यान गुमाइसकेका छन्। जसमध्ये ३ जना नेपाली र ८ जना भारतीय छन्।"
सशस्त्र प्रहरीको केन्द्रीय स्टोरमा आगलागी,"काठमाडौं : सशस्त्र प्रहरी बलको केन्द्रीय स्टोरमा आगलागी भएको छ। काठमाडौंको बलम्बुस्थित सशस्त्र प्रहरी बलको केन्द्रीय स्टोरमा आगलागी भएको हो। सशस्त्र प्रहरीका वरिष्ठ उपरीक्षक एवं प्रवक्ता राजेन्द्र खड्काले आगलागीको कारण पत्ता नलागेको बताए। स्टोरमा बन्दोबस्तीको सामानहरू रहेको उनको भनाइ छ। 'खासमा हाम्रो स्टोर हलचोकमा हो। तर, त्यहाँ नअटेका सामानहरू बलम्बुमा राख्ने गरिन्छ। स्टोरमा के कुरा कति मात्रामा थिए भन्ने विवरण संकलन गर्दैछौं,' उनले अन्नपूर्णसँग भने। प्रवक्ता खड्काले आगलागीबारे समिति बनाएर विस्तृत अनुसन्धान हुने बताए।"
लुम्बिनीलाई ध्यानको राजधानी घोषणा गर्न संकल्प,"बुटवल : बुद्धजन्मस्थल लुम्बिनीमा ध्यान र साधना सधैं चलिरहन्छ। सयौं भिक्षु र बौद्ध धर्मालम्बीहरू मायादेवी मन्दिर आसपास र बिहारहरूमा ध्यानमग्न हुन्छन्। बुद्धले नै प्रतिपादन गरेको विपश्यना ध्यान धम्म जननीमा निरन्तर चलिरहेको हुन्छ। यस्तै ध्यानको शृंखलालाई अझ बृहत् बनाउँदै लुम्बिनीमा एकैपटक पाँच हजार बढी ध्यानमा मग्न रहे। जीवन विज्ञान प्रतिष्ठानको आयोजनामा बुद्धको ज्ञान, लुम्बिनीमा ध्यान, विराट चक्रविज्ञान भन्ने मूल नारासहित लुम्बिनी ध्यान हलमा चक्रविज्ञान ध्यान चल्यो। के वृद्ध, के बालबालिका, ध्यानमा युवा पुस्तादेखि राज्यका उच्च पदमा रहेकाहरू पनि निरन्तर ध्यानमा रहे। जीवन विज्ञान प्रतिष्ठानले चैतको १७ गतेदेखि २४ गतेसम्म लुम्बिनीस्थित अन्तर्राष्ट्रिय ध्यान केन्द्रमा शिविर सुरु गरेको थियो। देशका ७७ जिल्लाबाट सयौं व्यक्ति ध्यानका लागि लुम्बिनी आए। स्वदेशीमात्रै होइन विदेशी १९ देशका नागरिकहरू पनि ध्यानमा सहभागी भए। सात दिन सञ्चालन भएको ध्यान शिविरमा जीवन विकास विशेषज्ञ तथा जीवन विज्ञान प्रतिष्ठानका संस्थापक एलपी भानु शर्मा र रमेश नेपालले चक्र सक्रिय र सन्तुलित बनाउन ध्यानका वैज्ञानिक र प्रयोगात्मक कक्षाहरू नियमित रूपमा सञ्चालन गरे। लुम्बिनीमा अहिले चलेको ध्यान बौद्ध ध्यान भने होइन। यद्यपि बुद्धले प्रतिपादन गरेकै ध्यानका कैयन् पाटाहरू चक्रविज्ञान ध्यानमा रहेको सहभागीहरू बताउँछन्। सात दिनको ध्यानमा बसेका लुम्बिनी विकास कोषका कोषाध्यक्ष सिद्धिचरण भट्टराईले भौतिक विज्ञान र आध्यात्मिक विज्ञानलाई जोडेर ध्यान बनाइएकाले शरीरलाई ऊर्जावान् बनाएको अनुभव सुनाए। मैले विपश्यना ध्यान पनि गरेको छु, यसो हेर्दा एक अर्काका परिपूरक जस्तो देखियो, उनले अनुभव साटे, चक्र विज्ञान ध्यान बसेर विपश्यना गर्दा ध्यानमा अझ प्रभावकारिता आउँछ। लुम्बिनीमा एकैपटक पाँच हजार बढी चक्रविज्ञान ध्यानमा मग्न रहे। प्रधानमन्त्री पुष्पकमल दाहाल सहितका विभिन्न दलका शीर्षनेता, नेपाल सरकारका उच्चपदस्थ अधिकारीसहित अभियन्ताहरूले लुम्बिनी आध्यात्मिक जागरण उत्सव घोषणासहित सामूहिक रूपमा विभिन्न पाँचबुँदे संकल्प गरेका छन्। ध्यानका गुरु रमेश नेपालले सात चक्रहरूको ध्यानले जीवनमा ऊर्जा थपिने बताउँछन्। मानिसले जन्मदै लिएर आएका उर्जाका सातवटा केन्द्रहरूलाई सबल र सक्रिय बनाउन वैज्ञानिक र प्रयोगात्मक ध्यान प्रणालीको प्रयोग गरिएको उनको भनाइ छ। ध्यान शिविरमा सहभागिताका लागि खुला आह्वान गरिएको थियो। ध्यानका लागि विभिन्न स्थानबाट व्यक्तिहरू लुम्बिनी आएका थिए। ध्यानमा मानिसको मेरुदण्डको तल्लो भागबाट शिरको माथिल्लो भागसम्म भएका सातवटा चक्रलाई सात दिनमा वैज्ञानिक र प्रयोगात्मक विधिको प्रयोग गरेर शुद्ध र सक्रिय पारिएको छ। मानिसलाई चलाउने चक्ररूपी ऊर्जाका ती केन्द्रलाई सक्रिय र व्यवस्थित बनाइ मानिसमा उत्साह, उमंग, खुसी, जोस, जाँगर, साहस भर्न विराट चक्र विज्ञान आयोजना गरिएको हो। यस्तो ध्यान हालसम्मकै ठूलो समूहमा भएको आयोजकले जनाएका छन्। विगत १३ वर्षदेखि आध्यात्मिक साधना तथा जीवन व्यवस्थापनका कार्यक्रमहरू सञ्चालन गर्दै आएको जीवन विज्ञानले मानिसमा रहेका स्वास्थ्य, सुख, प्रेम, साहस ज्ञान, ध्यान, शान्ति र आनन्दका सम्भावना खोज्न नेपालभर योग र ध्यानका तीन सय बढी प्रयोगशालामा नियमित कक्षा सञ्चालन गरिरहेको छ। विराट चक्र विज्ञान एवं जीवन विज्ञान कार्यक्रमबाट नेपाललाई विश्वशान्ति केन्द्रका रूपमा विकास गर्ने सामूहिक संकल्पसमेत गरिएको छ। शनिबार प्रधानमन्त्री पुष्पकमल दाहाल प्रचण्ड सहितका विभिन्न दलका शीर्षनेता, नेपाल सरकारका उच्चपदस्थ अधिकारीसहित अभियन्ताहरूले लुम्बिनी आध्यात्मिक जागरण उत्सव घोषणासहित सामूहिक रूपमा विभिन्न पाँच बुँदे संकल्प गरेका छन्। नेपाल योगभूमि, ज्ञानभूमि, बुद्धभूमि तपोभूमि रहेकाले यहाँ मैत्रीभाव समानता र शान्तिको प्रवद्र्धन गरी नागरिकको शान्ति र समृद्धिको आकांक्षा पूरा गर्न जीवनको मूल विज्ञानमा आधारित ध्यान विधिको प्रयोगबाट मानिसको क्षमतालाई प्रकट एवं परिचालन गर्ने सबै जात, धर्म लिंग र सम्प्रदायको घेराभन्दा माथि उठेको राष्ट्रका रूपमा रूपान्तरित गर्ने उल्लेख गरिएको छ। यस्तै नेपालमा विसं २०८१ को प्रवेशसँगै नेपाली भूमिमा उत्पत्ति भएको ध्यान र योग देशभर प्रवद्र्धन गर्ने संकल्प गर्दै पूर्वीय संस्कृतिको प्रयोग, संवद्र्धन तथा अभिवद्र्धनका लागि शिक्षा, स्वास्थ्य, कृषि, अर्थ, वाणिज्य, सुरक्षा, सार्वजनिक प्रशासन र परराष्ट्र विषय सम्बद्ध उपयुक्त पाठ्यक्रम एवं तालिमका लागि जनशक्ति तयार गर्ने प्रतिबद्धता व्यक्त गरिएको छ। संकल्पमा नेपालमा रहेका ध्यान, योग र चिकित्सा पद्धतिलाई विश्वसामु उपलब्ध गराएर समग्र विश्वशान्ति एवं सहअस्तित्वको सन्देशका लागि वैज्ञानिक पद्धतिको सञ्चार गर्ने र विदेशस्थित नियोग, दूतावास एवं कूटनीतिक सञ्जालमार्फत विश्वभर फैलाउने उल्लेख छ। नेपाललाई ध्यान, योग र पूर्वीय चिकित्सा पद्धतिका माध्यमबाट शान्ति, पर्यटनको केन्द्रका रूपमा विकास गर्दै देशको समृद्धिमा योगदान पुयाउने, देशभर ध्यान र योग प्रवद्र्धन गर्न सक्रिय र समर्पित संस्था तथा अभियन्ताहरूसँग परामर्श तथा सहकार्य गरी सबै सरकारी एवं पर्यटकीयस्थल तथा कार्यालयमा ध्यान तथा योग पद्धतिहरूको प्रयोगका लागि उपयुक्त व्यवस्था मिलाउने संकल्प गरिएको छ। घोषणा कार्यक्रममा पूर्वप्रधानमन्त्री तथा नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपाल, उपप्रधान तथा परराष्ट्रमन्त्री नारायणकाजी श्रेष्ठ, लुम्बिनी प्रदेशका प्रदेश प्रमुख अमिक शेरचन, नेकपा (एमाले)का महासचिव तथा लुम्बिनी प्रदेशका पूर्वमुख्यमन्त्री शंकर पोखरेल, राष्ट्रिय प्रजातन्त्र पार्टीका अध्यक्ष राजेन्द्र लिङ्देनसहितका उच्च पदस्थहरू सहभागी भए। विराटचक्र ध्यानसँगै लुम्बिनी चिनियाँ दूतावास, नेपाल ओलम्पिक कमिटीसहितले लुम्बिनीलाई ध्यानको राजधानी बनाउने मागसहित बृहत् ध्यानसहितको सांस्कृतिक कार्यक्रम गरे।"
"पोर्चुगलमा समुद्रमा डुबेर एक नेपालीको मृत्यु, एकजना बेपत्ता","लिस्बन : पोर्चुगलमा समुद्रमा डुबेर एक नेपालीको मृत्यु भएको छ । अर्का नेपाली युवा बेपत्ता भएका छन् । शनिबार राति मोन्तिजोस्थित समुद्रमा सामुद्रिक जीव खोज्ने क्रममा धादिङको नेत्रावती डबजोङ गाउँपालिका५, कटुञ्जेका ३० वर्षीय धनबहादुर तामाङको डुबेर मृत्यु भएको हो । सोही स्थानका ३८ वर्षीय टेकबहादुर तामाङ बेपत्ता भएका छन् । दुवैजना शनिबार राति बेपत्ता भएको तामाङ समाज पोर्चुगलका अध्यक्ष गोपाल योञ्जनले जानकारी दिए । बेपत्तामध्ये धनबहादुरको शव आइतबार उद्धार टोलीले समुद्रमा भेट्टाएको थियो । टेकबहादुर हालसम्म बेपत्ता छन् । धनबहादुर र टेकबहादुरसहित अन्य दुई नेपाली पनि सामुद्रिक जीव खोज्न गएका थिए । बेपत्ता टेकबहादुरको झोला र बाल्टी मात्रै भेटिएको योञ्जनले बताए। धनबहादुरको शव परीक्षणका लागि मोन्तिजोस्थित बरेइरो अस्पतालको शवगृहमा राखिएको छ । दुवै जना समुद्रमा बेपत्ता भएपछि उद्धारका लागि तत्काल प्रहरीलाई खबर गरिएको मोन्तिजो नेपाली समाज पोर्चुगलका सचिव प्रबल भट्टराईले जानकारी दिए । उद्धार टोलीले शनिबारदेखि नै विभिन्न माध्यममार्फत बेपत्ताको खोजी गरिरहेको छ । धनबहादुर वैदेशिक रोजागारीको सिलसिलामा फ्रान्स हुँदै गत वर्ष पोर्चुगल आएका थिए । यस्तै चार महिनाअघि क्रोसिया आएका टेकबहादुर १८ दिन अघि मात्रै पोर्चुगल आएका थिए । दुवैजना नाताले काकाभतिज पर्छन् । दुवैजना मोन्तिजो बस्दै आएका थिए । रासस"
कांग्रेसलाई कानुन मन्त्रीको जवाफ : सहकारीको हिसाब किताब संसदीय छानबिन समितिले मिलाउने होइन,"गिरीले सहकारीका दोषीलाई कारबाही गरी सम्पूर्ण बचतकर्ताको रकम जस्ताको तस्तै उनीहरुलाई फिर्ता दिनुपर्ने बताएका हुन्। लेखनाथ (कास्की) : कानुन, न्याय तथा संसदीय मामिलामन्त्री पदम गिरीले सहकारीका दोषीलाई कारबाही गर्न राज्यका निकायलाई छाड्नुपर्ने बताएका छन्। पोखरामा आयोजित कार्यक्रममा गिरीले सहकारीका दोषीलाई कारबाही गरी सम्पूर्ण बचतकर्ताको रकम जस्ताको तस्तै उनीहरुलाई फिर्ता दिनुपर्ने बताएका हुन्। वर्तमान समयमा सहकारी संस्थामा देखापरेको बचतकर्ताको पैसा अपचलनका बारेमा संसद्मा नेपाली कांग्रेसका सांसदहरुले संसदीय छानबिन समिति गठन गर्नुपर्ने माग राखेपछि उनले समितिले सहकारीको हिसाब किताब मिलाउन हिँड्ने नभएको बताए। संसदीय छानबिन समिति सहकारीको हिसाब किताब मिलाउन हिँड्ने हैन, त्यो अधिकार राज्यका अन्य निकायलाई छाडौँ, उनले भने, सहकारीका दोषीलाई कारबाही गरी सम्पूर्ण बचतकर्ताको रकम जस्ताको तस्तै उनीहरुलाई फिर्ता दिनुपर्छ। जनतामा आशा जगाउने काम मात्र गर्छौं उनले नयाँ समीकरणबाट बनेको वर्तमान सरकारले जनतामा आशा जगाउने काम मात्र गर्ने बताए। मन्त्री गिरीले भने, केही वर्षयता सरकार र राजनीतिक पार्टीप्रति जनतामा पैदा भएको निराशालाई मेटेर सरकार र दलहरुप्रति हेर्ने दृष्टिकोणमा परिवर्तन ल्याउने छौँ। सङ्कटमा आएको सरकार भएकाले जनतामा आशा जगाउने काम गरेरै छाड्ने उनको भनाइ थियो। देशको अर्थतन्त्र धराशायी, विकास निर्माणको काम सुस्त, सुशासन प्राप्त गर्न नसक्नु, निर्माणधीन काम अलपत्र र व्यवसायी सङ्कटमा परेको वर्तमान अवस्थामा यसलाई कसरी सुधार गरेर अगाडि बढ्ने भन्ने बारेमा सरकार चिन्तित रहेको मन्त्री गिरीले बताए। उनले भने, देशको अर्थतन्त्रलाई चलायमान र जनतामा समृद्धि ल्याउन सरकार सक्रिय भएर लाग्छ। संसदीय समितिलाई सक्रिय बनाउँदै ऐन कानुन ल्याउने सङ्घीय सरकारद्वारा अधिकांश कानुन बनाउन बाँकी रहेको अवस्थामा संसदीय समितिलाई सक्रिय बनाउँदै छिटोभन्दा छिटो सङ्घीयता र नेपाली जनतालाई अनुकूल हुने ऐन कानुन ल्याउने मन्त्री गिरी बताए। ऐन कानुन निर्माण गर्दा नेपाली जनताका सुझाव पनि सङ्कलन गरिने र उपयुक्त सुझावलाई समेट्ने जानकारी पनि उनले दिए। रासस"
"गण्डकीमा नयाँ मुख्यमन्त्री, संवैधानिक जटिलता","पोखरा : गण्डकी प्रदेशमा एमाले संसदीय दलका नेता खगराज अधिकारी मुख्यमन्त्री नियुक्त भएका छन्। प्रदेश प्रमुख डिल्लीराज भट्टले आइतबार अधिकारीलाई मुख्यमन्त्री नियुक्त गरे। अधिकारीले भट्टसँग शपथ खाएर अरू दुई बिना विभागीयमन्त्री पनि नियुक्त गरेका छन्। माओवादीका हरिबहादुर चुमान र स्वतन्त्र सांसद राजीव गुरुङ (दीपक मनाङे)लाई बिना विभागीयमन्त्री नियुक्त गरेका हुन्। उनीहरूले पनि शपथ लिए। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा गरेका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका छन्। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वाेच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। आइतबार एमाले, माओवादी समीकरणले मुख्यमन्त्रीमा दाबी गरेको भेउ पाउनासाथ नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर, त्यसका बाबजुद पनि प्रदेश प्रमुख भट्टले नियुक्ति गरेका छन्। निवर्तमान मुख्यमन्त्रीसमेत रहेका कांग्रेस संसदीय दलका नेता सुरेन्द्रराज पाण्डेले प्रदेश प्रमुखबाट अधिकारीलाई गरिएको नियुक्तिको बदरका लागि सर्वाेच्च अदालतमा रिट दायर गर्ने भएका छन्। सभामुखलाई समेत गणना गरी सरकार गठन गर्न नमिल्ने कोशी प्रदेशको सवालमा सर्वाेच्चले बसालेको नजिरको स्मरण पाण्डेले प्रदेश प्रमुखलाई लेखेको आग्रहपत्रमा उल्लेख थियो। आफूहरूको आग्रहविपरीत मुख्यमन्त्री नियुक्ति भएको भन्दै कांग्रेस गण्डकी संसदीय दलले सर्वाेच्च अदालतमा मुद्दा हाल्ने भएको छ। कांग्रेसले मुख्यमन्त्रीमा गैरसंवैधानिक नियुक्ति भएको भन्दै बदरको माग गर्न लागेको हो। ६० सदस्यीय गण्डकी प्रदेशसभामा कांग्रेसका २७, एमालेका २२, माओवादीका ८ (सभामुखसहित), राप्रपाका २ र १ स्वतन्त्र सांसद छन्। यसअघि पोहोर पुस २५ गते खगराज अधिकारी नै एमाले, माओवादी र राप्रपाको गठबन्धन गरी मुख्यमन्त्री नियुक्त भएका थिए। तर, पछि माओवादी एमालेको संघीय गठबन्धन टुटेपछि २०७९ वैशाख ९ गते अधिकारी पदमुक्त हुनुपरेको थियो। सोही महिनाको १५ गते कांग्रेसका सुरेन्द्रराज पाण्डेको नेतृत्वमा माओवादीसमेत मिलेर नयाँ सरकार बनाएका थिए। फेरि संघीय सरकारको गठबन्धनमा फेरबदल आएपछि माओवादीले पाण्डेलाई दिएको समर्थन फिर्ता लिएको हो। पाण्डेले राजीनामा दिनुपरेको माओवादीको समर्थन नहुने र राप्रपाको पनि साथ नपाउँदा विश्वासको मत नपुग्ने देखेरै हो। यता, एमाले, माओवादी समीकरणले पनि राप्रपाको साथ खोजेको थियो। तर, चैत २७ गते आन्दोलन घोषणा गरेको हुँदा उसले सरकारमा सहभागिताका लागि कांग्रेस वा एमाले कसैलाई वचन दिएन। राप्रपाले साथ दिए पनि कांग्रेसले भने सरकार बनाउन आवश्यक बहुमत पुर्याउन कठिन हुन्छ। कांग्रेसका २७ र राप्रपाका २ सांसद हुँदा ३१ पुग्दैन, २९ मात्रै हुन्छ। एमाले र माओवादीले उसको साथ पाए सभामुखबाहेकै बहुमत पुर्याउन सक्छन्। तसर्थ सरकार गठनमा राप्रपा निर्णायक छ। अहिल्यै उसको वचन नपाएकाले एमाले र माओवादीले सभामुखलाई समेत गणना गरी बहुमतको दाबी गर्दै सरकार गठन गरेका छन्। मुख्यमन्त्री खगराज अधिकारीले ३ सदस्यीय मन्त्रिपरिषद् गठन गर्दा सामेल राजीव गुरुङ (दीपक मनाङे) पाँचौंपटक मन्त्री बनेका हुन्। उनलाई सुरेन्द्र पाण्डेले चैत ५ गते भौतिक पूर्वाधारमन्त्री नियुक्त गरेका थिए। उनी फेरि अधिकारी सरकारमा पनि सामेल भएका छन्। अघिल्लो प्रदेशसभाको कार्यकालमा उनी कांग्रेस नेतृत्व र एमाले नेतृत्वको सरकारका पालामा गरी ३ पटकमन्त्री नियुक्त भएका थिए।"
"कांग्रेसको अडान : संसदीय छानबिन समिति गठन गर्नुपर्ने, गृहमन्त्री लामिछानेलाई रोष्टमबाट सम्बोधन गर्न नदिने","काठमाडौं : प्रमुख प्रतिपक्षी नेपाली कांग्रेसले सहकारी प्रकरणमा जोडिएका उपप्रधान तथा गृहमन्त्री रवि लामिछानेलाई रोष्टमबाट सम्बोधन गर्न नदिने भएको छ। बुढानीलकण्ठमा बसेको पदाधिकारी बैठकले सरकारको तर्फबाट प्रधानमन्त्री पुष्पकमल दाहाल प्रचण्डले जवाफ दिएकाले गृहमन्त्री लामिछानेलाई रोष्टममा जान नदिने अडान लिएको हो। सभापति शेरबहादुर देउवाले दिउँसो सभामुखसहित सत्ता पक्ष र प्रतिपक्षबीच हुने बैठक र संसद बैठकमा कांग्रेस कसरी प्रस्तुत हुने भन्नेबारे छलफल गर्न बिहान पदाधिकारी र पूर्वपदाधिकारी सम्मिलित बैठक बोलाएका थिए। बैठकले सहकारी ठगीमा जोडिएका मन्त्री लामिछानेमाथि छानबिन गर्न संसदीय समिति गठनको विकल्प नभएको निष्कर्ष निकालेको कांग्रेस संसदीय दलका प्रमुख सचेतक रमेश लेखकले जानकारी दिए। उनले सहकारी प्रकरणमा प्रधानमन्त्रीको कुरामा चित्त नबुझेकाले संसदीय छानबिन समितिको माग गरेको बताए। छानबिन समिति गठनको माग यथावत रहेको बताउँदै उनले मंगलबार संसदीय कार्यसमिति र दलको बैठक बस्ने बताए। कांग्रेसले सभामुखले दिउँसो बोलाएको बैठकमा सत्ता पक्षको धारणा बुझेपछि नयाँ रणनीति तय गर्न भोलि बिहान छलफल गर्न संसदीय कार्यसमिति र दलको बैठक बोलाएको हो। सभामुखका प्रेस सल्लाहकार शेखर अधिकारीका अनुसार सभामुखले प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, कांग्रेस सभापति एवम् प्रमुख प्रतिपक्ष दलका नेता शेरबहादुर देउवा,नेकपा एमालेका अध्यक्ष केपी शर्मा ओली र रास्वपाका सभापति एवम् गृहमन्त्री लामिछानेलाई छलफलका लागि दिउँसो २ बजेपछि सिंहदरबारमा बोलाएका छन्। यस अगाडिको बैठकमा नेपाली कांग्रेसका महामन्त्री एवम् सांसद विश्वप्रकाश शर्माले कांग्रेसले दिएको अल्टिमेटम सकिएकाले आगामी बैठकमा संसदीय छानविन समिति नआए संसद ठप्प पार्ने उद्घोष गरेका थिए। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सत्तारुढ दलले भने कांग्रेसको माग अनुसार संसदीय छानबिन समिति गठन नहुने धारणा राख्दै आएका छन्।"
दक्षिण चीनमा डुङ्गा डुब्दा आठ जना बेपत्ता,"बेइजिङ : दक्षिण चीनको हाइनान प्रान्तको दक्षिण पश्चिमी तटमा माछा मार्ने डुङ्गा र पनामाको एउटा कन्टेनर जहाज एकआपसमा ठोक्किँदा आठ जना बेपत्ता भएको प्रान्तीय सामुद्रिक खोज तथा उद्धार केन्द्रले जनाएको छ । युएनन आओयु ३६०६२ नामक माछा मार्ने डुङ्गा बुधबार मध्यरातमा लेदोङ काउन्टीको यिङगेहाई टाउनबाट २२ नटिकल माइल दक्षिणपश्चिममा पनामाको कन्टेनर जहाज एसआईटीसी डानाङ सँग ठोक्किएको थियो । पानीको मुनिका रोबोटहरू र टाढाबाट सञ्चालित पनडुब्बीजस्ता उन्नत प्रविधिहरूको सहयोगमा खोजी र उद्धार प्रयासहरू जारी रहेका छन् । माछा मार्ने डुङ्गा डुबेको स्थान शनिबार निर्धारण गरिएको थियो । तर, उक्त स्थानमा पानीको तीव्र बहाव र डुबेको जहाजको चारैतिर माछा मार्ने जालको कारण गोताखोरको खोजी तथा अभियानमा कठिनाई भएको छ । हराइरहेका व्यक्तिको खोजीका लागि शनिबार उद्धार डुङ्गा, हवाईजहाज र उद्धारकर्मी पठाइएको थियो । रासस"
"अमेरिकाको फ्लोरिडामा गोली चल्दा २ जनाको मृत्यु, ७ घाइते","वासिङटनडिसी : संयुक्त राज्य अमेरिकाको फ्लोरिडा राज्यको उपनगर मियामीमा गोली चल्दा दुई जनाको मृत्यु हुनुको साथै अन्य सात जना घाइते भएको स्थानीय कानून प्रवर्तन अधिकारीले बताएका छन् । मियामीको मनोरञ्जनस्थल सिटीप्लेस डोरालको बारमा बिहान सबेरै ग्राहकहरूबीच झगडा भएपछिसुरक्षा गार्ड, प्रहरी अधिकारी र बन्दुकधारीबीच गोली हानाहान भएको थियो । उक्त घटनामा बन्दुकधारी र सुरक्षा गार्डको मृत्यु भएको छ । डोराल शहरका एक प्रहरी अधिकारी र अन्य छ जनालाई गोली लागेको छ । घाइते प्रहरी अधिकारीलाई अस्पतालबाट डिस्चार्ज गरिएको छ भने दुई जनाको अवस्था गम्भीर रहेको बताइएको छ । डोराल प्रहरी र सङ्घीय कानून प्रवर्तन विभागले सशस्त्र आक्रमणसम्बन्धमा अनुसन्धान भइरहेको सामाजिक सञ्जालमार्फत प्रहरीले जानकारी दिएको छ । अमेरिकी देशहरूमा बन्दुकबाट हुने मृत्युको सङ्ख्या सबैभन्दा धेरै रहेको छ । बन्दुक हिंसा अभिलेखअनुसार सन् २०२४ मा हालसम्म अमेरिकामा बन्दुक आक्रमणबाट चार हजार २०० भन्दा बढी व्यक्तिको मृत्यु भएको छ भने सात हजार ५०० भन्दा बढी घाइते भएका छन् ।"
नुवाकोटका अधिकांश औषधि पसल मापदण्ड विपरीत,"नुवाकोट : नुवाकोटको विभिन्न स्थानमा रहेका अधिकांश औषधि पसल मापदण्डविपरीत रहेको पाइएको छ। स्थलगत छड्के अनुगमनका क्रममा औषधि पसलहरु मापदण्डविपरीत सञ्चालनमा रहेको पाइएपछि सिल गरिएको छ। विदुर नगरपालिकाभित्र सञ्चालित औषधि पसलहरुमा जिल्ला बजार अनुगमन समितिले औषधि व्यवस्था विभागका प्राविधिकसहितको टोलीले गरेको संयुक्त अनुगमनको क्रममा अधिकांश औषधि पसलहरुले स्वास्थ्य सेवाका आधारभूत मापदण्डसमेत पालना नगरेको पाइएको हो। विदुर नगरपालिका १, २, ४, ५ र ९ मा सञ्चालित १९ वटा औषधि तथा फार्मेसी पसलहरुले मापदण्डको पालना नगरेको पाइएको जिल्ला स्वास्थ्य कार्यालय नुवाकोटले जनाएको छ। अत्याधिक तापक्रममा कतिपय फार्मेसीले फ्रिज नचलाइ खोप भण्डारण गरेको पाइएको छ। कतिपय फार्मेसीमा रेफ्रिजेरेटरको तापक्रम नमिलेको पनि पाइएको छ। उच्च तापक्रम भएको अस्थायी घुम्ती टहरोमा औषधि राखिनु, औषधि पसलमा मापदण्ड पूरा गरेको नपाइएछि चार वटा औषधि पसल बन्द गरिएको छ। कोलोनीमा दुई, विदुर र देवीघाटमा रहेको एकएक फार्मेसीमा ताला लगाइएको हो। औषधि पसल दर्ता गर्दा एउटाका नाममा प्रमाणपत्र राखेर अर्कैले फार्मेसी चलाएको, दर्ताविना नै चलाइएको पाइएको, बिलमा म्याद सकिने (एक्स्पायरी डेट) मिति, ब्याच नम्बर उल्लेख नभएको, औषधि पसलमा हुनुपर्ने सरसफाई नपाइएको, औषधि भण्डारण स्थल र औषधि राख्ने फ्रिजमा गैह्र औषधि(विभिन्न पेय पदार्थ) राखिएको पनि पाइएको अनुगमनमा सहभागी उद्योग तथा वाणिज्य कार्यालय नुवाकोटका प्रमुख किशोर सापकोटाले बताए। यो जनस्वास्थ्यका दृष्टिले चरम गल्ती हो, अनुगमनमा सहभागी औषधि व्यवस्था विभागका फार्मेसी अधिकृत श्याम मण्डलले भने, मानवलाई असुरक्षित बनाउने यस्ता ठाउँमा सुधारको मौका दिन सकिँदैन। गम्भीर गल्ती गरेकाको ताला लगाइएको छ। मापदण्ड विपरीत रहेको विदुर ९ बाघटारमा रहेको अनुप मेडिकल हल, पिपुल्स च्वाइस फार्मेसी, विदुर २ विदुर बजारमा रहेको स्टार अस्पताल फार्मेसी र विदुर ५ देवीघाटमा रहेको जालपा मेडिकल हलमा ताला लगाइएको छ। ती औषधि पसल तथा फार्मेसीमा दर्तावाल नभइ असम्बन्धित व्यक्ति भेटिएको र औषधि व्यवस्था विभागमा दर्ता नभइ औषधिको बेचबिखन गरेको पाइएपछि ताला लगाइएको औषधि व्यवस्था विभागले जनाएको छ। कोलोनी बाघटारमा रहेको नुवाकोट जिल्ला अस्पताल त्रिशूली परिसरमा सञ्चालित साझा स्वास्थ्य सेवा फार्मेसी दर्ता नवीकरण नभएको पाइएको छ। औषधि व्यवस्था विभागका प्राविधिकसहितको टोलीले १९ वटा औषधि पसल तथा फार्मेसी अनुगमन गरेको हो। फार्मेसी अनुगमन टोलीका अनुसार कोल्ड चेन कुनैमा पनि मेन्टेन नहुने भएकाले सर्वसाधारणलाई मापदण्ड पालना नगरेका औषधि पसलमा कुनै पनि खोप नलगाउनसमेत सचेत गराएको छ। कतिपय औषधि पसलमा सर्जिकल र एलोपेथिक औषधि पाउनुको साथै असम्बन्धित व्यक्तिले औषधि बिक्री गरेको भेटिएको छ। अनुगमनका क्रममा तत्काल सुधार गर्नु पर्नेलाई सुधार गरिहाल्न निर्देशन दिइनुका साथै अधिकांश औषधि पसल तथा फार्मेसीलाई आवश्यक सक्कल कागजातसहित तीन दिनभित्र औषधि व्यवस्था विभागमा आउन विभागको टोलीले पत्र काटेको छ।"
"सुनको मूल्य उच्च, तोलाकै एक लाख ३६ हजार दुई सय कायम","काठमाडौं : स्थानीय बजारमा सुनको मूल्य आज पनि बृद्धि भएको छ । नेपाल सुनचाँदी व्यवसायी महासंघका अनुसार छापावाला सुन तोलामा छ सय रुपैयाँले बृद्धि भएको छ । आइतबार प्रतितोला एक लाख ३५ हजार छ सय रुपैयाँमा कारोबार भएको छापावाला सुन आजका लागि भने एक लाख ३६ हजार दुई सय कायम भएको छ । तेजाबी सुन तोलामा एक लाख ३५ हजार पाँच सय ५० रुपैयाँ तय भएको छ । आइतबार तेजाबी सुन तोलामा एक लाख ३४ हजार नौ सय ५० रुपैयाँ मा कारोबार भएको थियो । यस्तै, चाँदीको मूल्यमा पनि सामान्य वृद्धि भएको छ । आइतबार तोलामा एक हजार छ सय ७० रुपैयाँमा कारोबार भएको चाँदी आजका लागि भने एक हजार छ सय ८५ रुपैयाँ निर्धारण भएको छ । रासस"
आगामी तीन दिन यी स्थानमा मेघगर्जनचट्याङ्ग सहित वर्षा,काठमाडौं : नेपालमा अहिले पश्चिमी वायु र स्थानीय वायुको प्रभाव छ। अहिले देशको पहाडी भूभागमा आंशिक बदली तथा बाँकी भूभागमा मौसम मुख्यतया सफा रहको मौसम पूर्वानुमान महाशाखाले जनाएको छ। आज कोशी प्रदेश र मधेश प्रदेश लगायत देशको पहाडी भूभागमा आंशिक बदली तथा बाँकी भूभागमा मौसम मुख्यतया सफा रहने र देशको पहाडी भूभागको एकदुई स्थानमा मेघगर्जनचट्याङ्ग सहित हल्का वर्षाको सम्भावना रहेको महाशाखाको बुलेटिनमा उल्लेख गरिएको छ। आज उच्च पहाडी तथा हिमाली भूभागका एकदुई स्थानमा हल्का हिमपातको सम्भावना पनि रहेको छ। मंगलबार गण्डकी र कर्णाली प्रदेशको पहाडी भूभागको थोरै स्थानहरुमा र बाँकी पहाडी भूभागको एकदूई स्थानमा मेघगर्जनचट्याङ्ग सहित हल्का वर्षाको सम्भावना रहेको साथै उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको जनाइएको छ। बुधबार पनि पहाडी भूभागको थोरै स्थानहरुमा मेघगर्जनचट्याङ्ग सहित हल्का वर्षाको सम्भावना छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना पनि रहेको छ।
गरिबको थाप्लोमा मिटरब्याजको घट्ट,"नागरिकलाई सामान्य घरव्यवहार चलाउन पनि चक्रवृत्ति ब्याजदरमा ऋण लिनुपर्ने बाध्यात्मक अवस्थामा राज्यले कसरी पुर्यायो ? चितवनका इच्छाकामना गाउँपालिका२ हपनीका वडाध्यक्ष पञ्च चेपाङ भन्छन् ऋण गर्न पर्यो भने काउलेतिरका बखते जन्तरे, आउले रायमाझीहरूकहाँ गइन्थ्यो। ३५ वर्ष अघिसम्म अर्थात् सामन्तवादी राज्य व्यवस्था भएका बखत साहुसँग सय रुपैयाँ ऋण लिन सुरुमा एउटा बोका अथवा एक सेर (पाँच सिल) माछा कोसेली बुझाउनु पथ्र्यो। वर्ष पुगेपछि ब्याजबापत १० पाथी तोरी (तत्कालीन मूल्य ६०) थपेर साँवा ब्याज बुझाउनु पथ्र्यो। प्रतिशतमा हेर्ने हो भने यसलाई १०० मान्न सकिएला। यो गरिबमारा काइते नियम शोषणको पराकाष्टा थियो। प्रजातन्त्र हुँदै देश गणतान्त्रिक युगमा प्रवेश गरेको पनि आठ वर्ष नाघिसकेको छ। साहुसँग ऋणबापत ४० केजी धान लिएको एउटा निमुखा गरिब पटकपटक सावाँब्याज तिर्दा पनि साहुले मेरो उठीबास लगायो भन्दै आन्दोलनकारीको भिडमा मिसिन्छ। अनि सरकारसँग हारगुहार गरिरहन्छ। यसलाई प्रतिशतमा कसरी हिसाब गर्न सकिएला ! प्रायः सबै ठूला दलले आफ्ना दस्तावेजमा समाजवाद शब्द उल्लेख गरेका छन्। संविधानको प्रस्तावनाले पनि समाजवादमा प्रतिबद्ध रहने कुरा गरेको छ तर अभ्यास भने चरम पुँजीवादी गरिरहेका छौं। करनी र कथनीमा भएको भिन्नताले कतै समाजवाद उन्मुख अग्रगामी यात्रालाई पश्चगमनको बाटोमा धकेल्न बल त पुर्याइरहेको छैन ? न्यून आयस्रोत भएका परिवारले महँगो बन्दै गरेको शिक्षा र स्वास्थ्यमा पहुँच राख्नै नसक्ने अवस्थाको विकास हुँदैछ। विवाह, दाइजो, मर्दापर्दा कम्तीमा चार पाँच सय मान्छेलाई बोलाउनुपर्ने, खुवाउनुपर्नेजस्ता संस्कार पनि आय नहुने परिवारका लागि बोझ बन्ने गरेका छन्। एकातिर ऋणीले व्यवसाय गर्न लिएको ऋणबाट व्यवसाय फस्टाउने अवस्था छैन भने अर्कोतिर अधिकांश ऋणहरू घरव्यवहार चलाउन लिएको पाइन्छ। महँगो बन्दै गएको सामाजिक रिवाजहरू पनि गरिबी बढाउने माध्यम बनेका छन्। त्यसैले कतिपय मान्छे ऋणमै जन्मन्छन् र ऋणमै मर्न बाध्य छन्। नागरिकलाई सामान्य घरव्यवहार चलाउन पनि चक्रवृत्ति ब्याजदरमा ऋण लिनुपर्ने बाध्यात्मक अवस्थामा राज्यले कसरी पुर्यायो ? प्राकृतिक स्रोतहरूले भरिपूर्ण देशका नागरिकलाई ऋण नलिई गाँस, बास र कपासजस्ता आधारभूत आवश्यकता पूरा गर्न नसक्ने अवस्थामा पुग्नुमा दोषी को ? सामन्तवादको अन्त्य गरेर ल्याएको गणतन्त्रमा धनी झन् धनी र गरिब झन् गरिब हुँदै जानु समाजवादी बाटो हुन सक्दैन। मिटरब्याजको सम्बन्धमा समाजशास्त्रका विद्यार्थीले सप्तरीमा गरेको अध्ययनअनुसार मिटरब्याजपीडितहरू ५० प्रतिशत निरक्षर छन्। परिवारमा एकजना मात्र कमाउने मान्छे भएको परिवार ६४ प्रतिशत छ। उनीहरू न्यूनतम ज्यालादारीमा जोखिमयुक्त काम गर्छन्, जसको ९४ प्रतिशतसँग बिमा छैन। जमिनमा स्वामित्व नहुने परिवार ६६ प्रतिशत छ। साहुसँग मात्र ऋण लिने ५७ प्रतिशत छन् र ऋण तिर्न ऋण लिने ३४ प्रतिशत छन्। ऋण लिनेमध्ये दलित र महिलाको संख्या ठूलो छ। उनीहरू भूमिहीन र बेरोजगार पनि छन्। मुलुकी देवानी संहिताले १० प्रतिशतभन्दा बढी ब्याज लिन नपाइने व्यवस्था गरेको छ तर पेट भर्न साहुसँग ४० केजी धान लिएबापत उठीबास लागेका उदाहरण छन्। २०७९ माघ १ गते साहुले कुटपिट गर्दा सिराहाकी स्वस्तिका महतो मानसिक रोगी भएकी थिइन्, उनको हालै निधन भएको छ। घरमुली देशबाहिर छ भने त्यस्ता परिवार साहुको थप टार्गेटमा पर्ने गरेका छन्। जसको सम्पत्ति हडप्न र बलात्कारजस्तो जघन्य अपराधमा संलग्न हुन सुदखोरहरूलाई थप सहज बनाइरहेको छ। पुनमकुमारी महतो भन्छिन् साहुहरूले महिलाको साडी खोस्छन्। पकाएको भातमा थुकिदिन्छन्। घरमा आगो लगाइदिन्छन्। कागजबिना ऋण नदिने मिटरब्याजीहरू ऋणीले सावाँब्याज बुझाएको रसिद दिँदैनन्। यदि मागिहाल्यो भने तिमीहरू हामीलाई विश्वास नगर्ने भनेर उल्टै थर्काउँछन्। यही लेनदेनका कारण श्रीमान्श्रीमतीबीच सम्बन्धविच्छेद भएका छन्। छोराछोरी र अभिभावकबीचको सम्बन्धमा दरार पैदा भएको छ। घरेलु हिंसाले चरम रूप लिएको छ। देह व्यापार र आत्महत्याका घटना पनि बढिरहेका छन्। साहुहरूले ऋणीहरूलाई दुई नम्बरी धन्दामा लगाएको, झुटा मुद्दामा जेल पठाएको, सम्पत्ति लुटिएको जस्ता घटना बढ्दै गर्दा एकपछि अर्को समस्यामा पार्दै लगिएका ऋणीहरू आन्दोलन गर कि मर भन्ने स्थितिमा छन्। पीडितहरूको गुनासो छ प्रहरीले पहुँचवालाको मात्र कुरा सुन्छ। मिटरब्याजीहरू आफैं प्रहरीको गाडीमा बसेर पीडितको घरघरमा पक्राउ पुर्जी लिएर जान्छन्। खेपी ब्याज, करेन्ट ब्याजजस्ता नाममा ५ प्रतिशत दलाली भाग छुट्ट्याएर ९५ हजार ऋण हातमा लिएको ऋणीले एक लाखको दैनिक १२ सयदेखि तीन हजारसम्म ब्याज तिर्ने प्रचलन मधेसमा छ। साहु महाजनहरूले छिट्टै उनीहरूको सम्पत्ति हडप्न दैनिक ब्याज नतिरे उक्त रकम मूलधनमै गाभिने र ब्याजको स्याज जोडिँदै जाँदा ऋणको मिटर चढ्दै जाने स्वेच्छिक नियम बनाएका छन्। श्रीमान्लाई वैदेशिक रोजगारमा पठाउन ऋण दिने तर तिनका श्रीमतीलाई वर्षौंसम्म निरन्तर बलात्कार गरिरहने मिटरब्याजीहरू दृश्यमै देखिएका छन्। तर गरिबीको दुष्चक्रमा फसेका फसाइएका नागरिकहरूको पक्षमा न कानुन छ, न बोलिदिने कोही छ। साहु महाजनले मात्रै होइन, मुद्दा लड्न राखेका वकिलहरूले समेत तोकिएको फिस १० हजारमा ३० हजारको तमसुक बनाएर राख्ने गर्छन्। तावावाट फुत्किएको माछो भुंग्रोमा भने झैं कानुनी राज्यका गरिबहरूले न्यायका लागि गुहार लगाउने ठाउँसमेत नपाएर आफू र परिवारको सास चल्दाचल्दै ईहलीला समाप्त भएको घोषणा गर्न बाध्य छन्। संस्कार पनि आय नहुने परिवारका लागि बोझ बन्ने गरेका छन्। एकातिर ऋणीले व्यवसाय गर्न लिएको ऋणबाट व्यवसाय फस्टाउने अवस्था छैन भने अर्कोतिर अधिकांश ऋणहरू घरव्यवहार चलाउन लिएको पाइन्छ। विश्लेषक सोमत घिमिरे भन्छन् एकातिरबाट हेर्दा कमैया आन्दोलन सफल भयो। तर उनीहरू भूमिहीन नै रहे। भूमिसहितको कमैया मुक्तिको माग नागरिक समूहबाट पनि उठेन। यद्यपि लगभग २१ हजार कमैया परिवारको ऋण मिनाहा भयो र उनीहरूको मुक्ति भयो। हरूवाचरुवा समुदाय लक्षित थियो। त्यसैले राज्यको एउटा निर्णयले उनीहरूलाई मुक्त गर्न सजिलो भयो। तर मिटरब्याजको मुद्दाको किनारा सतहमा देखिएजस्तो त्यति सजिलो छैन अनि समाधान गर्नुको विकल्प पनि छैन। स्थानीय तहको निर्वाचनमा पनि उम्मेदवारले ५ देखि १५ करोड खर्च गर्नुपर्ने निर्वाचन प्रणालीबाट आएका जनप्रतिनिधिले साहुमहाजनको विपक्षमा निर्णय गर्लान् भनेर अपेक्षा गर्न सकिँदैन। मिटरब्याजीलाई दलहरूले काखी च्याप्ने र जनप्रतिनिधि नै मिटरब्याजी भएका उदाहरण पनि थुप्रै छन्। संघीय तहकै कुरा गर्ने हो भने पनि १ सय ६५ मध्ये कम्तीमा एक सय जना ग्रामीण परिवेशबाटै निर्वाचित भएका जनप्रतिनिधि छन्। के उनीहरूलाई यो विषय थाहा छैन र ? किन समाधान खोज्दैनन् उनीहरू ? गाउँगाउँसम्म पुगेका बैंकहरूलाई उत्पादनसँग जोडिएका भुइँमान्छेहरूको पहुँचमा पुर्याउन किन लागि पर्दैनन् ? स्वास्थ्य बिमा प्रभावकारी छैन किन ? सरकारी शिक्षालयहरू भरोसायोग्य छैनन्। वैदेशिक रोजगारमा जाने युवालाई सरकारी साक्षीमा ऋण उपलब्ध गराउने र पुनः सरकारी संयन्त्रमार्फत विप्रेषण भिœयाउने व्यवस्था गर्न सकियो भने पनि धेरै हदसम्म मिटरब्याजीको ओठमुख सुक्नेछ। वैज्ञानिक र क्रान्तिकारी भूमिसुधार गर्ने भनेर नथाक्ने दलहरूको पटकपटकको सत्तारोहणले उनीहरूले नारा लगाएको जस्तो जसको जोत उसको पोत त गर्न सकेनन्। जग्गाधनीसँग जग्गा खरिद गर्न सोही जग्गा धितो राखेर मोहीलाई ऋण उपलब्ध गराउने व्यवस्थासमेत गर्न सकेनन्। मानिस ऋणमा डुब्दै जानुमा हाम्रा सामाजिक मूल्यमान्यता पनि कारक हुन्। हुनेखानेको देखासिकी गर्दा हुँदा खानेहरू झन्झन् रसातलमा भासिँदै गएका छन्। गरिबको चमेली बोल्दिने कोही छैन भन्दै अवस्था परिवर्तनका लागि गरिएको व्यवस्था परिवर्तनको औचित्य पुष्टि हुन सकेन भने आज छिटफुट निस्किएका आक्रोशका झिल्काले डँढेलोको रूप नलेला भन्न सकिन्न।"
"फेरि चुनाव, फेरि मतदान","चुनाव लोकतन्त्रको आवश्यक चरण हो, परीक्षण हो। प्रत्येक नागरिकको कर्तव्य चुनावप्रति सावधान रहनु हो। किनभने व्यक्तिले चुनावमा मतमात्र प्रयोग गर्दैन। धेरै चोटी पराजित र विजयको निर्णय केवल एकमात्र मतमा निर्भर गर्छ। सचेत मतदाता चुनावको भूमिकालाई अर्थपूर्ण बनाउने भूमिका खेल्न सक्छन्। परिस्थिति विचार गरेर मतको प्रयोग गर्नुपर्छ। यो लोकतन्त्रको उचित प्रयोग हो। प्रजातान्त्रिक देशमा, नागरिकलाई उनीहरूको सरकारलाई छनौट गर्न अधिकार दिइएको छ। तिनीहरू गोप्य मतदान गरेर मतदान गर्न सक्छन् र उनीहरूको राय दिन सक्छन्, जो देश चलाउन उपयुक्त छन्। देश हाम्रो हो, प्रजातन्त्र हाम्रो हो। यो लोकतन्त्रमा मत दिने शक्ति महान हो। यस मतका लागि हामी आफैं र हाम्रा बालबालिकाको भविष्य छनौट गर्ने अधिकार छ। मतदाताले उम्मेदवारहरू छनौट गर्दा डर र लोभ हुनुहुँदैन। अनिमात्र सरकारमा जनताको विश्वास बढ्छ। (कार्की राजनीतिक विश्लेषक हुन्।)"
सभामुखले छलफलमा बोलाएपछि कांग्रेस पदाधिकारी बैठक जारी,"काठमाडौं : सहकारी ठगी प्रकरणको विषयलाई लिएर नेपाली कांग्रेस सभापति शेरबहादुर देउवा पार्टीको आन्तरिक छलफलमा जुटेका छन्। सभामुख देवराज घिमिरेले दिउँसो २ बजे शीर्ष चार दलका नेतासँग छलफल गर्ने भएपछि आज बिहान आफ्नै निवासमा देउवा छलफलमा जुटेका हुन्। देउवा सचिवालयका अनुसार उनले बूढानीलकण्ठमा अहिले पार्टीका पदाधिकारी तथा पूर्वपदाधिकारीबीच छलफल गरिरहेका छन्। देउवाले दिउँसो सभामुखसहित सत्ता पक्ष र प्रतिपक्षबीच हुने बैठक र संसद बैठकमा कांग्रेस कसरी प्रस्तुत हुने भन्नेबारे छलफल गरेका हुन्। सभामुखका प्रेस सल्लाहकार शेखर अधिकारीका अनुसार सभामुखले प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, कांग्रेस सभापति एवम् प्रमुख प्रतिपक्ष दलका नेता शेरबहादुर देउवा,नेकपा एमालेका अध्यक्ष केपी शर्मा ओली र रास्वपाका सभापति एवम् गृहमन्त्री लामिछानेलाई छलफलका लागि दिउँसो २ बजे सिंहदरबारमा बोलाएका छन्। कांग्रेसले गृहमन्त्री लामिछानेमाथि छानबिनका लागि संसदीय छानबिन समिति गठन गर्न निरन्तर माग गरिरहेको छ। यस अगाडिको बैठकमा नेपाली कांग्रेसका महामन्त्री एवम् सांसद विश्वप्रकाश शर्माले कांग्रेसले दिएको अल्टिमेटम सकिएकाले आगामी बैठकमा संसदीय छानविन समिति नआए संसद ठप्प पार्ने उद्घोष गरेका थिए। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सत्तारुढ दलले भने कांग्रेसको माग अनुसार संसदीय छानबिन समिति गठन नहुने धारणा राख्दै आएका छन्। सभामुखसँगको भेटमा उनीहरुबीच कांग्रेसको माग र सदनलाई नियमित सञ्चालन गर्न कसरी सकिन्छ भन्ने विषयमा पनि छलफल हुने छ। प्रतिनिधि सभाको बैठक मंगलबार बिहान ११ बजे बस्दैछ। यो पनि पढ्नुहोस कांग्रेसले चेतावनी दिएपछि शीर्ष चार दलका नेतासँग छलफल गर्दै सभामुख घिमिरे"
"चलेनन् सेज, खुलेनन् उद्योग","काठमाडौं : २०६० सालमै सरकारले विशेष आर्थिक क्षेत्र (सेज) स्थापनाको निर्णय गर्यो। मुलुकमा उत्पादन बढाउने, निर्यात गर्ने, रोजगारी सिर्जना गर्ने र देशीविदेशी लगानी भित्र्याएर आर्थिक समृद्धि हासिल गर्ने यसको मूल उद्देश्य थियो। तर, २० वर्ष पुग्दा पनि न सेजमा पर्याप्त उद्योग स्थापना भए, न त रोजगारी नै सिर्जना भयो। विराटनगर, धनगढी, पाँचखाल र गोरखामा त सेज स्थापनाको काम नै अघि बढेको छैन। सिमरा र भैरहवामा केही उद्योग त खुलेका छन, तर अपेक्षाकृत परिणाम छैन। सरकारले सेज बनाए पनि उद्योगकलकारखाना स्थापनाका लागि सहज वातावरण नबनाएको उद्योगी व्यवसायीको गुनासो छ। महँगो भाडादर, आपूर्तिसम्बन्धी नीति, बैंक ग्यारेन्टी लगायतका झन्झटिला व्यवस्थाका कारण सेजमा उद्योग स्थापना गर्न कठिनाइ भएको उद्योगीव्यवसायीको गुनासो छ। सरकारले वैशाख १६ र १७ गते लगानी सम्मेलनको तयारी गरेको छ। स्वदेशीविदेशी लगानीकर्तालाई आकर्षित गर्ने र लगानी भित्र्याउने सरकारको उद्देश्य छ। तर, लगानीका लागि बनाइएका सेजमा उत्साह नहुँदा लगानीकर्ता कसरी आकर्षित होलान भन्ने अर्थविद्हरूको चिन्ता छ। संघीयता कार्यान्वयनसँगै सरकारले एक प्रदेश एक सेज को नीति लिएको थियो। तर, जम्माजम्मी दुइटा सेज स्थापना भए, बाँकीको काम सम्भाव्यता अध्ययनमै सीमित छ। जबकी सरकारले सेजलाई अघि बढाउन ०७३ सालमा कानुनसमेत बनाएको थियो। सेज पूर्वाधार बनेर सुरु भएका भैरहवा र सिमरामा ४९ वटा उद्योगले स्वीकृति पाएका छन्। तर, ९ वटा उद्योग मात्रै सञ्चालनमा छन्। ती उद्योगबाट करिब ५ सय जनाले मात्रै प्रत्यक्ष रोजगारी पाएका छन्। ती दुई सेज निर्माणको कुल लगानी १३ अर्ब ६८ करोड रुपैयाँ छ। दुइटा सेजले मात्रै ३४ हजार ३ सय ७४ जनालाई रोजगारी दिने क्षमता छ। तर, उद्योग सञ्चालनको आकर्षण नहँुदा उत्पादन र रोजगारी पनि गुमेको छ। विशेष आर्थिक क्षेत्र प्राधिकरण (सेजा)का निमित्त कार्यकारी निर्देशक तुलसीराम मरासिनी बजेटले सातै प्रदेशमा सेज स्थापना गर्ने घोषणा गरे पनि निर्माणको काम सबै ठाउँमा छिटो हुन नसकेको स्वीकार्छन्। लगानी जुटाउनै गाह्रो भएकाले सबै प्रदेशका सेज सम्पन्न गर्ने टुंगो लाग्न सकेको छैन, मरासिनीले भने। अनुमति लिए, उद्योग राखेनन् भैरहवा र सिमरा सेजमा ४९ वटा उद्योगले अनुमति लिए। तर, अधिकांश सम्झौता गर्न आएनन्। केहीले सम्झौता गरे पनि उद्योग चलाउन सकेका छैनन्। सेजभित्र उद्योगको अनुमति पाएका पनि सञ्चालनबाट पछि हटेका छन्। भैरहवामा सन् २००१ देखि सेज प्रक्रिया सुरु भएको हो। यो सेजमा करिब २५ उद्योगले स्वीकृति पाएका छन्। हाल ७ उद्योग मात्रै सञ्चालनमा छन्। डोलोमाइट उत्पादन गर्ने शक्ति मिनेरल्स प्रालि, स्टिलका भाडा उत्पादन गर्ने भिस्टार ग्लोबल प्रालि, मेटल रिसाइक्लिङ गर्ने तिरुपति मेटल प्रालि, एलईडी लाइटिङ उत्पादन गर्ने ब्रिलियन्ट लाइटिङ इन्डष्ट्रिज स्टिल ट्यांकी उत्पादन गर्ने पञ्चकन्या एसएस प्राली, प्लास्टिकको सामग्री उत्पादन गर्ने एस प्लास्टिक प्रोडक्सन र ढलौटका भाडा उत्पादन गर्ने जय बुद्ध मेटल क्राफ्ट उद्योग सञ्चालनमा छन्। प्रत्येक उद्योगमा १ सयभन्दा कम कामदारले प्रत्यक्ष रोजगारी पाइरहेका छन्। सुरुवाती चरणदेखि नै भैरहवा सेजमा थुप्रै उद्योगहरूले इच्छा देखाएका थिए। उद्योगलाई बिजुली र अन्य आवश्यक सुविधा अभाव देखाउँदै केही उद्योग बन्द भए। पछिल्लोपटक उद्योग सञ्चालन गर्न ३ वटा कम्पनीले अनुमति लिएका छन्। तर, सम्झौता गरेका छैनन्। यसअघि १५ कम्पनीले पनि अनुमति लिएर सम्झौता गरेका थिए। तर, लामो समय बित्दा पनि उद्योग स्थापना गरेका छैनन्। ती कम्पनीले सम्झौता गरेको १ सय २० दिन बित्न लागिसकेको छ। अब ती उद्योगको सम्झौता खारेज गर्ने तयारीमा सेज प्राधिकरण छ। वैशाखसम्ममा उद्योग सञ्चालन नगरे सम्झौता खारेज गरिने र नयाँ आवेदन खुलाइने प्राधिकरणका वरिष्ठ सहायक सूचना अधिकारी सागर सिलवाल बताउँछन्। उनकाअनुसार सेजमा उत्पादन गरेको वस्तु ६० प्रतिशत निर्यात गर्नै पर्ने हालको प्रावधानका कारण अधिकांशले सम्झौता गरेर पनि चलाउन सकेका छैनन्। ६० प्रतिशत निर्यात गर्नुपर्ने अनिवार्य व्यवस्था र महँगो भाडादरका कारण उद्योग चलाउन नसकेको गुनासो उद्योगीहरूको छ, सिलवालले भने, अब सरकारले लचकता अपनाउन खोजेको छ। भैरहवासँगै सिमरा सेजमा पनि सम्झौता गरेर सञ्चालन नगरेका कम्पनी ११ वटा छन्। साथै ९ वटाले अनुमति लिएर सम्झौताको प्रक्रियामा छन्। हाल सिमरा सेजमा २ वटा उद्योग मात्रै सञ्चालनमा छन्। जसमा टायल उत्पादन गर्ने पशुपति सेरामिक्स प्रालि र ग्रेनाइट स्ल्याब उत्पादन गर्ने ललिता कुमारी श्रीवास्तव कम्पनी छन्। उक्त कम्पनीमा प्रत्यक्ष रोजगारीमा जोडिएका २ सय ५० जना छन्। कुन सेजको अवस्था कस्तो ? १ भैरहवा भैरहवा सेज लुम्बिनी प्रदेशमा सरकारले स्थापना गरेको पहिलो सेज हो। यो ३६८ हेक्टरमा फैलिएको छ। २५ उद्योग रहेकोमा ७ उद्योगले मात्र सञ्चालन र निकासी सुरु गरिसकेका छन्। भैरहवा सेजमा १५०० देखि ३५०० वर्गमिटरसम्मका ६९ वटा प्लट छन्। यहाँ रहेको जग्गा विशेष आर्थिक क्षेत्र प्राधिकरणसँगको सम्झौतामार्फत ३० वर्षका लागि लिजमा लिइएको हो। उद्योगको कुल लगानी ८ अर्ब ९ करोड (८ करोड अमेरिकी डलर) रहेको छ। भैरहवा सेजमा रहेका उद्योगहरूबाट एलईडी बत्ती, धातुको इँटा, स्टिल ट्यांकी, प्लास्टिकका सामान, गलैंचा, छालाका सामान, फर्निचर आदि उत्पादन गरिन्छ। २ सिमरा सेज सरकारले विकास गरेको दोस्रो सेज बाराको सिमरामा छ। यहाँको जमिन क्षेत्रफल करिब ५ सय ६४ हेक्टर छ। यो सेजमा सबैभन्दा बढी क्षेत्रफल रहेको छ। सेजलाई पाँच ब्लकमा विभाजन गरिएको छ। ब्लक ए (२३२५५ हेक्टेयर) प्राधिकरण आफैंले विकास गरेको हो। त्यसमा केही उद्योग सञ्चालनको अन्तिम चरणमा छन्। विशेष आर्थिक क्षेत्र प्राधिकरण (सेजा) ले आयोजनाको विकास, पूर्वसम्भाव्यता अध्ययन, विस्तृत इन्जिनियरिङ डिजाइन (मास्टर प्लान) र वातावरणीय प्रभाव मूल्यांकन (ईआईए) स्वीकृति प्राप्त गरेको छ। गुरुयोजनाअनुसार १५००३२०० वर्ग मिटरको औसत क्षेत्रफलमा जम्मा ६९ वटा प्लट छन्। ब्लक ए मा प्रतिप्लट प्राधिकरणले प्रशासन भवन, भन्सार कार्यालय, बैंक, बिमा भवन, माल ढुवानी सेवा भवन, हुलाक सेवा भवन लगायतका सेवा पूर्वाधार निर्माण गरेको छ। सिमरा सेज ब्लक ए अब सञ्चालनमा छ। सेजबाट २७ वटा उद्योगले ब्लक ए मा एकाइ स्थापना गर्न स्वीकृति पत्र प्राप्त गरेका छन्। उद्योगको कुल लगानी ५ अर्ब ५९ करोड (४४ मिलियन अमेरिकी डलर) रहेको छ र यसले ४ हजार ३ सय ७४ रोजगारी सिर्जना गर्ने अनुमान छ। सिमरा सेज ब्लक ए मा रहेका घरायसी उपकरण, खाद्य प्रशोधन, एसेम्बली, जैविक मल, तयारी पोसाक, चिकित्सा उपकरणलगायतका उत्पादन गर्ने उद्योग हुन्। ३ पाँचखाल सेज, रूख काट्नै समस्या निर्माणाधीन तेस्रो सेज पाँचखालमा छ। उत्तरतिरको चिनियाँ नाकादेखि ७० किलोमिटर टाढा यो सेज छ। पाँचखाल सेजमा पूर्वाधार निर्माणलाई चीनसँगको व्यापार प्रवद्र्धन गर्ने प्रमुख सुविधाका रूपमा लिइएको छ। यो सेज ५० हेक्टर जमिनमा रहने छ। सरकारले एक हजार रोपनी अधिग्रहण गरेको छ। जसमा देवस्थान पडुला सुवर्णेश्वरी सामुदायिक वनबाट ६ सय र सिखरपुर सामुदायिक वनबाट ४ सय जमिन अधिग्रहण गरेको छ। यो सेज निर्माणका क्रममा ढिलाइ भएको प्राधिकरणले बताएको छ। सिलवालका अनुसार वनको जग्गामा रूख कटानीमा सम्बद्ध निकायबाट रोकिएकाले सेजको निर्माण प्रक्रियामा ढिलाइ भएको हो। जबकी यसको निर्माण कार्य ०७५ बाटै सुरु गरिएको थियो। ४ अन्य ४ सेज अध्ययनमै सीमित भैरहवा, सिमरा र पाँचखालबाहेक सेजको निर्माण सुरु भएकै छैन। विराटनगरको सुनसरीस्थित बुर्जु गाउँपालिकाको २०० हेक्टर क्षेत्रफलमा सेजका लागि विस्तृत इन्जिनियरिङ अध्ययन पूरा भएको छ। यस्तै, गोरखाको पालुङटार नगरपालिकाममा ५० हेक्टर क्षेत्रफलमा सम्भाव्यता अध्ययन मात्रै पूरा भएको छ। यसैगरी, जुम्लाको कन्का सुनसरी ग्रामीण नगरपालीकाको ४७ हेक्टर क्षेत्रफल जमिनमा सेजका लागि विस्तृत इन्जिनियरिङ अध्ययन सम्पन्न भएको छ। यसबाहेक धनगढीमा ६४ हेक्टर जमिनमा पनि सेजका लागि विस्तृत इन्जिनियरिङ अध्ययन पूरा भएको छ। तर, यसपछिको कार्य अघि बढेको छैन। लगानी सम्मेलनले भित्र्याउला त सेजमा उद्योग ? मुलुक तेस्रो लगानी सम्मेलनको पूर्वसन्ध्यामा छ। मुलुकको आर्थिक र सामाजिक विकासका लागि आवश्यक लगानी जुटाउने उद्देश्यले वैशाख १६ र १७ आयोजना हुन लागेको लगानी सम्मेलनमार्फत उद्योगहरू कसरी आकर्षित हुन्छन् भन्ने चासो पनि छ। वर्षौंदेखि स्थापना भएका सेजमै खासै उद्योगहरू आकर्षित भएको देखिँदैन। दोस्रो सम्मेलनको करिब ५ वर्षपछि तेस्रो लगानी शिखर सम्मेलन हुँदै छ। ६० प्रतिशत निर्यातको सीमा घटाइँदै उत्पादन थालेको पहिलो वर्ष नै ६० प्रतिशत निर्यात गर्नुपर्ने व्यवस्थाले निकै समस्या आएको उद्योगीका गुनासो छ। यसैकारण सेजमा उद्योग खोल्न उद्योगी खासै उत्साहित देखिँदैनन्। यद्यपि ०८०८१ को बजेट भाषणमार्फत निर्यात दरलाई ६० प्रतिशतबाट ३० प्रतिशत झार्ने घोषणा गरिएको थियो। तर, कार्यान्वयन हुन सकेको छैन। विशेष आर्थिक क्षेत्र प्राधिकरणका वरिष्ठ सहायक सूचना अधिकारी सिलवाल लगानी सम्मेलन अघि नै निर्यातको सीमा झारेर ३० प्रतिशत पुर्याउने प्रक्रिया अन्तिम चरणमा रहेको बताउँछन्। प्रस्तावित निर्यात ३० प्रतिशत तोक्न कानुनमा संशोधनसम्बन्धी प्रस्ताव संसद्मा पुगेको छ, सिलवाल भन्छन्, लगानी सम्मेलनअघि नै यसलाई निष्कर्षमा पुर्याउने भनिएको छ। सेजमा उद्योग खोल्न अधिकांश भारतीय नयाँ लगानीकर्ताको चासो देखिएको उनले बताए। भाडा दक्षिण एसियाकै महँगो विशेष आर्थिक क्षेत्र (सेज) देशको व्यापार सन्तुलन सुधार गर्ने, लगानी आकर्षित गर्ने र नयाँ रोजगारी सिर्जना गर्ने लक्ष्यका साथ विकास गरिएको हो। सेजभित्र जुनसुकै उद्योग सञ्चालनको स्वीकृति पाइँदैन। तोकिएका निश्चित प्रकृतिका उद्योगले मात्र मान्यता पाउने प्रावधान छ। यहाँ लाइसेन्स शुल्क २५ हजार रुपैयाँ लाग्छ। ६ महिनाको अग्रिम भाडा बुझाउनुपर्छ। अनुमतिपछि प्रतिमहिना प्रतिस्क्वायरफिट २० रुपैयाँ भाडा शुल्क तिर्नुपर्छ। यो शुल्क दक्षिण एसियाका अन्य मुलुकको तुलनामा बढी भएको प्राधिकरणले पनि स्विकारेको छ। भाडा महँगो भएकै कारण उद्योगीमा सेजप्रति आकर्षण देखिँदैन। सिमरा र पाँचखाल सेजका २ ब्लकको जिम्मा निजीलाई सिमरा र पाँचखालको डि र ई ब्लक निजी क्षेत्रलाई नै जिम्मा दिने तयारी भएको छ। उक्त दुवै ब्लक करिब २ सय बिघा क्षेत्रफलमा फैलिएका छन्। प्राधिकरणका अनुसार यसरी निजी क्षेत्रलाई जिम्मा दिएपछि उनीहरूले नै उद्योग ल्याउने, सञ्चालन गर्न पाउँछन् तर यसको अनुगमनको पाटोलगायतका नियमन भने सेजले गर्ने छ। के भन्छन् सरोकारवालाहरू ? सरकारले प्रोत्साहनमुखी नीति लिनुपर्यो कृष्ण ज्ञवाली, पूर्वउद्योग सचिव उद्योगीका मागअनुसार सेवा र सहुलियत चित्तबुझ्दो नहुँदा सेजमा उद्योग सञ्चालन प्रभावित भएको देखिन्छ। भाडा महँगो भएको गुनासो पनि अर्कोतिर छ। त्यहाँ कस्ता उद्योगलाई सञ्चालन गर्न दिने भन्नेबारे पनि छलफल गर्न आवश्यक छ। सेजमा खुल्ने उद्योगहरू निर्यातमूलक हुनुपर्छ भन्ने सोच सरकारको हो। तर, उद्योगले गति नलिँदासम्म निर्यातको सीमा खुकुलो बनाउन सकिन्छ। प्रोत्साहनमूलक नीति लिनुपर्छ। निजी क्षेत्रका उद्यमीव्यवसायीहरुको रुचि उत्पादनमुखी उद्योग स्थापना र संचालनमा भन्दा व्यापारतिर बढी छ। सरकारको तर्फबाट पूर्वाधारमा राम्रो प्रबन्ध नहुँदा निर्माण उद्योगमा कम रुचि देखिन्छ। सेवा क्षेत्रमा बढी आकर्षण छ। निजी क्षेत्रलाई प्रोत्साहन गर्ने गरी कम कर्जाको ब्याजदर व्यवस्था गर्नुपर्छ। यसबारे राष्ट्र बैंकले चासो देखाएको देखिन्छ। उद्योगका लागि जग्गा भाडा लिँदा सरकारले सहजीकरण नगरेको, उद्योग दर्ता, सञ्चालनसम्बन्धी प्रक्रिया झन्झटिलो भएको पनि सुनिन्छ। यसबारे पनि सरकारले विचार गर्नुपर्छ। सेजभित्र व्यवसायी आउने वातावरण चाहियो चन्द्रप्रसाद ढकाल, अध्यक्ष, नेपाल उद्योग वाणिज्य महासंघ (एफएनसीसीआई) सेजभित्रका उद्योगलाई निर्यात गर्ने कुल उत्पादनको ६० प्रतिशत सीमा व्यावहारिक छैन। भाडा पनि महँगो भयो। यसैले व्यवसायीहरू सेजभित्र आउने वातावरण बनाउन पहल गरिरहेका छौं। अझ पछिल्लो समय सेजभित्रका उद्योगमा मात्रै सुस्तता छाएको होइन, समग्र मुलुकका उद्योगहरू करिब ४०५० प्रतिशत मात्रै क्षमतामा चलेका छन्। कोभिडपछि माग र आपूर्ति घटेकाले उद्योगहरूमाथि उठ्नै सकेनन्। आम व्यवसायीको पब्लिक कन्फिडेन्ट विकास भएन। यसकारण हामीले सरकारसँग नीतिगत पहल गरिरहेका छौं। लगानी सम्मेलनलाई लक्षित गरेर पनि सुझाव दिएका छौं। सोहीअनुसार वातावरण तय हुने अपेक्षा राखेका छौं। सेज महिलामैत्री हुनुपर्यो शोभा ज्ञवाली, अध्यक्ष, उद्यमी महिलाहरूको साझा संस्था महिला उद्यमी महासंघ नेपाल(एफवीन) सेजको सदस्यमा म पनि आबद्ध छु। यसका बैठकमा जाँदा पटकपटक सुनिरहने विषय प्रतिमहिना प्रतिस्क्वायर मिटरको मूल्य महँगो भयो भन्ने हो। यसलाई २० रुपैयाँबाट घटाएर १२ रुपैयाँसम्म गर्न भनेका छौं। विशेष आर्थिक क्षेत्रमा महिला उद्यमीहरूको उपस्थिति भएन। यहाँ पुरुषको मात्रै वर्चश्व भयो। सेजमा बस्दा निश्चित समयभित्र निर्यात गर्नुपर्ने भएकाले जान चाहेका महिला उद्यमी प्रवेश गर्न सकेका छैनन्। तर, महिलाहरूलाई केही सीमामा छुट गरिनुपर्छ। कतिपय सेजबाहिरका महिला उद्यमीले नेपाली उत्पादन निर्यात गरिरहेका पनि छन्। सेजमा थप सहुलियतमा काम गर्न दिएमा महिला उद्यमीहरू पनि प्रवेश गर्न पाउँथे। यसर्थ सेजलाई महिलामैत्री बनाइदिनुपर्यो। समग्रमा आर्थिक क्षेत्रमा महिलाहरू पुरुषको तुलनामा समानान्तर रूपमा अघि बढ्न सकेका छैनन्। यसर्थ महिलामैत्री वातावरण जरुरी छ। वातावरण सहज चाहियो वीरेन्द्रराज पाण्डे, उपाध्यक्ष, नेपाल उद्योग परिसंघ (सीएनआई) उद्योगीलाई सहज हुने वातावरण सेजभित्र हुनुपर्छ। निर्यातको सीमा बाधक बनेको छ। यससँगै उद्योग स्थानान्तरण गरेर जान पनि समस्या छ। निर्यातको थ्रेसहोल्ड घटाउन माग गरेका छौं। लगानी सम्मेलनअघि नीतिगत व्यवस्था संशोधन हुनुपर्छ। जसमा सेजका उद्योग सञ्चालनको पहिलो ३ वर्षसम्म १५ प्रतिशत र यसपछिको ६ वर्षसम्म ३० प्रतिशतसम्म निर्यात गर्ने व्यवस्था राख्न सरकारसँग माग गरेका छौं। यसो हँुदा आन्तरिक बजारमा पनि बिक्री गर्न मिल्छ। जरिवाना गर्ने व्यवस्थालाई पनि लचिलो बनाउन भनेका छौं। सेजमा पीपीपी मोडेलमा जान पहल भइरहेको छ। पछिल्लो समय समग्र उद्योगहरू उत्साहजनक रूपमा चलेका छैनन्।"
अमेरिकाले सहायता रोके युक्रेनले युद्ध हार्न सक्छ : जेलेन्स्की,"किभ : युक्रेनका राष्ट्रपति भ्लादिमिर जेलेन्स्कीले आइतबार अमेरिकी कंग्रेसले मस्कोको आक्रमणसँग लड्नका लागि सैन्य सहायतालाई अनुमति नदिए किभले रुसविरुद्धको युद्ध हार्ने बताएका छन्। कंग्रेसमा रिपब्लिकनहरूले महिनौँदेखि किभका लागि अर्बौं डलरको सैन्य सहायतामा रोक लगाएका छन् । 'कंग्रेसले युक्रेनलाई सहयोग नगरे युक्रेनले युद्ध हार्नेछ भनेर विशेषरूपमा कंग्रेसलाई बताउन आवश्यक छ', किभसङ्गठित कोष सङ्कलन प्लेटफर्म युनाइटेड२४ को भिडियो बैठकमा जेलेन्स्कीले भने। उनले युक्रेन सहायताबिना बस्न (जीवित रहन) कठिन हुने बए। युक्रेनले युद्ध हार्यो भने अन्य राज्यहरूमा पनि हमला हुने उनले बताए । युक्रेनमा रुसले आक्रमण गरेको दुई वर्षभन्दा बढी भइसकेको छ । दक्षिणी जापोरिज्जिया क्षेत्रको गुलियापोल सहरमा रुसी हमलामा तीन जनाको ज्यान गएको किभले आइतबार बताएको छ । उक्त क्षेत्रका प्रमुख इभान फेडोरोभले सामाजिक सञ्जालमा भनेका छन्, 'रुसी प्रहारबाट ध्वस्त भएको आफ्नै घरको भग्नावशेषले किचेर दुई पुरुष र एक महिलाको मृत्यु भएको हो ।'"
२ वर्षमा सक्ने काम ५ वर्ष बित्दासमेत सकिएन,"२६ महिनाभित्र काम सक्ने गरी काठमाडौंंको स्वच्छन्द द क्याराभान जेभीले २०७५ असारमा निर्माणको जिम्मा पाएको थियो। पाँच वर्ष बित्यो तर काम सम्पन्न हुन सकेको छैन। धनकुटा : ठेकेदारले समयमै काम सम्पन्न नगर्दा भेडेटारमहाभारतआहाले सडकखण्डको १० किलोमिटर सडक कालोपत्रे गर्ने काम अलपत्र परेको छ। निर्माण सुरु भएको लामो समय बित्दासमेत यो सडक पूर्णरूपमा कालोपत्रे हुन सकेको छैन। जसको कारण यस क्षेत्रका स्थानीयले सास्ती भोग्नु परेको छ। उक्त सडकखण्डले साँगुरीगढी गाउँपालिकाको ६, ७, ८, ९ र १० वडालाई समेट्छ। भेडेटारदेखि महाभारत, आहाले हुँदै बराहक्षेत्र पुग्नका लागि छोटो दूरी पर्दछ। २६ महिनाभित्र काम सक्ने गरी काठमाडौंंको स्वच्छन्द द क्याराभान जेभीले २०७५ असारमा निर्माणको जिम्मा पाएको थियो। पाँच वर्ष बित्यो तर काम सम्पन्न हुन सकेको छैन। तत्कालीन जिल्ला आयोजना कार्यान्वय इकाई (अनुदान व्यवस्थापन तथा स्थानीय पूर्वाधार) धनकुटाले करिव १० किलोमिटर सडक कालोपत्रे गर्न भ्याटसहित २० करोड ९५ लाख रूपैयाँ बराबरको ठेक्का लगाएको थियो। अहिले उक्त कार्यालय खारेज भइसकेको छ। योजनाको काम इटहरीस्थित स्थानीय पूर्वाधार विकास आयोजना कार्यालयमा सरेको छ। उक्त सडक निर्माणको म्याद सकिएपछि ३ पटक म्याद थपिएको छ। डीवीएसटी प्रविधिबाट कालोपत्रे गर्ने भनिएको थियो। १० किलोमिटर मध्ये ७ किलोमिटर कालोपत्रे भइसकेको छ। सडक निर्माणको काम ९० प्रतिशत सम्पन्न भनिए पनि अहिले संरक्षण अभावले पुरानै अवस्थामा फर्किएको छ। कालोपत्रे उप्किन थालेको छ। भने मेसिनरी वाल भत्किन थालेको छ। कतिपय स्थानको सडक छेउमा पहिरोसमेत गएको छ। सडक छेउमा अलकत्रको ड्रम अलपत्र छन्। गिट्टीहरू छरिएका छन्। सडक छेउमा अलपत्र परेका अलकत्रका ड्रम। सडक निर्माणका लागि ताकेता गर्न जनप्रतिनिधि सहित स्थानीयको टोली केही महिना अघि इटहरी स्थित आयोजनाको कार्यालयमा समेत पुगेको थियो। समयमै सडक निर्माण सम्पन्न नहुँदा सास्ती पाएकोे साँगुरीगढी गाउँपालिका ७ महाभारतका स्थानीय देवेन्द्र राईको भनाइ छ। उनका अनुसार काम भएको समयमा तीव्र रूपमा भएको हो। तर, ठेकेदारले काम छोडेदेखि पूनः काम सुरु भएको छैन। केही महिना अघि इटहरस्थित स्थानीय पूर्वाधार विकास आयोजना कार्यालयमा स्थानीय सहित जनप्रतिनिधिको टोली डेलिगेशनका लागि पुगेको थियो। गाउँपालिकाकै गौरवका रूपमा रहेको यो सडक निर्माण गराउन आफूहरूले पटकपटक सम्बन्धित निकायमा ताकेता गरिरहेको साँगुरीगढी गाउँपालिका अध्यक्ष जितेन्द्र राईको भनाइ छ। समयमै काम सम्पन्न हुँदा आहालेका स्थानीय बासिन्दालाई भेडेटार आवजावत गर्न धरान हुँदै आउनुपर्ने बाध्यता हट्ने अध्यक्ष राई बताउँछन्। सडक निर्माणका लागि पटकपटक पत्र काटेपछि निर्माण व्यवसायी सम्पर्कमा आएको र म्याद थपका लागि निवेदन आएर अब भने काम गर्ने प्रतिबद्धता प्राप्त भएको स्थानीय पूर्वाधार विकास आयोजना कार्यालय इटहरीका इन्जिनियर थिरेन्द्र दाहालले बताए। आहाले महाभारतका स्थानीयलाई गाउँपालिका केन्द्र भेडेटार आवजावत गर्न छोटो दूरीका रूपमा रहेको छ यो सडक। यो सडकले साँगुरीगढी गाउँपालिकाको ४ वटा वडालाई समेट्छ। यो सडकबाट भेडेटार बजारदेखि सुनसरीको वराहक्षेत्र पुग्न छोटो दूरी हुन्छ।"
नेकपा एमाले स्याङ्जाको अध्यक्षमा पुनः गैह्रे निर्वाचित,"स्याङ्जा : नेकपा एमाले स्याङ्जाको ९ औं अधिवेशनले सूर्यप्रसाद गैह्रे (पारस) लाई अध्यक्षमा निर्वाचित गरेको छ। उनी हालसम्म लगातार तेस्रो कार्यकालको लागि अध्यक्ष भएका हुन्। अध्यक्ष लगायत १०५ सदस्यीय जिल्ला कमिटी सर्वसम्मत चयन भएको छ। कमिटीमा ५ पदाधिकारी छन्। कमिटीको उपाध्यक्षमा महेश पुरी, सचिवमा रामचन्द्र भट्टराई, उपसचिवमा अमृत श्रेष्ठ र चिनुमाया गुरुङ छन्। आठौं अधिवेशनमा मतदान प्रक्रियाबाट निर्वाचित भएका पारस अहिले सर्वसम्मत प्रक्रियाबाट बने। अध्यक्ष पदको प्रतिस्पर्धामा रहेका अन्य दुई जना चुनावी प्रतिस्पर्धामा जान इच्छुक नदेखिएकाले सर्वसम्मत नेतृत्व चयन हुन सहज बनेको हो। नेकपा माओवादी केन्द्र र नेकपा एमालेमा पाटी एकीकरण हुँदा उनी माओवादीतर्फ पनि अध्यक्ष थिए। एकीकरणपछि स्याङ्जामा अध्यक्ष माओवादी कोटामा परेको थियो। त्यसपछि उनी एमालेको जिल्ला अध्यक्ष बनेका थिए। यसैगरी, खुला, महिला, युवा, जनजाती, अल्पसंख्यक, मुस्लिम, मजदुर, दलित, भूगोल, क्लष्टरबाट सदस्य छानिएका छन्। शुक्रबार अधिवेशनको एमाले अध्यक्ष केपी ओलीले उद्घाटन गरेका थिए। शनिबार बिहानदेखि चलेको बन्द सत्रले आइतबार साँझ मात्र पदाधिकारीसहित कार्यसमिति टुंग्याउन सफल भएको हो। आकांक्षी धेरै देखिएकाले सहमतिमा टुंग्याउन समय लागेको बताइएको छ। स्याङ्जाका ११ पालिका, ९७ वडा कमिटी र जनसंगठनबाट गरी ६०९ महाधिवेशन प्रतिनिधि चयन थिए। जिल्लाभरका ९ हजार ५४३ जना संगठित सदस्य रहेका नेकपा एमाले स्याङ्जाले जनाएको छ।"
दक्षिणी गाजाबाट इजरायली सैनिक फिर्ता हुने,"इजरायलले दक्षिणी गाजाबाट एउटा ब्रिगेडबाहेक सबै सैनिक फिर्ता बोलाएको स्थानीय सञ्चारमाध्यमले जनाएका छन् । नाहल नामक ब्रिगेडले मध्य क्षेत्रबाट गाजालाई हेर्दछ र गाजाको दक्षिणबाट उत्तरमा नागरिकहरूको फिर्तीलाई रोक्दछ । इजरायलको सरकारी स्वामित्वको कान टिभी समाचारका अनुसार नयाँ सुरक्षा क्षेत्र स्थापना भएपछि इजरायली रक्षा बल (आईडीएफ) ले गाजाको वरिपरि रहेका इजरायली क्षेत्रमा आफूलाई पुनर्गठित गरेको छ । आइडीएफ स्रोतलाई उद्धृत गर्दै समाचारमा भनिएको छ, 'इजरायली सेनाले अब गुप्तचरमा आधारित छापामा ध्यान केन्द्रित गर्नेछ र आवश्यकता अनुसार गाजा फर्कने छ । 'सेनाको बहिर्गमन राजनीतिक दबाबसँग सम्बन्धित छैन,' सेनाद्वारा जारी विज्ञप्तिमा भनिएको छ ।"
कांग्रेसले चेतावनी दिएपछि शीर्ष चार दलका नेतासँग छलफल गर्दै सभामुख घिमिरे,"काठमाडौं : संसद्को गतिरोध अन्त्यका लागि सभामुख देवराज घिमिरेले सत्ता पक्ष र प्रमुख प्रतिपक्ष दलका शीर्ष नेतासँग छलफल गर्ने भएका छन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले संसदमा निरन्तर प्रश्न उठाएपछि सभामुख घिमिरेले सोमबार दिउँसो २ बजे सिंहदरबारस्थित आफ्नै कार्यकक्षमा शीर्ष नेतालाई छलफलका लागि बोलाएको सभामुखका प्रेस सल्लाहकार शेखर अधिकारीले अन्नपूर्ण पोस्ट्लाई जानकारी दिए। उनका अनुसार सभामुखले प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, कांग्रेस सभापति एवम् प्रमुख प्रतिपक्ष दलका नेता शेरबहादुर देउवा,नेकपा एमालेका अध्यक्ष केपी शर्मा ओली र रास्वपाका सभापति एवम् गृहमन्त्री लामिछानेलाई छलफलका लागि बोलाएका हुन्। कांग्रेसले गृहमन्त्री लामिछानेमाथि छानबिनका लागि संसदीय छानबिन समिति गठन गर्न निरन्तर माग गरिरहेको छ। यस अगाडिको बैठकमा नेपाली कांग्रेसका महामन्त्री एवम् सांसद विश्वप्रकाश शर्माले कांग्रेसले दिएको अल्टिमेटम सकिएकाले आगामी बैठकमा संसदीय छानविन समिति नआए संसद ठप्प पार्ने उद्घोष गरेका थिए। उनले छानबिन समितिबाट निर्दोष साबित हुन सुझाव दिए। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सत्तारुढ दलले भने कांग्रेसको माग अनुसार संसदीय छानबिन समिति गठन नहुने धारणा राख्दै आएका छन्। महामन्त्री शर्माले कांग्रेसको सहमति बिना वा कार्यव्यवस्था परामर्श समितिको सहमति बिना संसद बैठक सञ्चालनका लागि कार्यसूची नराख्न समेत सभामुखलाई आग्रह गरेका थिए। सहकारी प्रकरणलाई लिएर गृहमन्त्री लामिछानेमाथि कांग्रेसले संसदमा नियमित प्रश्न उठाइरहेको छ। छानबिन समिति गठनका लागि अल्टिमेटम दिएको छ। कांग्रेसले विरोध गर्दा संसद् प्रभावकारी रुपमा सञ्चालन पनि हुन सकेको छैन,जसका कारण संसद्का नियमित काम कारबाही पनि प्रभावित भइरहेका छन्। सभामुखका प्रेस सल्लाहकार शेखर अधिकारीले भने, मंगलबार बिहान प्रतिनिधि सभाको बैठक बोलाइएको छ। त्यस अगाडि सोमबार सत्ता पक्ष र प्रमुख प्रतिपक्षबीच छलफल गरेर संसदको गतिरोध अन्त्यका लागि आज सभामुखज्यूले पहल गर्नुभएको हो। उनीहरुबीच कांग्रेसको माग र सदनलाई नियमित सञ्चालन गर्न कसरी सकिन्छ भन्ने विषयमा पनि छलफल हुने उनको भनाई छ। प्रतिनिधि सभाको बैठक मंगलबार बिहान ११ बजे बस्दैछ।"
गाजा युद्धमा इजराइल जितको नजिक छ : नेतान्याहु,"इजराइली प्रधानमन्त्री बेन्जामिन नेतान्याहुले इजराइल गाजा युद्धमा जितबाट एक कदम टाढा रहेको बताएका छन्। उनले हमासले सबै बन्धकलाई मुक्त नगरेसम्म कुनै युद्धविराम नहुने वाचा गरे। हमास लडाकूहरूले इजराइलमा आक्रमण गरेपछि अक्टोबर ७ मा सुरु भएको युद्ध छ महिना पूरा भएको अवसरमा मन्त्रिपरिषद्को बैठकमा उनले भने, 'हामी जितबाट एक कदम टाढा छौँ तर हामीले जुन मूल्य तिरेका छौँ त्यो दर्दनाक र हृदय विदारक छ ।' अन्तर्राष्ट्रिय मध्यस्थकर्ताहरूसँग कायरोमा युद्धविराम वार्ता पुनः सुरु हुने अपेक्षाबीच उनले भने, 'बन्धकहरूको फिर्तीबिना कुनै युद्धविराम हुनेछैन, यस्तो हुनेछैन ।' 'इजराइल सम्झौताका लागि तयार छ, इजराइल आत्मसमर्पण गर्न तयार छैन', उनले जोड दिँदै भने, 'हमासलाई आफ्नो स्थिति कडा बनाउनका लागि बाध्य बनाउने गरी इजराइलमाथि अन्तर्राष्ट्रिय दबाब दिनुको सट्टा अन्तर्राष्ट्रिय समुदायको दबाब हमासविरुद्ध निर्देशित हुनुपर्छ, यसले बन्धकहरूको रिहाइलाई अगाडि बढाउने छ ।' अप्रिल १ मा गाजामा भएको हवाई हमलामा अमेरिकास्थित खाद्य च्यारिटी वर्ल्ड सेन्ट्रल किचेनका सात सहायताकर्मी मारिएपछि इजराइलले अन्तर्राष्ट्रिय आक्रोशको सामना गर्नुपरेको छ । अमेरिकी राष्ट्रपति जो बाइडेनले बिहीबार नेतान्याहुसँग टेलिफोनवार्तामा तत्काल युद्धविराम को माग गर्दै इजराइललाई नागरिकहरूको हत्या कम गर्न तथा मानवीय स्थिति सुधार गर्न अमेरिकी समर्थनलाई सःशर्त बनाउने सङ्केत गरे। यसैबीच नेतान्याहुले आफ्ना प्रतिनिधिहरूमार्फत इजराइलविरुद्ध धेरै हमलामा इरानको अप्रत्यक्ष हात रहेको आरोप लगाएका छन्। 'जसले हामीलाई चोट पुर्याउँछ वा चोट पुर्याउने योजना बनाउँछ, हामी उसलाई चोट पुर्याउने छौँ, हामीले यो सिद्धान्तलाई प्रत्येक समय र हालका दिनमा व्यवहारमा ल्याएका छौँ', उनले भने। इरानले सोमबार दमास्कसमा आफ्नो दूतावासको कन्सुलर खण्डमा हवाई हमलामा आफ्ना सात रिभोल्युसनरी गार्डको हत्याका लागि जवाफी कारबाही गर्ने वाचा गरेपछि गाजामा युद्ध फैलने आशङ्का तीव्र भएको छ । इरानका नेताहरूले जवाफी कारवाहीको वाचा गरेका छन् र लेबनानको इरान समर्थित हिजबुल्लाह आन्दोलनका नेता हसन नसरल्लाहले वाणिज्य दूतावासमा भएको हमलालाई निर्णायक विन्दु भनेका छन्। रासस"
बदलिँदो घोडेजात्रा संस्कृति,"नेपाल जहाँ अनेक संस्कृतिमा हरेक तिथि चाडपर्वको आफ्नै प्रकारको मौलिक विशेषता छन्। प्रत्येक तिथिको एउटा न एउटा महत्त्व छ। यसरी घोडेजात्रा, भोटोजात्रा, गाईजात्रा र इन्द्रजात्रा काठमाडौं उपत्यकाका ऐतिहासिक मौलिक एवं सांस्कृतिक पर्व हुन्। जुन पौराणिक, ऐतिहासिक तथा धार्मिक संस्कारसँग आबद्ध छन्। फलतः वर्षदिन नै मनाइने चाडमध्ये घोडेजात्रा पनि एक प्रमुख पर्व हो। अतः संस्कृतिमा निकै धनी देश छ नेपाल। हरेक दिन एक न एक पर्व परेकै हुन्छ। आफ्नो संस्कृतिलाई संरक्षण र संवद्र्धन गर्नु प्रत्येक नेपालीको परम कर्तव्य हो। चाडपर्वमा नेपाली रमेरै मनाउने गर्छन्। यसमा पनि नेवार समुदायका जातिहरूमा विशेष महत्त्व यस पर्वले राख्छ। यसर्थ टुँडिखेलमा मनाउने जात्रा भएकाले घोडेजात्रा टुँडिखेलबारेका किंवदन्तीसँग पनि जोडिएर आउँछ। यसर्थ घोडेजात्रा घोडाप्रतिको सम्मान त हुँदै हो तर यो घोडा दौड नभएर जात्रा भएकाले धार्मिक र सांस्कृतिक मान्यतासँग पनि यसको सम्बन्ध छ। यो चाड पिशाच चतुर्दशीको भोलिपल्ट औंसी तिथिमा मनाइने यो पर्व भएकाले यसले तान्त्रिक मान्यतालाई आत्मसात् गरेको पाइन्छ। किनकि, घोडा दौडाएर पिशाच, दुष्टात्मा भगाउने कार्य र विश्वासलाई मल्लकालको बढ्दो तान्त्रिक विधाको प्रभावसँग जोडेर हेर्दा पनि पुष्टि हुन आउँछ। घोडेजात्रा चैत्र कृष्ण औंसीका दिनमा पर्छ। यस वर्षको यही चैत २६ गते सोमबार परेको छ। यसलाई पिशाच चतुर्दशी पनि भन्छन्। यस दिन टुँडिखेलमा घोडा दगुराउने जात्राका साथै अरू विभिन्न देवीदेवताका रथयात्रा पनि हुन्छन्। यो घोडेजात्रा नेवार समुदायको पनि ठूलो चाड हो। यस दिन भगवान् शिवजीको धूमधामसँग पूजाआजा गरिन्छ। यसमा अझ बढी नाचगान, बाजागाजा र परम्परागत भेषभूषा नेवार समुदायले यस पर्वलाई बढी उल्लासमय वातावरणमा मनाउँछन्। उक्त दिन काठमाडौंको टुँडिखेल नजिकै रहेका लुकुवा महादेव वा पिशाचेश्वर महादेवको पूजा अर्चना पनि गर्ने परम्परा छ। यिनै लुकुवा महादेवलाई पिशाच चतुर्दशीका दिन रछानबाट झिकी नुहाई दिई सफासुग्घर तुल्याई मद्यमांस आदि तामसी भोग चढाइन्छ। यस भोगमा छ्यापी, लसुनजस्ता उत्तेजक भोजनको प्राचुर्य हुन्छ। भनिन्छ घोडेजात्रापछि लसुन छिपिएको हुन्छ, खान लायक हुँदैन भन्ने किंवदन्ती पनि आजसम्म त्यतिकै चरितार्थ पाइन्छ। यसको साथै छिटोछरितो, बलवान् जनावरका रूपमा घोडाको महत्त्व पौराणिक कालदेखि नै सर्वस्वीकार्य भएकाले नै मानिसले घोडालाई तालिम दिई कज्याएर आफ्नो अनुकूल यातायातको साधन र मनोरञ्जनका लागि उपयोग गर्दै आएका छन्। यसरी वैदिककालमा घोडाको निकै महत्त्वपूर्ण भूमिका र मान्यता देखिन्छ। उसबेला चक्रवर्ती राजाले आफ्नो प्रतिष्ठा, राज्यको सीमा सुरक्षा स्थिर राख्न, राज्यबाट कर उठाउन श्यामकर्ण घोडालाई विशेष रूपले सजाई विशेष अधिकार दिई दिग्विजय गर्न छाडेका र सो कार्य सम्पन्न भएपछि उनले अश्वमेघ यज्ञ सम्पन्न गरेका पुराणहरूमा उल्लेख पाइन्छ। यसको अलावा सामाजिक प्रतिष्ठान र मान्यतामा नेपालको कर्णाली अञ्चलको मुगु जिल्लाको घोडा भेडा प्रथामा स्थानीय जनतामा भैपरी आउने मुद्दामामिला, झैझगडा, अंशबन्डा आदिमा स्थानीय भद्रभलादमी मध्यस्थकर्ताको सहयोगमा कुनै पनि समस्याको समाधान गरिदिने मध्यस्थकर्तालाई भेडाको मासु खुवाई घर फर्कंदा घोडामा चढाएर पठाउने नियमको उल्लेख पाइन्छ। लोकोकृतानुसार लुकुवा महादेवका बारेमा अर्को एउटा कथा पाइन्छ। अघि शिवजीले भष्मासुर दानवको तपस्यादेखि खुसी भएर जसको शिरमा हात राख्लास् त्यो भष्म हुनेछ, भनेर वरदान दिएपछि भष्मासुर शिवजीकै शिरमा हात राख्न जाइलाग्यो। त्यो लुक्न गए। सो कुरा थाहा पाएर विष्णुनारायणले मोहिनी रूप लिएर भष्मासुरलाई भलाइ उसको आफ्नै शिरमा हात राख्न विवश गराए। भष्मासुर आफैं भष्म भयो। यसरी भष्मासुरको नास गराएपछि शिवजीलाई रछानबाट उतारी स्नान गराई पवित्र गराए। त्यसैले यस दिनलाई पिशाच चतुर्दशीका रूपमा प्रतिष्ठित गरी लुकुवा महादेवको पूजा गर्ने परम्परा चलाए। यो चलन काठमाडौंमात्र नभै अधिराज्यका नेवार समाज भएका प्रायः सबै ठाउँमा देखिन्छ। यसै दिनदेखि काठमाडौंमा टंकेश्वरी, भद्रकाली आदि मातृका देवीहरूको खट्यात्रा हुन्छ। मातृका देवीहरूमध्ये पनि यस यात्रामा मुख्य भद्रकालीको यात्रा मानिन्छ। घोडेजात्राअघि आजको जस्तो रूपमा हुँदैनथियो। जुन तबेलाबाट घोडा ल्याएर मत्याई दौडाइने गरिन्थ्यो। राजाहरूले भद्रकाली दर्शन गर्ने प्रथा थियो। जुनबेला दर्शन गर्न जाँदा राजा घोडामा जाने गर्थे। त्यसबेला राजाको पछिपछि मन्त्रीहरू र दरबारियाहरूको ताँती छुट्थ्यो। वस्तुतः राजाको दर्शनयात्राको शोभा हेर्न टुँडिखेलमा जनता भेला हुने गर्थे। यसरी राजाको घोडे यात्राले पछि गएर औपचारिक घोडेजात्राको रूप हुन गएको अनुमान गर्न सकिन्छ। यस जात्राको पहिलाको रूप पाटनको बालकुमारीको चौरमा हिजो आजसम्म पनि देख्न पाइन्छ। पछिल्लो समय विभिन्न मनोरञ्जन थपिँदै गए र यो घोडेजात्राको तयारी धेरै दिन अघिदेखि गरिन थालेको हो। यस जात्राको मुख्य आकर्षण पक्ष भन्नाले घोडा, मोटर, मोटरसाइकल, साइकल, रेसजस्ता खेलहरूको प्रतियोगिता हो। यसका अलावा विभिन्न खेल, तमाशा, लडाइँका प्रदर्शन, सर्कस पनि देखाइन्छ। फौजीले हेलिकप्टरबाट विभिन्न किसिमका रोचक कार्यक्रम बढी लोकप्रिय हुन थालेका छन्। जसले गर्दा घोडेजात्रा हेर्नेको संख्यामा तीव्र प्रतिस्पर्धा हुन थालेको छ। अहिले आएर साधारण जनताले पनि मोटरसाइकल, साइकल, दौडमा भाग लिन पाउँछन्। घोडेजात्राको ऐतिहासिक मान्यता, मूल्य र महत्त्व छ। यो प्रचलनको सुरुआत गर्ने राजा जयप्रकाश मल्ल हुन्। यो जात्रा खासगरी काठमाडौं उपत्यकाको तीन सहरमा भव्यरूपमा मनाइन्छ। यो जात्रामा विशेषगरी विवाह भएर गएकी चेलीबेटीलाई भोज खुवाउने प्रचलन अहिलेसम्म नेवारी समाजमा कायमै छ। यो चाड तीन दिनसम्मको भएता पनि अन्तिम दिन चैत्र शुक्ल परेवाको दिन मातृका देवीको खटहरू सहरमा परिक्रमा गराई ६ वटा गल्लीबाट ल्याई असनको चोकमा सातवटा खट घुमाउने कामलाई सप्तमातृकाको आपसमा ढोगभेट भएको भनिन्छ भन्ने किंवदन्ती छ। नेवारी सम्प्रदायले आफ्नै गरिमा र अस्तित्वलाई ज्वलन्तरूपमा प्रस्तुत गरिरहेको छ। जसबाट नेवारी समाजको कला र कौशलताको चरम विकास भएको यसबाट स्पष्ट हुन्छ। घोडेजात्रा पर्व विशेषता कृषकवर्गले आनन्द गर्ने चाड हो। जनश्रुतिअनुसार, घोडेजात्रा गरिब कृषकले पनि जंगबहादुरको घोडा किन्छ भनी व्यंग्य गरेको पाइन्छ।"
अस्थिर प्रदेशहरू,"६० को दशकतिर दलहरूबीच संविधान सभामार्फत संविधान बनाउने र सत्ताका केन्द्रकृत अधिकार स्थानीय स्तरमा दिनुपर्ने कुराको बहस चल्थ्यो। त्यतिबेला आम जनतामा अब सुुखका दिन आउने आशा छाउँथ्यो। सामान्य कामका लागि पनि संघीय राजधानी धाउने बाध्यता हट्ने र विकासले ढोका उघार्ने आशा पलाएको थियो। सूदूरपश्चिम, कर्णाली जस्ता प्रदेशका जनता, जो केन्द्रकृत राज्य सत्ताको उपेक्षामा थिए, उनीहरूमा त झन् तीव्र विकास हुने खुसियाली थियो। केन्द्रीकृत राज्यको उपेक्षाका शिकार यी दुई प्रदेश मात्रै होइन, मधेश प्रदेश पनि थियो। दलहरूले संविधान सभा बनाए। पहिलो पटकको संविधान सभा असफल भए पनि दोस्रो संविधान सभाले संविधान बनायो। त्यसमा संघ, प्रदेश र स्थानीय तह गरी तीन प्रकारका सरकार बन्ने कुरा पास भयो। तीनवटै तहका एकल अधिकार र साझा अधिकारहरू सूची बनाएर लेखिए पनि। तर केन्द्रीकृत सत्ताको मोहमा रमेकाहरूले प्रदेशहरूलाई संविधानमै तोकेका अधिकार पनि दिन कन्जुस्याई गरे। फलस्वरूप प्रदेशप्रतिको वितृष्णा बढिरहेको छ। संविधान बनेका बेला सिंहदरबार घरघरमा भनी प्रचार गरियो। त्यो नाराले ती दुर्गम बस्तीमा भएका जनताको खुसीको सीमा रहेन। तर यी तीन तहको सरकारमध्ये प्रदेश सरकारको अवस्था दयनीय देखियो। जसले त्यो खुसी दिन सकेन। प्रदेशहरूको पहिलो कार्यकाल पनि सुखद रहेन। योजनाहरू भागबण्डामा गए, बजट भागबण्डामा गयो। यहाँसम्मकि भ्रष्टाचार गर्न सरकार बनाउने र ढलाउने फोहोरी खेलहरू हुँदै गए। सम्भवतः ७ वटा प्रदेशमा ५ वटा भन्दा कम पटक सरकार बनाउने र भत्काउने खेल नभएको प्रदेश छैन होला। ६ वर्षको प्रदेश संरचनामा ६ वटा सरकार बन्नु, यो भन्दा अस्थिरताको पराकाष्ठा के होला ? संघीयताको मूल मर्म भनेको जनतालाई घरदैलोमै छिटोछरितो र सर्वसुलभ सेवा दिने हो। अर्थात्, केन्द्रीकृत राज्य सत्तालाई जनताको घर छेउ पुर्याउने। तर, संघीयताको मर्मअनुसार प्रदेश सरकार सञ्चालन हुन सकेनन्। जनतालाई सेवा दिनेभन्दा कुर्सी कसरी हडप्ने र कसरी जोगाउने भन्नेमा दलीय छिनाझप्टी चलिरह्यो। केन्द्र सरकारमा राजनीतिक उथलपुथल भयो कि प्रदेश सरकारका जग हल्लिन थाले। जसका कारण प्रदेश सरकार अस्थिर भए।"
