शीर्षक,विवरण
अब चिनौं आफ्नै राजधानी,"ऐतिहासिक, धार्मिक र सांस्कृतिक सहर काठमाडौं देशको राजधानीमात्र भएन । अब विश्व भ्रमण गर्न चाहनेका लागि उत्कृष्ट गन्तव्य बनेको छ । यो मूलतः नेपाल र नेपालीका लागि विशेष गर्वको विषय हो । प्राचीन कलाकौशलले भरिएको काठमाडौं विश्वका लागि विशेष गन्तव्य हो । त्यसैले त अन्तर्राष्ट्रिय अध्ययनहरूमा काठमाडौं विश्वमा घुम्नैपर्ने सहरहरूको सूचीमा पर्दै आएको छ । यसवर्ष ट्रिप एडभाइजरले विश्वको उत्कृष्ट प्राकृतिक गन्तव्यको पहिलो नम्बरमा हालै काठमाडौंलाई छनोट गरेको घोषणा गरेको छ । विश्व पर्यटनका प्रचार क्षेत्रमा नेपालका लागि यो ठूलो उपलब्धि हो । विश्वको सबैभन्दा ठूलो ट्राभल गाइडेन्स प्लेटफर्म ट्रिप एडभाइजरले एक अर्बभन्दा बढी समीक्षक र ८० लाखभन्दा बढी व्यवसायीको सुझाव संकलनपछि घोषणा गरेको यो सूचीमा नेपाल र नेपालीले गौरव मात्र गर्ने होइन बरु पर्यटन भिœयाउने रणनीतिका साथ काम गर्न जरुरी छ । सन् २०२४ का लागि उत्कृष्ट गन्तव्यमा समावेश भएको काठमाडौं प्राकृतिक गन्तव्य मन पराउने पर्यटकका लागि उत्कृष्ट गन्तव्य हुने एडभाइजरको सुझाव छ । जुन कस्तुरीले वीणा थाहा नपाएजस्तो भएको छ । हामीले पर्यटन क्षेत्रको प्रचार गरी विदेशी पर्यटकको आकर्षण बढाउन सकिरहेका छैनौं । कोभिड महामारीपछि ओरालो लागेको नेपालको पर्यटन क्षेत्र अझै सुधार हुन सकेको छैन । यस्तो समयमा विश्वभर काठमाडौं उत्कृष्ट गन्तव्यको रूपमा सूचीकृत र प्रचार हुनु सुखद कुरा हो । नेपाल सरकारले सन् २०२४ मा २० लाख बढी विदेशी पर्यटक भिœयाउने लक्ष्य राखेको छ । सन् २०२३ मा नेपालमा आउने पर्यटकको संख्या १० लाख नाघेको छ । विदेशी पर्यटक भित्र्याउन र उनीहरूको बसाइ लम्ब्याउन पर्यटन पूर्वाधारमा सुधार, असल सत्कार र प्रचार मुख्य कुरा हो । यी सबै कुरामा सरकार चुक्दै आएको छ । नेपाल पर्यटकका लागि उत्कृष्टसँगै सुरक्षित गन्तव्य हो भन्ने कुरा पनि विश्वव्यापी प्रचार हुन जरुरी छ । हुनमात्र होइन, भइरहन जरुरी छ । सरकारले सन् २०२४ सम्ममा पर्यटक आगमनलाई २०१९ को पूर्ववत् अवस्थामा पुयाउने लक्ष्य राखेको छ । सरकार र पर्यटन क्षेत्रका सबै सरोकारवाला एकद्वार नीतिका साथ मिलेर काम गर्ने हो भने यो लक्ष्य भेट्न समस्या छैन । काठमाडांै जस्तै विश्व पर्यटनको सूचीमा पर्न सक्ने दर्जनौं पर्यटन भूमिलाई हामीले पर्यटन बजारमा पर्याप्त बिक्री गर्न सक्ने हो भने देशको जर्जर आर्थिक अवस्था सुधारका लागि कोसेढुंगाको काम हुनेछ ।"
सानो पाइला सहकारीमा डुब्यो सवा अर्ब रकम,"वीरगन्ज : वीरगन्ज१० आदर्शनगरस्थित सानो पाइला बचत तथा ऋण सहकारी संस्थामा सर्वसाधारणको सवा अर्बभन्दा बढी रकम डुबेको छ। संस्थाका सञ्चालक मात्र होइन, कर्मचारीसमेत ६ महिनादेखि कार्यालय बन्द गरी सम्पर्कविहीन छन्। जसकारण बचत रकम फिर्ता नपाउँदा ८ सयभन्दा बढी बचतकर्ता बिचल्लीमा परेका छन्। काठमाडौं कालीमाटीमा केन्द्रीय कार्यालय रहेको यो सहकारीका मुख्य व्यवस्थापक तथा सञ्चालक गितेन्द्रबाबु (जीबी) राई हुन्। उनीसहित अधिकांश पदाधिकारी फरार भएपछि बचतकर्ताले आफ्नो रकम फिर्ता पाउन सकेका छैनन्। सानोपाइला सहकारी पीडित संघर्ष समितिका संयोजक सुशील अग्रवालका अनुसार उक्त संस्थामा वीरगन्जका साना तथा ठूला व्यापारी, मजदुर, सर्वसाधारण गरी आठ सयभन्दा बढी व्यक्तिको करिब १ अर्ब ३५ करोड रुपैयाँ बचत थियो। उपचारका लागि थोरैथोरै गरेर जम्मा गरेको रकम आवश्यक परेका बेला फिर्ता पाउन नसकेको बताउँछन् बचतकर्ता अंकति अग्रवाल। आँखाको उपचारका लागि ठूलो रकम चाहिन्छ भनेर प्रत्येक महिना मिहिनेत गरेर कमाएको २०२५ हजार जम्मा गर्दै आएको थिएँ, उनी भन्छन्, १० लाख जति एफडी पनि गरेको थिएँ। उपचार गराउने समय आउँदा सहकारीको अफिस नै बन्द छ। अब मैले आफ्नो उपचार कसरी गराउने ? सहकारीका साहुहरूको अत्तोपत्तो छैन। कर्मचारी पनि सम्पर्कविहीन छन्। अर्का पीडित विक्रम सर्राफको दुखेसो पनि उस्तै छ। भन्छन्, एक वर्ष पहिले हामीहरू पैसा माग्न पुगेपछि शाखा प्रमुखले पाँचपाँच हजारको दरले दिन्छौं भनेका थिए। तर, एकसुको पनि फिर्ता पाइएन। खुनपसिना चुहाएर कमाएको पैसा डुब्यो। आफ्नो पैसा फिर्ता र सञ्चालकलाई कारबाहीको माग गर्दै पीडितले वीरगन्जमा प्रदर्शन गर्दै आएका छन्। उनीहरूले वीरगन्ज महानगरपालिका र जिल्ला प्रहरी कार्यालय पर्सामा उजुरी दिएका छन्। तापनि अहिलेसम्म रकम फिर्ता पाउन सकेका छैनन्। सहकारीका कर्मचारीले एक वर्षदेखि जम्मा भएको पैसा फिर्ता नदिएपछि पीडितले गत जेठ ३२ गते आदर्शनगरस्थित कार्यालयमा धर्ना दिएका थिए। त्यसपछि पनि कुनै सुनुवाइ नहुँदा पुस २७ गते पनि उनीहरूले वीरगन्जमा विरोध प्रदर्शन गरे। पुस २७ मा जुलुस निकालेर प्रदर्शन गर्यौं। अब सहकारीका फरार मुख्य सञ्चालक जीवी राईसहितकालाई पक्राउ गरी कारबाहीको माग गर्दै जिल्ला प्रशासन कार्यालय र जिल्ला प्रहरी कार्यालय पर्सामा पनि ज्ञापनपत्र बुझाउँछौं, संघर्ष समितिका संयोजक अग्रवाल भन्छन्, त्यसपछि जिल्लाका प्रतिनिधिसभा र प्रदेशसभा सदस्यहरूलाई पीडितहरूले सामूहिक रूपमा भेटेर दबाब दिन्छौं। महानगरपालिकाको सहकारी, रोजगार तथा उद्यम प्रवद्र्धन शाखाका प्रमुख सुनील कर्णका अनुसार सानोपाइलाविरुद्ध १ सय १५ भन्दा बढी बचतकर्ताको लिखित उजुरी परेको छ। महानगरमा परेको उजुरीका आधारमा सहकारीले एक अर्बभन्दा बढी रकम हिनामिना गरी सदस्यलाई फिर्ता नगरेको देखिएको कर्णको भनाइ छ। जिल्ला प्रहरी कार्यालय पर्सामा पनि ५२ वटा उजुरी परेको पर्साका प्रहरी प्रवक्ता प्रहरी नायब उपरीक्षक कुमारविक्रम थापा बताउँछन्। पक्राउ पुर्जीपछि जीवी राईसहित सञ्चालक फरार सहकारीले एक वर्षदेखि बचतकर्ताको रकम फिर्ता दिन आनकानी गरेको भन्दै उजुरी परेपछि महानगरपालिकाले गत जेठ १६ गतेभित्र सञ्चालकहरूलाई बोलायो। तर, उक्त समयभित्र सहकारी सञ्चालक उपस्थित भएनन्। महानगरपालिकाले गत जेठ ३१ गते सार्वजनिक सूचना नै जारी गर्दै सात दिनभित्र हाजिर हुन निर्देशन दियो। सहकारीका सञ्चालकले त्यसलाई पनि अटेरी गरे। महानगरपालिकाले गत असार २४ गते संस्थाका मुख्य सञ्चालक तथा संरक्षक जीवी राईसहित सञ्चालकलाई महानगरपालिका कार्यालयमै झिकाएर छलफल चलायो। उक्त छलफलमा सञ्चालक र व्यवस्थापकले समस्या समाधानका लागि १५ दिनको समय मागे। संस्थाको आर्थिक अवस्थाबारे प्रस्ट हुने गरी श्वेतपत्र जारी गर्ने भने। यद्यपि संस्थाले जारी गरेको श्वेतपत्र चित्तबुझ्दो नभएपछि महानगरपालिकाको टोली सहकारी कार्यालयमा अनुगमनमा पुग्यो। तर, अनुगमनमा जाँदा त्यस दिन सहकारी कार्यालयमा संरक्षक, सञ्चालक, पदाधिकारी र व्यवस्थापक कोही पनि नभेटिएको कर्ण बताउँछन्। महानगरले भदौ ४ गते उक्त सहकारीलाई समस्याग्रस्त घोषणा गर्दै सञ्चालकको चलअचल सम्पत्ति रोका गरेर उनीहरूलाई पक्राउ गर्न विभिन्न निकायमा पत्राचार गरेको थियो। कर्णका अनुसार भूमिव्यवस्था, सहकारी तथा गरिबी निवारण मन्त्रालयसमक्ष सानो पाइला सहकारीलाई समस्याग्रस्त घोषणा गर्न सिफारिस गरिएको थियो। नेपाल राष्ट्र बैंकसमक्ष सहकारीका संरक्षक, पूर्वसञ्चालक, वर्तमान सञ्चालक तथा लेखा सुपरिवेक्षण समितिका सदस्यहरूसमेतको बैंक खाताका साथै चलअचल सम्पत्ति रोक्का गर्न सिफारिस गरिएको थियो। प्रहरीको केन्द्रीय अनुसन्धान ब्युरोसमक्ष संस्थाका संस्थापक एवं संरक्षक जीवी राई, अध्यक्ष अनन्तबाबु राई, उपाध्यक्ष सुनित श्रेष्ठ, सचिव देवेन्द्रबाबु राई, कोषाध्यक्ष कुमार रम्तेल, सदस्य अशोक यादव, थानबहादुर बुढा मगर र धीरज दास, संस्थाका व्यवस्थापक असरफ अली, पूर्वउपाध्यक्ष नेहा पौडेल, पूर्वसचिव तस्बिरन मियाँ, पूर्वकोषाध्यक्ष सृष्टि मानन्धरसहित १५ जनालाई पक्राउ गरी कारबाहीका लागि सिफारिस गरिएको थियो। पर्सा जिल्ला अदालतले गत असोज पहिलो साता सहकारीका सञ्चालक, व्यवस्थापक, सदस्य र कर्मचारीसहित १३ जनाविरुद्ध पक्राउ पुर्जी जारी गरेको थियो। जिल्ला प्रहरी कार्यालय पर्साका अनुसार अदालतले सहकारीका संस्थापक जीवी राई, वर्तमान अध्यक्ष अनन्त बाबु राई, उपाध्यक्ष सुनित श्रेष्ठ, पूर्वउपाध्यक्ष नेहा पौडेल, सचिव देवेन्द्र बाबु राई, पूर्वसचिव तस्बिरन मियाँ, कोषाध्यक्ष कुमार रम्तेल, पूर्वकोषाध्यक्ष सृष्टि श्रेष्ठ (मानन्धर), सदस्यहरू थानबहादुर बुढा मगर, धीरजकुमार दास, पूर्वसदस्य अशोक यादव, प्रवन्धक असरफ अलि सिद्धिकी र कर्जा अधिकृत राधेचन्द्र यादवविरुद्ध पक्राउ पुर्जी जारी गरेको थियोे। जसमध्ये कोषाध्यक्ष कुमार रम्तेल र कर्जा अधिकृत राधेचन्द्र यादव मात्र समातिएका छन्। रम्तेललाई काठमाडौंस्थित उपत्यका अपराध अनुसन्धान महाशाखा मीनभवनले गत भदौ २५ गते पक्राउ गरेको थियो। पोखरास्थित सूर्यदर्शन बचत तथा ऋण सहकारी संस्था लिमिटेडका सदस्यसमेत रहेका रम्तेलले सहकारीमार्फत झन्डै एक हजार बचतकर्ताको अर्बौँ रकम हिनामिना गरेको आरोपमा अपराध अनुसन्धान महाशाखाले उनलाई पक्राउ गरेको थियो। यादवलाई भने पर्सा प्रहरीले गत असोज ५ गते पक्राउ गरेको पर्साका प्रहरी उपरीक्षक कोमल शाहको भनाइ छ। उनका अनुसार फरार रहेकाहरूको खोजी जारी छ। बचतकर्ताले जम्मा गरेको रकम फिर्ता माग्दै प्रदर्शन र धर्ना दिन थालेपछि कर्मचारी पनि कार्यालय छाडेर सम्पर्कविहिन छन्। कार्यालयमा महत्वपूर्ण कगजात र उपकरणहरू पनि छैनन्। महानगरपालिकाको टोलीले सहकारीको शाखा कार्यालय गत पुस २७ गते सिल गरेको छ। मेयर राजेशमान सिंहको निर्देशनमा बिहीबार वडाध्यक्ष जयप्रकाश अग्रवाल, जिल्ला प्रशासन कार्यालयका प्रतिनिधि ब्रह्मदेवप्रसाद यादव र प्रहरी सहायक निरीक्षक राम ईश्वर महतोको रोहवरमा सहकारी सिल गरिएको कर्णको भनाइ छ।"
मोरङमा प्राङ्गारिक मल र बायोग्यास उद्योग सञ्चालनमा,"विराटनगर : मोरङको धनपालथान गाउँपालिका३ डकुवाडाँगामा प्राङ्गारिक मल तथा बायोग्यास उद्योग सञ्चालनमा ल्याइएको छ। प्राङ्गारिक मलसँगै बायोग्यास उत्पादन गर्ने उद्योग जीवन विकास समाजले १० करोड रुपैयाँ लागतमा सञ्चालनमा ल्याएको हो। यसै अवसरमा दूध संकलनका लागि जीवन विकास डेरी दूध संकलन केन्द्रको पनि सुरु गरिएको छ। संघीय सांसद योगेन्द्र मण्डलले रासायनिक मललाई प्रतिस्थापन गर्ने अभियान अनुरूप प्राङ्गारिक मल उद्योग स्थापना गरेर सञ्चालनमा ल्याइएको जानकारी दिए। स्वदेशमा नै उत्पादन हुने प्राङ्गारिक मलले नेपाली किसानले भोग्दै आएको रासायनिक मलको हाहाकारलाई कम गर्छ, उनले भने, प्राङ्गारिक मलले माटोको उर्वराशक्ति पनि बढाउँछ। मुलुकमा यो वर्ष ८ लाख टन रासायनिक मल आवश्यक पर्ने बताउँदै प्रतिनिधिसभा सदस्य मण्डलले ४ लाख टन ल्याउँदा ३३ अर्ब खर्च भइसकेको उल्लेख गरे। उनका अनुसार राज्यले योजना बनाउने हो भने तीन वर्षभित्रमा नेपाललाई रासायनिक मलमुक्त गर्न सकिन्छ। युरिया र डीएपी खरिदका लागि छुट्ट्याइएको बजेट बराबरको लगानी गरेमा तीन वर्षभित्र पर्याप्त प्राङ्गारिक मल उत्पादन गर्न सकिन्छ। उत्पादन लागत पनि सस्तो पर्छ, उनले भने। कोशीका प्रदेशसभा सदस्य गयानन्द मण्डलले प्राङ्गारिक मलको प्रयोगका लागि राज्यले किसानलाई प्रोत्साहन गर्नुपर्ने बताए। प्राङ्गारिक मलको प्रयोग बढाएर मुलुकलाई रासायनिक मलमुक्त गर्नुपर्ने प्रदेश सांसद मण्डलको भनाइ छ। जीवन विकासले स्थापना गरेको उद्योगको दैनिक आठ टन प्राङ्गारिक मल र १ सय ५० सिलिन्डर बायोग्यास उत्पादन गर्ने क्षमता छ। उद्योगका प्रमुख उपेन्द्रकुमार मण्डलले बायोग्यासभन्दा पनि मल उत्पादनलाई उद्योगले प्राथमिकतामा राखेको जानकारी दिए। उनका अनुसार उत्पादित ग्यास जीवन विकास डेरी र दूधवाला डेरी फार्मले प्रयोग गर्ने छन्।"
गोली चलाउनेलाई कारबाही सिफारिस,"काठमाडौं : गत पुस २० गते सर्लाहीको बरहथवामा प्रहरीको गोली लागेर ३० वर्षीय जयसंकर शाहको मृत्यु भएको थियो। बरहथवा ५ मा रहेको प्राथमिक स्वास्थ्य केन्द्रलाई स्तरोन्नति गर्ने विषयमा स्थानीयले प्रदर्शन गरेका थिए। प्रदर्शनका क्रममा अप्रत्यासित गोली चल्दा शाहको मृत्यु भएको थियो। घटनाको छानबिन गर्नका लागि सरकारले पुस २१ मा तिन सदस्यीय छानबिन समिति गठन गरेको थियो। गृह मन्त्रालयका सहसचिव थानेश्वर गौतमको संयोजकत्वमा नेपाल प्रहरीका सुरेन्द्र भण्डारी र राष्ट्रिय अनुसन्धान विभागका भीमबहादुर बुढाथोकी रहेको समिति गठन भएको थियो। उक्त समितिले गृहमन्त्रालयमा प्रतिवेदन बुझाउँदै घटनामा गोली चलाउने वरिष्ठ हवल्दार सोनेलाल यादवलाई प्रहरी सेवावाट हटाउने राय सुझाव दिएको छ। गृह मन्त्रालयका प्रवक्ता नारायण प्रसाद भट्टराईका अनुसार छानबिन समितिले आइतबार नै प्रतिवेदन बुझाएको हो। प्रतिवेदनमा आएका राय सुझावलाई कानुनी तवरले कार्यान्वयन गरिने छ। भट्टराई भन्छन्, समितिका संयोजक सहसचिव थानेश्वर गौतमले आइतबार उपप्रधान एवं गृहमन्त्री नारायणकाजी श्रेष्ठलाई प्रतिवेदन बुझाउनुभएको छ। गौतम गृह मन्त्रालयको नीति योजना अनुगमन तथा मूल्यांकन महाशाखाका सहसचिव हुन्। प्रतिवेदन बुझ्दै गृहमन्त्री श्रेष्ठले घटनाका दोषीलाई कारबाही गरिने र प्रतिवेदन कार्यान्वयन गर्ने प्रतिबद्धता व्यक्त गरेका छन्। गृह मन्त्रालय स्रोतका अनुसार समितिले गोली प्रहारमा संलग्न वरिष्ठ हवल्दार सोनेलाल यादवलाई सेवाबाट हटाउन सिफारिस गरेको छ। यादव प्रहरी कार्यालय बरहथवाको हवल्दार मेजर पदमा कार्यरत थिए। घटनामा उनले नै गोली प्रहार गरेको र सिनियरसँग अनुमति नलिएको समितिको निष्कर्ष छ। छानबिन समितिले प्रहरी कार्यालय बरहथवामा कार्यरत डीएसपी गंगा थापालाई सरुवा गर्न सिफारिस गरेको छ। फिल्डमा रहेको प्रहरीले गोली चलाउन मिल्छ ? नेपाल प्रहरीका प्रवक्ता दानबहादुर कार्कीका अनुसार फिल्डमा खटिएको प्रहरीले निश्चित अवस्थामा मात्रै गोली चलाउन पाउने कानुनी व्यवस्था छ। छानबिन समितिले बुझाएको प्रतिवेदनका विषयमा प्रवक्ता कार्कीले अनौपचारिक जानकारी भए पनि औपचारिक जानकारी नभएको बताए। उनी भन्छन्, प्रतिवेदन आयो भने कानुनी रूपमा के गर्न मिल्छ ? कसुर वा गल्ती के भएको हो ? गल्ती भएको वा गल्ती गरेको समानुपातिकत्वमा कसुर बराबरको कारबाही अगाडि बढ्छ। कसूरलाई नेपाल प्रहरी ऐन तथा नियमावलीको कसिमा कहाँनेर के गल्ती कमजोरी भएको हो ? निक्र्यौल गरेर मात्रै कारबाही प्रक्रिया अगाडि बढ्छ। गोली प्रहार आफैं गरे वा अरूको आदेशमा गरेका हुन् भन्ने प्रतिवेदनमा प्रस्ट पारिएको होला। घटनाका विषयमा के भएको हो ? प्रतिवेदन अध्ययन गरेपछाडि मात्रै भन्न सकिने बताउँदै प्रहरी प्रवक्ता कार्कीले सरकारले गठन गरेको छानबिन समितिले बनाएको प्रतिवेदन कार्यान्वयन गरिने जानकारी दिए। उनी भन्छन्, प्रतिवेदनमा घटनाको छानबिन गरेर कमि कमजोरी आंैल्याइएको हुन्छ। यही अनुसार नै कारबाही अगाडि बढ्छ। प्रहरी प्रवक्ता कार्की भन्छन्, सुरक्षाको सिद्धान्तअनुसार कुनै पनि सुरक्षाकर्मीले आत्मरक्षाको निम्ति गोली चलाउन पाउने व्यवस्था छ। यस्तो व्यवस्था अन्र्तगत आफ्नै ज्यान जाने अवस्था वा गम्भीर शारीरिक क्षति हुने वा आपूले सुरक्षा दिने व्यक्तिको कसैको ज्यान जाने भएमा वा गम्भीर शारीरिक क्षति हुने भएमा आत्मरक्षाका लागि बल प्रयोगको सिद्धान्तअनुसार गोली प्रहार गर्न सिद्धान्ततः मिल्छ। तर घटनाको अनुसन्धानका क्रममा यस्तो अवस्था युक्तिसंगत र प्रमाणित हुनुपर्छ।"
स्थानीय जडीबुटीबाटै जैविक विषादी,"सुर्खेत : तरकारी खेतीमा रोग किराको प्रकोप बढ्दो छ। पहिलाको तुलनामा उत्पादन पनि घटिरहेछ। वीरेन्द्रनगर९ पर्सेनीका किसान भूपबहादुर शाहीले तरकारी खेतीमा रासायनिक मल प्रयोग गर्दा उत्पादन शक्तिमा झनै ह्रास आयो र रोग किराको प्रकोप झनै बढ्यो। त्यसपछि उनी जैविक विषादी प्रयोग गर्न थालेका छन्। रासायनिक विषादीको अत्यधिक प्रयोगले बारीको माटो नै बिग्रिने गरेको छ। सुरुमा त तरकारी खेतीमा विभिन्न रोग र किराले हैरान बनाए, शाही भन्छन्, बजारमा पाइने रासायनिक विषादी प्रयोग गर्दा माटोको उब्जाउ हुने शक्ति नै नष्ट भएछ, त्यसपछि अचेले जैविक विषादीको प्रयोग गर्न थालेको छ। हाल जलवायु अनुकूलन कृषि प्रविधिलाई अँगाल्दै आएका उनले तीन कट्ठा जमिनमा तरकारी खेती गरिरहेका छन्। स्थानीय जडीबुटीबाट तयार गरिने जैविक विषादी प्रयोग गर्न थालेपछि एकातिर रोग किराको प्रकोप रोकिएको छ भने अर्कोतर्फ माटोको उब्जाउ क्षमता पनि बढेको छ। वीरेन्द्रनगरका अधिकांश किसानले पछिल्लो समय तरकारी खेतीमा जैविक विषादीको प्रयोग गर्न थालेका छन्। स्थानीय स्तरमा उपलब्ध हुने जडीबुटीबाटै घरमा बनाउन सकिने र वातावरणीय हिसाबले पनि उपयुक्त भएकाले जैविक विषादीको प्रयोगतर्फ किसानको आकर्षण बढेको हो। किसानले स्थानीय स्तरमै पाइने बकाइनो, सिस्नो, तीतेपाती, लसुन, खुर्सानी, टिम्बुर, मेवाको पातलगायतका जडीबुटीहरू मिलाएर जैविक विषादी तयार गर्छन्। जडीबुटीबाट तयार भएको झोललाई नै जैविक विषादीको रूपमा तरकारी खेतीमा लाग्ने रोग किरा नष्ट गर्न प्रयोग गर्दै आएको किसान बिन्दु शाहीको भनाइ छ। उनका अनुसार जैविक विषादी तयार गर्न एक महिना समय लाग्छ। जैविक विषादी र मल प्रयोग गर्न थालेपछि तरकारीको उत्पादन बढ्न थालेको उनले बताइन्। बिन्दुको परिवारले तरकारी खेतीबाटै वार्षिक दुई लाख रुपैयाँ आम्दानी गरिरहेको छ। वीरेन्द्रनगर पर्सेनीकै किसान मानबहादुर शाहीले सुरुमा तरकारी खेतीमा रासायनिक विषादीको प्रयोग गरेका थिए तर आजभोलि जैविक विषादी प्रयोग गर्न थालेका छन्। तरकारीको उत्पादन बढेपछि आम्दानी पनि वद्धि भएको उनको भनाइ छ। उनले हाल ८ कट्ठा क्षेत्रफलमा तरकारी खेती गरिरहेका छन्। मौसमअनुसार काउली, बन्दा, टमाटर, गाँजर, खुर्सानी, बोडी र काँक्रालगायतका तरकारी उत्पादन हुने गरेको बताए। उनका अनुसार व्यापारीहरू तरकारी किन्न उनको बारीमै पुग्ने गर्छन्। पछिल्लो समय पर्सेनी गाउँ तरकारी गाउँका रूपमा पनि चिनिने गरेको छ। यहाँका किसान समूह नै बनाएर संगठित भएका छन्। स्थानीय लगनशील लद्युउद्यमी महिला कृषि समूहका अध्यक्ष कृष्णा बीसीले पछिल्लो समय जलवायु अनुकूलन कृषि प्रविधि अपनाउन थालेको बताइन्। उनले भनिन्, जलवायु परिवर्तनका कारण तरकारी खेतीमा नयाँ प्रकारका रोग किराको प्रकोप बढ्दो छ। त्यसलाई रोक्न हामीले जैविक विषादी र मलको प्रयोगलाई बढाएका हौं। जैविक विषादी सस्तो हुने र तरकारी पनि विषादीरहित हुने भएकाले दोहोरो फाइदा हुने उनको दाबी छ। आफूहरूले उत्पादन गर्ने तरकारी अर्गानिक हुने भएकाले पनि बजारमा माग बढेको किसानको भनाइ छ। स्थानीय किसानलाई जलवायु अनुकूलन कृषि प्रविधि अपनाउन ग्रेप परियोजनाले सहजीकरण गरेको हो। परियोजनाले किसानलाई आवश्यक तालिम, सिँचाइको लागि ड्रम, तरकारीमा लाग्ने रोग किरालाई नियन्त्रण गर्ने पासो उपलब्ध गराएको छ।"
बीपी प्रतिष्ठान सधैं अस्तव्यस्त,"चिकित्सक र कर्मचारी आन्दोलित भएकै कारण आइतबारदेखि आकस्मिकबाहेक सेवा ठप्प भएको छ। सयौं बिरामी बिना उपचार फर्किन बाध्य भएका छन्। धरान : सुनसरीको धरान उपमहानगरपालिकास्थित बीपी कोइराला स्वास्थ्य विज्ञान प्रतिष्ठान राजनीतिक हस्तक्षेपले अस्तव्यस्त बनेको छ। यहाँका पदाधिकारी उपकुलपति, शिक्षाध्यक्ष, रजिष्ट्रार र निर्देशकहरू दलीय आस्थाका भरमा नियुक्त हुँदा संस्थाको साख गिर्दै गएको हो। धेरैजसो पदाधिकारी भ्रष्टाचारमा मुछिएका छन्। संस्थालाई मजबुत बनाउनभन्दा पनि आर्थिक अनियमितताका घटनामा संलग्न रहँदा स्वास्थ्य सेवा र दक्ष जनशक्तिमा ह्रास आउन थालेको छ। पदाधिकारीले प्रतिष्ठान सञ्चालनमा लापरबाही गर्दा चिकित्सक र कर्मचारीले आन्दोलन गर्ने गरेका छन्। चिकित्सक र कर्मचारी आन्दोलित भएकै कारण आइतबारदेखि आकस्मिकबाहेक सेवा ठप्प भएको छ। सयौं बिरामी बिना उपचार फर्किन बाध्य भएका छन्। प्रतिष्ठान व्यवस्थापनले बढुवा प्रक्रिया अगाडि नबढाएको भन्दै उनीहरू काम छाडेर आन्दोलनमा उत्रिएका छन्। जो उपकुलपति कार्यालय अगाडि धर्नामा बसेका छन्। कर्मचारीले बिरामीको पुर्जा काट्ने बिल काउन्टर बन्द गरेका छन्। चिकित्सकले बिरामी जाँच्न छाडेका छन्। आन्दोलनरत चिकित्सक र कर्मचारीलाई काममा फर्काउन प्रतिष्ठान व्यवस्थापन पक्षले पहल गरेको छैन। प्रतिष्ठानमा डा प्रल्हाद कार्की उपकुलपति, डा सञ्जीवकुमार शर्मा शिक्षाध्यक्ष, सूर्यप्रसाद संग्रौला रजिष्ट्रार डा जगतनारायण प्रसाद निर्देशक छन्। तर, यी चार पदाधिकारीबीच नै समन्वय नहुँदा प्रतिष्ठानको अवस्था कमजोर बनेको हो। व्यवस्थापन पक्षले लामो समयदेखि चिकित्सकको बढुवा प्रक्रिया अगाडि नबढाएका कारण काम छाडेर आन्दोलनमा उत्रनुपरेको प्रतिष्ठानको शिक्षक कल्याण समाजका उपाध्यक्ष डा प्रदीप आचार्यले बताए। प्रतिष्ठानबाट अवकाश भइसकेका प्रल्हाद कार्कीलाई स्वास्थ्यमन्त्री मोहन बस्नेतले कामु उपकुलपतिको जिम्मेवारी दिएका कारण संस्था सञ्चालनमै गम्भीर समस्या भएको आरोप उनले लगाए। कार्की कार्यालयमा नबस्ने गरेका कारण प्रतिष्ठान सञ्चालनमा समस्या भएको भन्दै धरानका मेयर हर्कराज राईले उपकुलपति कार्यालयमा ताला लगाएका छन्। उनले बीपी प्रतिष्ठान स्थानीय सरकारलाई सञ्चालन अनुमति दिन सरकारसँग माग गरेका छन्। प्रतिष्ठानको कर्मचारी कल्याण समाजकी अध्यक्ष कविता ढकाल कार्कीले कार्यकारिणी समितिको बैठक नबोलाएको र कार्यालयमा समेत नबसेका कारण आफ्नो हकअधिकार स्थापित गराउन काम छाडेर आन्दोलन गर्नुपरेको बताइन्। तत्काल कार्यकारिणी समितिको बैठक बोलाएर चिकित्सक र कर्मचारीहरूका मागलाई सम्बोधन गरे आफूहरू नियमित काममा फर्कने उनको भनाइ छ। यो प्रतिष्ठान स्वास्थ्य सेवा, अनुसन्धान र स्वास्थ्य शिक्षाका दृष्टिले देशकै अब्बल मानिन्छ। बीपी कोइरालाका नाममा २०५० भदौ २४ गते स्थापित संस्थाले दक्षिण एसियाकै उत्कृष्ट स्वास्थ्य सेवा र चिकित्सा क्षेत्रमा दक्ष जनशक्ति उत्पादन गरी चर्चासमेत कमायो। प्रतिष्ठानमा अध्ययन गरेका चिकित्सक र नर्स स्वदेशमा मात्र होइन, जुनसुकै मुलुकमा अब्बल मानिन्छन्। प्रतिष्ठानलाई अन्तर्राष्ट्रिय स्तरमा अब्बल साबित गर्न प्रतिष्ठानका पूर्वउपकूलपतिहरू डा सुन्दरमणि दीक्षित, डा मदन उपाध्याय, डा शेखर कोइराला, डा लोकविक्रम थापा र डा पूर्णचन्द्र कर्माचार्यको ठूलो योगदान छ। तर, पछिल्लो समय राष्ट्रिय तथा अन्तर्राष्ट्रिय स्तरमै त्यो साख गिर्न थालेको छ। आर्थिक चलखेल गरी पदाधिकारी नियुक्त भएकाहरूले चरम भ्रष्टाचार गर्ने गरेकै कारण आर्थिक रूपमा समेत धराशायी बन्दै आएको छ। पदाधिकारीको अक्षमताका कारण प्रतिष्ठानमा दैनिकजसो आन्दोलन हुन थालेको हो। यसले समग्र प्रतिष्ठानलाई कमजोर बनाउनुका साथै स्वास्थ्य सेवा र गुणस्तरीय जनशक्ति उत्पादनमा गम्भीर समस्या उत्पन्न भएको डा विष्णु पोखरेलले बताए। प्रतिष्ठानमा भ्रष्टाचार गर्नेहरूलाई कडा कारबाही नभएकै कारण देशकै ठूलो स्वास्थ्य संस्था अस्तव्यस्त हुन पुगेको उनको ठम्याइँ छ। प्रतिष्ठानमा दैनिक २५ सयदेखि ३ हजारसम्म बिरामी उपचार गर्न आउने गरेका छन्। क्यान्सरबाहेक रोगको उपचार हुने गरेको छ। राजनीतिको भर्याङ चढेर उपकुलपति बनेकाहरूले ठूलो आर्थिक अपचलन गरेका छन्। औषधि, उपकरण र भौतिक पूर्वाधार निर्माणमा भ्रष्टाचार गरेको उजुरीका आधारमा अख्तियार दुरूपयोग अनुसन्धान आयोगले कागजात नियन्त्रणमा लिएर छानबिन गरिरहेको छ। यहाँका चिकित्सक र विद्यार्थीले प्रतिष्ठान सुधार र यहाँ हुने भ्रष्टाचार अन्त्य र दोषीउपर कारबाहीको माग राखेर निरन्तर आन्दोलन गरिरहेका छन्। प्रधानमन्त्री र स्वास्थ्यमन्त्रीसमक्ष ज्ञापनपत्र बुझाएर प्रतिष्ठान सुधारको माग गरे पनि सरकारले प्रतिष्ठान सुधारमा खासै चासो नदेखाएको डा अशोक ऐरले बताए। प्रतिष्ठान सुधारमा सरकारले कुनै चासो नदेखाउँदा यसको प्रत्यक्ष असर बिरामीले भोग्नुपरेको कांग्रेसका महाधिवेशन प्रतिनिधि रवि राईको बुझाइ छ। उनले प्रतिष्ठान सुधार गर्न योग्य व्यक्तिलाई पदाधिकारीमा नियुक्ति गर्नुपर्ने सरकारलाई सुझाव दिएका छन्। पर्याप्त स्रोत, साधन र दक्ष जनशक्ति हुँदाहुँदै पनि प्रतिष्ठानमा उपचार गर्न आउने बिरामीले सहज रूपमा उपचार पाउन सकेका छैनन्। आईसीयू, एनआईसीयू, डाइलासिस, भिडियो एक्सरे, सिटीस्क्यान, एमआरआई, र सर्जरी सेवा पर्याप्त नहुँदा बिरामीहरू विराटनगर र काठमाडौं जान बाध्य छन्। कतिपय बिरामी आईसीयू सेवा नपाएकै कारण अकालमा ज्यान गुमाउन बाध्य छन्। धरान १५ का गोविन्द बस्नेतले प्रतिष्ठानमा आईसीयू सेवा नभएकै कारण आफूले आमालाई गुमाउनु परेको गुनासो गरेका छन्। डाइलासिस, भिडियो एक्सरे, सिटीस्क्यान र एमआरआई सेवा लिन बिरामीले एक महिना पालो पर्खनुपर्छ। सिकिस्त बिरामीलाई महिना दिन पालो पर्खन लाउनु प्रतिष्ठानको गम्भीर कमजोरी रहेको धरान१५ का वडाअध्यक्ष नरेश इवारमले बताए। कामु उपकुलपति डा प्रल्हाद कार्की शिक्षाध्यक्ष डा सञ्जीवकुमार शर्मा, रजिष्ट्रार सूर्यप्रसाद संर्गौला र निर्देशक जगतनारायण प्रसादले प्रतिष्ठानको कामकाज सन्तोषजनक ढंगले गरी प्रतिष्ठानलाई पहिलेकै अवस्थामा पुर्याउन उनले सुझाव दिएका छन्। हालको संरचना पुनर्संरचना गरी यहाँको स्वास्थ्य सेवा सुधार गर्न आवश्यक रहेको माओवादी धरानका कार्यवाहक अध्यक्ष सम्फर तामाङले बताए। संविधानले ग्यारेन्टी गरेको स्वास्थ्य सेवालाई अब कुनै राजनतिक दल, नागरिक समाज, नियुक्त हुने पदाधिकारी कसैले पनि कमाई खाने भाँडो बनाउनु नहुने उनको सुझाव छ। प्रतिष्ठानका तत्कालीन उपकुलपति बलभद्रप्रसाद दास, राजकुमार रौनियार, ज्ञानेन्द्र गिरी भ्रष्टाचारमा दोषी ठहर भइसकेका छन्। रौनियारको मृत्यु भइसकेको छ। अन्य दुई जना निलम्बनमा परेका छन्। पूर्वरजिष्ट्रारहरू नन्दकिशोर थापा, तुलबहादुर श्रेष्ठ र मोहनचन्द्र रेग्मी पनि भ्रष्टाचारका घटनामा मुछिएका छन्। श्रेष्ठ र थापा दोषी ठहर भएका छन् भने रेग्मीको मुद्दा विचाराधीन छ। त्यस्तै प्रतिष्ठानका पूर्वनिर्देशक अरविन्द सिन्हा पनि भ्रष्टाचारमा दोषी ठहर भई निलम्बनमा परेका छन्। सरकारले प्रतिष्ठानका पदाधिकारी नियुक्त गर्दा योग्य र सक्षम व्यक्तिलाई चयन नगर्दा नै यस्ता समस्या भएकाले एमाले नेता तथा पूर्वसंसद जयकुमार राईले बताएका छन्। बीपी प्रतिष्ठानका रजिष्ट्रार सूर्यप्रसाद संर्गौलाले शिक्षक कर्मचारीको बढुवा प्रक्रिया लोकसेवा आयोगले नयाँ नियमावली बनाएर गर्न निर्देशन दिएकाले नयाँ नियमावली बनाएर प्रक्रिया सुरु गरिएको बताए। संर्गौलाले प्रतिष्ठानलाई सोचे जस्तो सुधार गर्न भने नसकिएको स्विकार गरेका छन्। उनले बीपी प्रतिष्ठानको स्वास्थ्य सेवा सुधार गर्न पहल भइरहेको दाबी गरे। यस विषयमा बुझ्न प्रतिष्ठानमा नभेटिएका कामु उपकुलपति प्रल्हाद कार्कीलाई पटकपटक फोन गर्दा उनले फोन उठाएनन्।"
अनुदानको उपकरण लिन किसानको भीड,"परासी : कृषि उपकरण पाउन सहज भएपछि कृषि ज्ञान केन्द्र नवलपरासीमा किसानको भीड बढेको छ। ज्ञान केन्द्रले अनुदानमा उपकरण वितरण गर्न किसानसँग निवेदन मागेको हो। विगतका वर्षमा फर्म र समूह दर्ता गरेर आएकालाई मात्र उपकरण दिँदै आइएको थियो। यस वर्षदेखि ज्ञान केन्द्रले फर्म र समूह दर्ताबाहेक पनि सोझै व्यक्तिले निवदेन दिएपछि उपकरण दिने व्यवस्था गरेपछि किसानको भीड बढेको हो। साना सिँचाइ कार्यक्रममार्फत अनुदानमा उपकरण वितरणका लागि लुम्बिनी प्रदेश सरकारले ७० लाख रुपैयाँ पठाएको केन्द्रका प्रमुख डा रवीन्द्रनाथ चौबेले जानकारी दिए। कार्यक्रमअन्तर्गत किसानलाई सोलार, पम्पसेट, बोरिङ, मोटर, डेलिभरी पाइपलगायतका कृषि उपकरण वितरण गरिनेछ। जसमा बोरिङलगायतका भौतिक निर्माणमा ७५ र ५० प्रतिशत अनुदानमा उपकरण उपलब्ध गराइनेछ। विगतमा उपकरण लिन समूह र फर्म दर्तादेखि पान नम्बर र भ्याट नम्बर चाहिने भएकाले झन्झट मानेर किसान कम आउने गरेका थिए, अहिले कार्यालयले सोझै किसानलाई उपलब्ध गराउने भएपछि भीड बढेको छ, चौबेले भने। समूह र फर्मबाट उपकरण वितरण गर्दा वास्तविक किसानभन्दा पनि सीमित व्यक्तिले पाएका कारण अहिले सोझै किसानलाई वितरण गर्न लागिएको उनले सुनाए। निवेदन संकलनपछि छनोटमा परेका किसानलाई उपकरण वितरण गरिनेछ। पहिला अनुदानमा उपकरण लगेका समूह, फर्म र किसानलाई भने अहिले उपकरण उपलब्ध गराइने छैन। पाल्हीनन्दन गाउँपालिका४ बाट आएका हरिपाल यादवले पहिलो पटक उपकरणका लागि ज्ञान केन्द्र आएको बताए। पहिला उपकरण लिन धेरै कागज मागिन्थ्यो। अहिले सीधै किसानलाई दिने भएकाले मोटर र बोरिङ आवश्यक भएकाले निवेदन दिन आएका हुँ, यादवले भने। उपकरण लिनका लागि चार सयको हाराहारीमा निवेदन परेका छन्। जसमा सबैभन्दा बढी पहिलो पटक उपकरण लिन आएका किसान रहेको ज्ञान केन्द्रले जनाएको छ।"
वीर अस्पतालमा मन्त्रीको सूक्ष्म व्यवस्थापन,"न्याम्सका सहकुलपतिसमेत रहेका स्वास्थ्य तथा जनसंख्यामन्त्री मोहनबहादुर बस्नेतको हस्तक्षेपले वीर अस्पताल थला परेको छ। सत्ता गठबन्धन दलको भागबन्डामा नियुक्त पदाधिकारीले अस्पतालका कामकारबाहीमा हस्तक्षेप गरिरहेका छन्। काठमाडौं : प्रधानमन्त्री पुष्पकमल दाहाल प्रचण्डले हालै चिकित्सा विज्ञान राष्ट्रिय प्रतिष्ठान (नाम्स)का पदाधिकारीलाई भने, वीर अस्पतालमा बिरामीलाई कसरी छिटो, गुणस्तरीय र सर्वसुलभ सेवा दिन सकिन्छ ? त्यसमा ध्यान केन्द्रित गर्नुहोला। न्याम्सका कुलपतिसमेत रहेका प्रधानमन्त्रीले विपन्न बिरामीका लागि अभिभावक बन्न न्याम्सका पदाधिकारीलाई आग्रह गरेका थिए। तर, मुलुककै जेठो वीर अस्पताल अभिभावकविहीन झैं बनेको छ। न्याम्सका सहकुलपतिसमेत रहेका स्वास्थ्य तथा जनसंख्यामन्त्री मोहनबहादुर बस्नेतको हस्तक्षेपले वीर अस्पताल थला परेको छ। सत्ता गठबन्धन दलको भागबन्डामा नियुक्त पदाधिकारीले अस्पतालका कामकारबाहीमा हस्तक्षेप गरिरहेका छन्। १ सय ३४ वर्षदेखि सेवा प्रवाह गरिरहेको ऐतिहासिक अस्पताल सेवा प्रवाह कटौतीमा पुगेको छ। वीरशमशेरको पहलमा १९४७ साल साउन १२ गते स्थापित वीरमा भएको हस्तक्षेपले यो संस्थाको ऐतिहासिक साख खस्कँदै गएको छ। मुलुकको सबैभन्दा पुरानो ऐतिहासिक अस्पताल स्वास्थ्य सेवामा सबै जनताको पहुँच पुर्याउने लक्ष्यबाट बिमुख हुने अवस्थामा पुगेको हो। एकै छानामुनि प्रदान गर्दै आएको आधारभूतदेखि अति विशिष्टीकृत स्वास्थ्य सेवा प्रभावित भएको छ। जसबाट सेवाग्राही मर्कामा परेका छन्। ९ सय ६० शय्या सञ्चालनयोग्य रहेकामा ६ सयवटा मात्र सञ्चालनमा छन्। आपतकालीन ५५ शय्यामध्ये ३० र सघन उपचारका लागि आईसीयूएचडीयू गरी ८० शय्या रहेकामा ३२ वटा मात्र सञ्चालन भइरहेका छन्। १५ वटा अप्रेसन थिएटर पूर्णरूपमा सञ्चालन नहुँदा शल्यक्रिया सेवासमेत प्रभावित छ। घट्यो बजेट, घट्यो जनशक्ति दैनिक २५ सयदेखि ३ हजार बिरामी बहिरंग सेवा लिन अस्पताल आउने गर्छन्। तर, सेवाग्राहीको सधैं चापमा रहने अस्पताल बजेट कटौतीले झन् थलिएको हो। वीर अस्पतालका कार्यकारी निर्देशक डा सन्तोष पौडेल अपर्याप्त बजेट र न्यून जनशक्तिका कारण पूर्णक्षमतामा सेवाप्रवाह गर्न नसकिएको बताउँछन्। अस्पतालको समग्र क्षमता बढाउने उद्देश्यले अघि बढिरहेका छौं। तर, सेवा विस्तारको जुन लक्ष्य थियो त्यसमा सहयोग पुग्ने गरी बजेट आएन, निर्देशक डा पौडेल भन्छन्, सेवाग्राहीको चाप बढ्दो छ। तर, अघिल्लो आर्थिक वर्षभन्दा झन्डै आधा बजेट प्राप्त भएको छ। न्यून बजेटले गर्दा अस्पतालको समग्र क्षमता बढाउन समस्या भएको हो। सरकारले गत आर्थिक वर्ष १ अर्ब ७३ करोड बजेट उपलब्ध गराएको थियो। चालू आर्थिक वर्ष ७३ करोड मात्र बजेट विनियोजन गरिएको छ। बजेट अभावका कारण बिरामीलाई दिइँदै आएका खाजा र खानासमेत कटौती गरिएको अस्पतालले जनाएको छ। ५६५७ करोड रुपैयाँ त स्वास्थ्यकर्मीको तलबभत्तामै सकिन्छ, लेखा शाखाका एक कर्मचारीले भने। अस्पतालले बिरामीको खाजा र खानासमेत कटौती गर्नु मौलिक हकविपरीत भएको दाबी गर्दै सर्वोच्च अदालतमा रिट निवेदनसमेत दायर भएको छ। गत आर्थिक वर्ष २०७९८० मा बहिरंग विभागबाट सेवा लिएका बिरामीको संख्या ५ लाख २१ हजार १ सय ४७ थियो। प्रयोगशालाबाट ३ लाख ५६ हजार १ सय ५२ ले सेवा लिए। तर, चालू आर्थिक वर्ष प्रयोगशालाबाट सेवा लिने सेवाग्राहीको संख्या घट्ने निश्चितप्रायः छ। केमिकल अभावले कतिपय परीक्षण सेवा अबरुद्ध भएको अस्पताल प्रशासनले जनाएको छ। स्वास्थ्य तथा जनसंख्या मन्त्रालयले वीरमा कार्यरत २ सय ७६ स्वास्थ्यकर्मीलाई हटाएपछि सेवा प्रवाहमा सकस भएको छ। करारमा कार्यरत डाक्टर, नर्स, ल्याब टेक्निसियन, बायो मेडिकल इन्जिनियर, रेडियोग्राफर, इलेक्ट्रिसियनलगायत स्वास्थ्यकर्मीलाई सेवाबाट हटाइएको हो। स्वास्थ्यकर्मीको अभावमा सघन उपचार कक्ष (आईसीयू)को सेवा प्रभावित भएको छ। ५९ वटा आईसीयू बेड रहेकोमा २३ वटा बन्द भएका छन्। कोरोना भाइरस संक्रमणका बेला सर्जिकल भवन सञ्चालनमा ल्याउन २०७८ असार २१ मा बसेको मन्त्रिपरिषद् बैठकले करारमा स्वास्थ्यकर्मी नियुक्त गर्ने निर्णय गरेको थियो। स्वास्थ्यमन्त्री बस्नेतले एक महिनअघि मात्रै १३ जना स्वास्थ्यकर्मी करारमा नियुक्त गरेका छन्। उक्त नियुक्ति चिकित्सक वा स्वास्थ्यकर्मी करार सेवामा व्यवस्थापन गर्नेसम्बन्धी कार्यविधि२०७६ विपरीत रहेको अस्पतालको प्रशासन शाखाका कर्मचारी बताउँछन्। नियुक्त स्वास्थ्यकर्मीमध्ये १० जना मन्त्री बस्नेतको गृहजिल्लाका हुन् भने बाँकी ३ जना उनी निकटस्थ। कार्यविधिविपरीत करारमा कर्मचारी राखिएको छ, अस्पताल प्रशासनमा कार्यरत एक कर्मचारीले भने, २१ दिने सूचनासमेत प्रकाशन नगरी भर्ना गरिएको छ। कोभिड युनिफाइड केन्द्रीय अस्पताल (वीर)का पूर्वप्रमुख कार्यकारी अधिकारी डा जागेश्वर गौतम पुराना अनुभवि स्वास्थ्यकर्मी हटाएर आफूनिकट व्यक्तिलाई करारमा राखिएको बताउँछन्। भन्छन्, आफू निकट कार्यकर्तास्वास्थ्यकर्मी नियुक्ति गर्न पुराना स्वास्थ्यकर्मी हटाइयो। न्याम्समा नियुक्तिले पारेको अप्ठेरो न्याम्सका सहकुलपतिसमेत रहेका स्वास्थ्यमन्त्री बस्नेतले गत असार ७ गते उपकुलपतिमा डा भुपेन्द्रबहादुर बस्नेतलाई नियुक्ति दिलाए। मन्त्री बस्नेतको अध्यक्षतामा गठित समितिको सिफारिसका आधारमा प्रधानमन्त्री दाहालले उपकुलपतिमा डा बस्नेतलाई नियुक्त गरेका हुन्। कांग्रेसनिकट डा बस्नेत यसअघि दुईपटक वीर अस्पतालको निर्देशक भएका थिए। उनले अस्पतालका कामकारबाहीमा हस्तक्षेप गरिरहेको कर्मचारीहरू बताउँछन्। त्यस्तै रेक्टरमा डा लोचन कार्की र रजिस्ट्रारमा डा ज्ञानेन्द्र शाह नियुक्त भएका छन्। सत्ता गठबन्धन दलहरू कांग्रेस र माओवादीको कोटाबाट न्याम्सको पदाधिकारी नियुक्त भएका हुन्। डा बस्नेत र कार्की कांग्रेस निकट हुन्। डा शाह माओवादी कोटाबाट नियुक्त गरिएको हो। स्वास्थ्यमन्त्री बस्नेतको इसारामा न्याम्सका पदाधिकारीले अस्पताल व्यवस्थापनमा हस्तक्षेप गरिरहेको प्रशासन र लेखा शाखाका कर्मचारी बताउँछन्। कार्यकारी निर्देशक पौडेलको पुनर्बहाली मन्त्री बस्नेतले मंसिर दोस्रो साता वीरका निर्देशक डा सन्तोष पौडेललाई जिम्मेवारीबाट हटाएर मन्त्रालयमा तानेका थिए। दुई वर्षको अवधि तोकि नियुक्त डा पौडेल सर्वोच्च अदालतको अन्तरिम आदेश लिएर पुनः सेवामा फर्किएका छन्। पदम गिरी स्वास्थ्यमन्त्री हुँदा डा पौडेललाई सरकारले दुई वर्षका लागि नियुक्ति दिएको थियो। आफूविरुद्ध मुद्दा दायर गरेकाले डा पौडेलसँग मन्त्री चिढिएको कर्मचारी बताउँछन्। पूर्वस्वास्थ्य राज्यमन्त्री डा सुरेन्द्र यादव वीर अस्पतालको सेवाप्रवाह प्रभावित गराउन मन्त्रालय नै लागिपरेको बताउँछन्। स्वास्थ्यमन्त्री स्वास्थ्यक्षेत्र बाहिरका व्यक्तिको घेराबन्दीमा पर्नुभएको छ, डा यादव भन्छन्, स्वास्थ्यमन्त्रीले सेवा प्रवाहमा ध्यान दिनुपर्छ। वीर अस्पतालमा राजनीति गर्नु पटक्कै सुहाउँदैन। प्रधानमन्त्री पुष्पकमल दाहाल प्रचण्ड हालै चिकित्सा विज्ञान राष्ट्रिय प्रतिष्ठानका पदाधिकारीसँग छलफल गर्दै । प्रधानमन्त्री दाहालले अस्पतालको अवस्थाप्रति चासो र चिन्ता व्यक्त गरेका छन्। उनले गत पुस २६ गते न्याम्सका पदाधिकारी र वीर अस्पतालका निर्देशक डा पौडेलसहितको टोलीसँग भेटसमेत गरेका थिए। वीर अस्पताल नेपालको स्वास्थ्य क्षेत्रको महत्वपूर्ण अंग हो। यहाँ दूरदराजका गरिब, बिपन्न र असहायहरूले निःशुल्क उपचार गर्न पाउन भन्ने मेरो चाहना छ, प्रधानमन्त्री दाहालको भनाइ उदृत गर्दै एक पदाधिकारीले भने, प्रधानमन्त्रीको चासो र चिन्ता स्वाभाविक हो। राजनीतिक हस्तक्षेपका साथै बजेट र जनशक्ति अभावले समस्या भइरहेको छ।"
निजी आवास र सरकारी संरचनाको बिमाको व्यवस्था गर्ने तयारी भइरहेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले भूकम्प प्रतिरोधी संरचना निर्माण र व्यवस्थित संरचनाका लागि भौतिक संरचनाहरूको बीमा गर्ने व्यवस्था हुनुपर्नेमा जोड दिएका छन्। २६ औँ भूकम्प सुरक्षा दिवस मूल समारोहमा बोल्दै प्रधानमन्त्री दाहालले भौतिक संरचनाको बीमा गर्ने व्यवस्थामा जान आवश्यक रहेको बताउँदै मन्त्रिपरिषदले त्यसबारे अध्ययन गर्ने निर्णय भएको बताए। 'अब हामीले विस्तारै देशैभरिका निजी आवास र सरकारी संरचनाको बिमाको व्यवस्था गर्नुपर्छ भन्ने सुझावलाई मनन गरेर व्यक्तिगत आवासलगायत सबै भवन तथा संरचनाको बीमा गराउने सम्बन्धमा अध्ययन गर्ने निर्णय मन्त्रिपरिषद्ले गरिसकेको छ,'प्रधानमन्त्री दाहालले भने। उनले जाजरकोट र बझाङको भूकम्पलाई जोखिमको पूर्वसंकेतको रूपमा लिँदै ठूलो विपद्को सामना गर्न सक्ने क्षमता विकास गर्न जोखिम आँकलन, न्यूनीकरण, पूर्वतयारी र पूर्वसूचना प्रणालीको काम अझै घनिभूत रूपमा गर्न र स्थानीय तहको क्षमता अभिवृद्धिमा जोड दिइने बताए। प्रधानमन्त्री दाहालले भूकम्प प्रतिरोधी संरचना निर्माण इच्छा नभएर दायित्व भएको बताए। 'प्रधानमन्त्री दाहालले भने,'विस १९९० सालमा गएको महाभूकम्पको स्मरण गर्दै २०५५ सालदेखि हामी भूकम्प सुरक्षा दिवसका रूपमा यस्तो जागरण तथा संकल्पको कार्यक्रम हरेक वर्ष गर्दै आएका छौँ। आजको दिन मूलभूत रूपमा त्यो पीडा फेरि भोग्न नपरोस् भनेर काम गर्न राष्ट्रिय संकल्प गर्ने दिन पनि हो।'"
प्रधानमन्त्री दाहालको एक वर्षे कार्यकाल भ्रष्टाचार नियन्त्रणमा सम्झनलायक : वर्षमान पुन,"रोल्पा : नेकपा माओवादी केन्द्रका उपमहासचिव वर्षमान पुनले जनतामा निराशा बाँड्ने काम रोकिनुपर्ने बताएका छन्। रोल्पाको माडीचौर रंगशालामा मंगलबार आयोजित कार्यक्रममा उनले निराशा बाँडेर मुलुकको विकास र समृद्धि नहुने बताए। नकारात्मकता र निशारा बाँड्नेहरुको समाज बदल्न र मुलुकको नेतृत्व गर्न नसक्ने उनको भनाइ छ। उनले पछिल्लो समय मुलुकमा धेरै राम्रा कामहरु पनि भएको भन्दै नकारात्मकता हाबी भएका कारण साकारात्मक कामले कम चर्चा पाएको बताए। 'समाजमा निराशा बाँड्ने र नकारात्मकता फैलाउने कामहरु हुन थालेका छन्। संसारमा निशारा बाँड्नेहरूले कहिल्यै पनि नेतृत्व गर्न सकेका छैनन्। उनीहरूले समाजका लागि सम्झनलायक योगदान दिनसकेको उदाहरण पनि छैन,' उनले भने। उनले माओवादी केन्द्रका अध्यक्ष पुष्पकमल दाहालको एक वर्षे कार्यकालमा धेरै राम्रा कामहरू भएको बताए। अर्को एक वर्ष थप काम गर्ने प्रयत्नमा प्रधानमन्त्री लागिपरेको उनको भनाइ छ। प्रधानमन्त्रीको बितेको एक वर्षे कार्यकाल सुशासन र भ्रष्टाचार नियन्त्रणमा सम्झनलायक भएको दाबी उनले गरे। पुनले आगामी आर्थिक वर्ष २०८००८१ को नीति तथा कार्यक्रम ठूलाबडाको पहुँचका आधारमा नभई मुलुक र जनताको आवश्यकताका आधारमा तय हुने बताए। प्रधानमन्त्रीले अहिल्यैदेखि त्यस दिशामा काम अघि बढेको भन्दै पहिलोपटक व्यापक जनसहभागितामा विकासका योजना छनौट गर्ने तयारी भइरहेको जानकारी उनले दिए।"
बीपी कोइराला स्वास्थ्य विज्ञान प्रतिष्ठानको समस्या समाधान गर्न प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहालले बीपी कोइराला स्वास्थ्य विज्ञान प्रतिष्ठानको कार्यकारिणी समिति बैठक बोलाएर शिक्षक, कर्मचारी र चिकित्सकहरूका माग सम्बोधन गर्न निर्देशन दिएका छन्। स्वाथ्य तथा जनसङ्ख्यामन्त्री मोहनबहादुर बस्नेत र मुख्यसचिव डा बैकुण्ड अर्याललाई प्रधानमन्त्री निवास बालुवाटार बोलाएर प्रधानमन्त्री दाहालले स्वास्थ्य विज्ञान प्रतिष्ठानमा देखिएका समस्या समाधान गर्न निर्देशन दिएको उनका प्रेस सल्लाहकार गोविन्द आचार्यले जानकारी दिए। उनले बीपी कोइराला स्वास्थ्य विज्ञान प्रतिष्ठानको पछिल्लो अवस्थाबारे जानकारी लिँदै स्वास्थ्य जस्तो संवेदनशील क्षेत्रको सेवा प्रभावित हुँदा बिरामी र सर्वसाधारणले दुःख पाउने भएकाले यसलाई गम्भीररूपमा लिन निर्देशन दिए।"
राष्ट्रियसभा निर्वाचन : आजदेखि आचारसंहिता लागू,"काठमाडौं : माघ ११ गते हुने राष्ट्रिय सभा सदस्य निर्वाचनका लागि आजदेखि आचारसंहिता लागू हुँदैछ। निर्वाचन आयोगको आइतबार बसेको बैठकले माघ २ देखि १२ गतेसम्मका लागि निर्वाचन आचारसंहिता लागू गर्ने निर्णय गरेको थियो। माघ ११ गते राष्ट्रिय सभाका रिक्त १९ सिटका लागि निर्वाचन हुँदैछ। आयोगले निर्वाचन आयोग ऐन २०७३ को दफा २२ र निर्वाचन आचारसंहिता,२०७९ को दफा १ को उपदफा ९२० अनुसार राष्ट्रियसभा निर्वाचन सम्पन्न नभएसम्म आचार संहिताको दफा १ मा उल्लिखित सबै व्यक्ति, निकाय तथा अधिकारीलाई लागू हुनेगरी आचार संहिता जारी गरेको हो। आचार संहिता लागू भइसकेपछि प्रचलित कानुन बमोजिम निषेध गरिएको समय र स्थानमा अवरोध हुने गरी कुनै किसिमको जुलुस,आमसभा, कोणसभा, बैठक, भेला गरी निर्वाचन प्रचारप्रसार गर्न वा गराउन नहुने, सामाजिक सञ्जालमा गलत,भ्रामक वा द्वेषपूर्ण सूचना प्रवाह गर्न वा गराउन,निर्वाचनलाई प्रभाव पार्ने उद्देश्यले होच्याउने, दुष्प्रचार गर्ने, भ्रामक सूचना सम्प्रेषण गर्ने, अपमान गर्ने, द्वेषपूर्ण भाषण (हेट स्पिच) गर्ने जस्ता भ्रामक टिका टिप्पणी गर्न वा गराउन पाइने छैन। निर्वाचनलाई प्रतिकूल प्रभाव पार्ने वा अवरोध गर्ने गरी विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री शेयर गर्न पाइदैन। यसैगरी कुनै पनि किसिमबाट मतदाताको गोप्यता भङ्ग गर्ने कार्य गर्न नहुने,मतदाता र मतदानमा खटिएका कुनैपनि कर्मचारीसँग वादविवाद गर्न वा उनीहरुलाई हतोत्साहित गर्ने कुनै पनि कार्य गर्न नहुने, कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने व्यवस्था रहेको छ । केन्द्र बन्द नहुन्जेलसम्म कुनै पनि प्रकारका अन्तरक्रिया, सम्मेलन, कार्यशाला, गोष्ठी वा निर्वाचनसँग सम्बन्धित छलफल वा सामूहिक मष्तिष्क मन्थन आदि गर्न पाइदैन। यसैगरी मतदान हुने दिनको अघिल्लो अठचालिस घण्टा अर्थात २०८० माघ ८ गते रातको १२ बजेदेखि निर्वाचन प्रचारप्रसार लगायत कुनै पनि प्रकारका छलफल,अन्तरक्रिया,सभा सम्मेलन, कार्यशाला गोष्ठी आदि गर्न नपाइने,मतदान हुने दिनको अंठचालिस घण्टा अघि मतदान स्थलको तीन सय मिटर वरिपरि राखिएका राजनीतिक दल वा उम्मेदवारका प्रचारप्रसारका सामग्री हटाउनु पर्ने, कुनै पनि विधि,प्रक्रिया वा माध्यमबाट मत माग्न र निर्वाचन प्रचारप्रसार गर्न मिल्दैन। सामाजिक सञ्जाल,अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश,प्रचारप्रसारका सामग्री पोष्ट वा सेयर गर्न वा गराउन नमिल्ने आचार संहितामा उल्लेख छ।"
"महँगो अस्पतालमा 'माननीय'हरूको उपचार, नियमविपरीत लाखौं खर्च असुल्दै","विराटनगर : उसै पनि प्रदेश संरचना बढी खर्चिलो भएकाले देशलाई आर्थिक भार परेको भन्दै यसलाई खारेज गर्नुपर्ने माग उठिरहेको छ। प्रदेशको आफ्नै संसद, आफ्नै सरकार अर्थात् गाउँमा सिंहदरबार भनेर ल्याइएको संघीयतामाथि प्रश्न उठिरहँदा यसलाई आलोचनामुक्त बनाउन प्रदेश सांसद आफैं लाग्नुपर्ने हो। तर, संघीयताविरोधी आवाज दबाउन प्रदेश सांसदहरू खटिनुपर्नेमा झन् बढी आर्थिकरूपमा तडकभडक गरिरहेका छन्। यसको पछिल्लो उदाहरणका लागि कोशी प्रदेशतर्फ नियाले पुग्छ। एक वर्षमै दुईपटक सभामुख निर्वाचन र पाँच पटकसम्म सरकार गठन गरेर यस प्रदेशका प्रदेशसभा सदस्यहरूले अनौंठो नजिर स्थापना गरेका छन्। संघीयता कमजोर पार्न प्रदेशसभामा प्रतिनिधित्व गर्ने दल र यहाँका सांसदहरू लागिरहेका छन् भनेर राजनीतिक विश्लेषक र विज्ञहरूले निष्कर्ष निकालिरहेका छन्। तैपनि यहाँका सांसद भने अझै सच्चिन चाहेका छैनन्। अघिल्लोपटक विद्युतीय चुल्हो (इन्डक्सन) लिन तँछाडमछाड गर्ने कोशी प्रदेशका सांसदहरूले यसपटक भने अर्को एउटा अनौंठो काम गरेका छन्। कोशी प्रदेशकी उपसभामुखसहितका पाँच सांसदहरू नियमविपरीत व्यक्तिगत उपचार खर्चबापतको भुक्तानी माग गरेका हुन्। करिब ६ महिना सभामुखविहीन प्रदेशसभा बन्दा सभामुखको भूमिका निर्वाह गरेकी उपसभामुख सिर्जना दनुवारसहित कोशीका प्रदेशसभा सदस्यहरूले कानुनविपरीत प्रदेशसभा सचिवालयसँग उपचार खर्च माग गरेका हुन्। उनीहरूले नियमविपरीत उपचार खर्च माग गर्दै भुक्तानीका लागि अस्पतालको बिलसहितको निवेदन पेस गरेका छन्। उपसभामुख दनुवारसहित प्रदेशसभा सदस्यहरू तारादेवी ढकाल, उमाकान्त गौतम, डोल्मा तामाङ र गोपालबहादुर विश्वकर्माले उपचार खर्च माग गर्दै निवेदन पठाएको प्रदेशसभा सचिवालयले जनाएको छ। सचिवालयका प्रवक्ता गौतमराज अमात्यका अनुसार उनीहरूले माग गरेको उपचार खर्चको कूल रकम ६ लाख ९९ हजार ८२ रुपैयाँ रहेको छ। उपचार खर्च माग्दै प्रदेशसभा सदस्यहरूले पेस गरेको निवेदन सचिवालयले आन्तरिक मामिला तथा कानुन मन्त्रालय पठाएको थियो। तर, मन्त्रालयले रकम अभावको कारण देखाउँदै भुक्तानी दिन नसक्ने जनाएर बिलसहितको निवेदन फर्काइदिएको थियो। त्यसपछि सांसदको निवेदन मुख्यमन्त्री कार्यालयमा पठाइएको र मन्त्रिपरिषद्ले नै त्यसको निर्णय गर्ने अमात्यको भनाइ छ। माननीयज्यूहरूले उपचार खर्चका लागि निवेदनसहित बिल पेस गर्नुभएको छ, उनले भने, यसअघि आन्तरिक मामिला तथा कानुन मन्त्रालयले निर्णय गरेर भुक्तानी दिने गरेको थियो। यसपटक पनि हामीले माननीयज्युहरूको बिल आन्तरिकलाई पठाएका थियौं। तर, मन्त्रालयले पैसा नभएको भन्दै बिल फिर्ता पठाइदियो। तत्कालचाहिँ उक्त बिलसहितको पत्र मुख्यमन्त्री कार्यालयमा पठाएका छौं। मन्त्रिपरिषदले भुक्तानी दिने वा नदिने भन्नेबारे निर्णय गर्छ। कोशी प्रदेशका तत्कालीन मुख्यमन्त्री उद्धव थापाले विश्वासको मत लिने प्रयोजनका लागि बोलाइएको बैठक छलेर भदौ ४ गते सुटुक्क काठमाडौं हानिएकी उपसभामुखले दुईपटकको उपचार खर्चबापत कूल ८१ हजार ९९० रुपैयाँ माग गरेकी छन्। उपसभामुख दनुवारले सो बेला काठमाडौंको सहिद गंगालाल राष्ट्रिय हृदय रोग केन्द्रमा उपचार गराएको भन्दै २०८० भदौ ५ गतेको डिस्चार्ज पेपरसहित ३३ हजार ९५ रुपैयाँको भुक्तानी माग गरेको प्रदेशसभा सचिवालयले जनाएको छ। आफू त्यसबेला तीन दिन अस्पताल बसेको उनले निवेदनमा उल्लेख गरेकी छन्। बैठक छल्ने नियतले काठमाडौं पुगेको आरोप लागेकस् उपसभामुखले त्यसअघि त्यहाँकै नर्भिक अस्पतालमा उपचार गराएको बिलसमेत पेस गरेकी छन्। २०७९ फागुन २८ गतेको डिस्चार्ज पेपरसहित उपसभामुखले नर्भिकमा उपचार गराएबापतको ४१ हजार ८१४ रुपैयाँसमेत माग गरेको प्रदेशसभा सचिवालयले जनाएको छ। त्यस्तै कोशी प्रदेशकी एमाले सांसद तारादेवी ढकालले झापाको दमकस्थित निम्स, काठमाडौंको मेदान्ता, ह्याम्स र बीएन्डबी तथा नीर फार्मेसीमा विभिन्न मितिमा उपचार गराएको बिल प्रदेशसभा सचिवालयमा बुझाएकी छन्। उनले पेस गरेको बिलमा उपचारबापत कूल चार लाख ७७६ रुपैयाँ खर्च भएको उल्लेख छ। त्यसैगरी, एमालेकै सांसद उमाकान्त गौतमले मोरङको बूढीगंगास्थित विराट मेडिकल कलेजमा २०७९ माघ १६ गते उपचार गराएको बिल पेस गरेका छन्। उपचार गराएबापत कूल एक लाख ३८ हजार ६९ रुपैयाँ खर्च भएको भन्दै उनले निवेदनसहित खर्च माग गरेका छन्। त्यसैगरी नेपाली कांग्रेस सांसद डोल्मा तामाङले उपचार खर्चबापत ४९ हजार ४२६ रुपैयाँ माग गरेकी छन्। उनले २०७९ माघ १६ गते काठमाडौंको चाबहिलस्थित ओम अस्पतालमा उपचार गराएको विवरण प्रदेशसभा सचिवालयमा पेस गरेकी छन्। राप्रपाका गोपालबहादुर विश्वकर्माले भने गत असोज १६ गतेको ३५ हजार ९१२ रुपैयाँको बिल पेस गर्दै उपचार खर्च मागदाबी गरेका छन्। आफूले काठमाडौंस्थित सहिद गंगालाल हृदय केन्द्रमा उपचार गराएको उनले निवेदनमा उल्लेख गरेका छन्। प्रदेशसभाका पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७५ मा प्रदेश सरकारले तोकेको चिकित्सकद्वारा निःशुल्क उपचार सेवा उपलब्ध गराइने, उक्त चिकित्सकले रिफर गरेमा मात्र सरकारी तथा सामुदायिक अस्पतालमा उपचार गराउन पाइने तथा उपचारबापतको खर्च प्रदेशसभा सचिवालयले सिधै अस्पताललाई उपलब्ध गराइने व्यवस्था छ। तर, उपसभामुखसहितका प्रदेशसभा सदस्यले ऐनमा भएको कुनै व्यवस्था पालना नै नगरी उपचार खर्च माग गरेको देखिएको छ। कोशी प्रदेशसभाका नवनिर्वाचित सभामुख अम्बरबहादुर विष्टले पनि आफ्नो पहिलो निर्णय नै सांसदहरूलाई उपचार खर्च उपलब्ध गराउने भनी गरेको प्रदेशसभा सचिवालयका सचिव गोपालप्रसाद पराजुलीले बताए। माननीयज्युहरूको उपचार खर्च यसअघि पनि प्रदेशसभा सचिवालयले बेहोर्दै आएको थियो, उनले भने, त्यो कानुनमै भएको व्यवस्था हो। नवनिर्वाचित सभामुखज्युको पहिलो निर्णय पनि त्यहीसँग सम्बन्धित छ। पद तथा गोपनीयताको शपथ लिएपछि सभामुखज्युले उपसभामुखसहितका माननीयज्युहरूको उपचार खर्च माग गर्ने निर्णय गर्नुभएको छ। बाँकी निर्णय मन्त्रिपरिषद्ले गर्छ। उक्त ऐनको दफा १० मा प्रदेशसभाका पदाधिकारी तथा सदस्यहरूको उपचारको व्यवस्था छ। उक्त दफाको उपदफा (१) मा प्रदेशसभाका पदाधिकारी तथा सदस्यलाई प्रदेश सरकारले तोकेको एक जना चिकित्सकको निःशुल्क उपचार सेवा उपलब्ध गराइने उल्लेख छ। उपदफा (२) मा प्रदेश सरकारले तोकेको चिकित्सकले अस्पताल भर्ना भइ उपचार गराउनुपर्ने भनी सिफारिस गरेको खण्डमा सरकारी वा सामुदायिक अस्पतालमा भर्ना भइ उपचार गराएबापतको खर्च सचिवालयले व्यहोर्ने विषय स्पष्ट छ। त्यस्तै सोही दफाको उपदफा (३) मा भने सरकारी तथा सामुदायिक अस्पतालमा भर्ना भइ उपचार गराएबापतको खर्च सचिवालयले सिधै सम्बन्धित अस्पताललाई भुक्तानी गर्ने व्यवस्था गरिएको छ। तर, उपसभामुखसहितका प्रदेशसभा सदस्यहरूले ऐनमा भएको उक्त व्यवस्थाको उल्लंघन गर्दै उपचार खर्च मागदाबी गरेको देखिएको हो। प्रदेशसभा सदस्यहरूले प्रदेश सरकारले तोकेको चिकित्कसको सिफारिसबिना नै सरकारी तथा सामुदायिकको साटो निजी अस्पतालमा उपचार गराएको खर्च पनि प्रदेशसभा सचिवालयसँग माग गरेका छन्। विज्ञ भन्छन् वित्तीय अनुशासन उल्लंघनमा माननीय नै पहिलो पंक्तिमाकोशी प्रदेशसभा सदस्यहरूले वित्तीय अनुशासन उंल्लघन गरेको यो पहिलो घटना होइन। यसअघि पनि लक्षित वर्गका लागि विनियोजित बजेटबाट खरिद गरिएको इन्डक्सन चुलो सांसद र कर्मचारीलाई वितरण गरिएको थियो। चौतर्फी आलोचनाका बाबजुत पनि सांसदहरूले इन्डक्सन चुलो लिएका थिए। अहिले पनि सांसद आफैं नियमविपरीत प्रदेशसभा सचिवालयसँग उपचार खर्च मागिरहेका छन्। यसबाट प्रदेशका माननीयहरू नै वित्तीय अनुशासन उल्लंघनमा पहिलो पंक्तिमा देखिएको राजनीतिक विश्लेषक बताउँछन्। यस्ता घटनाहरूले जनतामा नकारात्मक सन्देश प्रवाह भइरहेको राजनीति शास्त्रका प्राध्यापक कृष्ण पोखरेलको भनाइ छ। उनी भन्छन्, कोशी प्रदेशमा पछिल्लो समय वित्तीय अनुशासनका घटना बढेका छन्। त्यसमा राजनीतिक दल तथा तिनका सदस्य नै अग्रपंक्तिमा छन्। यसमा चाहिँ शून्य सहनशीलता अवलम्बन गर्नुको कुनै विकल्प छैन। यसले जनतामा वितृष्णा पैदा गरेको छ।"
कालिञ्चोकमा हिमपात,"दोलखा : दोलखाको कालिञ्चोक क्षेत्रमा मंगलबार दिउँसोबाट हिमपात भएको छ । कालिञ्चोकको कुरी तथा आसपासको क्षेत्रमामा हिमपात भएपछि दर्शन गर्न आएका भक्तजनहरू खुसी भएका छन् । मन्दिर दर्शन गर्न पुगेका पर्यटकहरू हिउँमा रमाइरहेको कालिञ्चोकको कुरीमा रहेको होटल माता कालिञ्चोकका रभी शिवालले बताए। तीन हजार आठ सय ४२ मीटर उचाइमा रहेको कालिञ्चोक क्षेत्रमा यो वर्ष ढिलोगरी हिमपात भएको हो। यहाँ खासगरी कात्तिक महिनाबाटै हिमपात सुरु हुन्छ । गत वर्ष भने फागुनको दोस्रो हप्ताबाट मात्र हिमपात भएको थियो । यो वर्ष माघको सुरूका दिनबाटै हिमपात भएपछि होटल व्यवसायीहरु खुसी भएका छन् । शुरुवाति दिनमा असिना जस्तो छ्यार्के परेको छ, यसको विशेषता भनेको धेरैदिनसम्म हिमपात हुनु हो । हिमपात भएपछि यो वर्ष जिल्लाका पर्यटकीयस्थल कालिञ्चोक, शैलुङ,चेर्दुङ लगायतका स्थानहरूमा पर्यटक आउने अपेक्षा गरिएको छ । हिउँमा रमाउन यहाँ आन्तरिक तथा बाह्य पर्यटकहरुको भीड लाग्ने गर्दछ । हिमपात नहुँदा हिमाली क्षेत्रका कृषक तथा होटल व्यवसायीहरु चिन्तित थिए । प्राकृतिक सुन्दरताले भरिपूर्ण कालिञ्चोक हिउँदको समय होस् या वर्षायाम जुनसुकै समयमा पनि सुन्दर देखिन्छ । सदरमुकाम चरिकोटबाट १८ किलोमिटर दूरीमा रहेको पर्यटकीय केन्द्र कालिञ्चोकले हरेक मौसममा फरकफरक सुन्दरता दिने हुँदा पर्यटकको गन्तव्यस्थल बन्न पुगेको हो । आन्तरिक पर्यटक मात्र होइन् बाह्य पर्यटकहरू पनि आउने गर्छन् । केहि वर्षअघिसम्म आन्तरिक पर्यटक मात्र देखिने कालिञ्चोक मन्दिरमा अहिले दैनिकजसो ८०९० जना भारतीय पर्यटक पुग्ने गरेका छन् । कालिञ्चोकको कुरीमा सुविधा सम्पन्न होटल भएकाले पनि विभिन्न चाडपर्व र विदाको समयमा दैनिक चार पाँच सय पर्यटक पुग्ने गर्छन्। तीमध्ये झण्डै १०० जना भारतीय पर्यटक रहेको कालिञ्चोक भगवती मन्दिर संरक्षण तथा व्यवस्थापनका अध्यक्ष आयुष तामाङले बताए । कुरीबाट कालिञ्चोकको टाकुरासम्म केबलकार सञ्चालनमा आएकाले पनि पर्यटकलाई मन्दिर पुग्न निक्कै सजिलो भएको उनको भनाइ छ। कालिञ्चोकको प्रवेश बजार कुरीबाट १ किलोमिटर केवलकारमार्फत् कालिञ्चोकको टाकुरामा पुग्न सकिन्छ। कुरीबाट केबलकारमा टाकुरा पुगेर फर्कन नेपालीलाई प्रतिव्यक्ति ६ सय रुपैयाँ शुल्क लाग्ने र भारतीय पर्यटकलाई ९ सय ६० रुपैयाँ अन्य मुलुककालाई १३ सय शुल्क तोकिएको केबलकार टिकट काउन्टरका सन्देश शिवाकोटीले बताए । कालिञ्चोकबाट गौरीशंकर,गणेशलगायत हिमशृङ्खला देख्न सकिन्छ । पहाडी टाकुरामा रहेको कालिञ्चोकमा जलकुण्ड पनि रहेको छ । यहाँको मुख्य विशेषता जलकुण्ड हो । जलकुण्डमा कतैबाट पानी आउने ठाउँ देखिदैन तर हिउँद वर्षा जुनसुकै समयमा पनि कुण्डमा पानी रहिरहन्छ । यहाँको दर्शन गर्नाले सम्पूर्ण विपत टरेर जाने किंवदन्ती रही आएको छ ।"
हतुवागढीको माइबेनी ओझेलमा,"भोजपुर : भोजपुरको सबैभन्दा होचो स्थानमा रहेको प्रसिद्ध धार्मिकस्थल माइबेनी ओझेलमा परेको छ। धार्मिक महत्व बोकेको यो पर्यटकीयस्थल प्रचारप्रसार अभावले ओझेलमा परेको हो। समुद्री सतहबाट एक सय ५३ मिटर उचाइमा रहेको यो स्थान हतुवागढी९ हसनपुरमा रहेको छ। दूधकोशी र अरुण नदीको संगमस्थलमा रहेको माइबेनीमा दर्शन गरे मनोकांक्षा पूरा हुने धार्मिक विश्वास छ। दशक अघिसम्म यहाँ भव्य मेला लाग्ने गरेको भए पनि पछिल्लो समय मेला लाग्न छाडेको स्थानीय ७० वर्षीय अशोक राईले बताए। यहाँ कात्तिक पूर्णिमा र माघे संक्रान्तिमा ठूलो मेला लाग्छ। माइबेनीमा दर्शन गर्न तथा मेला भर्न भोजपुर, उदयपुर, धनकुटालगायत देशका विभिन्न ठाउँबाट भक्तजन आउने गरेका छन्। 'यो पूर्वको एक प्रसिद्ध धार्मिकस्थल हो', उनले भने, 'यसको निकै ठूलो धार्मिक महत्व छ। यहाँ दर्शन गर्नका लागि देशका विभिन्न ठाउँबाट आउने गर्दथे। तर पछिल्लो समय यो स्थान ओझेलमा परेको छ।' खासगरी मानिस माइबेनीको दर्शनसँगै नदी पूजा गर्नका लागि यहाँ आउने गरेको राईले बताए। माइबेनीको विकास तथा संरक्षणका लागि ध्यान दिँदै आएको हतुवागढी गाउँपालिकाले जनाएको छ। यहाँ पुग्नका लागि कोप्चेबाट अप्ठयारो ठाउँमा पदमार्ग निर्माण तथा मन्दिरको संरक्षणसँगै घेराबार गरिएको छ। माइबेनी क्षेत्रको बृहत्तर रूपमा विकास गर्ने लक्ष्य रहेको गाउँपालिका अध्यक्ष प्रेमकुमार राईले बताए। यसलाई गाउँपालिकासँगै जिल्लाको मुख्य धार्मिकस्थल तथा पर्यटकीय क्षेत्रका रूपमा विकास गर्ने योजना छ। माइबेनीबाट किरातको आस्थाको केन्द्र खुवालुङ, अरुण, दूधकोशी र तमोर नदीको संगमस्थल त्रिवेनी तथा बराहक्षेत्र नजिकै पर्ने भएकाले यसको बृहत्तर विकासमा जोड दिइएको अध्यक्ष राईको भनाइ छ। यो क्षेत्रलाई तराईका जिल्लाबाट भोजपुर प्रवेश मार्गका रूपमा विकास गर्ने योजना छ। हिउँदको समयमा अरुण नदीमा जेटबोट चल्ने भएकाले यहाँसम्म पुग्न सहज भए पनि वर्षात्को समयमा भने आवतजावतमा समस्या छ। यसको नजिकै दूधकोशीपारि उदयपुरको वेलका नगरपालिका७ र अरुण नदीपारि धनकुटाको सहिदभूमि१ पर्छ। यो तीन जिल्लाको संगमस्थलका रुपमा रहेको छ। रासस"
डेढ लाख तलबको प्रलोभन देखाई ४३ लाख ठगी गर्ने महिला पक्राउ,काठमाडौं : डेढ लाख तलबको प्रलोभन देखाएर ४३ लाख ठगी गर्ने एक जना महिला पक्राउ परेका छन्। काठमाडौं उपत्यका अपराध अनुसन्धान कार्यालयले पाल्पाकी ३० वर्षीया मायादेवी रानालाई पक्राउ गरेको हो। उनले दीपक राज कडेँललगायतलाई ४३ लाख ठगी गरेकी थिइन्। उनले माल्टा पठाइने भन्दै प्रतिव्यक्ति ८ लाख रुपैयाँ लाग्ने र डेढ लाख तलब पाउने आश्वासन दिएकी थिइन्। स्वयम्भुबाट पक्राउ परेकी रानालाई थप कारबाहीको लागि वैदेशिक रोजगार विभाग ताहाचलमा पठाइएको प्रहरी उपरीक्षक मिलन केसीले जानकारी दिए।
आइभीएफ प्रविधिबाट उपचार गराएकी महिलाले जन्माइन् तिम्ल्याहा बच्चा,"वीरगन्ज : वीरगन्जको छपकैयास्थित सूर्या अस्पतालमा उपचार गराएकी एक महिलाले तिम्ल्याहा बच्चालाई जन्म दिएकी छन्। अस्पतालकी वरिष्ठ स्त्री तथा प्रसूति रोग विशेषज्ञ डा मोनिका यादव सिंहले आइभीएफ (इनभिट्रो फर्टिलाइजेसन) प्रविधिबाट उपचार गरेकी महिलाले सोमबार तिम्ल्याहा बच्चालाई जन्म दिएकी हुन्। जन्मिएका तिम्ल्यहा बच्चामा दुई छोरी र एक छोरा रहेका छन्। विगत १५ वर्षदेखि निसन्तान रहेकी सर्लाहीको कविलासी नगरपालिका७ की महिलाले डा मोनिकाले गरेको आइभीएफ उपचारपश्चात् तिम्ल्याहा बच्चालाई जन्म दिएको अस्पतालका निर्देशक डा सरोज सिंहले मंगलबार पत्रकार सम्मेलनको आयोजना गरेर जानकारी दिए। महिलाले जन्माएकी तिनै जना शिशु स्वस्थ रहे पनि थप सावधानीका लागि उनीहरूलाई अस्पतालस्थित एनआइसीयू वार्डमा बाल रोग विशेष डा कुश राज गिरीको प्रत्यक्ष निगरानीमा राखिएको डा सरोजले बताए। एउटा शिशु अढाई किलो र अर्का दुई जना डेढडेढ किलोका छन्। उनीहरूलाई हामीले विशेषज्ञ चिकित्सकको प्रत्यक्ष निगरानीमा राखेर उपचार गरिरहेका छौँ, डा सरोजले भने, आमाको स्वास्थ्य पनि राम्रो छ। शल्यक्रिया गरेर बच्चा जन्मिएको कारण उनलाई पनि चिकित्सकको निगरानीमा राखेर उपचार गरिँदै छ। मधेस प्रदेशमा एक मात्र आइभीएफ सेन्टरका रूपमा रहेको सूर्या अस्पतालमा यसअघि पनि आइभीएफ विधिबाट उपचार गराएका दम्पतीहरूले सन्तान प्राप्ति गरिसकेका छन्। पछिल्लो एक वर्षदेखि अस्पतालमा उपलब्ध रहेको आइभीएफ विधिबाट उपचार गराएर हालसम्म ३५ वटाभन्दा पनि बढी दम्पतीले सन्तान प्राप्ति गरिसकेको डा सरोजले बताए।"
"बँदेलको आक्रमणबाट महिलाको मृत्यु , एक घाइते",डोटी : बँदेलको आक्रमणबाट केआईसिंह गाउँपालिका१ पुडेखातीकी ३५ वर्षीया जगुली देवी भुलको मृत्यु भएको छ। मंगलबार बिहान खेतमा घाँस काटिरहेका बेला जंगली बँदेलको आक्रमणबाट घाइते भएकी भुलको जिल्ला अस्पताल डोटीमा उपचारका क्रममा दिउँसो साढे १२ बजेतिर ज्यान गएको जिल्ला प्रहरी कार्यालय डोटीका प्रहरी निरीक्षक सिताराम विष्टले जानकारी दिए। जिल्ला अस्पताल डोटीमा ज्यान गएको हो। उनका ७२ वर्षीय माइला ससुरा भगी भुल पनि आक्रमणमा परी घाइते भएका वडाध्यक्ष कृष्ण बमले बताए।। घाइते भुलको जिल्ला अस्पतालमा उपचार भइरहेको छ। पछिल्ला समय जंगली बँदेलको बिगबिगिले किसानहरू पीडित रहेको स्थानीय विष्णुकुमार शाहीले बताए।
दूधमा प्रतिलिटर १० रुपैयाँ अनुदान,"स्वर्गद्वारी : प्युठान नगरपालिकाले किसानलाई दूधमा प्रतिलिटर १० रुपैयाँ अनुदान दिएको छ। नगरपालिकाले नगरलाई दुग्धजन्य उत्पादनमा आत्मनिर्भर बनाउन किसानलाई प्रोत्साहन गर्ने उद्देश्यले सो कार्यक्रम सुरु गरेको जनाएको छ। नगरलाई दूध तथा दुग्धजन्य वस्तुमा आत्मनिर्भरताका लागि दुग्ध उत्पादनमा किसानलाई प्रोत्साहित गर्न दूधमा प्रतिलिटर रु दश अनुदान दिने नीति ल्याइएको नगरप्रमुख विष्णु योगीले जानकारी दिए। उनका अनुसार कार्यक्रम सुरु भएकै पहिलो तीन महिनामा रु चार लाख अनुदान उपलब्ध गराइएको छ। नगरप्रमुख योगीले भने, 'उत्पादनमा आधारित अनुदान प्रभावकारी र प्रेरणामुखी हुन्छ भन्ने आधारमा यो कार्यक्रम सुरु गरिएको हो।' किसानको सम्मानका लागि उत्पादन हातमा अनुदान साथमा भन्ने नीति अवलम्बन गरिएको उनको भनाइ छ। नगरपालिकाले प्युठान नगरपालिका१ खैरास्थित शिवालय दुग्ध सहकारी संस्था लिमिटेड र वडा नम्बर ३ स्थित नागबेली बहुउद्देश्यीय कृषि सहकारी संस्था लिमिटेडमार्फत सो कार्यक्रम लागू गरिरहेको छ। दैनिक एक हजार पाँच सय लिटर दूध खपत हुने आँकलन गरिएकोमा हाल दैनिक चार सय लिटर दूध संकलन हुँदै आएको छ। नागबेली बहुउद्देश्यीय कृषि सहकारी संस्था लिमिटेडमा दैनिक एक सय ५० लिटर दूध संकलन हुँदै आएको सहकारीका अध्यक्ष विष्णु पाण्डेले बताए। सहकारीले त्रैमासिक रुपमा प्रतिवेदन पेश गर्ने र सोही आधारमा नगरपालिकाले अनुदान उपलब्ध गराउने गरेको छ। अध्यक्ष पाण्डेले भने, 'हामीले पेश गरेको प्रतिवेदनका आधारमा नगरपालिकाले सोझै किसानको खातामा राखिदिन्छ।' नगरपालिकाका अन्य वडामा पनि छिट्टै डिपो राखी दूध संकलन गर्ने उक्त सहकारीको योजना छ। भौगोलिक विकटता तथा ढुवानी समस्याले चाहे जति दूध संकलन गर्न नसकिएको पाण्डेले जानकारी दिए। स्थानीय तहले उत्पादनमा आधारित अनुदान दिएपछि दूधको संकलनमा सहजता र लागत मूल्यमा राहत मिलेको शिवालय सहकारीका अध्यक्ष विष्णु बस्नेतले जानकारी दिए। सहकारीमा दैनिक दुई सय ५० लिटरसम्म दूध संकलन हुँदै आएको छ। दूधको साथसाथै छिट्टै तरकारी उत्पादनमा समेत किसानलाई अनुदान दिने कार्यक्रम ल्याउन लागिएको नगरपालिकाले जनाएको छ। रासस"
साढे ६ वर्षसम्म पनि स्थानीयको सेयर नेप्सेमा सूचीकृत भएन,रसुवा : मैलुङखोला खोला जलविद्युत कम्पनी लिमिटेडले स्थानीयवासीका लागि साढे ६ वर्षअघि निष्कासन गरेको सेयर नेप्सेमा अझै सूचीकृत भएको छैन। २०७४ जेठ १७ गतेदेखि आवेदन दिएका प्रभावितहरूको सेयर हालसम्म सूचीकृत नभएको हो। लामो समयसम्म सेयर सूचीकृत नगरेर कम्पनीले प्रभावितलाई अन्याय गरेको गोसाइँकुण्ड गाउँपालिका६ का सोनाम तामाङले बताए। २२ हजार ९ सय ३२ जनाले ३ लाख ६८ हजार १ सय ४४ कित्ता सेयर पाएका थिए। आवेदन दिएको प्रमाण पनि बैंकसँग छ। सेयर डिम्याटमा पनि आएको छैन। कम्पनीले २०७८ साउन १४ गतेबाट सर्वसाधारणका लागि प्राथमिक सेयर (आईपीओ) निष्कासन गरेको थियो।
महोत्तरीका विद्यालयमा थप २ दिन जाडो बिदा,महोत्तरी : महोत्तरीको पालिकाहरूले जाडो बिदामा थप गरिएको छ। जिल्लाको गौशाला नगरपालिका र पिपरा गाउँपालिकाले जाडो बिदाको अवधि थप २ दिन बढाइएको छ। ती दुई पालिकाले प्रकाशन गरेको सूचना अनुसार पालिकाभरिका विद्यालयहरूमा बुधबार र बिहीबार बिदा दिइएको छ। त्यस्तै शुक्रबार माघ ५ गतेका दिन मधेसमा बलिदानी दिवसको सार्वजनिक बिदा भएकाले अब ती पालिकाका विद्यालयहरू आइतबारका दिनबाट सञ्चालन हुने भएको छ। अत्यधिक मात्रामा जाडो बढेपछि स साना बालबालिकाहरू विद्यालयसम्म जानका लागि असह्य भएपछि सो बिदामा थप गरिएको शिक्षा शाखा संयोजक संजयकुमार सिंहले बताए। मौसममा प्रतिकु्लता छाएपछि गौशाला नगरपालिकाको कार्यालयले यहाँका सामुदायिक विद्यालयमा दिइएको जाडो बिदामा थप २ दिनको समयसीमा बढाइएको शिक्षा शाखा अधिकृत सिंहले जानकारी दिए। त्यस्तै पिपरा गाउँपालिकामा मंगलबार बसेको प्रधानाध्यापकहरूको बैठकले जाडो बिदामा २ दिन थप गर्ने निर्णय गरेको हो। पिपरा गाउँपालिकाको कार्यालयले जारी गरिएको सार्वजनिक सूचनामा जाडो बिदा बुधबार र बिहीबार अझै २ दिन कायम गर्ने निर्णय गरिएको हो। बाक्लो मात्रामा लागेको हुस्सु र शीतलहरले यसक्षेत्रका जनजीवन प्रत्यक्ष रूपमा प्रभावित भएको छ। जसले गर्दा ससाना बालबालिकालाई विद्यालयसम्म जानका लागि समस्या हुँदा पालिकाले जाडो बिदाको प्रबन्ध गरिएको छ।
दोलखाको लामाबगरमा सुख्खा पहिरोमा परेका दुई जनाको उद्धार,दोलखा : दोलखाको विगुगाउँपालिका१ लप्ची जाने सडक निर्माणका क्रममा खसेको सुक्खा पहिरोमा पुरिएकाहरूको उद्धार भएको छ। नासा हाइड्रोमा काम गर्ने कामदार विगु गाउँपालिका१ का २८ वर्षीय दिलकुमार तामाङ र सोही ठाउँका ५८ वर्षीय रसमान तामाङलाई उद्धार गरिएको हो। उद्धार गरेर उनीहरूलाई हेलिकोप्टरमार्फत थप उपचारका लागि काठमाडौं लगिएको छ। बिगु गाउँपालिका१ लामाबगरबाट लप्ची जाने बाटोमा एक्कासि सुक्खा पहिरो खस्दा हिजो कुसुन तामाङको घटनास्थलमा नै मृत्यु भएको थियो।
बुबाको मुख हेर्छु भन्दै साजनको त्यो अन्तिम भिडियो कल,"बेसीसहर : रूसयुक्रेन युद्वमा लमजुङका एक युवाका निधन भएको छ। रुसी सेनामा भर्ती भएका लमजुङको दूधपोखरी गाउँपालिका१ घामरचोकका ३२ वर्षीय साजन गुरुङको मृत्यु भएको हो। रोजगारीका लागि रुसी सेनामा पुगेका गुरुङको मृत्यु भएको खबर पाँच दिन अघिमात्र परिवारलाई प्राप्त भएको थियो। जर्मनमा रहेका उनका भाइ कुमारले परिवारलाई खबर पठाएका थिए। मृतक गुरुङसँगै रुसी सेनामा पुगेका साथीहरूले उनका भाइ कुमारलाई खबर पठाएका थिए। गत असोज २ गते उनी रूस गएका थिए। 'हामीलाई त रूसी सेनामा गएको नि थाहा थिएन। माल्टामा छु भन्थ्यो,' मृतकका बुबा श्रीमान गुरूङले भने, 'अस्ती रूसयुक्रेन युद्वमा बित्यो भनेपछि झसङ्ग भयौं।' साजनले पुसको १६ गते श्रीमती सीतालाई भिडियो कल गरेका थिए। 'राति ८ बजेतिर फोन आएको रैछ। बुबाको मुख हेर्छु भनेछ, बुहारीले फोन दिएको २ सेकेन्डमै फोन काटियो। न छोराले देख्न पायो, न मैले,' बुबा श्रीमानले भने। गुरुङ दूधपोखरी गाउँपालिकाका वाइसीएल अध्यक्षसमेत बनेका थिए। उनको घरमा बुबा, आमा, श्रीमती र ५ वर्षका छोरा छन्।"
"जंगली बँदेलको आक्रमणबाट डोटीमा महिलाको मृत्यु, एक घाइते",डोटी : डोटीमा जंगली बँदेलको आक्रमणबाट एक महिलाको मृत्यु भएको छ। केआइसिंह गाउँपालिका१ की ३५ वर्षीया जगुलीदेवी भुलको बँदेलको आक्रमणबाट आज मृत्यु भएको हो। जिल्ला प्रहरी कार्यालय डोटीका प्रहरी निरीक्षक सीताराम विष्टका अनुसार बँदेलको आक्रमणबाट गर्दा घाइते भएकी जगुलीको उपचारका क्रममा जिल्ला अस्पताल डोटीमा मृत्यु भएको हो। आज बिहान नजिकै घाँस काट्ने क्रममा बँदेलले आक्रमण गर्दा जगुलीसहित सोही ठाउँका ७२ वर्षीया भगी भुल घाइते भएका थिए। भुलको जिल्ला अस्पतालमा उपचार भइरहेको छ। उनको टाउकोमा चोट लागेको जनाइएको छ।
"धनगढीको मुख्य सडक कालोपत्रे गर्दा गर्दै उप्कियो, निर्माणमा रोक","धनगढी : धनगढीको मुख्य सडक कालोपत्रे गुणस्तरहीन भएको भन्दै निर्माणमा रोक लगाइएको छ। चार पटक म्याद थपेर पनि निर्माण सम्पन्न हुन नसकेको धनगढीको (कैलालीपुलट्राफिक चौराहा) मुख्य सडकमा कालोपत्रे गुणस्तरहीन भएको भन्दै क्षेत्रीय सहरी विकास आयोजना कार्यालयले निर्माणमा रोक लगाएको हो। क्षेत्रीय सहरी विकास आयोजना कार्यालयका इन्जिनियर सौरभ कलौनीले आइतबारदेखि काम रोकिएको बताए। लेयर मिलेको छैन। अलकत्राको मात्रा मिलेको छैन। मुख्यमन्त्री कार्यालयकै अगाडि सडक उप्किएको छ। त्यसैले निर्माण कम्पनीलाई पत्र नै पठाएर निर्माण रोक्न भनिएको छ, इन्जिनियर कलौनीले भने। धनगढीको कैलाली पुलदेखि ट्राफिक चौकसहितका विभिन्न ८ वटा सडक निर्माणको ठेक्का चितवनको कालिका कन्स्ट्रक्सन ले पाएको थियो। एसियाली विकास बैंक एडीबीको ऋण सहयोगमा निर्माण हुन थालेको उक्त सडक २ वर्षमा निर्माण सक्नेगरी ७७ करोड रुपैयाँमा ठेक्का सम्झौता भएको थियो। आयोजनाका ८ वटै सडक निर्माणको ठेक्का २०२२ को अगस्तमा चितवनको कालिका कन्सट्रक्सनले २ वर्षमा सम्पन्न गर्नेगरी ७७ करोड रुपैयाँमा लिएको थियो। तर, ४ पटक म्याद थप्दा पनि निर्माण सकिएको छैन। उसको अन्तिम पटकको म्याद २०८० सालको कार्तिकमा सकिएको थियो। आयोजनाले फेरि अन्तिम पटक भन्दै चैत मसान्तसम्मका लागि म्याद थप गरेको छ। धनगढी उपमहानगरका कैलाली पुलदेखि चौराहा, सहिदगेटदेखि क्याम्पस, गुल्म चर्च सडक, क्याम्पस चोकदेखि क्याम्पस गेट, डिभोटी होटलदेखि पीपलचौतरा, पीपल चौतारादेखि लवलीचोक, मालपोत रोड र ज्याति रोड गरी ८ वटा सडकको साढे १० किलोमिटरको ठेक्का एकै प्याकेजमा भएको हो। निर्माण व्यवसायीले सहिदगेट क्याम्पस, क्याम्पस चोकदेखि क्याम्पस र मालपोत रोड कालोपत्रे गर्नेबाहेक अरू सडकमा अलपत्र छाड्दा आवतजावत गर्नेले सास्ती भोगिरहेका छन्। निर्माण कम्पनीले निर्माणमा चरम लापरवाही गरिरहेको सडक चैतमा पनि नसकिए उसले १० प्रतिशत जरिवाना तिर्नुपर्ने छ। जरिवाना लाग्ने डरले निर्माण कम्पनीले घाम नपरेकै बेला कालोपत्रे गरेपछि त्यसको गुणस्तर बिग्रिएको हो। परामर्शदाता विल्डीङ डेभलवमेन्ट अथोरिटि बिडिएले मुख्यमन्त्री तथा मन्त्रिपरिषदको कार्यालय अगाडिको सडक पुनः कालोपत्रे गर्नुपर्ने भन्दै निर्माण कम्पनीलाई पत्राचार गरेको छ। क्षेत्रीय सहरी विकास आयोजनाका सबै सडकको गुणस्तर मूल्यांकन गर्ने जिम्मा विडिएको हो। कालिकाले निर्माण गरेका अरू सडकहरू पनि हस्तान्तरण नहुँदै भत्किएकाे छ। सहिदगेटक्याम्पस सडकको ठाउँ ठाउँमा सडक भत्किएको छ भने हालै कालोपत्रे गरिएको गुल्मचर्च सडकका पनि विभिन्न स्थानमा कालोपत्रे टुटेर खाल्डा बनको छन्। कालिका कन्स्ट्रक्सनका प्रतिनिधि प्रकाश खरेलले गल्ती भएको स्वीकार गरेका छन्। उनले रोलर गर्दा ध्यान नदिएकाले समस्या देखिएको बताए। केही स्थानमा रोलिङमा समस्या देखिएको छ। अपरेटरले कम रोल गरेको पाइयो। त्यस ठाउँमा नयाँ कालोपत्रे गरिनेछ खरेलले भने।"
बाटो बिना बनाइएको वाल्मिकी आश्रम जोड्ने पुल २ वर्षदेखि प्रयोगविहीन,"पूर्वी नवलपरासी : बाटो निर्माणका लागि ढिलासुस्ती हुँदा वाल्मिकी आश्रम पुग्नका लागि निर्माण गरिएको झोलुङ्गे पुल प्रयोगविहीन बनेको छ। पूर्वी नवलपरासीको विनयी त्रिवेणी गाउँपालिका६ त्रिवेणीबाट वाल्मिकी आश्रम पुग्नका लागि यो पुल निर्माण गरिएको हो। नारायणी नदीमाथि बनाइएको पुल २ वर्षअघि सम्पन्न भए पनि सरकारी उदासिनताले बाटो बनाउन पहल नगर्दा प्रयोगविहीन बन्न पुगेको हो। २०७१ सालबाट सुरु गरिएको पुल निर्माणको काम २०७८ मा सकिएको हो। ६ करोड ७४ लाखको लागतमा ४ सय ७९ मिटर लामो पुल बनेको हो। सुरुमा बाटो नबनाई पुल बनाइएकाले पुल प्रयोगविहीन बनेको हो। पुल हुँदै वाल्मिकी आश्रम पुग्नका लागि चितवन राष्ट्रिय निकुञ्जको जंगल क्षेत्र प्रयोग गर्नु पर्दछ। निकुञ्ज क्षेत्र भएकाले बाटो बनाउन अनुमति लिनुपर्ने धेरै मन्त्रालय भएका कारण अहिलेसम्म बाटो बनाउन नसकिएको विनयी त्रिवेणी गाउँपालिकाका अध्यक्ष घनश्याम गिरीले बताए। बाटो बनाउनका लागि फाइल लैजाँदा कहिले अर्थले रोक्छ, कहिले भौतिक मन्त्रालय त कहिले शहरी विकासले रोकिदिंदा पुल सञ्चालनको तयारी अवस्थामा रहँदा रहँदै पनि बाटो नहुँदा उद्देश्यअनुरुप सञ्चालनमा आउन सकेको छैन। , अध्यक्ष गिरीले भने। अन्तर मन्त्रालयबीच समन्वय नहुँदा समस्या आएको गिरीको भनाइ छ। पुलमा अहिले दैनिक ५ सयदेखि १ हजारको हाराहारीमा पर्यटक पुगेर फोटो खिच्ने गरेको गिरीले बताए। 'उद्देश्यअनुरुप पुल सञ्चालनमा नआए पनि आन्तरिक र भारतीय पर्यटकका लागि फोटो खिच्ने रोजाइँको स्थानका रुपमा परेको छ। गिरीले भने। पुल सञ्चालन भए आन्तरिक मात्र नभई राष्ट्रिय आयमासमेत ठूलो सहयोग पुग्ने भएकाले तत्काल बाटो निर्माणलाई अघि बढाउनु पर्ने अध्यक्ष गिरीको भनाई छ। वाल्मिकी आश्रम चितवन जिल्लाको माडी नगरपालिका१ को निकुञ्ज जंगल क्षेत्रमा रहेको छ। त्यहाँ पुग्नका लागि चितवनबाट जाने बाटो छैन। पश्चिम नवलपरासीको बर्दघाटदेखि पूर्वी नवलपरासीको त्रिवेणी हुँदै भारतको बिहार प्रदेशस्थित भैंसालोटनको बाटो भएर जानुपर्ने बाध्यता छ। आफ्नै भूमिमा रहेको ऐतिहासिक धार्मिक स्थलमा पुग्नका लागि पनि भारतीय भूमि भएर जानुपर्ने बाध्यता भएपछि त्यहाँ पुल निर्माण गरिएको हो। पुल सञ्चालनमा आए वाल्मिकी आश्रम ३ किमिको दुरीमा पुगिन्छ। तर बाटो बनाउन सरकारी उदासिनताले ढिला हुँदा करिब १० किमिको भारतीय भूमिको जंगल क्षेत्र भएर जानुपर्ने बाध्यता रहेको गाउँपालिका अध्यक्ष गिरीले बताए। निकुञ्जको जंगल हुँदै ट्रयाक खोल्नका लागि २० लाख रुपैयाँ विनियोजन भएको छ। आज मात्र मन्त्रालयमा फोन गरेको थिएँ। पदमार्ग बनाउनका लागि सबै प्रकृया पूरा भएको र शहरी विकास मन्त्रालयबाट विनियोजन भएको २० लाख रुपैयाँ एक हप्ताभित्र पठाउने जानकारी आएको छ। अब केही दिनमा बाटो बनाउने काम सुरु होला।,अध्यक्ष गिरीले भने। पदमार्गका रुपमा रहने बाटो ४ मिटर फराकिलो हुने छ। पदमार्ग भए पनि धार्मिक स्थल भएकाले वृद्ध वृद्धाहरु हिंडेर जान सक्दैनन् त्यसैले अटो र साना सवारी साधन जान सक्ने गरी बाटो निर्माण गर्छौं। , अध्यक्ष गिरीले भने। चितवन राष्ट्रिय निकुञ्जका सूचना अधिकारी गणेशप्रसाद तिवारीले आश्रम पुग्नकै लागि पुल बनेकाले सबै प्रकृया पूरा भएपछि ट्रयाक खोलिने बताए। सम्बन्धित सबै निकायबाट सहमति जुटिसकेको छ। केही दिनमा रकम आएपछि काम सुरु हुन्छ।, तिवारीले भने। निकुञ्जले नै ट्रयाक खोल्ने काम अघि बढाउने सूचना अधिकारी तिवारीले बताए। वाल्मिकी आश्रम, ऋषि वाल्मिकीले रामायण रचना गरेको र रामसीताका छोरा लवकुश जन्मेको स्थलका रुपमा रहेको धार्मिक ग्रन्थमा उल्लेख छ। त्रेता युगमा रामले सीतालाई त्याग गरेपछि वाल्मिकी आश्रममै जीवन बिताएको र पछि सीता पातल प्रवेश (धर्तीमूनी विलिन) ) गरेको स्थानका रुपमा पनि यो स्थल रहेको धार्मिक मान्यता छ। आश्रमको सरकारी स्तरबाट बेवास्ता गरेपछि २०५४ सालमा विश्व सनातन धर्म स्थापनार्थ मूल समिति गठन गरी संरक्षण थालिएको छ।"
रुसी सेनामा कार्यरत लमजुङका साजन गुरुङको मृत्यु,"लमजुङ : रुसी सेनामा भर्ना भएका थप एक जना नेपालीको मृत्यु भएको छ। लमजुङको दूधपोखरी गाउँपालिका१ घामर चोक बस्ने ३२ वर्षीय साजन गुरुङको निधन भएको हो। दूधपोखरी गाउँपालिकाका उपाध्यक्ष क्षेत्रबहादुर गुरुङका अनुसार साजनको साथीमार्फत् मृत्युको खबर आएको थियो। 'साथीमार्फत् मृत्यु भएको खबर परिवारमा आएको रहेछ। अहिले उहाँको परिवार विक्षिप्त बन्नुभएको छ। के कसो गर्ने रणभुल्लमा हुनुहुन्छ। आवश्यक समन्वय हामीले गरिरहेका छौं,' उपाध्यक्ष गुरुङले अन्नपूर्णसँग भने। एकैपटक भिसा लागेरमात्रै साजनले घरमा खबर गरेका थिए। यद्यपि उनी सिधै रुस पुगेका थिए वा अन्य मुलुकबाट त्यहाँ गएका थिए भन्ने कुरा खुलेको छैन। मृतकका बुबा श्रीमान गुरुङले रुस जाने कुरा थाहा पाए जान नदिने बताएका छन्। 'रुसी सेनामा भर्ना हुन जान लागेको कुरा थाहा पाएको भए जानै दिन्नथे। हामीलाई यो कुरा जानकारी नै भएन,' श्रीमानको भनाइ उद्धृत गर्दै उपाध्यक्ष गुरुङले भने। श्रीमानका साजन जेठो छोरो हुन्। कान्छो छोरो जर्मनीमा रहेको बताइएको छ। मृतक साजनका श्रीमती र एक छोरा छन्।"
खाना पकाउने ग्यासको सिलिण्डर पड्किँदा एक जनाको मृत्यु,चितवन : पश्चिम चितवनको फूलबारीमा खाना पकाउने ग्यास सिलिण्डरबाट ग्यास चुहावट भइ पड्किँदा एक जनाको मृत्यु भएको छ। मृत्यु हुनेमा भरतपुर महानगरपालिका१५ डेरीचोकका ५० वर्षीय मनिष थापा रहेको जिल्ला प्रहरी कार्यालय चितवनले जनाएको छ। कार्यालयका प्रहरी नायब उपरीक्षक श्रीराम भण्डारीका अनुसार आफ्नै कोठामा खाना बनाउने क्रममा ग्यास चुहावट भएर सिलिण्डर पड्किँदा थापाको सोमबार मृत्यु भएको प्रारम्भिक अनुमान गरिएको छ। स्थानीय अविनाश फटिलाइजर कम्पनीको हातभित्र आगलागी भएको हो। घटनाको थप अध्ययन भइरहेको उनले बताए।
टुँडिखेलको भागदौडमा घाइते भएकामध्ये १५ जना डिस्चार्ज,"काठमाडौं : सोमबार दिउँसो काठमाडौँको टुँडिखेलमा माघी मनाउन गएकाहरुबीच भागदौडमा परेर घाइते भएका १६ मध्ये १५ जना उपचारपछि घर फर्किएका छन् । एक जनाको भने वीर अस्पतालको राष्ट्रिय ट्रमा सेन्टरमा अहिले पनि उपचार भइरहेको छ । टुँडिखेलमा माघे सङ्क्रान्तिका अवसरमा मगर र थारू समुदायले आयोजना गरेको अलगअलग कार्यक्रममा सर्वसाधारणको अत्यधिक भीडका कारण चेपिएर १६ जना घाइते हुन पुगेका र उपचारपछि १५ जना घर फर्किएका काठमाडौँ जिल्ला प्रहरी परिसरका प्रवक्ता तथा प्रहरी उपरीक्षक कुमोध ढुङ्गेलले जानकारी दिए। सोमबार दिउँसो टुँडिखेलमा ठूलो सङ्ख्यामा थारू र मगर समुदाय भेला भएका थिए, अत्यधिक भीड हुँदा ठेलमठेलमा परेर १६ जना घाइते भएकोमा र उचारपछि १५ जना डिस्चार्ज भएका छन्।रासससँग उनले भने, एकजना उदयपुर रौतामाई गाउँपालिका८ घर भई हाल काठमाडौँ मनमैजु बस्ने १४ वर्षीया करिश्मा मगरको भने राष्ट्रिय ट्रमा सेन्टरमा उपचार भइरहेको छ । भागदौडमा घाइते हुनेमा १२ वर्षीया त्रिसना मगर, १२ वर्षीया अञ्जना तामाङ, १९ वर्षीया रेजिना घले, १६ वर्षीया निकिता मगर, ३० वर्षीया रेखा चौधरी र १६ वर्षीया अनिसा केसी छन् । यसैगरी, २५ वर्षीया कल्पना चौधरी, २२ वर्षीया मन्दिरा बस्नेत, ४० वर्षीया मीना थापा, १९ वर्षीया रिजा रेस्मी मगर, प्रहरी जवान पृथ्वी बुढामगर, २५ वर्षीया निशा राना थापा, २२ वर्षीया निर्मला श्रेष्ठ, २७ वर्षीया रश्मी नेपाल, ११ वर्षीया युनिका बराल र १४ वर्षीया करिश्मा मगर रहेका उहाँले बताउनुभयो । महोत्सवमा पस्ने र निस्कनेबीच धकेलाधकेल हुँदा उनीहरु घाइते भएका थिए । यो पनि पढ्नुहोस टुँडिखेलमा भीडमा च्यापिएर ११ जना घाइते टुँडिखेलको भीडमा च्यापिदा घाइतेको संख्या १६ पुग्यो"
विराटनगर महानगरका विद्यालय तीन दिन बन्द,मोरङ : शितलहरसँगै अत्यधिक चिसो बढेपछि विराटनगर महानगरपालिकाले तीन दिन विद्यालय बन्द गर्ने निर्णय गरेको छ। महानगरले आज एक सूचना जारी गर्दै यही माघ ३ गते बुधबारदेखि माघ ५ गतेसम्म तीन दिनसम्म सम्पूर्ण विद्यालय बिदा दिने निर्णय गरेको हो। चिसो बढ्न थालेपछि विद्यालयको पठनपाठनलगायतका गतिविधिमा कठिनाइ हुनुका साथै विद्यार्थीको स्वास्थ्यमा समेत प्रतिकूल असर पर्ने सम्भावनालाई ध्यानमा राखी बिदा दिने निर्णय गरिएको महानगरपालिकाका शैक्षिक प्रशासन महाशाखाका अधिकृत कृष्ण भट्टराईद्वारा जारी सूचनामा उल्लेख छ।
श्रीमती हत्यामा सर्वस्वसहित जन्मकैदको सजाय पाएका व्यक्ति २१ वर्षपछि पक्राउ,काठमाडौं : आफ्नै श्रीमतीको हत्यामा अदालतबाट सर्वस्वसहित जन्मकैदको सजाय पाएका फरार प्रतिवादी २१ वर्षपछि पक्राउ परेका छन्। विशेष सूचनाको आधारमा नेपाल प्रहरीको केन्द्रीय अनुसन्धान ब्यूरो (सीआईबी) को टोलीले धादिङका ७० वर्षीय सूर्यबहादुर दवाडीलाई पक्राउ गरेको हो। सीआइबीका प्रवक्ता प्रहरी उपरीक्षक नवराज अधिकारीले दवाडीलाई माघ १ गते रुपन्देहीको सिद्धार्थ नगरपालिका १ बेलहियाबाट पक्राउ गरेको जानकारी दिए। अंशसम्बन्धी विषयमा विवाद हुँदा आफ्नै श्रीमती सानुमाया दवाडीको हत्या गरी आफैले सतगत गरेका आरोपमा उनीविरुद्ध जिल्ला अदालत धादिङमा कर्तव्य ज्यानसम्बन्धी मुद्दा परेको थियो। २०६१ साल जेठ ५ गते मुद्दामा सुनुवाइ गर्दै जिल्ला अदालत धादिङले दवाडीलाई सर्वस्वसहित जन्मकैदको सजाय सुनाएको थियो। त्यसपछि उनी जिल्ला अदालतको फैसलाविरुद्ध पुनरावेदन अदालत पाटन पुगेका थिए। पुनरावेदन अदालत पाटनले जिल्ला अदालतको फैसला सदर गरिदिएपछि उनी फरार भएका थिए। उनी भारतको विभिन्न स्थानमा लुकीछिपी बसेको र हाल नेपाल आएको सूचना पाएपछि प्रहरीले उनको खोजि तीव्र पारेको थियो। पक्राउ परेका दवाडीलाई थप कारवाहीका लागि जिल्ला अदालत धादिङ बुझाइएको प्रहरीले जनाएको छ।
भ्रमण शंकास्पद देखिएका २७ जनालाई अध्यागमनले रोक्यो,"काठमाडौं : भिजिट भिसामा विदेश हिँडेका २७ जनालाई त्रिअबी अध्यागमन कार्यालयले प्रस्थान अनुमति दिन अस्वीकार गरेको छ। भ्रमण उद्देश्य नखुलाई दुबई, कुवेत, कतार र मकाउ हिँडेका उनीहरूलाई फिर्ता (अफलोड) गरिएको अध्यागमन कार्यालयले जनाएको छ। अफलोड गरिएकाहरूमध्ये अधिकांश युएई जान लागेका थिए। जसमा युएई जान लागेका २४, कुवेत, कतार र मकाउ जान लागेका एकएक जना रहेका छन्। उनीहरूले आफ्नो आवश्यक कागजातसमेत नबोकेको र भ्रमणका बारेमा प्रस्टरूपमा भन्न नसकेको अध्यागमन स्रोतले जानकारी दिएको छ। 'अफलोड गरिएकाहरू कसैले पनि भ्रमणको उद्देश्य स्पष्टरूपमा खुलाउन सकेनन्। सरकारले तोकेको आवश्यक कागजात पनि जुटाउन नसकेपछि भ्रमण शंकास्पद् लागेर उनीहरूलाई प्रस्थान अनुमति नदिइएको हो,' अध्यागमनका एक अधिकारीले अन्नपूर्णसँग भने। भ्रमणका लागि खाडी मुलुकमा गएर नेपालीहरूले काम गर्न थालेको र काम गर्दागर्दै अलपत्र परेको गुनासो त्यहाँस्थित दूतावासहरूमा आउन थालेपछि सरकारले भिजिट भिसामा विदेश जानेहरूलाई कडाइ गरेको हो। पछिल्लो समय भिजिट भिसामै खाडी मुलुक हुँदै रुसी सेनामा भर्ती भएको खबर पनि सार्वजनिक भइरहेका छन्। कानुनविपरीत विदेशी सेनामा भर्ना हुन थालेपछि सरकारले भिजिट भिसालाई कडाइ गरेको हो। अफलोड गरिनेमा युएई जान लागेका नवलपरासीका किरण कुमार विक, तनहुँका किरण श्रेष्ठ, मकवानपुरका बुद्धिलाल मोक्तान, सुर्खेतका हुकुमबहादुर शाही, खोटाङकी टीकाराना विष्ट, रसुवाकी सोनम स्याङ्मो तामाङ, झापाकी गायत्री दर्जी, तनहुँकी किरण श्रेष्ठ, सिन्धुपाल्चोकका रुपक भट्टराई, बाराका इमान मिया अन्सारी, नवलपरासीका सुन्दर मानन्धर, दाङका सञ्जत रजौरे, महोत्तरीका रिक्की सिंह, अर्घाखँचीका श्याम खत्री छन्। त्यस्तै नवलपरासीका रोहित श्रेष्ठ, कपिलवस्तुकी परिना गिरी, ओखलढुंगाका डिल्लीराम खत्री, पर्साका लिला पाख्रिन श्रेष्ठ, ताप्लेजुङकी निमा संगी शेर्पा, सल्यानका रोहित चलाउने, चितवनका मनोज न्यौपाने, धनकुटाका भुपाल बहादुर लिम्बु, रुकुमकी दिलकुमारी विक र स्याङ्जाका नेत्रबहादुर खत्री रहेको अध्यागमन स्रोतले जानकारी दियो। त्यस्तै कुवेत हिँडेका म्याग्दीका सोजिया शाही, मकाउ हिँडेका बागलुङका पुजा शर्मा र कतार हिँडेका सुनसरीका मुस्ताफा मन्सुरी तितुङ छन्। मानव तस्करसँगको सेटिङमा भिजिट भिसा भएकाहरूलाई प्रस्थान अनुमति दिने गरेको आरोप लागेपछि अध्यगमनका अधिकारीहरूले कडाइ गर्न थालेका छन्। भ्रमण उद्देश्य शंकास्पद् देखिएका जोकोहीलाई अध्यागमनका अधिकारीहरूले तत्काल फिर्ता गर्न थालेका छन्।"
रेलभित्रै लडेर यात्रुको मृत्यु,जनकपुर : भंगहाजयनगर रेलभित्रै अचानक लडेर एक यात्रुको मृत्यु भएको छ । मृत्यु हुनेमा महोत्तरीको लोहरपट्टी नगरपालिका ४ खुट्टापिपराढीका अन्दाजी ५० वर्षीय रामएकवाल पण्डित रहेको धनुषाका प्रहरी प्रवक्ता डीएसपी रञ्जन अवाले जानकारी दिए । उनका अनुसार मंगलबार बिहान ८ बजेतिर महोत्तरीको भंगहाबाट जयनगरतर्फ जान लागेको रेलमा पण्डित लोहारपट्टीमा चढेका थिए । टीटी (रेलको कन्डक्टर)ले टिकट चेक गर्न जाँदा अचानक रेलको डिब्बाभित्रै लडेर उनको मृत्यु भएको जानकारीमा आएको डीएसपी अवाले बताए । मृतक पण्डितको शव पोस्टमार्टमका लागि प्रादेशिक अस्पताल जनकपुरमा राखिएको छ ।घटनाको विषयमा थप अनुसन्धान भइरहेको डीएसपी अवाले बताए ।
कृषिमा समस्याको चाङ,"इलाम : राष्ट्रिय कृषक समूह महासंघको कोशी प्रदेश समितिले कोशी प्रदेश सरकारलाई दुग्ध, चिया, नगदेबालीमा देखिएका समस्या समाधान गर्न ध्यानाकर्षण पत्र बुझाएको छ। आन्तरिक मामिला तथा कानुन मन्त्री तथा सरकारका प्रवक्ता समशेर राईलाई ध्यानाकर्षण पत्र बुझाउँदै समस्याको समाधानका लागि नेतृत्व लिन कोशी सरकारलाई आग्रह गरेको महासंघकी कोशी अध्यक्ष कुसुम दहालले जानकारी दिइन्। ध्यानाकर्षण पत्र बुझ्दै मन्त्री राईले महासंघको ध्यानाकर्षणमा उल्लेखित बुँदाहरु संवोधन गर्न सरकारले कानुन, ऐन, नीतिमा सम्बोधन गर्ने बताए। राईले भने, किसानले साँच्चै भोगेका कुरा उल्लेख गर्नुभएको छ, हामी सम्बोधन गर्दछौं। उनले सहुलीयत कृषि कर्जाको प्रबन्ध गर्न सरकार लागेको बताए। उनले भने अनुदान भन्दा पनि सहुलीयत कृषि कर्जा मार्फत ग्रामीण क्षेत्रको किसानसम्म सेवा पुर्याउन सरकाले पहल गरिरहेको छ। अध्यक्ष दहाल, महासंघका केन्द्रीय सदस्य गणेश पोख्रेलसहित इलाम, पाँचथर, झापा, उदयपुर, ताप्लेजुङ लगायतका जिल्लाका कृषक प्रतिनिधि सहितको उपस्थितिमा बुझाएको ज्ञापन पत्रमा कोशी प्रदेशले कृषि र पशुपालन उद्योगबाटै ख्याती कमाएको भन्दै पछिल्लो समय जीवन यापनका यिनै आधारहरु संकट ग्रस्त अवस्थामा पुगेको उल्लेख गरिएको छ। खस्कँदो बजार, रोग र सरकारको बेवास्थाको कारण दुग्ध, अर्थोडक्स चियादेखि अलैंची खेती, तरकारी, अन्नबालीको पछिल्लो अवस्था विकराल बन्दै गएको छ। ध्यानाकर्षण पत्रमा भनिएको छ। कृषकले व्यवसायिकताको लागि सुरु गरेको दुग्ध र दुग्ध जन्य व्यवसाय करिब १ वर्षदेखि बजारमा आएको उतारचडावको कारण अप्ठ्यारोमा परेको ज्ञापन पत्रमा उल्लेख छ। खेतबारी मासेर लगाएको चियाको हरियो पत्तिको मुल्य महिनौदेखि कृषकले पाएका छैनन्, कोशी प्रदेशमा अलैंचीको ७५ प्रतिशत बगान मासिएको महासंघले उल्लेख गरेको छ। महासंघले भनेको छ, परिणामतः अब किसानको घरभित्र मुलुकमा मडारिएको आर्थिक मन्दीको असर प्रवेश गरेको छ। यो मुलुककै लागि चुनौतीको विषय हो। तर, यतातर्फ सरकारको ध्यान नपुगेको हाम्रो ठहर छ। महासंघले विक्रम सम्बत् २०४५ को आसपासदेखि इलामबाट दुग्ध संकलन गर्न थालेको दुग्ध विकास आयोजना सुविधा सम्पन्न भएर पनि दुग्ध खरिद बिक्रीमा असफल भएको भन्दै व्यवस्थापनमा सुधार गर्न र किसानको ८२ करोड हाराहारी दुग्धको मुल्य तत्काल भुक्तानी गर्न माग गरेको छ। महासंघले भनेको छ दूधको बिक्री र मुल्य भुक्तानीको व्यवस्था सहज गर्न जोडदार माग गर्दछौं। निजी क्षेत्र दुग्ध कारोबार गर्न उत्साहित भए पनि बजारमा आएको उतार चडावले उद्योगको अवस्था कमजोर बनेको महासंघले उल्लेख गरेको छ। महासंघले भनेको छ, सरकारले घिउ बिक्री, छुर्पी बिक्री र दुग्ध पदार्थ उत्पादन विविधीकरणमा सहयोग गर्नु आवश्यक छ। महासंघले भारतबाट आयात हुने दुग्ध पदार्थभन्दा सस्तोमा हाम्रो दुग्ध उत्पादन गर्ने वातावरण निर्माण गर्न माग गरेको छ। महासंघले लम्पीस्किन रोग नियन्त्रणका लागि खोप अभियान तीव्र गतिमा अघि बढाउन माग गरेको छ। गत वर्ष लम्पी स्किनको कारण हजारौं गाई मरेका थिए। गर्मी सुरु भएपछि लम्पीस्किन रोगको प्रकोप बढ्ने सरकारी रिपार्टमा उल्लेख छ। तर, सरकारले अभियान चलाउन तदारुपता नदेखाएको महासंघकी अध्यक्ष कुसुम दहालले बताइन्। महासंघले लम्पीस्किन रोगको खोप कार्ड बिना किसानले गाईको विमासमेत नगर्ने भएकाले पशु बिमामा सहज बनाउन आवश्यक समन्वय गर्न माग गरेको छ। चिया र अलैंचीमा ध्यान देऊ महासंघले विदेश नियार्त हुने चिया र अलैंची किसानका समस्या समाधान गर्न माग गरेको छ। महासंघले हरियो चियापत्ति बिक्री गर्ने किसानले ५ महिनादेखिको मुल्य नपाएको भन्दै भुक्तानीको व्यवस्था गर्न माग गरेको छ। महासंघले भनेको छ, चियामा देखिएको समस्या समाधान गर्न, किसानको हरियो चियाको मुल्य भुत्तानी गर्ने वातावरण निर्माण गर्नु आवश्यक छ। महासंघले कोशी प्रदेशको अर्थतन्त्रको मेरुदण्डको रुपमा रहेको अलैंची रोगको कारण मासिदै गएको भन्दै अलैंची रोग व्यवस्थापन र बजार विस्तारमा सहजीकरण गर्न माग गरेको छ। मल अभावको दिगो समाधान गर्न माग महासंघले कृषकहरु लामो समयदेखि रासयनिक मलको चरम अभाव झेलिरहेको उल्लेख गर्दै दिगो समाधानका लागि पहल गर्न माग गरेको छ। महासंघका केन्द्रीय सदस्य गणेश पोख्रेलले भने, खेतीको समयमा पनि किसानले मागेजति मलको व्यवस्था गर्न नसक्नु किसानमाथि सरकारले गरेको जयादतीको अर्को कडी हो भन्ने महासंघको ठहर छ। महासंघ मल आपुर्तीलाई सहज बनाउन र मलमा भइरहको कालोबजारी, घुसखोरी र कमीसनको खेललाई रोक्न आवश्यक पहल गर्न सरकारसँग जोडदार माग गरेको छ। तीनै सरकारलाई कृषि ऐन बनाउन माग कृषिमा ६२ प्रतिशत नागरिकको संलग्नता रहे पनि देशका तीनै तहका सरकारमा कृषि ऐन छैन। कृषि व्यवसाय प्रवर्द्धन एन मार्फत सरकारले आफू अनुकुलका किसानलाई मात्रै सेवा प्रदान गरिरहेको राष्ट्रिय कृषक समूह महासंघ कोशीका निर्वतमान अध्यक्ष सोमबहादुर दनुवारले बताए। महासंघले ध्यानाकर्षण पत्र बुझाउँदै भनेको छ, कृषिलाई नेपाली अर्थतन्त्रको आधारको रुपमा मानिने नेपालमा संघिय सरकार, प्रदेश सरकार र स्थानीय तहले समेत किसानलाई छुने प्रकारको कृषि ऐन नबनाएको बर्तमान अवस्थमा महासंघ तीनै तहको सरकार समक्ष तत्काल कृषकको भावना समेट्ने प्रकारको कृषि ऐन जारी गर्न माग गर्दछ। महासंघले किसानको पहिचान, वर्गीकरण र किसान परिचयपत्र वितरणको लागि तथ्यांक व्यवस्थापन र परिचय वितरणका लागि काम सुरु गर्ने माग गरेको छ। महासंघले स्वच्छ र दिगो कृषि उत्पादनको लागि एक घर एक पोषण बगैंचा कार्यक्रम सञ्चालन गर्न माग गरेको छ। महासंघले गरिव तथा भूमिहिन परिवारको लागि जग्गा भाडामा लिई गरिने खेति कार्यक्रम अघि सार्न माग गरेको छ। स्थानीय सरकारको सहभागितामा विमा लागु गर्न माग महासंघले कृषि पेशाको जोखिम हस्तान्तरणको लागि स्थानीय तहको समेत लागत सहभागितामा अनिवार्य बाली तथा पशु बिमाको कार्यक्रम लागु गर्न माग गरेको छ। साना किसान लक्षित जीविकोपार्जनमा आधारीत कृषि उद्यम कार्यक्रम लागु गर्न माग गरेको छ। साना, सिमान्त, भूमिहिन लक्षित आवश्यक सिंचाई निर्माण तथा मर्मत सम्हार, फलफूलको, विरुवा, बिउ, मल र औजार अनुदान कार्यक्रम सञ्चालन गर्न सरकारको ध्यानाकर्षण गरेको छ। महासंघले वडा विशेष उत्पादन कार्यक्रम सञ्चालन गर्न माग गरेको छ। पलिकामा खै खाद्य भकारी ? महासंघले बुझाएको ध्यानाकर्षण पत्रमा पालिका स्तरमा बिउ बैंक स्थापना र खाद्यभकारी जस्ता कार्यक्रम सञ्चालन गर्न माग गरेको छ। सरकाले गर्न सक्ने काम स्थानीय तहमा समेत नभएको महासंघका केन्द्रिय प्रतिनिधि विष्णु दुलालले बताए। महासंघले स्थानीय उत्पादन संकलन र कृषक समूह, कृषि सहकारी, महासंघसमेतको सहभागितामा बजारीकरण संयन्त्र विकास र बिक्री ज्ञारेन्टी गर्न माग गरेको छ। अग्र्यानीक खेती प्रवर्द्धन कार्यक्रम सञ्चालन गर्न समेत माग माग गरेको छ। ऋणमा खास किसानको पहुँच सुनिश्चीत गर कृषि ऋणका नाममा पहुँचवाले मात्रै सहुलीयत कर्जा पाएको भन्दै त्यसलाई बास्तविक कृषक समक्ष पुग्ने संयन्त्र निर्माण गर्न माग गरेको छ। महासंघले भनेको छ सहुलियत ब्याजदरको कृषि ऋणको उपयोगिताको अवस्था अविलम्ब अनुगमन मूल्यांकन गरी उक्त ऋण माथि भूमिहिन, महिला, साना र सिमान्तकृत किसानको पहुँच स्थापना गर्ने कार्यक्रम सञ्चालन गर्न माग गर्दछौं। तरकारी फलफूल, धान, मकै गहुँ दलहन तेलहन एवं मासुजन्य पदार्थ जस्ता आधारभूत खाद्य बस्तुमा देशलाई आत्मनिर्भर बनाउन चक्लाबन्दी, जग्गा भाडामा लिई खेति गर्ने कार्य, समूह खेती, जडीबुटी खेती र कृषि बन कार्यक्रमलाई विशेष अनुदानको ब्यवस्था गरी बाँझो जग्गालाई उपयोगमा ल्याउने नीति बनाई कार्यन्वयन गर्न महासंघले माग गरेको छ। बालीको न्युनतम समर्थन मुल्य तोक्न माग महासंघले किसानलाई आम्दानीको सुनिश्चितता सहित खेतीमा प्रोत्साहित गर्न बाली लगाउनु ६ महिना पूर्व नै बालीको न्यूनतम समर्थन मूल्य तोकी कार्यन्वयन गर्ने ब्यवस्था गर्न माग गरेको छ। महासंघले किसानका उत्पादनलाई सडक वा खोलामा फाल्ने स्थीतिको अन्त्यको लागि उत्पादित बस्तुको बजारीकरण ब्यवस्थापनको लागि विशेष संयान्त्रसंरचनाको विकास गरी किसानलाई उत्पादनको उचित मूल्य भुक्तानी गरी राज्यद्वारा खरिद गरिने व्यवस्था गर्न माग समेत गरेको छ। कृषिमा २५ प्रतिशत बजेट विनियोजन गर्न माग महासंघले योगदान र आवश्यकताको आधारमा कृषि क्षेत्रमा न्युनतम २५ प्रतिशत बजेट विनियोजनको प्रवन्ध गर्न माग गरेको छ। कुल ग्राहस्थ उत्पादनमा महत्वपुर्ण योगदान गर्ने कृषि क्षेत्रको प्रवद्र्धनका लागि सरकारले बजेट विनीयोजन र कार्यान्वायनमा नीतिगत व्यवस्था गर्नुपर्ने महासंघका झापा अध्यक्ष रामलाल उप्रेतीले बताए। महासंघले प्रधानमन्त्री कृषि आधुनिकीकरण लगायतका कृषि र पशुपंक्षि विकास मन्त्रालय अन्तर्गत सञ्चालित आयोजनाको प्रभावकारी अध्ययन, मूल्यांकन गरी सिमान्त, भूमिहिन, महिला, सिमान्तकृत र साना किसानको पहुँच अभिबृद्धिको लागि ब्यवस्था गर्न माग गरेको छ। नीति तथा कार्यक्रम एवं कृषिसंग सम्बन्धित गतिविधिहरु तल्लो तहका किसानहरु समक्ष प्रसार गर्नगराउन र तोकिएका कार्यक्रमहरु ब्यवस्थीत रुपमा कार्यन्वयन गराउन राष्ट्रिय कृषक समूह महासंघ नेपालसंग सहकार्य गर्ने समेत ध्यानाकर्षण गराइएको छ। महासंघले सरकारका तहगत रुपमा गठन हुने कृषिसंग सम्बन्धित समितिहरुमा राष्ट्रिय कृषक समूह महासंघ नेपालको संस्थागत प्रतिनिधित्वको सुनिश्चतता गर्न माग गरेको छ। बन्यजन्तुको नोक्सानीमा क्षतीपुर्तिको माग वन्यजन्तु हात्ती, बंदेल र बादर लगायतले गरेको नोक्सानीको क्षतिपुर्तिको लागि प्रभावकारी व्यवस्था गर्न महासंघले माग गरेको छ। पहाडी जिल्लामा बाँदर, वंदेल लगायतको कारण कृषकहरु खेतीबाट नै विस्थापित हुने अवस्था छ भने तराईमा हात्तीको कारण कृषि योग्य जमिनबाट साना किसान विस्थापीत हुने अवस्था आएको महासंघकी केन्द्रीय उपाध्यक्ष अनिता मडैले बताइन्। उनले भनिन्, सरकारको प्राथमिकतामा बन्यजन्तु व्यवस्थापन र क्षतीपुर्ती पर्न सकेको छैन त्यसले गर्दा किसानहरु पेसानै छोड्ने अवस्थामा पुगेका छन्। महासंघले निःशुल्क किसान स्वास्थ्य विमा कार्यक्रम लागु गरि सबै किसानको अनिवार्य स्वास्थ्य विमा गर्ने व्यवस्था गर्न माग गरेको छ। महासंघले गोठ तथा भकारो सुधार मार्फत प्रांगारिक मल उत्पादन कार्यक्रम अघि बढाउन ध्यानाकर्षण गराएको छ। उत्कृष्ट कृषकको पहिचान, प्रोत्साहन र सम्मान गर्ने कार्यक्रम सञ्चालन गर्न पनि महासंघको माग छ। कृषि यान्त्रीकरणका लागि निशुल्क सेवा दिने गरी एक पालिका एक यान्त्रीक प्राविधिकको व्यवस्था गर्न महासंघले माग गरेको छ। सरकारले यन्त्र वितरण गरेपनि मर्मतका लागि प्राविधिक नहुँदा सयौ मेसिन थन्कीएको इलामको माई जोगमाई गाउँपालिकाका महासंघका सचिव सुरेश भट्टराईले बताए। महासंघले 'विचौलीया रहीत गोठदेखि ओठसम्म, आलीदेखि थालीसम्म' कार्यक्रमलाई राष्ट्रिय कृषक समूह महासंघसंगको सहकार्यमा मिसन कार्यक्रम सञ्चालन गर्न ध्यानाकर्षण गराएको छ। समूहको करको बोझ हटाउन माग कृषक समूह र पशु सेवा समूह कृषि पेशामा संलग्न सिमान्त, भूमिहीन महिला र साना किसानहरुको संगठित रुप भए पनि तीन तहको सरकारले यस्ता समूहलाई समेत करको बोझ बोकाएको भन्दै महासंघले पानदेखि स्थानीय तहमा दर्ता नवीकरणको बोझ हटाउन माग गरेको छ। राज्यले सबै किसानहरुलाई सेवा सुविधा उपलव्ध गराउन नसक्दा सरकारको क्षमता अनुसार प्रष्ट सेवा, सुविधालाई समूहमा मिलेर वाँडचुड गरि व्यवस्थापन गर्न पर्ने वाध्यताले कृषक समूह र पशु सेवा समूह गठन भई देशको कृषि उत्पादनमा टेवा पुर्याउँदै आएको भन्दै महासंघले सरकारको यस्तो कदमले किसान प्रति महासंघको नजर नकारात्मक भएको देखाएको उल्लेख गरेको छ। महासंघकी महासचिव रिता बस्ताकोटीले किसान आफैले बोलेर यस्ता समस्या समाधान गर्नुपर्ने बताइन्। उनले भनिन्, सरकारले हाम्रो कुरा सुनेन, अब सुन्ने गरी किसान आन्दोलन सञ्चालन गर्नु आवश्यक छ। महासंघले भनेको छ, कृषक समूह र पशु सेवा समूहले न त कुनै संघ संस्थको परियोजना पाउँछ न त सरकारको परियोजना गत अनुदान कृषक समूह पशु सेवा समूहहरुले २,५ रुपैयाँ वचतहितकोष संकलन बैक र साहुले नपत्याउँदा पनि २,५ सय ऋणको रुपमा परिचालन गरी २,४ वटा कुखुरा पालन गरी जीविका चलाउँदै आएको अवस्थमा सरकारले संघ संस्थालाई करको दायरामा ल्याउने वहानामा कृषक समूह पशु सेवा समूह हरुले स्थायी लेखा नम्बर पान लिनु पर्ने भनि गरेको व्यवस्थ किसान र समूहको हित विपरित भएको महासंघको ठम्याई रहेको छ। महासंघले कृषी उद्यमी, कृषक समूह, कृषि सहकारीको कारोबारमा भ्याटको प्रवन्ध हटाएर सरलीकरण गर्न माग गरेको छ। महासंघले बुझाएको ध्यानाकर्षण पत्रमा भनिएको छ, कृषि व्यवसायलाई प्रवर्द्धन गर्नका लागि संगठित भएका कृषक समूह पशु सेवा समूहहरु दर्ता गर्न स्थानीय सरकारले १५००३००० सम्म लिने र नवीकरण गर्दा ५००१५०० का साथै वडा र पालिका गरी दुईवटा तहमा शुल्क बुझाउन पर्ने गरी भएको व्यवस्थाको अन्त्य गर्न माग गर्दछौं। महासंघले कोशी प्रदेशको उद्योग, कृषि तथा सहकारी मन्त्रालयका सचिव डा लेखराज दहाललाई पनि ध्यानाकर्षण पत्र बुझाएको छ। सचिव दहालले ध्यानाकर्ष पत्रमा भएका कुरा नीति, कार्यक्रम र बजेट मार्फत सम्बोधन गर्ने बताए। महासंघ कोशी प्रदेशको दोस्रो अधिवेशन सम्पन्न भएसंगै किसानका समस्या समाधान गर्न प्रयास शुरु भएको अध्यक्ष दहालले बताइन्। कोशीमा महासंघको नयाँ नेतृत्व कोशी प्रदेशको दोस्रो अधिवेशनले कुसुम दहाल (इलाम)को अध्यक्षतामा नयाँ नेतृत्व चयन गरेको छ। अधिवेशनले उपाध्यक्षमा प्रेम पौडेल (झापा),सचिवमा महेन्द्र सेलिङ (पाँचथर ),सहसचिवमा धनकुमार तामाङ(पाँचथर ) र कोषाध्यक्षमा मिना तामाङ(उदयपुर)लाई चयन गरेको छ। अधिवेशनले सदस्यमा उर्मिला विक (ताप्लेजुङ ), महाविर विक (उदयपुर), हेमकुमार घिमिरे(ओखलढुङ्गा), भिमकुमारी लिम्बू (इलाम), सीता खत्री (ओखलढुङ्गा), गंगाप्रसाद चापागाईं (इलाम ), दिपेन्द्र खतिवडा (ताप्लेजुङ ),भरत उप्रेती (तेह्रथुम ) लाई चयन गरेको छ। अधिवेशनले लेखा समिति संयोजकमा विरेन्द्र काफ्ले (पाँचथर ) र सदस्यमा नारदमणी भट्टराई (संखुवासभा ) र दिलकुमारी घिमिरे (पाँचथर )लाई चयन गरेको छ। अधिवेशनले केन्द्रीय महाधिवेशन प्रतिनिधिमा नारद निरौला (उदयपुर),रामलाल उप्रेती (झापा), विष्णुप्रसाद दुलाल (इलाम),गणेशप्रसाद पोख्रेल (पाँचथर ),सोमबहादुर दनुवार (उदयपुर ),राधा निरौला (ओखलढुङ्गा),उमा विक (ओखलढुङ्गा),लक्ष्मीदेवि प्रसय (झापा),कमला बस्नेत (ताप्लेजुङ ),हिमा अधिकारी (पाँचथर )लाई चयन गरेको छ।"
त्रिशुली नदी भित्र गाडीको लाइट बलेपछि,चितवन : नारायणघाट मुग्लिन सडकखण्डको तीन नम्बर पुलबाट त्रिशुली नदीमा गाडी खसेको छ। इच्छाकामना गाउँपालिका ५ स्थित राजमार्गबाट करिब ८५ मिटर तल नदी भित्रबाट गाडीको बत्ति बलेको देखेपछि खोज्न थालिएको जिल्ला प्रहरी कार्यालय चितवनका प्रवक्ता डीएसपी श्रीराम भण्डारीले बताए । तर कुन र कस्तो सवारी साधन खसेको हो पत्ता नलागेको उनको भनाई छ। उनका अनुसार बिहान पौने पाँच बजे सर्वसाधारणले देखेर प्रहरीलाई खबर गरेका थिए। घटनाबारे जानकारी गराएपछि एसपी रामेश्वर कार्की आफैँ पुगेका थिए। वडा प्रहरी कार्यालय नारायणगढमा रहेको विपद् व्यवस्थापनको डुङगासहितको टोली र विपद् व्यवस्थापन तालिम शिक्षालय कुरिन्टारबाट सशस्त्र प्रहरी निरीक्षकको कमाण्डमा गोताखोरको टोली खटिएको छ। के को लाइट बलेको हो भन्ने हालसम्म नखुलेको प्रहरीले जनाएको छ। उक्त स्थान नजिकै भारतीय नम्बर प्लेट फेला परेको छ।
"त्रिशूली नदीमा खसेको बोलेरो भारतीय, क्याबिन खाली भेटियो","चितवन : नारायणघाट मुग्लिन सडकखण्डको तीन नम्बर पुलबाट त्रिशुली नदीमा भारतीय बोलेरो खसेको पाइएको छ। इच्छाकामना गाउँपालिका ५ स्थित राजमार्गबाट नदी भित्रबाट गाडीको बत्ति बलेको स्थानीयले आज बिहान देखेको भन्दै खबर गरेका थिए। जानकारी पाएलगत्तै घटनास्थल पुगेका जिल्ला प्रहरी कार्यालय चितवनका एसपी रामेश्वर कार्कीले भारतबाट आएको बोलेरो गाडी फेला परेको जानकारी दिए। कार्कीले भने, बीआर ०९ जीसी १४३० नम्बरको सिङ्गल क्याब भएको बोलेरो गाडी भेटिएको हो। गाडीको क्याबिन खाली रहेको छ। मान्छे भेटिएको छैन। नारायणघाटमुग्लिनस्थित पुल निर्माणका लागि भीर कटान गरिरहेको तलबाट गाडी खसेको हो। स्थानीयले गाडी खसेको हुनसक्ने भन्दै खबर गरेपछि प्रहरीले खोजीकार्य सुरु गरेको जिल्ला प्रहरी कार्यालय चितवनका डीएसपी श्रीराम भण्डारीले बताए। उनका अनुबार बिहानैदेखि नेपाली सेना, वडा प्रहरी कार्यालय नारायणगढमा रहेको विपद् व्यवस्थापनको डुङगासहितको टोली र विपद् व्यवस्थापन तालिम शिक्षालय कुरिन्टारबाट सशस्त्र प्रहरी निरीक्षकको कमाण्डमा गोताखोरको टोली उद्धार र खोजीमा खटिएको छ। घटनाको थप विवरण आउन बाँकी छ। यो पनि पढ्नुहोस त्रिशुली नदी भित्र गाडीको लाइट बलेपछि"
भक्तपुरमा भूकम्पको जनचेतनामुलक शैक्षिक प्रदर्शनी (तस्बिर),"भक्तपुर : २६ औं राष्ट्रिय भूकम्प सुरक्षा दिवसको अवसरमा भक्तपुरको दत्तात्रयमा जनचेतनामूलक शैक्षिक प्रदर्शनी आयोजना भएको छ। भक्तपुर नगरपालिका, ख्वप इन्जिनियरिङ कलेज, ख्वप कलेज अफ इन्जिनियरिङ र जिल्ला विपत् व्यवस्थापन समितिको सहकार्यमा जनचेतनामूलक शैक्षिक प्रदर्शनी भएको हो। ख्वप इन्जिनियरिङ कलेजमा स्नातक र स्नातकोत्तर तहमा अध्ययनरत विद्यार्थीहरुले निर्माण गरेको विभिन्न उपकरण, भूकम्प सुरक्षा सम्बन्धी जनचेतनामूलक शैक्षिक प्रदर्शनीमा राखिएको हो। इन्जिनियरिङका विद्यार्थीले बनाएको घर जग्गाको सुरक्षा संरचना समेत प्रदर्शनीमा राखिएको थियो। तस्बिरमा हेर्नुहोस् शैक्षिक प्रदर्शनी :"
धनुषाधाममा एकमहिने मकर मेला,"महेन्द्रनगर : धनुषाको प्रसिद्ध धार्मिकस्थल धनुषाधाममा एकमहिने मकर मेला सुरु भएको छ । हरेक वर्ष माघ महिनाको प्रत्येक आइतबार र मङ्गलबार उक्त मेला लाग्छ । धनुषाको उत्तरपूर्वी क्षेत्रमा ऐतिहासिक, धार्मिक एवं पौराणिक महत्व बोकेको धनुषाधामको मकर मेला भर्न नेपालसहित सीमावर्ती भारतका विभिन्न स्थानबाट ठूलो सङ्ख्यामा भक्तजन आउने गरेका स्थानीय नित्यानद मण्डलले बताए। त्रेतायुगमा राजा जनकले छोरी सीताको विवाहका लागि आयोजना गरेको स्वंयम्बरमा भगवान् रामले भाँचेको धनुषको एक टुक्रा आकाश, अर्को पाताल र धनुषको मध्य टुक्रा धनुषाधाममा झरेको धार्मिक मान्यता रहिआएको छ । यहाँ धनुषबाबाको मन्दिर निर्माण गरिएको छ । जनकपुरधामबाट करिब १९ किलोमिटर उत्तरपूर्वमा धनुषाधाम अवस्थित छ ।"
बाँतर समुदायको मेचीमहाकाली अभियान,"विराटनगर : तराई मधेशमा बसोवास गर्दै आएको अल्पसंख्यक दलित बाँतर सरदार समुदायले मेची महाकाली अभियान सञ्चालन गरेको छ । माघे संक्रान्तिको अवसर पारेर झापाको मेची नगरपालिका ७ स्थित आफ्ना कूल देवता गेड् बावाको पूजा गरी मेची महाकाली अभियान सञ्चालन गरेको हो। परम्परागत रुपमा पटेरको गुन्द्री र डोरी बनाउँदै कृर्षि पेशा आत्मसाथ गर्दै आएका सरदार बाँतर समुदायका अगुवाहरुले सरदार बाँतर संघर्ष समिति गठन गरेर अभियान सञ्चालन गरेको हो । मुलुकभर छरिएर बसेका सरदार बाँतर समुदायका युवा पुस्ता आफ्नो धर्म संस्कार र पहिचानको जर्गेना गर्न शिक्षाको मुलधारमा ल्याउनुपर्ने र राज्यको हरेक निकायमा प्रवेश सहज गराउन अभियान सञ्चालन गरेको संघर्ष समितिका अध्यक्ष राम कुमार सरदारले जानकारी दिए । उनले भने,'युवा पुस्तालाई आफ्ना संस्कृतिको जर्गेना गराउन अभियानले मद्दत पुग्ने छ ।' अल्पसंख्यक दलित बाँतर समुदायलाई शिक्षाको मुलधारमा ल्याउने कामको सुरवात भएको महासचिव किशोर कुमार सरदारले बताए । उनले भने,'समुदायको संस्कृति तब मात्र दिगो रहन सक्छ,जब त्यो समुदाय शिक्षा, स्वास्थ्य र आर्थिक रूपमा पनि सबल हुन्छ । ' उनले बाँतर संस्कृतिलाई समृद्ध बनाउन बाँतर लिपि,नाचगान,बाजा,खानपान आदिलाई अब पर्यटन व्यवसायसँग जोड्नुपर्ने आवश्यक रहेको बताए । सरदार बाँतर संघर्ष समिति नेपालले स्थापनाकालदेखि नै समाजमा आपसी भाइचारा भावनाको विकास गर्दै बाँतर संस्कृतिको जगेर्ना र संरक्षण गर्न बाँतर जनसमुदायलाई एकतावद्ध गर्दै राजनीतिक, शिक्षा, स्वास्थ्य,आर्थिक र सामाजिक रुपमा सशक्तिकरण गर्दे आएको छ । बाँतर सरदार समुदायलले आआफ्नो गाउँ टोलमा समूहसमूह कूलदेवताको पूजापाठ गरी विभिन्न मनोरञ्जनात्मक कार्यक्रमको आयोजना गरी देशैभरी माघेसंक्रान्ति पर्व धुमधामका साथ मनाएका छन् । बाँतर सारदार समुदायहरुले आफ्नो धर्म संस्कृति संरक्षण गर्ने उद्देश्यले तिल, च्यूरा, भूजाको लड्डु, पानफूल, सूपाडी, तुलसीको पात,लगायत सामग्रीले सामूहिक पूजापाठ गरी कुलदेवतालाई बली दिएर माघेसंक्रान्ति पर्व धुमधामका साथ मनाएका छन् । माघेसंक्रान्तिका दिन बाँतर सरदार समुदायहरुले आफ्नो कुल देवतालाई पूजाआजा गरी सरदार (मुखिया) को घरमा गई गाउँका पैरजनहरु मिलेर गेंड सिंहलाई सामुहिक पूजाआजागरी माघेसंक्रान्ति पर्व मनाउने परम्परा रहेको छ । सदियौंदेखि बाँतर जातिका मानिसहरुले हिन्दु रितिरिवाज अनुसार माघ १ गते माघेसंक्रान्तिका दिन सरदार (मुखिया) को घरमा सामूहिक पूजा गर्ने चलन रहेको बाँतर जातिका अगुवा सुनिता सरदारले बताइन् । कोशी प्रदेशको मोरङ्ग, सुनसरी र झापासहित मधेश प्रदेशको सप्तरी सिरह र धनुषामा उल्लेख्नीय संख्यामा रहेका सो समुदाय मेचीदेखि महाकालीसम्म फैलिएर बसोबास गर्दै आएका छन् । उनीहरूले जनसख्याको अधारमा राज्यको हरेक निकायमा विशेष आरक्षणसहित पहुँचको नीति बनाउन राज्यलाई दबाब समेत दिने बताएका छन् ।"
"धामी हुँदा चाहियो, बिरामी पर्दा बेवास्ता","वीरेन्द्रनगर : कालीकोटको पचालझरना गाउँपालिका५ बाँचकोटका देउमले नेपाली गाउँको देहडु देवताका धामी हुन्। १८ वर्षको उमेरदेखि धामी बनेका उनी अहिले ६२ वर्षका भए। उनले हरेक वर्ष देहडु देवताको पूजाका बेला फलामे लुवा लौरी (६ सुते सरिया) काँधमा राखेर भाँच्ने कला देखाउँदै आए। उनै नेपाली यति बेला भने मुटु रोगका कारण थला परेका छन्। उनले गत वर्ष कालापहाड (भारत) गएर मुटुको परीक्षण गराएका थिए। कालापहाडमा काम गर्दै, कमाउँदै उपचार गरे। केही सुधार भएपछि घर फर्किए। उनी अहिले औषधि खाइरहेका छन्। उनकी श्रीमती चल्ली नेपालीमा पनि गत साउनदेखि टाउको दुख्ने, वाकवाक हुने, शरीर दुख्ने, बेहोस हुनेजस्ता समस्या देखिए। गाउँको स्वास्थ्य संस्था र मेडिकलमा उपचार गराए तर निको भएन। त्यसपछि सुर्खेत आए। वीरेन्द्रनगर नगरपालिका२ मा विवाह गरेर गएकी छोरीले भाडामा लिएको कोठामा बसेर दुवै जनाले प्रदेश अस्पतालमा स्वास्थ्य परीक्षण गराए। डाक्टरहरूले मुटुमा समस्या रहेको पत्ता लगाए । काठमाडौंबाट एक नर्सिङ होममा मुटुको विशेषज्ञ डाक्टर आएको सूचना पाएपछि त्यहाँ पुगेर उनीहरूले थप परीक्षण गराए। त्यहाँ डाक्टरले चल्लीको मुटुको भल्ब खुम्चिएको समस्या देखाए। तत्काल काठमाडौं गएर अप्रेसन गराउन सुझाए। तर, उनीहरूसँग काठमाडौं गएर उपचार गर्न पैसा छैन। मैले जीवनमा देवताको शक्ति देखाएर धेरै समस्या बोकेर आउने मानिसको समस्या टारेको थिएँ। तर, रोग लागेपछि देवताले पनि केही गर्न नसक्ने रहेछन्, देउमलेले भने, अहिले आफैं मुटु रोगबाट पीडित भएपछि उपचार गराउनै नसक्ने अवस्थामा पुगेको छु। राति कोठामा एकातिर आफ्नो बिरामले पीडा दिन्छ। अर्कोतिर श्रीमती बारम्बार बर्बराउने, बेहोस हुने जस्ता समस्याले बाँच्ने आशा नै कम हुँदै गएको छ। डाक्टरले भनेअनुसार श्रीमतीको तत्काल अप्रेसन नगरे जे पनि हुन सक्ने उनले बताए। उनको अप्रेसनका लागि ५ देखि ७ लाखसम्म खर्च लाग्ने अनुमान छ। तर, आफूसँग काठमाडौं जाने भाडा पनि नभएकाले उपचारको कुराको परै रहेको उनले गुनासो गरे। गाडी भाडा सहयोग पाइन्छ कि भनेर पचालझरना गाउँपालिकामा जाँदा मेरो कुरा कसैले सुनेनन्। सहयोग पनि पाइएन। गाउँमा जनप्रतिनिधिहरू सहयोग गर्नका लागि पनि आफूलाई भोट हाले नहालेको भनेर हेर्छन्, उनले भने, हामी दलित उपेक्षित निमुखा मानिसको कुरा कसैले सुन्दैनन्। कहाँबाट आफूलाई फाइदा हुन्छ तिनैको काम गर्छन् र उनीहरूकै कुरा सुन्छन्। उनका अनुसार गाउँका सिंहदरबारका प्रमुखहरू दलितका कुराभन्दा बढी दलालका कुरा सुन्छन्। भोट माग्ने बेला दलित समुदायको हितका लागि काम गर्ने भनेर झुटा आश्वासन दिनेहरू आफू ठाउँमा पुगेपछि भेट्नका लागि पनि समय दिँदैनन्, उनले भने, देवताको पूजाको बेला धामीलाई खुसी बनाउन कपडाको पगडी लिएर आउनेहरूले अहिले बिरामी पर्दा गाडी भाडा दिएनन्। बर्सेनि खेतीपाती र कालापहाडको भरमा परिवार पाल्ने नेपालीको परिवार आर्थिक रूपमा कमजोर छ। हामीलाई पेट पाल्नकै लागि काम गर्न कालापहाड जानुपर्छ। लाखौं रुपैयाँ खर्चेर उपचार गर्न सक्ने हाम्रो अवस्था छैन, उनले भने, तर यति चाँडै मर्न पनि मन छैन। केही वर्ष बाँच्ने रहर छ। हाम्रो उपचारका लागि कोही दैव फेला पर्लान भनेर आशा गरिरहेका छौं। उनी हरेक पूजाका बेला सबैको भलाइका लागि एक छाक खाएर शुद्ध भएर बस्थे। आफूले मात्र नभई श्रीमतीले पनि एक छाक खानुपर्ने बाध्यता थियो। यस्तै खानपीन र बसोबासका कारण हामी अन्ततः रोगी बन्यौं, उनले भने, उपचार गर्न नसकी मर्नु र बाँच्नुभएको छ। आफ्नो दम्पतीको उपचारका लागि सक्दो सहयोग गरिदिन उनले सबैलाई अपिल गरेका छन्।"
टीकापुर नगरपालिकामा ऐन मिचेर १८ कर्मचारी भर्ना,"टीकापुर : कैलालीको टीकापुर नगरपालिकाले स्थानीय सरकार सञ्चालन ऐन, संघीय मामिला तथा सामान्य प्रशासन मन्त्रालयको परिपत्र र टीकापुर नगरपालिकाद्वारा जारी टीकापुर नगरपालिकामा करार प्राविधिक कर्मचारी व्यवस्थापन गर्ने सम्बन्धी कार्यविधि २०७५ को ठाडो उल्लंघन गर्दै दुई चरणमा १८ जना कर्मचारी भर्ना गरेको खुलासा भएको छ। नगरपालिकाले मंसिर २५ र २६ गते ११ जना सरसफाइ कर्मचारी तथा पुस २१ गतेको कार्यपालिका बैठकबाट थप ७ जना कर्मचारी दैनिक ज्यालादारीमा भर्ना गरेको हो । ७ जना कर्मचारीमा एकजना असिस्टेन्ट सवइञ्जिनियर, एकजना पाँचौं तह सहायक र पाँचजना कम्प्युटर अपरेटरमा भर्ना गरिएका हुन्। स्थानीय सरकार सञ्चालन ऐन २०७४ को दफा ८३ उपदफा ६ मा स्थानीय तहको सेवा सञ्चालनको लागि अस्थायी दरबन्दी सिर्जना गर्न सकिने छैन' उल्लेख गरिएको छ । सोही दफाको उपदफा ८ मा गाउँपालिका तथा नगरपालिकाले नगर प्रहरी, सवारी चालक, सयश, कार्यालय सहयोगी, प्लम्बर, इलेक्टिसियन, चौकीदार, माली, बगैंचे र सरसफाई सम्बन्धी पदमा स्थायी पदपूर्ति नगरी प्रतिस्पर्धाका आधारमा सेवा करारबाट मात्र लिनुपर्नेछ । सो बाहेकका अन्य पद तथा सेवामा करारबाट पदपूर्ति गर्न पाइने छैन भनिएको छ । स्थानीय तहले जथाभावी कर्मचारी भर्ना गर्न थालेपछि संघीय मामिला तथा सामान्य प्रशासन मन्त्रालयले २०७५ माघ ९ गते सबै स्थानीय तहका नाममा परिपत्र गर्दै मासिक डोर र ज्यालादारी कर्मचारीहरु सम्बन्धमा विषयक पत्र लेख्दै त्यसरी नियुक्त गरिएका कर्मचारीले खाएको तलब भत्ता, पारिश्रमिक भुक्तानी गर्न नमिल्ने र भुक्तानी भए प्रचलित कानुनविपरीत भई बेरुजु हुने हुँदा बेरुजु भएको उक्त रकम पदाधिकारीबाट असुल उपर हुने व्यहोरा उल्लेख गरिएको छ । यता, टीकापुर नगरपालिकामा करार प्राविधिक कर्मचारी व्यवस्थापन गर्ने सम्बन्धी कार्यविधि २०७५ को दफा ४ को उपदफा १ मा प्राविधिक कर्मचारी राख्दा सेवा क्षेत्र तथा सम्बन्धित सेवा समूहको योग्यता, पारिश्रमिक सेवा शर्त समेत तोकी कम्तीमा १५ दिनको सूचना प्रकाशित गर्नुपर्ने उल्लेख छ । सोही दफाको उपदफा ३ मा श्रेणीबिहिन बाहेकका कर्मचारीहरुको सर्ट लिस्ट, लिखित, मौखिक वा प्रयोगात्मक कुनै विधि प्रयोग गरि नियुक्ति गरिने उल्लेख छ । कार्यविधिको दफा ५ मा कर्मचारी छनौट गर्दा सूचिकरण समिति रहने र सो समितिमा प्रमुख प्रशासकीय अधिकृत संयोजक, नगर पालिकाको विषयगत शाखा प्रमुख सदस्य र प्रशासन शाखा प्रमुख सदस्य रहने कुरा उल्लेख छ । नगरपालिकाले दुई चरणमा नियुक्त गरेका कर्मचारीहरु भने कार्यपालिकाको निर्णयबाट गरिएको हो। को को भए नियुक्त ? कार्यपालिकाको मंसिर २५ गतेको बैठकले ११ जना श्रेणीविहीन सरसफाई कर्मचारी दैनिक ज्यालादारीमा नियुक्त गरेको हो । यसरी नियुक्त हुनेमा कालुराम डगौरा थारु, विवश चौधरी, श्रीराम चौधरी, सञ्चराम चौधरी, रामप्रसाद चौधरी, रञ्जित चौधरी, सञ्चु चौधरी, जयप्रकाश थारु, रमेश चौधरी, बेचलाल चौधरी र प्रमुख प्रशासकीय अधिकृत नारायण विष्टका आफन्त खेम विष्ट रहेका छन् । त्यस्तै पुस २१ गतेको कार्यपालिका बैठकबाट भर्ना गरिएका कर्मचारीहरुमा सहायक कम्प्युटर अपरेटर सोहन चौधरी, रवि चौधरी, विनोद चौधरी, भीमबहादुर चौधरी र गरिमा चौधरी छन् । दैनिक ज्यालादारीमा पाँचौ तह सहायकमा पदमप्रसाद सापकोटा र चौथौं तह प्राविधिक असिस्टेण्ट सब इञ्जिनियरमा सुमित बुढालाई नियुक्त गरिएको छ । नगर प्रमुख रामलाल डगौरा थारुका अनुसार सापकोटा नागरिक उन्मुक्ति पार्टी वडा नं १ टीकापुरका अध्यक्ष हुन् भने बुढा नगर प्रमुख थारुका स्वकीय सचिव लोकबहादुर बुढाका छोरा हुन् । यसरी नियुक्ति पाउनेमा अधिकांश नगर प्रमुख थारु निकट रहेको बताइन्छ । सापकोटाजीलाई मैले मेरो सचिवालय हेर्ने गरी नगर प्रमुखको स्वकिय नियुक्त गर्ने कार्यविधि अनुसार नियुक्त गरेको हुँ भने बुढालाई टीकापुर पार्कमा भइरहेको विकास निर्माणका काम हेर्ने गरी नियुक्त गरेका हौं नगर प्रमुख थारुले भने, विभिन्न तरिकाले सम्पर्कमा आएका टीकापुरकै बासिन्दालाई दैनिक ज्यालादारीमा नियुक्त गरेका हौं,सबै हाम्रै हुन् । ' नियुक्त स्वीकार्य छैन' विधि र प्रक्रिया मिचेर गरिएको नियुक्त स्वीकार्य नहुने कार्यपालिका सदस्यहरुले बताएका छन् । कार्यपालिका सदस्य एवं वडा नं १ का अध्यक्ष मोहनसिंह लुहार विकले वडामा भूमिहीनहरुलाई निस्सा वितरण गर्न व्यस्त भएकोले आफू उक्त बैठकमा जान नपाएको बताए । निस्सा वितरणमा व्यस्त भएकाले त्यो बैठकमा म जान पाएन अध्यक्ष विकले भने कार्यपालिकाले गरेको नियुक्ति सरासर गलत छ, नगरपालिकाले यसअघि नै बनाएको कार्यविधि लत्याएर पालिकालाई आर्थिक भार पार्ने कुरा स्वीकार्य हुँदैन । वडा नं ६ का अध्यक्ष बलिराम चौधरीले मंसिर २५ र २६ गतेको बैठकमा आफू अनुपस्थिति भएको बताउँदै पुस २१ गतेको बैठकमा कार्यपालिका सदस्यले आपत्ती जनाउँदा समेत निर्णय गरिएको जिकिर गरे । पाँचौं तह नियुक्ति दिन मिल्दैन, बजेट छैन, कार्यपालिकालाई मनपर्दी गर्ने छुट हुँदैन भन्दै मलगायत कार्यपालिका सदस्य दीपक निसानीले आपत्ति जनाएका थियौं,'नगरपालिकाका प्रवक्ता समेत रहेका चौधरीले भने हरेक कार्यपालिका बैठकमा बजेट छैन भन्ने तर योजनाहरु बाँड्ने, मनपर्दी भइरहेको छ, बैठकमा हामीले नगर सभा भन्दा पहिले कुन शीर्षकमा के कति बजेट छ ? त्यो हरौं भनेका थियौं तर निर्णय आउँदा हामी आफै चकित भएका छौं । उनले आफ्नो वडामा समेत कम्प्युटर अपरेटरको आवश्यकता रहेको विषय कार्यपालिका बैठकमा उठाएको बताए । तपाईको आफन्तलाई नि नियुक्त गरिएको छ भन्छन् ? भन्ने प्रश्नमा उनले भने, वडाको कामका लागि एकजना कम्प्युटर अपरेटर आवश्यक छ भनेर माग गरेको हो, मेरो कुनै आफन्त छैनन्,यो नियुक्ति नै गलत छ । वडा नं ८ का अध्यक्ष दीर्घ ठकुल्लाले कार्यपालिकाबाट नियुक्त गरिएका १८ जनाको प्रक्रियामा नै बदमासी भएको बताए । म र वडा नं ७ का अध्यक्ष यज्ञप्रसाद न्यौपाने काठमाडौं गएका थियौं, कार्यपालिका बैठकले कार्यविधि लत्याएर नियुक्त गरेको छ,' ठकुल्लाले भने, नगरपालिका खुलेपछि यो गलत निर्णयका बारेमा नगर प्रमुख, प्रशासकीय अधिकृतसँग व्यापक छलफल गर्छौं, यो निर्णय फेरिन्छ । नगर प्रमुख थारुकै पार्टी नागरिक उन्मुक्तिबाट कार्यपालिका सदस्य भएका दीपक निसानीले कार्यविधि विपरीत समावेशिता नभएको यो निर्णय नै खारेज हुनुपर्ने आफूहरुको माग रहेको बताए । कार्यविधि अनुसार कर्मचारी राख्नु नै गलत छ,लैंगिक र जातीय समावेशिता नै छैन निसानीले भने, थारु समुदाय नै राख्ने भए पनि महिला त होलान् नि ? महिला, दलित समावेशी हुनुपर्दैन ?, कार्यालय बन्द रहेकाले थप अपडेट हुन पाएका छैनौं,यो निर्णय खारेज हुनुपर्छ । टीकापुर नगरपालिकाको कार्यपालिकाले केही महत्वका विषयमा निर्णय हुँदा प्रमुख दलबाट प्रतिनिधित्व गर्ने कार्यपालिका सदस्य अनुपस्थिति हुने गरेका छन् । पुस २५ र २६ गते भएको कार्यपालिका बैठकमा नेपाली काँग्रेसबाट प्रतिनिधित्व गर्ने वडा नं ६ का अध्यक्ष बलिराम डगौरा थारु अनुपस्थित रहे । पुस २१ गतेको कार्यपालिका बैठकमा नेकपा माओवादीबाट निर्वाचित उपप्रमुख खडकबहादुर शाह, वडा नं ७ का अध्यक्ष यज्ञप्रसाद न्यौपाने र वडा नं ८ का अध्यक्ष दीर्घ ठकुल्ला अनुपस्थित थिए । त्यस्तै नेकपा एमालेबाट निर्वाचित वडा नं १ का अध्यक्ष मोहनसिंह लुहार विक समेत उक्त बैठकमा अनुपस्थिति रहे । नगरपालिकालाई आर्थिक व्ययभार थप हुने,आफ्नै कार्यविधि लत्याएर निर्णय हुने र उधारोमा योजना बाँड्ने निर्णय हुँदा नागरिक उन्मुक्ति पार्टी बाहेकका कार्यपालिका सदस्य अनुपस्थिति हुनु संयोग मात्र नभएको एक कार्यपालिका सदस्यले बताए । कतिपय निर्णय हुँदा कार्यपालिकाका सदस्यहरु जानाजान नगएको देखिन्छ,आएर पनि हस्ताक्षर गरेको हुँदैन,' ती सदस्यले भने, जुन दिन दलको प्रतिनिधित्व गर्ने कार्यपालिका हुँदैन,त्यो दिन आएका प्रस्ताव भन्दा बढी निर्णय भएर आउँछन् । कार्यपालिकाले आफ्नो अधिकारको सदुपयोग गर्न नसकेको टिप्पणी भइरहेका बेला टीकापुर नगरपालिकाका पूर्वमेयर तपेन्द्र रावलले सामाजिक सञ्जाल फेसबुकमा हाम्रा कार्यपालिका सदस्यहरु यति कमजोर र विवेकहीन भएका हुन् र ? भन्दै प्रश्न गरेका छन् । के हाम्रो नगर कार्यपालिका सदस्यहरु यति कमजोर र विवेकहीन छन् कि आफैले बनाएको नियम कानुनलाई हेर्ने, बुझ्ने र पढ्ने ल्याकत राख्दैन ? के हाम्रो कर्मचारी प्रशासन यति निरह बनाइएको छ कि जनप्रतिनिधिलाई विद्यमान व्यवस्थाको बारेमा सचेत गराउन नसकेकास् ?पूर्वनगर प्रमुख रावलले २०७५ मै कार्यविधि पारित गरेको बताउँदै भनेका छन् पहिचान, पहिचान भनेर कराउनेहरुले अरुको पहिचान र अस्तित्व मेटाउन खोज्दा परिणाम राम्रो हुनेछैन, चेतना भया । दैनिक ज्यालादारीमा विधि प्रक्रिया चाहिँदैन : नगर प्रमुख थारु नगर प्रमुख रामलाल डगौरा थारुले भने कार्यपालिकाले आवश्यकताका आधारमा नगरपालिकामा दैनिक ज्यालादारी कर्मचारी राख्दा विधि र प्रक्रिया नचाहिने जिकिर गरे । विगतदेखि नै सरसफाइमा कर्मचारीहरु आवश्यक थिए,वडाहरुको काम छिटो छरितो होस् भन्नका लागि दैनिक ज्यालादारीमा राखेका हौं,'नगर प्रमुख थारुले भने, करारमा राख्ने भए कार्यविधि, ऐन हेर्नुपर्ने आवश्यकता हो । तर दैनिक ज्यालादारीमा राखिएकाले आवश्यक परेको दिन बोलाउने र नपरेको दिन घर जाऊ भन्न सकिने हुन्छ । यसमा विवाद गर्नुपर्ने केही छैन । उनले कार्यालयलाई आवश्यकता अनुसारको सेवा खरिद गर्न पाउने मापदण्डका आधारमै राखिएको दाबी गरे । हाम्रो पार्टीको वडाध्यक्ष हुन्, पदम सापकोटा । नगर प्रमुखको सचिवालयमा पाँचौं तहको स्वकीय राखेर मेरो सहजताका लागि राख्ने निर्णय गरेका हौं,' उनले भने, टीकापुर पार्कमा भटाभट कामहरु भइरहेका छन्, त्यहाँ प्राविधिक नहुँदा अप्ठेरो होस् भन्नका लागि सब इञ्जिनियर राखेका हौं, यसको मान्छे उसको मान्छे भन्दा पनि प्राविधिक हुन्,काम सहज होस् भन्नका लागि राखिएको हो । उनले प्रक्रियामा जाँदा दुई महिना बढी समय लाग्ने हुनाले अतिआवश्यकताका आधारमा नियुक्त गरिएको बताए । कार्यपालिकाको बैठकबाट कार्यविधि लत्याएर दुई चरणमा १८ जना कर्मचारी भर्ना गरिएपछि टीकापुर नगरपालिकाको व्यापक विरोध भइरहेको छ । नगरपालिकाका एक कर्मचारीका अनुसार यसरी नियुक्त गरिएका कर्मचारीका लागि मात्रै वार्षिक ६५ लाख बढी रुपैयाँ नगरपालिकालाई व्ययभार थपिएको छ । पालिकाले कर्मचारी व्यवस्थापन र विकास निर्माणका कार्यमा गर्नुपर्ने रकम बजेट वक्तव्यमार्फत् ल्याउनुपर्ने कानुनी व्यवस्था भए पनि टीकापुरले भने हरेक कार्यपालिका बैठकबाट बजेट मनपर्दी वितरण गर्दै आएको छ ।"
