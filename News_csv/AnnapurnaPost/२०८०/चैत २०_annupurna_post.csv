शीर्षक,विवरण
मधेसमा डीजेलगायतबाट हुने ध्वनि प्रदूषण रोक्न मन्त्री लेखीको निर्देशन,"धनुषा : मधेस प्रदेशका गृह, सञ्चार तथा कानुन मन्त्री राजकुमार लेखीले डीजेलगायतका साउन्ड सिष्टमहरूले फैलाउने ध्वनि प्रदूषण नियन्त्रण गर्न निर्देशन दिएका छन्। प्रदेश सुरक्षा समन्वय समितिको मंगलबार जनकपुरधाममा बसेको बैठकमा मन्त्री लेखीले डीजेलगायतका साउन्डबाट पीडित भएको जनगुनासो आएकाले तत्काल नियन्त्रणमा लिन सुरक्षा निकायका प्रमुखहरूलाई निर्देशन दिएका हुन्। जनताले गरेका गुनासाहरू सुनाँउदै मन्त्री लेखीले ध्वनि प्रदूषनका कारण हृदय रोगीहरूलाई विभिन्न खालका समस्या भएको र एसइईका विद्यार्थीहरूलाई पठन पाठनमा समेत समस्या भइरहेकाले नियन्त्रणका लागि आवश्यक कदम लिन मन्त्रालय मातहतका निकायहरूलाई निर्देशन दिए। बैठकबाट ध्वनि प्रदूषण रोक्नका लागि प्रदेशभरिका जिल्ला प्रशासन कार्यालय, चारवटै सुरक्षा निकाय र प्रदेशभरिका स्थानीय तहलाई पत्र पठाइएको मन्त्री लेखीले बताए। मन्त्रालयले गरेका निर्णयलाई अटेर गर्नेलाई कानुनबमोजिम कारबाही गर्ने उनको भनाइ छ। मन्त्री लेखीले पदभार ग्रहण गरेकै दिन मन्त्रालयले गर्ने कामकाजको पारदर्शीताका लागि सूचनाको हकको पूर्ण कार्यान्वयन गर्ने निर्णय गरेका थिए।"
एक हप्तामा २८ जनामा कोरोना संक्रमण,"काठमाडौं : मौसम परिवर्तनसँगै कोरोना भाइरसका लक्षण भएका बिरामी देखिन थालेका छन्। मौसम परिवर्तनसँगै व्यक्तिमा रुघाखोकी, ज्वरो, फ्लु देखिन थालेको चिकित्सकले बताएका छन्। स्वास्थ्य तथा जनसङ्ख्या मन्त्रालयका प्रवक्ता डा प्रकाश बुढाथोकीका अनुसार विगत एक हप्तामा २८ जनामा कोरोना संक्रमण देखिएको छ। ती संक्रमितमा सुदूरपश्चिम प्रदेशमा भारतबाट आएका रहेका छन्। शुक्रराज ट्रपिकल तथा सरुवा रोग अस्पतालका निर्देशक डा युवानिधि बसौला कोरोना सङ्क्रमित फाट्टफुट्ट उपचारका लागि अस्पतालमा आउने गरेको बताए। 'मौसममा आएको परिवर्तनसँगै रुघाखोकी र ज्वरोका बिरामी आउने गरेका छन्। तर, बाहिर हल्ला गरेजस्तो कोरोना सङ्क्रमित अस्पतालमा छैनन्,' उनले भने। निर्देशक डा बसौलाका अनुसार अहिले तीन संक्रमितले सघन उपचार कक्ष (आइसीयु) र दुई जनाले शय्यामा उपचार गराइरहेका छन्। अन्य अस्पतालमा आइसोलेसन नभएर टेकु अस्पतालमा बिरामी आउने गरेको उनले बताए।"
"गृहमन्त्रीको विषयमा कांग्रेसको अडान कायमै, रोष्टममा जान नदिने","काठमाडौं : नेपाली कांग्रेसले गृहमन्त्री रवि लामिछानेमाथि संसदीय छानविन समिति गठन गर्नुपर्ने मागप्रति सरकार गैरजिम्मेवार देखिएको बताएका छन्। यसले उनीमाथि आरोप पुष्टि हुने वातावरण बनेको कांग्रेसको निष्कर्ष छ। पार्टीको पदाधिकारी बैठकपछि सञ्चारकर्मीसँग कुरा गर्दै प्रवक्ता प्रकाशशरण महतले कांग्रेसले सहकारी ठगीसम्बन्धी विवादलाई लिएर गृहमन्त्रीमाथि संसदीय छानबिन समिति बनाउनुपर्ने अडान कायमै रहेको बताए। उनले सदनमा गृहमन्त्रीले बोल्ने कार्यसूची तय भएमा त्यसपछि उत्पन्न हुने पस्थितिको जिम्मेवार सरकार हुने बताए। 'संसदीय छानबिनले गृहमन्त्रीमाथि लागेको आरोप होहोइन भनेर थाहा हुन्थ्यो। उहाँलाई यो अवसर पनि थियो। हिचकिचाउनुपर्ने कुनै कारण थिए। तर, सरकारले हाम्रो मागलाई बेवास्ता गर्यो। यसले केही न केही समस्या रहेको देखाउँछ,' उनले भने। उनले जबरजस्ती संसद अगाडि बढाउन खोजे कांग्रेसले अवरोध गर्ने प्रष्ट पारे। 'त्यो परिस्थिति सरकारले नै बनाएको हो। सदन अवरोध गर्ने अवस्था आयो भने कांग्रेस पछि हट्दैन,' उनले भने।"
नेपाली दूतावास रियादको ध्यानाकर्षण,"साउदी अरब : नेपाली दूतावास रियादले भ्रामक समाचारप्रति ध्यानाकर्षण जनाएको छ। चैत १७ गते एक अनलाइनले साउदी अरेबियास्थित नेपाली दूतावासमा कार्यरत साउदीका राजदूत नवराज सुवेदी, उपनियोग प्रमुख डम्बरू बल्लभ पौडेल र द्वितीय सचिव टिकाराम उपाध्य भ्रष्टाचारमा लिप्त भएको र वैदेशिक रोजगारदाता कम्पनीको मागपत्र प्रमाणीकरण र नेपाली मेनपावर छनोटमा अनियमितता गरेको आरोप लागाएको थियो। दूतावासले राजदूत नवराज सुवेदी र कर्मचारीका निकटस्थ मेनपावर कम्पनीबाट श्रमिक लैजानुपर्ने शर्त गराएरमात्रै प्रमाणीकरण गरे बापत प्रति श्रमिक न्यूनतम पाँच हजार रुपैयाँ घुस दिनुपर्ने कुरा समाचारमा उल्लेख थियो। दूतावास रियादले साउदीमा रहेका विभिन्न भातृसंगठन र मिडिया तथा पत्रकारबीच छलफल गरी खण्डन गर्दै गम्भीर आपत्ति जनाएको हो। राजदूत सुवेदीले गलत समाचारको यथार्थमा उतार्ने हजारौं परीक्षा दिन दूतावास तयार रहेको बताए। दूतावासमा कुनै अनियमितता हुन नदिने उनको भनाइ थियो। श्रमिकको विषयलाई उजागर गर्ने, नाफामुखी सोच नहुने र समय अनुसार कार्यशैलीमा परिवर्तन गर्ने जोड हेको उनले बताए। उनले गलत काम नगरेकाले नेपाली समुदायको सदैव साथ रहने बताए। उनले स्रोत साधनको कमीका बावजुद दैनिकी १८ घण्टासम्म काम गरेको बताए। नियोग उपप्रमुख डम्वरु बल्लभ पौडेलले गलत समाचारले आफूलाई चिन्तित बनाएको र समुदायमा नराम्रो छाप बनाउनुको साथै दूतावासमाथि नै प्रश्न उठेकाले आवश्यकअनुसार सम्बन्धित निकायमा कारबाहीका लागि माग गरेको बताए।"
झापामा वैदेशिक रोजगारी समस्याबाट पीडित ११० जनाले दिए उजुरी,"झापा : झापामा वैदेशिक रोजगारी समस्याबाट पीडित भएका १३ महिलासहित ११० जनाले उजुरी दिएका छन्। चालु आर्थिक वर्षको चैत २० गतेसम्म परेको उजुरीमध्ये ८७ वटा मुद्दा अझै प्रक्रियामा रहेको छ । २१ वटा मुद्दा समाधान गरी ४५ लाख ९० हजार रकम असुलउपर गर्न सफल भएको जनाइएको छ। सुरक्षित आप्रवासन (सामी) कार्यक्रम, सुरक्षित वैदेशिक रोजगारीका लागि जिल्लास्तरमा सामी कार्यक्रमको अर्धवार्षिक समीक्षा गोष्ठीमा सामाजिक परिचालन अधिकृत शेखर बुढाथोकीले कार्यपत्र प्रस्तुत गर्दै यस्तो जानकारी गराएका हुन्। उनका अनुसार मेनवापरबाट ठगिएका, पासपोर्ट खोसिएका, विदेशमा पुगेर मेडिकल फेल भएका, फरक कामको प्रकृतिका काम लगाइएका व्यक्तिहरूले आप्रवासी स्रोत केन्द्रमा उजुरी दिएको बताए। अघिल्लो आर्थिक वर्ष २०७९०८०मा १२९ मुद्दा दर्ता भई ४० वटा मुद्दा मात्र फर्छ्यौट भएको थियो। चालु आवको अहिलेसम्म केन्द्रले वैदेशिक रोजगारीमा जान लागेका ३ हजार २८९ महिला र ६ हजार १८४ पुरुष गरी ९ हजार ४८३ जनालाई सूचना परामर्श सेवा प्रदान गरिएको उनले बताए। रिटर्नी स्वयंसेवकमार्फत घर दैलो कार्यक्रम अन्तरगत वैदेशिक रोजगारीबाट फर्किएका ५ सय ५, फलोअप ८ सय ७७, समूहमा सूचना प्रदान ६७ र घरमा भेटेर सूचना प्रदान १० हजार ५०८ जनासँग परामर्श गरिएको उनको भनाई छ। सामीले वित्तीय साक्षरता, मनोपरामर्श कक्षा सञ्चालन, आर्थिक सहायता र उद्धारको पनि काम गर्दै आइरहेको उनले बताए। सामी कार्यक्रम जिल्लाको चार पालिकाहरू भद्रपुर, मेचीनगर, गौरीगञ्ज र दमकमा सञ्चालन भइरहेको रोजगार संयोजक टीकाराम पाण्डेले जानकारी दिए। वैदेशिक रोजगारीबाट फर्किएकालाई मनोसामाजिक परामर्श अन्तरगत भद्रपुरमा २७, मेचीनगरमा २४, गौरीगञ्जमा २४ र दमकमा ९ वटा मुद्दा परेको उनको भनाई छ।"
उम्मेदवार छान्न बसेको कांग्रेस बैठक निष्कर्षविहीन,"काठमाडौं : उपनिर्वाचनका लागि उम्मेदवार छान्न बसेको नेपाली कांग्रेसको पदाधिकारी बैठक निष्कर्षविहीन बनेको छ। पार्टी सभापति शेरबहादुर देउवा निवासमा बसेको बैठक निष्कर्षविहीन बनेको प्रवक्ता प्रकाशशरण महतले बताए। भोलि २ बजे बस्ने पदाधिकारी बैठकले उम्मेदवारको अन्तिम टुंगो लगाउने उनले बताए। 'पार्टीभित्र धेरै उम्मेदवारहरू देखिएका छन्। सबैलाई सम्झाएर निष्कर्षमा पुग्ने भएर आज निर्णय भएन। भोलि २ बजे बस्ने बैठकले उम्मेदवारको टुंगो लगाउने छ,' सञ्चारकर्मीसँग उनले भने। निर्वाचन आयोगले वैशाख १५ गते इलाम क्षेत्र नं २ र बझाङ प्रदेशसभा १ तर्फ उपनिर्वाचन गर्दैछ। त्यसका लागि चैत २४ गते मनोनयन गर्ने कार्यतालिका छ।"
लैनचौर डोजोका खेलाडी नगदसहित सम्मानित,"काठमाडौं : नेपाल सितेरियो कराते संघ, लैनचौर शाखा डोजोले आफ्ना पदक विजेता खेलाडीलाई नगदसहित सम्मान गरेको छ। दुई महिना अघि आयोजना भएको तेस्रो कृष्णप्रसाद भट्टराई स्मृति राष्ट्रिय कराते प्रतियोगितामा पदक विजेता खेलाडीलाई डोजोले नगदसहित सम्मान गरेको हो। तेस्रो कृष्णप्रसाद भट्टराई स्मृति राष्ट्रिय कराते प्रतियोगितामा स्वर्ण विजेता रोजिना ढुंगेललाई नगद १० हजार रुपैयाँसहित सम्मान गरिएको थियो। यस्तै रजत पदक विजेता विनिता श्रेष्ठ, निरुपा तामाङ र सोनु श्रेष्ठलाई जनही पाँच हजार रुपैयाँबाट सम्मान गरिएको लैनचौर डोजोका अध्यक्ष राम थारुले जानकारी दिए। गत असोजमा इन्डोनेसियामा भएको सितेरियो वल्र्ड च्याम्पियनसिपमा निरुपाले रजत पदक जितेकी थिइन्। उनले १९औं एसियाली खेलकुदमा पनि प्रतिस्पर्धा गरेकी थिइन्। विनिता सातौं दक्षिण एसियाली कराते च्याम्पियनसिपकी स्वर्ण विजेता हुन् भने रोजिताले नवौं राष्ट्रिय खेलकुदमा स्वर्ण पदक जितेकी थिइन्। यसैगरी सोनु नवौं राष्ट्रिय खेलकुद र सातौं दक्षिण एसियाली कराते च्याम्पियनसिपकी स्वर्ण विजेता खेलाडी हुन्। डोजोले यसअघि निरुपा तामाङ, विनिता श्रेष्ठ र रोजिता ढुंगेललाई स्कुटर प्रदान गरेको थियो। पदक विजेता खेलाडीलाई लैनचौर डोजोका अध्यक्ष राम थारु, वरिष्ठ उपाध्यक्ष लक्ष्मण खड्का र कोषाध्यक्ष चन्द्र खड्कालगायतले सम्मान गरेका थिए।"
"जनप्रतिनिधिको कुटाइबाट प्रशासकीय अधिकृत घाइते, कर्मचारीहरू आन्दोलनमा",वीरगन्ज : पर्साको धोबिनी गाँउपालिकाका कर्मचारीहरू मंगलबार दिउँसोदेखि कामकाज ठप्प पारेर आन्दोलनमा उत्रिएका छन्। कार्यपालिका सदस्य दिनेश प्रसाद साह कलवार प्रमुख प्रशासकीय अधिकृत प्रमोद कुमार साहलाई गाँउपालिका अध्यक्षको कार्यकक्षमै कुटपिट गरी घाइते बनाएको भन्दै गाँउपालिका कार्यालयको कामकाज ठप्प पारेर उनीहरू आन्दोलनमा उत्रिएका हुन्। कार्यपालिका सदस्य कलवार अनुचित भुक्तानी दिन दबाब दिएको तर प्रमुख प्रशासकीय अधिकृत साहले नमानेपछि त्यसकै निहुँमा मंगलबार दिउँसो गाँउपालिका अध्यक्ष मदन चौहानको कार्यकक्षमा चौहानकै सामु कलवारले साहलाई हेलमेट र अध्यक्षको नेम्प्लेटले अन्धाधुन्ध प्रहार गरेर घाइते बनाएको आन्दोलनरत कर्मचारीहरुको आरोप छ। प्रमुख प्रशासकीय अधिकृत साहलाई कुटपिट गर्ने कार्यपालिका सदस्य कलवारलाई कारबाही गर्न माग गर्दै कर्मचारीहरुले मंगलबार साँझ जिल्ला प्रशासन कार्यालयमा ज्ञापनपत्र पनि बुझाएका छन्। कलवारलाई कारबाही नगरिएसम्म गाँउपालिका कार्यालयको कामकाज ठप्प नै रहने चेतावनीसमेत उनीहरूले ज्ञापनपत्रमार्फत दिएका छन्। यता मंगलबार गाँउपालिकामा सेवाका लागि पुगेका प्रत्यक्षदर्शीहरूले भने नियमित कार्यालयमा नआउने प्रमुख प्रशासकीय अधिकृत साह मंगलबार कार्यालयमा आएका बेला गाँउपालिका अध्यक्ष चौहानले आफ्नो कार्यकक्षमा बोलाएर उनीसँग छलफल गर्ने क्रममा कार्यपालिका सदस्य कलवार र प्रमुख प्रशासकीय अधिकृत साहबिच विवाद भई हात हालाहाल भएको बताएका छन्। यसबारेमा बुझ्न गाँउपालिका अध्यक्ष चौहानलाई उनको मोबाइलमा फोन गरेर सम्पर्क गर्न खोज्दा सम्पर्क हुन सकेन।
एमाले सिन्धुपाल्चोकको अध्यक्षमा श्रेष्ठ निर्वाचित,"सिन्धुपाल्चोक : नेकपा एमाले सिन्धुपाल्चोकको १०औ जिल्ला अधिवेशनबाट अधयक्षमा होमनारयण श्रेष्ठ निर्वाचित भएका छन्। शुक्रबारदेखि सुरु भएको अधिवेशनमा नयाँ नेतृत्व छनोटका लागि सोमबार निर्वाचन भएको थियो। आज सार्वजनिक भएको अन्तिम मत परिणामअनुसार गाउँपालिका महासंघका पूर्व अध्यक्षसमेत रहेका श्रेष्ठले अर्का उम्मेदवार निवर्तमान अध्यक्ष कमल नेपाललाई १४ मत अन्तरले पराजित गर्दै अध्यक्षमा निर्वाचित भएका हुन्। श्रेष्ठले ३ सय ६३ मत ल्याएका थिए भने नेपालले ३ सय ४९ मत ल्याएका थिए। उपाध्यक्षमा नेपाल प्यानलका अर्जुन भण्डारी निर्वाचित भएका छन्। भण्डारीले ३ सय ४५ मत पाउदा उनका प्रतिष्पर्धी श्रेष्ठ प्यानलका विष्णुमणी आचार्यले ३ सय ७ मत ल्याएका थिए। त्यस्तै सचिवमा पनि नेपाल प्यानलकै कृष्णगोपाल तामाङ निर्वाचित भएका छन्। तामाङले ४ सय ३ मत ल्याएका थिए भने श्रेष्ठ प्यानलबाट सचिवमा उम्मेदवारी दिएका यज्ञराज सापकोटाले २ सय ७० मत मात्रै ल्याएका छन्। उपसचिव खुलामा पनि नेपाल प्यानलका शिवहरी सापकोटा निर्वाचित भएका छन्। सापकोटाले ३ सय ३६ मत ल्याएका थिए भने अर्का उमेदवार विजयकृष्ण श्रेष्ठले ३ सय १३ मत पाएका छन्। उपसचिव महिलामा शुसिला पाख्रीन निर्वाचीत भएकी छन्। उनले ४ सय ५६ मत पाउदा प्रतिष्पर्धी शोभा कार्कीले २ सय ८ मत मात्रै पाएकी छन्। लेखा आयोग अध्यक्षमा नेपाल प्यानलबाट नेत्रप्रसाद पौडेल निर्वाचित भएका छन् भने सचिवमा श्रेष्ठ प्यानलका उमेश थापा निर्वीरोध निर्वाचीत भएका छन्। वर्तमान जिल्ला अध्यक्ष समेत रहेका नेपाललाई एमाले पोलिटब्यूरो सदस्य अरुण नेपाल लगायत प्रदेश स्तरका नेताहरुले सहयोग गरेका थिए भने श्रेष्ठलाई स्थाई कमिटी सदस्य शेरबहादुर तामाङ, केन्द्रीय सदस्य दावा तामाङ, सरेश नेपाल, समाजवादीबाट एमालेमा आएका सुवास कर्माचार्य लगायतका नेताहरुले सहयोग गरेका थिए। १०औ जिल्ला अधिवेशनबाट एमाले सिन्धुपाल्चोकमा नयाँ नेतृत्व छनोट हुदै गर्दा कार्यकर्ताहरु भने वडा तहसम्म प्रष्टरूपमा दुई गुटमा विभाजन भएका छन्। सहमतिको प्रयास नभए पछि नेतृत्व चयनको लागि मतदान गरिएको थियो। अधिवेशन गत चैत १६ बाट सुरु भएको थियो।"
महिलाहरूलाई सशक्तीकरणसम्बन्धी तालिम,"काठमाडौं : महिला सशक्तीकरण र उत्थानका लागि १२० जना महिलालाई विभिन्न तालिम प्रदान गरिएको छ। डीभी एजुकेशन ग्रुपको 'सक्षम नारी ४०अभियानअन्तर्गत उनीहरूलाई बेकरी र पेस्ट्री कार्यशाला, मेकअप र पर्सनल ग्रुमिङ सम्बन्धी प्रशिक्षण, अत्यावश्यक सीपीआर र प्राथमिक उपचार तालिम र मन्टेश्वरी प्रशिक्षण दिइएको हो। सीप र ज्ञान अभिवृद्धि गर्न चाहने विविध पृष्ठभूमिका महिलाहरूलाई एकै ठाउँमा ल्याएर उक्त तालिम प्रदान गरिएको हो। महिला सशक्तीकरण र सामुदायिक विकासको लागि सामूहिक प्रतिबद्धताको प्रतीकको रूपमा यो कार्यक्रम कोशेढुंगा हुने विश्वास डीभी एजुकेशन ग्रुपको छ। सहभागी महिलाहरूले जीवनमा नयाँ अवसरहरू खोल्ने र सीप हासिल गरी आफ्नो पूर्ण क्षमता उपयोग गर्ने सीप प्राप्त गरेको आयोजकको दाबी छ। डीभी एजुकेशन ग्रुपकी निर्देशक तथा मिस नेपाल २०१३ एवं मिस वर्ल्ड ब्युटी विद अ पर्पोज विनर इशानी श्रेष्ठले सहभागी महिलाहरूलाई उपकरणहरू प्रदान गर्ने लक्ष्य राख्ने बताएकी थिइन्।"
जलवायु न्यूनीकरणका लागि सरकारले आवश्यक काम गरिरहेको छ : वनमन्त्री,काठमाडौं : वन तथा वातावरणमन्त्री नवलकिशोर साह सुडीले जलवायु न्यूनीकरणका लागि नीतिगत प्रबन्ध गरी आवश्यक कार्यहरु गरिरहेको बताएका छन्। प्रतिनिधिसभाको मंगलबारको बैठकको प्रश्नोत्तर समयमा जवाफ दिँदै मन्त्री सुडीले जलवायु परिवर्तनको असरप्रति सरकार गम्भीर रहेको भन्दै जलवायु न्यूनीकरणका लागि नीतिगत प्रबन्ध गरी आवश्यक कार्यहरु गरिरहेको बताएका हुन्। उनले सवारी साधनबाट उत्सर्जन हुने धुँवाको प्रदूषण मापनको नियमित व्यवस्था गरिएको बताए । तोकिएको मापदण्डबमोजिम सवारी साधन प्रयोगकर्ताले वार्षिक परीक्षण गराइ हरियो स्ट्रिकर लिनुपर्ने व्यवस्था गरिएको उनको भनाइ छ। मन्त्री सुडीलाई सांसद प्रेम सुवाल र सांसद निशा डाँगीले प्रश्न गरेका थिए।
प्रादेशिक अस्पताललाई शिक्षण अस्पताल बनाउन माग,"झापा : भद्रपुर नगरपालिकाले प्रादेशिक अस्पताल (मेची अस्पताल)लाई शिक्षण अस्पताल बनाउन कोशी सरकारसमक्ष माग गरेको छ । मंगलबार दिउँसो प्रादेशिक अस्पतालको स्थलगत निरीक्षण भ्रमणमा आएका कोशी प्रदेशका स्वास्थ्य मन्त्री प्रदीपकुमार सुनुवारलाई भेटेर भद्रपुर नगरपालिकाका प्रमुख गणेश पोखरेलले ज्ञापन पत्र बुझाउँदै शिक्षण अस्पतालको रुपमा स्थापना गर्न माग गरेका हुन् । ज्ञापनपत्रमा भनिएको छ, 'भद्रपुर८ स्थित प्रदेश सरकार मातहत सञ्चालनमा रहेको यो एक मात्र प्रादेशिक अस्पताल हो । यो अस्पताल यस क्षेत्रको सबैभन्दा पुरानो र गुणस्तरीय स्वास्थ्य सेवा प्रवाह गरी विश्वसनीयता कायम गर्दै आएको छ । बिरामीको चाप सङ्ख्या दिनानुदिन बढ्दै गएको छ । यस अस्पतालमा ताप्लेजुङ, पाँचथर, इलाम लगायत भारतबाट समेत बिरामीहरू सेवा लिन आउने गरेका छन् ।' ज्ञापनपत्रमा स्वास्थ्य सेवामा नागरिकको सहज पहुँच बनाउन र स्वास्थ्य क्षेत्रमा दक्ष जनशक्ति उत्पादन गर्न कोशी प्रदेशकै एक मात्र अस्पतालको रुपमा रहेको प्रादेशिक अस्पताललाई शिक्षण अस्पतालको रुपमा स्थापना गर्न गर्दै ,'गुणस्तरीय स्वास्थ्य सेवा पाउने नागरिकको मौलिक हकको प्रत्याभूति गर्नसमेत यस प्रादेशिक अस्पतालमा स्वास्थ्य सेवा सुविधा, जनशक्ति थप गर्ने, भवनको व्यवस्था गर्ने कार्य स्वास्थ्य मन्त्रालयबाट हुन अत्यावश्यक देखिएको ' उल्लेख गरेको छ। साथै यस अस्पतालको नाममा विगतको पहिचानको रुपमा रहेको मेची अस्पताल नामसमेत झल्किने गरी यस नगरपालिकाको १३ औं नगर सभाबाट निर्णय भएकोले यस अस्पताललाई प्रादेशिक शिक्षण रुपमा सञ्चालन गर्न व्यवस्था मिलाइदिन ज्ञापन अनुरोध गरिएको छ ।"
चीनले प्रवेश पास नदिँदा सकसपूर्ण दैनिकी झेल्दै लप्चीबासी,"दोलखा : तिब्बतसँग सीमा जोडिएको दोलखाको लप्चीरामदिङ नाका प्रवेशका लागि चीनले पास खोज्न थालेपछि लप्चीबासी चीन प्रवेशको पासको खोजीमा सदरमुकाम चरिकोट आउन थालेका छन्। विगु गाउँपालिका१ का लप्चीबासीले आफूहरूले पालेका याक चौरीको चरण क्षेत्र चीनतर्फकै भूभागमा रहेको तर कोरोना माहामारीदेखि झण्डै ४ वर्षभन्दा बढी उनीहरूले चीन प्रवेश गर्न नपाएको बताएका छन् । गत असोज ११ गते स्थानीय स्तरमा समझदारी कायम भएपछि चीनका रामदिङ नाका औपचारिक रुपमा खुल्ला गरिएको थियो। अनौपचारिकरूपमा नाका खुल्ला भएपछि सीमा पारी पुगेर सामान खरिद बिक्री सुरु भएको लप्चीका स्थानीयले बताएका थिए। दसैंको पूर्व सन्ध्यामा नाका खुला गरिदिएपछि लप्चीवासीलाई निक्कै राहत भएको थियो। आवश्यक सामग्री नुन, तेल, चामल,दाल लगाएतका सामग्री किनमेल गर्नुका साथै चौरीका घ्यू र छुर्पी बिक्री वितरण गर्न पाएको स्थानीय फूर्वा शेर्पाले बताए। तर, अहिले चीन सरकारले प्रवेशका लागि पास खोजेपछि आवश्यक सामग्री किन्न र चौरी चराउन समस्या भएको उनले बताए। लप्ची नाकाबाट चीनियाँ बजारमा जाँदा स्थानीयले हालसम्म पास प्रयोग गरेका थिएनन्। नागरिकता देखाएर चिनियाँ बजार जाने गरेका थिए तर चिनियाँ सुरक्षाकर्मीले सुरक्षाको कारण देखाउँदै अनिवार्य पास मागेपछि लप्चीबासीले नेपाल सरकारसँग पास उपलब्ध गराइदिन आग्रह गरेका छन्। 'चौरी चरनका लागि नेपालतर्फको भूभाग प्रयाप्त नभएको र आफूहरूले उत्पादन गरेको चौरीका घ्यु र छुर्पी बिक्री वितरण गर्न समस्या भएको छ। आफूहरुलाई अत्यावश्यक सामग्री नुन, तेल, चामल,दाल आदि सामग्री नेपालतिरको लामाबगर हुँदै खरिद गर्दा असाध्यै महँगो हुने तथा जलविद्युत आयोजना निर्माण गर्ने भन्दै लामाबगर झर्ने बाटो पनि भत्किएकाले डोरीमा झुन्डिएर हिंड्नुपर्ने बाध्यता रहेको छ', फूर्वाले बताए। अनौपचारिक नाका खुलेपछि लप्चीका स्थानीयले चीन सरकारलाई ४ वर्षकै चौरी चरण वापतको शुल्क तिर्नु परेको थियो। तर, अहिले पास खोज्दै प्रवेश निशेध गरेपछि स्थानीय लप्चीबासी मारमा परेका छन्। जिल्ला प्रशासन कार्यलयले पास बनाइदिए आफूहरूको दैनिकी सहज हुने स्थानीय बासीहरूको अपेक्षा छ। लप्चीका माथिल्लो भेगमा हिमपात हुन लागेपछि लप्चीबासी आफ्नो चौरीगोठ लुम्नाङतिर झार्ने गर्छन् र हिउँद सकिएपछि चौरीको चरणका लागि चीनको भूभाग प्रयागे गर्छन्। लप्चीबासीको दैनिकी चीनको बजारमै निर्भर छ। आफ्नै वडाको लामाबगरबाट लगिने एक प्याकेट नुनको एक सय ६० रुपैयाँसम्म पर्ने र सबैभन्दा सस्तो ३० केजीको एक बोरा चामललाई छ हजारसम्म पर्ने लप्ची टोल विकास समितिका अध्यक्ष वाङ्चुक शेर्पाले बताए। तर, लप्चीरामदिङ नाका हुँदै चीनको छुप्साङबाट सामान ल्याउँदा नुन एक पोकाको बढीमा ५० रुपैयाँमात्र पर्ने उनको भनाइ छ। लप्चीबाट रामदिङ हुँदै चीनको छुप्साङ पुग्न झन्डै डेढ घण्टा लाग्छ पास भएपछि चीन सरकारले टाँसिघाङसम्म जान दिए झन् सस्तोमा सामान पाउन सकिने लप्चीका स्थानीयबासीको भनाइ छ । लप्चीमा ४६ घरधुरी र एक सय ५० जनसङ्ख्या छ। १ हजारभन्दा बढी मानिसको मुख्य पेसा चौरी पालन हो। नाका खोल्ने विषय संघीय सरकारसँग पनि जोडिने भएकाले पासको नमुनासहित आधिकारिकताको लागि परराष्ट्र मन्त्रालय र चीन सरकारलाई पठाइएको र दुवैतिरबाट सहमति आउनसाथ लप्चीमै पुगेर पास वितरणको व्यवस्था मिलाउने जिल्ला प्रशासन कार्यालय दोलखाका प्रमुख जिल्ला अधिकारी टुवराज पोखरेलले बताए। केही दिनअघि उपप्रधान एवं पराराष्ट्र मन्त्री त्यहाँ पुगेर नेपालका उत्तरतिरका १४ वटा ट्रेडिसनल नाका खोल्ने विषयमा छलफल भएकाले यही ट्रेडिसनल नाकामध्यकै लप्ची नाका भएको हुँदा छिटै लप्चीबासीलाई पास वितरण गर्न सकिने प्रमुख जिल्ला अधिकारी पोखरेलको भनाइ छ।"
नेपालले बरोडालाई दियो १५७ रनको लक्ष्य,"काठमाडौं : नेपालले बरोडालाई १५७ रनको लक्ष्य प्रस्तुत गरेको छ। भारतको गुजरातस्थित भापीमा भइरहेको टी२० फ्रेन्डसीप प्रतियोगिताअन्तर्गत नेपालले निर्धारित ओभरको खेलमा ६ विकेट गुमाएर १५६ रन बनाएको हो। नेपालका लागि कुशल मल्लले सर्वाधिक ४० रन बनाए। त्यस्तै सन्दीप जोराले २९, अनिलकुमार साहले २५, रोहितकुमार पौडेलले १८, गुल्शन झाले १३ र कुशल भुर्तेल र आसिफ शेखले ९९ रन बनाए। नेपालले यसअघि गुजरातलाई पराजित गरेको थियो।"
"बागमतीमा मन्त्रीपरिषद विस्तार , नवनियुक्त ४ मन्त्रीद्वारा सपथ ग्रहण","हेटौंडा : बागमती प्रदेशका मुख्यमन्त्री शालिकराम जम्कट्टेलले मन्त्रीपरिषद् विस्तार गरेका छन्। मन्त्रीपरिषद् विस्तारका क्रममा मुख्यमन्त्री जम्कट्टेलले नेकपा एमालेबाट चारजना मन्त्री नियुक्त गरेका हुन्। नवनियुक्त मन्त्रीहरुले आजै प्रदेश प्रमुख समक्ष पद तथा गोपनियताको सपथ ग्रहण गरेका छन्। मुख्यमन्त्री जम्कट्टेलको सिफारिसमा प्रदेश प्रमुख यादवचन्द्र शर्माले संविधानको धारा १६८ को उपधारा ९ बमोजिम नवनियुक्त मन्त्रीहरुलाई पद तथा गोपनियताको सपथ गराएका हुन्। मुख्यमन्त्री जम्कट्टेलले एमालेबाट उद्योग, वाणिज्य, भूमि तथा प्रशासन मन्त्रालयमा प्रकाश श्रेष्ठ, खानेपानी ऊर्जा तथा सिँचाइ मन्त्रालयमा एकालाल श्रेष्ठ, वन तथा वातावरण मन्त्रालयमा केशव पोख्रेल र स्वास्थ्य मन्त्रालयमा रामेश्वर श्रेष्ठलाई नियुक्त गरेका हुन्। नव नियुक्त चारजना मन्त्रीमध्ये प्रकाश श्रेष्ठ पहिलो पटक मन्त्री बनेका हुन् भने अन्य तीन जना जम्कट्टेल नेतृत्वको मन्त्री मण्डलमा यसअघि पनि मन्त्री भएका थिए।"
"सेयर बजार निरन्तर ओरालोतिर, कारोबार रकम पनि घट्दै","काठमाडौं : सेयर बजार ओरालो लाग्ने क्रम आज पनि जारी रह्यो। यसदिन नेप्से परिसूचक १८५ अंकले घटेर २०१०२१ विन्दुमा कायम भएको छ। सेन्सेटिभ इण्डेक्स भने ०५३ अंकले बढेको छ। यसअघि दुई कारोबार दिन आइतबार र सोमबार नेप्सेमा गिरावट आएको थियो। आइतबार १७३० अंकले घटेको नेप्से सोमबार ६२६ अंकले घटेको थियो। सोमबार २ अर्ब ८७ करोडको सेयर कारोबार भएकोमा आइतबार ३ अर्ब २ करोडको कारोबार भएको थियो। यसदिन ३१२ स्क्रिप्सको ६१ लाख ३१ हजार ६२१ कित्ता सेयर २ अर्ब २९ करोड १६ लाख ४५ हजार ५८५ रुपैयाँमा खरिदबिक्री भए। कारोबार रकम सोमबारको तुलनामा कम हो। सामान्य अंकले घटेको बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। गुराँस लघुवित्तीय वित्तीयको सेयर १० प्रतिशतले बढ्दा गणपति लघुवित्त वित्तीय संस्थाको सेयर ९९५ प्रतिशतले बढ्यो। उपकार लघुवित्त वित्तीय संस्थाको ८६४,विन नेपाल लघुवित्त वित्तीयको ६९४ र स्वाबलम्बन लघुवित्त वित्तीय संस्थाको सेयर ६५० प्रतिशतले बढ्यो। कारोबार रकमका आधारमा गोरखाज फाइनान्स शीर्षस्थानमा रह्यो। सो कम्पनीको १४ करोड ९८ लाख रुपैयाँ बराबरको सेयर कारोबार भयो। सर्वोत्तम सिमेन्टको ९ करोड,तारागाउँ रिजेन्सीको ७ करोडको सेयर कारोबार भयो। ६ समूहको उपसूचक सकारात्मक देखिँदा ७ वटाको सूचक नकारात्मक देखिएका छन्। कारोबारमा आएका १०९ स्क्रिप्सको मूल्य बढ्दा १२७ वटाको मूल्य ओरालो लागेको हो। ८ वटा उपसमूहको मूल्य भने स्थिर रह्यो।"
गाजा आक्रमणमा खाद्यान्न झार्दै गरेका सात सहायताकर्मीको मृत्यु,"अमेरिकास्थित एक परोपकारी संस्थाले साइप्रसबाट समुन्द्री मार्ग हुँदै गाजामा वितरण गर्न लगिएको खाद्यान्न सामग्री झार्ने क्रममा इजरायली आक्रमणमा आफ्ना सात कर्मचारीको मृत्यु भएपछि गाजाको सहायता अभियान स्थगन गरिएको मङ्गलबार जनाएको छ। इजरायली सेनाले अलशिफा अस्पताल र त्यस वरपर दुई हप्ता लामो सैन्य अभियानलाई समाप्त गरेपछि सोमबारको मृत्यु भएको हो। आक्रमणमा इजरायली सेनाले घेरिएको क्षेत्रको अस्पतालको सबैभन्दा ठूलो भवन जलेको र भग्नावशेषमा परिणत बनेको छ। 'गाजामा आईडीएफको आक्रमणमा हाम्रो टोलीका सात जना सदस्य मारिएका छन्,' अमेरिकास्थित च्यारिटी वल्र्ड सेन्ट्रल किचनले जारी गरेको विज्ञप्तिमा भनिएको छ। मृत्यु हुनेमा अस्ट्रेलिया, पोल्याण्ड, संयुक्त अधिराज्य, अमेरिका र क्यानडाका नागरिक र प्यालेस्टाइनका नागरिक रहेको र त्यसको जवाफमा उसले यस क्षेत्रमा आफ्नो अभियान रोकेको घोषणा गरेको छ। सहायता समूहले भनेको छ, 'इजरायली सेनासँग समन्वयकारी गतिविधिसँगै सहायतासहित पुगेका ट्रकबाट १०० टन भन्दा बढी मानवीय खाद्य सहायताका लागि सामान झारी देइर अलबलाह गोदामबाट बाहिर निस्कँदै गर्दा आक्रमण गरिएको जनाएको हो।' इजरायली सेनाले यस दुखद घटनाको परिस्थिति बुझ्न उच्च स्तरमा गहन समीक्षा गरिरहेको र प्यालेस्टिनीहरूलाई सहायता प्रदान गर्ने प्रयासमा डब्ल्यूसीकेसँग काम गरिरहेको बताएको छ। सोमबार गाजामा मानवीय सहायता प्रदान गर्ने क्रममा पाँच मानवीय सहायताकर्मीको मृत्यु भएपछि विश्व समुदायबाट यस घटनाको चौतर्फी आलोचना भएको छ। अष्ट्रेलियाका प्रधानमन्त्री एन्थोनी अल्बानिजले गाजामा सहायता वितरण गर्ने क्रममा मारिएका एक अष्ट्रेलियाली नागरिकको मृत्युमा पूर्ण जवाफदेहिताको माग गरेका छन्।"
वृद्धवृद्धाको स्वास्थ्य परीक्षण,नुवाकोट : नुवाकोटको देवीघाटमा वृद्धवृद्धाहरुको स्वास्थ्य परीक्षण गरिएको छ। उनीहरुलाई आवश्यक औषधिसमेत प्रदान गरिएको छ। विदुर नगरपालिका ५ देवीघाटमा रहेको देवीघाट ज्येष्ठ नागरिक अध्ययन प्रतिष्ठानमा रहेका वृद्धवृद्धाहरुको नुवाकोट जिल्ला अस्पताल त्रिशूलीले स्वास्थ्य परीक्षण गरेको हो। प्रतिष्ठानमै पुगेर गरिएको स्वास्थ्य शिविरवाट वृद्धवृद्धाहरु लाभान्वित भएका छन्। अस्पतालका चिकित्सक डा राजेन्द्र लामा र डा दीपेन्द्र तिमिल्सिनाको टोलीले ३२ जना वृद्धवृद्धाको स्वास्थ्य परीक्षण गरेको हो। अस्पतालले अबदेखि मासिक रुपमा सो प्रतिष्ठानमा पुगेर आश्रित वृद्धवृद्धाहरुको स्वास्थ्य परीक्षण गरिने त्रिशूली अस्पतालका अध्यक्ष राजु पण्डितले जानकारी दिए। तीन जना वृद्धवृद्धालाई त्रिशूली अस्पतालमै भर्ना गरेर निःशुल्क उपचार गरिएको डा राजेन्द्र लामाको भनाइ छ।
पर्यटनमन्त्रीको स्पष्टोक्ति : नेपाल वायुसेवा निगमको व्यवस्थापन करारका नाममा निजीकरणको कुरा हल्ला मात्रै,"काठमाडौं : संस्कृति,पर्यटन तथा नागरिक उड्डयनमन्त्री हितबहादुर तामाङ्ले नेपाल वायुसेवा निगमको व्यवस्थापन करार गर्ने भन्ने विषय बिक्री वा निजीकरण नभएको स्पष्ट पारेका छन्। प्रतिनिधिसभाको मंगलबारको बैठकको प्रश्नोत्तरमा समयमा मन्त्री तामाङले निगमको सारभूत परिवर्तनको लागि नागरिक उड्डयनको क्षेत्रमा प्रचलित असल अभ्यास प्रयोग गरेर अघि बढ्न चाहेको र त्यसका लागि व्यवस्थापक विषयमा छलफल भएको बताएका हुन्। उनले व्यवस्थापन करारका नाममा बिक्री वा निजीकरण गर्न लागिएको कुरा हल्ला मात्रै भएको जिकिर गरे। मन्त्री तामाङले निगम सार्वजनिक संस्था र सबै नेपाली जनताको सरोकारको विषय भएकाले मन्त्रालयबाट चालिने कदम राष्ट्रिय हितमा केन्द्रित हुने विश्वास व्यक्त गरे । पर्यटनमन्त्री तामाङ्ले निगम भित्रको आर्थिक अनियमितता भ्रष्ट्राचार र पक्षमता अन्त्य गर्न मन्त्रालय दृढ रहेको विश्वास व्यक्त गरे। त्यस्तै उनले सार्वजनिक क्षेत्र भएको हैसियतले क्षेत्राधिकारमा रहेर निगमले काम गरिरहेको,निगमले बिनाप्रतिस्पर्धा कुनैपनि निकायसँग कुनैपनि किसिमको काम नगर्ने स्पष्ट पारे। उन निगमको कामकारवाहीमा कुनै कमजोरी भए कारवाही गर्ने बताए।"
बागमती प्रदेशमा एमालेबाट थप चार जना मन्त्री नियुक्त हुँदै,"हेटौंडा : बागमती प्रदेशमा नेकपा एमालेबाट थप ४ जना मन्त्री नियुक्त हुँदैछन्। मुख्यमन्त्री शालिकराम जम्कट्टेलले आजै थप चार जना मन्त्री नियुक्त गर्ने तयारी गरेका छन्। नेकपा एमालेबाट जगन्नाथ थपलियाले आइतबार अर्थ मन्त्रालयको जिम्मेवारी पाएका थिए। आजै साँझ एकालाल श्रेष्ठ, केशवप्रसाद पोखरेल, प्रकाश श्रेष्ठ र रामेश्वर श्रेष्ठलाई मन्त्री नियुक्त गर्न लागिएको एमाले निकट स्रोतले जनाएको छ। एकालाललाई खानेपानी उर्जा तथा सिंचाई, रामेश्वरलाई स्वास्थ्य, केशवलाई वन तथा वातावरण र प्रकाशलाई उद्योग वाणिज्य भूमि तथा प्रशासन मन्त्री नियुक्त गर्न लागिएको हो। आज नियुक्त हुन लागेका ३ जना पूर्वमन्त्री हुन् भने काठमाडौं निर्वाचन क्षेत्र नम्बर ७ (ख) बाट निर्वाचित सांसद प्रकाश श्रेष्ठ नयाँ थपिएका हुन्।"
दोलखामा बसको ठक्करबाट एक महिलाको मृत्यु,दोलखा : बसको ठक्करबाट विगु गाउँपालिका३ बुलुङकी ७४ वर्षीय महिला नेतर्नी लामाको मृत्यु भएको छ । प्रहरीका अनुसार काठमाडौँबाट विगुको बुलुङतर्फ जाँदै गरेको बा३ख ६३७४ नं को रोल्वालिङ यातायातको बसले ठक्कर दिएको थियो । उनको घटनास्थलमै मृत्यु भएको जिल्ला प्रहरी कार्यालय दोलखाले जनाएको छ । विगु गाउँपालिका४ को फिस्टेढुङ्गाबाट घर फर्किँदै गरेकी लामालाई बसले ठक्कर दिएको जिल्ला प्रहरी कार्यालय दोलखाका प्रहरी प्रवक्ता एवं प्रहरी निरीक्षक जीवन श्रेष्ठले जानकारी दिए। उनका अनुसार चालक कालिञ्चोक गाउँपालिका४ का २६ वर्षीय नारायण बुढाथोकीलाई पक्राउ गरी इलाका प्रहरी कार्यालय सिगटीमा राखिएको छ । घटनाबारे अनुसन्धान भइरहेको प्रहरीले जनाएको छ । रासस
"समाजवाद जन्मिने सडकबाट हो, पहिलो प्राथमिकता सडकले पाउनुपर्छ : प्रधानमन्त्री","काठमाडौं : प्रधानमन्त्री पुष्पकमल दाहालले वर्तमान संविधानको प्रगतिशील कार्यान्वयनका लागि आपसी एकतालाई सुदृढ गर्दै अगाडि बढ्नुपर्ने बताएका छन्। नेपाली विशेषताको समाजवाद विषयक अन्तरक्रियालाई मंगलबार सम्बोधन गर्दै प्रधानमन्त्री दाहालले नेपालका समाजवादी, देशभक्त र राष्ट्रवादीहरू एक ठाउँमा केन्द्रित हुने हो भने समाजवादलाई तीब्र गतिमा अगाडि बढाउन सकिने बताए। 'नेपाल यस्तो परिस्थितिमा छ, यहाँका समावादी एवं देशभक्त र राष्ट्रवादीहरू एक ठाउँमा केन्द्रित हुने हो भने समाजवादलाई तीब्र गतिमा अगाडि बढाउन सकिन्छ। यस्तो सम्भावना भएको देश नेपाल नै हो,' उनले भने, 'त्यसकारण यही विषयलाई आत्मसात गरेर मैले केही जोखिम र चुनौती मोलेरै भए पनि देशभक्त वामपन्थीहरूलाई एकतामा ल्याउने जमर्को गरेकै हो।' समाजवादको जन्म कहाँबाट हुन्छ? भन्ने तर्क आउने गरेको उल्लेख गर्दै प्रधानमन्त्री उनले भने, 'अन्ततः समाजवाद जन्मिने भनेको सडकबाटै हो। किनकि जनता सडकमा हुन्छन्। पहिलो प्राथमिकता सडकले नै पाउनुपर्छ। समाजवाद जन्माउने जनताले हो।' पार्टीहरू जनतासँग जोडिएमात्रै शक्तिशाली हुने उल्लेख गर्दै प्रधानमन्त्री दाहालले समाजवादको तयारीका लागि सरकार, सदन र सडकलाई अधिकतम उपयोग गर्नुपर्ने तर्क गरे। उनले हरेक राजनीतिक दलले जनतालाई केन्द्रमा राख्नुपर्नेमा जोड दिए। यसपटक सुशासन, समृद्धि र सामाजिक न्यायका पक्षमा आगाडि बढ्ने जमर्को गरेको उल्लेख गर्दै उनले पुरानो गठबन्धनबाट जनताको आकांक्षाअनुसार काम हुन नसकेकाले समाजवादको आधार तयार गर्न नयाँ समीकरण बनाएको स्पष्ट पारे। नेपालको राष्ट्रिय स्वाधीनतालाई सुदृढ गर्ने उद्देश्यका साथ समाजवादको आधार तयार गर्न आफूले पछिल्लो कदम चालेको स्पष्ट पार्दै प्रधानमन्त्री दाहालले जनतालाई डेलिभरी दिनेगरी काम गरेर यसको औचित्य पुष्टि गर्नुपर्ने बताए।"
प्रधानमन्त्रीको प्रस्तावमा रेशमको जवाफ सुदूरमा पाँचैजना मन्त्रीलाई निरन्तरता दिएमा समर्थनबारे सोच्न सकिन्छ,"काठमाडौं : प्रधानमन्त्री पुष्पकमल दाहालले नागरिक उन्मुक्ति पार्टीका संरक्षक रेशम चौधरी र अध्यक्ष रञ्जिता श्रेष्ठसँग छुट्टाछुट्टै भेटवार्ता गरेका छन्। सरकारमा जाने नजाने विषयले रेशमरञ्जिताबीच विवाद भइरहेका बेला प्रधानमन्त्री दाहालले उनीहरूसँग छलफल गरेका हुन्। प्रधानमन्त्री सचिवालयका अनुसार प्रधानमन्त्री दाहालले रञ्जितासँग मंगलबार विहान बालुवाटार भेट गरेका थिए भने रेशमसँग प्रधानमन्त्री कार्यालय सिंहदरवारमा भेट गरेका थिए। प्रधानमन्त्री दाहालले सुदूरपश्चिम र लुम्बिनी सरकारका विषयमा दुवैसँग छलफल गरेका हुन्। प्रधानमन्त्रीले प्रदेश सरकार गठनका लागि दुवै जनासँग सहयोग मागेको स्रोतको भनाइ छ। नागरिक उन्मुक्तिले संघमा प्रधानमन्त्री दाहाललाई समर्थन गरे पनि सुदूरपश्चिम र लुम्बिनीमा कांग्रेस नेतृत्वको सरकारलाई सघाइरहेको छ। सुदूरपश्चिममा नागरिक उन्मुक्तिका ५ जना सांसद मन्त्री बनेका छन् भने लुम्बिनीमा पनि नागरिक उन्मुक्ति सरकारमा सहभागी छ। नागरिक उन्मुक्ति पार्टीका संरक्षक रेशम चौधरीले प्रधानमन्त्री दाहालले सुदूरपश्चिममा मुख्यमन्त्रीको प्रस्ताव गरेको बताए। 'मुख्यमन्त्री लिएर भए पनि प्रदेश सरकारलाई सघाउन प्रधानमन्त्रीजीले प्रस्ताव गर्नुभयो। मैले पार्टीको चैत २३ र २४ गते बस्ने बैठकले जे निर्णय गर्छ, त्यहीअनुसार मात्र अगाडि बढ्ने बताए,' अन्नपूर्णसँग रेशमले भने। रेशमले अहिलेका पाँचजनै मन्त्रीलाई निरन्तरता दिए सुदूरपश्चिम सरकारमा समर्थन गर्ने विषयमा सोच्न सकिने प्रधानमन्त्रीलाई जवाफ दिएका थिए। यसैबीच नागरिक उन्मुक्ति पार्टीमा श्रीमान श्रीमतीबीच विवाद भइरहेका बेला रेशम चौधरीले केन्द्रीय कमिटी बैठक आह्वान गरेका छन्। चैत २३ र २४ गते बस्ने बैठकले संघ र प्रदेशका विषयमा महत्वपूर्ण निर्णय गर्ने बताइएको छ। बैठकमा टीकापुरमा हालै सम्पन्न प्रथम महाधिवेशनबाट निर्वाचन केन्द्रीय सदस्यहरूलाई समेत सहभागी हुन आह्वान गरेको महासचिव गंगाराम चौधरीले बताए।"
दम्पत्ती हत्यामा संलग्नको पहिचान खुलेन,"बेनी : पर्वतको जलजला गाउँपालिका२ दहमा भएको २ जनाको हत्याको अनुसन्धानका लागि तालिमप्राप्त कुकुर परिचालन गरिएको छ । घटनास्थल म्याग्दीको बेनी नगरपालिका९ गलेश्वर बजार नजिकै पर्छ । ६९ वर्षीय सूर्यबहादुर जिसी र उनकी ६७ वर्षीया श्रीमती गमला जिसीको सोमबार राती हत्या भएको हो । जिसी दम्पत्तीको हत्या सम्बन्धी अनुसन्धानका लागि विशेष टोलीका साथै तालिम प्राप्त कुकुर परिचालन गरिएको पर्वतका प्रहरी नायव उपरीक्षक खुमप्रसाद भुषालले बताए । फरेन्सिक टोली आएर अनुसन्धान थालेको छ । संलगनको पहिचान खुलेको छैन, घटनास्थलमा रहेका उपरीक्षक भुषालले भने, अनुसन्धानका लागि तालिम प्राप्त कुकुर पनि प्रयोग गरेका छौं । घटना मुचुल्का गरी शवलाई बेनी अस्पतालमा ल्याइएको छ । घटनास्थललाई सुरक्षित बनाएर तथ्य प्रमाणहरुको खोजी गरिरहेको छ । साँझसम्म जिसी दम्पत्तीको हत्या कसले गरेको हो भन्ने पहिचान नभएको र अनुसन्धान जारी गरेको प्रनाउ भुषालले बताए । दम्पत्तीको हत्या गरी घरको ढोकाको बाहिरबाट चाबी लगाएर भागेको प्रारम्भिक अनुसन्धानबाट खुलेको छ । भेट्न आएका आफन्तले घरमा ताला लगाएको र फोन नउठेपछि बेनीको अस्पताल चोकमा फेन्सी ब्यवसाय गर्ने दम्पत्तीका छोरा रविनलाई खबर गरेका थिए । करिब ८ बजे रबिन घरमा पुग्दा जिसी दम्पत्ती रगताम्मे अवस्थामा भेटिएका थिए । सूर्यबहादुरको शव खाट र गमलाको भुइमा थियो । शरीरमा धारिलो हतियार प्रयोग गरेको देखिन्छ । सूर्यबहादुरले सोमबार राती ९ बजे वडा अध्यक्ष प्रकाश जिसीलाई फोन गरेर घर नजिकै आगलागी भएको जानकारी गराएका थिए । साँझ आगो लागेको खबर गर्नुभएको थियो, उनले भने बिहान घरभित्रै मृत भेटिएको खबर पाउँदा छक्क परे । घटना रहस्यमय छ । मल्लाजदेखि गलेश्वर जाने पैदलमार्गमा पर्ने सूर्यबहादुरको घर नजिकै छिमेकी छैनन् । जिसीका माइला र कान्छा छोरा रोजगारीको लागि दक्षिण कोरीयामा छन् । जेठा छोरा रविनले बेनीमा फेन्सी व्यवसाय गर्छन् । जिसी दम्पत्तीले गाउँमै खेती किसानीका साथै किराना पसल गरेर बसेका थिए । पर्वतको जलजला२ दहमा हत्या गरिएका सूर्यबहादुर र गमला जिसीको घर । तस्बिर : सन्तोष गौतम।"
नेपालले बरोडालाई २७ रनले हरायो,"काठमाडौं : नेपालले बरोडालाई २७ रनले पराजित गरेको छ। निर्धारित ओभरमा अलआउट हुँदै बरोडाले १२९ रनमात्र बनाएपछि नेपाल २७ रनले विजयी भएको हो। बरोडाका लागि भानु पानियाले सर्वाधिक ३८ रन बनाए। त्यस्तै बाबा खानले २७, विष्णु सोलंकीले २५ र अमित पासीले १४ रन बनाए। त्यसअघि नेपालले बरोडालाई १५७ रनको लक्ष्य प्रस्तुत गरेको थियो। भारतको गुजरातस्थित भापीमा भइरहेको टी२० फ्रेन्डसीप प्रतियोगिताअन्तर्गत नेपालले निर्धारित ओभरको खेलमा ६ विकेट गुमाएर १५६ रन बनाएको थियो। नेपालका लागि कुशल मल्लले सर्वाधिक ४० रन बनाए। त्यस्तै सन्दीप जोराले २९, अनिलकुमार साहले २५, रोहितकुमार पौडेलले १८, गुल्शन झाले १३ र कुशल भुर्तेल र आसिफ शेखले ९९ रन बनाए। नेपालले यसअघि गुजरातलाई पराजित गरेको थियो।"
शासकीय स्वरुप र निर्वाचन प्रणाली नबदलेसम्म समाजवाद आउँदैन : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले समाजवादका लागि शासकीय स्वरुप र निर्वाचन प्रणाली बदल्नुपर्ने बताएका छन्। समाजवादी मोर्चाको बृहत् अन्तर्क्रियामा बोल्दै अध्यक्ष यादवले संविधान संशोधन गर्नुपर्ने मागसमेत गरे। 'अहिलेको संविधानमा समाजवाद उन्मुख लेखिए पनि संवैधानिक व्यवस्था समाजवादको बाधक बनेको छ। यसलाई संशोधन गर्नुपर्छ। शासकीय स्वरुप र निर्वाचन प्रणाली बदल्नुपर्छ,' उनले भने। उनले अहिलेको संघीयता पनि अपांग भएको बताए। संघीयतालाई सपांग बनाउन संविधान संशोधन अपरिहार्य रहेको उनको भनाइ छ। 'लोकतन्त्रलाई समावेशी र समानुपातिक लोकतन्त्रमा परिवर्तन गर्नुपर्छ। संविधानमा उन्मुख लेखेरमात्र समाजवाद आउँदैन,' उनले भने, 'अहिले सांसद बन्न निर्वाचनमा करोडौं खर्च गर्नुपर्ने अवस्था छ। त्यसका लागि निर्वाचन प्रणाली बदल्नुपर्छ। सासकीय स्वरुप बदलेर समाजवादको परिभाषा बदल्न जरुरी छ।' उनले विद्यमान जातिवादी र परिवाद पनि समाजवादको बाधक भएको बताए। उनले अहिलेको अनियन्त्रित बजारलाई नियन्त्र नगरेसम्म समाजवाद नआउने बताए।"
फिनल्याण्डको एक विद्यालयमा गोली चल्दा तीन विद्यार्थी घाइते,हेलसिन्की : फिनल्याण्डको राजधानी हेलसिन्की बाहिर भान्ताको एक विद्यालयमा मङ्गलबार एक नाबालिगले गोली चलाउँदा अन्य तीन विद्यार्थी घाइते भएका प्रहरीले जनाएको छ । गोली चलाउने नाबालिगलाई नियन्त्रणमा राखिएको प्रहरीले जनाएको छ । करिब ८०० जना विद्यार्थी र ९० जना कर्मचारी भएको यस विद्यालयमा कक्षा एकदेखि नौसम्म अध्ययन गर्ने ७१५ वर्ष उमेर समूहका बालबालिकाहरू रहेका स्रोतले जनाएको छ । प्रहरीका अनुसार गोलीकाण्डमा बालबालिकाहरू घाइते भएका छन् । प्रहरीलाई बिहान घटनाको जानकारी भएपछि घटनास्थलमा तैनाथ गरिएको थियो भने पछि संदिग्ध र घाइते दुबै नाबालिग भएको पुष्टि गरिएको थियो । गोलीकाण्डपछि भान्ताको सङ्कट समूहको सहर सक्रिय भएको स्थानीय मिडियाले जनाएका छन् । प्रहरीले जनतालाई सङ्कटग्रस्त क्षेत्रबाट टाढा रही सम्भव भएसम्म घरभित्रै बस्न आग्रह गरेको छ । अपरिचितहरूका लागि ढोका नखोल्नसमेत पनि प्रहरीले विज्ञप्तिमार्फत जनतालाई सुचना जारी गरेको छ ।
माओवादी केन्द्रका नेता कालीबहादुर खाम पक्राउ,काठमाडौं : नेकपा माओवादी केन्द्रका नेता कालीबहादुर खाम पक्राउ परेका छन्। एमाले निकट व्यवसायी रामहरि श्रेष्ठ हत्याको मुख्य योजनाकार भनिएका खामलाई ठमेलबाट पक्राउ गरिएको प्रहरी स्रोतले जानकारी दिएको छ। तत्कालीन जनयुद्धका कमाण्डरसमेत रहेका खाममाथि श्रेष्ठको अपहरण गरी हत्या गरेको आरोप छ। माओवादीको केन्द्रीय सदस्यसमेत रहेका उनी फरार रहँदै आएका थिए।
ग्लोबल आइएमई बैंक र अलोइबीच ग्रिन फाइनान्सिङ प्रवर्द्धनका लागि समझदारी,"काठमाडौं : ग्लोबल आइएमई बैंक लिमिटेडले ग्रिन फाइनान्सिङ प्रवर्द्धन गर्न अलोइ प्राइभेट लिमिटेडसँग समझदारी पत्रमा हस्ताक्षर गरेको छ। यस समझदारीपछि ग्लोबल आइएमई बैंकले अलोइको कर्जा अनुगमन प्रणालीलाई प्रयोग गरी विभिन्न क्षेत्रका कर्जासँग सम्बन्धित सेवाहरूको प्रभावकारीरूपमा कार्यान्वयन गर्न सक्नेछ। यस समझदारीले वातावरण मैत्री क्षेत्रमा कर्जा प्रवाह र प्रवर्द्धन गर्न थप मद्दत पुग्ने विश्वास बैंकले लिएको छ। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ्ग सेवा, ६७ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढी सेवा केन्द्र रहेका छन्। ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधा सहितका योजनामार्फत आफ्ना ४६ लाखभन्दा बढी ग्राहकलाई उत्कृष्ट सेवा प्रदान गरी लावाञ्वित गरिरहेको छ। त्यसैगरी बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरेबिया, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
बारामा हुण्डी कारोबारीको आशंका १३ लाख ५० हजार नगदसहित दुई जना पक्राउ,"वीरगन्ज : बारामा श्रोत नखुलेको १३ लाख ५० हजार रुपैयाँसहित दुई जना पक्राउ परेका छन् । पक्राउ पर्नेमा पर्साको पोखरिया नगरपालिका१ बनकटवाका ३४ वर्षीय हरिकिशोर पटेल र बाराको महागढीमाई नगरपालिका१ का ४२ वर्षीय रमेश कुशवाहा रहेका छन् । उनीहरुको साथबाट श्रोत खुल्न नसकेको नेपाली नगद १३ लाख ५० हजार रुपैयाँ बरामद गरिएको बाराका प्रहरी प्रवक्ता प्रहरी नायब उपरीक्षक दधिराम न्यौपानेले जानकारी दिए । न्यौपानेका अनुसार, सोमबार विशेष सूचनाको आधारमा जिल्ला प्रहरी कार्यालय बाराबाट खटिएको प्रहरी टोली भारतीय सीमासँग जोडिएको बाराको विश्रामपुर गाँउपालिका४ मुसहर्वामा पुगेको थियो । उक्त प्रहरी टोलीले भारतबाट नेपाल प्रवेश गर्दै गरेका प्रदेश २०३०१६प२३३७ नम्बरको मोटरसाइकलमा सवार पटेललाई रोकेर चेकजाँच गरेको थियो । त्यस क्रममा उनको साथबाट नेपाली १३ लाख ५० हजार रुपैयाँ बरामद भएको र उक्त रकमको श्रोत खुलाउन नसकेकाले पटेललाई प्रहरीले उक्त रकमसहित नियन्त्रणमा लिएको थियो। उनले दिएको बयानका आधारमा यसमा संलग्न कुशवाहालाई पनि सोमबार नै नियन्त्रणमा लिइएको प्रहरी नायब उपरक्षीक न्यौपानेले जानकारी दिए । पटेलको साथबाट बरामद रकम हुण्डीको कारोबारका लागि ल्याइएको भन्दै प्रहरीले पक्राउ परेका पटेल र कुशवाहा दुवै हुण्डीको कारोबारी भएको प्रहरी नायब उपरीक्षक न्यौपानले बताए । रकमसहित पक्राउ परेका दुवैलाई जिल्ला प्रहरी कार्यालयको हिरासतमा राखेर थप अनुसन्धान भइरहेको न्यौपानेले जानकारी दिए।"
स्याङ्जाका ७३ जनाले त्यागे नागरिकता,"स्याङ्जा : स्याङ्जाका ७३ जनाले युवायुवतीले नेपाली नागरिकता परित्याग गरेका छन्। १३ वर्षको अवधिमा ७३ जना युवायुवतीले नागरिकता त्यागेका हुन्। जिल्ला प्रशासन कार्यालयको तथ्यांक अनुसार विसं २०६७०२०३ देखि २०८०११२७ गतेसम्ममा ७३ जना स्याङ्जालीले विदेशी नागरिक बन्नका लागि नेपाली नागरिकता परित्याग गरेको उल्लेख छ। नेपाली नागरिकता परित्याग गर्नेमा २५ जना महिला र ४८ जना पुरुष छन्। महिलाका तुलनामा पुरुषको संख्या झण्डै दोब्बर छ। नेपाली नागरिकता परित्याग गरी उनीहरूले बेलायत, हङकङ, बेल्जियम, अमेरिका, युगाण्डा, अष्ट्रेलिया,फ्रान्स, जर्मनी, फिनल्याण्ड, न्यूजील्याण्ड, पोर्चुगल, क्यानडा, केन्या, कोरियन, चाइनिज नागरिकता लिएका छन्। स्याङ्जाका प्रमुख जिल्ला अधिकारी सुनिता नेपालका अनुसार,मुख्यतः गैरआवासीय नेपाली नागरिकले नागरिकता लिन पाउने भएपछि एनआरएन नागरिकता लिन र नेपालमै नबस्ने लक्ष्य लिएर नागरिकता परित्यागको गर्नेहरु बढेका हुन्। डीभी, पीआर लिएर विदेश बसेका र विदेशी नागरिकसँग विवाह गरी बसेकाले पनि नागरिकता त्याग गर्ने गरेको प्रजिअ नेपालको भनाइ छ। त्यसो त, विदेशी नागरिकता लिने प्रक्रिया थालेसँगै नेपाली नागरिकता परित्याग गर्नुपर्ने हुन्छ। यसरी नागरिकता त्याग गर्नेमध्ये अमेरिका, अष्ट्रेलिया र यूरोप पुग्नेहरु धेरै छन्। प्रशासनको तथ्यांक अनुसार अमेरिकी नागरिकता प्राप्त गर्नेमा स्याङ्जाका १७ जना छन्। त्यसपछि क्रमश : अष्ट्रेलियाको १५, हङकङ १२, बेलायत ११, कोरियन ३, जर्मनी ३, न्यूजील्याण्ड २, चाइनिज २, पोर्चुगल २ र क्यानडा, केन्या, बेल्जीयम, युगाण्डा, फ्रान्स, फिनल्याण्डका नागरिकता लिने एकएक जना रहेका छन्। विसं २०४० सालदेखि २०७६ सालभित्रमा जारी गरिएका ती नागरिकता सबैभन्दा धेरै यही वर्ष २०८० सालमा ३६ जनाका नागरिकता परित्याग भएको प्रशासनले जनाएको छ। यसैगरी, विसं २०६७ मा २ वटा, २०६८मा ३ वटा, २०७० मा २ वटा, २०७१ मा ३ वटा, २०७२ मा ४ वटा, २०७३ मा ६ वटा, २०७४ मा ६ वटा, २०७५ मा ३ वटा, २०७६ मा एउटा, २०७७ मा ५ वटा, २०७८ मा एउटा र २०७९ मा २ वटा नागरिकता त्याग भएका छन्। २०६९ सालमा भने एउटा पनि नागरिकता त्याग नगरेको पाइएको छ। राजनीतिक अस्थिरता, भ्रष्टाचार, बेरोजगार, शिक्षा र स्वास्थ्यलाई मुख्य कारण देखाउँदै विदेशी मुलुक छिरेका नेपाली नागरिक उतै बस्न चाहेको पाइएको हो। राज्यले आफ्नो नागरिकको शिक्षा, स्वास्थ्य, सुरक्षा, रोजगारको ग्यारेन्टी गर्न नसक्नु विदेश पलायनको प्रमुख कारण रहेको स्याङ्जाबाट केही महिनाअघि अमेरिका पुगेका युवा दिपक वाग्लेको भनाइ छ। उनले भने,भष्ट्राचार नियन्त्रण, शिक्षा, स्वास्थ्य रोजगारका निम्ति यस्तै अवस्था रहीरहे अझै धेरै युवाहरू विदेशिन वाध्य हुनेछन्। अब, युवा शक्ति स्वदेशै रमाउने राज्यको नीति बनाइनुपर्छ। राष्ट्रिय जनगणना २०७८ का अनुसार स्याङ्जाको जनसंख्या २ लाख ५३ हजार २४ जना रहेको छ। गत वर्ष झण्डै १२ हजार जनाले राहदानी लिएका थिए। ती मध्ये अधिकांश युवायुवती रोजगार र अध्ययनका लागि भन्दै विदेशिने गरेका छन्।"
प्री ओपन सेसनमा नेप्से परिसूचक सामान्य अंकले बढ्यो,काठमाडौं : सेयर कारोबार साताको तेस्रो दिन मंगलबार प्री ओपन सेसनमा नेप्से परिसूचक सामान्य अंकले बढेको छ। नेप्से परिसूचक २४७ अंकले बढेर २०१४५४ विन्दुमा पुगेको छ। यो समयमा ३६ स्क्रिप्सको २ हजार ३६० कित्ता सेयर १५ लाख ६४ हजार ९३८ रुपैयाँमा खरिदबिक्री भए। कारोबारमा आएका १७ स्क्रिप्सको मूल्य बढ्दा १७ वटाको घट्यो ।
पर्वतको जलजलामा श्रीमान श्रीमतीको हत्या,बेनी : पर्वतको जलजला गाउँपालिका२ राममन्दिरमा गएराति २ जनाको हत्या भएको छ। घटनास्थल म्याग्दीको बेनी नगरपालिका९ गलेश्वर बजारदेखि कालीगण्डकी पारी रहेको छ। सूर्यबहादुर क्षेत्री र उनकी श्रीमती कमला जिसीको धारिलो हतियार प्रहार गरी हत्या भएको अवस्थामा बिहान भेटिएपछि स्थानीयवासीले प्रहरीलाई खबर गरेका थिए। पर्वतबाट प्रहरी टोली घटनास्थलमा पुगेको छ। एक्लो ठाउँमा रहेको सो घरमा सूर्यबहादुर र उनकी श्रीमती मात्रै बस्थे। लुटपाट गरेर हत्या गरेको हुन सक्ने अनुमान गरिएको छ। घटनास्थलमा प्रहरी टोलीले अनुसन्धान थालेको छ। जनप्रतिनिधि र प्रहरीको साथै मृतकका आफन्तहरू घटनास्थलमा जम्मा भएका छन्।
दलित आन्दोलनका तगारा,"नेपालमा विभेदकारी छुवाछूत प्रथाविरुद्ध र दलित अधिकारका पक्षमा विभिन्न कालखण्डमा भिन्नभिन्न स्वरूपका सामाजिक आन्दोलन हुँदै आएका छन्। मुख्यतया जातीय विभेदविरुद्ध जागरण ल्याउन सफल मानिएको प्रारम्भिक कालखण्डको दलित सामाजिक आन्दोलन पञ्चायतको स्थापनासँगै टुंगिन्छ। पञ्चायती व्यवस्थाको ३० वर्षको अवधिमा भने दलित सामाजिक आन्दोलन गतिहीन र निष्क्रिय हुन पुग्यो। सत्तास्वार्थको कारण दलित छुवाछूतको अन्त्य र अधिकारको मुद्दालाई छाडेर वैयक्तिक लाभका निम्ति दलित संगठनलाई नेताहरूले प्रयोग गरे। भनिन्छ, दलित नेताहरूले राष्ट्रिय पञ्चायतको सदस्य र राज्यमन्त्रीकै लागि पञ्चायतको दासत्वलाई स्वीकार गरे। दलित आन्दोलनलाई भने रछ्यानमा फ्याँकिदिए। अतः दलित नेताहरूको पदलोलुपता र अवसरवादी प्रवृत्तिले पञ्चायतकालभर दलित सामाजिक आन्दोलन कोमामा पुग्यो। उनीहरूको राजाप्रतिको दास मनोवृत्तिले अघिल्लो कालखण्डमा सफलताको बाटोमा अघि बढिरहेको दलित संघर्षको रफ्तारमा पूर्णविराम लाग्यो। बहुदलीय प्रजातन्त्रको हुँदै संघीय लोकतान्त्रिक गणतन्त्रको अवधिसम्म आइपुग्दा दलित आन्दोलनको चरित्र बदलिँदै गएको देखिन्छ। खासगरी सप्तरीमा २०५७ मा चलाइएको सिनोविरुद्धको संघर्ष र २०६३ वादी महिलाद्वारा सञ्चालित संघर्षलाई छाडेर हेर्ने हो भने मूलधारको दलित आन्दोलन धुलिसात् हुन पुगेको छ। अझ भनौं, पछिल्लो कालमा दलित सामाजिक आन्दोलन अझ विभाजित, विकृत र शक्तिहीन बन्दै गयो। समकालीन दलित सामाजिक आन्दोलनमा मूल बाधक शक्तिहरूको बारेमा यहाँ संक्षेपमा विश्लेषण गरिएको छ। दलसम्बद्ध दलित संघसंगठनहरूको सत्तामुखी चरित्र : प्रजातन्त्रको पुनःस्थापनापछि राजनीतिक दलहरूले आफ्ना भ्रातृ संगठन खोल्ने सिलसिलाबद्ध अभियान नै चलाए। सबैजसो राजनीतिक दलहरूले दलित समुदायलाई विभेदबाट मुक्ति गर्न नभै दलित समुदायलाई भोट बैंकका रूपमा प्रयोग गर्ने रणनीति अनुरूप संगठन निर्माण गरेका थिए। त्यसपश्चात् राजनीतिक विचारधारा, सिद्धान्त र कार्यक्रमहरू नै अलगअलग भएका दलसम्बद्ध दलित भ्रातृ संघ संगठनहरूले आफू आबद्ध दलको निर्देशनभन्दा बाहिर गएर दलित आन्दोलन सञ्चालन गर्ने सामर्थ्य राख्न सकेनन्। आफ्नो राजनीतिक दल र दलकै सरकारको विरुद्ध एकीकृत दलित आन्दोलन सञ्चालन गर्ने साहस र ताकत उनीहरूमा देखिएन। बरु दलित अधिकारका सम्बन्धमा कठोर रूपमा उभिँदै आएका राजनीतिक दलहरू माओवादीको दसवर्षे सशस्त्र विद्रोहको शान्तिपूर्ण राजनीतिक अवतरणसँगै भएको बाह्रबुँदे बृहत् शान्ति सम्झौता र संविधानको निर्माणसम्म आइपुग्दा भने दलित अधिकारप्रति सिद्धान्तः लचक देखिए। खासगरी नेकपा (माओवादी)ले सशस्त्र विद्रोहमा दलित सहभागिता वृद्धि गर्न छुवाछूतको अन्त्य र दलित समावेशीकरणको रणनीति अख्तियार गर्नुले दलित समुदायको ठूलो हिस्सा आकर्षित भएको थियो। तब अन्य राजनीतिक दलहरूले दलित मतको संरक्षण गर्ने चुनौतीलाई कसैगरी सामना गर्नैपर्ने बाध्यताका बीच दलित अधिकारका पक्षमा नउभिई धरै पाएनन्। नेपालको संविधान, २०७२ निर्माणताका राजनीतिक दलित संघसंगठनले समानुपातिक समावेशी प्रतिनिधित्वको व्यवस्थालाई कायम राख्दै क्षतिपूर्तिसहितको अग्राधिकारको मुद्दा उठाए। संयुक्त दलित संघर्ष समितिको ब्यानरमा सञ्चालन गरिएको दलित सामाजिक आन्दोलन एकीकृत र बलशाली बन्न सकेन। राजनीतिक दलका भ्रातृ संघसंगठनहरू र गैरसरकारी संघसंस्थाहरूले आआफ्नै नेतृत्वमा सञ्चालन गर्ने रस्साकस्सीका बीच आन्दोलन कमजोर बन्दै गयो। तब राज्यसत्ता र राजनीतिक दलहरूलाई सशक्त दबाब दिने ताकत नराखेसँगै दलित आन्दोलनका एजेन्डाहरूको सम्बोधन राज्यद्वारा हुन सकेन। त्यसपछि नै दलित आन्दोलनलाई घर न घाटको अवस्थामा पुगेको हो। दलित नेताहरू पदीय लाभका निम्ति दलगत स्वार्थ र पार्टी नेतृत्वको निर्देशनका पछि लागे। यसरी दलसम्बद्ध दलित नेताहरूले आम दलितलाई बृहत्तर मुक्तिको भ्रम फैलाउँदै र दलित संघ, संगठनहरूलाई निरन्तर सत्ताको भर्याङ बनाउँदै आइरहेका छन्। यसले दलित मुक्तिको मार्गलाई अवरुद्ध गर्दै लगेको छ। दलित गैरसरकारी संस्थाहरूको द्वैध भूमिका : प्रजातन्त्रको पुनःस्थापनापछि तीन हजारभन्दा बढी दलितसम्बद्ध गैरसरकारी संस्थाहरू खुलेको तथ्यांक भेटिन्छ। राज्यले आर्थिक उदारीकरणको नीति अंगीकार गरेसँगै थुप्रै संख्यामा दलित गैरसकारकारी संस्थाहरू खुले। तर तिनीहरूले दलित आन्दोलनमा योगदान गरेको पाइँदैन। बरु दलित आन्दोलनलाई आर्थिक लाभका लागि विकृत बनाउने कार्यमा दलित गैरसरकारी संस्थाहरूको ठूलो भूमिका रहेको ठानिन्छ। गैरसरकारी संस्थाहरू सामाजिक सचेतना, आयआर्जनमूलक, सीपमूलक र ससाना पूर्वाधारहरूको विकासमा केन्द्रित हुँदै आए। त्यससँगै गैससहरूले समुदायमा सामाजिक जागरण र रोजगारी प्रदान गर्ने कार्यमा आफूलाई केन्द्रित गरे। तर सुधारवादी प्रवृत्तिको सामाजिक अभियानले दलित आन्दोलनलाई रत्तिभर योगदान गर्ने कुरै भएन। बरु, दलित गैरसरकारी संस्थाहरूले आन्दोलनको गति शिथिल र निष्क्रिय देखिएको मौकामा राज्यसत्ता र राजनीतिक दलका अघि आफूलाई दलित आन्दोलनको मूल नेतृत्वकर्ताको रूपमा जबर्जस्त उभ्याउने कार्य गरे। वैयक्तिक लाभका लागि दलहरूको फेरो पक्रँदै र राजनीतिक रङ बदल्दै आफ्नै नेतृत्वमा आन्दोलन अघि बढाउने प्रयास गरेको पाइन्छ। दलित गैससहरूले दलित आन्दोलनलाई अन्तर्राष्ट्रियकरण गरेको दाबी गरे पनि त्यसको प्रभाव शून्यप्रायः छ। गैरसरकारी संस्थाहरूमा दलित समुदायका शिक्षितहरूले आकर्षक रोजगारी प्राप्त गर्ने, सञ्चालकहरूले आर्थिक लाभ लिने र कार्यक्रमका सहभागीहरूले सामाजिक अन्तत्र्रिया गर्ने अवसर प्राप्त गर्नेबाहेक सारभूत परिवर्तन ल्याएको देखिँदैन। त्यससँगै, दलित गैरसरकारी संस्थामा संलग्न अधिकारीहरूले कुनै न कुनै राजनीतिक दलसँग आबद्ध रहेर राजनीतिक सत्ता र शक्तिको सौदाबाजी गरेको देखिन्छ। बरु राष्ट्रियअन्तर्राष्ट्रिय गैससहरूमा बौद्धिक र शिक्षित दलितजनको पलायनताले दलित सामाजिक आन्दोलनलाई क्षति पुर्याएको छ। दलित गैरसरकारी संस्थाहरूले आफूलाई नागरिक समाजको प्रतिनिधि भनेर दाबी गरे पनि राज्यसत्ता र राजनीतिक दलहरूले उनीहरूको कार्यप्रकृति र भूमिकाका आधारमा बिचौलियाको संज्ञा दिने गरेका छन्। दलित मुक्तिको नाममा देखिएको डलरमोह र कमाउ प्रवृत्तिले उनीहरूको वास्तविक चरित्र र व्यवहार उदांगिएको छ। अन्त्यमा : राजनीतिक दल, दलित भ्रातृ संघसंगठन र दलित गैरसरकारी संस्थाहरूको बहुस्वार्थले गिजोलिएको दलित सामाजिक आन्दोलनको शक्ति निरन्तर क्षयीकरण हुँदै जानु बिडम्बनापूर्ण छ। दलित समुदायले उठाएका मुख्य एजेन्डाहरूको संविधानमा सम्बोधन नहुनु र लिपिबद्ध भएका दलित अधिकारहरूको कार्यान्वयनको पक्ष असाध्यै निष्प्रभावी देखिनुले पुनः शक्तिशाली र निर्णायक दलित आन्दोलन सञ्चालन गरिनुपर्ने आवश्यकता देखिन्छ। यद्यपि एकीकृत र सबल दलित आन्दोलन सञ्चालन गर्न दलित संघ, संगठनहरू तयार नदेखिनु आफैंमा दुर्भाग्यपूर्ण छ। कारण प्रस्ट छ, उनीहरूमा आफ्नै मालिकका विरुद्धमा दास मानसिकता बोकेर आन्दोलन सञ्चालन गर्ने ताकत र औकात देखिँदैन। बलशाली र निर्णायक आन्दोलन नयाँ वैचारिक दृष्टिकोण, सशक्त स्वतन्त्र साझा संगठन र राजनीतिक दलको ट्याग नलागेका बौद्धिकजनको सामूहिक नेतृत्वबाट मात्रै सम्भव छ। भुइँ तहका उत्पीडित दलितको नाममा दलको फेरो समातेर सत्ताशक्ति हत्याउने र गैरसरकारी संस्थाका नाममा आर्थिक उपार्जन गर्ने कार्यबाट बृहत्तर दलित मुक्ति कहिल्यै र कसैगरी सम्भव छैन।"
"अख्तियार राजनीतिक प्रतिशोधको औजार भयो, खारेज गरौं : अमरेश कुमार सिंह","काठमाडौं : स्वतन्त्र सांसद अमरेश कुमार सिंहले अख्तियार दुरूपयोग अनुसन्धान आयोग खारेज गर्न माग गरेका छन्। मंगलबार प्रतिनिधिसभा बैठकमा बोल्दै सांसद सिंहले अख्तियार राजनीतिक प्रतिशोधको औजार बनेको भन्दै खारेज गर्न माग गरेका हुन्। उनले सरकार र राजनीतिक दलको रवैयाका कारण कर्मचारीले काम गर्न छोडेको बताए। अख्तियारले भ्रष्टाचार मुद्दामा नेता,मन्त्री,प्रधानमन्त्रीलाई छुन नसकेको उनको आरोप छ। राजनीतिक दलका नेताहरूले भ्रष्टाचार गरेपनि त्यसको मारमा कर्मचारीहरू पर्ने गरेको भन्दै अख्तियारको काम नभएको उनको भनाइ छ। 'यो देशमा अख्तियार बन्द गर्नुपर्छ । किन भने यहाँ एउटा सदनबाट ऐन पास गर्नु पर्यो कि जतिसुकै ठूला भ्रष्टाचार हुन् या साना भ्रष्टाचार किन नहोस् । त्यसमा नेता र मन्त्रीहरूलाई छुनु हुँदैन। अरबौंको भ्रष्टाचार कर्मचारीको हैसियतले हुनैसक्दैन। सरकार र राजनीतिक दलका रवैयाका कारण कर्मचारीले काम गर्न छोडिसकेका छन्। भ्रष्टाचार गर्ने नेता,मन्त्री ,प्रधानमन्त्री तर मुद्दा लाग्ने कर्मचारी यो अख्तियार दलको भागबण्डाबाट बनेको छ,'उनले भने,'दलको नेताले भनेपछि उसले मुद्दा लगाउँदैन। ' उनले भ्रष्टाचार मु्द्दामा अदालतले पनि नेताहरूलाई छुन नसकेको आरोप लगाए। प्रधानमन्त्रीले मन्त्रीलाई नै लुट्नका लागि लाइसेन्स दिने गरेको बताउँदै उनले यो ढंगले देश अगाडि बढ्न नसक्ने बताए। राजनीतिक दलका कारण नेपाल कानुनी राज्यको उपहास बनेको उनको भनाइ छ। उनले सरकारप्रति जनताको विश्वास घट्दै गएको दावी गरे।"
कानुन कार्यान्वयन नहुँदा अपराधमा वृद्धि,"व्यक्तिको आत्मसुरक्षाका लागि हातहतियार राख्न पाउने छुट कानुनले दिएको छ। तर, लाइसेन्स प्राप्त निजी हतियारको प्रयोग र दुरुपयोगको विषयमा राज्यले निरन्तर निगरानी गर्नुपर्छ। समाजमा अपराध बढ्नुमा विभिन्न तत्वहरूले काम गरिरहेका हुन्छन्। कसले हतियार राख्न पाउने र कसले नपाउने भन्ने विषयमा हरेक राज्यको बेग्लाबेग्लै नीति हुन्छन्। तर, समाजमा जथाभावी हतियार राख्न लाइसेन्स दिने प्रचलनले भने असर र प्रभाव पक्कै पार्छ। मुलुकी अपराध संहिता निर्माण गर्ने बेलामा हामीले विभिन्न क्षेत्रका व्यक्तिहरूसँग लामो छलफल र अन्तरक्रिया गरेका थियौं। व्यक्तिगत सुरक्षाका लागि हातहतियार राख्ने विषयमा बेग्लै ऐन भएको अवस्थामा उक्त ऐनअनुसार नै हुन्छ भन्ने परिकल्पना हाम्रो हो। निजी हतियारलाई राज्यले सजिलै वैध बनाउँदा विभिन्न देशहरूमा अपराध मौलाएको अवस्था छ। पछिल्लो समय गैरकानुनी हतियारको दुरुपयोगबाट हुने अपराध पनि बढ्दो छ। ऐनअनुसार नै इजाजत दिएका हतियार सरकारले प्रत्येक वर्ष चेकजाँच गर्ने, सम्बन्धित व्यक्तिसँग भए नभएको निर्क्योल गर्नुपर्ने आवश्यक छ। कानुनको कार्यान्वयन कडाइका साथ गर्ने काम राज्यको हो। (प्रधानांग, फौजदारी कानुनका जानकार हुन्।)"
बागमती प्रदेशमा मन्त्रिपरिषद् विस्तार,"मकवानपुर : बागमती प्रदेशका मुख्यमन्त्री शालिकराम जम्कट्टेलले मन्त्रिपरिषद् विस्तार गरेका छन्। मुख्यमन्त्री जम्कट्टेलको सिफारिसमा नेपाल कम्युनिष्ट पार्टी (एकीकृत समाजवादी)का प्रदेशसभा सदस्य रमा आलेमगरलाई प्रदेश प्रमुख यादवचन्द्र शर्माले बिनाविभागीय मन्त्री नियुक्त गरेका हुन्। बागमती प्रदेशका प्रमुख शर्माले नवनियुक्त मन्त्री आलेमगरलाई आजै पद तथा गोपनीयताको शपथ गराएका छन्। मुख्यमन्त्री जम्कट्टेलले आगामी एक साताभित्र मन्त्रिपरिषद् विस्तार एवं कार्यविभाजन गरिने बताए। शपथ ग्रहण समारोहमा मुख्यमन्त्री जम्कट्टेल, सभामुख भुवनकुमार पाठक, उपसभामुख अप्सरा चापागाईं, मन्त्रीहरू र विभिन्न राजनीतिक दलका नेता तथा विभिन्न मन्त्रालयका सचिव सहभागी थिए। नवनियुक्त मन्त्री आलेमगर काठमाडौं क्षेत्र नं १० (२) बाट प्रदेशसभा सदस्य निर्वाचित भएका हुन्।"
रेशम पक्षका दुई प्रदेश अध्यक्ष पार्टीबाट निष्कासित,काठमाडौं : नागरिक उन्मुक्तिले गण्डकी र बागमती प्रदेश अध्यक्षलाई पार्टीबाट निष्कासित गरेको छ। पार्टी अध्यक्ष रञ्जिता श्रेष्ठले गण्डकीका अध्यक्ष राजन गुरुङ र बागमतीका अध्यक्ष दीपबहादुर योञ्जनलाई पत्र पठाएर निष्कासित गरेको जानकारी दिएकी छन्। पार्टी महासचिव गंगाराम चौधरीले कारबाहीको पत्र पठाएको पुष्टि गरे। संस्थापक सदस्य रमेश विक र टीकापुर नगरपालिकाका मेयरसमेत रहेका रामलाल डंगौरालाई कुटपिट गरेको भन्दै अध्यक्ष रञ्जिताले कारबाही गरेकी हुन्। गुरुङ र योञ्जन रेशम चौधरी पक्षका हुन्। सरकारमा जाने नजाने विषयमा विवाद हुँदा सोमबार पार्टी कार्यालय अनामनगरमा कुटपिट भएको थियो। संस्थापक सदस्य रमेश विकले पत्रकार सम्मेलन गरेरै रेशम चौधरीले ज्यान मार्ने धम्की दिएको बताएका थिए। सुदूरपश्चिम सरकार तलमाथि भए हत्या हुनसक्ने धम्की दिएको उनको भनाइ छ। त्यस्तै रेशमले गुण्डाहरू लगाएर अभद्र व्यवहार गरेको उनले बताए। यता रेशम चौधरीले वादविवाद भए पनि आफूले त्यस्तो धम्की नदिएको बताए। रञ्जिताले पद लोलुपताका कारण पार्टी बर्बाद पारेको उनको भनाइ छ। रेशमले तीन महिनादेखि खाना खानसमेत नसकेको र आत्महत्या गर्ने परिस्थितिको सिर्जना भएको बताएका थिए। सरकारमा जाने नजाने विषयमा श्रीमान श्रीमतीबीच चर्को मतभेद रहेको छ। रेशम चौधरीले यस विषयको छिनोफानो गर्न शुक्रबार बैठक बोलाएका छन्।
सुदूरपश्चिमका मुख्यमन्त्री शाहले बिहीबार विश्वासको मत लिने,"धनगढी : सुदूरपश्चिमका मुख्यमन्त्री कमल बहादुर शाहले बिहीबार विश्वासको मत लिने भएका छन्। विश्वासको मतका लागि संसद बोलाई दिन मुख्यमन्त्री तथा मन्त्रिपरिषदको कार्यालयले सभामुखलाई आज पत्र पठाएको छ। बिहीबार विश्वासको मत लिने भनेर मुख्यमन्त्रीज्युको पत्र आएको छ। बिहीबार संसद बोलाउने तयारी भइरहेको छ सभामुख भीम बहादुर भण्डारीले भने। नेकपा माओवादी केन्द्र र समाजवादीले समर्थन फिर्ता लिएपछि मुख्यमन्त्री शाह फागुनको २३ गतेदेखि अल्पमतमा परेका थिए। १८ प्रदेश सभा सदस्य रहेको कांग्रेसलाई नागरिक उन्मुक्तिका ७ जना र एक जना स्वतन्त्र गरी २६ जनाको समर्थन कायमै छ। ५३ प्रदेश सभा सदस्य रहेको सुदूरपश्चिममा उनलाई बहुमतका लागि २७ प्रदेश सभा सदस्यको संख्या पुग्नुपर्छ। नागरिक उन्मुक्तिभित्र मुख्यमन्त्री शाहलाई विश्वासको मत दिने र नदिने भन्दै मत विभाजन देखिएको छ। मुख्यमन्त्री शाहले आज काठमाडौंमा उन्मुक्तिका अध्यक्ष रञ्जिता श्रेष्ठ चौधरी र संरक्षक रेशमलाल चौधरीसँग भेटघाट गर्ने तयारी गरेका छन्। नागरिक उन्मुक्तिका ७ जनाले उनलाई समर्थन गर्ने निर्णय गर्यो भने राप्रपा र स्वतन्त्रले पनि मुख्यमन्त्री शाहलाई समर्थन गर्न सक्ने सम्भावना देखिएको छ। तर नागरिक उन्मुक्तिका एक जना प्रदेश सभा सदस्य पनि अनुपस्थित भएमा शाहको बहुमत पुग्दैन। सुदूरपश्चिम प्रदेश सभामा कांग्रेसका १८ (एक जनाको निधन), माओवादीका सभामुख सहित ११, नेकपा एमालेका उपसभामुख सहित १०, नागरिक उन्मुक्तिका ७, समाजवादीका ४, राप्रपा १ र स्वतन्त्र १ गरी ५२ प्रदेश सभा सदस्य छन्। नागरिक उन्मुक्तिभित्र सरकारमा जाने र नजाने दुई गुट देखिएपछि प्रदेश सरकार कसले बनाउने भन्नेमा टुंगो भने छैन।"
कृषि : समृद्धिको आधार,"कृषि क्षेत्र नेपालको अर्थतन्त्रको मेरुदण्डको रूपमा छ। नेपालका ६२ प्रतिशत परिवार कृषि कार्यमा लागेको र ६७ प्रतिशत जनसंख्या कृषक परिवारभित्र पर्ने तथ्यांकले देखाउँछ। नेपाली समाज कृषि समाज हो। तर, बिडम्बना नै भन्नुपर्छ ४५ प्रतिशत कृषक परिवारलाई मात्रै कृषि उत्पादनबाट भएको आम्दानीले वर्षैभरि खान पुगेको देखिन्छ। ७९ प्रतिशत कृषकको मुख्य पेसा कृषि नै रहेको छ। संयुक्त राष्ट्र खाद्य एवं कृषि संगठन (एफएओ) का अनुसार विश्व जनसंख्याको ६७ प्रतिशत हिस्सा कृषि क्षेत्रमा निर्भर छ। विश्व अर्थतन्त्रमा कृषि एवं पशुपालन उद्योगको योगदान ३९ प्रतिशत रहेको आकलन गरिन्छ। पछिल्ला केही वर्षयता विश्व अर्थतन्त्रको विकासमा कृषि क्षेत्रको भूमिकामा महत्त्वपूर्ण प्रगति भएको छ। तर, नेपालको कृषि निर्वाहमुखीमै सीमित रहेका कारण अर्थतन्त्रमा यथोचित योगदान गर्न सकेको छैन। कुल गार्हस्थ्य उत्पादनमा कृषि क्षेत्रको योगदान क्रमशः घट्दै गएको छ भने अन्य क्षेत्रको योगदान बढ्दै गएको छ। वार्षिक जनसंख्या वृद्धिदरसँग कृषि उत्पादन र उत्पादकत्व वृद्धिको तालमेल मिल्न नसक्दा कृषि उपजमा मुलुकको निर्भरता बढ्दै गएको छ। नेपालको कृषि क्षेत्रमा परम्परागत खेती प्रणाली, मनसुनमा अत्यधिक निर्भरता, सीमित प्रकृतिका बाली, बजारको अभाव, कृषिसम्बन्धी ज्ञानको कमी, पर्याप्त पूर्वाधारको कमीलगायतका चुनौती छन्। नेपालको कृषि क्षेत्रका मुख्य समस्याहरू उत्पादित कृषि उपजहरू बजारसम्म पुर्याउन भरपर्दो पूर्वाधारको अभाव, नवीन प्रविधिको अभाव, ऋणको उपलब्धता नहुनु, जमिनको खण्डीकरण, सिँचाइको अभाव, सरकारी अनुदानको कमी आदि हुन्। कृषकले आफ्नो उत्पादनको उचित मूल्य पाउन सकेका छैनन् भने कतिपय अवस्थामा लगानीसमेत उठ्न सकेको हुँदैन। त्यसैले कृषिमा किसानको रुचि छैन। कृषकको लागि बाध्यताको पेसा बन्न पुगेको छ, कृषि। कृषि मजदुरले आफ्नो परिश्रमको उचित मूल्न पाउन सकेका छैनन्। त्यसैले नेपालको कृषि क्षेत्र मजदुरको अभाव भोग्न बाध्य छ भने नेपाली युवा खाडीमा पसिना बगाउन बाध्य छन्। कृषि पेसालाई सम्मानित बनाई युवा जनशक्तिलाई श्रम, सीप तथा पुँजीसहित कृषि क्षेत्रमा आकर्षित गर्न नसक्दा बेरोजगारीलाई कृषि क्षेत्रले पर्याप्त सम्बोधन गर्न सकेको छैन न त कृषिमा प्रगति हुन सकेको छ। कृषि विकास रणनीति (सन् २०१५२०३५) ले कृषि तथा पशुपक्षीजन्य उत्पादनको व्यवसायीकरण, यान्त्रीकरण र विविधीकरण गरी यस क्षेत्रलाई प्रतिस्पर्धी बनाउन जोड दिएको छ। १५औं योजनामा कृषि क्षेत्रको औद्योगीकरणका माध्यमबाट थप रोजगारी सिर्जना गरी आयआर्जन, गरिबी निवारण तथा आयात व्यवस्थापनका सम्बन्धमा व्यवस्था गरिएको छ। कृषि विकास रणनीति कार्यान्वयनको सहयोगी परियोजनाको रूपमा २०७३७४ देखि लागू हुने गरी १० वर्ष अवधिको लागि प्रधानमन्त्री कृषि आधुनिकीकरण परियोजना सञ्चालनमा ल्याइएको छ। हरेक वर्षको नीति तथा कार्यक्रम, बजेट, योजना, सरकारको घोषणाहरूमा कृषिलाई प्राथमिकता राख्दै कृषिबाट समृद्धि भन्न कहिल्यै छुटाइँदैन तर कृषिमा प्रगतिको गति शून्य प्रायः छ। कृषि क्षेत्रको आधुनिकीकरण, व्यावसायीकरण र औद्योगीकरण सरकारको घोषणा, पार्टीका नारा र नेताका भाषणमा सीमित छ। विप्रेषणले आम नेपालीको खाना र घरबार चलेको छ। तर, हाम्रो खेतबारी बाँझै छ। सरकारले कृषि क्षेत्रको विकासका लागि ल्याएका कतिपय कार्यक्रमबाट वास्तविक किसान लाभान्वित हुन सकेका छैनन्। बिचौलिया र टाठाबाठाले मात्रै फाइदा लिइरहेछन्। कुल कृषक परिवारको ४ प्रतिशत परिवार मात्रै कृषि बिमाबाट लाभान्वित हुन सकेको छ। ५५ प्रतिशत क्षेत्रफलमा सिँचाइ सुविधा पुगेको र तीन प्रतिशत कृषक परिवारले माटो परीक्षण गराएको तथ्यांकले देखाउँछ। कृषक परिवारका ६ प्रतिशत सदस्यहरूले औपचारिक कृषि तालिम लिएका छन्। जमिनको खण्डीकरणका कारण उत्पादकत्व घट्दै गएको छ। कृषक परिवारको संख्या बढ्दै गएको छ भने खेती गरिने जमिनको क्षेत्रफल घट्दै गएको छ। पछिल्लो समय आधुनिक कृषि भनिरहे पनि भूगोलअनुसार आधुनिक कृषि औजारको उपयोग हुन सकेको छैन। खेतीपातीको बेलामा सधैं बिउ र मलखादको अभाव हुने गरेको छ। जनशक्तिको अभाव पनि उत्तिकै छ। किसानको सीप विकास हुन सकेको छैन। सीप विकासको लागि तालिम प्रदान गर्न सकिएको छैन न त खेती गरिएको स्थानमा प्राविधिक सेवा नै उपलब्ध गराउन सकिएको छ। किसानले अभावै अभाव झेल्नु परेको कारण समयमा खेतीपाती गर्न सकेका छैनन्। परिणामस्वरूप उत्पादनमा समस्या आउने गरेको छ। मौसमी अनिश्चितताको कारण कृषि क्षेत्र झन् प्रभावित भएको छ र बहुआयामिक प्रभाव परेको छ। नयाँ प्रविधिको प्रयोग र आधुनिक विज्ञानबाट कृषियोग्य जमिन कम रहेका केही देश राम्ररी लाभान्वित भएको पाइन्छ। जापान, अमेरिका, जर्मनी, अस्ट्रेलिया, ब्राजिललगायतका देशहरूले कृषिमा १०१५ प्रतिशत मानिस मात्र सहभागी हुँदा पनि लगभग ५० प्रतिशतभन्दा बढी कृषिजन्य सामग्री निर्यात गर्न सफल भएका छन्। यो आधुनिक कृषि प्रणालीबाट सम्भव भएको हो। नेपालको कुल खेतीयोग्य जमिन ३० लाख ९१ हजार हेक्टर रहेको छ। २२ लाख १८ हजार हेक्टर जग्गामा मात्र अहिले कृषिकार्य गरिएको छ भने बहुसंख्यक जनसंख्या कृषि कार्यमा नै लागेका छन्। यतिको खेतीयोग्य जमिन हाम्रो करिब तीन करोड जनसंख्याको लागि पर्याप्त रहेको छ। तर, नेपाल कृषि उपजमा आत्मनिर्भर हुन सकेको छैन। नेपाल, जहाँको माटोमा सबै खालको खेतीपाती गर्न सकिन्छ। भौगोलिक दृष्टिकोणले उच्च हिमाली क्षेत्र, पहाड र तराई भएकाले जुनसुकै उत्पादन लिन सम्भव छ। उच्च हिमाली क्षेत्रमा याक, भेडा, बाख्रा र फलफूल उत्पादनको प्रशस्त सम्भावना छ भने पहाडमा गेडागुडी, कफी, चिया, फुल, बाख्रा, कुखुरा र तराईमा धान, गहुँ, आलु, तरकारी, दूध, पोल्ट्रीलगायतका उत्पादन सम्भव छ। दलहन र तेलहन उत्पादनको सम्भावना उत्तिकै छ। तर, नेपाल कृषि उपजमा आत्मनिर्भर हुने गरी अधिकांश कृषि उपजको उत्पादन गर्न सकेको छैन। कृषि क्षेत्रको विकास र विस्तारबाट गरिबी निवारण, खाद्य सुरक्षा, आर्थिक वृद्धि एवं आर्थिक विकास सम्भव छ। विकसित तथा विकासशील दुवैखाले मुलुकको अर्थतन्त्रमा कृषि क्षेत्रको महत्त्वपूर्ण भूमिका रहन्छ। कृषि क्षेत्र विश्वभर नै खाद्यान्न, रोजगारी र आयको स्रोत रहिआएको छ। नेपालको कृषि क्षेत्रले दुई तिहाई जनसंख्यालाई रोजगारी प्रदान गर्न सक्छ। ग्रामीण क्षेत्रमा बसोबास गर्ने नेपालीको उन्नति तथा समुन्नतिको आधार कृषि क्षेत्र नै रहेको छ। समृद्धि प्राप्त गर्न युवा जनशक्तिलाई कृषिमा आकर्षित गर्न अत्यन्त जरुरी छ। त्यसका लागि कृषिमा रूपान्तरणको खाँचो छ।"
"सहकारी प्रकरणमा रास्वपाका नेताहरूको नाम आउनु, प्रचारबाजी मात्रै : गृहमन्त्री","काठमाडौं : उपप्रधान एवं गृहमन्त्री रवि लामिछानेले सदनमा उठेका विषयहरूको जवाफ सदनमै उभिएर दिन पाउनुपर्ने बताएका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै लामिछानले सहकारी लगायतका विषयमा सदनमा उठेका प्रश्नको जवाफ सदनमा दिने अवसर पाउनुपर्ने बताएका हु्न् । लोकतन्त्रमा प्रतिपक्षीले आफूलाई लागेका कुराहरू सदनमा उठाउन पाउनुपर्ने विषयलाई आफूले सम्मान गर्ने भन्दै उनले आफूले पनि सदनमा नै त्यसको जवाफ दिने अवसर पाउनुपर्ने बताए । लामिछानले गृहमन्त्रालयको काम कारवाही,बिपत व्यवस्थापनको तयारी,भूकम्पपीडितको पुर्नवासलगायतका विषयमा समेत आफूले जवाफ दिन चाहिरहेको जिकिर गरे। उनले जाहेरी दिँदैमा सदनमा सबै विषयमा छानविन गर्न संसदीय समितिको आवश्यक नरहेको धारणा राखे। रास्वपा सभापति समेत रहेका लामिछानेले पार्टीका अन्य नेताहरूको पनि सहकारी प्रकरणमा नाम जोडिएको विषयमा प्रचारबाजी मात्रै भएको तर्क गरे। कसैमाथि प्रश्न उठ्दैमा आतिनुपर्ने अवस्था नरहेको उनको भनाइ छ । आजै प्रमुख प्रतिपक्षी दल नेपाली कांग्रेसका सांसद रामकृष्ण यादवले संसद बैठकमा सहकारी प्रकरणमा गृहमन्त्रीसँगै रास्वपाका उपसभापति समेत रहेका श्रममन्त्री डीपी अर्याल र सहमहामन्त्री कविन्द्र बुर्लाकोटीको नाम आएको भन्दै उनीहरूमाथि छानबिन हुनुपर्ने माग गरेका थिए।"
पत्रकारिता क्षेत्रलाई थप विकसित र समृद्ध बनाउन सरकार प्रतिबद्ध : मन्त्री शर्मा,"काठमाडौं : सञ्चार तथा सूचना प्रविधिमन्त्री रेखा शर्माले मुलुकमा भएको परिवर्तनको रक्षा र विकास गर्दै जनताको जीवनमा परिवर्तन ल्याउनु अबको प्रमुख कार्यभार भएको बताएकी छन्। मंगलबार काठमाडौंमा रेडियो नेपालको ७४०औं वार्षिकोत्सव समारोहलाई सम्बोधन गर्दै मन्त्री शर्माले जनयुद्ध, जनआन्दोलनलगायत संघर्षको फलस्वरुप नेपालमा ठूलो राजनीतिक परिवर्तन आएको भन्दै राजनीतिक परिवर्तनको जगमा जनताको जीवनमा परिवर्तन ल्याउनु अबको प्रमुख कार्यभार भएको बताएकी हुन्। मन्त्री शर्माले लोकतन्त्र, संघीयता, गणतन्त्र, धर्मनिरपेक्षता र समावेशी, समानुपातिक प्रतिनिधित्व ऐतिहासिक उपलब्धि भएका बताइन् । उनले विगतका गौरवमय संघर्षको जगमा बनेको नेपालको संविधानले प्रत्याभूत गरेको पूर्ण प्रेस स्वतन्त्रतालाई संरक्षण गर्दै पत्रकारिता क्षेत्रलाई थप विकसित, व्यावसायिक र समृद्ध बनाउन सरकार प्रतिबद्ध रहेको बताइन्। हाल समाजमा देखा पर्न खोजिरहेका उच्छृङ्खल र अराजक प्रवृत्तिलाई निरुत्साहित गर्ने खालका सामग्री उत्पादन तथा प्रसारण प्रकाशनमा जोड दिन आवश्यक रहेको उनको भनाइ छ। त्यस्तै उनले बदलिएको व्यवस्थाअनुकूल जनताको अवस्था बदल्न रेडियो नेपालले अझै विविधतापूर्ण सामग्री उत्पादन र प्रसारण गर्नतिर ध्यान दिन आवश्यक रहेको उनको भनाइ छ। कार्यक्रममा रेडियो नेपालमा २५ वर्ष सेवा गरेका कर्मचारीलाई दिर्घसेवा पदक प्रदान गरिएको थियो ।"
नयाँ वर्षमा रेड्मी नोट १३ सिरिजमा आकर्षक अफरहरू,"काठमाडौं : ग्लोबल टेक्नोलोजी लिडर शाओमीले नयाँ वर्षका अवसरमा नयाँ सालनयाँ नोट नामक विशेष अफर लिएर आएको छ। जसअन्तर्गत ग्राहकहरूले रेड्मी बड्स ४ एक्टिभ फ्रि मा र रेड्मी वाच ३ एक्टिभ आकर्षक डिस्काउन्टमा प्राप्त गर्न सक्नेछन्। रेड्मी नोट १३ प्रो वा रेड्मी नोट १३ प्रो ५ जि को खरिदमा ग्राहकहरूले रेड्मी बड्स ४ एक्टिभ निःशुल्क वा रेड्मी वाच ३ एक्टिभ ३ हजार ४९९ रुपैयाँ छुट मूल्यमा प्राप्त गर्न सक्नेछन् जसको वास्तविक मुल्य ५ हजार ६९९ हो। त्यसैगरी रेडमी नोट १३ खरिद गर्दा भने ग्राहकहरूले रेड्मी बड्स ४ एक्टिभ निःशुल्क पाउनेछन्। यस अफरले नेपाली बजारमा उच्च गुणस्तरीय, पहुँचयोग्य प्रविधि प्रदान गर्ने शाओमीको आफ्नो प्रतिबद्धतालाई निरन्तरता दिएको कम्पनीले जनाएको छ। नयाँ अफरका बारेमा चर्चा गर्दै शाओमी नेपालका कन्ट्री जनरल म्यानेजर मनु मनस्वीले भने, हामी आफ्ना ग्राहकवर्गका लागि नयाँ वर्षको अवसर पारेर नयाँ अफरहरू ल्याउन पाउँदा निकै खुसी छौं। रेड्मी नोट १३ मार्फत हामी नविन प्रविधिको पहुँच ग्राहकहरूमा पुर्याउन खोजिरहेका छौं हामीलाई आशा छ यी अफरहरूले हाम्रा ग्राहकहरूलाई रेड्मी नोट सिरिजका स्मार्टफोन खरिद गर्न प्रेरित गर्नेछ। रेड्मी १३ नोट सिरिज अन्तर्गत तिन प्रकारका फोनहरू उपलब्ध छन् रेड्मी नोट १३, रेड्मी नोट १३ प्रो र रेड्मी नोट १३ प्रो प्लस ५ जि। ६ जिबि र्याम १२८ जिबी स्टोरेज र ८ जिबि र्याम २५६ जिबी स्टोरेज गरी दुई प्रकारमा उपलब्ध रहेको रेड्मी नोट १३ मा १२० हर्जको एमोलेड डिस्पले, इनडिस्प्ले फिङ्गर प्रिन्ट सेन्सर, १०८ मेगापिक्सेल ट्रिपल एआई क्यामरा सहित उपलब्ध छ। त्यसैगरी रेड्मी नोट १३ प्रो मा इनडिस्प्ले फिङ्गर सेन्सर, २०० मेगापिक्सेल क्यामरा र शक्तिशाली हेलियो जि ९९ अल्ट्रा प्रोसेसर सहित ८ २५६ जिबी स्टोरेज र १२ जिबि ५१२ जिबी स्टोरेज गरी दुई भेरियन्टमा उपलब्ध छ। रेड्मी नोट १३ प्रो प्लस ५ जि मा भने २०० मेगापिक्सेल ट्रिपल क्यामेरा, कर्भड् डिस्प्ले, आइपी ६८ रेतिंग भएको हुदा धुलो र पानीबाट पनि बचाउँदछ र १२० वाटको चार्जर सहित ८ २५६ जिबी स्टोरेज र १२ जिबि ५१२ जिबी स्टोरेज गरी दुई भेरियन्टमा उपलब्ध छ। शाओमीको यो अफर सिमित अवधिको लागि मात्र उपलब्ध छ। चैत्र १९ गतेबाट सुरु हुने यो अफरको फाईदा उठाउनका लागि ग्राहक महानुभावहरूले वैशाख ९ गते भित्र नजिकैको एमआई स्टोर र शाओमीको आधिकारिक रिटेल स्टोरमा उपलब्ध छ। मूल्य तथा उपलब्धताः रेड्मी नोट १३: मूल्यः रु २४,९९९ (६१२८ जिबि), रु २७,९९९ (८२५६ जिबि) मिडनाइट ब्ल्याक, मिन्ट ग्रीन र आइस ब्लू रेड्मी नोट १३ प्रोः मूल्यः रु ३४,९९९ (८२५६ जिबि), रु ३९,९९९ (१२५१२ जिबि) मिडनाइट ब्ल्याक, फरेस्ट ग्रीन र ल्याभेन्डर पर्पल रेड्मी नोट १३ प्रो प्लस ५ जिः मूल्यः रु ४७,९९९ (८२५६ जिबि), रु ५२,९९९ (१२५१२ जिबि) मिडनाइट ब्ल्याक, मुनलईट ह्वाइट र औरोरा पर्पल विशेष अफरः रेड्मी नोट १३ सिरिजका कुनै पनि स्र्माटफोनको खरिदमा ग्राहकवर्गले रेड्मी बड्स ४ एक्टिभ निःशुल्क प्राप्त गर्न सक्नेछन्। साथै रेडमी नोट १३ प्रो वा रेड्मी नोट १३ प्रो प्लस ५ जि को खरिदमा ग्राहकहरूले रेड्मी बड्स ४ एक्टिभ निःशुल्क वा रेड्मी वाच ३ एक्टिभ ३,४९९ छुट मूल्यमा प्राप्त गर्न सक्नेछन् जसको वास्तविक मुल्य ५,६९९ हो।"
कांग्रेसले सदनमा उठाएको विषयलाई सरकारले कमजोर नठानोस् : सांसद यादव,"काठमाडौं : प्रमुख प्रतिपक्षी दल नेपाली कांग्रेसका सांसद रामकृष्ण यादवले सहकारी प्रकरणमा मुछिएका उपप्रधानमन्त्री एवं गृहमन्त्री रवि लामिछानेले आफूमाथि छानबिन गर्न सहयोग गर्नुपर्ने बताएका छन्। मंगलबार प्रतिनिधिसभा बैठकमा बोल्दै सांसद यादवले विषय उठिसकेकाले गृहमन्त्री लामिछानले छानबिनमा सहयोग गर्नुपर्ने धारणा व्यक्त गरेका हुन्। उनले जिम्मेवार पार्टी कांग्रेसले गृहमन्त्रीमाथि सदनमा उठाइएको विषयलाई कमजोर नठान्न चेतावनी समेत दिए। उनले भने,'गृहमन्त्रीमाथि छानबिन हुनुपर्ने थुप्रै कारण छन्। हामीले जिम्मेवार ढंगले सदनमा कुरा उठाएका हौं। कांग्रेसको संसदीय अनुशासन र गरिमालाई कमजोरको रुपमा नठानियोस्।' उनले रास्वपाका अन्य नेताहरू पनि सहकारी ठगी प्रकरणमा जोडिएको कुरा बाहिर आएको बताए। रास्वपाका उपसभापति समेत रहेका श्रममन्त्री डीपी अर्याल र सहमहामन्त्री कविन्द्र बुर्लाकोटी पनि सहकारी ठगी प्रकरणमा मुछिएको भन्दै उनीहरूमाथि पनि छानबिन हुनुपर्ने माग गरे। 'सरकारले यी विषयलाई कमजोर नसोचोस्। संसद् पूर्ण अवरोध हुने वातारण सृजना नहोस्,'उनले भने,' सहकारीसँग जेजति विषय जोडिएर आएका छन् तीमाथि अनुसन्धान गर्न संसदीय छानबिन समिति बनाएर अगाडी बढौं।' यादवले आफूहरूले संसद र सडकमा उठाइएका विषयमा सरकारले सुन्दै नसुनेको आरोप लगाए। उनले सदन र सरकारप्रति जनताको अविश्वास बढ्दै गएको उल्लेख गरे। सरकारसँग काम गर्ने ढंग नै नभएको उनले तर्क गरे। 'सरकार बोल्छ एउटा, कुरा गर्छ अर्को । सरकार र सदनप्रति आमनागरिकको अविश्वास बढिरहेको छ,'उनले भने,'यसैले छानबिन समिति गठन गरौं।' लामिछाने सञ्चारकर्मीका रुपमा आवद्ध हुँदाका बखत गोर्खा मिडिया प्रालिमा हुँदा सहकारीबाट ८० करोड ऋण लिएको र नतिरिएको विषयमा नैतिकताका आधारमा गृहमन्त्रीले पदबाट राजीनामा दिनुपर्ने माग गरे। उनले सरकारबाटै अनुसन्धान प्रभावित पार्ने काम भएकाले कांग्रेसले निरन्तर संसदीय छानबिन समितिको माग उठाइरहने स्पष्ट पारे।"
चोरीको मोटरसाइकल र स्कुटीसहित दुई युवक पक्राउ,वीरगन्ज : वीरगन्जबाट प्रहरीले चोरीको मोटरसाइकल र स्कुटीसहित दुई जनालाई पक्राउ गरेको छ। पक्राउ पर्नेमा वीरगन्ज महानगरपालिका४ विर्ताका २६ वर्षीय विजय गोसाई र वडा नम्बर २६ अठराहा सुगौलीका २५ वर्षीय सरफराज अन्सारी रहेका छन्। दुवै जनालाई वडा प्रहरी कार्यालय विर्ताका प्रहरी निरीक्षक पुष्कर बोगटी नेतृत्वको टोलीले सोमबार बेलुकी चोरीको मोटरसाइकल र स्कुटीसहित पक्राउ गरेको हो। प्रहरी निरीक्षक बोगटीका अनुसार गत शुक्रबार वीरगन्ज१० आदर्शनगरस्थित पूजन होटल अगाडि पार्किङ गरी राखिएको बीआर ०५ ए एम ०७९२ नम्बरको मोटरसाइलक चोरी भएको थियो। होटलकै रिसेप्सनमा कार्यरत कर्मचारीको उक्त मोटरसाइकल चोरी भएपछि खोजतलास गर्ने क्रममा प्रहरीले उक्त मोटरसाइलक चलाउँदै गरेको अवस्थामा गोसाईलाई सोमबार बेलुकी प्रहरीले नियन्त्रणमा लिएका थिए। पक्राउ परेका गोसाईले उक्त मोटरसाइकल अन्सारीले दिएको बयान दिएपछि सोमबार बेलुकी नै प्रहरीले अन्सारीलाई नियन्त्रणमा लिएको प्रहरी निरीक्षक बोगटीले जानकारी दिए। अन्सारीको साथबाट पनि चोरीकै ना १६ प २५२६ नम्बरको स्कुटी बरामद भएको बोगटीले बताए। दुवैलाई चोरीको मोटरसाइकल र स्कुटीसहित नियन्त्रणमा लिएर आवश्यक कारबाहीका लागि मंगलबार जिल्ला प्रहरी कार्यालय पर्सामा बुझाइएको बोगटीले जानकारी दिए।
प्रतिनिधिसभा बैठक : तीनजना मन्त्रीले जवाफ दिँदै,"काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा वन तथा वातावरण मन्त्रालय,संस्कृति,पर्यटन तथा नागरिक उड्डयन मन्त्रालय र उर्जा ,जलस्रोत तथा सिँचाई मन्त्रालयसम्बन्धी मौखिक प्रश्नहरूको सम्बन्धित मन्त्रीले जवाफ दिने कार्यसूची छ। सभामुख देवराज घिमिरेले प्रतिनिधिसभा अन्तरगतको विषयगत समितिहरूमा सदस्यहरूको नाम हेरफेर गर्ने दैनिक कार्यसूचीमा उल्लेख छ। यसैगरी उपप्रधानमन्त्री एवं परराष्ट्र मन्त्री नारायणप्रसाद श्रेष्ठले 'विमस्टेक वडापत्रको प्रावधानमाथि सदनमा छलफल गरियोस्' भन्ने प्रस्ताव प्रस्तुत गर्नेछन्। त्यसपछि परराष्ट्रमन्त्री श्रेष्ठले विमस्टेक वडापत्रलाई अनुमोदन गरियोस् भन्ने प्रस्ताव प्रस्तुत गर्ने कार्यसूची छ। कानुन,न्याय तथा संसदीय मामिला मन्त्री पदम गिरीले राष्ट्रिय सभामा उत्पत्ति भएको विधायक सम्बन्धी विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची छ।"
बाघ संरक्षणको माग गर्दै काठमाडौंमा प्रदर्शन,काठमाडौं : पशु प्रेमीले पर्सा राष्ट्रिय निकुञ्जको खोरमा भएका बाघको मृत्युको विरोधमा बालुवाटारस्थित प्रकृति विश्व कोष कार्यालय अगाडि प्रर्दश गरेका छन् । विभिन्न जनावरको शोषण गरेको भन्दै प्रदर्शन गरेका हुन् । चितवनबाट उद्धार गरी ल्याएको ८ वर्षको वयस्क भाले बाघको पर्सा राष्ट्रिय निकुञ्जको खोरमा शुक्रबार मृत्यु भएको थियो। पछिल्लो ५ महिनामाको अवधिमा निकुञ्जको खोरमै तीनवटा बाघको मृत्यु भएको छ । निकुञ्जले साँघुरो खोरमा बाघ राख्दै आएको बस्न अनुकूल वातावरण नभएपछि बिरामी भएर मृत्यु भएको उनीहरुको भनाइ छ। पर्सा राष्ट्रिय निकुञ्जका प्रमुख संरक्षण अधिकृत रामचन्द्र खतिवडाले उद्धार गरेर ल्याइएको बाघलाई लामो समय खोरमा राख्नुपर्दा बिरामी भएर मरेको बताए।
डिजिटल सिस्टमप्रति सरकार जिम्मेवार छैन : प्रदीप पौडेल,"काठमाडौं : नेपाली कांग्रेस सांसद प्रदीप पौडेलले डिजिटल सिस्टमप्रति सरकार जिम्मेवार नभएको आरोप लगाएका छन्। प्रतिनिधिसभा बैठकमा बोल्दै सांसद पौडेलले डिजिटल सिस्टमप्रति सरकार उदासिन हुँदा जनताले पटकपटक दु:ख पाइरहेको बताए। 'गत बिहीबार र शुक्रबार हाम्रो प्रतिनिधिसभा र राष्ट्रियसभाको वेभसाइट नै डाउन भयो। बिहीबार त्रिभुवन अन्तर्राष्ट्रिय विमानस्थलको अध्यागमन विभागको सर्भर डाउन भयो। सयौं यात्रु करिब ४ घण्टा लाइनमा बस्नुपर्यो। जसले गर्दा रातिका उडान सबै प्रभावित भए। सोही दिन भन्सार विभागको सर्भर डाउन हुँदा पाँच घण्टा काम अवरुद्ध भयो। आजको मुख्य सम्पत्ति भनेको डेटा हो। राज्यले आफ्नो डाटाको सुरक्षा गर्न सक्दैन भने आम नागरिकको डेटाको सुरक्षा कसरी गर्न सक्छ ?,'उनले भने, 'हाम्रो डिजिटल सिस्टमप्रति सरकार प्रतिवद्ध छैन भन्ने कुरा स्पष्ट देखिएको छ। यसले हाम्रो मात्रै नभए अन्तर्राष्ट्रिय जगतमा नेपालको पनि बेइजति गराएको छ।' डिजिटल प्रविधि भित्र्याउन सफल भएपनि त्यसको सुरक्षा दिन नसकेको उनको भनाइ छ।"
आमाबुबा गुमाएकी झापाकी रानीलाई छात्रवृति,"झापा : सशस्त्र प्रहरी बल नेपालले झापा गौरीगञ्जकी मुसहर समुदायकी रानी रिषिदेवलाई छात्रवृत्ति प्रदान गरेको छ। २३ औं सशस्त्र प्रहरी दिवसमा घोषणा गरिएको कल्याणकारी कार्यक्रममा सीमावासीसँग सशस्त्रको सहकार्य अभियानअन्तर्गत झापा गौरीगंज गाउँपालिका४ की गौरिया प्रावि कक्षा ३ मा अध्ययनरत मेहनती र जेहेन्दार छात्रा रानीलाई एपिएफ स्कुलमा कक्षा १० सम्म निःशुल्क अध्ययन गर्ने छात्रवृत्ति प्रदान गरिएको हो। सोमबार एक कार्यक्रमका बीच सशस्त्र प्रहरी बल नेपाल सीमा सुरक्षा विभागका विभागीय प्रमुख तथा सशस्त्र प्रहरी अतिरिक्त महानिरीक्षक नारायणदत्त पौड्यालले रानीलाई छात्रवृत्ति प्रदान गरेका हुन्। अति विपन्न परिवारका बुबाआमा समेत गुमाएकी हाल दिदी भिनाजुसँग बस्दै आएकी रानीलाई सङ्गठनले छनौट गरी छात्रवृत्ति प्रदान गरेको जनाइएको छ। संगठनले नेपालमै पहिलो पटक झापाबाट छात्रवृत्ति कार्यक्रमको सुरुवात गरेको सशस्त्र प्रहरी बल नेपाल नम्बर २ गण झापाका गणपति तथा प्रहरी उपरीक्षक कवीन्द्र राईले जानकारी दिए। आमाबुबा गुमाएकी रानीको आगामी शैक्षिक यात्रा एपीएफ स्कुल हुने उनको भनाइ छ। साथै सोही कार्यक्रममा अति विपन्न १५० जना विद्यार्थीहरूलाई शैक्षिक सामग्री र र विद्यालयलाई २ थान खेलकुद सामग्री वितरण गरिएको उनले बताए। कार्यक्रममा सशस्त्र प्रहरी बल नेपाल नं १ बराह बाहिनी मुख्यालय सुनसरीका सशस्त्र प्रहरी नायव महानिरीक्षक अन्जनीकुमार पोखरेलले देशको अन्तर्राष्ट्रिय सिमानाको सुरक्षा गर्ने कार्यलाई सशस्त्र प्रहरी बल, नेपालले उच्च प्राथमिकतामा राखी कार्य सम्पादन गर्दै आइरहेको बताए। यसलाई थप प्रभावकारी बनाउन सीमा इलाकामा बसोबास गर्ने स्थानीय जनताको साथ र सहयोग अपरिहार्य रहने बताउँदै उनले भने, सीमा बासी जनताको दैनिक जीवनमा सरोकार राख्ने विविध विषयमा सशस्त्र प्रहरीको संलग्नता भएमा सुमधुर सम्बन्ध स्थापित भई सहज र सुरक्षित वातावरण सृजना हुने छ। नागरिकसँगको निरन्तर सम्पर्क र समन्वय भएमा राजश्व चुहावट तथा सीमा अपराध नियन्त्रण गर्न सहज हुने उनको भनाई छ। यसअघि सशस्त्र प्रहरी बल नेपाल नम्बर २ गण झापाले सीमावासीसँग सशस्त्र प्रहरी कार्यक्रम अन्तर्गत गत चैत ७ गतेबाट मेचीनगर नगरपालिका १ स्थित तिरिङ्गबाट संयुक्त पैदल यात्रा सुरु गरेको थियो। यो कार्यक्रममा गणले निरन्तरता दिँदै आएको छ।"
समाजवादी मोर्चा अर्थ राजनीतिक अन्तरविरोधको उपज : विप्लव,"काठमाडौं : नेकपाका महासचिव नेत्र विक्रम चन्द (विप्लव )ले समाजवादी मोर्चा नेपालको अर्थ राजनीतिक अन्तरविरोधको उपज भएको बताएका छन्। समाजवादी मोर्चाको बृहत् अन्तरक्रिया कार्यक्रममा बोल्दै नेता विप्लवले समाजवादी मोर्चा अर्थ राजनीतिक अन्तरविरोधको उपज भएको बताएका हुन्। ध्रुवीकृत हुँदै गएको विश्वको प्रभाव पनि मोर्चा निर्माणमा परेको उनको भनाइ छ। उनले नेपाली समाज अभूतपूर्व ढुंगले ध्रुविकृत भइरहेको उल्लेख गरे। 'समाजवादी मोर्चा नेपाल आजको नेपालको अर्थ राजनीतिक अन्तरविरोधको उपज हो। आजको भूमण्डलिकृत विश्व र एउटा ध्रुवीकृत हुँदै गरेको विश्वको प्रभाव पनि यो मोर्चा निर्माणमा परेको छ। नेपालको राजनीति र त्यसमा झेलिरहेका समस्याहरू र लिएका उपलब्धी र अगाडि देखिएका संभावनाहरूको बीचबाट आज हामीहरू देख्छौं कि आज नेपाली समाज अभूतवपूर्व ढंगले ध्रुवीकृत भइरहेको छ। यो हुनु पनि पर्छ,'उनले भने,'राजनीतिक क्रान्ति निरन्तरतामा अगाडि जानुपर्छ र यसको नियम नै यही हो।' पुरानो अर्थसम्बन्धमाथि नयाँ अर्थसम्बन्धले र नयाँ अर्थतन्त्रले पुरानोमाथि अवरोध गरिरहने र त्यहाँ संघर्ष भइरहने उनको भनाइ छ। राजनीतिक प्रवृत्तिको हिसाबमा पनि पश्चगामी र यथास्थितिवादीसँग अग्रगामी र परिवर्तितहरूका बीचमा पनि संघर्ष चलिरहने उनले बताए। विप्लवले सबै कुरा सहन सकिने तर निराशालाई थेग्न नसकिने धारणा व्यक्त गरे। उनले भने,' सबै कुरा थेग्न सक्दैनौं। निराशा गलत हो। निराशा मृत्यु हो। निराशालाई जीवनमा बदल्न सक्ने ताकत नेपाली समाजवादमा छ। आजको दलाल पुँजीबादलाई नेपाली विशिष्टको समाजवादीमा रुपान्तरण गर्न आवश्यक भएको छ। ' नेकपा माओवादी केन्द्र,एकीकृत समाजवादी ,जनता समाजवादी र नेत्रविक्रम चन्द मोर्चामा सामेल छन्।"
"कांग्रेसको कार्यसम्पादन समितिको बैठक बस्दै, उपनिर्वाचनका लागि उम्मेदवार टुंगो लगाउने",काठमाडौं : नेपाली कांग्रेसको केन्द्रीय कार्यसम्पादन समितिको बैठक आज बस्दै छ। बैठक सभापति शेरबहादुर देउवाको निजी निवास बुढानीलकण्ठमा बस्दै छ। इलाम र बझाङमा हुन लागेको उपनिर्वाचनमा उम्मेदवार छान्नका लागि बैठक बस्न लागेको हो। बैठकअघि उम्मेदवारका विषयमा कांग्रेस पदाधिकारीहरूले सोमबार छलफल गरेका छन्। महामन्त्री विश्वप्रकाश शर्माले ३० वर्षपछि इलाम२ मा कांग्रेसलाई जित्ने अवसर भएको ब्रिफिङ गरेका थिए। इलाम र बझाङमा वैशाख १५ गते उपनिर्वाचन हुँदै छ।
बसको ठक्करबाट महिलाको मृत्यु,दोलखा : विगु गाउँपालिका३ बुलुङकी वृद्धा महिलाको बसको ठक्करबाट मृत्यु भएको छ। ७४ वर्षीया नेतर्नी लामाको बसको ठक्करबाट मृत्यु भएको हो। काठमाडौंबाट विगुको बुलुङतर्फ जाँदै गरेको बा ३ ख ६३७४ नम्बरको रोल्वालिङ यातायातको बसले ठक्कर दिएपछि उनको घटनास्थल मै मृत्यु भएको दोलखा प्रहरीले जनाएको छ। विगु गाउँपालिका४ को फिस्टेढुंगाबाट घर फर्किने क्रममा लामालाई बसले ठक्कर दिएको जिल्ला प्रहरी कार्यालय दोलखाका प्रहरी प्रवक्ता एवं प्रहरी निरीक्षक जीवन श्रेष्ठले जानकारी दिए। प्रहरीका अनुसार चालक कालिञ्चोक गाउँपालिका४ का २६ वर्षीय नारायण बुढाथोकी रहेका छन्। उनलाई पक्राउ गरी सिगटी इलाका प्रहरी कार्यालय सिगटिमा राखिएको छ। बस चालकले बसको ठक्करबाट मृत्यु नभएको दाबी गरेका छन् भने मृतकका आफन्तले बस कै ठक्करबाट मृत्यु भएको दाबी गरेका छन्। पक्राउ परेका उनीमाथि थप अनुसन्धान भइरहेको प्रहरीले जनाएको छ। प्रहरीका अनुसार शव घटनास्थलमा नै रहेको छ।
"नियतिको खेल, परिवारकै किरिया गर्दै बबिता","गोरखा : कलेजो र पित्तथैलीको क्यान्सरसँग १३ महिना लामो लडाइँ हारेपछि श्रीमान् शंकर रोकाको गत शुक्रबार निधन भयो। पशुपति आर्यघाटमा उनको दाहसंस्कार सकेर फर्कने क्रममा शनिबार बिहान ७ बजे त्रिशूलीमा ट्याक्सी खस्दा सासू आमासहित परिवारका पाँच जनाको मृत्यु भयो। बुबालाई दागबत्ती दिएर फर्केका एक मात्र सन्तान १८ वर्षका विवश रोका पनि सोही ट्याक्सी दुर्घटनामा परी बेपत्ता छन्। अकल्पनीय बज्रपात खेपिरहेकी परिवारकी एकमात्र जीवित सदस्य बबिता रोका अहिले काजकिरियामा छिन्। उनी शंकरकी अर्धांगिनी हुन्। परिवारका सबै गुमेपछि भाउजू एक्लै बाँकी हुनुहुन्छ। उहाँ नै किरिया बस्नुभएको छ, देवर नाता पर्ने स्थानीय विकास रोका भन्छन्, किरिया बस्न हामी दाजुभाइ खलक सबै तयार थियौं, तर भाउजूले आफैं किरिया बस्छु भनेपछि अरू बोल्ने कुरै भएन। अस्ति शनिबारदेखि आजसम्म तीन दिन भयो उहाँ परम्पराअनुसार सेतो पहिरनमा किरिया बसिरहनु भएको छ। घरमूली शंकरका पिता दिलबहादुर रोका पनि १५ वर्षअघि दिवंगत भइसकेकाले उनको परिवारको विरासत ३६ वर्षकी बबिताले काँध थाप्नु परेको छ। दुर्घटनामा मृतक शंकरकी आमा जुनकिरी रोका, जुनकिरीकी जेठी छोरी हरिमाया उपरकोटी, हरिमायाका आठ वर्षका छोरा आगमन, कान्छी छोरी अञ्जना र ज्वाइँ अर्जुन सिर्मलको मृत्यु भएको थियो। जुनकिरीकी एक मात्र छोरा शंकर र शंकरका एक मात्र सन्तान विवश हुन्। मृत्यु भएका पाँचै जनाको शनिबार राति रामशाहघाटमा संयुक्त दाहसंस्कार गरिएको थियो। परिवार कोही पनि बाँकी नरहेपछि उनकी सासूआमा जुनकिरीलाई देवर हरिबहादुर रोकाले दागबत्ती दिएको विकास रोकाले बताए। किरिया बस्ने क्रममा बबिता हराइरहेका छोरा विवशलाई सम्झेर भक्कानिने गर्छिन्। श्रीमान् सम्झेर होला, सासूलाई सम्झेर होला। त्योभन्दा अझ छोरा हराइरहेको छ। अहिलेसम्म फेला पार्न सकिएको छैन। यस्तैयस्तै सम्झेर होला, भाउजू बेलाबेला भक्कानिनुहुन्छ, विकासले भने। विवशको खोजीमा पौवाखेतका १० जनाको टोली दैनिक पालो लगाएर त्रिशूलीको किनारै किनार ओहोरदोहोर गरिरहन्छन्। तीनदिन भयो खोजेको खोज्यै छौं। फेला पारेका छैनौं, अर्का स्थानीय सागर रोका भन्छन्, यसअघि यस्तै हराएका मान्छे खोजेका अनुभवीहरू चार दिनमा पाखामा उतार्छ भन्छन्, भोलि त पाइन्छ कि भन्ने आशा छ। पितृशोकमा रहेका विवश कक्षा १२ को परीक्षाको तयारी गरिरहेका थिए।"
म्याद नाघेका खाद्य सामग्री जफत,"म्याग्दी : म्याग्दीको अन्नपूर्ण गाउँपालिकाका ग्रामीण भेगमा उपभोगको म्याद नाघेका खाद्य तथा पेय पदार्थ बिक्री भएको भेटिएपछि तिनलाई जफत गरिएको छ। सोमबार अन्नपूर्ण६ घार र खिवाङ क्षेत्रका पसलहरूमा गरिएको अनुगमनको क्रममा म्याद नाघेका सामान बिक्री भएको पाइएपछि ती जफत गरिएको हो। गाउँपालिकाका उपाध्यक्ष एवं उपभोक्ता हित संरक्षण समितिका संयोजक दिवाकुमारी तिलिजा पुनको नेतृत्वमा गाउँपालिकाका कर्मचारी, पर्यटन तथा उद्योग कार्यालय, प्रहरी, उद्योग वाणिज्य संघ अन्नपूर्ण इकाईका प्रतिनिधि लगायतका टोलीले घार र खिवाङ क्षेत्रका पसलको अनुगमन गरेको थियो। अनुगमन टोलीले उपभोगको म्याद नाघेका खाने तेल, मैदा, सुजी, मसला, चियापत्ति, चाउचाउ, बिस्कुट, कोक, फेन्टा, स्प्राइट, बियरलगायत ७५ हजारभन्दा बढीका खाद्य र पेय पदार्थ जफत गरेको गाउँपालिकाका उपाध्यक्ष पुनले बताइन्। उपाध्यक्ष पुनका अनुसार मूल्यअभिवृद्धि कर (भ्याट) र व्यक्तिगत खाता नम्बर (प्यान) नलिइकन व्यवसाय सञ्चालन गरेका तथा अनुमतिबिना मदिरा र सुर्तीजन्य पदार्थको बिक्री गरेकाहरूलाई सचेत गराइएको छ।"
सडक दुर्घटनाको भयावह,"काठमाडौंबाट गोरखा जाँदै गरेको ट्याक्सी शनिबार त्रिशूली नदीमा खस्यो। एउटै परिवारका पाँच सदस्यले ज्यान गुमाए। त्यसै दिन पोखरामा गुडिरहेको बस सडकबाट बल्ड्याङ खाँदै खस्यो र तल्लो सडकमा पुगेर ठडियो। लगत्तै आइतबार कास्कीको भदौरेमा सडकबाट जिप खस्यो। दुई जनाले मृत्युवरण गरे। दिनहुँ सडक दुर्घटनामा कसै न कसैले ज्यान गुमाइरहेकै छ। सरकारी तथ्यांकले नै भन्छ सडक यातायातका साधनको दुर्घटनामा दैनिक सात जनाले ज्यान गुमाउँछन्। अकालमा कुनै पनि नागरिकको ज्यान जानु हुँदैन, झन् दुर्घटनामा त हुँदै हुँदैन। दुर्घटनाले ज्यानमात्रै लिँदैन, अंगभंग पनि बनाउँछ। घाइते बनाएर जीवनभर कामै गर्न नसक्ने पनि बनाउँछ। एउटा परिवार र समाजलाई मात्रै होइन, त्यो देशकै लागि नोक्सानी हो। नेपालमा जति पनि सडक छ, गतिलो छैन। एक त कालोपत्रे गरेको सडक कम छ, त्यही कालोपत्रेको पनि स्तर छैन। भत्कनु, बिग्रनु बेलामा मर्मत नहुनु र सडकमै आहाल जम्नु सामान्य जस्तै छ। त्यसमाथि सडक यातायात गुडाउने शैली र संस्कारको पनि उत्तिकै कमी नेपालीमा छ। एक त सार्वजनिक यातायातका साधन हाँक्ने चालकमध्ये अधिकतर शैक्षिक योग्यताको कमी छ। चेतनाको अभाव छ। अवस्थ प्रतिस्पर्धाले गर्दा अस्वस्थ हँकाइले पनि दुर्घटना निम्तिरहेको छ। मादक पदार्थ सेवनलगायत कारण पनि सडक दुर्घटनासँग जोडिन्छन्। तर राज्यले सडक सुरक्षाको कुनै कार्यक्रम बनाउँदैन। सरकार केवल सडक यति निर्माण गर्यौं भनेर नापो सुनाउँछ, तर त्यसको स्तर र त्यहाँ यातायात सञ्चालन र नियमनमा कुनै ख्याल गर्दैन। सडक यातायात दुर्घटनाको भयावह हेर्दा सरकार संवेदनशील हुनै पर्नेछ। सडक सुरक्षाको देशव्यापी अभियान चलाउन जरुरी छ। सडक पूर्वाधारहरूलाई सुरक्षित बनाउने र साधन सञ्चालनको संस्कार बसाउन सकिएन भने दुर्घटना कम हुँदैन। नागरिकले अकालमा ज्यान गुमाइरहनुपर्छ। ट्राफिक नियमको पालना नेपालमा निकै फितलो छ। जरिबाना असुलीमा ट्राफिक प्रहरीको जति तदारुकता देखिन्छ, सचेतना बढाउने काममा भने ध्यान अत्यन्तै न्यून छ। दोष कसैले गरोस् र कारबाही गरुँ भन्ने भन्दा पनि दोष र कमजोरी नहुने वातावरण सिर्जना गर्ने दायित्व राज्यको हो।"
"कर्णालीमा एमाले, सुदूरपश्चिममा समाजवादीलाई मुख्यमन्त्री","काठमाडौं : सत्ता गठबन्धन दलले कर्णालीमा एमाले र सुदूरपश्चिममा एकीकृत समाजवादीलाई मुख्यमन्त्री दिने सहमति गरेको छ। त्यसैगरी बागमती प्रदेशमा पनि आलोपालोको दोस्रो चरणमा समाजवादीको मुख्यमन्त्री हुने तय भएको छ। हाल बागमतीमा माओवादीले सरकारको नेतृत्व गरिरहेको छ। प्रधानमन्त्री निवास बालुवाटारमा सोमबार बसेको सत्ता गठबन्धनको बैठकले एकीकृत समाजवादीलाई सुदूरपश्चिम र बागमतीको नेतृत्व दिने सहमति भएको सरकारका एक मन्त्रीले जानकारी दिए। सुदूरपश्चिममा तत्काल र बागमतीमा दोस्रो चरणमा एकीकृत समाजवादी पार्टीले सरकारको नेतृत्व गर्ने सहमति भएको छ। आलोपालोमा मुख्यमन्त्री पाउने सहमतिपछि नेकपा एसले नेकपा माओवादी केन्द्रको संसदीय दलका नेतासमेत रहेका जम्कट्टेललाई बागमती प्रदेशका मुख्यमन्त्रीमा विश्वासको मत दिने सहमति भएको थियो। सहमति भएपछि बागमती प्रदेशसभामा विश्वासको मत दिने निर्णय नेकपा एसले गरेको हो। बागमतीमा नेकपा एसका ७ जना सांसद छन्। सातमध्ये एक प्रदेशमा मुख्यमन्त्री नपाए बागमतीमा विश्वासको मत नदिने नेकपा एसले आफ्नो अडान राख्दै आएको थियो। गठबन्धनबीच एक वर्ष जम्कट्टेलले नै सरकार चलाउने र बाँकी अवधिमा नेकपा एमाले र एसले मुख्यमन्त्री चलाउने सहमति गठबन्धनभित्र भएको बालुवाटार स्रोतले जानकारी दिएको छ। केन्द्रमा सत्ता समीकरण फेरबदल भएपछि कांग्रेसको समर्थनमा मुख्यमन्त्री बनेका जम्कट्टेलले पुनः विश्वासको मत लिएका हुन्। बागमती प्रदेशसभा बैठकमा जम्कट्टेलले आफूलाई प्रदेशसभाको विश्वास छ भनी राखेको प्रस्तावको पक्षमा ५६ जनाले मतदान गरेका थिए। उनलाई आफ्नो दल माओवादी केन्द्रका २१, नेकपा एमालेका २७, नेकपा एकीकृत समाजवादीका ७ र हाम्रो नेपाली पार्टीका १ जना सांसदले विश्वासको मत दिएका हुन्। नेपाली कांग्रेस र नेपाल मजदुर किसान पार्टीले विपक्षमा मतदान गरेको छ भने राप्रपा तटस्थ रहेको छ। प्रदेशसभामा बैठकमा १ सय ८ जना सदस्य सहभागी थिए। विश्वासको मतको विपक्षमा ३७ मत परेको थिए। १५ सांसद तटस्थ बसेका थिए। २५ पुस २०७९ मा मुख्यमन्त्री नियुक्त भएका जम्कट्टेलले सोमबार तेस्रोपटक विश्वासको मत लिएका हुन्। पहिलोपटक ३ माघ २०७९ मा विश्वासको मत लिएका थिए। नेकपा एमाले सरकारबाट बाहिरिएर समर्थन फिर्ता लिएपछि उनले दोस्रोपटक १० चैत २०७९ मा विश्वासको मत लिएका थिए। यसपालिसहित यो तेस्रोपटक विश्वासको मत पाएका हुन्। दुई सदस्यीय सुदूरपश्चिम प्रदेशसभामा कांग्रेसको १८, माओवादी, ११, एमाले १०, नागरिक उन्मुक्ति ७, एकीकृत समाजवादी ४ र राप्रपा र स्वतन्त्र १, १ सांसद छन्। यसअघि प्रधानमन्त्री दाहालले सुदूरपश्चिममा नागरिक उन्मुक्तिलाई मुख्यमन्त्री दिने करिबकरिब अन्तिम निर्णय नै गरिसकेका थिए। उक्त पार्टीमा सोमबारै मात्र देखिएको चर्को विवादका एकीकृत समाजवादीलाई मुख्यमन्त्री दिने निर्णय सत्तागठबन्धनको बैठकले गरेको हो। गठबन्धन दलका २५ र एक स्वतन्त्रलाई सरकारमा सहभागी गराई बहुमत पुर्याउने कसरतमा सत्तागठबन्धन दल छ। सुदूरमा अहिले कांग्रेसका कलमबहादुर शाह मुख्यमन्त्री छन्। त्यस्तै बागमतीमा माओवादीका मुख्यमन्त्री शालिकराम जमकट्टेलले सोमबार विश्वासको मत लिएका छन्। एकीकृत समाजवादीलाई मुख्यमन्त्री र हाम्रो नेपाली पार्टीलाई मन्त्री दिएको छ। हानेपाबाट शैलेन्द्र बज्राचार्य मन्त्री बनिसकेका छन्। ११० सदस्यीय बागमती प्रदेशसभामा सरकारका लागि बहमुत पुर्याउन ५६ सांसद आवश्यक पर्छ। प्रदेशसभामा नयाँ गठबन्धनमा आबद्ध एमालेका २७, माओवादी केन्द्र २१ र एकीकृत समाजवादीका ७ गरी ५५ मत छ। सरकार टिकाउन १ मत आवश्यक छ। जसका कारण हानेपाको समर्थन सरकारलाई आवश्यक परेको हो। प्रदेशसभामा कांग्रेसका ३७, राप्रपाका १३ र नेमकिपाका ३ सांसद छन्। राप्रपा र नेमकिपा भने यो सरकारमा नजाने स्पष्ट पारिसकेका छन्। सत्ता गठबन्धनमा रहेका दलहरूबीच कर्णाली प्रदेश सरकारको नेतृत्व नेकपा एमालेले गर्ने भएको छ। सत्ता गठबन्धनको बैठकले कर्णाली प्रदेश सरकारको नेतृत्व एमालेले लिने सहमति गरेको हो। माओवादी उपमहासचिव जनार्दन शर्माले कर्णालीमा माओवादीकै मुख्यमन्त्रीको निरन्तरता हुनुपर्ने भन्दै दबाब दिँदै आए पनि सत्ता भागबन्डा मिलाउनका लागि प्रधानमन्त्री दाहालले एमालेलाई मुख्यमन्त्री दिएका छन्। ४० सदस्यीय कर्णाली प्रदेशसभामा सरकार बनाउन २१ सांसदको समर्थन आवश्यक पर्छ। प्रदेशसभामा माओवादीका १३, एमालेका १० र एकीकृत सामाजवादीका १ सांसद छन्। त्यस्तै कांग्रेसका १५ र राप्रपाका १ सांसद छन्।"
भवानी क्याम्पस पालुङ्टारमा ईलाइब्रेरी स्थापना,"गोरखा : पालुङटार नगरपालिकामा अवस्थित भवानी बहुमुखी क्याम्पसमा प्रविधिमैत्री पुस्तकालय स्थापना गरिएको छ। करिब ५ हजार अनलाइन र एक हजार ५ सय अफलाइन पुस्तकसहित सो क्याम्पसमा पुस्तकालय स्थापना गरिएको हो। गोरखाको सहिद लखन गाउँपालिका नामजुङ् घर भई हाल जर्मनीमा बसोबास गर्ने रामप्रताप थापाको आर्थिक सहयोग तथा नेपाल लाइब्रेरी फाउन्डेशनको सहकार्यमा भवानी क्याम्पसमा सो पुस्तकालय स्थापना भएको कार्यक्रम संयोजक विनोद पोखरेलले जानकारी दिए। क्याम्पसमा रहेको पुस्तकालयलाई स्तरोन्नति गर्दै कक्ष विस्तार, आधुनिकीकरण र प्रविधिमैत्री बनाइएको पोखरेलको भनाइ छ। नयाँ पुस्तामा किताब पढ्ने बानी हराउँदै गएको छ, अहिले भएका लाइब्रेरीहरूलाई इलाइब्रेरीका रुपमा रुपान्तरण गर्न सकिएन भने यो समस्या बढ्दै जाने देखिन्छ, संयोजक पोखरेल भन्छन्, त्यसैमध्येको एक कोशिश हो यो। यसले पक्कै पनि यहाँका विद्यार्थी मात्रै होइन शिक्षक र स्थानीयलाई समेत नयाँ उर्जा थपेको छ। उनी भवानीका पूर्व विद्यार्थी हुन्। एकवर्ष लगाएर विस्तार गरिएको पुस्तकालयमा अहिले ७ सय पुस्तक थप गरिएको छ भने ४ वटा कम्प्युटरमार्फत करिब ५ हजार भन्दा बढी पुस्तक पढ्न मिल्ने व्यवस्था मिलाइएको छ। नयाँ बनेको लाइब्रेरीको यसै हप्ता सहयोगदाता रामप्रताप थापाले उद्घाटन गरेका छन्। थापा जर्मनका लागि नेपाली महावाणिज्यदुतका साथै जर्मन नेपाल संघका अध्यक्ष समेत हुन्। ८ लाख ४० हजार रकम खर्चेर निर्माण भएको सो पुस्तकालय विद्यार्थी, शिक्षकसहित स्थानीय नागरिकको समेत पहुँचमा पुर्याउने योजना रहेको क्याम्पस प्रमुख विष्णुप्रसाद आचार्यले बताए। जसका लागि बिहान १० बजेसम्म क्याम्पसका विद्यार्थी र १० बजेदेखि दिउँसो २ बजेसम्म स्थानीय र इच्छुकलाई लाइब्रेरी प्रयोग गर्न पाउने योजना क्याम्पसले बनाएको प्रमुख आचार्यको भनाइ छ। क्याम्पसले लाइब्रेरी व्यवस्थापनका लागि ७ सदस्यीय समिति समेत निर्माण गरेको जनाएको छ। हाल सो क्याम्पसमा २ सय बढी विद्यार्थी शिक्षा र व्यवस्थापन संकायमा अध्ययनरत छन्।"
प्रतिनिधिसभा बैठक बस्दै : मन्त्रालयसम्बन्धी उठेका प्रश्नको जवाफ सम्बन्धित मन्त्रीले दिने,"काठमाडौं : संघीय संसदअन्तरगतको प्रतिनिधिसभा बैठक बस्दैछ। अहिले बिहान ११ बजे बस्ने बैठकमा वन तथा वातावरण मन्त्रालय,संस्कृति,पर्यटन तथा नागरिक उड्डयन मन्त्रालय र उर्जा ,जलस्रोत तथा सिँचाई मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूची रहेको छ। सभामुख देवराज घिमिरेले प्रतिनिधिसभा अन्तरगतको विषयगत समितिहरूमा सदस्यहरूको नाम हेरफेर गर्ने दैनिक कार्यसूचीमा उल्लेख छ। यसैगरी उपप्रधानमन्त्री एवं परराष्ट्र मन्त्री नारायणप्रसाद श्रेष्ठले 'विमस्टेक वडापत्रको प्रावधानमाथि सदनमा छलफल गरियोस्' भन्ने प्रस्ताव प्रस्तुत गर्नेछन्। त्यसपछि परराष्ट्रमन्त्री श्रेष्ठले विमस्टेक वडापत्रलाई अनुमोदन गरियोस् भन्ने प्रस्ताव प्रस्तुत गर्ने कार्यसूची छ। कानुन,न्याय तथा संसदीय मामिला मन्त्री पदम गिरीले राष्ट्रिय सभामा उत्पत्ति भएको विधायक सम्बन्धी विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची छ।"
उचित नियमन नहुँदा सरकारी विद्यालयमा बेथिति,"भोजपुर : गाउँको स्कुल, शिक्षक पनि पुराना अनि पुरानै ढर्राको शिक्षण शैली। मापदण्ड अनुसारको विद्यालय खुल्ने, विदा गर्ने समय सीमामा पनि उस्तै मनपरी। न त परीक्षामा एकरुपता, न त गतिलो शैक्षिक गतिविधि। राम्रो नतिजा आउन नसक्दा विद्यालयको शैक्षिकस्तर दिनप्रतिदिन खस्कँदै गएको हो। यो वर्तमान ग्रामीण भेगका सामुदायिक विद्यालयहरूको दुर्दशा हो। उचित शैक्षिक नियमन र कार्यविधि नहुँदा ग्रामीणस्तरका सामुदायिक विद्यालयहरूमा बेथिति बढ्दै गएको छ। सामुदायिक विद्यालयमा स्थानीय तहको प्रत्यक्ष निगरानी र शैक्षिक सुधारका कार्यक्रम तथा स्तरीय योजनाहरूका नभएका कारण गाउँका विद्यालयहरूको शैक्षिक गुणस्तर गिर्दो अवस्थामा छ। उत्तरी षडानन्द नगरपालिकाक्षेत्रका अधिकांश सामुदायिक विद्यालयहरूमा पनि नियमन र निगरानी नहुँदा त्यतिकै बेथिति छ। प्रश्नपत्र निर्माण, परीक्षा सञ्चालन, उत्तरपुस्तिका चेकजाँच, विद्यालयका सम्पूर्ण कामकाज, विदा, शिक्षण तौरतरिकाको उचित निगरानी नहुँदा विद्यार्थीको शैक्षिक गुणस्तरमा पनि ह्रास आएको हो। नगरस्तरीय शैक्षिक कार्यक्रमहरूको उचित व्यवस्थापन र कार्यान्वयन नहुनाले सामुदायिक विद्यालयहरूको पढाइको स्तर खस्केको षडानन्द नगरपालिकाका प्रमुख प्रशासकीय अधिकृत मोहनप्रसाद चापागाईं बताए। विगतका वर्षहहरूमा नगर नीति नियममै अलमलियो जसका कारण शिक्षा क्षेत्रमा ध्यान जान सकेन। नियमन पनि भएन नयाँ नीतिहरू पनि ल्याइएन, विद्यालयहरूले मनोमानी ढंगले नै शैक्षिक कार्यकलापहरू चलाइनै रहे। फलस्वरुप विद्यार्थीको पढाइमा गम्भीर असर पुग्यो उनले भने, पछिल्लो केही महिनामा गरिएको विद्यालयहरूको अनुगमनमा अधिकांश सरकारी विद्यालयको पढाइस्तर न्यून भेटियो, कुनैकुनै विद्यालयमा त कक्षा ८ का विद्यार्थीले राम्रोसँग नेपाली पनि लेख्न नसक्ने भेटियो, हाम्रो शैक्षिक उपलब्धि यस्तो छ। षडानन्द नगरपालिकाले नगरको शैक्षिक सुधारका लागि क्यालेन्डर निकालेर सोही अनुरूप नियमित शैक्षिक नियमन, निगरानी, नगरस्तरीय परीक्षा सञ्चालन, नियमित शिक्षक तथा अभिभावक भेला र गोष्ठी, प्रविधिमय शैक्षिक उपकरणसहितको सिकाइ आदि सञ्चालन गर्ने तयारी थालेको छ। नयाँ संघीय शिक्षा ऐन लागू नहुनु र विद्यालयका शिक्षकहरू आफ्नो अनुकूलतामा चल्नु र विद्यालय चलाउनुले शैक्षिक गुणस्तर नसुध्रिएको नगरपालिकाका मेयर सुरेन्द्र उदासले बताए। अबको शैक्षिक परिवर्तन भनेको मुख्यतः शिक्षकहरूलाई स्वमूल्याकंन गराउनु पनि हो, उहाँहरू स्वयम् नै सचेत हुनु आवश्यक त, मेयर उदासले भने, हाम्रो नगरबाट शैक्षिक गुणस्तरोन्मूख गराउने सम्पूर्ण कार्ययोजना र बजेटहरू ल्याउने तयारी थालेका छौँ। जिल्लाकै सबैभन्दा बढी क्षेत्रफल र वडा रहेको षडानन्द नगरपालिकामा १२ वटा माध्यमिक, ८ वटा आधारभूत लगायत ७० भन्दा बढी सामुदायिक विद्यालय छन्। यो वर्ष नगरपालिकाले ३१ वटा विद्यालयको अनुगमन गरेको जनाएको छ। नगरक्षत्रभित्र सञ्चालित सम्पूर्ण सामुदायिक तथा ६ वटा निजी विद्यालयहरूको शैक्षिक कार्यसम्पादनमा एकरुपता ल्याउन नगरले आगामी आर्थिक वर्षबाट बजेट विनियोजन गरेरै शैक्षिक गतिविधिहरू सञ्चालन गर्ने प्रमुख प्रशासकीय अधिकृत चापागाईँले जानकारी दिए। पहिलो कार्यकालका जनप्रतिनिधिहरू भौतिक विकासोन्मुख र पूर्वाधार निर्माणमै अलमलिएको सरोकारवालाहरू बताउँछन्। योभन्दा अघिल्लो कार्यकालका जनप्रतिनिधिहरू विकास भनेको गाउँगाउँमा सडक पुर्याउनुपर्ने मात्र बुझे। कानुन बुझ्दा बुझ्दै ५ वर्ष बिताए। शिक्षामा लगानी त परै जाओस् बजार क्षेत्रका विद्यालय अनुगमन गर्न समेत सकेनन्, स्थानीय युवा अगुवा हरि भित्रीकोटीले सुनाए। विशेषगरी नगरले विगतका वर्षहरूमा नगरस्तरीय आवश्यक शैक्षिक नीतिहरू नल्याउँदा नगरक्षेत्रका सामुदायिक विद्यालयहरूको शैक्षिकस्तर पछि परेको सरोकारवालाहरूको बुझाइ छ। यता नगरका अनुसार न्यून आन्तरिक श्रोतका कारण शिक्षक तालिम, प्रविधिमैत्री शिक्षण तथा शैक्षिक क्रियाकलाप, भौतिक तथा शैक्षिक पूर्वाधार निर्माण नहुनाले पनि पठनपाठनमा प्रत्यक्ष असर पुगेको छ।"
जीडब्लुएमका गाडीहरुमा 'शानदार नववर्ष २०८१' अफर,"काठमाडौं : ग्रेट वाल मोटर (जीडब्लुएम) को नेपालका लागि आधिकारिक वितरक भिजिइम्पेक्स प्रालिले नेपाली नयाँ वर्ष २०८१ को अवसरमा आकर्षक शानदार नववर्ष २०८१ योजना ल्याएको छ। यो विशेष योजना नेपाली नयाँ वर्ष स्वागत गर्न जिडब्लुएमका लोकप्रिय मोडेलहरु हाभलएच् सिक्स, जोलायन, इलेक्ट्रिक ओरा ०३ र पावर पिकअप गाडीहरुमा विशेष अनि आकर्षक अफरहरु प्रवर्द्धन गरिएको छ। ग्रेट वाल मोटर (जीडब्लुएम)का मोडेलहरुमा ल्याइएका यी अफरमार्फत ग्राहकहरूले उल्लेखनीय लाभहरू पाउनेछन् : ओरा ०३ ईभी मा भारि नगद छुट, फ्री एसेसरीज, एक वर्ष सम्मको व्यापक बीमा र फास्ट चार्जर सहित ५ लाखसम्मको फाइदा पाउनेछन, हाभलका एच् सिक्स, र जोलायनमा ८५ लाख सम्मको फाइदा सहित नगद छुट, एक वर्ष सम्मको व्यापक बीमा, एक्सचेन्ज बोनस र फ्री एसेसरीज साथै पावरमा १० लाख सम्मको फाइदा सहित इलेक्ट्रिक सनरुफ, लेदर सिट्स, सिक्स एयरब्याग र रिभर्स पार्किङ क्यामेरा समावेश हुने कम्पनीले बताएको छ। यी सुविधाहरू मार्फत अटोमोटिभ उत्साहीहरुले उत्कृष्ट ड्राइभिङ अनुभवका साथ यो नयाँ वर्ष अविष्मरणीय बनाउन सक्ने कम्पनीले विश्वास लिएको छ। ओरा ०३ इभी: ५ लाखसम्मको फाइदा यो नयाँ वर्ष ईलेक्ट्रिक गाडी उत्साहीहरुले जिडब्लुएमको प्रीमीयम ईभी ओरा ०३ मा ५ लाखसम्मको फाइदाको साथ फ्री एसेसरीज, आकर्षक नगद छुट, १ वर्ष सम्मको व्यापक बीमा, एक्सचेन्ज बोनस को सुविधा प्राप्त गर्न सक्नेछन्। ग्राहकहरुले यसको स्टाइल र लक्जरीको साथ, निःशुल्क फास्ट चार्जर र पावर ब्याट्री ड्राइभ मोटर र मोटर कन्ट्रोलरमा ८ वर्ष सम्म १५०,००० किमी वारेन्टी लगायतका सुविधा लिई वातावरणमैत्री र सहज यात्राको अनुभव लिन सक्नेछन्। हाभल एच सिक्स, र जोलायन: ८५ लाखसम्मको फाइदा हाभल एच् सिक्स, र जोलायनमा ग्राकहरुले पावर र लक्जरीको उत्कृष्ट मिश्रणको अनुभव लिई ८५ लाख सम्मका फाइदाहरू लिन सक्नेछन्, साथै आकर्षक नगद छुट, १ वर्ष सम्मको व्यापक बीमा, एक्सचेन्ज बोनस र फ्री एसेसरीज जस्ता प्रभावशाली सुविधाहरुको साथ यो प्रस्तावले नयाँ वर्षको एसयूभी यात्रालाई उत्कृष्ट बनाउनेछ। पावर: १० लाखसम्मको फाइदा जीडब्लुएमको पावर पिकअपको साथ एन्डुरेन्स र क्यापाबिलिटीको अनुभव तथा १० लाख सम्मको फाइदाहरू लिन सकिनेछ। इलेक्ट्रिक सनरुफ, लेदर सिट, उत्कृष्ट सुरक्षा सुविधाहरू र रिभर्स पार्किङ क्यामेरा सुविधा रहेको पावर पिकअपले हरेक यात्रामा आत्मविश्वास सुनिश्चित गर्दै, साहसिक कार्यलाई अविस्मरणीय बनाउनेछ।"
गोदाममै सड्यो करोडको चिनी,"परासी : नवलपरासीको महेशपुर भन्सार कार्यालयमा १ करोड बराबरको चिनी गोदाममै सडेको छ। भारतबाट भन्सार छलेर चोरी गरी ल्याउँदै गरेको अवस्थामा जिल्लाका विभिन्न स्थानबाट बरामद भएका चिनी तीन वर्ष पुग्न लाग्दासमेत लिलाम हुन नसक्दा गोदाममै सडेको हो। सम्बन्धित निकायले गम्भीरतापूर्वक परीक्षणमा चासो नदिँदा चिनी पूर्णरूपमा सड्न पुगेको भन्सार कर्मचारीहरू बताउँछन्। यसबाट सरकारलाई ५४ लाख बढी रकम राजस्व घाटा लागेको भन्सार कार्यालयले जनाएको छ। जिल्लाको सीमावर्ती नाकाबाट भन्सार चोरी गरी ट्रक र पिकअपबाट विभिन्न स्थानमा लैजाने क्रममा २०७८ असारमा पश्चिम नवलपरासी र पूर्वी नवलपरासीबाट नेपाल प्रहरी र सशस्त्र प्रहरीले चिनी बरामद गरी भन्सार पठाएको थियो। बरामद भएको चिनीमा ५० केजीका २ हजार बोरा छन्। चिनीको गुणस्तर परीक्षण गर्ने निकायले गम्भीरतापूर्वक परीक्षणमा वास्ता नगर्दा १ लाख केजी (१ सय टन) चिनी गोदाममै सडेको हो। सडेको चिनी नहटाउँदा गोदामभरी झिंगा भन्किन थालेका छन् भने बगेको चिनीको रसले गोदाम नै बिग्रिन थालेको छ। भन्सारमा एउटा मात्रै गोदाम छ। सडेको चिनीका कारण अन्य सामान राख्न नसकिएको भन्सार कार्यालयले जनाएको छ। अहिले नवलपरासीका बजार क्षेत्रमा चिनीको खुद्रा मूल्य प्रतिकेजी ८५ देखि ९० रुपैयाँ छ भने बाहिरी जिल्लाका बजार क्षेत्रमा प्रतिकेजी १ सयदेखि ११० सम्म छ। भारतबाट भन्सार छलेर ल्याएका चिनी जिल्लाका बजार क्षेत्रमा पुर्याइने गरेका कारण अन्य बजार क्षेत्रको तुलनामा नवलपरासीमा चिनी कम मूल्यमा पसलहरूले बिक्री गर्ने गरेका छन्। बजार भाउअनुसार उक्त चिनीको मूल्य ९० लाखदेखि १ करोडको हाराहारीमा छ। चिनी लिलाम हुन सकेको भए ५४ लाख बढी रकम राजस्व संकलन हुने महेशपुर भन्सार कार्यालयका प्रमुख बुद्धिबहादुर चुडाल बताउँछन्। भन्सारले अहिले बरामद चिनीलाई प्रतिकेजी ४८ रुपैयाँ (३० रुपैयाँ भारु) कायम गरी त्यसमा १३ प्रतिशत भ्याट जोडेर ५४ रुपैयाँमा लिलाम गर्दै आएको जनाएको छ। लिलाम हुन नसक्दा उक्त राजस्व घाटा लागेको भन्सार प्रमुख चुडालले बताए। बरामद भएको चिनीलाई भन्सार कार्यालयले परीक्षणका लागि खाद्य प्रविधि तथा गुण नियन्त्रण कार्यालय भैरहवा पठाएको थियो। कार्यालयले चिनी रहेको बोरामा लेबल र सिल उल्लेख नगरिएकाले मापदण्डविपरीत रहेको भन्दै पत्र पठाएपछि लिलाम हुन नसकेको हो। तर, कार्यालयले चिनीको नमुना परीक्षण नगरी बोराको मात्र मापदण्ड हेरेर पत्र पठाएपछि चिनी लिलाम हुन नसकेको भन्सार कार्यालयले जनाएको छ। खाद्य नियमावली २०२७ ले तोकेअनुसारको बोरामा खुलाउनुपर्ने विवरण नखुलाइएकाले चिनीको विश्लेषण गरिरहन परेन, उक्त समयमा गुण नियन्त्रण कार्यालयले पठाएको पत्रमा भनिएको छ। चिनी परीक्षण नगरी बोराको लेबल मात्र हेरेका कारण लिलामका लागि कानुनी समस्या आएको भन्सार कार्यालयले जनाएको छ। प्रायः चिनी गुणस्तरहीन हुँदैनन्। तर, चिनी परीक्षण नगरी बोरा हेरेर जवाफ पठाइएकाले कानुनी समस्या आएका कारण लिलाम गर्न कठिनाइ भयो, भन्सारका एक कर्मचारीले भने। व्यावहारिक रूपमा चिनीको परीक्षण गर्न सकिने भए पनि कानुनी रूपमा गर्न नसकिने खाद्य प्रविधि तथा गुण नियन्त्रण कार्यालय भैरहवाका प्रमुख अनुप हलुवाइले बताए। बोरामै लेबल र अन्य विवरण नभएकाले कानुनी रूपमा चिनी परीक्षण गर्न मिल्दैन। त्यसैले तत्कालीन समयमा चिनी परीक्षण नगरी गुणस्तर नभएको भन्ने जवाफ पठाइएको हो, कार्यालय प्रमुख हलुवाइले भने। राजश्व संकलन हुने मनशायले केही जिल्लामा त्यस्ता प्रकृतिका खाद्यवस्तुलाई व्यावहारिक रूपमा हेर्दा पछि विवाद आएका कारण कर्मचारीहरूलाई कानुनअनुसार नै अघि बढ्नुपर्ने बाध्यता रहेको उनको भनाइ छ। पहिला चिनी परीक्षण गर्न गुण नियन्त्रण कार्यालय पठाइने गरिएको थियो। तर, अहिले भन्सारमा आउने चिनी परीक्षण भैरहवा भन्सार कार्यालयको खाद्य आयात निर्यात गुणस्तर प्रमाणीकरण कार्यालयले गर्दै आएको छ। लिलाम हुन नसकेको चिनीलाई अब पक्रिया मिलाएर नष्ट गरिने महेशपुर भन्सार कार्यालयका प्रमुख चुडालको भनाइ छ। केही दिनमा जिल्लास्थित लिलाम मूल्यांकन समितिको बैठक बसेर चिनीलाई नष्ट गर्ने प्रक्रिया अघि बढाउँछौं, कार्यालय प्रमुख चुडालले भने। तस्करबाट चिनी लिलाम गर्न दबाब गोदाममा पूर्णरूपमा सडेको चिनीलाई लिलाम गर्न केही व्यवसायीहरूले भन्सार कार्यालयलाई दबाब दिएका छन्। सडेकै भए पनि लिलाम गर्नुस् हामी सकार्छौं भन्दै केही व्यवसायीहरू आएका छन्, महेशपुर भन्सार कार्यालयका एक कर्मचारीले भने। त्यसरी चिनी लिलाम गरिदिन भन्दै आउने व्यवसायी चिनीको कारोबारी गर्ने रहेको बताइएको छ। चिनी लिलाम भएमा लिलामी कागज देखाएर चिनीको तस्करी गर्न सहज हुने भएकाले दबाब आउने गरेको बताइएको छ। तस्करी गर्ने क्रममा चिनी बरामद भए सोही लिलामको कागज देखाएर उम्कन सक्ने भएकाले लिलाम गर्न दबाब दिएका हुन्, ती कर्मचारीले भने। सडेको चिनी लिलाम हुन नसक्ने भन्सार कार्यालयका प्रमुख चुडालले बताए। पूर्णरूपमा चिनी सडेको छ। सडेको चिनी कसरी लिलाम हुन्छ ? कसैले भन्दैमा हुने हो र ? कानुनअनुसार नष्ट गर्ने प्रक्रिया अघि बढ्छ, चुडालले भने।"
"सत्ताको छायामा संसद्, कानुन बनाउनेभन्दा अड्काउने होडबाजी","काठमाडौं : हिउँदे अधिवेशन अर्थात् विधेयक अधिवेशन। संसद्को यो अधिवेशनको मुख्य काम हो कानुन बनाउने। संसद्मा आएका विधेयकलाई छिटोछिटो पारित गर्ने र थप बिजनेस का लागि सरकारलाई दबाब दिने। तर, अचम्मलाग्दो विषय के छ भने, यो अधिवेशनले जम्माजम्मी एउटा विधेयक पारित गरेको छ। दर्जनौ विधेयक अलपत्र जस्तै छन्। कानुनका दफादफामा जमेर छलफल गर्नुपर्ने सांसदहरू फुर्सदिला छन्। कानुन निर्माणमा बहस गर्नुभन्दा दलहरू संसद्मा राजनीतिक विषयमा झैझगडा गरिरहेका छन्। सत्ता फेरबदलले प्राथमिकता पाएको छ। सांसदहरू पनि सत्तामुखी भएर धारणा राखिरहेका छन्। पूर्वसभामुख दमननाथ ढुंगाना अति नै सत्ताकेन्द्रित राजनीतिका कारण मुख्य काममा संसद्को ध्यान नगएको तर्क गर्छन्। धरातल छोडेपछि प्रधानमन्त्री, सरकार, संसद् र दल कोही पनि कोही जस्ता हुन सकेनन्, ढुंगाना भन्छन् सत्ताको दुरुपयोग गर्ने राजनीतिको परिणाम यस्तै हुन्छ। हुन पनि कानुन बनाउनेभन्दा सत्ता राजनीतिको झगडामा दलहरूले संसद्लाई प्रयोग गर्न थालेका छन्। अहिलेका सत्तामा पुगेकाहरूले विगतमा राजनीतिक मुद्दा अघि सारेर संसद् अवरोध गरे भने अहिले विपक्षमा पुगेकाले पनि त्यही प्रवृत्ति पछ्याइरहेका छन्। हुन त संसद् राजनीतिक बहसको थलो हो। तर, नयाँ कानुन बनाउने, परिमार्जन गर्ने, परिस्कृत गर्ने र संशोधन गर्ने यसको मूल काम हो। संविधानसभाबाट ०७२ सालमा नयाँ संविधान बन्यो। संघीयता कार्यान्वयनसम्बन्धी कानुन फटाफट बन्नुपर्ने थियो। तर, ८ वर्षसम्म पनि महत्वपूर्ण कानुन बन्न सकेका छैनन्। निजामती कर्मचारी, प्रहरी समायोजन, शिक्षा विधेयक जस्ता संघीयता कार्यान्वयनसम्बन्धी विधेयक संसद्मा अलपत्र जस्तै छन्। बाहिरबाहिर संघीयता कार्यान्वयनको चर्को भाषण गर्ने नेता र सांसदहरू यी विधेयक अघि नबढ्दा पनि तैं चुप मै चुप जस्तै छन्। जबकि संसद्को बैठक सञ्चालन, सांसदहरूको भत्ता र तलबमा राज्यकोषबाट दैनिक लाखौं रकम खर्च भइरहेको छ। संविधानविद् एवं पूर्वसांसद राधेश्याम अधिकारी भन्छन् ऐन, कानुन निर्माणमा लापरबाही भइरहेको छ। अर्कोतिर, सरकारले आगामी वैशाखमा लगानी सम्मेलनको तयारी गरिरहेको छ। त्यसका लागि महत्वपूर्ण ऐन, कानुन निर्माण, परिमार्जन र संशोधन गर्नुपर्छ। तर, त्यसको सुरसार पनि छैन। महत्वपूर्ण विधेयक पास भएका छैनन्, अधिकारी भन्छन्, यस्तो लापरबाहीले लगानी सम्मेलनलाई क्षति पुर्याउन सक्छ। अर्कोतिर बजेट निर्माणको बेला सुरु भइसकेको छ। सांसदहरू कानुन निर्माणमा भन्दा योजनाका फाइल बोकेर मन्त्रालयतिर धाउन थालेका छन्। यस्तै गति रहे, विधेयक नै पारित नगरी विधेयक अधिवेशन अन्त्य नहोला भन्न सकिन्न। संसद् सचिवालयका अनुसार प्रतिनिधिसभामा १४ र राष्ट्रियसभामा एउटा विधेयक विचाराधीन छन्। मुख्य विधेयकमा छैन ध्यान सत्य निरुपण कानुन समितिमै ०७९ फागुन २५ गते सरकारले संसद्मा बेपत्ता पारिएका व्यक्तिको छानबिन, सत्य निरुपण तथा मेलमिलापसम्बन्धी संशोधन विधेयक संसद्मा दर्ता गर्यो। तत्कालीन कांग्रेससहितको सत्ता गठबन्धनले दर्ता गरेको उक्त विधेयकमा तत्कालीन सत्तापक्षमै कुरा मिलेन। कानुन समितिबाट पारित हुने अन्तिम चरणमा पुगेका बेला तत्कालीन कानुनमन्त्री धनराज गुरुङले बखेडा झिके। तत्कालीन विपक्षी एमाले विधेयकप्रति नरम भएका बेला गुरुङले सरकारका तर्फबाट प्रतिबद्धता नगरी बैठक स्थगित गर्न लगाए। १० वर्षे सशस्त्र द्वन्द्वलाई निष्कर्षमा पुर्याउन महत्वपूर्ण मानिएको उक्त विधेयकमा कांग्रेसले चलखेल गरेको भन्दै प्रधानमन्त्री पुष्पकमल दाहाल प्रचण्ड रुष्ट बने। त्यसलाई मुख्य कारण देखाउँदै उनले कांग्रेससँगको सत्ता समीकरण फेरे। एमालेसँग काँध जोडे। तर, त्यसपछि पनि उक्त विधेयक समितिमा मसिनो गरी छलफल हुन सकेको छैन। राष्ट्रियअन्तर्राष्ट्रिय समुदायबाट विधेयकमा निकै चासो व्यक्त गरिएको छ। कानुन अड्किँदा कर्मचारीमा संघीयता आएन संसद्बाट निजामती सेवा विधेयक पारित नहुँदा स्थायी सरकार (कर्मचारी) प्रशासनमा संघीयताले छुनै सकेको छैन। संघीयता कार्यान्वयनको ८ वर्षसम्म पनि निजामती सेवाको प्रारूप स्पष्ट हुन सकेको छैन। अनेक राजनीतिक दाउपेच र कर्मचारी संगठनको दबाबका कारण विधेयकले अन्तिम रूप पाउन नसकेको हो। विगतमा संसद्मा दर्ता हुँदै सरकारले फिर्ता लिने गरेको थियो। पछिल्लोपटक वैशाख २१ गते संसद्मा दर्ता भएको विधेयकले अझै गति लिन सकेको छैन। यो विधेयक अघि नबढ्दा संघ, प्रदेश र स्थानीय तहमा कर्मचारी समायोजनले गति लिन सकेको छैन। विधेयकमा निजामती कर्मचारीलाई राजनीतिक क्रियाकलापमा संलग्न हुन नपाउने गरी कसिला व्यवस्था गरिएका छन्। यस्तै, प्रदेश सचिव केन्द्रबाट पठाउने, निजामती सेवामा प्रवेशका लागि खुला समूहको उमेर बढाइएको छ, कर्मचारीको उमेरहद ६० वर्ष प्रस्ताव गरिएको छ। अन्तरपालिका सरुवा प्रदेशले गर्ने र अन्तरप्रदेश सरुवा संघले गर्ने व्यवस्था विधेयकमा छ। अन्तरतह प्रतिस्पर्धामार्फत प्रदेश र स्थानीय तहका कर्मचारी संघमा आउन पाउने अवसर पनि विधेयकले दिएको छ। तर, यो विधेयकमा मसिनो गरी छलफल हुन सकेको छैन। शिक्षा विधेयकमा विवादै विवाद विद्यालय शिक्षासम्बन्धी विधेयक गत भदौमा प्रतिनिधिसभामा दर्ता भयो। संविधानले माध्यमिक तहको शिक्षासम्बन्धी अधिकार स्थानीय तहलाई दिए पनि विधेयकका मुख्य प्रस्तावमा विवाद छ। जिल्ला शिक्षा कार्यालय र शिक्षा विभाग कायम राख्ने कि नराख्ने भन्ने मुख्य विवाद देखियो। यस्तै निजी विद्यालयलाई गुठीमा रूपान्तरण गर्ने विधेयकको प्रस्तावमा पनि दलीय सहमति जुट्न सकेको छैन। निजी स्कुल सञ्चालकहरूले पनि यसको विरोध गरेका छन्। विधेयकमा माध्यमिक शिक्षा परीक्षा (एसईई) नरहने प्रस्ताव गरिएको छ। प्रस्तावित विधेयक जस्ताको तस्तै पारित भए कक्षा १२ को परीक्षा मात्रै राष्ट्रिय परीक्षा बोर्डले सञ्चालन गर्ने छ। हाल अध्यापन गराइरहेका ४४ हजार राहत शिक्षकको मागलाई पनि प्रस्तावित विधेयकले समेटेको छ। तर, पनि विधेयकले गति लिन सकेको छैन। बाफिया विधेयक, छलफल अघि बढेन सरकारले तीनवटै तहका सरकारको वित्तीय अधिकारलाई व्यवस्थित गर्न भन्दै बैंक तथा वित्तीय संस्थासम्बन्धी (बाफिया) ऐनमा संशोधन विधेयक दर्ता गरेको छ। विधेयकमा एउटै व्यक्ति बैंकर र व्यवसायी हुन नपाउने प्रावधान राखिएका छन्। यो विधेयकका विषयमा दलहरू दुईधारमा बाँडिएर छलफल गरिरहेका छन्। अर्कोतिर विधेयकमा राष्ट्र बैंकको नियमनलाई प्रभावकारी बनाउने प्रस्ताव गरिएको छ। तर, यो विधेयकका विषयमा सांसद र दलहरूले छलफलका लागि रुचि नदेखाउँदा अर्थविद्हरू चिन्ता व्यक्त गर्न थालेका छन्। अर्थमन्त्री वर्षमान पुनले मुलुकको समग्र बैंकिङ तथा वित्तीय प्रणालीको विश्वसनियता अभिवृद्धि गर्न, राष्ट्रिय अर्थतन्त्रलाई सुदृढ बनाई स्थायित्व कायम गर्न र बैंक तथा वित्तीय संस्थाहरूको संस्थापना, सञ्चालन, व्यवस्थापन, नियमनलगायत कार्यलाई व्यवस्थित गर्नका लागि पनि विद्यमान ऐन संशोधन गर्न लागिएको बताए। विधेयकमा डिजिटल मुद्रा प्रयोग तथा डिजिटल बैंकिङलाई कानुनी मान्यता दिने, बैंक सञ्चालक समितिमा रहेका व्यक्तिको जिम्मेवारीमा स्पष्टता खोज्ने, आफैं सेयरधनी रहेका बैंकबाट ठूलो कर्जा लिने प्रवृत्तिलाई निरुत्साहन गर्नेलगायतका महत्वपूर्ण व्यवस्थाहरू समेटेको छ। यस्तै संसद्मा विद्युत् विधेयक, राजनीतिक दलसम्बन्धी विधेयक, अख्तियार दुरुपयोग अनुसन्धान आयोगमा संशोधन विधेयक, संवैधानिकपरिषद् काम कर्तव्य र अधिकार ऐनमा संशोधनलगायतका महत्वपूर्ण विधेयक संसद्मा अलपत्र छन्। समितिमा अलमल उस्तै राष्ट्रियसभाको विधायन समितिमा विद्युतीय व्यापारसम्बन्धी विधेयक, राष्ट्रिय मर्यादासम्बन्धी गैरसरकारी विधेयक, विधायनसम्बन्धी विधेयक र सहिद दशरथ चन्द स्वास्थ्य विज्ञान विश्वविद्यालय विधेयक विचाराधीन छन्। प्रतिनिधिसभाको राज्य व्यवस्था समितिमा पुगेका ४ मध्ये २ वटामा छलफलनै भएको छैन। भ्रष्टाचार र अख्तियार विधेयकमा छलफल सुरु नै नभएको समितिका सभापति रामहरि खतिवडा बताउँछन्। यो समितिमा संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन २०६६ लाई संशोधन गर्न बनेको विधेयक र अनुगमन तथा मूल्यांकन विधेयक २०७६ रहेका छन्। अख्तियार दुरुपयोग अनुसन्धान आयोग (तेस्रो संशोधन) विधेयक २०७६ र भ्रष्टाचार निवारण (पहिलो संशोधन) विधेयक २०७६ पनि यो समितिमा छन्। ७९ कानुनलाई संशोधन गर्नका लागि ल्याइएको केही नेपाल ऐनलाई संशोधन गर्न बनेको विधेयक कानुन समितिमा छलफलकै क्रममा छ। वेपत्ता पारिएका व्यक्तिको छानबिन सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक र संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन २०६६ लाई संशोधन गर्न बनेको विधेयक पनि कानुन समितिमा छन्। सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयक पनि कानुन न्याय तथा मानव अधिकार समितिमा छलफलमा छ। अन्तर्राष्ट्रिय सम्बन्ध र पर्यटन समितिमा अभिलेख संरक्षण (पहिलो संशोधन) विधेयक ०७७ छ भने शिक्षा स्वास्थ्य तथा सूचना प्रविधि समितिमा सार्वजनिक सेवा प्रसारण विधेयक २०७७, सुरक्षण मुद्रणसम्बन्धी विधेयक, विश्वविद्यालय विधेयक र विद्यालय शिक्षा विधेयक छन्। चार विधेयक पारित गर्ने तयारी ४७ वटा विधेयकलाई प्राथमिकतामा राखेर काम अघि बढाएका छौं। १८ वटा विधेयक दोस्रो प्राथमिकतामा छन्। यसअघिको जस्तो एउटा मात्र विधेयक संसद्बाट पास हुने अवस्था अब हुँदैन। चालु अधिवेशनबाट कम्तीमा पनि ४ वटा विधेयक पारित हुन्छन्। पदम गिरी, मन्त्री, कानुन तथा न्याय राज्य व्यवस्था चलायमान छ राज्य व्यवस्था समितिबाट अध्यागमन तथा मूल्यांकन विधेयक पारित भएको छ। संवैधानिक विधेयकमा दफावार छलफल भएको छ। संसद्मा एमालेले हलो अड्काएर गोरु चुट्ने काम गरे पनि म सभापति भएको समितिमा हामी दबाफार छलफल गरी राखेका छौं। गृहमन्त्रीजीलाई पनि बोलाएर छलफल गर्यौं। समितिमा आएको विधेयकमा सर्वसम्मति रूपमा छलफल हुन्छ। अब दफावार छलफलमा लैजानुपर्ने अख्तियार विधेयक र भ्रष्टाचार विधेयक हो। अब यिनमा पनि सरोकारवाला व्यक्तिहरूलाई बोलाएर छलफल गर्छौं। समग्रमा हाम्रो समिति चलायमान छ। रामहरी खतिवडा, सभापति, राज्य व्यवस्था पहिला यस्तो हुँदैनथ्यो पहिलेपहिले कुनै विधेयक संसद्मा पुग्यो कि, दलहरू संवेदनशील हुन्थे। विधेयक अड्काउने काम हुँदैनथ्यो। अहिले भने अवस्था उल्टो छ। संसद्मा पुगेका विधेयक पनि थन्केर बसेका छन्। कानुन बनाउने बेला सभामुखको विदेश भ्रमण मोह देखिएको छ। विगतमा हिउँदे अधिवेशनको बेला भ्याइनभ्याइ काम हुन्थ्यो। यस्तो बेला सभामुखको भूमिका अहम हुन्थ्यो। तर, आजभोलि कसैलाई पनि अधिकारको प्रत्याभूत भएको देखिएन। प्रमुख सचेतकहरूको पनि भूमिका पनि सन्तोषजनक देखिएन। विधेयकका दफादार छलफल हुनबाटै पनि रोक्न खोजेको देखिन्छ। यो अवस्था भनेको कसैले पनि जिम्मेवारी नसम्हालेको अवस्था हो। सूर्यकिरण गुरुङ, पूर्वमहासचिव, संसद् सचिवालय जनताका मुद्दामा सरोकार छैन चुनाव जित्ने र प्रधानमन्त्री एवं मन्त्री कसरी बन्नेमा मात्रै नेताहरूको ध्यान गएको छ। मौलिक कर्तव्य र अधिकारप्रति कोही पनि सम्वेदनशील देखिनुभएन। पदबाहेक अरू कुरामा निष्ठाको प्रयोग भएको देखिँदैन। नेताहरू बोल्नका लागि मात्र बोल्दिने काम भएको छ। सार्वजनिक खपतका लागि के मा आफू अगाडि देखिन सक्छु, भन्नेमा मात्र ध्यान गएको छ। जनताका मुद्दामा कुनै सरोकार देखिँदैन। नयाँ संविधान आएपछि कतिवटा नयाँ कानुन बन्नुपर्ने हो ? कानुनविद्लाई समेत राखेर सल्लाह सुझाव लिनुपर्ने हो। तर, त्यस्तो गरिएन। सबै तिर लथालिंगको अवस्था छ। नेतृत्वमा बस्नेलाई रत्तिभर कर्तव्यबोध छैन। शम्भु थापा, कानुनविद् रफ्तारमा काम नभएकै हो विधेयकहरू संसद्मा थला परेका हैनन्। कतिपय विषयगत समितिमा दवाफार छलफलका क्रममा छन्। कतिपय संसद्बाट पारित हुने चरणमा पुगेका छन्। यद्यपि, कानुन निर्माण जुन रफ्तारमा हुनुपर्ने हो, त्यो नभएकै हो। छिटोछिटो परिवर्तन भइरहने सत्ता समीकरणका खेलले पनि समस्या ल्याएकै हो। एउटा कुरा सत्य हो, कानुन निर्माण नहुँदा व्यवस्थाविरुद्धका आवाज सुनिन थालेका छन्। सन्तोष परियार, प्रमुख सचेतक, रास्वपा जनताको भावना र आवश्यक्ताप्रति कसैको ध्यान गएन शक्ति बाँडफाँटको नाममा अतिनै सत्ता केन्द्रित राजनीति भयो। सत्ताको दुरुपयोग गर्ने राजनीतिको परिणाम हो। धरातल छोडेपछि प्रधानमन्त्री, सरकार, संसद् र दल कोही पनि कोही जस्ता हुन सकेनन्। अहिलेको परिवर्तनको सांस्कृतिक भावनाअनुसार धरातलमा उत्रने नयाँ संकल्प गर्नुपर्छ। अनि मात्र सबै संस्थालाई नेतृत्व दिनेहरू ठीक काम गर्न सक्छन्। यहाँ त कस्तो छ भने प्रधानमन्त्रीलाई त्यही पदमा टिकिरहनु छ। त्यसका लागि अनेक गठबन्धन फेर्ने र राजनीतिक हलचल ल्याइरहने काम भइरहेका छन्। जनताको भावना र आवश्यकताप्रति कुनै पनि दलको ध्यान जान सकेको छैन। दमननाथ ढुंगाना, पूर्वसभामुख सरकारले बिजनेस नै दिएन सरकारले संसद्लाई पर्याप्त बिजनेस दिएको छैन। सरकार आफैंमा असफल भइसक्यो। सरकार नै असफल भइसकेपछि अरू विषय ओझेलमा पर्ने नै भए। प्रिबजेट छलफल र महत्वपूर्ण विधेयक पारित गर्ने बेला सभामुख जम्बो टोली लिएर विदेश भ्रमणमा जानुभयो। सभामुख कत्ति पनि संवेदनशील हुनुहुन्न। हामीले उहाँलाई रोक्न खोज्यौं, तर उहाँले मान्नुभएन। अर्कोतिर संसद्मा विधेयक माथि छलफल नहुनु भनेको लाजमर्दो अवस्था हो। प्रतिपक्षले पनि विरोधका लागि विरोधमात्रै गर्नुभएन। संसद्मा रचनात्मक भूमिका खेल्नुपर्छ। ज्ञानेन्द्र शाही, प्रमुख सचेतक, राप्रपा"
आज देशका यी स्थानमा हुने छ वर्षा,"काठमाडौं : आज देशका कोशी, गण्डकी, कर्णाली र सुदूरपश्चिम प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, बागमती, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आज राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मुख्यतया सफा रहने छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
रसुवाको जीवजीवे ग्रामीण अस्पताललाई स्वास्थ्य सामग्री हस्तान्तरण,"काठमाडौं : रसुवाको जीवजीवे ग्रामीण अस्पताललाई स्वास्थ्य सामग्री हस्तान्तरण गरिएको छ। अस्पतालबाट गुणस्तरीय सेवा प्रवाहका लागि पोटेबल डेन्टल एक्सरे आरभीजी विथ ल्यापटप, २० केभीए क्षमताको जेनेरेटर, एईडी लगायतका सामग्री हस्तान्तरण गरिएको हो। अस्पतालमा डेन्टल क्याम्प एण्ड कम्युनिकेबल डिजिज स्क्रिनिङ कार्यक्रमको सुभारम्भका अवसरमा सामग्री हस्तान्तरण गरिएको हो। नेप्लिज डक्टर एसोसिएसन युकेले अस्पताललाई विभिन्न सामग्री प्रदान गरेको अस्पतालका जनस्वास्थ्य निरीक्षक उत्सव पौडेलले बताए। उनका अनुसार अस्पतालमा जिल्लाको कालिका, उत्तरगया र नौकुण्ड गाउँपालिका भित्रका गरिब विपन्न परिवारले सहज रूपमा सेवा पाउने छन्। एसोसिएसनका अध्यक्ष डा सन्जीव नेपालीले उक्त सामग्री हस्तान्तरण गरेका हुन्।"
