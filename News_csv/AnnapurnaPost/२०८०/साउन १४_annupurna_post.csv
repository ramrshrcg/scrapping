शीर्षक,विवरण
कोसीको कोर्स करेक्सन,"सर्वाेच्चको आदेशपछि भएको कोर्स करेक्सन समग्र राजनीतिकै कोर्स करेक्सनका लागि प्रेरणास्रोत होओस्। तटस्थ भूमिकामा रहनुपर्ने सभामुखको समेत हस्ताक्षर लिएर कोसी प्रदेशमा सरकार गठन गर्ने असंवैधानिक कर्मको करेक्सन ११ साउनको सर्वाेच्च अदालतको आदेशले गरिसक्यो। सरकारमा जानकै लागि र अरूलाई निषेध गर्न संविधान नै कुल्चिनु अराजनीति मात्रै थिएन, उनीहरूले नैतिकतालाई कोसी नदीमै बगाएका थिए। ९३ सदस्यीय कोसी प्रदेशमा सभामुखबाहेक एमाले, राप्रपा गठबन्धनका ४६ र कांग्रेस, माओवादी, एस र जसपा गठबन्धका पनि ४६ सदस्य हुँदा बहुमत अर्थात् ४७ सदस्य कसैका पुगेनन्। त्यसो भन्दैमा संविधान मिच्ने छुट कसैलाई हुँदैनथ्यो। कांग्रेस नेता उद्धव थापालाई जसरी पनि मुख्यमन्त्री बनाउने सत्तारुढ गठबन्धनको असंवैधानिक यात्रामा सर्वाेच्चले तगारो मात्रै लगाएन कि संविधान र विधिशास्त्रको रक्षासमेत गर्यो। सर्वाेच्चले नै सभामुख भनेको रेफ्री नै हो खेलाडी होइन र हुन सक्दैन भनेर प्रष्ट गरी प्रष्ट नजिर बनाइदिएको छ। ११ साउनको आदेशमार्फत न्यायपालिकाले आफू लोकतन्त्रको प्रमुख तेस्रो अंग भएको धर्म निर्वाह गरेको छ। सत्तापक्षले कोसीमा बगाएको नैतिकतालाई सर्वाेच्चले फर्काइदिएपछि जुनबिन्दुबाट संविधानको प्रयोग र पालना हुनुपर्ने हो त्यहीँ फर्किन दलहरू अब बाध्यकारी भए। सभामुख बाबुराम गौतमले भने व्यक्तिगत रूपमा नैतिकता गुमाएको हुँदा उनले राजीनामा गर्नु उच्च राजनीतिक इमान्दारी हुन्छ। एमालेसँग ४०, राप्रपासँग ६ र कांग्रेससँग २९, माओवादीसँग १२, एससँग ४ र जसपासँग १ सांसद हुँदा कुनै पनि गठबन्धनको बहुमत नपुगेको भनेर फेरि सरकार गठनको कठिनाइ भने कोसीमा छ। एमाले नेता हिक्मत कार्की ६ महिनामात्रै मुख्यमन्त्री भएर सरकार चलाउन पाउँदा र उनको सरकार माओवादीको बहिर्गमनले ढल्दा अस्थिरता उत्पन्न भएकै हो। फेरि बहुमत नपुगेर अस्थिरता निम्तने खतरा छ। स्थिर सरकार बन्न नसक्ने वा संसद् विघटन हुने अवस्था आउन दिनुहुँदैन। त्यसले निम्त्याउने परिणाम न कुनै दलका लागि हितकर हुन्छ न त संघीय लोकतान्त्रिक व्यवस्थाका लागि। दलहरूले पानी बाराबार गरेर एकअर्काको तेजोबध गर्न जरुरी छैन। संघमा जुन गठबन्धन छ, त्यही सबैतिर हुनुपर्छ भन्ने छैन, कोसीले फरक नजिर देओस्। सर्वाेच्चको आदेशपछि भएको कोर्स करेक्सन समग्र राजनीतिकै कोर्स करेक्सनका लागि प्रेरणास्रोत होओस्।"
कर्णालीका उपभोक्ता समितिमा बेथिति नै बेथिति,"वीरेन्द्रनगर : जाजरकोट थालारैकर बाख्राको खोर व्यवस्थापन समितिका अध्यक्ष हुन्दीपक खत्री। उनले कर्णाली प्रदेश सरकारअन्तर्गतको पशु अस्पताल तथा पशु सेवा कार्यालयबाट झन्डै ९ लाख रकम बुझे। बाख्राखोर व्यवस्थापनका लागि स्थानीयलाई रकम बाँड्ने भनेर असार २० गते उनले रकम बुझेका हुन्। तर, रकम बुझेपछि अध्यक्ष खत्री बेपत्ता छन्। ४८ जना स्थानीयको बाख्राको खोर बनाउने भनेर उनले रकम झिकेका हुन्। तर, अरूलाई एक पैसा नदिई उनी बेपत्ता भए। शिवालय गाउँपालिका५ का वडा अध्यक्ष गोपाले दमाई रकम लिएर समिति अध्यक्ष खत्री सम्पर्कविहीन भएपछि स्थानीयहरू पैसा माग्न वडा कार्यालयमा धाउने गरेको बताउँछन्। खत्रीले ८ लाख ८१ हजार ९ सय ७७ रुपैयाँ बुझेका थिए। उनले २ लाख ५० हजार रुपैयाँ घरमा छोडेको र बाँकी रकम लिएर सम्पर्कविहीन भएका हुन्। आफूले २४ जना कृषकका लागि मात्रै कार्यालयबाट पैसा झिकेको जानकारी अध्यक्ष खत्रीले दिएको वडाध्यक्ष दमाईले बताए। तर, पैसा बुझेपछि अध्यक्ष खत्री छिमेकी मुलुक भारत गएको स्थानीय बताउँछन्। ००० कालिकोट नरहरीनाथ१ स्थित लालीघाटदेखि सुनथराली विमानस्थल जोड्ने सडक निर्माण उपभोक्ता समितिका अध्यक्ष बने, अग्रबहादुर बिष्ट (सुनील)। उनले आर्थिक वर्ष २०७५७६ मा स्थानीय निर्माण व्यवयासी मुक्तिप्रसाद संज्यालसँग डोजरको प्रतिघण्टा ३ हजार ६ सयका दरले सम्झौता गरे। जसअनुसार संज्यालको डोजरले ५ सय ६० घण्टा काम गयो। त्यसअनुसार विष्टले ५ सय ६० घण्टाको २० लाख १६ हजार रुपैयाँ डोजरको भाडा तिरे। तर, उनले गाउँपालिकालाई नक्कली बिल भिडाए। गाउँपालिकाबाट प्रतिघण्टा ९ हजारका दरले ५० लाख ४० हजार डोजरको भुक्तानी लिए। नक्कली कागजी प्रक्रिया मिलाएर उनले ३० लाख २४ हजार रुपैयाँ सोझै झ्वाम पारे। विष्ट ०७४ सालको पहिलो स्थानीय तहको निर्वाचनमा नेकपा माओवादी केन्द्रबाट गाउँपालिका अध्यक्षका उम्मेदवार थिए। तर, एमालेका धीरबहादुर बिष्टसँग पराजित भए। स्थानीय तह निर्वाचनपछि एमाले र माओवादीबीच प्रदेश र संघीय निर्वाचनमा वामगठबन्धन बन्यो। विष्टलाई चुनावमा ऋण लागेको भन्दै गाउँका सबै मिलेर उनलाई सडक उपभोक्ता समितिको अध्यक्ष बनाए। स्थानीयका अनुसार विष्टले पनि स्थानीय तहमा भएको चुनावी खर्च सडक निर्माणमा अनियमितता गरेर उठाए। ००० माथिका दुई उदाहरणले कर्णालीमा विकास निर्माणका कामका लागि गठन हुने उपभोक्ता समितिका पदाधिकारीले नै कसरी ब्रमलुट मच्चाउँछन् प्रष्ट हुन्छ। राजनीतिक शक्ति र भागबन्डाका आधारमा गठन हुने उपभोक्ता समितिले काम गर्नेभन्दा रकम कसरी कुम्ल्याउने भन्नेमा ध्यान दिने गरेका छन्। आर्थिक वर्ष २०७६७७ मा कालीकोटको सान्नीत्रिवेणी३ मा मुख्यमन्त्री रोजगार कार्यक्रममा उपभोक्ता समितिको माइन्युटमै प्रदेश सरकारलाई तीन लाख रुपैयाँ दिएको भनेर सामाजिक लेखापरीक्षण गरियो। उपभोक्ता समितिका सबै सदस्यले सहमतिमै यस्तो निर्णय गरेका थिए। गाउँका अति गरिब परिवारका सदस्यलाई न्यूनतम रोजगारी दिने उद्देश्यले सुरु गरिएको मुख्यमन्त्री रोजगार कार्यक्रममा भने गैर लक्षित समूहको सहभागिता गराइयो। त्यसैका नाममा व्यापक रूपमा घोटाला भएको उपभोक्ता समितिकै निर्णयबाट पनि प्रष्ट हुन्छ। कालीकोटको सान्नीत्रिवेणी गाउँपालिका३ मा मुख्यमन्त्री रोजगार कार्यक्रममा उपभोक्ता समितिले निर्णय गरेर प्रदेश सरकारलाई तीन लाख रुपैयाँ दिएको भनेर गरेको माइन्युट। सान्नीत्रिवेणी गाउँपालिका३ मा सञ्चालित मुख्यमन्त्री रोजगार कार्यक्रममा अति गरिबको सूचीमा ११ जना शिक्षक र अन्य सरकारी कर्मचारीलाई पनि सूचीकृत गरे। जुन परिवारलाई उक्त कार्यक्रममा सहभागी गर्नै मिल्दैन थियो। मुख्यमन्त्री रोजगार कार्यक्रममार्फत वडामा सञ्चालित गावखोलालाम्पाटा सिँचाइ कुलो निर्माणमा विद्याज्योति माविका प्रधानाध्यापक मानप्रसाद देवकोटा, सुर्खेत बस्ने भाइबुहारी जौमती देवकोटा, गडुलस्नानी आधारभूत विद्यालयका शिक्षक छोरा धर्मराज देवकोटा र बुहारी सोही विद्यालयकी शिक्षिका सुर्जकला पाण्डे, पदमलाल देवकोटासहित गाउँका ११ जना शिक्षक कर्मचारीको नाम बेरोजगारको सूचीमा राखेर उनका आफन्तहरूको नाममा हाजिरी गराई ज्याला भुक्तानी दिए। स्थानीयका अनुसार गावखोलालाम्पाटा सिँचाइ कुलो निर्माण आयोजनामा जम्मा ४५ लाख बजेट थियो। उक्त योजनाको अख्तियारी असार १ गते मात्र आयो। असार १ गते अख्तियारी आएको योजनाको असार २५ सम्म निर्माण गरिसक्नुपर्ने थियो। तर, काम केही दिन ढिलो सुरु भएर साउनको पाँच गतेसम्म भयो। सान्नीत्रिवेणी गाउँपालिका३ मा तत्कालीन नेकपा एमालेबाट वडाध्यक्षमा पराजित उम्मेदवार जनक देवकोटाले मैले पहल गरेर योजना ल्याएकाले प्रदेश सरकारका मान्छेलाई दिनुपर्छ भनी तीन लाख लिए। तत्कालीन वडा सदस्य मनराज देवकोटाले भने, प्रदेश सरकारका कसलाई दिए थाहा भएन्। तर, गाउँमा उनले आफूले पहल गरी योजना ल्याएको भनेर तीन लाख लिए। उनले उक्त सिँचाइ कुलोमा एक दिन पनि काम गरेनन्। तर, आफूले पहल गरी ल्याएको योजना भनेर ३८ दिन काम गरेको भनी हाजिर लगाएर २८ हजार पाँच सय रुपैयाँ पनि भुक्तानी लिए। उक्त योजनामा आर्थिक अनियमितता भएको भन्ने गुनासो आएपछि वडा सदस्य मनराज देवकोटाको संयोजकत्वमा १३ सदस्य छानबिन समिति गठन गरियो। उक्त समितिले गावखोलालाम्पाटा सिँचाइ कुलो निर्माणमा नक्कली हाजिर गरेर ३ लाख ८२ हजार २ सय ५० र जनक देवकोटाले प्रदेश सरकारलाई दिएको भनेको तीन लाख गरी ६ लाख ८२ हजार २ सय ५० रुपैयाँ दुरुपयोग भएको निष्कर्ष निकाल्यो। उक्त रकम असुली गर्नुपर्ने भने पनि कसैले पनि फिर्ता गरेनन्। समितिका अनुसार विद्याज्योति माविका प्रधानाध्यापक मानप्रसाद देवकोटा र उनका आफन्तको गरी ८५ दिन नक्कली हाजिर भएकोमा प्रतिदिन ७ सय ५० का दरले ६३ हजार ७ सय ५०, स्थानीय भद्रप्रसाद देवकोटाको २६ दिनको १९ हजार ५ सय, चरित्र देवकोटाको ५२ दिनको ३९ हजार, जग्य देवकोटाको ६३ दिनको ४७ हजार २ सय ५०, बलिराम देवकोटाको १६ दिनको १२ हजार, नवराज देवकोटाको १६ दिनको १२ हजार, अति देवकोटाको ३२ दिनको २४ हजार, जनक देवकोटाको ३८ दिनको २८ हजार ५ सय, सदी देवकोटाको ३२ दिनको २४ हजार, देवसन्न देवकोटाको, १० दिनको ७ हजार ५ सय, भीम देवकोटाको १० दिनको ७ हजार ५ सय, भवनराज देवकोटाको १० दिनको ७ हजार ५ सय, हरिलाल देवकोटाको १५ दिनको ११ हजार २ सय ५०, लक्ष्मिप्रसाद देवकोटाको ९ दिनको ६ हजार ७ सय ५० रुपैयाँ असुली गर्नुपर्ने भनी प्रतिवेदन निकाल्यो। तर कसैले पनि रकम फिर्ता गरेनन्। नाम उपभोक्ताको, काम ठेकेदारको सार्वजनिक खरिदसम्बन्धी कार्यविधि, प्रक्रिया तथा निर्णयलाई अझ बढी खुला, पारदर्शी, वस्तुनिष्ठ बनाउन सार्वजनिक खरिद ऐन छ। ऐनको प्रस्तावनाले नै खरिदलाई विश्वसनीय बनाउने, सार्वजनिक खरिद प्रक्रियामा प्रतिस्पर्धी, स्वच्छ र जवाफदेही बनाउने भनेको छ। तर, उपभोक्ता समितिले निश्चित व्यक्तिको मिलोमतोमा कर्णालीमा निर्माण व्यवसायीलाई ठेक्का दिने गरिरहेका छन्। कालीकोटको रास्कोटमा कर्णाली रोजगारको सडकमा काम गर्दै डोजर। तस्बिर : बिस्नप्रसाद न्यौपाने त्यस्ता पनि उजुरीहरू अख्तियारमा दर्ता भएका छन्। कानुनअनुसार एक करोडसम्मका सबै काममा उपभोक्ता परिचालन गर्न सकिने भन्ने हैन, यदि रोजगारी सिर्जना गर्न सकिने श्रममूलक काम भए मात्रै उपभोक्ता समिति परिचालन हुनसक्छ। तर, कर्णालीमा राजनीतिक पहुँच भएकाहरूले उपभोक्ता समिति बनाउँछन्। बजेटमा उनीहरूको नै हालीमुहाली हुन्छ। खास उपभोक्ताभन्दा बढी राजनीतिक नेताकार्यकर्ता यसमा संलग्न हुन्छन्। उपभोक्ता समिति बनाएर मनपरी खर्च गर्ने क्रम मौलाएको छ। कानुन व्यवसायी दुर्गा सापकोटाले भने, कानुनले दिएका सीमा पनि मिचेर उपभोक्ता समिति काम गर्दैछन्। यसले सार्वजनिक खरिद व्यवस्थापनमा सुशासन कायम गर्न चुनौती थपिएको छ। उपभोक्ता समितिलाई खासगरी श्रममूलक काममा लगाउनु र रोजगारी सिर्जना गर्नुपर्छ भन्ने उद्देश्य त पवित्र नै थियो। तर, उपभोक्ता हुनेबित्तिकै आर्थिक अनियमितता गर्ने नियत देखाउँदा समस्या आएको हो। कालीकोटको शुभकालिका गाउँपालिकाका कार्यपालिका सदस्य बीपी विश्वकर्माले गाउँमा राजनीतिक शक्तिका आधारमा उपभोक्ता समिति बनाउँदा विकास निर्माणका काममा अनियमितता भइरहेको बताए। उनले भने, गाउँका विभिन्न दलका निश्चित मानिसहरूको मिलोमतोमा उपभोक्ता समिति बन्छन्। दलितकै बस्तीमा गैरदलित मानिसहरू उपभोक्ता समितिको नेतृत्व गर्छन्। महिला दलितलगायतका अन्य सीमान्तकृत समुदायका मानिसहरूलाई पदाधिकारीमा राख्छन्। तर, उनीहरूलाई भूमिका दिँदैनन्। गाउँका चुनाव हारेका, ऋण लागेका जस्ता मानिसहरूलाई उपभोक्ताको नेतृत्व दिने प्रचलन पनि छ। यसले विकासमा सुशासन कायम गर्न समस्या भइरहेको छ। अहिले स्थानीय सरकारले विकासका नाममा आएको धेरैजसो बजेट डोजरवालालाई दिने परम्परा पनि बनिसकेको छ। यसले थप आर्थिक अनियमितता बढाएको छ। अख्तियारमा उपभोक्ता समितिविरुद्ध व्यापक उजुरी कर्णाली प्रदेशमा निर्माण उपभोक्ता समिति र व्यवसायीविरुद्ध आर्थिक अनियमितताका उजुरीहरूको चाङ लागेको छ। अख्तियार दुरुपयोग अनुसन्धान आयोगको सुर्खेत कार्यालयमा उपभोक्ता समितिबाट भएका निर्माण कार्यमा अनियमितता भएको भन्दै उजुरीको चाङ नै लागेका हुन्। उपभोक्ता समिति र निर्माण व्यवसायीले गलत इस्टिमेट, गलत मूल्यांकन प्रतिवेदन तयार गर्ने, प्राविधिक र ठेकेदारको मिलेमतोमा दोहोरो भुक्तानी लिने, नियमकानुनको पालना नगर्ने, झुटा विवरणहरू तयार गर्ने गरेको जस्ता उजुरी धेरै आएको शाखा अधिकृत सुशीला मरासिनीले बताईन्। उनका अनुसार वन अतिक्रमण, सामुदायिक वनको रकम हिनामिना, सामुदायिक सुरक्षा भत्ता र सहकारीका उजुरीहरू पनि धेरै आएका छन्। स्थानीय सरकारमा हुने भ्रष्टाचारका उजुरीहरू पनि उत्तिकै आउने गरेको उनले बताइन्। चालु आर्थिक वर्ष २०७९०८० को माघ २५ सम्म कर्णालीका ७९ पालिकामध्ये ७२ वटा पालिकाविरुद्ध ४ सय ८१ वटा उजुरी उपर छानबिन भइरहेको कार्यालयले जनाएको छ। सुर्खेतका स्थानीय तहमध्ये सबैभन्दा बढी अनियमितताको उजुरी गुर्भाकोट नगरपालिकाविरुद्ध रहेका छन्। उक्त नगरपालिकाविरुद्ध २२ वटा अनियमितताका उजुरी परेका छन्। साथै पञ्चपुरी नपामा ९, भेरीगंगा नपामा ८ र लेकबेंसी नपामा ७ तथा चौकुने गाउँपालिका, चिङ्गाड गापा र बराहताल गापामा ४४ वटा उजुरी परेका छन्। सिम्ता गाउँपालिकाबाट एक वटा उजुरी अख्तियार कार्यालय सुर्खेतमा दर्ता भएको छ। त्यस्तै दैलेख नारायण नपाका २३, भैरवी गापाका १५, गुराँस गापाका १९, नौमुले गापाका दुई, दुल्लु नपाका ६, महावु गापाका ५, आठबीस नपाका ७, चामुण्डाविन्द्रसैनी नपाका ७, भगवतीमाई गापाका ५, ठाँटीकाध गापाका ५ र डुंगेश्वर गापाका दुईवटा भ्रष्टाचारका उजुरी अख्तियार कार्यालय सुर्खेतमा दर्ता भएका छन्। कालिकोट जिल्लाका ९ स्थानीय तहमा ५४ वटा उजुरी अख्तियारका नाममा दर्ता भएका छन्। जसमा खाँडाचक्र नपाका १३, सान्नीत्रिवेणी गापाका ९, रास्कोट नपाका ९, पलाता गापाका ५, शुभकालिका गापाका ४, पचालझरना गापाको १, तिलागुफा नपाका ६, नरहरिनाथ गापाका ४ र महावै गापाका तीन वटा भ्रष्टाचारसम्बन्धी उजुरी अख्तियारमा परेको छ। यस्तै सल्यानका १० वटै पालिकामा ३४, मुगुको मुगुम कर्मारोङ गाउँपालिकाबाहेकका तीन वटा स्थानीय तहमा ४९, डोल्पाको मध्य छार्का तोङसोङ र डोल्पोबुद्ध गापाबाहेक अन्य पालिकाका १८ वटा उजुरी अख्तियारमा परेका छन्। जुम्लाको सिंजा र तातोपानी गाउँपालिका बाहेकका पालिकाका ३८, रुकुम पश्चिमको त्रिवेणी गाउँपालिका बाहेक अरु सबै पालिकाका २३, जाजरकोटका सातवटा पालिकाका ४३ वटा उजुरी अख्तियारमा दर्ता भएका छन्। गाउँमा सडक आयो, गाडी आउँदैन् कालीकोटको पचालझरना गाउँपालिका७ नुवाघर सडक सञ्जालसँग जोडिएको छ। कर्णाली प्रदेश सरकारको गौरबको आयोजना निर्माणाधीन लालुलैफु हुलाकी सडक र गाउँपालिकाबाट भैसासैनदेखि पंगेली जोड्ने सडक नुवाघरको बीच गाउँबाट अगाडि गएको छ। तर, यहाँका मानिसहरू गाडी चड्न भने पाउँदैनन्। गाउँको बीचभागबाट खेतीयोग्य जमिन मासेर सडक निर्माण गरिएको छ। तर, त्यहाँका स्थानीय नागरिकहरू थाप्लोमै भारी बोक्छन्। गाउँमा सडक सञ्याल जोडिए पनि यातायात सेवाबाट भने यहाँका नागरिक बञ्चित नै छन्। थाप्लोको भारी पर गएको छैन्। कालीकोटको गावखोलालाम्पाटा सिँचाइ कुलो निर्माण गर्दा नक्कली हाजिरको आधारमा भुक्तानी भएको छानबिन समितिको निर्णय। नुवाघरका ६० वर्षीया जयधन बोहोरा भन्छन्। गाउँमा अन्न फल्ने जमिन मासेर सडक बनाए। गाउँमा गाडी आएर सुख हो भनियो। तर, हाम्रा दुःख जस्ताका त्यस्तै छन्। गाउँमा सडक छ गाडी आउँदैन्। हुने खाने मान्छेहरू कहिलेकहिले गाडी रिजर्ब गरेर ल्याउछन्। हुनेहरू मोटसाइकल चढेर आउँछन्। हामीले गाडी आएको हेर्छौं। हामी चड्न पाउँदैनौं। गाउँको विकास कुर्दाकुर्दै उमेर पनि ढल्किसक्यो। अब कहिले सुविधा पाइने हो। गाउँमा कहिले हामीले चढ्ने गाडी आउला। थाप्लाको भारी बिसाउने दिन कहिले आउला र सुख पाउँला। पचालझरना गाउँपालिका८ का रति टमट्टा र टेक टमट्टाका पीडा पनि उस्तै छन्। रति टमट्टा भन्छन्, हामीले बोक्ने गाडी गाउँमै कहिले आउला। गाउँमा सडक निर्माण भएको छ। गाडी आउँदैन्। निर्माण भएका सडकहरू पनि बनिएका छन्। झरपातहरू उम्रेर सडक सडक जस्ता छैनन्। पहिलेको हाटबजार कैलालीको राजापुरबाट घर आउन २६ दिन पैदल हिँडिन्थ्यो। त्यो हाटबजार अहिले जारकोटमा आएर सहज भएको छ। जारकोटबाट गाउँमै गाडी आउने सडक छ। तर, गाडी आउँदैन्। रिजर्ब गरेर ल्याउने पैसा हुँदैन्। भाडा तिरेर आउने गाडी पाइँदैन्। यसले गाउँमा भएको विकासको उपयोग नागरिकले पाएनन्। साधन स्रोत हुनेहरूले मात्रै उपयोग गर्ने भए। शिक्षा, स्वास्थ्य, खानेपानी, सिँचाइ, यातायत, विद्युत् सबै किसिमका विकासका पूर्वाधारहरू गाउँमा पुग्नै मुस्किल छ। गाउँमा आएका स्थानीय सरकारले गरेको विकास सबैका लागि भएन्। गाउँमा सडकसँगै सार्बजानिक यातायात सञ्चालन गर्नुपर्छ। यसका लागि स्थानीय सरकारहरूले पहल लिन जरुरी छ।"
जसले फेरे पार्कको मुहार,"झापा : झापाको सदरमुकाम समेत रहेको भद्रपुर नगरपालिका८ स्थित महेन्द्र पार्क (बाल उद्यम) बगैंचाभित्र बोटबिरुवाको बनावट र सजावटको सौन्दर्यीकरण देखेर अहिले जो कोही एउटै प्रश्न गर्छन्, बोटबिरुवाको बनावट र सजावटको कलात्मक सौन्दर्यीकरण गर्ने मान्छे को होला ? अधिकांशको यस्तै प्रश्न पार्कमा माली पदमा कार्यरत करार कर्मचारी अमृत थापा आफैं सुनिरहेका हुन्छन्। अनि मुस्काउँदै सोध्नेहरूलाई जवाफ फर्काउँछन्, बोटबिरुवाको बनावट म आफैंले मिलाएको हुँ। उनी भन्छन्, मेरो यो कुरा सुनेर कोही पत्याउँछन्। कोही नपत्याए जस्तो गरेर हाँस्छन्। कक्षा १० को सेनटप परीक्षाको रिजल्ट नै नपर्खिएर १७ वर्षकै उमेरमा अमृत सन् २००८ मा खाडीमूलक मलेसिया उडे। मलेसियामा अमृतले जापनिज (जेएफकेएल) कम्पनीमा काम गर्ने अवसर पाए। जेएफकेएल कम्पनी एउटा बोटबिरुवा उत्पादन गर्ने नर्सरी थियो, अमृतले भने, त्यो नर्सरी यति ठूलो थियो कि त्यहाँ २० हजार मजदुर काम गर्थे। त्यस कम्पनीमा काम गर्ने चाइनिज, जापनिज र फिलिपिन्सहरू थियो। म एक्लो नेपाली परेको थिए। न भाषा आउँछ, न परिवेश मिल्छ, मलाई सुरुमा काम गर्न उनीहरूसँग असहज भयो, उनले भने। त्यहाँ पुग्दा पनि मेरो मनमा एउटै कुरा खेलिरहन्थ्यो, म घर बस्दा जे चाहेको थिए, विदेश पुग्दा पनि त्यही काम पाए। त्यसपछि म उनीहरूसँग घुलमिल हुँदै नर्सरीमा काम गर्न थाले। बोटबिरुवासम्बन्धी पीएचडी गरेका कम्पनीका मिस्टर लु भन्नेले मलाई धेरै नै काममा च्याप्नु भयो। उहाँले सुरुमा मलाई गार्डेनिङ भनेको के हो, लेन्सकिपिङ भनेको के हो, कस्तो मौसममा कुन बिरुवा लगाउने, कुन बिरुवालाई कति पानी चाहिन्छ जस्ता कुराहरू सिकाउनु भयो, उनले भने। मिस्टर लु ले मलाई बोटबिरुवाको कटिङडिजाइनिङसम्बन्धी काम सिकाउनुभयो। त्यो पाटो म सिक्दै सिक्दै गए। त्यसपछि उनले मलाई विशेष गरी बोन्साई र टोपियरी बिरुवासम्बन्धी सिकाउनुभयो। बिरुवालाई कसरी मोडलिङ र डेकोरेसन गर्ने, चराचुरुंगी कसरी बनाउने काममा उहाँले दक्ष बनाउनुभयो, उनले थपे। सुरुमा काम गर्दा कम्पनीले ४०० रिङ्गिट तलब दियो। पछि तलब बिस्तारै बढ्दै गयो। बाहिर गएर पाट टाइम काम गर्दा एउटा बिरुवाको डिजाइन गर्दा १०० रिङ्गिटसम्म पाउँथे। म त्यहाँ ५ वर्ष काम गरे। काम गर्ने अवसरमा विभिन्न ठाउँमा घुम्ने अवसर पनि कम्पनीले जुटाइदिएको थियो। मलेसियामा हुँदै आमा बिरामी हुनुभयो, म कम्पनी छाडेर सन् २०१४ मा नेपाल फर्किए, उनले भने। अढाई वर्ष आमाको उपचार गराउँदा गराउँदै बित्यो। आमा पनि बित्नु भयो, अनि फेरि विदेश जान मन लागेन। त्यसपछि मेरो नजर लथालिंग महेन्द्र पार्कमा पर्यो। आफूले त्यहीसम्बन्धी सिप सिकेको छु। मेरो सीप मेरै ठाउँको पार्कलाई दिन पाए हुन्थ्यो भनेर मनमा लाग्यो। त्यसपछि दमक नगरपालिकामा कार्यरत दाजु द्रोणबहादुर थापासँग गएर महेन्द्र पार्कका बारेमा कुरा राखे। दाजुले भद्रपुर नगरपालिकाका तत्कालीन प्रमुख प्रशासकीय अधिकृतसँग मेरो बारेमा कुरा राखेका थिए। अनि म २०७६ सालदेखि पार्कमा काम गर्ने अवसर पाए। एक बिगाहा दुई कठ्ठा १० धुरमा फैलिएको ओझेलमा परेको जीर्ण पार्कमा काम गर्न आउँदा काँसैकाँसले बगैंचा भरिएको थियो। लज्जावती काँडा पनि त्यस्तै थियो। बगैँचामा माटो नमिलेर ठाउँठाउँमा खाल्डाखुल्डी थियो। काम गर्ने औजारहरू पनि थिएन। घरबाटै खुर्पा ल्याएर बगैँचाको झार जंगल कटानेदेखि माटो मिलाउनेसम्म काम गर्यो, उनले भने, भएकै बोटबिरुवालाई स्याहार्ने लागियो, र हँसियाबाट बोटबिरुवाको कटिङ र डिजाइनिङ गर्ने काम सुरु गर्यो। उनले एउटा रोचक प्रसंग सुनाउँदै भने, आउने बित्तिकै एउटा फूलको बोट फेदैबाट काटिदिए, पार्कमा काम गर्ने अरू साथीले मेरो काम गर्ने शैलीप्रति प्रशासकीय अधिकृतलाई गुनासो सुनाइदिनुभयो। त्यसपछि अधिकृतले मलाई भेट्न पार्कमै आए। उहाँलाई मैले मेरो काम गर्ने शैली सुनाएपछि उहाँले जसरी पनि पार्कलाई राम्रो र सुन्दर बनाउनु भनी सम्झाइबुझाइ जानुभयो, उनले सुनाए। पार्कमा दिनरात लगशील भएर काम गर्दै जाँदा पनि कहीँ कतैबाट सहयोग नपाउँदा बिचमै काम छाडेर अन्यत्र जानुपर्यो भनेर मनमा लाग्यो। किनभने नगरपालिकाले लगानी पनि नगर्ने, बोटबिरुवा पनि नल्याउने जस्तो देखेर मलाई दिक्क लाग्न थाल्यो, उनले भने। मेरो सिप र कला खेर जादैछ कि भनेर मनमा प्रश्न उब्जियो। त्यसपछि वडा अध्यक्ष गौरव सुब्बा (मनोज)ले मलाई आएर सम्झाइबुझाइ गरे। उनले त्यसबेला मलाई भनेका थियो कि, कुनै दिन नगरपालिकाले तिम्रो सिप र कला देखेर अवश्य पनि पार्कमा लगानी गर्छ, आफ्नो ठाउँको माया आफैले गर्नुपर्छ, बीचमै छाडेर जानुहुँदैन। अहिले मेरो सिप र कला देखेर नगरपालिकाले लगानी गर्न थालिसकेको छ। चालु आर्थिक वर्षको बजेटमा पार्कको लागि छुट्टै रकम विनियोजन गरेको सुनेको छु। म दिनको १२ देखि १४ घण्टासम्म पार्कमा समय दिन्छु, यहाँका बोटबिरुवाहरूसँग रमाउन पाउँदा मनमा छुट्टै आनन्द महसुस हुन्छ, उनले भने। एउटा बोटको डिजाइनिङ बनाउन कम्तीमा दुई वर्ष समय लाग्छ। अहिले पार्कमा विभिन्न आकृतिका बोटबिरुवा बनाएको छु। धेरै मेहनत र परिश्रम खर्चिएको बताउँदै उनले भने, अरू पनि बोटबिरुवाको आकृति बनाउन बाँकी छ, विशेष गरी अहिले चराचुरुंगीको आकृति बनाउने काम गर्दैछु। पहिला दिनमा एक दुई जना मान्छे झुक्किएर पार्कको अवलोकन गर्न आउँथे, उनले भने, विगत एक वर्षदेखि दिनमा दुई सयदेखि तीन सयको हाराहारीमा मान्छे पार्कमा आउन थालेको छ। यहाँ अवलोकन गर्न आउने कतिपयले मलाई राम्रो तलब, सेवा सुविधा दिने भनेर बोलाइरहेका छन्। देशका विभिन्न स्थानबाट काम गर्न अवसरहरू पनि आइरहेको छ। नेपालमा बोटबिरुवासम्बन्धी काम गर्ने मान्छे नै भेटिँदैन, उनले भने, त्यही भएर यो सिप सिक्ने मान्छेको माग उच्च छ। नगरपालिकाले मासिक १९ हजार तलब दिँदा पनि म अन्यत्र छाडेर गएको छुइन्। मेरो जन्मभूमि, मेरो ठाउँको माया छ मलाई, उनले भने। अहिलेको महँगीअनुसार नगरपालिकाको तलबले परिवार पाल्न पुग्दैन। त्यसैले बिदाको दिन शनिवार बाहिर (होटल, नर्सरी, घर) मा गएर बोटबिरुवा सम्बन्धी काम गरेर भए पनि परिवार पाल्दै आएको छु, उनले थपे। एक महिना अगाडि मात्र वडा अध्यक्ष सुब्बाले महेन्द्र पार्क को थप सौन्दर्ययता झल्काउन आफ्ना बुवा विरहाङ लिम्बु (सुब्बा) र सासुआमा भूमिमाया लिम्बुको स्मृतिमा विभिन्न जातका १२ सय बढी बिरुवा ल्याएर रोपिदिएका छन्। भारतबाट मगाएका ती बोटबिरुवाहरूलाई अहिले स्याहारसुसार गर्ने काममा जुटेको छु, उनले भने, अबको दुई वर्षपछि पार्कको सौन्दर्ययता हेरेर अवलोकन गर्नेहरूको संख्या अझ बढ्नेमा म विश्वस्त छु। माली थापाको काम देखेर भर्खरै भद्रपुर नगरपालिकाले १२औँ नगर सभाको अवसरमा उनलाई उत्कृष्ट कर्मचारी भन्दै १० हजार नगदले पुरस्कृत तथा सम्मान गरेको छ। नगरपालिकाले प्रदान गरेको सम्मानले काम गर्न थप ऊर्जा र हौसला मिलेको उनको भनाइ छ।"
अब हार्भेस्टरले काट्नेछ उखु,"परासी : नवलपरासीको प्रतापपुर गाउँपालिकाले उखु काट्ने हार्भेस्टर मेशिन ल्याउने भएको छ। प्रतापपुरसँगै सुस्ता गाउँपालिकाका किसानहरूको प्रमुख खेती उखु हो। उखु काट्ने समयमा मजदुर अभावसँगै लागतसमेत बढ्दा किसानहरूलाई समस्या भएका कारण उक्त मेशिन खरिद गर्न लागिएको गाउँपालिकाका अध्यक्ष उमेशचन्द्र यादवले बताए। उखु किसानहरूका लागि खरिद गर्न लागिएको हार्भेस्टर नेपालमै पहिलो पटक ल्याउन लागिएको यादवको दाबी छ। हार्भेस्टरको मूल्य एक करोड बढी भारतीय रुपैयाँ रहेको छ। यहाँसम्म ल्याउँदा करिब दुई करोड नेपाली रुपैयाँ लाग्ने अनुमान गरिएको अध्यक्ष यादवले बताए। भारतबाट ल्याइने उक्त मेशिन कृषि प्रयोजनका लागि रहेकाले एक प्रतिशत मात्र भन्सार दस्तुर लाग्ने बताइएको छ। मेशिन खरिदका लागि संघीय सरकारबाट ७५ लाख र प्रदेश सरकारबाट ४५ लाख आइसकेको छ। अपुग रकम पालिकाले व्यहोर्ने यावदले बताए। हार्भेस्टर भारतको महाराष्ट्रमा पाइने भएकाले केही दिनमा वडाअध्यक्षसहितको टोली त्यसतर्फ गएर त्यहाँको खेतीका बारेमा पनि जानकारी लिइने उनले बताए। चालु वर्षको उखु क्रसिङ समय (मंसिर) भित्र उक्त मेशिन ल्याई सकिने यादवको भनाइ छ। हार्भेस्टर चलाउन आवश्यक पर्ने दक्ष जनशक्ति कम्पनीले नै उपलब्ध गराउने छ। केही महिना कम्पनीले पठाएका जनशक्तिबाट चलाउँछौं पछि यहीकै जनशक्ति उत्पादन गरेर सञ्चालन गर्ने सोच छ, अध्यक्ष यादवले भने। मेशिन चलाउन एकै पटक दुई जना जनशक्ति चाहिन्छ। थोरै जग्गामा लगाइएको उखु पनि यसबाट काट्न सकिने बताइएको छ। जिल्लामा अहिले १२ हजार बिघामा कुल २० लाख क्विन्टल उखु उत्पादन हुँदै आएको उखु उत्पादक कृषक समितिले जनाएको छ। जिल्लामा तीन ठूला चिनी उद्योग सञ्चालनमा छन्। हार्भेस्टरले एक घण्टामा साढे चार बिघा क्षेत्रफलमा लगाइएको उखु काट्ने यादवको भनाइ छ। यसले उखु काट्दा किसानको ५० प्रतिशतभन्दा बढी रकम बचत हुने अनुमान छ। किसानले अहिले छिल्ने, काट्नेसहित मजदुरलाई प्रति क्विन्टल एक सय रुपैयाँ दिँदै आएका छन्। मेशिनबाट काट्दा बढीमा ४० देखि ५० रुपैयाँ प्रति क्विन्टल लागत पर्ने उखु किसानसमेत रहेका अध्यक्ष यादवले बताए। मेशिनले उखु र पातलाई छुट्टाएर काट्छ। टुक्रा टुक्रा बनाएर तयार गरिएको उखुलाई हार्भेस्टरसँगै हिड्ने अर्को ट्याक्टरमा खन्याइने गरिएको छ। त्यसरी तयार भएको टुक्रा उखुलाई किसानले आफ्नो ट्याक्टरमा राखेर सोझैँ उद्योगमा लैजान सक्ने छन्। हार्भेस्टर मेशिन पालिका आफैंले सञ्चालन गर्ने छ। उपकरणमा लाग्ने इन्धन, मर्मत र अन्य खर्च जोड्दा बढीमा प्रति क्विन्टल ५० रुपैयाँ लाग्ने अनुमान गरेका छौं। सोही रकम किसानबाट लिएर मेशिन सञ्चालनको व्यवस्थापन गछौं , अध्यक्ष यादवले भने। २०६४ सालमा जिल्लामा कुल ३२ लाख क्विन्टल उखु उत्पादन हुँदै आएको थियो। पछिल्लो पटक उद्योगबाट हुने भुक्तानी समस्या, मजदुर अभावलगायतका समस्याले अधिकांश किसानले उखु लगाउन छाडेका छन्। अहिले भुक्तानीको त्यति समस्या नभएको र हार्भेस्टर आइसकेपछि लागतसमेत घट्ने भएकाले जिल्लाको उखु उत्पादनमा वृद्धि हुने अपेक्षा गाउँपालिकाले लिएको छ।"
अतिक्रमण हटाएर बाघलाई बाटो,"मसुरिया : बाँकेको राप्तीपीडित सामुदायिक वनमा दुई वर्षअघि पाटे बाघले दुई जनाको ज्यान लियो। कम्दी जैविक मार्गमा पर्ने यो सामुदायिक वनमा जंगलमा पात टिप्न जाने क्रममा २४ पुस २०७८ मा राप्तीसोनारी गाउँपालिका६ हब्रहवाकी ३० वर्षीया चाँदनी चौधरीको बाघ आक्रमणमा मृत्यु भएको थियो। चौधरीको मृत्यु भएको डेढ महिना नबित्दै सोही जंगलमा घाँस काट्न गएको बेला ८ फागुनमा राप्तीसोनारी६ डाँडाटेपरीका ६० वर्षीय धनबहादुर चलाउनेलाई पनि पाटेबाघले आक्रमणमा ज्यान गयो। यो सामुदायिक वनमा बाघले बाख्रा त कति खायो लेखाजोखा नै भएन। गाईभैंसी पनि मारेको थियो। १० दिनको प्रयासपछि नरभक्षी बाघलाई नियन्त्रणमा लिइयो। राष्ट्रिय प्रकृति संरक्षण कोष बर्दियाका प्राविधिक, डिभिजन वन कार्यालय बाँके, वन उपभोक्ताको टोलीले पाडोलाई आहारा बनाएर हात्तीको साहारामा १८ फागुनमा नरभक्षी बाघलाई नियन्त्रणमा लिन सफल भएका थिए। हाम्रो वन त बाँके राष्ट्रिय निकुञ्ज र भारतको सुहेलुवा निकुञ्जबाट बाघको ओहोरदोहोर गर्ने कम्दी जैविक मार्गमा पर्ने रहेछ। दिउँसै बाघ हिँडेको देखिन्थ्यो, राप्तीपीडित सामुदायिक वनका अध्यक्ष मदन बुढा ती दिन स्मरण गर्दै भन्छन्, हाम्रो सामुदायिक वनदेखि बाँके राष्ट्रिय निकुञ्जको मध्यवर्ती क्षेत्र जोड्न झन्डै एक किलोमिटरको दूरीमा ८५ हेक्टर जग्गा स्थानीयले अतिक्रमण गरेका थिए। अतिक्रमण हटाएर बाघ लगायतका वन्यजन्तुलाई ओहोर दोहोर गर्न सजिलो होस भनेर वृक्षरोपण गरेका छौं। राप्तीपीडित सामुदायिक वनको उत्तरमा मसुरिया नजिक राप्ती नदी पर्छ। नदीको पारीपट्टि राप्तीसोनारीकै महादेवपुरी क्षेत्रको राप्तीपीडित सामुदायिक वन र पश्चिममा ढलैयातिर राप्तीपारी डुडुवा गाउँपालिकामा पर्ने मध्यवर्ती क्षेत्रको गोकुल सामुदायिक वन छ। उत्तरमा भारतको सुहेलुवा निकुञ्जसँग जोडिएको नरैनापुर गाउँपालिकाको वन छ। राप्तीपीडित सामुदायिक वनको एक किलोमिटर क्षेत्रफलले मात्र जैविक मार्ग जोड्न बाँकी थियो। तराई भू परिधि कार्यक्रम (ताल)ले तारबार गर्न र डिभिजन वन कार्यालयले वृक्षरोपण गर्न सहयोग गरेका छन्, अध्यक्ष बुढाले प्रष्ट पारे, बोट विरुवा हुर्कंदैछन्। अब वन्यजन्तु राप्ती वारीपारी सहजै गर्न सक्नेछन्। यो क्षेत्रमा वनले १३ हजार पाँच सय बिरुवा लगाइएको छ। तालका सहप्रबन्धक कमलराज राईका अनुसार यो सामुदायिक वनमा वृक्षरोपण गर्न चार लाख ८५ हजार रुपैयाँ सहयोग गरेको थियो। जैविक मार्गबाट मध्यवर्ती क्षेत्र एक किलोमिटर मात्र बाँकी थियो। सामुदायिक वनले अतिक्रमण हटाएर वन्यजन्तुका लागि सहज मार्ग बनाएको छ, राईले खुसी व्यक्त गर्दै भने, अब बाँके निकुञ्जबाट भारतीय निकुञ्जतिर र भारतीय निकुञ्जबाट वन्यजन्तु जैविक मार्ग हुँदै सहजै बाँके निकुञ्जसम्म आवतजावत गर्न सक्नेछन्। ४९७ हेक्टरमा फैलिएको राप्तीपीडित सामुदायिक वनले मसुरिया, पथरैया, ढलैया, थापा फूलबारी क्षेत्रमा १५० घरधुरीले अतिक्रमण गरेको १८५ हेक्टरभन्दा बढी क्षेत्रफलमा अतिक्रमण हटाएर वन क्षेत्र बनाएको छ। वन हेरालु अयोध्या थारुका अनुसार जैविक मार्गमा वन्यजन्तु ओहोरदोहोर गर्दै गरेको भेटिन्छन्। उनले भने, दुई दिनअघि पनि जंगलमा बाघको पाइला भेटिएका थिए। एकपटक त ३५ वटा जंगली हात्ती पनि ओहोरदोहोर गर्दै गरेको भेटिएका थिए। चित्तल, नीलगाई, बँदेल त कति छन् कति ?"
नेपाल विकासशील राष्ट्र बनेपछि के हुन्छ ?,"अतिकम विकसित मुलुकबाट स्तरोन्नति हुन आवश्यक ३ मध्ये २ मापदण्ड पूरा गरेपछि नेपाल विकासशील मुलुक हुन योग्य भएको थियो। काठमाडौं : तीन वर्षपछि अति कम विकसित मुलुकबाट नेपाल विकासशील मा फड्को मार्दै छ। संयुक्त राष्ट्रसंघको महासभाले सन् २०२६ बाट नेपाल स्तरोन्नति हुने निर्णय गरिसकेको छ। विकासशीलमा फड्को मारेपछि नेपालले अति कम विकसित मुलुकका नाममा पाउँदै आएका सुविधा गुमाउनेछ। यसको प्रत्यक्ष असर निर्यातमा पर्ने सरोकारवालाहरू बताउँछन्। अतिकम विकसित मुलुकबाट विकासशील राष्ट्रमा स्तरोन्नति भएपछि नेपालको निर्यात ४ प्रतिशतसम्मले घट्ने देखिएको छ। अन्तर्राष्ट्रिय व्यापारबारे चासो राख्ने संस्थाको अनुमानअनुसार सन् २०२६ को प्रक्ष्येपित १ खर्ब ८२ अर्ब रुपैयाँ बराबरको निर्यातमा ४ प्रतिशत अर्थात् ८ अर्बसम्मको गिरावट आउनेछ। त्रिविवि अर्थशास्त्र विभागका प्रमुख डा शिव अधिकारीले भने विकासशील राष्ट्रमा स्तरोन्नति भएपछि देशको कमजोर मानसिकता हट्ने बताउँछन्। घाटाको हिसाब होइन, नाफाको हिसाब गर्नुपर्छ, अधिकारी भन्छन्, नीति नियम पनि फरक ढंगले बनाउनुपर्छ। कति कमजोर भएर बस्ने ? कति माग्ने मात्रै ? अतिकम विकसित मुलुकबाट स्तरोन्नति हुन आवश्यक ३ मध्ये २ मापदण्ड पूरा गरेपछि नेपाल विकासशील मुलुक हुन योग्य भएको थियो। संयुक्त राष्ट्रसंघको विकास नीतिसम्बन्धी समितिले स्तरोन्नति हुन सिफारिस गरेअनुसार राष्ट्रसंघको महासभाले नेपाल सन् २०२६ मा ग्र्याजुयट हुने निर्णय गरेको थियो। सो वर्ष नेपालसँगै बंगलादेश र लाओस पनि विकासशील राष्ट्र बन्दै छन्। नेपाल सन् १९७१ देखि नै अतिकम विकसित मुलुकको सूचीमा थियो। जसको लाभ नेपालले वैदेशिक व्यापार र विकास सहायतामा पाउँदै आएको छ। स्तरोन्नति भएपछि नेपालले ती सुविधा गुमाउनेछ। नेपाल उद्योग परिसंघका अनुसार नेपालले पाउँदै आएको प्राथमिकताको बजार पहुँच गुम्नेछ भने विकास र प्राविधिक सहायताको विशिष्ट स्रोतमा कमी आउनेछ। यस्तै अन्तर्राष्ट्रिय छलफलका लागि उपलब्ध हुने अनुदान घट्नेछ र विद्यार्थीले पाउँदै आएको छात्रवृत्ति पनि गुम्नेछ। परिसंघले राजधानीमा आयोजना गरेको एक कार्यक्रममा उपाध्यक्ष वीरेन्द्र पाण्डेले गार्मेन्ट, टेक्स्टाइल, पश्मिना, कार्पेट तथा खानेतेलको निर्यातमा गम्भीर असर पर्ने बताए। एलडीसीबाट स्तरोन्नतिका लागि तयारी विषयमा विशेष प्रस्तुति दिने क्रममा उनले दक्षिण एसियाली स्वतन्त्र व्यापार क्षेत्र (साफ्टा)मा हाल ३० प्रतिशत मूल्यअभिवृद्धि हुँदा नेपालले भन्सार महसुल (ट्यारिफ) छुट पाउने गरेको थियो। स्तरोन्नति भएपछि मूल्य अभिवृद्धि ४० प्रतिशत पुग्ने पाण्डेले जिकिर गरे। साफ्टाअन्तर्गत दक्षिण एसियाली देशमा नेपाली उत्पादन निर्यात सहज हुने छैन। यद्यपि, यो द्विपक्षीय व्यापार सम्झौतामा निर्भर हुन्छ, पाण्डेले भने। यसबाहेक हाल चीनमा ८ हजार नेपाली उत्पादनले निःशुल्क प्रवेश पाउँदै आएकामा स्तरोन्नति हुनेबित्तिकै सो सुविधा गुम्नेछ। नेपाल र चीनबीच सन् २०१० मा नेपाली वस्तुका लागि निःशुल्क प्रवेश दिने सम्झौता भएको थियो। राष्ट्रिय योजना आयोग र संयुक्त राष्ट्रसंघ विकास कार्यक्रमले सन् २०२० मा गरेको अनुमानअनुसार नेपाल विकासशील मुलुकमा स्तरोन्नति भए कुल निर्यातमा ३७ प्रतिशतले कमी आउनेछ। विश्व व्यापार संघका अनुसार २४८ प्रतिशतको गिरावट आउनेछ। अन्तर्राष्ट्रिय व्यापार केन्द्रले ४ प्रतिशतको गिरावट अनुमान गरेको छ। केन्द्रको अनुमान अनुसार चीनतर्फ हुने निर्यात डेढ अर्ब रुपैयाँले खुम्चनेछ। कुल निर्यातमा चीनतर्फ हुने ८ हजार प्रकारको वस्तुको हिस्सा २८ प्रतिशत छ। यस्तै भारतमा ड्युटी फ्री निर्यात हुने वस्तुको हिस्सा ५९ प्रतिशत छ। नेपाल स्तरोन्नति भएपछि यस्ता वस्तु निर्यातमा कमी आउनेछ तर भारतसँगको द्विपक्षीय व्यापार सन्धि बढी प्रभावकारी रहेकाले अन्य देश वा क्षेत्रको तुलनामा भारतमा हुने निर्यात धेरै मात्राले नघट्ने अनुमान गरिएको छ। यस्तै युरोपेली मुलुकमा हुने निर्यात कुल निर्यातको ११ प्रतिशत हो। नेपाल स्तरोन्नति भएपछि निर्यातमा साढे २ अर्बको गिरावट आउनेछ। यस्तै विकास सहायतामा गम्भीर असर पर्नेछ। एसियाली विकास बैंक, विश्व बैंक, संयुक्त राष्ट्रसंघले प्रदान गर्दै आएको सहायतामा कटौती हुनेछ। सहुलियतपूर्ण ऋणको ग्रेस र परिपक्व हुने अवधि घट्नेछ। यस्तै ब्याजदर पनि महँगो हुनेछ। हाल एसियाली विकास बैंकले २४ देखि ३२ वर्ष अवधिका लागि सहुलितयपूर्ण ऋण दिइरहेको छ। यस्तो ऋणको साँवा ब्याज ८ वर्षसमम तिर्नुपर्देन। ब्याजदर १ देखि ११५ प्रतिशतसम्म छ। विकासशील मुलुकमा स्तरोन्नति भएपछि ब्याजदर न्यूनतम २ प्रतिशत हुनेछ भने ग्रेस अवधि ५ वर्षको मात्र हुनेछ। सो ऋण २५ वर्षमा चुक्ता गरिसक्नुपर्ने छ। यसैगरी विश्व बैंकले प्रदान गर्ने ऋण ३० वर्षमा हुनेछ, यस्तो ऋणको ग्रेस अवधि ५ वर्ष हुनेछ। यस्तो ऋणमा वार्षिक १२५ प्रतिशत ब्याज र ०७५ प्रतिशत सेवा शुल्क तिर्नुपर्नेछ। नेपाल तल्लो मध्यमस्तरीय आय भएको मुलुक हुनाले अन्तर्राष्ट्रिय विकास सहायता प्राप्त गर्न निकट भविष्यमै असहज हुनेछ। अर्कातर्फ संयुक्त राष्ट्र संघले अतिकम विकसित मुलुकलाई औपचारिक विकास सहायता प्रदान गर्ने गरेको छ। राष्ट्रसंघले ६० प्रतिशत मुख्य स्रोत यस्ता देशलाई प्रदान गर्छ। नेपाल विकासशील हुनबित्तिकै यी सुविधा पाउने छैन। तर, जलवायु परिवर्तन निरुपण गर्नका लागि निर्मित अन्य कोषको पहुँच पाउन योग्य हुनेछ। राष्ट्रिय योजना आयोगका सदस्य रामकुमार फुँयाल नेपाल विकाससिल मुलुकमा बढुवा हुँदा गुमाउने अवसरसँगै खुल्ने नयाँ आयामलाई पनि बुझ्नुपर्नेमा जोड दिन्छन्। नेपाल विकसित मुलुकबाट विकाससिल मुलुकमा स्तरोन्नति हुँदै गर्दा मुलुकले पाउँदै आएको धेरै सहायता घटे पनि नयाँ अवसरहरू उत्तिकै सिर्जना हुनेछ, उनले भने। निर्यातको आंकडा १ खर्ब रुपैयाँ पार गर्न लाग्दा नेपालले निर्यातमा पाउँदै आएको सुविधाहरू अब कटौती हुनेछ। परिसंघका उपाध्यक्ष पाण्डेले ग्र्याजुएट भएपछि नेपालले पाउँदै आएको सुविधाहरू हट्ने भएकाले निर्यात बढाउन उत्पादकत्व बढाउने र उत्पादन लागत घटाउने काम गर्नुपर्ने जिकिर गरे। उत्पादकत्व बढाउन श्रमिकको उत्पादकत्व बढाउनुपर्नेछ, प्रविधिको प्रयोग बढाउनुपर्ने र नीति तथा कानुनी अवरोधहरू हट्नुपर्नेछ, उनले भने।"
एकीकृत कृषि ऐनबारे छलफल,काठमाडौं : कृषि तथा पशुपंक्षी विकासमन्त्री डा बेदुराम भुसालले कृषि क्षेत्र पनि कानूनअनुसार नै चल्नुपर्ने भएकाले कृषि सम्बन्धी ऐन आवश्यक रहेको बताएका छन्। खाद्यका लागि कृषि अभियानले आइतबार काठमाडौंमा आयोजना गरेको एकीकृत कृषि ऐनको आवश्यकताबारे प्रारम्भिक छलफल कार्यक्रममा मन्त्री भुसालले कृषि सम्बन्धी ऐनलाई सरोकारवालासंगको छलफलपछि मन्त्रिपरिषद्मा पेश गर्ने पनि बताए । उनले कृषि क्षेत्र जिवनपद्धतिसँग जोडिएकाले यसलाई व्यवस्थित गर्न सरकार प्रतिबद्ध रहेको बताए। अहिले प्रस्तावित ऐनको मस्यौदा छलफलका लागि प्रदेशमा पठाइएकाले आवश्यक सुझावलाई ग्रहण गर्ने उनले बताए छलफलमा सहभागीहरुले कृषि क्षेत्रमा देखिएका विभिन्न समस्या समाधानका लागि आवश्यक कानूनी व्यवस्था गर्न सुझाव दिएका थिए ।
प्रचण्ड र ओलीबीच भेटवार्ता : सुन तस्करीको अनुसन्धानदेखि संवैधानिक परिषद् बैठक बोलाउनेसम्मको छलफल,"ओलीले सत्ता गठबन्धनका मान्छेलाई संरक्षण गर्ने र विपक्षीलाई आरोप लगाउने कार्य निरन्तर गर्ने गरेकोप्रति असन्तुष्ट व्यक्त गरेका हुन्। काठमाडौं : प्रधानमन्त्री पुष्पकमल दाहाल 'प्रचण्ड' र प्रमुख प्रतिपक्ष दल नेकपा (एमाले)का अध्यक्ष केपी शर्मा ओलीबीच भेटवार्ता भएको छ। आइतबार बिहान प्रधानमन्त्री निवास बालुवाटारमा नेकपा माओवादी केन्द्रका अध्यक्ष प्रचण्ड र ओलीबीच भेटवार्ता भएको प्रधानमन्त्रीको सचिवालय स्रोतले जनाएको छ। माओवादी केन्द्रका एक नेताका अनुसार संसद्को गतिरोध अन्त्य र प्रधानन्यायाधीश सिफारिस गर्ने विषयमा दुई शीर्ष नेताबीच छलफल भएको हो। भेटमा ओलीले ललिता निवास जग्गा हिनामिना प्रकरण, भुटानी शरणार्थी प्रकरण र विमानस्थलबाट भएको सुन तस्करी प्रकरणबारे चासो राखेका थिए। अध्यक्ष ओलीले प्रधानमन्त्री प्रचण्डसँग सरकारको कार्यशैलीप्रति प्रश्नसमेत गरेका छन्। उनले सरकारका मन्त्रीले नै प्रमुख प्रतिपक्ष दललाई लान्छाना लगाउने कार्य गरेकाले निष्पक्ष रुपमा छानबीन गरी दोषीलाई कारबाही गर्न माग गरेको बालकोट स्रोतले जनाएको छ। उनले सत्ता गठबन्धनका मान्छेलाई संरक्षण गर्ने र विपक्षीलाई आरोप लगाउने कार्य निरन्तर गर्ने गरेकोप्रति असन्तुष्ट व्यक्त गरेका हुन्। जवाफमा प्रधानमन्त्री प्रचण्डले सुन तस्करीबारे निष्पक्ष छानबीन अनुसन्धान गर्न र दोषीलाई उम्कन नदिन निर्देशन दिइसकेको बताए। १०० किलो सुन प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए । तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। प्रतिनिधि सभाको बैठक सोमबार दिँउसो बस्ने गरी बोलाइएको छ। आजको भेटमा ओलीले संवैधानिक परिषद् बैठक तत्काल बोलाउन प्रधानमन्त्री प्रचण्डलाई आग्रह गरेका छन्। नेपालको संविधानमा संवैधानिक परिषद्ले प्रधानन्यायाधीश पद रिक्त हुनुभन्दा एक महिनाअगावै नियुक्तिका लागि सिफारिस गर्नुपर्ने प्रावधान रहेको छ। बहालवाला प्रधानन्यायाधीश हरिकृष्ण कार्की अवकाशमा जाने भएकाले केहि दिनमा बिदामा बस्ने र प्रधानन्यायाधीश नियुक्ति प्रक्रिया तत्काल अगाडि बढाउनुपर्ने भएपनि प्रक्रिया थालिएको छैन। राजनीतिक खिचातानीका कारण यस अगाडि पनि सर्वोच्च अदालत लामो समय कामुको भरमा चलेको थियो।"
सरकारविहीन अवस्थामा कोसी प्रदेश,"विराटनगर : सर्वोच्च अदालतले मुख्यमन्त्री उद्धव थापाको नियुक्ति बदर गरिदिएपछि कोसी प्रदेश सरकारविहीनताको अवस्थामा रहेको छ । अवैधानिक रहेको ठहर गर्दै नेपाली कांग्रेस प्रदेश संसदीय दलका नेता थापाको नियुक्तिलाई यही साउन ११ गते बिहीबार बदर गरेपनि सर्वोच्चले कामचलाउ सरकारका विषयमा भने स्पष्ट बोलेको देखिँदैन । तर, नियुक्ति नै असंवैधानिक रहेको भनिएपछि थापा कामचलाउ मुख्यमन्त्री हुनसक्ने अवस्था नरहेको कानुनका विज्ञहरु बताउँछन् । त्यसो हुँदा त्यसअघिका मुख्यमन्त्री हिक्मतकुमार कार्कीको नेतृत्वमा कामचलाउ सरकार रहनुपर्ने हुन्छ । तर,हाल कोसी प्रदेशमा सरकार शून्यताको अवस्था छ । प्रदेश प्रमुख पर्शुराम खापुङले आगामी १६ गते अपरान्ह ५ बजेसम्मको समयसीमा दिएर संविधानको धारा १६८ (२) बमोजिम नयाँ सरकार गठनको आह्वान गरिसकेका छन् । उनले पनि कामचलाउ सरकारका विषयमा स्पष्ट नपारिकन नयाँ सरकार गठनको आह्वान गरेका हुन् । त्यसो त सभामुख बाबुराम गौतमसहितको हस्ताक्षर लिएर गएका थापालाई असार २१ गते खापुङले संविधानविपरीत मुख्यमन्त्री नियुक्त गरेका थिए । संविधानले दिएको तटस्थताको भूमिकाविपरीत सभामुख सरकार गठनमा सहभागी हुँदा प्रदेश प्रमुखले साथ दिएका हुन् । सर्वोच्चले सुरुको बिन्दुबाटै त्रुटि देखिएको भनेर थापाको नियुक्ति नै खारेज गरिदिएपछि सभामुख र प्रदेश प्रमुखको भूमिकामा प्रश्न उठेकै छ । सभामुखको असंवैधानिक कदममा साथ दिएर प्रदेश प्रमुखले संविधानमाथि नै हमला गरेको पुष्टि भइसकेको हो । सरकारविहीनताको अवस्था आउन नदिन मुख्यमन्त्री तथा मन्त्रिपरिषद्को कार्यालयले समेत भूमिका खेल्न इच्छा देखाएन । प्रदेशका प्रमुख सचिव डा दीपक काफ्ले हिक्मत कार्कीलाई मुख्यमन्त्री मान्न तयार नभएको स्रोतले बतायो । कामचलाउ मुख्यमन्त्रीको जिम्मेवारी सम्हाल्ने गरी साउन १२ गते शुक्रबार काठमाडौंबाट विराटनगर ओर्लिएका कार्कीलाई मुख्यमन्त्री कार्यालयले सरकारी गाडी र सुरक्षाकर्मीसमेत उपलब्ध गराएन । कर्मचारी पनि स्वागतका लागि विमानस्थल पुगेनन् । कार्यालयले गाडी नपठाएपछि कार्की मुख्यमन्त्री तथा मन्त्रिपरिषद्को कार्यालय गएका छैनन् । नेपालको संविधानले सरकार शून्यताको परिकल्पना गरेको छैन । स्रोतका अनुसार सर्वोच्चको फैसला कार्यान्वयन गर्न प्रमुख सचिव डाकाफ्लेले अटेरी गरिरहेका छन् । कार्कीलाई कामचलाउ मुख्यमन्त्री बनाउने विषयमा काफ्लेको अवरोध रहयो,स्रोतले भन्यो,अहिले सरकारविहीनताको अवस्था आउनुको कारण त्यही हो । संविधानले परिकल्पना नगरेको अवस्था र सर्वोच्च अदालतले गरिदिएको यसअघिको नियुक्ति बदरलाई अवज्ञा गर्दै काफ्लेले कार्कीलाई कामचलाउ मुख्यमन्त्रीका रूपमा काम गर्ने वातावरण नबनाएका हुन् । कामचलाउ मुख्यमन्त्रीका रूपमा कार्की आउनसक्ने भन्दै उनले शुक्रबार मुख्यमन्त्री कार्यालयको गेट नै बन्द गराइदिएको एक कर्मचारी बताउँछन् । कार्की काठमाडौंबाट विराटनगर ओर्लिएपछि माथिको प्रेसरभन्दै गाडी नपठाउन कर्मचारीलाई काफ्लेले निर्देशन दिए,उनी भन्छन्,कुनैपनि हालतमा कार्कीलाई कामचलाउ मुख्यमन्त्री मान्न काफ्ले तयार छैनन् । संविधानविद् भीमार्जुन आचार्य जुन बिन्दुबाट त्रुटि भएको हो त्यसैलाई सच्याउनु भनेर सर्वोच्चले थापाको नियुक्ति बदर गरिदिएका कारण कार्की नै कामचलाउ मुख्यमन्त्री हुने बताउँछन् । अन्तिम आदेशमै भनिएका कारण थापालाई मुख्यमन्त्री मान्नसक्ने अवस्था रहँदैन,उनले भने, त्यसअघिका मुख्यमन्त्री कार्कीको नेतृत्वमा कामचलाउ सरकार रहन्छ । यस विषयमा अदालतले प्रष्ट बोलेको आचार्य बताउँछन् । थापा मुख्यमन्त्रीमा नियुक्त हुनुअघि असार २१ गतेसम्म कार्की नै कामचलाउ मुख्यमन्त्री थिए । प्रदेशसभा (प्रदेश संसद)बाट असार १५ गते विश्वासको मत गुमाएपछि कार्कीको नेतृत्वमा रहेको नेकपा (एमाले)को सरकार ढलेको थियो । त्यसपछि नयाँ सरकार गठन नहुनजेलसम्म प्रदेश प्रमुखले उनलाई नै कामचलाउ तोकेका थिए । सभामुख गौतमसहितको हस्ताक्षरलाई आधार बनाउँदै खापुङले थापालाई मुख्यमन्त्री नियुक्त गरेपछि असार २२ गते असंवैधानिक तरिकाले सरकार गठन भएको भन्दै कार्कीले सर्वोच्चमा रिट दायर गरेका थिए । कांग्रेस कोसी प्रदेश संसदीय दलका प्रमुख सचेतक भूपेन्द्र राई आफूहरुले सर्वोच्चको फैसला स्वीकार गरेको बताउँछन् । प्रदेश प्रमुखले १६८(२) अनुसार सरकार गठनको आह्वान गरिसकेकाले हामी बहुमत जुटाउने तयारीमा छौं, उनले भने, कामचलाउ मुख्यमन्त्री कसलाई बनाउने भन्ने विषय हाम्रो सरोकारसँग जोडिएको हुँदैन । अदालतको फैसला हेरेर प्रदेश प्रमुख र मुख्य सचिवले निर्णय लिनुपर्ने राईले बताए । थापाले पनि अन्तिम आदेश आएकै दिन आफूलाई सर्वोच्चले कामचलाउ मुख्यमन्त्री नबनाएको बताएका थिए । मुख्य सचिव काफ्ले भने कार्यालयको मोबाइल नम्बर अफ गरेर बसेका छन् । उनी मुख्यमन्त्री कार्यालयमा शुक्रबारदेखि नगएको एक कर्मचारी बताउँछन् । शुक्रबार बिहान आएर कार्कीलाई लिन गाडी नपठाउन निर्देशन दिनुभयो, उनले भने, त्यसपछि उहाँ कार्यालय आउनु भएको छैन ।काफ्ले काठमाडौं गएको जानकारी आफूले पाएको उनी बताउँछन् । अधिवक्तासमेत रहेका एमालेका प्रदेशसभा सदस्य लीलाबल्लभ अधिकारी कार्की नै कामचलाउ सरकारको मुख्यमन्त्री रहने बताउँछन् । सर्वोच्चले मुख्यमन्त्रीमा थापाको दाबी नै त्रुटिपूर्ण छ भनेर भनिसकेपछि उहाँलाई कामचलाउ मुख्यमन्त्री भन्न मिल्दैन । सर्वोच्चको अन्तिम आदेशको मूल मर्म र भावना नै यही हो,उनले भने,थापा नेतृत्वको सरकारको अस्तित्व नै रहेन । त्यसो हुँदा कामचलाउ सरकारको मुख्यमन्त्री हिक्मत कार्कीलाई नै मान्ने हो ।थापाको दाबीपत्रलाई सर्वोच्चले गलत भनिसकेको अवस्थामा अर्को सरकार नबनेसम्म कार्कीकै नेतृत्वमा कामचलाउ सरकार रहने अधिकारीले बताए । उनका अनुसार थापा नेतृत्वको सरकारलाई कानुन र संविधानले चिन्दैन । बहुमत पुर्याएर भोलि कसैले दाबी गर्दा नयाँ सरकार बनेपछि बाहेक सरकारविहीनताको अवस्था आउन नदिन कार्कीलाई नै कामचलाउन मुख्यमन्त्री मान्नुपर्छ,अधिकारीले भने । कोसीको ९३ सदस्यीय संसदमा बहुमत पुर्याउन ४७ प्रदेशसभा सदस्य (सांसद)आवश्यक पर्छ । एमालेका ४०,कांग्रेसका २९,सभामुखबाहेक नेकपा (माओवादी केन्द्र)का १२,राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन् । एमालेराप्रपा तथा पुर्याएर सरकारका लागि दाबी पेस गर्ने हुन् भन्ने यकिन भइसकेको छैन ।"
"प्रधानन्यायाधीश नियुक्ति सिफारिस छिट्टै गर्नेबारे प्रचण्ड,देउवा र ओलीबीच सहमति","काठमाडौं : प्रमुख तीन दलका शीर्ष नेताबीच संसदमा देखिएको अवरोध अन्त्य गर्ने र प्रधानन्यायाधीश नियुक्तिका लागि संवैधानिक परिषद्को बैठक बोलाउने विषयमा सहमति भएको छ। प्रधानमन्त्री निवास बालुवाटारमा आइतबार भएको छलफलमा संवैधानिक परिषद्को बैठक राखेर प्रधानन्यायाधीश नियुक्तिका लागि सिफारिश गर्ने र सदनमा देखा परेको अवरोध अन्त्य गर्ने विषयमा सकारात्मक छलफल भएको प्रधानमन्त्रीका प्रेस सल्लाहकार गोविन्द आचार्यले जानकारी दिएका छन्। छलफलका क्रममा प्रधानमन्त्री पुष्पकमल दाहाल प्रचण्डले संवैधानिक परिषद्का अन्य सदस्यसँग छलफल गरेर छिट्टै परिषद् बैठक बोलाउने बताएको राष्ट्रिय समाचार समितिले उल्लेख गरेको छ। छलफलमा प्रधानमन्त्री प्रचण्ड,नेपाली कांग्रेसका सभापति शेरबहादुर देउवा र नेकपा (एमाले)का अध्यक्ष केपी शर्मा ओली सहभागी थिए।"
एक हजार ५९५ दरबन्दी स्वीकृत गर्ने बागमती सरकारको निर्णय,हेटौंडा : बागमती प्रदेश सरकारले विभिन्न कार्यालय तथा निकायका लागि दरबन्दी स्वीकृत गर्ने निर्णय गरेको छ। आइतबार बसेको प्रदेश सरकार मन्त्रिपरिषद्को बैठकले सरकार मातहत काम गर्दै आएका अस्थायी र करारका एक हजार पाँच सय ९५ दरबन्दी स्वीकृत गरेको हो। बैठकले दुई कर्मचारीलाई ११औँ तह (प्रदेश सचिव)मा बढुवा गर्ने समेत निर्णय गरेको छ। स्वास्थ्य सेवातर्फ नारायणबहादुर कार्की र इन्जिनियर सेवातर्फ लोकनाथ रेग्मीलाई ११औँ तहमा बढुवा गर्ने निर्णय भएको प्रदेशका भौतिक पूर्वाधार विकासमन्त्री युवराज दुलालले जानकारी दिए। यसैगरी बैठकले प्रदेश श्रम तथा रोजगार नीति २०८० लाई स्वीकृत गर्ने निर्णय गरेको छ।
सुन तस्करीबारे अनुसन्धान गर्न उच्चस्तरीय समिति गठन गर्न एमालेको माग,काठमाडौं : सार्वजनिक लेखा समितिले १०० किलो सुन प्रकरणमा उच्चस्तरीय छानबिन समिति गठन गर्न सरकारको ध्यानाकर्षण गरेको छ । आइतबार बसेको लेखा समितिको बैठकले त्रिभुवन अन्तर्राष्ट्रिय विमानस्थलबाट भन्सार छलेर बाहिरिएको १०० किलो सुन प्रकरणको निष्पक्ष छानबिन गर्न उच्चस्तरीय समिति गठन गर्न माग गरेको हो । जेष्ठ नागरिकका रुपमा समितिको सभापतित्व गरेका कांग्रेस सांसद अर्जुन नरसिंह केसीले १०० किलो सुन तस्करी प्रकरणमा सरकारले उच्चस्तरीय छानबिन समिति गठन गर्न ध्यानाकर्षण गराएका थिए । बैठकमा एमाले सांसद योगेश भट्टराईले सुन प्रकरणको छानबिन गर्न उच्चस्तरीय समिति बनाउनुपर्ने बताएका थिए । एमालेका सचिव समेत रहेका भट्टराईले गृहमन्त्री र अर्थमन्त्रीमाथि समेत छानबिन गर्नुपर्ने भएको र उनीहरूमाथि प्रहरीले अनुसन्धान गर्न नसक्ने भन्दै उच्चस्तरीय समिति गठन गर्नुपर्ने बताएका थिए । एमालेले सत्तारुढ दलका नेताको संलग्नता बाहेक विमानस्थलबाट सुन तस्करी हुन नसक्ने आरोप लगाउँदै आएको छ । सुन तस्करी प्रकरणमा हालसम्म १८ जना पक्राउ परिसकेका छन्।
त्रियुगा पुलको निर्माण सम्पन्न गर्न मन्त्री ज्वालालाई उदयपुरका जनप्रतिनिधिको अल्टिमेटम,"काठमाडौं : उदयपुरका जनप्रतिनिधिसहितको टोलीले त्रियुगा पुल निर्माण सम्पन्न गर्न भौतिक पूर्वाधार तथा यातायात मन्त्री प्रकाश ज्वालासँग माग गरेको छ। प्रतिनिधि सभा सदस्य डा नारायण खड्का, प्रदेश सभा सदस्य राजन किराँतीसहितको टोलीले आइतबार सिंहदरबारस्थित मन्त्रालयमा पुगेर पुलको निर्माण छिटो सक्न माग गरेको हो। टोलीले मन्त्री ज्वालालाई ज्ञापन पत्रसमेत बुझाएका थिए। ज्ञापनपत्र बुझ्दै उनले चौदण्डीगढी नगरपालिका५ को सिवाईबेल्हा जोड्ने पुल एक वर्षमा निर्माण सम्पन्न गर्ने आवश्वासन दिए। 'चौदण्डीगढी५ का सबै जनप्रतिनिधि, दल र सबै सरोकारवालाहरूलाई म के आश्वस्त पार्न चाहन्छु भने उक्त भक्तिएको पुलको पुन:निर्माणको काम एक वर्षभित्रै हुन्छ। काम नयाँ शिराबाट सुरू हुन्छ,' उनले भने। उक्त पुलको काम प्रक्रियामा लैजान केही समय लाग्ने र पुलको भेरिएशन मन्त्रिपरिषदबाट पास गराएर कामलाई द्रूत गतिमा अगाडि बढाउने उनले प्रतिबद्धता जनाए। चौचण्डीगढी५ का वडाअध्यक्ष तुलसी ढकालले पुनःनिर्माणमा ढिलाइ भए माइतीघरमा आन्दोलन गर्ने चेतावनी दिएका थिए। 'उद्घाटन अगाडि नै पुल भाँचिएपछि निरास भएका हामी स्थानीयबासीलाई प्रत्येक वर्खामा वारपार गर्न समस्या हुन्छ। विद्यार्थीहरू स्कुल जान पाउँदैनन्। दैनिक जीवन नै असहज हुने तरिकाले भइरहेको यही पुलले हो। अब पनि नबने हामी काठमाडौंमै अनशन बस्ने गरी आएका छौं,' उनले भने। चौदण्डीगढी नगरपालिका वडा नम्बर५ सिवाईबेल्हा जोड्ने पुल २०६६ सालमा शिलान्यास भई २०७७०७८ मा निर्माण सम्पन्न हुने अन्तिम चरणमा पुगेको थियो। तर पुलका दुईवटा पिलर भासिएपछि पुल अलपत्र अवस्थामा छ। यो पुलले उदयपुरलाई खोटाङको दक्षिणी भेग र भोजपुरको पश्चिमी भेगलाई तराईमधेससँग जोड्छ।"
चुनावी खर्च विवरण नबुझाउने सूचीमा राखेपछि रास्वपाका सांसदले दिए निर्वाचन आयोगविरुद्ध रिट,"काठमाडौं : राष्ट्रिय स्वतन्त्र पार्टीका सांसदहरूले निर्वाचन खर्च विवरण नबुझाउने सूचीमा राखेपछि निर्वाचन आयोगविरुट उच्च अदालत पाटनमा रिट दिएका छन्। रास्वपा सांसद विराजभक्त श्रेष्ठ,शिशिर खनाल,सोविता गौतम र गणेश पराजुलीले आफूहरुले चुनावी खर्च बुझाइसकेको दावी गर्दै आइतबार आयोगविरुद्ध उच्च अदालत पाटनमा रिट दिएका हुन्। रिटमाथि अहिले छलफल भइरहेको उच्च अदालत पाटनको प्रवक्ता मन्दिरा शाहीले जानकारी दिइन्। उनले अन्नपूर्णसँग भनिन्,' रिट प्राप्त भएको छ। छलफल भइरहेको छ।' उनीहरूले निर्वाचन खर्च बुझाइसक्दा पनि निर्वाचन आयोगले आफूहरूलाई १५ हजार रुपैयाँ जरिवाना गरेको भन्दै रिट दिएको बताएका छन्। निर्वाचन आयोगले निर्वाचन खर्च विवरण नबुझाउने प्रतिनिधिसभाका १ हजार ३७ जना र प्रदेशसभाका १ हजार ३९८ जनालाई १५ हजार जरिवाना तोकेको छ।"
नेता गिरीको निधनको वास्तविकता पत्ता लगाउनुपर्छ : मुख्यमन्त्री पाण्डे,"स्याङ्जा : गण्डकी प्रदेश मुख्यमन्त्री एवं कांग्रेस केन्द्रीय सदस्य सुरेन्द्रराज पाण्डेले नेपाली कांग्रेसका नेता शिवकुमार गिरीको निधनको वास्तविकता पत्ता लगाउनुपर्ने बताएका छन्। नेपाली कांग्रेस स्याङ्जाले आइतबार पार्टी मुख्यालयमा आयोजना शिवकुमार गिरीको ४५ औ पुण्य तिथिमा आयोजित श्रद्धाञ्जली सभामा बोल्दै मुख्यमन्त्री पाण्डेले दुर्घटना हो या षडयन्त्र हो यसको गहिराइसम्म पुगेर अनुसन्धान हुनुपर्ने बताएका हुन्। विकासप्रेमी र खरो स्वाभावका गिरी नेपाली कांग्रेस पार्टीप्रति बफादार थिए। उनी तल्लो स्तरदेखि मल्याङकोट गाविस अध्यक्षदेखि चापाकोट नगरप्रमुखसम्मको जिम्मेवारी सम्हाल्दै विकास निर्माणमा धेरै योगदान पुर्याए। मुख्यमन्त्री पाण्डेले भने, नेपाल विद्यार्थी संघ, तरुण दल हुँदै महासमिति सदस्य र सभापति पदका दावेदारसम्म बनेर सिंगो पार्टीको संगठनलाई बलियो बनाए। गिरीका अधुरा आयोजना तथा योजना क्रमशः पूरा गर्दै लैजाने बताए। तरुण दलमा बसेर सँगै काम गरेको समेत उनले स्मरण गरे। आफ्ना सहपाठी मित्र गिरीको निधनले अपूरणीय क्षति पुगेको जनाउँदै परिवार र पार्टीसँग सरोकार राख्ने कोही पनि विचलित नहुन सुझाव दिए।"
"भ्रष्टाचार र बेथितिविरुद्ध जेहाद छेडिएको छ, रोकिनेवाला छैनौं : प्रधानमन्त्री","काठमाडौं : प्रधानमन्त्री पु्ष्पकमल दाहालले संघीय शिक्षा ऐन सदनबाट पारित गर्ने प्रयास भइरहेको बताएका छन्। आइतबार समाजवादी मोर्चाको विद्यार्थी मोर्चा घोषणा कार्यक्रममा प्रधानमन्त्री दाहालले संघीय शिक्षा यही अधिवेशनबाट पारित हुने विश्वास व्यक्त गरेका हुन्। 'शिक्षाको क्षेत्रमा जहाँजहाँ जेजे खालि छन् त्यसलाई पदपूर्ति गर्ने प्रक्रियामा समग्ररुपमा लागिरहेका छौं,'उनले भने,'ऐन आउनु वित्तिकै शिक्षा क्षेत्रका समस्याहरु हट्नेछन्।' उनले संविधानमा समाजवाद उन्मुख राज्यको परिकल्पनाअनुसार त्यो कामको सुरुवात शिक्षा क्षेत्रबाट हुनुपर्ने बताए। प्रधानमन्त्री दाहालले शिक्षा क्षेत्रमा समाजवादीको भ्रूणहरु नरोपिएसम्म समाजवादको कुरा कागजमै सीमित हुने बताए। 'जबसम्म शिक्षाको क्षेत्रमा समाजवादीको भ्रूणहरू रोपिदैनन् जबसम्म सामाजिक क्षेत्रमा, सामाजिक न्यायको युग, समृद्धिको नयाँ युगतिर देशलाई डोर्याउने शैक्षिक क्यालेन्डर बन्दैन तबसम्म समाजवादको कुरा खाली कागजी बन्ने खतरा बढ्छ। त्यसैले समाजवादी शिक्षाको सुरूवात गर्न एउटा नयाँ प्रक्रिया अगाडि बढेका छौं,'उनले भने।' उनले शिक्षा क्षेत्रमा गुणात्मक कदमहरू चालिएको बताए। प्रधानमन्त्री दाहालले ललिता निवास जग्गा प्रकरण,सुन तस्करी प्रकरण र बेथितिमा जरैदेखि अनुसन्धान थालिने बताए। उनले भने,'अहिले भ्रष्टाचार विरोधी या राज्यको सम्पत्ति व्यक्तिगत दोहोन गर्ने जो बेथितिका विरुद्ध, तस्करीको विरुद्ध एउटा जेहाद छेडिएको छ। यो कदम यही रोक्नेवाला छैन। निरन्तर अगाडि बढ्नेवाला छ।'"
गलत नीति र विचारले मुलुक समृद्धिको दिशामा अघि बढ्न सकेन : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले गलत नीति,कार्यक्रम र विचारले मुलुक समृद्धिको दिशामा अघि बढ्न नसकेको बताएका छन्। समाजवादी मोर्चामा आवद्ध घटकका विद्यार्थी संगठनको मोर्चाले आइतबार काठमाडौंमा आयोजना गरेको कार्यक्रममा बोल्दै अध्यक्ष यादवले गलत नीति र विचारका कारण मुलुकको आर्थिक विकास हुन नसकेको बताएका हुन्। उनले स्रोत साधानको उचित प्रयोग र गुणस्तरीय शिक्षा बिना समाजवादको यात्रामा अघि बढ्न नसकिने धारणा राखे। उनले भने,'गलत नीति,गलत विचार र गलत कार्यक्रमले मुलुक आर्थिकरुपमा विकास हुन सकेन।'"
कार्यान्वयनमा मौद्रिक नीति : घरजग्गा कर्जामा सहजीकरण,"अधिकांशको चासो रहने घरजग्गा, सेयर धितो र सवारी कर्जाको जोखिम भार घटाएर सहज व्यवस्था गरेको छ। काठमाडौं : नेपाल राष्ट्र बैंकले प्रत्यक्ष रूपमा आर्थिक क्रियाकलाप विस्तारलाई मद्दत पुर्याउने गरी जारी गरेको मौद्रिक नीति २०८०८१ लाई कार्यान्वयनमा ल्याउन थालेको छ। बैंक तथा वित्तीय संस्थालाई शुक्रबार जारी गरिएको एकीकृत निर्देशन, २०७९ मा संशोधन गर्दै मौद्रिक नीतिमा व्यवस्था भएका अधिकांश बुँदालाई कार्यान्वयनमा ल्याएको हो। अधिकांशको चासो रहने घरजग्गा, सेयर धितो र सवारी कर्जाको जोखिम भार घटाएर सहज व्यवस्था गरेको छ। उक्त जोखिमभार घटाउने व्यवस्थाप्रति निजी क्षेत्रका छाता संगठनले पनि सकारात्मक रहेको भन्दै प्रशंसा गरेको छन्। आर्थिक क्रियाकलापको पक्षबाट हेर्दा अर्थतन्त्रमा अहिले केही शिथिलताको अवस्था देखिएकाले यसलाई हटाउन मौद्रिक नीतिले केही सम्बोधन गरेको राष्ट्र बैंकका प्रवक्ता डा गुणाकर भट्ट बताउँछन्। डा भट्टकाअनुसार अर्थतन्त्रको शिथिलता हटाउनका लागि ब्याजदर कम गर्न नीतिगत दर घटाइएको दाबी गर्छन्। नीतिगत दरका रूपमा रहेको रिपो दरलाई ६५ प्रतिशत कायम गरिएको छ। बैंक दर पुरानै कायम तर नीतिगत दर मात्रै परिवर्तन गरेकाले यसले कर्जाको ब्याजदर घट्नमा मद्दत नपुग्ने निजी व्यवसायीको गुनासो छ। राष्ट्र बैंकले बैंक दरलाई यथावत् राख्दै नीतिगत दर शून्य दशमलव ५ प्रतिशतले घटाएको छ। यसले ब्याजदर घटाउन सहयोग गर्ने देखिँदैन। निजी क्षेत्रको भनाइ छ। यद्यपि मौद्रिक नीतिका व्यवस्थाले प्रत्यक्ष रूपमा आर्थिक क्रियाकलाप विस्तारलाई मद्दत पुर्याउने व्यवस्था गरेको डा भट्टको दाबी छ। बैंक तथा वित्तीय संस्था नियमन विभागका कार्यकारी निर्देशकसमेत रहेका भट्ट समग्र अर्थतन्त्रलाई चलायमान बनाउन यस्तो व्यवस्था ल्याइएको बताउँछन्। केन्द्रीय बैंकले वित्तीय स्थायित्वमा, समष्टिगत आर्थिक स्थायित्वमा असर नपुग्ने गरी नीतिगत व्यवस्था ल्याई कार्यान्वयन गरेको छ, उनले भने। सोहीबमोजिम गरेको व्यवस्थामा अब पहिलोपटक आवासीय घर कर्जा लिनेले अब २ करोड रुपैयाँसम्म पाउँछन्। यसअघि यस्तो कर्जा १ करोड ५० लाख रुपैयाँसम्म मात्रै पाउँथे। यसले समग्र निर्माण क्षेत्र चलायमान हुने अपेक्षा गरिएको छ। यस्तै, सरकारबाट इजाजत प्राप्त हाउजिङ कम्पनी तथा फार्मको क्रियाकलापलाई प्रोत्साहन र अर्कोतर्फ अर्थतन्त्रमा सम्बन्धित क्षेत्रका ग्राहकलाई पनि केही राहत पुर्याउन पनि सम्बोधन गरेको छ। घरजग्गाको व्यवसाय गरिरहेका कम्पनीहरूमा प्रवाह हुने कर्जाको जोखिम भार १ सय प्रतिशत कायम भएको छ। सरकारी अनुमति पाएका कम्पनीमार्फत आवासीय घर निर्माण गरिरहेकालाई प्रवाह हुने कर्जाको जोखिम भार १५० प्रतिशतबाट घटाएर १०० प्रतिशतमा झारिएको हो। तर, सबै घरजग्गालाई घट्ने नभई कम्पनीमार्फत आवासीय घर निर्माण गरेर बेच्ने कम्पनीलाई मात्रै यो प्रावधान ल्याइएको हो। अर्थतन्त्रको शिथिलता हटाउनका लागि ब्याजदर कम गर्न नीतिगत दर घटाइएको छ।डा गुणाकर भट्ट, प्रवक्ता, नेपाल राष्ट्र बैंक यसपछि २५ लाख रुपैयाँसम्मको अटो कर्जामा कायम हुने जोखिम भार घटाएको छ। सो सीमासम्म अबदेखि १०० प्रतिशत मात्र जोखिभार लाग्ने भएको हो। यसअघि अटो कर्जामो १५० प्रतिशत जोखिम भार लाग्थ्यो। सोभन्दा माथिको अटो कर्जामा भने १५० प्रतिशत नै जोखिमभार कायम हुने छ। यसअनुसार अब हायर पर्चेज कर्जाको जोखिम भार घटेपछि बैंकको लगानीयोग्य रकम बढ्ने अनुमान छ। अब ५० लाख रुपैयाँसम्मका गाडी फाइनान्सिङ गर्न केही सहज हुनसक्छ। विदेश भ्रमणमा अमेरिकी डलर सटही सुविधा २५ सय भारतबाहेक अन्य मुलुकको भ्रमणमा जाने नेपाली नागरिकलाई राहदानी सुविधावापत एक वर्षमा दुई पटकसम्म अब अमेरिकी डलर २५ सयसम्म उपलब्ध गर्न पाइने भएको छ। २५ लाखदेखिको कर्जामा अनिवार्य प्यान बैंक तथा वित्तीय संस्थाहरूले छुट्टाछुट्टै वा एकमुस्ट गरी २५ लाख रुपैयाँ वा सोभन्दा बढी रकमको कर्जा कुनै व्यक्तिलाई प्रवाह गर्नु परेमा त्यस्तो व्यक्तिले अनिवार्य रूपमा स्थायी लेखा नम्बर (प्यान) पेस गर्नुपर्ने भएको छ। यसअघिसम्म ५० लाख रुपैयाँ वा सोभन्दा माथिको कर्जाका लागि मात्र अनिवार्य थियो।"
"समाजवादी विद्यार्थी मोर्चा आज घोषणा हुँदै, प्रचण्डसहित शीर्ष नेताले सम्बोधन गर्ने","काठमाडौं : समाजवादी मोर्चा निकट समाजवादी विद्यार्थी मोर्चाको घोषणा आज हुने भएको छ। आइतबार दिउँसो १२ बजे मोर्चाको गठन र घोषणा हुने जनता समाजवादी पार्टी (जसपा) नेपालका केन्द्रीय प्रचार विभाग प्रमुख पूर्ण बस्नेतले जानकारी दिए । उनका अनुसार ललितपुरको च्यासलस्थित हिमालयन कलेज अफ इन्जिनियरिङमा विद्यार्थी मोर्चाको घोषणा हुने कार्यक्रम तय भएको छ। घोषणा कार्यक्रमलाई प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टी (जसपा) नेपालका अध्यक्ष उपेन्द्र यादव र नेकपाका महासचिव नेत्रविक्रम चन्द विप्लवलगायतका शीर्ष नेताहरूले सम्बोधन गर्ने भएका छन्। समाजवादी मोर्चाले आफ्नो संगठन सातै प्रदेशका ७७ जिल्लामा विस्तार गर्ने योजना बनाएको छ। केन्द्रमा चारवटै पार्टीबाट बढीमा पाँचपाँच जनासम्म र प्रदेशमा तीनतीन तथा जिल्लामा दुईदुईजना चारवटै पार्टीबाट समेटिनेगरी मोर्चा बनाइनेछ । यसैगरी समाजवादी मोर्चाले आगामी साउन १२ देखि २२ गतेसम्म संयुक्त कार्यक्रम गर्ने भएको एसका उपाध्यक्ष राजेन्द्र पाण्डेले बताए । उनले भने, 'मोर्चाको नेतृत्व चारचार महिनामा परिवर्तन हुनेछ, साउन १२ गतेदेखि २२ गतेसम्म संयुक्त कार्यक्रम गर्नेछौं।' हालै गठन भएको सो मोर्चाको नेतृत्व हाल नेकपा (एकीकृत समाजवादी) का अध्यक्ष माधवकुमार नेपालले गर्दै आएका छन्। पूर्वप्रधानमन्त्री नेपाल समाजवादी पार्टीका अध्यक्ष डा बाबुराम भट्टराईले भने समाजवादी मोर्चाको कुनै स्पष्ट सोच नभएको बताउँदै आएका छन्। डा भट्टराईले अंकगणितका आधारमा कांग्रेस र एमालेसँग पालैपालो मोलमोलाइ गरेर सत्तादोहन गर्ने मात्र मोर्चाको आशय देखिएकाले त्यसमा संलग्न नभएको दाबी गरेका छन्।"
कोसी प्रदेशमा मध्यावधि निर्वाचन उपयुक्त विकल्प : डाबाबुराम भट्टराई,"काठमाडौं : नेपाल समाजवादी पार्टीका अध्यक्ष डाबाबुराम भट्टराईले कोसी प्रेदशमा मध्यावधि निर्वाचनमा जानु उपयुक्त विकल्प हुने बताएका छन्।कोसी सरकार गठनबारे दलहरूबीच रस्साकस्सी चलिरहेका बेला पूर्वप्रधानमन्त्री समेत रहेका डाभट्टराईले मध्यावधि निर्वाचनमा जानु उपयुक्त हुने बताएका हुन्। भट्टराईले सामाजिक सञ्जालमा लेखेका छन्,'सारतत्वमा यो व्यवस्था उल्टाएर प्रतिक्रान्ति गर्न उद्यत शक्तिको पाउ परेर सरकार बनाउन मरिहत्ते गर्नु भन्दा यो संविधानका अन्तरवस्तु स्वीकार्ने शक्तिहरू मिलेर सरकार बनाउने नत्र मध्यावधिमा जाने विकल्प स्वीकार्नु उपयुक्त होइन र?' सत्तालिप्साले संघीय लोकतान्त्रिक गणतन्त्र कमजोर हुने र प्रतिक्रान्तिको आधार तयार हुने बताउँदै यो विषय लोकतन्त्रवादीहरूले बुझ्नुपर्ने उनको भनाइ छ। 'सत्तालिप्साले संघीय लोकतान्त्रिक गणतन्त्र कमजोर बन्छ र प्रतिक्रान्तिको आधार तयार हुन्छ भन्ने कुरा कमसेकम हाम्रा लोकतन्त्रवादी मित्रहरू र क्रान्तिकारी कणहरूले त बुझ्नुपर्ने, 'भट्टराईले सामाजिक सञ्जालमा लेखेका छन्। सर्वोच्च अदालतको आदेशबाट नेपाली कांग्रेसका उद्दव थापा मुख्यमन्त्रीबाट पदमुक्त भएपछि कोसीमा नयाँ सरकार गठनको प्रकिया अघि बढेको छ। प्रदेश प्रमुख परशुराम खापुनले यही साउन १६ गते अपरान्ह ५ बजेसम्म नयाँ सरकार गठनका लागि आह्वान गरेका छन्। तर , हालसम्म कुनै पनि दलले बहुमत जुटाउन सकेका छैनन्। ९३ सदस्यीय प्रदेशसभामा एमालेका ४०,कांग्रेसका २९ माओवादी केन्द्रका १३,राप्रपाका ६,एकीकृत समाजवादी ४ र जसपाका १ छन्। बहुमतका लागि ४७ जना सांसदको मत आवश्यक पर्छ।"
विकासमा निजी लगानीलाई प्रोत्साहित गरिँदै लगिने छ : प्रधानमन्त्री दाहाल,"प्रधानमन्त्री दाहालले बोर्डलाई सक्षम बनाउन आवश्यक नीतिगत, कानुनी तथा संस्थागत सुधारको खाका प्रस्तुत गर्न प्रमुख कार्यकारी अधिकृतलाई निर्देशन दिए। उनले बोर्डलाई रणनीतिक पूर्वाधार परियोजना निर्माणमा मुख्य संरचनाका रूपमा विकास गर्ने सरकारको सोच रहेको बताए। काठमाडौं : प्रधानमन्त्री पुष्पकमल दाहाल प्रचण्डले लगानी बोर्डलाई सक्षम संस्थाको रूपमा विकास गरिने बताएका छन्। लगानी बोर्डको कार्यालयको वार्षिक प्रतिवेदन आज बिहान ग्रहण गर्दै उनले बोर्डलाई चुस्त, प्रभावकारी तथा विज्ञको ज्ञान एवं अनुभवलाई कार्यान्वयनमा लैजान सक्ने संस्थाका रूपमा अघि बढाइने बताए। प्रधानमन्त्री दाहालले बोर्डलाई सक्षम बनाउन आवश्यक नीतिगत, कानुनी तथा संस्थागत सुधारको खाका प्रस्तुत गर्न प्रमुख कार्यकारी अधिकृतलाई निर्देशन दिए। उनले बोर्डलाई रणनीतिक पूर्वाधार परियोजना निर्माणमा मुख्य संरचनाका रूपमा विकास गर्ने सरकारको सोच रहेको बताए। समन्वय, सहकार्य र साझेदारीका क्षेत्रमा बोर्डको कार्यालयबाट पर्याप्त कार्य भएको आफूले महसुस गरेको उल्लेख गर्दै प्रधानमन्त्री दाहालले लगानी बोर्डलाई नयाँ उचाइ दिएर राष्ट्रको समृद्धि र विकासमा योगदान पुर्याउन आग्रह गरे। आगामी वर्ष पनि विगतमा जस्तै प्रभावकारी कार्यसम्पादन गर्न निर्देशन दिँदै उनले आफ्ना तर्फबाट आवश्यक सहयोग रहने प्रतिबद्धता व्यक्त गरे। गत आवमा बोर्डको कार्यालयबाट भएका कामले देशमा ठूला पूर्वाधार निर्माणमा प्रत्यक्ष वैदेशिक लगानी (एफडीआई) सहित निजी क्षेत्रको लगानी जुटाउन सकिन्छ भन्ने विश्वास व्यक्त गर्दै प्रधानमन्त्री दाहालले विकासमा निजी लगानीलाई प्रोत्साहित गर्दै लैजान सरकार प्रतिबद्ध रहेको बताए। बोर्डबाट एउटा उच्चस्तरीय व्यावसायिक संस्थाका रूपमा काम भएको र अन्तर्राष्ट्रियस्तरका केही संस्थाबाट समेत बोर्डको कार्यालयको व्यावसायिकता र कार्यसम्पादनका सम्बन्धमा पाएको प्रतिक्रियाले आफू निकै उत्साहित भएको उनको भनाइ थियो । प्रधानमन्त्री दाहालले परियोजना विकासमा बार्डले अपनाएको स्क्रिनिङ प्रक्रिया वैज्ञानिक तथा समयसापेक्ष भएको र अब परियोजनाको पहिचान र स्ट्रक्चरिङमा सम्बन्धित मन्त्रालयबाट सहयोग लिई काम गर्नुपर्ने बताए। सो अवसरमा कार्यसम्पादन प्रतिवेदन पेस गर्दै बोर्डका प्रमुख कार्यकारी अधिकृत (सिइओ) सुशील भट्टले गत आवमा बोर्डको म्यान्डेट, बोर्डको व्यावसायिक योजनासहितको रणनीतिक योजना तथा नेपाल सरकारको बजेट तथा कार्यक्रमको अधिनमा रही सम्पन्न भएका कार्यप्रगतिबारे विस्तृत प्रतिवेदनमा प्रस्तुत गरिएको बताए। उक्त प्रतिवेदनमा चार खम्बे रणनीतिबमोजिम परियोजना व्यवस्थापन, लगानी प्रवर्द्धन, संस्थागत विकास र समन्वय, सहकार्य र साझेदारीअन्तर्गतका कार्य प्रस्तुत गरिएको छ । प्रत्येक कार्यलाई परिणाममा आधारित सूचक एवं संक्षिप्त व्याख्यासहित राखिएको छ । कार्यकारी अधिकृत भट्टले गत आवमा चारवटै स्तम्भमा महत्त्वपूर्ण उपलब्धि हासिल भएको बताउँदै आगामी आर्थिक वर्षमा आफूले सम्पन्न गर्ने मुख्य कार्य संक्षिप्तरूपमा प्रधानमन्त्रीलाई ब्रिफ गरेका थिए। प्रधानमन्त्री एवं बोर्डका अध्यक्ष समक्ष कार्यकारी अधिकृतले प्रतिवेदन पेस गर्ने तथा बोर्ड अध्यक्ष र कार्यकारी अधिकृतबीच कार्यसम्पादन करार गर्नुपर्ने व्यवस्था छ । रासस"
बालकृष्ण खाणलाई अदालतले दोषी ठहर गरेमात्रै पार्टीले कारबाही गर्छः नेता सिंह,"पुरानो नजिरलाई लिएर खाणलाई कारबाही नगरिएको उनको भनाइ थियो । उनले भने, 'पहिले पनि यस्ता मुद्दामा अदालतको फैसलापछि मात्रै कारबाही गर्ने गरिएको थियो । काठमाडौं : नेपाली कांग्रेसका नेता प्रकाशमान सिंहले नक्कली भुटानी शरणार्थी प्रकरणमा थुनामा रहेका पार्टी नेता बालकृष्ण खाणलाई अदालतले दोषी ठहर गरेपछि मात्रै पार्टीले काराबाही गर्ने बताए। नेपाली कांग्रेस चितवनले आइतबार आयोजना गरेको पत्रकार भेटघाटमा उनले आरोप लाग्दैमा कारबाही गरिहाल्नुपर्छ भन्ने नरहेको स्पष्ट पारे। उनले अहिले अदालतमा विचाराधीन रहेको मुद्दामा कांग्रेसले पहिला पनि कारबाही नगरेको भन्दै खाणको विषयमासमेत मुद्दाको फैसला आएपछि मात्रै निर्णय गर्ने बताए। पुरानो नजिरलाई लिएर खाणलाई कारबाही नगरिएको उनको भनाइ थियो । उनले भने, 'पहिले पनि यस्ता मुद्दामा अदालतको फैसलापछि मात्रै कारबाही गर्ने गरिएको थियो । त्यहीअनुसार अहिले कारबाही नगरिएको हो ।' कांग्रेस भ्रष्टाचारको संरक्षणमा भने नलाग्ने उनले स्पष्ट पारे। उनले निष्पक्ष तवरले कानुनी राज्यको पक्षमा कांग्रेस रहेको र आफ्ना पार्टीका नेतालाई पर्दा कानुन लाग्नुहुँदैन भन्ने पक्षमा कांग्रे नहरेको उल्लेख गरे। उनले समयको माग अनुसार पार्टी सञ्चालनमा फरकपन ल्याउनु पर्ने बताए। उनले एकअर्कालाई दोषारोपण गरेर केही फाइदा नहुने बताउँदै भने, 'पार्टीभित्र आन्तरिक सुधार जरुरी छ। कांग्रेसले अर्को कांग्रेसकै नेता कार्यक्रताविरुद्ध आरोप प्रत्यारोप गर्नाले कांग्रेस कमजोर हुँदै गएको छ।' नेपाली कांग्रेसले आफूमा सुधारको अभियान नथाले जनतासित जोडिन गाह्रो पर्ने बताए।"
वर्तमान सरकार सत्ता टिकाउन जस्तोसुकै घटिया काम पनि गरिरहेको छ : ज्ञवाली,"धनगढी : नेकपा एमालेका केन्द्रीय उपमहासचिव तथा स्कुल विभााग प्रमुख प्रदीप ज्ञवालीले वर्तमान सरकार सत्ता टिकाउन जस्तोसुकै घटिया काम पनि गरिरहेको बताएका छन्। नेकपा एमाले सुदूरपश्चिम प्रदेश स्कुल विभागले आयोजना गरेको प्रशिक्षण कार्यक्रमको उद्घाटन गर्दै ज्ञवालीले यस्तो बताएका हुन्। 'सत्ता टिकाउन अहिलेको सरकार जस्तोसुकै घटिया काम गर्न थाल्यो', ज्ञवालीले भने । उनले ललिता निवास प्रकरणमा निर्णय गर्नेहरु गठबन्धनमै रहे पनि सरकारले उनीहरुसँग सोधपुछ गर्ने सम्मको हिम्मत नगरेको बताए । 'ललिता निवास जग्गा प्रकरणमा निर्णय गर्नेहरु गठबन्धनमै छन्, सरकारले उनीहरुलाई सोधपुछसमेत गरेन, यसलाई कसरी निष्पक्ष भन्ने?', ज्ञवालिले प्रश्न गरे । व्यापार घाटा डरलाग्दो अवस्थामा रहे पनि सरकार त्यसबारेमा छलफलमै जान नचाहेको उनले आरोप छ।"
किसानले भोग्दै आएको समस्या समाधान हुनुपर्छ : डा सिके राउत,"सप्तरीको राजविराजमा आज आयोजित पार्टी प्रवेश, सङ्गठन सुदृढीकरण अभियान तथा प्रशिक्षण कार्यक्रममा उनले खेतीका समयमा मधेसका किसान मल पाउनबाट बञ्चित हुने गरेको उल्लेख गर्दै त्यस्ता समस्या समाधान हुनुपर्ने बताए। राजविराज : जनमत पार्टीका राष्ट्रिय अध्यक्ष डा चन्द्रकान्त राउत (सिके राउत)ले प्रत्येक वर्ष किसानले खेतीको समयमा भोग्दै आएको समस्या समाधान हुनुपर्ने बताएका छन्। सप्तरीको राजविराजमा आज आयोजित पार्टी प्रवेश, सङ्गठन सुदृढीकरण अभियान तथा प्रशिक्षण कार्यक्रममा उनले खेतीका समयमा मधेसका किसान मल पाउनबाट बञ्चित हुने गरेको उल्लेख गर्दै त्यस्ता समस्या समाधान हुनुपर्ने बताए। तराई अन्नका भण्डार भएकाले यहाँ सिँचाइ सुविधाको राम्रो व्यवस्था गर्नुपर्नेमा जोड दिँदै अध्यक्ष डा रावतले खेती गर्ने समयमा पानी नपाएर तराईका किसान निरास हुने गरेको उल्लेख गरे। सप्तरी क्षेत्र नं २ बाट प्रतिनिधिसभा सदस्यसमेत रहेका डा राउतले मुलुकमा व्याप्त सिन्डिकेट प्रथाका कारण ठूला उद्योगधन्दा स्थापित हुन नसकेको जिकिरसमेत गरे। आफूले रासायनिक मलको कारखाना नेपालमा स्थापनाका लागि भारत र जर्मनी सरकारसँग पहल गरेको दाबी गर्दै भारत सरकारले समेत नेपालमा रासायनिक मल कारखाना स्थापनाका बारेमा सकारात्मक सन्देश दिएको उनले बताए। अहिले तराई मधेसका ऊर्जावान युवा विदेशमा पसिना बगाइरहेको भन्दै यही ठूला उद्योगको स्थापना गरेर भए पनि रोजगारी सिर्जना गरेमा देशले पनि आर्थिक समृद्धि हासिल गर्नेमा उनले जोड दिए। रासस"
माओवादी केन्द्रमा नेतृत्व फेर्न दबाब,"काठमाडौं : माओवादीका नेताहरूले पार्टी अध्यक्ष पुष्पकमल दाहाललाई पार्टीको वर्तमान संरचना र नेतृत्व फेर्न दबाब दिएका छन्। शनिबार बालुवाटारमा भएको पार्टीको पदाधिकारी बैठकमा नेताहरूले विधान सम्मेलन गरेर समय अनुकूलको पार्टी संरचना निर्माण गर्न पार्टी अध्यक्ष दाहालसँग माग गरेका हुन्। एक वर्षपछि साउन १७ गते बोलाइएको केन्द्रीय समितिको बैठकको तयारीका लागि पार्टी अध्यक्ष दाहालले प्रधानमन्त्री निवास बालुवाटारमा पदाधिकारी बैठक बोलाएका थिए। वर्तमान राजनीतिक कोर्ष, पार्टी र बैठकमा पेस गरिने संगठनको राजनीतिक दस्तावेज, विधानबारे अध्यक्ष दाहालले नेताहरूसँग सल्लाह मागेका थिए। पार्टी विधान स्पष्ट नहुँदा पार्टी सञ्चालनमा समस्या भएकाबारे नेताहरूले बैठकमा कुरो उठाएको माओवादी सचिव गणेश साहले बताए। पार्टीको विधान गोलमाल र अस्पष्ट छ। त्यसलाई स्पष्ट पार्न पार्टी अध्यक्षलाई सल्लाह दिइएको छ। त्यसका लागि विधान सम्मेलन गर्न माग उठेको छ, सचिव साहले भने, त्यसपछि पहिलो विशेष महाधिवेशन गर्न कुरो उठेको छ। पार्टीको संरचना र नेतृत्व फेरिनु पर्ने पनि कुरा उठेको छ। कुन रूपमा विधान सम्मेलन हुन्छ। पारित विधान कार्यान्वयन हुन्छ कि हँुदैन ? त्योबारे प्रश्न उठाइएको छ। ठूलो केन्द्रीय समिति हुँदा पार्टी भद्रगोल भएको बताउँदै उनले थपे, जम्बो केन्द्रीय समिति छ। त्यसले काम गर्न र पार्टीको निर्णय कार्यान्वनमै समस्या आयो। पार्टीको भद्दा समितिलाई चुस्त दुरुस्त, कामकाजी बनाउनुपर्ने नेताहरूले कुरो उठाएको बताउँदै सचिव साहले थपे, पहिले चार हजारको थियो। घटाउने भनिएको थियो तर, फेरि थपिँदा थपिँदै झन्डै एक हजारको पुग्यो। राजनीतिक र संगठनात्मक दस्तावेज धेरै ठूलो नबनाउन नेताहरूले अध्यक्षलाई सल्लाह दिएका छन्। बुँदागत रूपमा प्रस्तुत गर्न भनिएको बैठकमा सहभागी एक नेताले बताए। बैठकले केन्द्रीय समितिलाई उत्साह भरेर कार्यविभाजनसहित जिल्लामा पठाउन पार्टी अध्यक्षसँग नेताहरूले प्रस्ताव राखेका छन्। माओवादीका अर्का सचिव डिलाराम आचार्यका अनुुसार पार्टी अध्यक्ष दाहाललाई कसैले लिखित र कसैले मौखिक सल्लाह पेस गरेका छन्। उनले भने, खास गरेर संगठनलाई पुरानो ढाँचामा चलाउनु हुँदैन भन्ने कुरो जोडदार उठेको छ। नयाँ परिस्थितअनुसार संगठन चलाउनुपर्छ। जनताको जीवन बदलिने दिसामा जोडेर संगठन निर्माण, सञ्चालन र व्यवस्थान गर्नुपर्छ अध्यक्षजीलाई दिइएको छ। माओवादी नेतृत्वको सरकारले मूलभूत रूपमा राम्रै काम गरेको बैठकमा कुरो उठेको छ। सचिव आचार्यले भने, बरु पार्टी पंक्तिबाट त्यसको पक्षमा उत्साहपूर्ण रूपमा प्रचारप्रसार भएको छैन। यसलाई सरकारले गरेको काम जनतामा लिएर पार्टी पंक्ति जान सुस्ताएको निष्कर्ष आंशका प्रकट भयो। ठोस कुरा आएको छैन। सत्ता गठबन्धनलाई पाँच वर्षसम्म चलाइने छलफल भएको उनले बताए। सत्ता गठबन्धन पाँच वर्षसम्म चल्छ। कांग्रेसको तर्फबाट गठबन्ध पाँचै वर्ष लानुपर्छ भनेर रिपोर्टिङ आएको छ, बैठकमा भएको कुरा बताउँदै उनले भने, एकीकृत समाजवादी र जसपा पनि गठबन्धन टिकाउने पक्षमा किलिएर नै छ। गबन्धन पाँचै वर्ष जान्छन्, यसमा कुनै आशंका छैन। पछिल्ला घटनाका क्रम प्रधानमन्त्रीको अभिव्यक्ति र सुन काण्डामा एमालेहरू बढी उत्तेजित भएको बैठकमा चर्चा भएको थियो। शरणार्थी काण्ड, ललिता निवास, सुन काण्डजस्ता भ्रष्टचारको विरुद्धमा जरोसम्म सरकार पुगेर छानबिन गर्न माओवादी बैठकमा नेताहरूले कुरो उठाएका छन्। मिटरब्याजको विषयमा पीडितहरूको असन्तुष्टिलाई सम्बोधन गर्न सरकारले छलफल गर्नुपर्ने नेताहरूले प्रधानमन्त्री वा पार्टी अध्यक्ष दाहाललाई सल्लाह दिएको छ। बैठक आइतबार पनि बालुवाटारमा बस्ने छ।"
प्रचण्डले बालुवाटारमा बोलाए माओवादी केन्द्रको पदाधिकारी बैठक,"काठमाडौं : नेकपा माओवादी केन्द्रको पदाधिकारी बैठक आज पनि बस्ने भएको छ। माओवादी केन्द्रका अध्यक्ष पुष्पकमल दाहाल प्रचण्डले आइतबार दिउँसो ३ बजे बालुवाटारमा पदाधिकारीको बैठक बोलाइएको सचिव डिलाराम आचार्यले जानकारी दिए। उनका अनुसार आजको बैठकमा प्रचण्डले साउन १७ गते बोलाइएको केन्द्रीय समितिको बैठकमा पेश गर्ने राजनीतिक दस्तावेज, सांगठनिक प्रतिवेदन पेश गर्नेछन्। यस अगाडि देखिनै प्रधानमन्त्री हुने दलले सरकारी निवास बालुवाटारमा पार्टीको बैठक राखेपछि आलोचना हुँदै आएको छ। तत्कालीन नेकपा र कांग्रेसको बैठक बालुवाटारमा राख्दा प्रधानमन्त्री निवासलाई पार्टी प्यालेसजस्तो बनाइएको भन्दै आलोचना भएको थियो । प्रधानमन्त्रीलाई बालुवाटारमा पार्टी कार्यक्रम नगर्न नागरिक अगुवाहरुले सुझाव दिँदै आएका छन्। शनिबार बालुवाटारमा बसेको पदाधिकारी बैठकमा वर्तमान राजनीतिक कोर्ष, पार्टी र बैठकमा पेस गरिने संगठनको राजनीतिक दस्तावेज, विधानबारे अध्यक्ष प्रचण्डले नेताहरूसँग सल्लाह मागेका थिए। सचिव आचार्यका अनुसार पार्टी अध्यक्ष दाहाललाई कसैले लिखित र कसैले मौखिक सल्लाह पेस गरेका छन्। बैठकमा केन्द्रीय समितिलाई उत्साह भरेर कार्यविभाजनसहित जिल्लामा पठाउन पार्टी अध्यक्षसँग नेताहरूले प्रस्ताव राखेका थिए। मिटरब्याजको विषयमा पीडितहरूको असन्तुष्टिलाई सम्बोधन गर्न सरकारले छलफल गर्नुपर्ने नेताहरूले प्रधानमन्त्री वा पार्टी अध्यक्ष दाहाललाई सल्लाह दिएको छ। पदाधिकारी बैठकमा विशेष महाधिवेशन, पार्टीको संरचना र नेतृत्व फेरिनु पर्ने पनि कुरा उठेको छ।"
हवाई टिकटमा तत्काल भ्याट नलगाउन सर्वोच्चको अल्पकालीन अन्तरिम आदेश,"काठमाडौं : सर्वोच्च अदालतले तत्काल हवाई टिकटमा मूल्य अभिवृद्धि कर (भ्याट) नलगाउन अल्पकालीन अन्तरिम आदेश जारी गरेको छ। पर्यटन व्यवसायीको छाता संस्था नेपाल एशोसिएसन अफ टुर एन्ड ट्राभल एजेन्ट्स (नाट्टा) ले दायर गरेको रिटमा सर्वोच्चले आइतबार उक्त आदेश दिएको हो। न्यायाधीश अनिलकुमार सिन्हाको एकल इजलासले सरकारको निर्णयविरुद्ध अल्पकालीन आदेश जारी गर्दै सरकारी पक्षलाई छलफलका लागि बोलाएको छ। नाट्टा उत्प्रेषण मिश्रित परमादेशको माग गर्दै गत साउन ११ गते सर्वोच्च अदालत पुगेको थियो। अर्थमन्त्री डा प्रकाशशरण महतले आर्थिक वर्ष २०८०८१ को बजेटमार्फत हवाई टिकटमा मूल्य अभिवृद्धि कर लगाउने घोषणा गरेका थिए। पर्यटन व्यवसायीले भने हवाई टिकटमा लगाइएको भ्याट व्यवसाय मैत्री नभएको, पर्यटन व्यवसायमा नकारात्मक असर पर्ने, हचुवाका भरमा भ्याट लागू गर्दा नेपालका ट्राभल कम्पनी र यात्रुलाई समस्या हुने भन्दै विरोध गर्दै आएका थिए।"
एकीकृत कृषि ऐनको आवश्यकता बारे प्रारम्भिक छलफल,"काठमाडौं : एकीकृत कृषि ऐनको आवश्यकता बारे प्रारम्भिक छलफल भएको छ। खाद्यका लागि कृषि अभियानले आइतबार छलफल आयोजना गरेको हो। कृषि तथा पशुपन्छि विकास मन्त्री बेदुराम भूषालले मन्त्रालयको गतिविधि देखिन पनि एउटा मुख्य कानुन आवश्यक रहेको बताए। उनले छलफल गर्ने बहानामा लामो समयदेखि ऐन बन्न नसकेकाले यसलाई छिटो छरितो रुपमा अगाडि बढाउने योजना रहेको बताए। मन्त्रालयका सहसचिव डा राजेन्द्र मिश्रले कृषि व्यवसाय प्रवर्द्धन ऐनको मस्यौदा प्रस्तुत गरेका थिए। खाद्यका लागि कृषि अभियानका तर्फबाट डाकृष्ण प्रसाद पौडेलले नीति तथा ऐन निर्माण प्रकृयाको भनाइ र गराइमा निकै विरोधाभाषपुर्ण भएको बताए। उनले यस्तो मस्यौदाको उत्पति र विकास गर्दा सबैभन्दा ठूलो चलखेल हुने गरेको बताए। सरोकारवालाहरूले प्रस्तावित मस्यौदा कृषि ऐन भन्दा पनि व्यावसायिक कृषि प्रवर्द्धन ऐनको ढाँचामा आएको र यस्तो मस्यौदाले किसानी र कृषिलाई छुन नसक्ने बताएका छन्। अभियानका संयोजक उद्धव अधिकारीले हाल कृषि, सिँचाइ र वन मन्त्रालय अन्तर्गत मात्रै ३३ वटा ऐन रहेको तर राष्ट्रिय उत्पादन भने दिनानुदिन घट्दै गएको बताए। उनले आयातको ग्राफ दिनानुदिन बढिरहेकाले ऐनको चाङमा अर्को एउटा व्यवसाय प्रवर्द्धन ऐन मात्रै नभएर भूमि,सिँचाइ, वन,प्रकृति,पर्यावरण, जलवायु,जनस्वास्थ्य, लगायतका क्षेत्रमा उत्पादक किसानहरूले व्यहोर्नु परेको अनगिन्ती समस्याको समाधान गर्नसक्ने एकीकृत कृषि ऐनको आवश्यकता देखेर कार्यक्रम आयोजना गरेको बताए। कार्यक्रममा कृषि तथा पशुपन्छी विकास मन्त्री ,सचिव, सहसचिव,संसदको कृषि,सहकारी तथा प्राकृतिक श्रोत समितिका सदस्य,योजना आयोगका सदस्य लगायतको उपस्थिति थियो।"
पूर्ण स्वचालित प्रणाली लागू गर्न प्रधानन्यायाधीशसमक्ष बारको आग्रह,"काठमाडौं : प्रधानन्यायाधीश हरिकृष्ण कार्कीसमक्ष नेपाल बार एसोसिएसनले पूर्ण स्वचालित प्रणाली लागू गर्न आग्रह गर्दै ध्यानाकर्षण पत्र बुझाएको छ। नेपाल बार एसोसिएसनका अध्यक्ष गोपालकृष्ण घिमिरे सहितको बारको टोलीले बुझाएको ज्ञापनपत्रमा पेसी व्यवस्थापन गर्दा अविलम्ब पूर्ण स्वचालित प्रणाली लागू गर्न आग्रह गरिएको हो। प्रधानन्यायाधीश कार्कीले आफ्नो नेतृत्वमा बनेको प्रतिवेदन न्यायालयको सुधारकै लागि बनाएको अदालतको विकृति र विसंगति अन्त्य गर्नका लागि नै बनाएको बताए। उनले मुद्दामा पारदर्शिता होस् भनेर गोला प्रक्रियाको व्यवस्था गरेको समेत बताए। बारको १५औँ राष्ट्रिय सम्मेलन र वीरगञ्जमा सम्पन्न केन्द्रीय कार्यकारिणी परिषद्को ४८ औँ बैठकको निर्णयबमोजिम जारी घोषणापत्रको प्रकरण नं १ मा पूर्ण स्वचालित प्रणालीमार्फत पेसी व्यवस्थापन गर्ने निर्णय गरेको हो। वर्तमान प्रधानन्यायाधीश कार्की नेतृत्व र बारका संलग्नतामा न्यायपालिकामा हुन सक्ने विकृति, विसंगति, अनियमितता र भष्ट्राचार एवं विचौलियाहरूबाट हुन सक्ने क्रियाकलापहरू र त्यसको रोकथामका लागि चाल्ने उपायसहितको प्रतिवेदनको कार्यान्वयन गर्न र स्वतन्त्र न्यायपालिकाको रक्षा गर्न बारले माग गरेको हो। बारका अध्यक्ष घिमिरेले कार्की प्रतिवेदन कार्यान्वयन प्रक्रिया तत्काल सुरु गर्नुपर्ने टड्कारो आवश्यकतालाई मध्यनजर गर्दै उक्त प्रतिवेदनलाई सर्वोच्च अदालतको पूर्ण बैठक (फूल कोर्ट) ले स्वामित्व ग्रहण गरी यथाशीघ्र कार्यान्वयनको प्रक्रिया सुरुआत गर्न अनुरोध गरे। बारले सो अवसरमा लामो समयसम्म न्यायाधीश नियुक्ति हुन नसक्दा न्याय सम्पादन प्रक्रियामा कठिनाइ हुन गएको समेत जनाएको छ।"
मिथिला नगरपालिकाले खुलायो जग्गाको कित्ताकाट,"ढल्केवर(धनुषा) : धनुषाको मिथिला नगरपालिकाले जग्गाको कित्ताकाट खुलाएको छ। जिल्लामा चौथो पालिकाका रुपमा मिथिला नगरपालिकाले आफ्नो पालिका क्षेत्रभित्रको जग्गाको कित्ताकाट खुलाएको हो। नगरपालिकाले भूउपयोग वर्गीकरण क्षेत्रको फाइल जनकपुरधामस्थित भूमिसुधार तथा मालपोत कार्यालयलाई हस्तान्तरण गरेसँगै जग्गाको कित्ताकाट खुलेको हो। लामो प्रयासपछि नगरपालिका क्षेत्रभित्रको कित्ताकाट खुलाउन सफल भएको मिथिला नगरपालिकाका मेयर महेन्द्र महतोले बताए। अथक प्रयासपछि नगरपालिका क्षेत्रभित्र कित्ताकाट खुला भएको छ। वडा कार्यालयबाट जग्गा वर्गीकरणको सिफारिस लिएर मात्रै कित्ताकाट हुन्छ, मेयर महतोले भने यस कार्यमा सहयोग गर्नु भएका सम्पूर्णलाई धन्यवाद।केही दिनअघि मात्रै बटेश्वर गाउँपालिकाले कित्ताकाट खुलाएको थियो।"
गलत दिशाबाट साइकल कुदाइएको भन्दै कुटपिट गर्नेविरुद्ध मुद्दा दायर,"विराटनगर : विराटनगरमा भएको एउटा अमानवीय घटनामा संलग्नविरुद्ध आइतबार जिल्ला अदालत मोरङमा मुद्दा दायर भएको छ। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोगपत्र तयार पार्दै अभियुक्तविरुद्ध अदालतमा ज्यान मार्ने उद्योगको मुद्दा दर्ता गरेको हो। मुद्दामा विराटनगर महानगरपालिका४ का १९ वर्षीय आयुष भेटुवाल र १७ वर्षीय किशोरलाई अभियुक्त बनाइएको छ। भेटुवालविरुद्ध ज्यान मार्ने उद्योग र किशोरविरुद्ध ज्यान मार्ने उद्योगको मतियारका रूपमा मुद्दा दर्ता भएको अदालतका सूचना अधिकारी हेमबहादुर बुढाथोकीले जानकारी दिए। घटनामा संलग्न भनिएका तेह्रथुमको फेदाप गाउँपालिका४ का ३० वर्षीय रोशन कार्कीविरुद्ध मुद्दा नचल्ने निर्णय सरकारी वकिलको कार्यालयबाट भएको छ। घटनापछि कार्की र १७ बर्से किशोर फरार छन्। भेटुवाल मात्रै पक्राउ परेका थिए। उनीसँग अदालतले सोमबार बयान लिने छ। बयान लिएर वादी नेपाल सरकार तथा प्रतिवादीका कानुन व्यवसायीबीचको थुनछेक बहस सकिएपछि मुद्दाको हकमा अदालतबाट आदेश आउने सूचना अधिकारी बुढाथोकीले बताए। अदालतले भेटुवाललाई साधारण तारेख वा धरौटी लिएर छाड्ने अर्थात पूर्पक्षका लागि कारागार चलान गर्नेमध्ये एउटा आदेश गर्ने छ। गत असार २० गते राति ८ बजे विराटनगर४ दूध फारम चोकमा साइकल यात्रीमाथि अमानवीय व्यवहार भएको थियो। साइकलमा हिँडिरहेको अवस्थामा विराटनगर६ का २७ वर्षीय पवनकुमार साह हलुवाईको अनुहारमा भेटुवालले मुक्का प्रहार गरेका थिए। गलत दिशाबाट साइकल कुदाएको भन्दै बा १५ च ३४४५ नम्बरको कारमा सवार भेटुवालले दौडिएर आउँदै मुक्काले हानेपछि साह साइकलबाट सडकमै ढलेका थिए। त्यसपछि बेहोस भएका साहको अनुहारबाट रगत बगेको थियो। घोप्टो परिरहेको रक्ताम्य अवस्थामा अमानवीय शैलीमा दुवै खुट्टा समातेर घिसार्दै उनलाई सडकको किनारमा छाडेर भेटुवाल हिँडेका थिए। लडिरहेको साहको साइकल १७ वर्षीय किशोरले सडकको छेउमा ल्याएर फ्यालिदिएका हुन्। कारका चालक कार्कीले कारको ढोका खोलेर घटना हेरिरहे। प्रत्यक्षदर्शी उनले घटना हुन नदिन कुनै भूमिका खेलेनन्। त्यसपछि घटनामा संलग्न दुवै जनालाई उनले भगाए। कारसहित तीनै जना फरार बनेका थिए। घाइतेलाई उपचारका लागि लगेनन्। गलत दिशाबाट साइकलमा आइरहेका साहले अपशब्दसहित गाली गरेपछि आवेशमा आएर आफूले मुक्का प्रहार गरेको भेटुवालले स्वीकार गरेका छन्। मुक्का प्रहारबाट साह ढलेपछि मरेको ठानेर किनारमा उनलाई छाडेर आफूहरु भागेको बयान अनुसन्धानका क्रममा भेटुवालले दिएका छन्। प्रहरीको अनुसन्धानबाट भेटुवालसहितले मुलुकी अपराध संहिता २०७४ को दफा १८३ (१) अन्तर्गत ज्यान मार्ने उद्योग कसूर गरेको पुष्टि भएको छ। दफा १८३ (२) बमोजिम सजायको माग दाबी लिनुपर्ने रायसहितको प्रतिवेदन प्रहरीले सरकारी वकिल कार्यालयमा बुझाएको थियो। पक्राउ परेका भेटुवालसहित दुई जना फरार रहेको देखाएर प्रहरीले मिसिल बुझाएको हो। प्रहरीले १० वर्ष कैद र १ लाख रुपैयाँसम्म जरिवानाको मागदावी लिएको छ। प्रहरीको सक्रियताले बच्यो ज्यान घटनासँग सम्बन्धित एउटा सीसी क्यामेरा फुटेज बाहिरिएको छ। साह आरती स्ट्रिप्स उद्योगमा कार्यरत मजदुर हुन्। उद्योगबाट छुट्टी भएपछि असार २० गते राति ८ बजेतिर उनी साइकलमा घरतर्फ आउँदै थिए। उत्तरबाट दक्षिणतर्फ आउने क्रममा उनले सडकको गलत साइड प्रयोग गरेको सीसी टिभी फुटेजमा देख्न सकिन्छ। उनी आउँदै गर्दा कार (बा १५ च ३४४५ नम्बर)ले सडक पार गर्यो। साइकलमा उनी दक्षिणतर्फ लाग्दैगर्दा कारबाट हत्तपत्त ओर्लिएर दौडिदै आएका एक युवक (आयुष भेटुवाल)ले साहलाई अनुहारको अगाडिको भागमा कस्सिएर मुक्का प्रहार गर्छन्। मुक्का प्रहार हुनसाथ घोप्टो परेर उनी साइकलबाट ढल्छन्। त्यसलगत्तै रक्ताम्य अवस्थाका साहलाई खुट्टामा घिसारेर भेटुवालले सडकको किनारमा छाडिदिन्छन्। घटनास्थलमा रगत लतपतिएको र अनुहारको भाग सडकमा मज्जाले रगडिएको फुटेजमा देख्न सकिन्छ। त्यत्तिकैमा अर्का किशोर आएर साह चढेको साइकललाई सडकको किनारमा फ्यालिदिन्छन्। त्यो बेला कार चालक रोशन कार्की ढोका खोलेर हेरिरहेका हुन्छन्। तर, उनले कुनै प्रतिक्रिया जनाएजस्तो देखिँदैन। प्रहरीले कन्ट्रोल रुमबाट सीसी क्यामेराको निगरानी गरिरहेको थियो। घटना थाहा हुनसाथ मोरङ प्रहरी प्रमुख एसपी दीपक पोखरेलले घटनामा संलग्नको पहिचान र खोजी तथा पीडितको उद्धारका लागि विशेष टोली परिचालन गरे। मोरङ प्रहरीका प्रवक्ता डीएसपी रन्जनकुमार दाहालको नेतृत्वमा खटिएको टोलीले घाइतेलाई सडकबाट उद्धार गर्दै उपचारका लागि कोसी अस्पताल पुर्याएर अमानवीय घटनामा संलग्नको खोजी सुरु गर्यो। रातभर खोजी गर्दा फेला नपरेका भेटुवाललाई भोलिपल्ट बिहान पक्राउ गर्न प्रहरी सफल भयो। अरू दुई जना फरार बने। प्रहरीले उद्धार गरी तत्काल उपचारका लागि अस्पताल नपुर्याएको भए घाइतेको सोही स्थानमा नै मृत्यु हुने अवस्था थियो। तत्काल प्रहरी टोलीले फेला पारी उद्धार गरी अस्पतालमा भर्ना गरेका कारण साहको ज्यान बचेको हो, प्रहरीले अनुसन्धान प्रतिवेदनमै खुलाएको छ। सडकमा ढलेपछि साह उठ्न सकेनन्। अर्थात, प्रहरीले उद्धार गरेर उपचारका लागि पुर्याउँदै उनको ज्यान बचाएको हो। बेलैमा उद्धार गर्न नसकेको भए मृत्यु हुने अवस्था रहेको प्रहरीको भनाइ छ। भेटुवालका बुवा कृष्णप्रसाद भेटुवाल जग्गाको कारोबार गर्छन्। नेपाली कांग्रेसमा आवद्ध रहेका उनले यो घटनामा संलग्न छोरा छुटाउन ठूलो दबाब सिर्जना गराए। प्रहरी कार्यालयमै पुगेर प्रहरी अधिकारीलाई सरुवा गर्नेसम्मको धम्की दिए। भेटुवाललाई छाड्न मन्त्री, नेता, अग्रजदेखि समाजसेवी भनिएकाहरुको ठूलो दबाब आएको थियो। यति गम्भीर अवस्थाको अमानवीय घटनामा संलग्नलाई छाड्न सकिँदैन भनेपछि उनीहरु रिसाए, एक प्रहरी भन्छन्, प्रहरीका हाकिमको तत्काल सरुवा गर्छौंभन्ने धम्की पनि दिए। तर, हामीले हाम्रो कर्तव्य छाडेनौं। चौतर्फी दबाब र ठूलो चुनौतीबीच गम्भीर अपराधमा संलग्नलाई कानुनी दायरामा ल्याउन प्रहरी सफल भएको उनले बताए। उनका अनुसार विभिन्न प्रलोभन देखाएर पीडितलाई समेत प्रभावमा पार्ने काम भएको थियो। तर, दबाबको प्रवाह नगरिकन अघि बढ्दै घटनामा संलग्नविरुद्ध मुद्दा दर्ता गराउन सफल भएपछि प्रहरीको चौतर्फी प्रशंसा भइरहेको छ।"
मनसुनी वर्षा : देशभर ८५ प्रतिशत पानी पर्यो,"काठमाडौं : यो वर्षको जारी मनसुनमा देशभर सरदरमा औसतभन्दा कम वर्षा भएको छ। जल तथा मौसम विज्ञान विभाग अन्तर्गतको हावापानी विश्लेषण शाखाका अनुसार हालसम्म देशभर ८५ दशमलव चार प्रतिशत वर्षा भएको छ। शाखाका मौसमविद् सुदर्शन हुमागाईंका अनुसार गत जेठ १८ देखि यही साउन १४ गतेसम्म छ सय ४३ मिलिमिटर वर्षा भएको छ। उनले अघिल्लो वर्षको सोही अवधिको तुलनामा देशभर सरदरभन्दा कम वर्षा भएको जानकारी दिए। 'देशभर हालसम्म सरदरको ८५ दशमलव चार प्रतिशत वर्षा भएको छ। जुन सरदरभन्दा कम वर्षा हो', मौसमविद् हुमागाईंले भने। मनसुन अवधिभर नेपालमा एक हजार चार सय ६२ मिलिमिटर वर्षा हुने गरेको शाखाले जनाएको छ। यसअघि विगतका वर्षभन्दा यो वर्ष सरदरमा देशभर औसतभन्दा कम वर्षा हुने प्रक्षेपण गरिएको छ। शाखाका अनुसार यो बीचमा विशेषगरी तराईका भूभागमा सरदरभन्दा कम वर्षा भएको छ। त्यसैगरी ओखलढुङ्गा, जिरी र जोमसोमका मौसम मापन केन्द्रको आँकडामा सरदरभन्दा बढी वर्षा भएको छ। ताप्लेजुङ, काठमाडौँ, पोखरा, दिपायल र जुम्लामा सरदरको हाराहारीमा वर्षा भएको छ भने सिमरा, जनकपुर, भैरहवा, नेपालगञ्ज, धनगढी र सुर्खेतमा सरदरभन्दा कम वर्षा भएको छ। मौसम पूर्वानुमान महाशााले मुख्यगरी देशभरका विभिन्न २० मौसम मापन केन्द्रको तथ्यांकका आधारमा मौसम पूर्वानुमान गर्दै आएको छ। मौसम विभागले सन् १९९१ देखि २०२० सम्म ३० वर्षको अवधिको तथ्यांकका आधारमा विभिन्न मौसम मापन केन्द्रबाट आएको विवरणका आधारमा मौसम विवरण दिने गरेको छ। नेपालमा मनसुन यस वर्ष जेठ ३१ गतेदेखि प्रवेश गरे पनि देशभर फैलिन झन्डै दुई साता लागेको थियो। मनसुन प्रभावकारी नहुँदा पछिल्लो एक साता राम्रोसित वर्षा हुन सकेको थिएन। विगत दुई दिनयता भने देशका सबैजसो स्थानमा हल्कादेखि मध्यम वर्षा भइरहेको महाशाखाले जनाएको छ।"
"रुकुम पश्चिममा पहिरोमा परेर दुई जनाको मृत्यु, एक घाइते",रुकुम पश्चिम : रुकुम पश्चिममा पहिरो खस्दा दुई जनाको मृत्यु भएको छ। जिल्लाको बाँफिकोट गाउँपालिका७ बाँसथलास्थित पोखरापरी भीरमा घाँस काट्न गएका दुई जनाको पहिरो खस्दा मृत्यु भएको हो। पहिरोमा परी एक जना घाइते भएका छन्। आज दिउँसो पौने तीन बजेको समयमा घाँस काट्न गएका बाँफिकोट गाउँपालिका७ की ५४ वर्षीया धनमाया खत्री र सोही ठाँउका ४४ वर्षीय कालिबहादुर खड्काको पहिरोमा परी मृत्यु भएको जिल्ला प्रहरी कार्यालयका प्रमुख प्रहरी नायब उपरीक्षक नमराज भट्टराईले जानकारी दिए। बाँफिकोट७ कै ४२ वर्षीया बलकुमारी खत्री घाइते भएकी छन्। खत्रीलाई उपचारका लागि अस्पताल पठाइएको प्रनाउ भट्टराईले बताए। घाँस काट्ने क्रममा टेकेको ठाउँ भासिएर तीन जना पहिरोसँगै खसेको उनको भनाइ छ। तीनै जना करिव पाँच सय मिटर तल खसेको र ढुंगाले च्यापिएको अवस्थामा फेला परेको प्रहरीले जनाएको छ।
पेस्तोलसहित मोरङबाट एक जना पक्राउ,विराटनगर : मोरङबाट प्रहरीले पुरानो एउटा कटुवा पेस्तोलसहित आइतबार साँझ एक जनालाई पक्राउ गरेको छ। पथरीशनिश्चरे नगरपालिका३ विकास टोलका ३२ वर्षीय राजकुमार तुम्वापो पक्राउ परेका हुन्। इलाका प्रहरी कार्यालय पथरीका डीएसपी लक्ष्मी भण्डारीका अनुसार घरमा लुकाएर राखेको अवस्थामा पेस्तोल बरामद भएपछि तुम्वापोलाई पक्राउ गरिएको हो। विशेष सूचनाका आधारमा साँझ ५:१५ बजेतिर उनको घरमा प्रहरीले छापा हानेको थियो। घरको कोठाको र्याकभित्र पुरानो अवस्थाको नन वर्किङ कटुवा पेस्तोल भेटिएको भण्डारीले बताए। उनले पेस्तोल कुन प्रयोजनका लागि कहिले र कहाँबाट ल्याएको हो भन्ने बारेमा खुल्न बाँकी रहेको जानकारी दिए। पेस्तोलसहित पक्राउ परेका तुम्वापोलाई इलाका प्रहरी कार्यालय पथरीमा राखेर थप अनुसन्धान गर्ने काम भइरहेको प्रहरीले जनाएको छ।
ठगी गरेर फरार भएका व्यक्ति पक्राउ,काठमाडौं : ठगी गरेर फरार भएका व्यक्ति पक्राउ परेका छन्। पक्राउ पर्नेमा सिन्धुपाल्चोकको चौतारा साँगाचोकगढी नगरपालिका२ घर भई हाल जिल्ला भक्तपुर चाँगुनारायण३ दुवाकोटका २५ वर्षीय दिनेश सापकोटा रहेका छन्। बैंकिङ कसुर र ठगी सम्बन्धी मुद्दामा उनलाई काठमाडौं उपत्यका अपराध अनुसन्धान कार्यालयको टोलीले जनाएको छ। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर भक्तपुर पठाइएको छ।
डेंगु सार्ने लामखुट्टेको लार्भा संकलन,"कञ्चनपुर : कञ्चनपुरमा अध्ययनका लागि डेंगु रोग सार्ने एडिज लामखुट्टेको लार्भा संकलन गरी प्रयोगशालमा राख्ने कार्य गरिएको छ। सुदूरपश्चिम प्रदेशको इन्टोमोलोजी टिमले भीमदत्त नगरपालिका१८ स्थित महेन्द्रनगर बजार क्षेत्रबाट डेंगु, चिकनगुनिया, जिन्क एलोफिवर सार्ने एडिज लामखुट्टेका लार्भा संकलन गरी प्रयोगशालामा राखेको हो। लार्भाबाट वयस्क लामखुट्टे उत्पादन भएपछि त्यसमा डेंगु भाइरसको संक्रमणको अवस्थाबारे अध्ययन गरिने छ। सुदूरपश्चिम स्वास्थ्य निर्देशानालायका भेक्टर कन्ट्रोल अधिकृत हेमराज जोशीका अनुसार विगतका वर्ष नेपालका ७७ वटै जिल्लामा डेंगु रोगको संक्रमण फैलिएको थियो। यसैबेलादेखि डेंगु रोग सार्ने एडिज एजिप्टाइ र एडिज आल्बोपिक्टस लामखुट्टे संक्रमित भएका थिए। ती संक्रमित लामखुट्टेका लार्भा अहिले पानी परेपछि वयस्क हुने क्रममा रहेका छन्। 'वयस्क हुन खोजेका लामखुट्टेको लार्भामा संक्रमण छ कि छैन भन्नेबारे अध्ययन गर्न संकलनको कार्य गरेका छौँ', उनले भने, 'यस प्रकारको अध्ययन नेपालमा सम्भव नभएकाले जापानको भाइरोलोजीसम्बन्धी प्रयोगशालासँग समन्वय गरी अध्ययन गरिने भएको छ।' निर्देशानालायका भेक्टर कन्ट्रोल अधिकृत जोशीका अनुसार डेंगु रोग भाइरसको कारणले लाग्ने गर्दछ। विभिन्न चार प्रकारको भाइरसले मानिसलाई डेंगु रोगबाट संक्रमित गराउन सक्छ। यो भाइरस एक मानिसबाट अर्को मानिसमा सार्ने काम संक्रमित एडिज लामखुट्टेले गर्दछ। एडिज एजिप्टाइ र एडिज आल्बोपिक्टस लामखुट्टेले रोग सार्ने कुरा प्रमाणित भएको उनले जानकारी गराउनुभयो। यही संक्रमण पत्ता लगाउन लामखुट्टेको लार्भा संकलन गरेर वयस्क लामखुट्टेमा संक्रमण छ कि छैन भनी सुदूरपश्चिम प्रदेश स्वास्थ्य निर्देशनालयअन्तर्गत स्थापना गरिएको इन्टोमोलोजी प्रयोगशालाले अध्ययनको काम सुरु गरेको उनको भनाइ छ। एडिज एजिप्टाइ र एडिज आल्बोपिक्टस लामखुट्टेको अण्डाहरू नौ महिनाभन्दा लामो समयसम्म सुक्खा भाँडोमा पनि बाँच्न सक्ने अध्ययनले देखाएको छ। घर र कार्यालय वरिपरि पानी जम्ने भाँडामा एडिज एजिप्टाइले फुल पार्ने गर्दछ। यही फुलबाट वयस्क लामखुट्टे बाँच्न उचित तापक्रममा नौदेखि १० दिन लाग्छ। वयस्क लामखुट्टे नै मानिसलगायत अन्य प्राणीको रगत खाने गर्दछ। रगत चुस्ने क्रममा नै मानिसलाई रोगको संक्रमण आउने गर्दछ। सुदूरपश्चिम प्रदेशसँगै देशका अधिकांश प्रदेशमा डेंगु रोगको संक्रमण प्रत्येक वर्ष देखिने गरेको छ। रोग फैलिन नदिनका लागि सफा पानीमा हुर्कने डेंगु रोग सार्ने लामखुट्टेका लार्भा नष्ट गर्नुपर्ने हुन्छ। असारदेखि असोज महिनासम्म डेंगु रोगको संक्रमण बढ्न सक्ने उच्च जोखिम रहने गर्दछ। सुदूरपश्चिम प्रदेश स्वास्थ्य निर्देशनालयको तथ्यांकअनुसार प्रदेशका नौवटै जिल्लामा पछिल्लो समय डेंगु रोगबाट तीन सय १८ जना संक्रमित भएका छन्। सबैभन्दा बढी दार्चुलामा एक सय ९०, कञ्चनपुरमा ५२, अछाममा ३१ र कैलालीमा २३ जनामा डेंगुको संक्रमण भएको पाइएको छ।"
महिलाको घाँटीबाट सुनको सिक्री लुट्ने गिरोह मोरङबाट पक्राउ,"विराटनगर : महिलाले घाँटीमा लगाएको सुनको सिक्री थुत्ने गिरोहलाई प्रहरीले मोरङको सुन्दरहरैँचाबाट पक्राउ गरेको छ । पर्सा घर भएका तीनजना सुन्दरहरैँचा नगरपालिका८ सलकपुरबाट शनिबार साँझ पक्राउ परेका हुन् । पक्राउ पर्नेमध्ये एकजना १० वर्षीय बालक पनि छन् । मोरङ प्रहरीका प्रवक्ता डीएसपी रन्जनकुमार दाहालका अनुसार पर्साको वीरगन्ज महानगरपालिका१६ का २६ वर्षीय विशाल राय, जगरनाथपुर नगरपालिका६ का २९ वर्षीय उमेश राय यादव र १० वर्षीय बालक पक्राउ परेका हुन् । सुलकपुरस्थित बजारमा साँझ ७ बजेतिर शब्जी किन्दै गरेकी सुन्दरहरैँचा९ की निर्मला राईको घाँटीबाट विशालले सिक्री थुतेको प्रहरीले जनाएको छ । महिलाले घाँटीमा लगाएको सिक्री थुतेर भाग्न खोज्दै गर्दा उनलाई नियन्त्रणमा लिएर स्थानीयले प्रहरीको जिम्मा लगाएका थिए । प्रहरीका अनुसार थुत्नसाथ सिक्री विशालले १० वर्षीय बालकलाई थमाइदिएको पत्ता लागेको छ । प्रहरीले सिक्री बालकको साथबाट बरामद गरेको हो । सिक्री थुतिसकेपछि बालकलाई दिँदा रहेछन् । कसैले शंका नगर्ने भएकाले बालकलाई सिक्री थमाउने गरेको पाइयो,'डीएसपी दाहालले भने,शरीर खानतलासी गर्दा घटनामा संलग्न विशालको साथबाट सिक्री भेटिएन । बालकले बोकेका रहेछन् । सिक्री थुतेको घटनामा संलग्नलाई नियन्त्रणमा लिएको जानकारी स्थानीयले गराएपछि इलाका प्रहरी कार्यालय विराटचोकबाट प्रहरी घटनास्थल पुगेको थियो । तर, विशालको साथबाट सिक्री फेला परेन । नजिकै रहेका बालकको साथबाट सिक्री भेटिएको प्रहरीको भनाइ छ । उमेश बालकसँगै थिए । तीनैजनालाई इलाका प्रहरी कार्यालय बेलबारीमा राखेर प्रहरी निरीक्षक (इन्सपेक्टर) उदय शम्शेर राणा नेतृत्वको टोलीले घटनाको थप अनुसन्धान गरिरहेको छ । सिक्री थुतेको अन्य घटनामा पनि उनीहरुको संलग्नता हुनसक्ने प्रहरीको आशंका छ । पक्राउ परेकाविरुद्ध चोरीडाँका मुद्दा चलाउने तयारी प्रहरीको छ ।"
अर्घाखाँचीमा राष्ट्रिय परिचयपत्रको कार्ड वितरण सुरु,सन्धिखर्क : अर्घाखाँचीमा राष्ट्रिय परिचयपत्रको कार्ड वितरण आजदेखि सुरु भएको छ। सन्धिखर्क नगरपालिका८ की रिता गैरे भुसाललाई प्रमुख जिल्ला अधिकारी कमलराज ढकालले राष्ट्रिय परिचयपत्रको कार्ड हस्तान्तरण गरेर वितरण कार्य सुरु गरे। २०७७ साल माघ १८ मा राष्ट्रिय परिचयपत्रका लागि आवेदन दिएकी गैरेले आज अर्घाखाँचीबाट राष्ट्रिय परिचयपत्र पाएकी हुन्। २०७७ असार ३० गतेबाट जिल्ला प्रशासन कार्यालयमा आवेदन लिन सुरु गरिएको थियो। तीन वर्षपछि अर्घाखाँचीका २ हजार ४८ जनाको पहिलो चरणमा परिचयपत्र प्राप्त भएको प्रमुख जिल्ला अधिकारी ढकालले जानकारी दिए। हालसम्म ५२ हजार १ सय ९ जनाले परिचयपत्रका लागि आवेदन दिएका छन्।
पाल्पा बुटवल सडकखण्ड एकतर्फी खुल्यो,तानसेन : पाल्पा बुटवल सडकखण्ड एकतर्फी सञ्चालनमा आएको छ। सिद्धार्थ राजमार्गको पाल्पा बुटवल सडकखण्डको सिद्धबाबा सुरुङमार्गको निर्माणाधीन क्षेत्रमा पहिरो हटाएपछि सडक एकतर्फी सञ्चालनमा आएको हो। पहिरो पन्छाएपछि आइतबार दिउँसोदेखि यातायात एकतर्फी सञ्चालनमा आएको दोभान प्रहरी चौकी पाल्पाले जनाएको छ। सडकमा ढुङ्गासहितको पहिरो खस्दा सिद्धार्थ राजमार्ग गएरातिदेखि अवरुद्ध भएको थियो। सुरुङमार्ग निर्माण गरिरहेको कम्पनी चाइना स्टेट कर्पोरेसनका डोजर र स्काभेटर प्रयोग भएको थियो।
साइप्रस पठाइदिने भन्दै दुई लाख ठगी गर्ने व्यक्ति पक्राउ,काठमाडौं : साइप्रस पठाइदिने भन्दै दुई लाख ठगी गर्ने व्यक्ति पक्राउ परेका छन्। पक्राउ पर्नेमा सिन्धुली सुनकोशी गाउँपालिका३ घर भई हाल काठमाडौंस्थति डल्लुमा बस्दै आएका ३३ वर्षीय राजन गिरी रहेका छन्। उनले साइप्रस पठाइदिने र त्यहाँ मासिक एक लाख कमाइ हुने आश्वासन देखाएर पीडित सौरभ नेपालबाट पटक पटक गरेर दुई लाख रकम लिई फरार भएका थिए। रकम लिई सम्पर्कविहीन भएका उनलाई काठमाडौं उपत्यका अपराध अनुसन्धान कार्यालयको टोलीले लाजिम्पाटबाट पक्राउ गरेको हो। पक्राउ परेका उनलाई थप अनुसन्धानका लागि वैदेशिक रोजगार विभाग पठाइएको छ।
बासस्थानमै चुनौती,"चितवन : बाघ धान्न सक्ने क्षेत्रफल कति हो भन्ने विषयमा सन् २०२० मा चितवन राष्ट्रिय निकुञ्जको चितवन र पर्सा कम्प्लेक्समा १७५ वटा बाघ अटाउने क्षमता रहेको निष्कर्ष थियो। चितवनमा १३६ र पर्सामा २९ वटा मात्रै अट्न सक्ने उक्त अध्ययनको प्रतिवेदनमा उल्लेख छ। अहिले चितवन कम्प्लेक्समा १२८ र पर्सामा ४१ वटा बाघ छन्। बाघको संख्या बढ्दै जाँदा मानव बस्तीमा प्रवेश गर्छ कि भन्ने खतरा पनि छ। बाघको आहारा र बासस्थानलाई बाघ संरक्षणको चुनौतीको रूपमा लिइएको छ। अब संख्या बढाउनुभन्दा पनि व्यवस्थापनमा लाग्नुपर्ने देखिएको छ। एउटा क्षेत्रमा एउटा मात्रै भाले रहन्छ। धेरै भए जुध्छन्। तीनै मध्येका केही बाहिर निस्कन्छन्। सन् २०१० मा रुसको सेन्ट पिटर्सबर्गमा बाघ पाइने विश्वका १३ देशले सन् २०२२ मा बाघको संख्या दोब्बर बनाउने सामूहिक प्रतिबद्धता गरेका थिए। त्यसबेला नेपालमा १ सय ५५ वटा मात्रै बाघ थिए। २ सय ५० पुर्याउने लक्ष्य पार गरेर नेपालमा बाघको संख्या ३ सय ५५ पुग्यो। यही अनुपातमा बाघ बढे बाघको बासस्थान र ब्यवस्थापनमा कठिन हुने खतरा छ। बाघ बढी हुँदा बस्ती छिर्ने खतरा पनि छ। बाघ जुधेर पनि बाहिर निस्कन्छन्। बाहिर निस्कन नदिन घाँसे मैदान, पानी र वासस्थानको सुधारमा गरे बस्ती सुधार गर्नुपर्ने भएको छ। बाघ बढ्नु संरक्षणको पाटोमा खुसीको कुरा हो। तर, यही अनुपातमा बाघ बढे ब्यवस्थापनमा कठिन हुन्छ, चितवन राष्ट्रिय निकुञ्जका सहायक संरक्षण अधिकृत गणेश तिवारीले भने, अब संख्या होइन ब्यवस्थापन गर्नु मुख्य चुनौती छ। पर्यावरणको सन्तुलन चक्रमा बाघ सबैभन्दा माथि हुन्छ। अर्थात् पर्यावरणीय सन्तुलनका लागि बाघ अनिवार्य छ। पारिस्थितिक प्रणालीमा बाघ उच्च पिरामिडका रूपमा मानिन्छ। यदि संसारबाट बाघ नै सकिए भने अरू जनावर पनि नहुने विज्ञ बताउँछन्। बाघ जोगाए पारिस्थितीक प्रणाली सन्तुलनमा रहने विज्ञको दाबी छ। बाघ जोगाए इकोसिस्टम जोगिन्छ बाघविद् चिरञ्जीवि पोखरेलले भने, बाघ जंगलका लागि होइन इकोसिस्टम बचाउन विश्व नै बाघ संरक्षणमा लागेको छ। बाघको आहारा प्रजातिका जनावरमध्ये जरायो, चित्तल, रतुवा, लघुना बाँदर र बँदेलजस्ता जनावारको संख्यामा वृद्धि भएर पनि बाघको संख्या बढेको हो। चितवन राष्ट्रिय निकुञ्जमा १० हजार हेक्टर घाँसे मैदान छ। घाँसे मैदान ब्यवस्थापन गर्न सके बाघ बाहिर ननिस्कने विज्ञहरू बताउँछन्। सन् २०२२ मा गरिएको सर्वेक्षणअनुसार प्रति वर्गकिलोमिटर ९९७४ प्रतिशत आहारा छ। नेपालमा सन् १९९५९६ मा ९३ देखि ९७ वटा वयस्क बाघ रहेको अनुमान थियो।"
एक करोड बढि भ्रष्टाचार गरेको ठहरसहित चाबहिलका नापी अधिकृत राजु पुरीविरुद्ध मुद्दा दायर,काठमाडौं : अख्तियार दुरुपयोग अनुसन्धान आयोगले नापी कार्यालय चाबहिलमा कार्यरत नापी अधिकृत राजु पुरीविरुद्ध भ्रष्टाचार मुद्दा दायर गरेको छ।आयोगले भ्रष्टाचार गरी गैरकानुनी रुपमा सम्पत्ति आर्जन गरेको ठहर गर्दै नापी अधिकृत पुरीविरुद्ध १ करोड चार लाख बढिको भ्रष्टाचार मुद्दा दायर गरेको हो। भ्रष्टाचार गरी गैरकानुनी सम्पत्ति आर्जन गरेको भन्ने उजुरीका आधारमा अनुसन्धान हुँदा नापी अधिकृत पुरीले सार्वजनिक सेवामा प्रवेश गरेको मिति २०५२०९०९ देखि २०७९ असार सम्मको अवधिमा कमाएकोमध्ये १ करोड ४ लाख ३ हजार ९ सय ४१ रुपैयाँ बराबरको सम्पत्तिको वैधानिक स्रोत खुल्न आएको नदेखिकाले आइतबार विशेष अदालत काठमाडौंमा भ्रष्टाचार मुद्दा दायर गरिएको अख्तियारका प्रवक्ता भोला दाहालले जानकारी दिए। अख्तियारका अनुसार पुरीमाथि सोही रकम बराबरको विगो माग दावी गरिएको छ। पुरीले सार्वजनिक पदमा रहँदा गैरकानुनी सम्पत्ति आर्जन गर्नुको साथै अमिल्दो र अस्वभाविक उच्च जीवनस्तर यापन गरेको अख्तियारको ठहर छ। पुरीले सरकारी सेवामा रहँदाको करिब २७ वर्षमा १ करोड २० लाख ७७ हजार ७ सय ४८ रुपैयाँ आय गरेको तर सोही अवधिमा २ करोड २४ लाख ८१ हजार ६ सय रुपैयाँ खर्च गरेको पुष्टि भएको अख्तियारले जनाएको छ। व्ययको तुलनामा निजले प्राप्त गरेको रकम अस्वभाविक र वैधानिक स्रोत खुल्न नआएकाले अख्तियार दुरूपयोग अनुसन्धान आयोग ऐन २०४८ को दफा २९ ख बमोजिम गैरकानुनी रुपमा आर्जन गरेको सम्पत्ति जफत एवं असुल हुनसमेत मागदावी गरिएको प्रवक्ता दाहालको भनाइ छ। साथै सार्वजनिक पदमा रहदा गैरकानुनी रुपमा आर्जन गरेको सम्पत्ति र सोबाट बढे बढाएको सम्पत्ति पुरीको श्रीमती श्रृजना गिरीको नाममा देखिएकाले सो सम्पत्ति पनि जफत गर्न अख्तियारले माग गरेको छ।
पानी जहाज कम्पनीमा कामदारका लागि ईपीएस कोरिया शाखाले खुलायो आवेदन,"काठमाडौं : वैदेशिक रोजगार विभाग ईपीएस कोरिया शाखाले कोरियन भाषा परीक्षाका लागि आवेदन माग गरेको छ । दक्षिण कोरियास्थित एक पानी जहाज कम्पनीका लागि कामदारको आवश्यकता परेको भन्दै ईपीएस कोरिया शाखाले भाषा परीक्षाका लागि दरखास्त आह्वान गरेको हो। आइतबार एक सूचना जारी गर्दै इपीएस कोरिया शाखाले परीक्षाका लागि आवदेन खुलाएको हो। ललितपुरको ग्वार्कोमा रहेको शाखाका अनुसार आदेवकले अनलाइनबाट मात्र फारम भर्न भनेको छ। कोरियन भाषा परीक्षाका लागि यही साउन २० देखि २४ गतेसम्म आवेदन दिन सकिने र आवेदकको उमेर १८ वर्ष पूरा भई ३९ वर्ष ननाघेको,नेपाली नागरिक हुनुपर्ने शाखाद्धारा प्रकाशित सूचनामा उल्लेख गरिएको छ ।"
सौर्य मिनिग्रिडबाट एक सय ९१ घरमा विद्युत,"ओखलढुङ्गा : ओखलढुङ्गामा सौर्य मिनिग्रिडबाट एक सय ९१ घरमा विद्युत उपलब्ध गराइएको छ। जिल्लाको अतिविकट मानिने सुनकोशी गाउँपालिका९ को ककनी गाउँमा सौर्य मिनिग्रिडबाट विद्युत विस्तार गरिएको हो। ककनीमा छ करोड ४२ लाख ८८ हजार नौ सय ३३ को लागतमा स्थापना गरिएको सौर्य मिनिग्रिडबाट आजदेखि विद्युत उत्पादन सुरु गरिएको छ। ऊर्जा जलस्रोत तथा सिंचाइ मन्त्रालयका सचिव दिनेशकुमार घिमिरेले मिनिग्रिड उद्घाटन गर्दै यस मन्त्रालय, वैकल्पिक ऊर्जा प्रवर्द्धन केन्द्र र नेपाल विद्युत् प्राधिकरणको सहकार्यमा देशका विकट क्षेत्रमा पनि उज्यालो बनाउने अभियानमा सरकार जुटेको बताए। ककनी महत्वपूर्ण धार्मिक एवं पर्यटकीय क्षेत्र भए पनि विद्युतको समस्या रहेकाले सौर्य मिनिग्रिड आयोजना सञ्चालन गरिएको उनको भनाइ थियो। त्यस अवसरमा वैकल्पिक ऊर्जा प्रबर्द्धन केन्द्रका सहायक निर्देशक डा लक्ष्मणप्रसाद घिमिरेले परियोजनाको विस्तृत विवरण प्रस्तुत गरे। उनले आँकलन गरेभन्दा निकै कम ऊर्जा खपत हुने देखिएकाले विद्युत उपभोक्तालाई ऊर्जाको उच्चतम् खपत गर्न लगाएर आर्थिकस्तर वृद्धि गर्न सुझाव दिए। ककनीमा विद्युत उपलब्ध गराएर एउटा महत्वपूर्ण अभिभारा पूरा गरिएको वडाध्यक्ष हितराज कार्कीले बताए। उज्यालो सुनकोशी अभियान थालेको स्थानीय सरकारले अघिल्लो कार्यकालमा रुद्र अधिकारीको नेतृत्वमा विद्युतीकरणको काम सुरु भएको थियो। भौगोलिक विकटताका कारण केन्द्रीय विद्युत् विस्तार गर्न खर्चिलो हुने र तत्काल विद्युतीकरणको सम्भावना नहुने भएकाले वडा नं ९ का तत्कालीन वडाअध्यक्ष तथा ऊर्जा विकास उपसमितिका संयोजक झनककुमार कार्कीले सौर्य मिनिग्रिड स्थापनाको योजना बनाएर पहल गरेका थिए। वैकल्पिक ऊर्जा प्रवर्द्धन केन्द्रको ९० प्रतिशत र गाउँपालिकाको १० प्रतिशत लागत गरी कूल छ करोड ४२ लाख लाख ८८ हजार नौ सय ३३ को लागतमा मिनिग्रिड स्थापना गरिएको हो। मिनिग्रिडबाट ककनीका एक सय ९१ घरधुरीका साथै स्थानीय विद्यालय र स्वास्थ्य संस्थामा समेत विद्युत् जडान गरिएको छ। मिनिग्रिड आयोजना २०७९ मंसिरदेखि सुरु गरिएको थियो। आयोजनामा गाउँपालिकाले ६० लाख र हाउस वायरिङका लागि वडा नं९ ले दुई लाख उपलब्ध गराएको थियो। मिनिग्रीटको सुविधा नपुगेको १७ घरलाई भने ५० वाटका दरले सोलार वितरण गरिएको छ। विद्युत् सुविधासँगै अन्य थुप्रै सम्भावनाका स्रोत पनि थपिएको स्थानीयवासी नरबहादुर सुनुवारले बताए। केही वर्षअघिसम्म विकास बजेट नै नपुग्ने ककनीमा सडक, विद्युत्, खानेपानी, स्वास्थ्य इकाइसहितका सेवा पुगेपछि छोटो समयमै सुगम बनेको छ। रासस"
"पहिरोले सैपुधोवी सडकखण्ड अवरुद्ध, यात्रु अलपत्र",रामेछाप : वर्षासँगै झरेको पहिरोले सैपुधोवी सडकखण्ड अवरुद्ध भएको छ। आइतबार बिहान दिलौरी नजिकै सडकमा माथिबाट पहिरो खस्दा यातायात अवरुद्ध भएको स्थानीय ध्रुवकुमार पौडेलले जानकारी दिए। लगातारको झरिका कारण सडकमाथिबाट ढुङ्गा र पहिरो झर्दा बाटो बन्द भएको हो। अवरुद्ध सडक अहिलेसम्म खुलाउन सकिएको छैन। बिहानैदेखि सडक अवरुद्ध हुँदा काठमाडौं जाने गाडी र यात्रु अलपत्र परेका छन् । वडा अध्यक्ष सन्तोष पौडेलका अनुसार बेलुकासम्म सडक खुलाउने गरी पहल भइरहेको छ। दिलौरी हुँदै धोवी निस्कने सवारीलाई हाल ढाँडे सिरिसेपोकु हुँदै धोवी निस्कन आग्रह गरिएको वडा अध्यक्ष पौडेलले बताए।
जिल्ला प्रशासनमा निर्माण व्यवसायीको धर्ना,"डडेल्धुरा : डडेल्धुरा जिल्लाका निर्माण व्यवसायी आन्दोलित भएका छन्। आफूहरूले उठाएका माग पूरा गराउनका लागि निर्माण व्यवसायीले आइतबार जिल्ला प्रशासन कार्यालय अगाडि धर्ना दिएका हुन्। काम गरे वापतको रकम भुक्तानी गरिनुपर्ने, ठेक्काको एकमुष्ट म्याद थप गर्नुपर्ने, ठेक्काको मूल्य समायोजन गरिनुपर्ने लगायतका माग रहेको निर्माण व्यवसायी संघ डडेल्धुराका अध्यक्ष भवानीदत्त अवस्थीले जानकारी दिए।"
रोजगारीका लागि पोर्चुगल गएका एक युवा तीन महिनादेखि सम्पर्कविहीन,सन्धिखर्क : अर्घाखाँचीबाट रोजगारीका लागि पोर्चुगल गएका एक युवा तीन महिनादेखि बेपत्ता भएका छन्। रोजगारीका लागि पोर्चुगल गएका भूमिकास्थान नगरपालिका६ खिल्जीका २५ वर्षीय भुपाल दमासे गएको वैशाख १३ गतेदेखि सम्पर्कविहीन भएको उनका बुबा झविराम दमासेले बताए। बेपत्ता भएका छोराको खोजी गरिदिन उनले आग्रह पनि गरेका छन्। बेपत्ता छोराको खोजी गरिदिन बुबाले सबैलाई आग्रह गरेका छन्। विगत ढाई वर्षदेखि रोजगारीका लागि पोर्चुगल गएका उनी तोरेस भेदरस भन्ने स्थानमा बसेर काम गर्दै आएको श्रीमती मिरा दमासेले बताइन्।
ओझेलमा हेटौंडाको संस्कृत विद्यालय,"हेटौंडा : आधुनिकीकरण र बदलिँदो शिक्षा प्रणालीका बीच नेपालको पुरानो गुरुकुल शिक्षा अर्थात् संस्कृत विद्यालयहरू ओझेलमा पर्न थालेका छन्। हेटौंडा१० स्थित गोरक्षेस्वर तटमा रहेको संस्कृत वेद विद्यालय पनि त्यसैगरी ओझेलमा परेको छ। २०५६ सालमा स्थापना भई निरन्तर संस्कृत पठनपाठन हुँदै आएको विद्यालयमा दरबन्दी अनुरुपको शिक्षक र विद्यार्थी बस्ने छात्रावास राम्रो नहुँदा विद्यार्थीहरू समस्या भोग्न बाध्य छन्। बागमती प्रदेशको राजधानीमा रहेको उक्त संस्कृत विद्यालय मकवानपुरको एक मात्र विद्यालयका रूपमा रहे तापनि प्रदेश सरकार र स्थानीय सरकारहरूले खासै चासो दिएको देखिदैन। विद्यालयमा कक्षा १ देखि कक्षा ८ सम्म अध्यययन अध्यापन गर्न सकिने भए तापनि आवश्यकता अनुरुपको विद्यार्थी छात्रावास र शिक्षकको अभावले गर्दा विद्यालयमा २७ जना विद्यार्थीहरू मात्र अध्ययन गर्दै आएका छन्। प्रदेश सरकार र हेटौंडा उपमहानगरले बासस्थानका लागि भन्दै बनाएको भवनको कोठाहरू पूर्ण रूपले निर्माण सम्पन्न भएका छैनन् भने एउटै कोठामा विद्याथीहरू बस्न बाध्य रहेका छन्। विद्यालयमा निजी स्रोतबाट विष्णुप्रसाद भट्टराई,राहत शिक्षकबाट राजु लामिछाने र स्थायी शिक्षकका रूपमा गोपाल अधिकारी गरी ३ जना मात्र शिक्षक छन्। विद्यालयमा संस्कृत विषयका लागि २ जना शिक्षकको दरबन्दी भए पनि हालसम्म सरकारले शिक्षक पदपूर्ति गर्न सकेको छैन। विद्यालयका प्राध्यापक गोपाल अधिकारीले भने, २ वटा कोठा छ, २७ जना च्यापिएर सुत्नु तथा बस्नुपर्ने बाध्यता छ। प्राचीनकालदेखि चलिआएको संस्कृत शिक्षाप्रति सरकारको खासै चासो नदेखाएको उनले बताए। विद्यालय ढलपलढलपल गर्दै सञ्चालन भइरहेको उनले बताए। यस्तै संस्कृत विद्यालय अन्य विद्यालय जस्तो नरहेको र यसको आफ्नै छुट्टै मूल्य मान्यता एवं नियम रहेकाले विद्यालयको छात्रावासमै बस्नुपर्ने भएता पनि छात्रावासको अभाव हुँदा पढ्न आएका विद्यार्थीहरू पनि फर्केर जाने गरेको विद्यालयका शिक्षक विष्णुप्रसाद भट्टराईले बताए। विद्यालयमा संस्कृत भाषा, कर्मकाण्ड र पूजापाठसँगै सामाजिक, अंग्रेजी, गणित लगायतका ८ विषय पढाइ हुँदै आए तापनि विद्यालय समयमा शिक्षक अनुपस्थित धेरै हुने गरेको भन्दै विद्यार्थीको अभिभावक सूर्यप्रसाद नेपालले गुनासो गरे। उनले भने 'विशेष गरेर अंग्रेजी पढाउने शिक्षक धेरै अनुपस्थित हुनुहुन्छ। मेरो नाती यही पढ्छ।' यस्तै अर्को अभिभावक अंकित पुडासैनीले पनि आवश्यकता अनुरुपको शिक्षक नभएको र भएका शिक्षकले ख्याल नगर्दा विद्यार्थीको भविस्य नै डामाडोल हुने हो कि भन्दै गुनासो पोखे। विद्यालयमा छिमेकी जिल्लाहरू पर्सा, सर्लाही,झापा लगायतबाट अध्ययनका लागि आउने गर्दछन्।"
१०० किलो सुन प्रकरण : ठमेलको होटल भियानाबाट बेल्जियम नागरिक दावा छिरिङ पक्राउ,काठमाडौं : राजश्व अनुसन्धान विभागले एक क्वीन्टल सुन प्रकरणमा संलग्न रहेको आरोपमा ठेमलस्थित भियाना होटलबाट एकजना विदेशी नागरिकलाई पक्राउ गरेको हो। विभागको टोलीले आइतबार होटलमा छापा मारी तिब्बती मुलका बेल्जियम नागरिक दावा छिरिङलाई पक्राउ गरेको हो। पक्राउ परेका छिरिङमाथि सोधपुछ भइरहेको छ। उनको सुन तस्करीको गिरोहसँग सम्पर्क रहेको आशंकामा पक्राउ गरिएको जनाइएको छ। होटल भियानाबाट केही कागजात र सामग्रीहरू बरामद गरिएको छ। सुन व्यवस्थापनमा गिरोहसँग संलग्न रहेको पाइएपछि विभागले होटल भियानामा छापा मारेको हो। यसअघि राजश्व अनुसन्धानको टोलीले साउन २ मा त्रिभुवन अन्तर्राष्ट्रिय विमानस्थलको भन्सार जाँच पास गरेर बाहिरिएको एक क्वीन्टल सुन बरामद गरेको थियो। सो सुन हङकङबाट ब्रेक शुका नाममबाट आएको थियो। सो प्रकरणमा हालसम्म १८ जना पक्राउ भइसकेका छन्।
अतिक्रमण हटाएर बाघलाई बाटो,"मसुरिया : बाँकेको राप्तीपीडित सामुदायिक वनमा दुई वर्षअघि पाटे बाघले दुई जनाको ज्यान लियो। कम्दी जैविक मार्गमा पर्ने यो सामुदायिक वनमा जंगलमा पात टिप्न जाने क्रममा २४ पुस २०७८ मा राप्तीसोनारी गाउँपालिका६ हब्रहवाकी ३० वर्षीया चाँदनी चौधरीको बाघ आक्रमणमा मृत्यु भएको थियो। चौधरीको मृत्यु भएको डेढ महिना नबित्दै सोही जंगलमा घाँस काट्न गएको बेला ८ फागुनमा राप्तीसोनारी६ डाँडाटेपरीका ६० वर्षीय धनबहादुर चलाउनेलाई पनि पाटेबाघले आक्रमणमा ज्यान गयो। यो सामुदायिक वनमा बाघले बाख्रा त कति खायो लेखाजोखा नै भएन। गाईभैंसी पनि मारेको थियो। १० दिनको प्रयासपछि नरभक्षी बाघलाई नियन्त्रणमा लिइयो। राष्ट्रिय प्रकृति संरक्षण कोष बर्दियाका प्राविधिक, डिभिजन वन कार्यालय बाँके, वन उपभोक्ताको टोलीले पाडोलाई आहारा बनाएर हात्तीको साहारामा १८ फागुनमा नरभक्षी बाघलाई नियन्त्रणमा लिन सफल भएका थिए। हाम्रो वन त बाँके राष्ट्रिय निकुञ्ज र भारतको सुहेलुवा निकुञ्जबाट बाघको ओहोरदोहोर गर्ने कम्दी जैविक मार्गमा पर्ने रहेछ। दिउँसै बाघ हिँडेको देखिन्थ्यो, राप्तीपीडित सामुदायिक वनका अध्यक्ष मदन बुढा ती दिन स्मरण गर्दै भन्छन्, हाम्रो सामुदायिक वनदेखि बाँके राष्ट्रिय निकुञ्जको मध्यवर्ती क्षेत्र जोड्न झन्डै एक किलोमिटरको दूरीमा ८५ हेक्टर जग्गा स्थानीयले अतिक्रमण गरेका थिए। अतिक्रमण हटाएर बाघ लगायतका वन्यजन्तुलाई ओहोर दोहोर गर्न सजिलो होस भनेर वृक्षरोपण गरेका छौं। राप्तीपीडित सामुदायिक वनको उत्तरमा मसुरिया नजिक राप्ती नदी पर्छ। नदीको पारीपट्टि राप्तीसोनारीकै महादेवपुरी क्षेत्रको राप्तीपीडित सामुदायिक वन र पश्चिममा ढलैयातिर राप्तीपारी डुडुवा गाउँपालिकामा पर्ने मध्यवर्ती क्षेत्रको गोकुल सामुदायिक वन छ। उत्तरमा भारतको सुहेलुवा निकुञ्जसँग जोडिएको नरैनापुर गाउँपालिकाको वन छ। राप्तीपीडित सामुदायिक वनको एक किलोमिटर क्षेत्रफलले मात्र जैविक मार्ग जोड्न बाँकी थियो। तराई भू परिधि कार्यक्रम (ताल)ले तारबार गर्न र डिभिजन वन कार्यालयले वृक्षरोपण गर्न सहयोग गरेका छन्, अध्यक्ष बुढाले प्रष्ट पारे, बोट विरुवा हुर्कंदैछन्। अब वन्यजन्तु राप्ती वारीपारी सहजै गर्न सक्नेछन्। यो क्षेत्रमा वनले १३ हजार पाँच सय बिरुवा लगाइएको छ। तालका सहप्रबन्धक कमलराज राईका अनुसार यो सामुदायिक वनमा वृक्षरोपण गर्न चार लाख ८५ हजार रुपैयाँ सहयोग गरेको थियो। जैविक मार्गबाट मध्यवर्ती क्षेत्र एक किलोमिटर मात्र बाँकी थियो। सामुदायिक वनले अतिक्रमण हटाएर वन्यजन्तुका लागि सहज मार्ग बनाएको छ, राईले खुसी व्यक्त गर्दै भने, अब बाँके निकुञ्जबाट भारतीय निकुञ्जतिर र भारतीय निकुञ्जबाट वन्यजन्तु जैविक मार्ग हुँदै सहजै बाँके निकुञ्जसम्म आवतजावत गर्न सक्नेछन्। ४९७ हेक्टरमा फैलिएको राप्तीपीडित सामुदायिक वनले मसुरिया, पथरैया, ढलैया, थापा फूलबारी क्षेत्रमा १५० घरधुरीले अतिक्रमण गरेको १८५ हेक्टरभन्दा बढी क्षेत्रफलमा अतिक्रमण हटाएर वन क्षेत्र बनाएको छ। वन हेरालु अयोध्या थारुका अनुसार जैविक मार्गमा वन्यजन्तु ओहोरदोहोर गर्दै गरेको भेटिन्छन्। उनले भने, दुई दिनअघि पनि जंगलमा बाघको पाइला भेटिएका थिए। एकपटक त ३५ वटा जंगली हात्ती पनि ओहोरदोहोर गर्दै गरेको भेटिएका थिए। चित्तल, नीलगाई, बँदेल त कति छन् कति ?"
टिपर पल्टँदा चालक र सहचालक घाइते,टिपरका सहचालक संखुवासभा निवासी बिक्रम विश्वकर्मा गम्भीर घाइते भएका छन् । प्रहरीका अनुसार चालक भोजपुर षडानन्द१३ का रिनछिरिङ तामाङ पनि घाइते भएका छन् । फिदिम : पाँचथरको हिलिहाङ७ सल्लेरीमा टिपर पल्टँदा चालक र सहचालक घाइते भएका छन् । टिपरका सहचालक संखुवासभा निवासी बिक्रम विश्वकर्मा गम्भीर घाइते भएका छन् । प्रहरीका अनुसार चालक भोजपुर षडानन्द१३ का रिनछिरिङ तामाङ पनि घाइते भएका छन् । जोरपोखरीदेखि फिदिमतर्फ आउँदै गरेको प्रदेश ०१०२००१ क ३८७४ नम्बरको टिपर आइतबार बिहान मेची राजमार्गमा पल्टिएको हो । ओरालो बाटोमा ब्रेक फेल भएर दुर्घटना भएको हुनसक्ने प्रहरीको अनुमान छ । घाइतेहरु दुबै जनालाई उपचारका लागि पाँचथर अस्पताल ल्याइएको छ ।
"द्वन्द्वपीडितले भने, राज्यलाई योगदान पुर्याउनेको उपेक्षा गरियो'","उदयपुर : मुलुक परिवर्तनका लागि ज्यान गुमाएका परिवारलाई राज्यले उपेक्षा गरेको द्वन्द्वपीडितले बताएका छन्। नागरिक आवाजसँगको सहकार्यमा द्वन्द्वपीडित महिला राष्ट्रिय सञ्जाल उदयपुरले आइतबार आयोजना गरेको द्वन्द्वपीडित महिलाको अवस्था, चुनौती र स्थानीय सरोकारवालाको भूमिका विषयक कार्यक्रममा सहभागीहरूले उपेक्षा गरेको बताए। उनीहरूले राज्य व्यवस्थाको परिवर्तनका लागि लडेकाहरूको उचित सम्मान र सहयोग हुनुपर्नेमा उपेक्षा भएको बताएका छन्। द्वन्द्वपीडित देवमाया कटवालले भनिन्, मेरो श्रीमान् आजसम्म बेपत्ता हुनुहुन्छ राज्यले नत लास नत सास दिन्छ। लास र सास दुवै दिन नसक्ने हो भने मलाई एकल महिला भत्ता दिनु पर्छ। म ६४ वर्ष पुगे। श्रीमान बेपत्ता भएको २५ वर्ष भयो। मेरो दुई छाक गर्जो टर्ने कुनै आधार छैन एकल महिला भत्ता देऊ भन्दा दिन मिल्दैन भनेर फर्काउँछन् म कहाँ जाऊँ न्याय माग्न।' अर्की द्वन्द्वपीडित विमलदेवी ठाकुरले मुटु रोगी छोरीको औषधोपचार खर्चमा समस्या भएको बताइन्। उनले भनिन्, कमाउने श्रीमानलाई राज्यपक्षले मारिदियो, अब यो छोरीको उपचार म कसरी गरौ?' त्यस्तै द्वन्द्वपीडित बसिरन खातुनले श्रीमानको मृत्युपछि छोरीलाई उच्चशिक्षा हासिल गराउन असहज भएको बताइन्। जिल्ला समन्वय समितिका प्रमुख गौरबहादुर विश्वकर्माले परिवर्तनका लागि लडेका तत्कालीन राज्य र विद्रोही समूह दुवैलाई आत्मसम्मान हुने गरी केन्द्रीय सरकारले कार्यक्रम ल्याउनुपर्ने बताए। उनले राहत भन्दा पनि रोजगारसँग जोडिने गरी कार्यक्रम ल्याउन सके जीवनयापनलाई दिगोपना दिन सहज हुने बताए। प्रमुख जिल्ला अधिकारी जनार्दन गौतमले राज्यका नीति नियम भित्र रहेर आएका निर्देशनहरूको अधिकतम द्वन्द्वपीडित परिवारले प्रयोग गर्ने गरी कामहरूको सरलीकरण गरिएको बताए। उनले कोसी प्रदेश सरकारले द्वन्द्वपीडित परिवारलाई उपलब्ध गराएको प्रतिव्यक्ति एक लाख रुपैयाँ ८९ जनालाई उपलब्ध गराएको बताए।"
मोरङमा एक महिनामा ५ हजार जनाले लिए वंशज नागरिकता,"विराटनगर : जन्मसिद्ध नागरिकका सन्तानले एक महिनाको अवधिमा ५ हजार वंशज नागरिकता लिएका छन् । लामो समयपछि सरकारले जन्मसिद्धका सन्तानलाई वंशज नागरिकता दिने बाटो खुलाएपछि जिल्ला प्रशासन कार्यालय मोरङबाट एक महिनामा ५ हजारले वंशज नागरिकता लिएका हुन् । जिल्ला प्रशासन कार्यालय मोरङले दैनिक ८० देखि एक सय हराहरीमा जन्मसिद्धका सन्तानलाई वंशज नागरिकता दिने गरेको जिल्ला प्रशासन कार्यालय मोरङका प्रवक्ता शरद कुमार पोखरेलले जानकारी दिए । असार ११ गतेदेखि फर्म लिएर १२ गतेदेखि नागरिकता वितरण सुरु गरेको जिल्ला प्रशासन कार्यालयले यो अवधिमा १२ हजार भन्दा बढीले फर्म भरिसकेको जनाएको छ। जन्मसिद्धका सन्तानलाई दिइने नागरिकता वितरणको लागि जिल्ला प्रशासन कार्यालय मोरङले छुट्टै डेस्क बनाएर काम गरिरहेको प्रवक्ता पोखरेलले जानकारी दिए । टोकनका आधारमा कुन दिन नागरिकता लिन पाइन्छ भन्ने जानकारी दिएर पठाउने गरिएको सहायक प्रमुख जिल्ला उनले बताए । अहिले पनि दैनिक ६ जना कर्मचारी नागरिकता विरतणको लागि खटाइएको छ,'उनले भने,'एक महिनाको बीचमा नागरिकताको लागि फर्म भरेर बुझाउनेको संख्या करिब १२ हजारको हाराहारीमा छ।' उनका अनुसार पुस महिनासम्मको टोकन वितरण भइसकेको छ। ०६३०६४ सालमा मोरङ जिल्लामा मात्र जन्मसिद्धका आधारमा ३५ हजारले नागरिकता लगेको प्रशासनको तथ्याङ्क छ । जन्मसिद्ध नागरिकता प्राप्त गर्ने सन्तानहरू करिब ५० देखि ६० हजारको हाराहारीमा रहेको अनुमान गरिएको । ५० हजारलाई आधार मान्ने हो भने पनि अहिलेसम्म ४ हजार ५ सयले मात्र नागरिकता प्राप्त गरेको अवस्था छ । यो क्रम लामो समयसम्म जाने प्रशासनको अनुमान छ । नियमित गरिरहेको काममा एक्कासी चाँप थपिँदा सेवा प्रवाहमा सकस थियो,'उनले भने,'स्रोत साधनको अभावका बीचमा पनि हामीले धेरै सेवा दिन सफल भएका छौँ ।"
लम्पी स्किन बाट बागमतीमा एक लाख बढी पशु संक्रमित,"हेटौंडा : बागमती प्रदेशमा लम्पी स्किन रोगबाट एक लाख बढी पशुचौपाया संक्रमित भएका छन्। लम्पी स्किनको संक्रमणका कारण चार हजार छ सय १८ पशु मरेका प्रदेशस्थित पशुपन्छी तथा मत्स्य विकास निर्देशनालयले जनाएको छ। निर्देशनालयका अनुसार आठ महिनामा १३ जिल्लाका एक लाख ५३ हजार नौ सय पाँच पशु संक्रमित भएका छन्। निर्देशनालयका अधिकृत डा सविना मिश्रले गत पुसदेखि यही साउन ८ सम्म प्रदेशमा एक लाख ५३ हजार पशुचौपाया संक्रमित भएका जानकारी दिए। उनका अनुसार सबैभन्दा बढी काभ्रेपलाञ्चोकमा छ सय ८१ र सबैभन्दा कम ललितपुरमा ८९ पशु मरेका छन्। सिन्धुलीमा छ सय ५०, धादिङमा पाँच सय १३, मकवानपुरमा चार सय ४६, नुवाकोटमा चार सय ११, सिन्धुपाल्चोकमा तीन सय ६०, काठमाडौंमा तीन सय ५७, भक्तपुरमा दुई सय ९३, चितवनमा दुई सय ४२, रामेछापमा दुई सय २९, दोलखामा एक सय ७४ र रसुवामा एक सय ७३ पशुचौपायाको मृत्यु भएको डा मिश्रले जानकारी दिए। सबैभन्दा बढी काभ्रेपलाञ्चोकमा तीस हजार सात सय १४ पशुमा संक्रमण पुष्टि भएको निर्देशनालय कार्यालयले जनाएको छ। कार्यालयको तथ्यांक अनुसार सिन्धुलीमा २४ हजार ९०, धादिङमा १६ हजार चार सय ८८, नुवाकोटमा १४ हजार ५९, रामेछापमा १४ हजार तीन सय ९१, मकवानपुरमा १० हजार ९९, सिन्धुपाल्चोक १० हजार एक सय ४८, चितवनमा १० हजार ४४, दोलाखामा सात हजार चार सय ५६, भक्तपुरमा छ हजार चार सय १३, काठमाडौँमा पाँच हजार ३७, रसुवामा एक हजार आठ सय सात र ललितपुरमा एक हजार चार सय ३१ पशुचौपाया लम्पी स्किन रोगबाट संक्रमित भएका छन्। संक्रमित हुनेमा गाई एक लाख ४२ हजार सात सय २८, गोरु सात हजार चार सय ९५, भैँसी एक हजार आठ सय ६९ र बाच्छाबाच्छी एक हजार आठ सय १३ रहेका निर्देशनालयका अधिकृत डा मिश्रले जानकारी दिए। उनका अनुसार गाई सबैभन्दा बढी संक्रमित भएका हुन्। प्रदेशमा पहिलो पटक विसं २०७९ पुसमा मकवानपुरगढी गाउँपालिकाको वडा नं २, ३, ४ र ६ मा लम्पी स्किनको संक्रमण देखा परेको भेटेरिनरी अस्पताल तथा पशु सेवा विज्ञ केन्द्र मकवानपुरका प्रमुख डा बज्रकिशोर ठाकुरले जानकारी दिए। उनका अनुसार माघमा सिन्धुली, चैतमा दोलखा, काभ्रेपलाञ्चोक, नुवाकोट र वैशाखमा काठमाडौं, भक्तपुर, ललितपुर, धादिङ, रामेछाप, चितवन, रसुवा र सिन्धुपाल्चोकमा देखा परेको थियो। प्रदेशमा पशु चौपायामा तीव्र गतिमा लम्पी स्क्रिन रोग फैलिँदै गएपछि संक्रमणविरुद्धको भ्याक्सिन लगाउने कामलाई तीव्रता दिइएको केन्द्रका प्रमुख ठाकुरले बताए। रोग नियन्त्रणका लागि प्रदेशभरीका एक लाख १७ हजार नौ सय पाँच पशुलाई भ्याक्सिन लगाइसकिएको उनले जानकारी दिए। उनको अनुसार एक लाख १५ हजार छ सय ९७ गाई र पाँच हजार एक सय आठ भैँसीलाई भ्याक्सिन लगाइएको छ। लम्पी स्किन रोगको संक्रमण हुँदा गाईभैँसीमा अत्यधिक ज्वरो आउने, झोक्राउने, दानापानी नखाने, दुहुना गाईभैँसी भए दूध घट्ने, शरीरका विभिन्न भागमा गिर्खा आउने तथा पछि गिर्खा फुटेर अल्सर हुने, आँखामा कचेरा लाग्ने, नाकबाट सिगान बग्ने, निमोनिया हुने, थुनेलो हुने लगायत लक्षण देखिने प्रदेशस्थित भेटेरिनरी अस्पतालले जनाएको छ।"
पहिरोले नारायणघाट मुग्लिन सडक अवरुद्ध,चितवन : पहिरोको कारण नारायणघाट मुग्लिन सडक अवरुद्ध भएको छ । आइतबार बिहान ९ बजे पहिरो खसेपछी दुईतर्फी बाटो अवरुद्ध भएको हो। ईच्छाकामना गाउँपालिका ६ कालिखोलामा माथिबाट लेदोसहितको पहिरो खसेर बाटो अवरोध भएको प्रहरीले जनाएको छ । सडक विभागसँग समन्यव गरी पौने दस बजेबाट पहिरो हटाउन थालिएको चितवन प्रहरी प्रमुख एसपी रामेश्वर कार्कीले बताए।
१७०० चौंरी र गाईगोरुलाई खोप,"सिन्धुपाल्चोक : सिन्धुपाल्चोकको बाह्रबिसे नगरपालिकाका२ का कार्साङ शेर्पाको चौंरी एक्कासी बिरामी पर्न थाले। चांैरीले केही खानै मानेन, झोक्राइ मात्र रह्यो। उनको चौंरीगोठमा अरु चौंरी पनि बिरामी पर्न थाले। दुःखले जोडेका चौरीहरू बिरामी परेपछि उनले नगरपालिकासँग गुहार मागे। नगरपालिकाका पशु चिकित्सकले गोठमै गएर चौंरीको जाँच गरे। लम्पि स्कीन रोगको लक्षण देखिएको भन्दै चौरीहरूमा खोप लगाइयो। अहिले त चौंरी ठीक छ, शेर्पाले भने, ज्वरो आउने, उठबस गर्न गाह्रो हुने भएको थियो। यसरी किसानले पालन गरेका चौंरी, गाई र गोरु लम्पी रोगले संक्रमण भई बिरामी हुन थालेपछि रोगथाम, उपचारका लागि लम्पी स्किनविरुद्धको खोप र औषधि गरिएको छ। सिन्धुपाल्चोकको बाह्रबिसे नगरपालिकाभित्र १ हजार ७ सय ४६ वटा चौंरी, गाई र गोरुलाई लम्पी स्किन रोगबिरुद्धको खोप लगाइएको नगर पशु विकास अधिकृत पिताम्बर घिमिरेले बताए। उनका अनुसार नगरपालिका भित्रका नौवटै वडामा चौंरी, गाई र गोरुलाई खोप लगाइ औषधि दिइएको छ। नगरभित्रका ४ सय ३६ चौंरी, १ हजार ३ सय १० वटा गाई, गोरुलाई खोप दिएको घिमिरे बताए। नगरभित्रका किसानले पालेका पशुधनहरू लम्पि रोगले बिरामी पर्न थालेपछि नगरप्रमुख बालकृष्ण बस्नेतले तत्काल प्रभावित स्थानमा गएर खोप तथा उपचार गर्न निर्देशन गरेअनुरुप असारको अन्तिम साताबाटै लम्पीबिरुद्धको खोप र उपचार सञ्चालन गर्दै आएको अधिकृत घिमिरेले जानकारी दिए। नगरपालिकाको हिमाली क्षेत्र डुमथली, तौतप्सा, पलाँती झयाङदाङ, कोप्चे, मार्मिङ जमकु, टोम्थाङ, यार्सालगायतका खर्कहरूमा पुगेर खोप दिइएको छ। महामारीका रूपमा फैलिएको लम्पि सरुवा रोगका बेला कुनै पशु खरिद बिक्री नगर्न र नगराउनसमेत किसानलाई पशु शाखाले अनुरोध गरेको छ। बिरामी पशुलाई अलग्गै राखेर उपचार गर्ने र लम्पी रोगले मरेका पशुहरूलाई निसंक्रमण गरी राम्ररी गाड्न पशु विकास अधिकृत पिताम्बर घिमिरेले सुझाव दिए। यदि पशुहरूमा रोग देखा परेमा पशु चिकित्सक वा प्राविधिकलाई सम्पर्क गरी जानकारी गराउन घिमिरेले आग्रह गरे। रोगी पशुहरूलाई राम्रो हेरविचार गरी सन्तुलित पौष्टिक आहारा खुवाइ ३४ दिनसम्म एन्टिवायोटिकले उपचार गरेमा पशु निको हुने सम्भावना बढी हुने उनले जनाए। सिन्धुपाल्चोकका तीन नगरपालिका, नौ गाउँपालिकाको १ सय ३ वटै वडामा लम्पि रोगले गाईगोरु बिरामी पर्न थालेपछि सबै स्थानीय सरकारले लम्पी खोप लगाउन सुरु गरेको छ।"
नयाँबसपार्कमा यात्रुको झोला तानेर हैरानी दिने व्यक्ति पक्राउ,"जिल्ला प्रहरी परिसर काठमाडौँका सहप्रवक्ता प्रहरी नायब उपरीक्षक (डिएसपी) अनिल अधिकारीले विभिन्न स्थानबाट काठमाडौँ आएका यात्रुलाई जबर्जस्ती झोला तानेर दुःख हैरानी दिने ट्याक्सी चालक, होटल सञ्चालक र होटलमा कार्यरत कर्मचारीलाई पक्राउ गरिएको जानकारी दिए। काठमाडौं : नेपाल प्रहरीले काठमाडौंको नयाँ बसपार्कमा यात्रुको झोला जथाभावी तानेर यात्रुलाई दुःख हैरानी दिने व्यक्तिलाई पक्राउ गरेको छ । प्रहरी प्रभाग नयाँ बसपार्कको टोलीले पछिल्लो समय गोँगबुस्थित नयाँबसपार्कमा यात्रुको झोला तानेर दुःख हैरानी दिने व्यक्तिलाई पक्राउ गरी कारबाही गर्दै आएको छ । जिल्ला प्रहरी परिसर काठमाडौँका सहप्रवक्ता प्रहरी नायब उपरीक्षक (डिएसपी) अनिल अधिकारीले विभिन्न स्थानबाट काठमाडौँ आएका यात्रुलाई जबर्जस्ती झोला तानेर दुःख हैरानी दिने ट्याक्सी चालक, होटल सञ्चालक र होटलमा कार्यरत कर्मचारीलाई पक्राउ गरिएको जानकारी दिए। प्रहरीले शनिबारमात्र नयाँबसपार्कबाट १० जनालाई नियन्त्रणमा लिएको छ । जसमध्ये चारजना होटल सञ्चालक रहेका छन् । 'सुरुको समयमा सम्झाइबुझाई गरेर छाडेका छौँ, उक्त घटना दोहोरिएको खण्डमा कारबाही प्रक्रिया अगाडि बढाउँछौँ', उनले भने। प्रहरीले उक्त अभियानलाई निरन्तरता दिने उनको भनाइ छ । नेपाली होटल व्यवसायी सङ्घका अध्यक्ष गणेश ढकालले होटल व्यवसायी सङ्घ र नेपाल प्रहरीको संयुक्त टोलीले यात्रुलाई दुःख हैरानी दिनेलाई कारबाहीका लागि अभियान सञ्चालन गरेको बताए। यात्रुलाई दुःख तथा हैरानी दिने जोकोहीलाई कारबाही हुनुपर्ने उनको भनाइ छ । 'यात्रुले सुरुमै आफ्नो गन्तव्यस्थल पहिचान गरी काठमाडौँ आएका हुन्छन्, उनीहरूलाई बसपार्कमा गएर जथाभावी झोला तान्ने तथा दुःख हैरानी दिने काम गर्नु हुँदैन, यात्रु पनि कुनै किसिमको प्रलोभनमा पर्नुहुँदैन', उनले भने। सङ्घले पछिल्लो समय होटल क्षेत्रमा हुने आपराधिक क्रियाकलाप न्यूनीकरण गर्न तथा व्यवस्थितरूपमा होटल सञ्चालन गर्नका लागि होटलमा अनिवार्यरूपमा सिसी क्यामेरा जडान गर्ने कामलाई समेत अगाडि बढाएको छ । रासस"
"बाजुरामा बाढी र पहिरो, कैयौं परिवार विस्थापित","जिल्ला प्रहरी कार्यालय बाजुराका अनुसार शुक्रबार र शनिबार आएको वर्षाका कारण युनाका दिपलाल बुढा, जङ्गबहादुर सुनार, रङ्गमल सुनार, शक्ति सुनार र प्रदीपलाल सुनारको घर भत्किएर पूर्णरूपमा क्षति भएको छ । बाजुरा : लगातारको अबिरल वर्षाका कारण जिल्लामा बाढी र पहिराका कारण केही बस्ती जोखिममा परेका छन् । बिहीबारबाट आएको लगातारको वर्षाले हिमाली गाउँपालिका३ युना र बौडीका केही परिवार विस्थापित भएका छन् । जिल्ला प्रहरी कार्यालय बाजुराका अनुसार शुक्रबार र शनिबार आएको वर्षाका कारण युनाका दिपलाल बुढा, जङ्गबहादुर सुनार, रङ्गमल सुनार, शक्ति सुनार र प्रदीपलाल सुनारको घर भत्किएर पूर्णरूपमा क्षति भएको छ । जिल्ला प्रहरी कार्यालय बाजुराका प्रहरी निरीक्षक रवीन्द्रसिं कठायतले वर्षाले हिमाली३ युना र बौडीका पाँच घर भत्केको बताए। वर्षाले बौडीका पेमा कार्की, पदम कार्की, कृष्ण कार्की, दावा थापा र सोनाम थापाको घर भत्किएका छन् । युनाका १३ परिवार बाढी र पहिराको जोखिममा रहेको प्रहरीले जनाएको छ । बौडीका पाँच परिवार गुम्बामा बसोबास गर्दै आएकाले मानवीय र पशु चौपायाको कुनै क्षति नभएको प्रहरी निरीक्षक कठायतको भनाइ छ । वर्षाका कारण पूर्णरूपमा क्षति भएका युनाका परिवार युना आधारभूत सहरी स्वास्थ्य केन्द्रमा बस्दै आएका छन् । घर वरिपरि चिरा परेको र घरभित्रबाट पानी निस्केर बग्न थालेपछि उनीहरू विस्थापित भएका हुन् । गौमुलका पाँच परिवार विस्थापित लगातारको अबिरल वर्षाका कारण गौमुल गाउँपालिका३ बेहरी ढल्काँडाका पाँच परिवार विस्थापित भएका छन् । विस्थापित भएका पाँच परिवार आफन्तको घरमा बसेका छन् । अन्य आठ घर जोखिममा रहेको प्रहरी निरीक्षक कठायतले बताए। घर माथिबाट पहिरो आएको र तलबाट नदीले कटान गर्न थालेपछि उक्त बस्ती जोखिम बढेपछि ती परिवार पूर्णरूपमा विस्थापित भएका छन् । बाजुरा बाढी पहिराका लागि उच्च जोखिममा पर्ने जिल्ला हो । साविक २७ गाविसमध्ये १६ बढी गाविसको मानव बस्ती सार्नुपर्ने भूगर्भविद्ले सुझाव दिएका जनाइएको छ । यही सिफारिसका आधारमा विसं २०७२ मा एकीकृत बस्ती विकासको परीक्षणका लागि रु ७४ करोड रकम पनि विनियोजन गरिएको थियो । हाल त्यसको कुनै कार्यान्वयन र निरन्तरता हुनसकेको छैन । जिल्लाका दुई हजार बढी परिवार अहिले उच्च जोखिममा देखिन्छन् । वर्षात्का अधिकांश रात ननिदाएरै सुत्नुपर्ने अवस्था यहाँका स्थानीयको छ । भिरालो र पाखो जमिन, चारैतर्फबाट पहिराको डर र बेलाबेलाको भूकम्पले चिराचिरा परेका जमिन र घर झनै जोखिम रहेको स्थानीय बताउँछन् । पहिराको प्रकोपबाट उच्च जोखिममा दर्जनौँ बस्ती रहे पनि पालिकास्तरीय विपद् जोखिम व्यवस्थापन समितिले दीर्घकालीन योजना भने बनाएको देखिँदैन । बाढी र पहिराबाट दर्जनौँ बस्तीका स्थानीय विस्थापित हुने र जोखिममा पर्ने गरेका भए पनि स्थानीय तह र जिल्ला विपद् व्यवस्थापन समितिले पूर्वतयारी कार्ययोजना बनाएका छैनन् । विपद्मा के गर्ने भन्ने कार्ययोजना नबन्दा उनीहरूलाई राहत र उद्धारकार्यमा समस्या हुने गरेको छ । रासस"
मोरङको लेटाङबाट गोरुको मासुसहित तीन जना पक्राउ,"विराटनगर : मोरङको लेटाङबाट गोरुको मासुसहित तीन जनालाई प्रहरीले शनिबार राति पक्राउ गरेको छ । लेटाङ नगरपालिका६ कुशेचौरीका ६१ वर्षीय रामकुमार तामाङ, ४० वर्षीय धनकुमार तामाङ र लेटाङ४ का ३९ वर्षीय नीरबहादुर दमाईलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार गोरु काटेर मासु भागबन्डा गर्दै गरेको सूचना प्राप्त भएपछि प्रहरी टोली रामकुमार तामाङको घरमा पुगेको थियो । रामकुमारकै घरमा काटेको गोरुको मासु झोलामा प्याक गर्दै गरेको अवस्थामा तीनै जनालाई पक्राउ गरिएको दाहालले बताए । पक्राउ परेकाको साथबाट अन्दाजी ३५ किलोग्राम मासु पनि प्रहरीले पक्राउ गरेको छ । तीनै जनालाई इलाका प्रहरी कार्यालय लेटाङमा राखेर थप अनुसन्धान अघि बढाइएको जानकारी दाहालले दिए ।"
परासीमा बन्दै प्रसारण लाइनको रिङ,"उद्योग र स्थानीयवासीलाई पर्याप्त विद्युत् आपूर्ति गर्न पाँच सबस्टेसन जोड्ने प्रसारण लाइनको रिङ बन्ने भएको हो । काठमाडौं : नवलपरासी (बर्दघाट सुस्ता पश्चिम)को परासी क्षेत्रमा पाँच सबस्टेसन जोड्ने प्रसारण लाइनको रिङ बन्ने भएको छ । यस क्षेत्रमा सञ्चालित तथा आगामी दिनमा खुल्ने उद्योगहरू र स्थानीय बासिन्दालाई पर्याप्त, भरपर्दो र गुणस्तरीय विद्युत् आपूर्तिको प्रसारण लाइनको रिङ बन्ने भएको हो । औद्योगिक विस्तारको प्रचुर सम्भावना रहेको परासी क्षेत्रमा बुटवल, सुनवल, गण्डक तथा हकुई १३२ केभी र नयाँ बुटवल २२० केभी सबस्टेसन जोडी विद्युत् आपूर्तिका लागि प्रसारण लाइनको रिङ बनाइनेछ । नेपाल विद्युत् प्राधिकरणले परासी र रूपन्देहीको भैरहवा औद्योगिक करिडोरमा विद्युत्को बढ्दो मागलाई सम्बोधन गर्न, प्रसारण क्षमता बृद्धि गर्न, प्राविधिक चुहावट घटाउन, भरपर्दो र गुणस्तरीय विद्युत् आपूर्तिका लागि सुनवलहकुई १३२ केभी डबल सर्किट प्रसारण लाइन निर्माण अगाडि बढाएको छ । गण्डकपरासी ३३ केभिडबल सर्किट र बुटवलज्यामिरे (सुनबल) ३३ केभीसिंगल सर्किट प्रसारण लाइन चालू अवस्थामा छन् । सुनवल सबस्टेसनबाट स्थानीय रूपमा विद्युत् आपूर्तिका लागि निर्माणाधीन ३३ केभीका डबल सर्किट थप तीन वटा फिडरमध्ये एउटा सञ्चालनमा आएको छ । प्राधिकरणका कार्यकारी निर्देशक कुलमान घिसिङले नयाँ लाइन सञ्चालनमा आएसँगै यस क्षेत्रका उद्योगहरू र स्थानीय बासिन्दालाई पर्याप्त, भरपर्दो र गुणस्तरीय विद्युत् आपूर्तिका लागि पूर्वाधार बनेको बताए । उनले निर्माणाधीन ३३ केभी डबल सर्किटका दुई फिडरको निर्माण तत्काल सम्पन्न गर्न निर्देशन दिए । सुनवल सबस्टेसनबाट यसअघि ३३ केभीका तीन फिडरबाट त्यस क्षेत्रमा सञ्चालित सिमन्ट, स्टिल उद्योगसहित स्थानीय रूपमा विद्युत् आपूर्ति भइरहेको थियो । साथै, सबस्टेसनबाट ११ केभीका फिडर लाइन पनि निकालिएको छ । परासी क्षेत्रमा सञ्चालित सिमेन्ट, स्टिललगायतका ठूला तथा साना उद्योगले अहिले करिब ७५ मेगावाट विद्युत् खपत गरिरहेका छन् । सञ्चालित उद्योगहरूको क्षमता विस्तार र नयाँ खुल्ने उद्योगका लागि करिब ४० मेगावाट गरी त्यस क्षेत्रमा १ सय १५ मेगावाट विद्युत् खपत हुने प्रक्षेपण गरिएको छ । साथै, रूपन्देही जिल्लाको भैरहवासहित त्यस क्षेत्रमा करिब ३ सय मेगावाट विद्युत् खपत हुने अनुमान छ ।"
जसले फेरे पार्कको मुहार,"झापा : झापाको सदरमुकाम समेत रहेको भद्रपुर नगरपालिका८ स्थित महेन्द्र पार्क (बाल उद्यम) बगैंचाभित्र बोटबिरुवाको बनावट र सजावटको सौन्दर्यीकरण देखेर अहिले जो कोही एउटै प्रश्न गर्छन्, बोटबिरुवाको बनावट र सजावटको कलात्मक सौन्दर्यीकरण गर्ने मान्छे को होला ? अधिकांशको यस्तै प्रश्न पार्कमा माली पदमा कार्यरत करार कर्मचारी अमृत थापा आफैं सुनिरहेका हुन्छन्। अनि मुस्काउँदै सोध्नेहरूलाई जवाफ फर्काउँछन्, बोटबिरुवाको बनावट म आफैंले मिलाएको हुँ। उनी भन्छन्, मेरो यो कुरा सुनेर कोही पत्याउँछन्। कोही नपत्याए जस्तो गरेर हाँस्छन्। भद्रपुर८ स्थित महेन्द्रनगर चोक निवासी २९ वर्षीय अमृत बाल्यकालदेखि नै बोटबिरुवा स्याहारसुसार गर्ने काममा बढी रुचि राख्थे। अरूको घरमा ढकमक्क फूल फुलेको देखेपछि आफ्नो घरमा पनि फूल फुलाउने चाहना उनको मनमा जागिहाल्थ्यो। र, घरमा फूलका बोटबिरुवा ल्याएर रोपी हाल्थे र त्यसलाई स्याहारसुसार गर्दै रमाउँथे पनि। अमृत त्यसबेला वीरेन्द्र मावि चन्द्रगढीमा अध्ययनरत थिए। पारिवारिक समस्यासँगै गाउँमै विदेश जाने लहर चलेको थियो। त्यही लहरको सिलसिलामा पढाइ छाडेर वैदेशिक रोजगारीमा जाने निधो गरे, अमृतले सुनाए। कक्षा १० को सेनटप परीक्षाको रिजल्ट नै नपर्खिएर १७ वर्षकै उमेरमा अमृत सन् २००८ मा खाडीमूलक मलेसिया उडे। मलेसियामा अमृतले जापनिज (जेएफकेएल) कम्पनीमा काम गर्ने अवसर पाए। जेएफकेएल कम्पनी एउटा बोटबिरुवा उत्पादन गर्ने नर्सरी थियो, अमृतले भने, त्यो नर्सरी यति ठूलो थियो कि त्यहाँ २० हजार मजदुर काम गर्थे। त्यस कम्पनीमा काम गर्ने चाइनिज, जापनिज र फिलिपिन्सहरू थियो। म एक्लो नेपाली परेको थिए। न भाषा आउँछ, न परिवेश मिल्छ, मलाई सुरुमा काम गर्न उनीहरूसँग असहज भयो, उनले भने। त्यहाँ पुग्दा पनि मेरो मनमा एउटै कुरा खेलिरहन्थ्यो, म घर बस्दा जे चाहेको थिए, विदेश पुग्दा पनि त्यही काम पाए। त्यसपछि म उनीहरूसँग घुलमिल हुँदै नर्सरीमा काम गर्न थाले। बोटबिरुवासम्बन्धी पीएचडी गरेका कम्पनीका मिस्टर लु भन्नेले मलाई धेरै नै काममा च्याप्नु भयो। उहाँले सुरुमा मलाई गार्डेनिङ भनेको के हो, लेन्सकिपिङ भनेको के हो, कस्तो मौसममा कुन बिरुवा लगाउने, कुन बिरुवालाई कति पानी चाहिन्छ जस्ता कुराहरू सिकाउनु भयो, उनले भने। मिस्टर लु ले मलाई बोटबिरुवाको कटिङडिजाइनिङसम्बन्धी काम सिकाउनुभयो। त्यो पाटो म सिक्दै सिक्दै गए। त्यसपछि उनले मलाई विशेष गरी बोन्साई र टोपियरी बिरुवासम्बन्धी सिकाउनुभयो। बिरुवालाई कसरी मोडलिङ र डेकोरेसन गर्ने, चराचुरुंगी कसरी बनाउने काममा उहाँले दक्ष बनाउनुभयो, उनले थपे। सुरुमा काम गर्दा कम्पनीले ४०० रिङ्गिट तलब दियो। पछि तलब बिस्तारै बढ्दै गयो। बाहिर गएर पाट टाइम काम गर्दा एउटा बिरुवाको डिजाइन गर्दा १०० रिङ्गिटसम्म पाउँथे। म त्यहाँ ५ वर्ष काम गरे। काम गर्ने अवसरमा विभिन्न ठाउँमा घुम्ने अवसर पनि कम्पनीले जुटाइदिएको थियो। मलेसियामा हुँदै आमा बिरामी हुनुभयो, म कम्पनी छाडेर सन् २०१४ मा नेपाल फर्किए, उनले भने। अढाई वर्ष आमाको उपचार गराउँदा गराउँदै बित्यो। आमा पनि बित्नु भयो, अनि फेरि विदेश जान मन लागेन। त्यसपछि मेरो नजर लथालिंग महेन्द्र पार्कमा पर्यो। आफूले त्यहीसम्बन्धी सिप सिकेको छु। मेरो सीप मेरै ठाउँको पार्कलाई दिन पाए हुन्थ्यो भनेर मनमा लाग्यो। त्यसपछि दमक नगरपालिकामा कार्यरत दाजु द्रोणबहादुर थापासँग गएर महेन्द्र पार्कका बारेमा कुरा राखे। दाजुले भद्रपुर नगरपालिकाका तत्कालीन प्रमुख प्रशासकीय अधिकृतसँग मेरो बारेमा कुरा राखेका थिए। अनि म २०७६ सालदेखि पार्कमा काम गर्ने अवसर पाए। एक बिगाहा दुई कठ्ठा १० धुरमा फैलिएको ओझेलमा परेको जीर्ण पार्कमा काम गर्न आउँदा काँसैकाँसले बगैंचा भरिएको थियो। लज्जावती काँडा पनि त्यस्तै थियो। बगैँचामा माटो नमिलेर ठाउँठाउँमा खाल्डाखुल्डी थियो। काम गर्ने औजारहरू पनि थिएन। घरबाटै खुर्पा ल्याएर बगैँचाको झार जंगल कटानेदेखि माटो मिलाउनेसम्म काम गर्यो, उनले भने, भएकै बोटबिरुवालाई स्याहार्ने लागियो, र हँसियाबाट बोटबिरुवाको कटिङ र डिजाइनिङ गर्ने काम सुरु गर्यो। उनले एउटा रोचक प्रसंग सुनाउँदै भने, आउने बित्तिकै एउटा फूलको बोट फेदैबाट काटिदिए, पार्कमा काम गर्ने अरू साथीले मेरो काम गर्ने शैलीप्रति प्रशासकीय अधिकृतलाई गुनासो सुनाइदिनुभयो। त्यसपछि अधिकृतले मलाई भेट्न पार्कमै आए। उहाँलाई मैले मेरो काम गर्ने शैली सुनाएपछि उहाँले जसरी पनि पार्कलाई राम्रो र सुन्दर बनाउनु भनी सम्झाइबुझाइ जानुभयो, उनले सुनाए। पार्कमा दिनरात लगशील भएर काम गर्दै जाँदा पनि कहीँ कतैबाट सहयोग नपाउँदा बिचमै काम छाडेर अन्यत्र जानुपर्यो भनेर मनमा लाग्यो। किनभने नगरपालिकाले लगानी पनि नगर्ने, बोटबिरुवा पनि नल्याउने जस्तो देखेर मलाई दिक्क लाग्न थाल्यो, उनले भने। मेरो सिप र कला खेर जादैछ कि भनेर मनमा प्रश्न उब्जियो। त्यसपछि वडा अध्यक्ष गौरव सुब्बा (मनोज)ले मलाई आएर सम्झाइबुझाइ गरे। उनले त्यसबेला मलाई भनेका थियो कि, कुनै दिन नगरपालिकाले तिम्रो सिप र कला देखेर अवश्य पनि पार्कमा लगानी गर्छ, आफ्नो ठाउँको माया आफैले गर्नुपर्छ, बीचमै छाडेर जानुहुँदैन। अहिले मेरो सिप र कला देखेर नगरपालिकाले लगानी गर्न थालिसकेको छ। चालु आर्थिक वर्षको बजेटमा पार्कको लागि छुट्टै रकम विनियोजन गरेको सुनेको छु। म दिनको १२ देखि १४ घण्टासम्म पार्कमा समय दिन्छु, यहाँका बोटबिरुवाहरूसँग रमाउन पाउँदा मनमा छुट्टै आनन्द महसुस हुन्छ, उनले भने। एउटा बोटको डिजाइनिङ बनाउन कम्तीमा दुई वर्ष समय लाग्छ। अहिले पार्कमा विभिन्न आकृतिका बोटबिरुवा बनाएको छु। धेरै मेहनत र परिश्रम खर्चिएको बताउँदै उनले भने, अरू पनि बोटबिरुवाको आकृति बनाउन बाँकी छ, विशेष गरी अहिले चराचुरुंगीको आकृति बनाउने काम गर्दैछु। पहिला दिनमा एक दुई जना मान्छे झुक्किएर पार्कको अवलोकन गर्न आउँथे, उनले भने, विगत एक वर्षदेखि दिनमा दुई सयदेखि तीन सयको हाराहारीमा मान्छे पार्कमा आउन थालेको छ। यहाँ अवलोकन गर्न आउने कतिपयले मलाई राम्रो तलब, सेवा सुविधा दिने भनेर बोलाइरहेका छन्। देशका विभिन्न स्थानबाट काम गर्न अवसरहरू पनि आइरहेको छ। नेपालमा बोटबिरुवासम्बन्धी काम गर्ने मान्छे नै भेटिँदैन, उनले भने, त्यही भएर यो सिप सिक्ने मान्छेको माग उच्च छ। नगरपालिकाले मासिक १९ हजार तलब दिँदा पनि म अन्यत्र छाडेर गएको छुइन्। मेरो जन्मभूमि, मेरो ठाउँको माया छ मलाई, उनले भने। अहिलेको महँगीअनुसार नगरपालिकाको तलबले परिवार पाल्न पुग्दैन। त्यसैले बिदाको दिन शनिवार बाहिर (होटल, नर्सरी, घर) मा गएर बोटबिरुवा सम्बन्धी काम गरेर भए पनि परिवार पाल्दै आएको छु, उनले थपे। एक महिना अगाडि मात्र वडा अध्यक्ष सुब्बाले महेन्द्र पार्क को थप सौन्दर्ययता झल्काउन आफ्ना बुवा विरहाङ लिम्बु (सुब्बा) र सासुआमा भूमिमाया लिम्बुको स्मृतिमा विभिन्न जातका १२ सय बढी बिरुवा ल्याएर रोपिदिएका छन्। भारतबाट मगाएका ती बोटबिरुवाहरूलाई अहिले स्याहारसुसार गर्ने काममा जुटेको छु, उनले भने, अबको दुई वर्षपछि पार्कको सौन्दर्ययता हेरेर अवलोकन गर्नेहरूको संख्या अझ बढ्नेमा म विश्वस्त छु। माली थापाको काम देखेर भर्खरै भद्रपुर नगरपालिकाले १२औँ नगर सभाको अवसरमा उनलाई उत्कृष्ट कर्मचारी भन्दै १० हजार नगदले पुरस्कृत तथा सम्मान गरेको छ। नगरपालिकाले प्रदान गरेको सम्मानले काम गर्न थप ऊर्जा र हौसला मिलेको उनको भनाइ छ।"
अब हार्भेस्टरले काट्नेछ उखु,"परासी : नवलपरासीको प्रतापपुर गाउँपालिकाले उखु काट्ने हार्भेस्टर मेशिन ल्याउने भएको छ। प्रतापपुरसँगै सुस्ता गाउँपालिकाका किसानहरूको प्रमुख खेती उखु हो। उखु काट्ने समयमा मजदुर अभावसँगै लागतसमेत बढ्दा किसानहरूलाई समस्या भएका कारण उक्त मेशिन खरिद गर्न लागिएको गाउँपालिकाका अध्यक्ष उमेशचन्द्र यादवले बताए। उखु किसानहरूका लागि खरिद गर्न लागिएको हार्भेस्टर नेपालमै पहिलो पटक ल्याउन लागिएको यादवको दाबी छ। हार्भेस्टरको मूल्य एक करोड बढी भारतीय रुपैयाँ रहेको छ। यहाँसम्म ल्याउँदा करिब दुई करोड नेपाली रुपैयाँ लाग्ने अनुमान गरिएको अध्यक्ष यादवले बताए। भारतबाट ल्याइने उक्त मेशिन कृषि प्रयोजनका लागि रहेकाले एक प्रतिशत मात्र भन्सार दस्तुर लाग्ने बताइएको छ। मेशिन खरिदका लागि संघीय सरकारबाट ७५ लाख र प्रदेश सरकारबाट ४५ लाख आइसकेको छ। अपुग रकम पालिकाले व्यहोर्ने यावदले बताए। हार्भेस्टर भारतको महाराष्ट्रमा पाइने भएकाले केही दिनमा वडाअध्यक्षसहितको टोली त्यसतर्फ गएर त्यहाँको खेतीका बारेमा पनि जानकारी लिइने उनले बताए। चालु वर्षको उखु क्रसिङ समय (मंसिर) भित्र उक्त मेशिन ल्याई सकिने यादवको भनाइ छ। हार्भेस्टर चलाउन आवश्यक पर्ने दक्ष जनशक्ति कम्पनीले नै उपलब्ध गराउने छ। केही महिना कम्पनीले पठाएका जनशक्तिबाट चलाउँछौं पछि यहीकै जनशक्ति उत्पादन गरेर सञ्चालन गर्ने सोच छ, अध्यक्ष यादवले भने। मेशिन चलाउन एकै पटक दुई जना जनशक्ति चाहिन्छ। थोरै जग्गामा लगाइएको उखु पनि यसबाट काट्न सकिने बताइएको छ। जिल्लामा अहिले १२ हजार बिघामा कुल २० लाख क्विन्टल उखु उत्पादन हुँदै आएको उखु उत्पादक कृषक समितिले जनाएको छ। जिल्लामा तीन ठूला चिनी उद्योग सञ्चालनमा छन्। हार्भेस्टरले एक घण्टामा साढे चार बिघा क्षेत्रफलमा लगाइएको उखु काट्ने यादवको भनाइ छ। यसले उखु काट्दा किसानको ५० प्रतिशतभन्दा बढी रकम बचत हुने अनुमान छ। किसानले अहिले छिल्ने, काट्नेसहित मजदुरलाई प्रति क्विन्टल एक सय रुपैयाँ दिँदै आएका छन्। मेशिनबाट काट्दा बढीमा ४० देखि ५० रुपैयाँ प्रति क्विन्टल लागत पर्ने उखु किसानसमेत रहेका अध्यक्ष यादवले बताए। मेशिनले उखु र पातलाई छुट्टाएर काट्छ। टुक्रा टुक्रा बनाएर तयार गरिएको उखुलाई हार्भेस्टरसँगै हिड्ने अर्को ट्याक्टरमा खन्याइने गरिएको छ। त्यसरी तयार भएको टुक्रा उखुलाई किसानले आफ्नो ट्याक्टरमा राखेर सोझैँ उद्योगमा लैजान सक्ने छन्। हार्भेस्टर मेशिन पालिका आफैंले सञ्चालन गर्ने छ। उपकरणमा लाग्ने इन्धन, मर्मत र अन्य खर्च जोड्दा बढीमा प्रति क्विन्टल ५० रुपैयाँ लाग्ने अनुमान गरेका छौं। सोही रकम किसानबाट लिएर मेशिन सञ्चालनको व्यवस्थापन गछौं , अध्यक्ष यादवले भने। २०६४ सालमा जिल्लामा कुल ३२ लाख क्विन्टल उखु उत्पादन हुँदै आएको थियो। पछिल्लो पटक उद्योगबाट हुने भुक्तानी समस्या, मजदुर अभावलगायतका समस्याले अधिकांश किसानले उखु लगाउन छाडेका छन्। अहिले भुक्तानीको त्यति समस्या नभएको र हार्भेस्टर आइसकेपछि लागतसमेत घट्ने भएकाले जिल्लाको उखु उत्पादनमा वृद्धि हुने अपेक्षा गाउँपालिकाले लिएको छ।"
आज अन्तर्राष्ट्रिय मानव बेचबिखनविरुद्धको दिवस मनाइँदै,"काठमाडौं : अन्तर्राष्ट्रिय मानव बेचबिखनविरुद्धको दिवस नेपालमा पनि विभिन्न कार्यक्रम गरी आज मनाइँदैछ। यो दिवस मानव बेचबिखन उन्मूलन गर्न सचेतना जगाउने र त्यसका लागि विश्वव्यापी प्रतिबद्धतालाई सुढृढ गर्न महत्त्वपूर्ण छ। यस वर्ष बेचबिखनका प्रत्येक पीडितसम्म पुगौँ, कसैलाई न्यायबाट बञ्चित नगरौँ भन्ने नारासहित यो दिवस मनाइँदैछ। नाराले बेचबिखन पीडितले भोग्ने शोषणको अन्त्य र उद्धारपछिको पुनःस्थापनाको सुनिश्चितता र बेचबिखनको जोखिममा रहेका समूहको संरक्षणको सन्देश दिएको छ। सामान्यतया प्रलोभनमा पारी, झुक्याई, डरत्रास देखाई कुनै पनि व्यक्तिलाई उसको इच्छाविपरीत कुनै न कुनैरूपमा शोषण गर्ने वा नाफा कमाउने उद्देश्यले जबर्जस्ती कुनै पनि कार्य गर्न बाध्य तुल्याइने अवस्थालाई नै मानव बेचबिखन भन्ने गरिन्छ। मानवको बेचबिखन तथा ओसारपसार बालश्रम, बाल दासत्व, धर्मपुत्र धर्मपुत्री, बालविवाह, बधुवा श्रम तथा दासत्व, मानव अङ्ग प्रत्यारोपण, यौन दासत्व, व्यावसायिक यौन शोषण, गैरकानुनी आप्रवासन आदि कार्यका लागि भइरहेको देखिन्छ। संयुक्त राष्ट्रसङ्घका अनुसार विश्वव्यापी सङ्कट, द्वन्द्व र जलवायु आपत्कालले मानव बेचबिखनको जोखिम बढिरहेको छ। विस्थापन र सामाजिक आर्थिक असमानताले असर परेका लाखौँ मानिस मानव बेचबिखनका तस्करको चपेटामा परेका छन्। यस्तै गरिबी, बेरोजगारी, शिक्षा र स्वास्थ्यमा पहुँच नभएका, भेदभाव, हिंसा, दुव्र्यवहारमा परेका व्यक्ति एवं सीमान्तकृत समुदाय मानव तस्करको नजरमा पर्ने गरेका छन्। संयुक्त राष्ट्रसङ्घअन्तर्गतको लागुऔषध र अपराधसम्बन्धी कार्यालयका अनुसार विकासशील राष्ट्रहरूमा मानव बेचबिखनप्रतिको प्रतिक्रिया घट्दै गएको छ। सन् २०२० मा मानवबेचबिखन पत्ता लगाउने दर ११ प्रतिशतले घटेको र मावबेचविखनविरुद्ध सजायको दर २७ प्रतिशतले घटेको थियो। महिला, बालबालिका तथा ज्येष्ठ नागरिक मन्त्रालयको राष्ट्रिय प्रतिवेदन, २०७६ अनुसार पछिल्लो समय महिला र बालबालिकाको एसिया, अरब, अफ्रिका, युरोप र अमेरिकाका अन्य विभिन्न मुलुकमा समेत बेचबिखन तथा ओसारपसार हुन थालेको छ। मानव बेचबिखनको आयाम फराकिलो बन्दै गएकाले यसको नियन्त्रण चुनौतीको विषय बन्दै गएको छ। मानव बेचबिखन नियन्त्रणका लागि समयसाक्षेप कानुनको संशोधन र निर्माण गर्न आवश्यक भएको यस क्षेत्रमा काम गर्दै आएका साझेदार संस्थाहरूको भनाइ छ। 'मानव बेचविखन तथा ओसारपसार नियन्त्रण गर्न हाम्रा कानुन अपुग र अव्यवहारिक छ', समाजशास्त्री मीना पौडेल भन्छिन्, 'पहिल्यैतिर लोभलालच वा झुक्याएर बेचबिखन हुन्थ्यो, अहिले यसको आयाम फराकिलो भएको छ। अहिले महिलामात्र होइन, पुरुष पनि यसको जोखिममा छन्।' रासस"
पर्यटकको आकर्षण बन्दै तालबाराही सन्ध्याआरती,"शङ्ख ध्वनिबाट शुभारम्भ गरी सहभागी भक्तजनले पण्डितबाट टीका र प्रसाद ग्रहण गर्दै आरती लिएपछि समापन हुन्छ। पोखरा : प्रकृति एवं संस्कृतिले भरिपूर्ण पोखराको गतिविधि हेर्न आउने पर्यटकको घुइँचो लाग्ने गरेको छ। सराङकोटबाट सूर्योदयको झुल्को अन्नपूर्ण, माछापुच्छ्रेलगायतका हिमशृङ्खलामा परेको मनोरम दृश्यावलोकनबाट भ्रमणको शुभारम्भ गरेका पर्यटक मठमन्दिर, तालतलैया, गुफा, झरना, खोच तथा सङ्ग्रहालय अवलोकनपश्चात साँझ भने सन्ध्या आरतीमा सहभागी हुने गरेका छन्। फेवातालको बीच भागमा अवस्थित तालबाराही मन्दिरको समिप बाराही घाटमा प्रत्येक दिन साँझ तीन जना युवा पण्डितबाट सङ्गीतमय धुनमा हुने सन्ध्याआरती सबै धर्मावलम्बी र विभिन्न उमेर समूहको रोजाइमा पर्ने गरेको छ। पछिल्लो समय पोखरामा आरतीलाई अर्को पर्यटकीय गन्तव्यकारूपमा लिन थालिएको तालबाराही महाआरती व्यवस्थापन समितिका अध्यक्ष मङ्गलबहादुर नेपालीले बताए। उनका अनुसार आरतीमा धुप, घिउ, ल्वाङदानी, कपुर, मयुरपङ्ख, सेतोचमर, अलैँचीदाना, लाछीधागो, फूलपातीलगायतका विभिन्न सुगन्धित वस्तुको प्रयोग गरिन्छ। शङ्ख ध्वनिबाट शुभारम्भ गरी सहभागी भक्तजनले पण्डितबाट टीका र प्रसाद ग्रहण गर्दै आरती लिएपछि समापन हुन्छ। भारतको काशीबाट तीन जना पण्डितसहितका सामग्री ल्याएर विसं २०७५ असोज २४ गते घटस्थापनाको दिनदेखि सुरु गरिएको आरती निरन्तर सञ्चालन हुँदै आएको उनको भनाइ छ। हाल पोखराका पण्डितद्वारा आरती सञ्चालन हुँदै आएको छ। धार्मिकको माध्यमबाट फेवातालमा बारम्वार हुने दुर्घटना न्यूनीकरण गर्ने आरतीको प्रमुख लक्ष्य हो, अध्यक्ष नेपालीले भने, आरती सञ्चालन गर्न मासिक रु दुई लाख खर्च हुन्छ, भक्तजनबाट सहयोग प्राप्त भएको हुँदा त आँट म पुर्याउँछु भन्ने युक्ति चरितार्थ भएको छ। पशुपतिनाथ महाआरतीको झल्को दिने तालबाराहीबाट सञ्चालन गरिएको आरती पछिल्लो समय पोखराको प्रसिद्ध धार्मिक क्षेत्र विन्ध्यवासिनी मन्दिर, सदाशिव हरिहर मन्दिर महतगौडा, गुप्तेश्वर गुफा, नर्वदेश्वर मन्दिर, रामघाट, बेगनासतालमा समेत सम्पन्न भइसकेको समितिका उपाध्यक्ष ढाकाबहादुर थापाले जानकारी दिए। आर्थिक अवस्थाका कारण आरती सञ्चालन गर्दा चुनौती नै थियो, भक्तजनको साथ र सहयोगले नै आज पाँच वर्षसम्म निरन्तरता पाएको छ। जहाँ धर्म त्यही धन भन्ने युक्तिलाई आरतीले पुनः चरितार्थ गरेको उनले भने। पर्यटक तथा स्थानीय बासिन्दाका लागि दिनभरिको व्यस्तता एवं तनाव व्यवस्थापनका लागि साँझमा हुने आरती एक साधन बन्ने अर्का उपाध्यक्ष जुना अधिकारी बताउँछन्। आरतीलाई निरन्तरताका लागि स्थापना भएको अध्यक्षकोषमा रु १२ लाख सङ्कलन भएको बताउँदै उनले यस पुण्यकार्यमा सक्दो आर्थिक सहयोग गरिदिनुहुन सम्पूर्णमा अनुरोध गरे।"
"मोरङमा भारतीय मोटरसाइकल दुर्घटना, चालकको मृत्यु",विराटनगर : मोरङको धनपालथान गाउँपालिका४ मा शनिबार राति भारतीय नम्बर प्लेटको मोटरसाइकल दुर्घटना हुँदा चालकको मृत्यु भएको छ । प्रहरीका अनुसार भित्री सडकखण्ड हुँदै उत्तरबाट दक्षिणतर्फ जाँदै गरेको बीआर ५० डी ८५४६ नम्बरको मोटरसाइकल आफैं अनियन्त्रित भएर राति ९:२० बजेतिर दुर्घटनामा परेको हो । अनियन्त्रित बनेको मोटरसाइकल सडक छेउको पिपलको रुखमा ठोक्किएको थियो । दुर्घटनामा मोटरसाइकल चालक धनपालथान२ का ३५ वर्षीय सीताराम मण्डलको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार गम्भीर घाइते भएका मण्डललाई उपचारका लागि विराटनगरको गोल्डेन अस्पताल ल्याइपुर्याउनसाथ चिकित्सकले राति १० बजेतिर मृत घोषित गरेका हुन् । तीव्र गतिका कारण मोटरसाइकल दुर्घटनामा परेको प्रहरीको प्रारम्भिक अनुसन्धानबाट खुलेको छ ।
"आगामी तीन दिन यी प्रदेशमा हुनेछ भारी वर्षा,सतर्कता अपनाउन अनुरोध","यी प्रदेशम रहेका मानिसलाई वर्षाबाट हुने सम्भावित क्षतिबाट बाच्न आवश्यक सतर्कता अपनाउन अनुरोध गरेको छ। काठमाडौं : नेपालमा मनसुनको प्रभाव कायमै रहेको हुँदा आज कोशी, बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङ्ग सहित भारी वर्षाको सम्भावना रहेको मौसम पूर्वानुमान महाशाखाले जनाएको छ। यी प्रदेशम रहेका मानिसलाई वर्षाबाट हुने सम्भावित क्षतिबाट बाच्न आवश्यक सतर्कता अपनाउन अनुरोध गरेको छ। त्यस्तै आज दिउँसो बागमती, गण्डकी, लुम्बिनी र मधेश प्रदेशका केही स्थानहरूमा र बाँकी प्रदेशका थोरै स्थानहरूमा हल्का देखि मध्यम वर्षा हुने भएको छ। राती भने कोशी, मधेश, बागमती, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको तथा कोशी, मधेश, बागमती र गण्डकी प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको महशाखाको बुलेटिनमा उल्लेख छ। सोमबार र मंगलबार पनि देशमा मनसुनी वायुको प्रभाव कायमै रहने भएकोले देशभर नै वर्षाको सम्भावना रहेको जनाइएको छ। 'सोमबार दिउँसो बागमती, गण्डकी, लुम्बिनी र कर्णाली प्रदेशका केही स्थानहरूमा र बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ भने बागमती, गण्डकी र सुदूरपश्चिम प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ', महाशाखाको बुलेटिनमा उल्लेख छ, 'राती कोशी, बागमती, लुम्बिनी र मधेश प्रदेशका केही स्थानहरुमा तथा बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ। कोशी, मधेश, बागमती र लुम्बिनी प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ ।' मंगलबार कोशी, बागमती, गण्डकी र लुम्बिनी प्रदेशका पहाडी भूभागका केही स्थानहरूमा र बाँकी भूभागका थोरै स्थानहरूमा हल्का देखि मध्यम वर्षाको सम्भावना रहेको छ। गण्डकी प्रदेशका एकदुई स्थानमा मेघ गर्जनचट्याङ्ग सहित भारी वर्षा हुने सम्भावना छ ।"
"निर्माणाधीन सिद्धबाबा सुरुङमार्गमा पहिरो, सिद्धार्थ राजमार्ग अवरुद्ध","पाल्पा : पाल्पा बुटवल सडकखण्डको सिद्धबाबा सुरुङमार्ग निर्माणाधिनस्थल ड्यामसाइटतर्फ पहिरो खस्दा सिद्धार्थ राजमार्ग अवरुद्ध भएको छ । सिद्धबाबा सुरुङमार्ग निर्माणाधिन स्थलको दुबै तर्फको सुरुङ प्रवेश स्थलमा पहिरो खसेपछि शनिबार रातिदेखि सडक अवरुद्ध भएको हो। अवरुद्ध सडक सञ्चालनमा आउन नसकेको दोभान प्रहरी चौकी पाल्पाले जनाएको छ । सडकमा खसेको पहिरो पन्छाउन सिद्धबाबा सुरुङमार्ग निर्माण कम्पनी चाइना स्टेट कर्पोरेसनका प्राविधिक तथा डोजर, स्काभेटर परिचालन भएको दोभान प्रहरी चौकीले जनाएको छ । वर्षायाममा समेत निर्माण कम्पनी चाइना स्टेटले लगातार काम गरिहरेको छ। मेसिनको थर्काइबाट ठूलो पहिरो खसेको हुनसक्ने प्राविधिकहरूले अनुमान गरेका छन् । पहिरोले सडक खुलाउन केही समय लाग्ने पाल्पा प्रहरीले जनाएको छ । सडक बन्द हुँदा पाल्पा, गुल्मी, स्याङ्जा, अर्घाखाची, पर्वत, बाग्लुङ, कास्कीलगायतका आवतजावत गर्ने सवारी साधनहरु रोकिएका छन् । सिद्धार्थ राजमार्ग भारतीय सिमान सुनौलीबाट पोखरा जोड्ने मुख्य राजमार्ग हो ।"
मोरङमा प्रतिबन्धित औषधिसहित तीन जना पक्राउ,"विराटनगर : मोरङको केराबारीबाट एउटै मोटरसाइकलमा सवार रहेका तीन जना शनिबार साँझ पक्राउ परेका छन्। दुई जनाको साथबाट प्रतिबन्धित औषधि बरामद भएको छ। प्रहरीका अनुसार केराबारी गाउँपालिका७ मा रोकेर चेकजाँच गर्दा को ३९ प ११०३ नम्बरको मोटरसाइकलमा सवार रहेकाको साथबाट प्रतिबन्धित औषधि बरामद भएको हो। नेपालमा प्रयोगमा प्रतिबन्ध लगाइएको औषधिसहित केराबारी६ का २४ वर्षीय प्रेम परियार, केराबारी१० का २४ वर्षीय विजय मगर र केराबारी७ का २२ वर्षीय विजय सुन्दासलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार परियारको साथबाट प्रतिबन्धित औषधि स्पास्पेन ५६ ट्याब्लेट र ट्रामाडोल ५१ ट्याब्लेट तथा मोटरसाइकल चालक मगरको साथबाट ६ ट्याब्लेट स्पास्पेन तथा ६ ट्याब्लेट ट्रामाडोल बरामद भएको छ। खानतलासी गर्दा परियारको घरबाट ३ सय ३० ट्याब्लेट स्पास्पेन र ३ सय ३० पिस ट्रामाडोलसमेत बरामद भएको दाहालले बताए। मोटरसाइकलसहित तीनै जनालाई पक्राउ गरिएको उनको भनाइ छ। बरामद भएको औषधिसहित मोटरसाइकल र पक्राउ परेका तीनै जनालाई आवश्यक अनुसन्धान एवं कारबाहीका लागि औषधि व्यवस्था विभागमा बुझाइने प्रहरीले जनाएको छ।"
