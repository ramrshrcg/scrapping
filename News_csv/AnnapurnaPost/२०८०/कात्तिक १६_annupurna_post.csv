शीर्षक,विवरण
चर्च ब्वाइजको विजयी सुरुवात,"नेपालगन्ज : बाँकेको कोहलपुरमा बुधबारदेखि मुख्यमन्त्री कोहलपुर गोल्डकप प्रतियोगिता सुरु भएको छ। लुम्बिनी प्रदेशका मुख्यमन्त्री डिल्लीबहादुर चौधरीले बुधबार प्रतियोगिताको उद्घाटन गरेका हुन्। उनले कोहलपुर गोल्डकपलाई प्रदेशको नियमित कार्यक्रममा समावेश गरिने बताए। कार्यक्रममा लुम्बिनी प्रदेश सरकारका सामाजिक विकासमन्त्री चन्द्रकेश गुप्ता, कोहलपुर नगरपालिकाका प्रमुख पूर्णप्रसाद आचार्य, प्रदेश खेलकुद परिषद्का सदस्यसचिव जयप्रसाद भट्टराईलगायतले कोहलपुर गोल्डकपलाई निरन्तरता दिन आवश्यक सहयोग गर्ने प्रतिबद्धता जनाएका थिए। कोहलपुरस्थित तेह्र बिघा खेल मैदानमा भएको उद्घाटन खेलमा चर्च ब्वाइज युनाइटेड काठमाडौंले आयोजक कोहलपुर रेसिङ सहारा क्लबलाई टाइब्रेकरमा ५४ गोलले पराजित गयो। निकै प्रतिस्पर्धात्मक खेलमा निर्धारित समयभित्र गोल हुन नसकेपछि टाइब्रेकरमा आयोजकलाई स्तब्ध पार्दै चर्च ब्वाइजले विजयी सुरुवात गरेको हो। चर्च ब्वाइज क्लबका गोलरक्षक अभिषेक चौधरी म्यान अफ द म्याच घोषित भए। उनले पाँच हजार रुपैयाँ नगद पुरस्कार पाए। बिहीबार गोर्खा ब्वाइज स्पोर्ट्स क्लब बुटवल र सुदरपश्चिम११ बीच प्रतिस्पर्धा हुनेछ। प्रतियोगिता संयोजक रामबहादुर मल्लका अनुसार अफ्रिकन देश क्यामरुनको एभिनियर एफसीसहित नेपालको त्रिभुवन आर्मी फुटबल, चर्च ब्वाइज युनाइटेड, गोर्खा ब्वाइज स्पोर्ट्स क्लब बुटवल, सुदूरपश्चिम११, कोहलपुर रेसिङ सहारा क्लब कोहलपुर, बीएफसी चितवन र दुधौली स्पोर्ट्स क्लब सिन्धुली गरी आठ टोलीको सहभागिता रहेको छ। प्रतियोगितामा प्रथम हुनेलाई ८ लाख र दोस्रोले ४ लाख रुपैयाँ पुरस्कार पाउने छन्। प्रतियोगिता कात्तिक २२ गतेसम्म सञ्चालन हुनेछ।"
निष्क्रिय कर्जाको टाउको दुखाइ,"काठमाडौं : पछिल्लो समय बैंक तथा वित्तीय संस्थाबाट कर्जा लिएका ऋणीलाई तिर्न हम्मेहम्मे परेको छ। अपेक्षाअनुसार अर्थतन्त्र चलायमान हुन नसक्नुको प्रतिबिम्ब बैंकवित्तीय संस्थाको खराब कर्जाको आकारले देखाउँछ। सञ्चालनमा रहेका १७ वटा विकास बैंकहरूबाट प्रवाह भएको ऋण समयमा नउठ्ने क्रम ह्वात्तै बढेको छ। विकास बैंकहरूको औसतमा निष्क्रिय कर्जा २४५ प्रतिशत देखिन्छ तर अधिकांशको भने वर्षदिनमै दोब्बर बनेको छ। विकास बैंकहरूको आर्थिक वर्ष २०७९८० को वार्षिक प्रतिवेदनअनुसार सबैभन्दा बढी नारायणी विकास बैंक र सप्तकोशी विकास बैंकको खराब कर्जा बढी छ। गत वर्ष २९४ प्रतिशतमात्रै एनपीएल भएको नारायणी विकास बैंकको अहिले ह्वात्तै बढेर १८४० प्रतिशत पुगेको छ। यस्तै, गत आवमा सप्तकोशीको ४३८ प्रतिशत एनपीएल भएकोमा १२९९ प्रतिशत पुगेको छ। यसबाहेकका विकास बैंकको निष्क्रिय कर्जा क्रमशः एक्सेलको ४८८, कर्पोरेटको ४२९ प्रतिशत, कर्णालीको ३९२, महालक्ष्मीको ३५१, ग्रिन डेभलपमेन्टको ३३०, ज्योतिको ३०९, सांग्रिलाको ३०६, लुम्बिनीको ३०१, कामना सेवाको २९८, साइन रेसुंगा १८१ प्रतिशत, गरिमाको १५५ प्रतिशत, मितेरीको १३१, सिन्धुको १२९ र मुक्तिनाथ विकास बैंकको ०९६ प्रतिशत पुगेको छ। तर, यसबीच साल्पा विकास बैंकले भने एनपीएल घटाउन सफल भएको छ। अघिल्लो आवमा ३०७ प्रतिशत एनपीएल भएको साल्पाले यस्तो दर घटाएर २९३ प्रतिशतमा झारेको छ। बैंकहरूले प्रवाह गरेको ऋणको साँवा तथा ब्याज उठाउन नसक्दा निष्क्रिय कर्जा बढेको बैंकर बताउछन्। निष्क्रिय कर्जा बढ्दै गएकाले बैंकहरूले ऋण नोक्सानी प्रोभिजन (लोन लस प्रोभिजन)मा बढी रकम छुट्ट्याउनु पर्दा आर्थिक वर्ष (आव) २०७९८० को लाभांश क्षमतासमेत घट्ने भनाइ उनीहरूको छ। व्यवसायीहरूले भने बजारमा माग नहुँदा व्यवसाय ठप्प रहेकाले बैंकको साँवा ब्याज तिर्न कठिन भएको गुनासो गर्दै आएका छन्। ऋण लिएपछि तिर्नै पर्छ। तर, ऋण लिएर वर्षौंदेखि नतिर्दा समग्रमा बैंकहरूको कर्जा निष्क्रिय तथा खराबमा परिणत हुन जान्छ। बैंकको कुल कर्जाको ५ प्रतिशत माथि कर्जा खराब भइरहे समस्याग्रस्त हुने जोखिम हुन्छ। यसैले जति कम एनपीएल त्यति राम्रो बैंक भन्ने सामान्य बुझाइ पनि छ। यस अवधिसम्म विकास बैंकहरूको ४ खर्ब ९७ अर्ब ९३ करोड ५० लाख ४१ हजार रुपैयाँ कर्जा लगानी गरेका छन्। असार मसान्तसम्म विकास बैंकमा भएको कुल निक्षेपको आकार ५ खर्ब ७१ अर्ब ५७ करोड २६ लाख १० हजार रुपैयाँ हो। यसो हुँदा समग्रमा विकास बैंकको कर्जा निक्षेप अनुपात (सीडी रेसियो) ८४३७ प्रतिशत छ। यत्ति हुनु भनेको धेरै विकास बैंकको लगानी गर्ने क्षमता छ। तर कर्पोरेट डेभलपमेन्ट बैंक र नारायणी डेभलपमेन्टको सीडी रेसियो केन्द्रीय बैंकले तोकेको अधिकतम सीमा ९० प्रतिशतभन्दा माथि छ। नारायणी विकास बैंकका प्रमुख कार्यकारी अधिकृत विष्णु रेग्मी आफ्नो मुख्य लक्ष्य निष्क्रिय कर्जा घटाउनु रहेको बताउँछन्। कर्जाको सावाँ र ब्याज समयमा नउठ्ने प्रवृत्तिले एनपीएलको आकार बढेको छ, उनले भने, बैंकले निष्क्रिय कर्जा घटाउन अभियान चालेको छु। अब पुससम्ममा राम्रै दरले घटाउने योजना बनाएका छौं। रेग्मीका अनुसार एनपीएल बढेसँगै बैंकले यसबापत केन्द्रीय बैंकले तोकेअनुसारको रकम लोन लस प्रोभिजनमा छुट्ट्याएर राख्नुपर्छ। यसबाट नाफा घट्छ र लाभांश बाँड्ने क्षमतामा ह्रास आउँछ। उनले थपे, अहिले नारायणीको यस्तै अवस्था छ, यसलाई नियन्त्रण गर्नेतर्फ लाग्दैछौं। वित्त कम्पनीको पनि उही हालत सञ्चालनमा रहेका १५ वटा वित्त कम्पनीहरूले प्रवाह गरेको ऋणको सावाँ तथा ब्याज उठाउन नसक्दा निष्क्रिय कर्जा बढेको छ। गत असारसम्म केन्द्रीय बैंकबाट ग वर्गको इजाजत प्राप्त यस्ता वित्तीय संस्थाको एनपीएल ४५१ प्रतिशत छ। जबकि २०७९ असारमा समग्रमा २५२ प्रतिशत मात्रै थियो। कम्पनीहरूले प्रवाह गरेको ऋणको सावाँ तथा ब्याज उठाउन नसक्दा निष्क्रिय कर्जा बढेको हो। अझ चार वटा वित्त कम्पनीको खराब कर्जा निकै बढी छ। जानकी फाइनान्सको सबैभन्दा बढी १८६५ प्रतिशतसम्म एनपीएल पुगेको छ। जबकि अघिल्लो आव अन्त्यसम्म जानकारीको निष्क्रिय कर्जा ७८३ प्रतिशत थियो। धेरै खराब कर्जा हुने सूचीमा नेपाल फाइनान्स दोस्रोमा छ। नेपालको एनपीएल १२१६ प्रतिशत छ। नेपालको एनपीएल दोहोरो अंकमा भए पनि यस अघिभन्दा सुधार भएको देखिन्छ। गत आव अन्त्यसम्म नेपालको एनपीएल १४०७ प्रतिशत थियो। धेरै एनपीएल हुने वित्तीय संस्थाको सूचीमा गोर्खाज फाइनान्सको १०४६ र छैटौंमा प्रोग्रेसिभ फाइनान्सको ९९८ प्रतिशत पुगेको छ। ४ प्रतिशतभन्दा माथि एनपीएल हुनेमा क्रमशः रिलायन्स, सेन्ट्रल, समृद्धि, बेस्ट र गुडविल फाइनान्स रहेका छन्। मञ्जुश्री, पोखरा, गुह्येश्वरी, आईसीएफसी, श्री इन्भेस्टमेन्ट एन्ड फाइनान्स कम्पनीको एनपीएल ४ प्रतिशतभन्दा कम छन्। सबैभन्दा कम एनपीएल रहेको मल्टिपर्पोज फाइनान्सको ०७९ प्रतिशत छ। यस्ता कर्जालाई निष्क्रिय कर्जा (एनपीएल)मा छुट्ट्याइन्छ ? बैंक तथा वित्तीय संस्थामार्फत प्रवाह भएका कर्जाहरू ऋणीले तोकिएको समयमा नतिर्दा निष्क्रिय हुन जान्छ। निष्क्रिय कर्जालाई खराब कर्जा पनि भनिने गरेको छ। यसलाई विभिन्न चार क्षेत्रमा विभाजन गरिएको छ। जसअन्तर्गत ३ महिनादेखि ६ महिनासम्म भाखा नाघेका कर्जासापटलाई कमसल कर्जामा राखिन्छ। यसपछि ६ महिनादेखि बढीमा एक वर्षसम्म भाखा नाघेका कर्जासापटलाई शंकास्पद कर्जामा राखिएको छ। योभन्दा माथि अर्थात् एक वर्षभन्दा बढी अवधिले भाखा नाघेका कर्जासापटलाई खराब कर्जामा वर्गीकरण गरिएको छ। पछिल्लो समय ऋण नतिर्नेको संख्या बढ्दै गएपछि कडाइसमेत गरेको छ। गत असोज ३० गते केन्द्रीय बैंकले एकीकृत निर्देशन २०८० जारी गर्दै खराब कर्जासम्बन्धी थप व्यवस्थासमेत गरेको छ। जस्मा अबदेखि कर्जा भाखा नाघेको वा ननाघेको कुनै पनि कर्जासापटलाई तोकिएअनुसार कुनै पनि अवस्थामा खराब कर्जामा वर्गीकरण गर्नुपर्ने र सो को लागि बैंक तथा वित्तीय संस्थाले उपयुक्त प्रणाली एवम् पूर्वाधारको विकास गर्नुपर्नेछ व्यवस्था छ। यसअन्तर्गत ऋणी टाट पल्टेमा वा टाट पल्टेको घोषणा भएमा, ऋणी बेपत्ता भएमा वा ९० दिनसम्म सम्पर्कमा नआएमा, कर्जा दुरुपयोग भएमा, परियोजनाव्यवसाय सञ्चालन हुने अवस्था नरहेमा, परियोजना वा व्यवसाय सञ्चालनमा नभएमा खराब कर्जामा परिन्छ। यससँगै प्रतीतपत्र, जमानत तथा अन्य सम्भावित दायित्वहरू फोर्स लोनको रूपमा कोषमा आधारित कर्जामा परिणत भएको अवस्थामा त्यसरी कर्जामा परिणत भएको मितिले ९० दिनसम्म असुली नभएमा, कर्जा असुल हुन नसकी लिलामी प्रक्रिया सुरु भएको वा असुली प्रक्रियाअन्तर्गत अदालतमा मुद्दा चलिरहेको अवस्थामा, कर्जा सूचना केन्द्रको कालोसूचीमा कायम रहेका ऋणीलाई नयाँ वा थप कर्जा प्रदान गरेको अवस्थामा, सुरक्षणको बजार मूल्यले कर्जाको सुरक्षण हुन नसक्ने भएमा, यस प्रयोजनको लागि सुरक्षण भन्नाले अचल सम्पत्ति धितो मात्र नभई परियोजना तथा परियोजनाको चल सम्पत्तिसमेतलाई जनाउनेछ। निष्क्रिय कर्जा बढ्दा लाभांशमा प्रत्यक्ष असर पर्छ। एनपीएल बढ्नु भनेको कर्जा नोक्सानी प्रोभिजन बढ्नु, एसेस्टको गुणस्तर कम हुनु र नाफा घट्नु हो। यस्तो कर्जा बढेसँगै बैंकले यसबापत केन्द्रीय बैंकले तोकेअनुसारको रकम लोन लस प्रोभिजनमा छुट्ट्याएर राख्नुपर्छ। यसबाट नाफा घट्छ र लाभांश बाँड्ने क्षमतामा ह्रास आउँछ। नेपाल राष्ट्र बैंकले तोकेअनुसार लोन लस प्रोभिजनमा कुल कर्जाको निश्चित प्रतिशत छुट्ट्याएर राख्नुपर्छ। जसअनुसार भाखा ननाघेको कर्जालाई १३ प्रतिशत, ३ महिनासम्म भाका नाघेका कर्जालाई २५ प्रतिशत, ६ महिनासमम भाका नाघेकालाई र ६ महिनाभन्दा बढी भाका नाघेकालाई शतप्रतिशत प्रोभिजनमा छुट्ट्याउनु पर्छ। कुल कर्जामध्ये तोकिएको उक्त प्रतिशतलाई खर्च लेखेर नाफाबाटै घटाएर राख्ने गरिन्छ। विष्णु रेग्मी, प्रमुख कार्यकारी अधिकृत, नारायणी विकास बैंक"
ओलीपछि अध्यक्ष को भन्ने अहिल्यैदेखि चर्चा चलाउनु आवश्यक छैन,"नागरिकता कानुनका विषयमा धेरैतिरबाट प्रश्न उठेका छन्। नागरिकतालाई जाति, समुदाय वा भौगोलिकताका हिसाबले हेर्ने होइन। राष्ट्रिय रूपले हेर्नुपर्छ। मैले त्यति बेला सरकारलाई जुन विषयहरू औंल्याएको थिएँ, ती विषयलाई देशको इतिहाससँग पनि जोडेर हेरियोस्। नेपालको नागरिकता कानुन नेपालको राष्ट्रियता, राष्ट्रिय स्वाधीनता र राष्ट्रिय पहिचानसँग सम्बन्धित छ। बजारमा, खासगरी एमाले वृत्तमा हलचलसहित परिचर्चामा रहेको पछिल्लो विषय हो पूर्वराष्ट्रपति विद्यादेवी भण्डारी पार्टी राजनीतिमा फर्किने। एमालेमा भण्डारी प्यानलै बनेको र प्रदेशस्तरीय निर्वाचनमा प्रतिस्पर्धाको अस्तित्वमा आएको समेत भनियो। पूर्वराष्ट्रपति भण्डारी यसबारे भन्छिन्, मैले गर्नुपर्ने काम गरिसकेँ, अब फेरि किन सक्रिय राजनीतिमा जानुपर्यो ? तैपनि पार्टीभित्र छलफल भयो, सबैले एकताका साथ धारणा बनाए भने त्यतिखेर सोच्न उनी तयार छिन्। राष्ट्रपति बनाइनुअघि नै पार्टी नेतृत्वमा आफ्नो नाम चर्चा गरिएको पाएको उनले खुलाइन्। र, भनिन्, नेताहरूले मलाई राष्ट्रपतिमा पठाउनुभयो भने सबैका लागि खुला भयो नि ! राष्ट्रपति पद बुख्याँचाका रूपमा आफूले नपाएको बताउने भण्डारीले नागरिकता विधेयक र अपराधीलाई छाड्ने अध्यादेश रोकेर सरकारको स्वेच्छाचारितालाई चुनौती दिएकी थिइन्। प्रस्तुत छ, पूर्वराष्ट्रपति भण्डारीसँग शीतल निवासको ७ वर्षे बसाइ, अबको गन्तव्य, राष्ट्रिय राजनीति, देशको समग्र अवस्थालगायत विषयमा अन्नपूर्ण पोस्ट्का प्रधान सम्पादक अखण्ड भण्डारी र अन्नपूर्ण एक्स्प्रेसका सम्पादक कमलदेव भट्टराईले गरेको कुराकानीको सम्पादित अंश पहिला राजामहाराजा रहने ठाउँ राष्ट्र प्रमुखको सर्वोच्च पदमा नागरिकको छोरी पुग्नुभयो, कस्तो अनुभूति गर्नुभयो ? देशको सर्वोच्च पदमा पुगेर काम गर्न पाउँदा कसलाई खुसी लाग्दैन होला ? मलाई पनि खुसी लाग्यो, लागेको छ। राजघरानाबाट वंशाणुगत ढंगले राज्यको सर्वोच्च पदका पदाधिकारी छान्ने प्रणाली बदलेर जनताले आफ्नो मताधिकारबाट चुन्न पाएका छन्। यो लोकतन्त्रको सुखद अभ्यास हो। भविष्यमा पनि धेरै जनताका छोरीले त्यो पदमा पुगेर राष्ट्रको सेवा गर्न पाऊन् भन्ने मेरो शुभेच्छा छ। अर्कातिर, राजामहाराजा बस्ने ठाउँमा म पुगे भनेरचाहिँ तुलना गर्नुहुँदैन। त्यो प्रणालीको भिन्नता हो। उनीहरूको ठाउँ होइन। पुराना र उन्नत लोकतान्त्रिक मुलुकमा समेत महिला राष्ट्र प्रमुख बन्न सकेका छैनन्। हामीकहाँ तपाईं राष्ट्रपति हुनुभयो। आउँदा आउँदै हाम्रो लोकतन्त्र परिस्कृत भइसक्यो भन्न मिल्छ ? हाम्रो देशमा लोकतन्त्र सदा परिस्कृतै छ। सदैव उदाहरणीय लोकतन्त्रका पक्षमा रहेको यहाँको जनमत हो। जहाँसम्म अवसरको कुरा छ, महिला मात्र भएर त्यस ठाउँमा म पुगेको भन्ने मलाई लाग्दैन। देश गणतान्त्रिक प्रणालीमा गएपछि महिला, पुरुषभन्दा पनि राष्ट्र प्रमुखको पदमा एउटा सक्षम व्यक्ति पुग्नुपर्ने हुन्छ। अहिलेको राष्ट्रिय परिप्रेक्षमा हेर्दा, म महिला भएका नाताले, त्यहाँ पुग्नु सकारात्मक भने रह्यो। तर, नेपालको कम्युनिस्ट आन्दोलनका हिसाबले हेर्दा म जननेता मदन भण्डारीको परिवारको सदस्य मात्र होइन, श्रीमती हुँ। उहाँको जसरी २०५० जेठ ३ गते दुःखद अन्त्य भयो, त्यसपछि उहाँको राजनीतिक बाटो पछ्याउँदै म निरन्तर लागिरहेँ। पार्टीले मलाई अगाडि बढाउन सहयोग गर्यो, म पनि त्यसमा डटेर लागिरहेँ। त्यतिकै वा महिला भएकै आधारमा त्यहाँ पुगेको होइन। मदन भण्डारीद्वारा प्रतिपादित जनताको बहुदलीय जनवादको स्कुलिङको भूमिका पनि यो उपल्लो पदमा पुग्नुमा पक्कै रह्यो होला ? नेपालको कम्युनिस्ट आन्दोलनको मौलिक सिद्धान्त हो जनताको बहुदलीय जनवाद। यसलाई नवीन विचारका रूपमा हेरिएको छ। पार्टीको ८औं महाधिवेशनले यसलाई मार्गदर्शक सिद्धान्त स्विकारेको छ। अतः जननेता मदन भण्डारी नेपाली माटोमा जन्मिनुभएको नवीन विचारक, सिद्धान्तकार र देश, काल, परिस्थिति सुहाउँदो दर्शनका परिकल्पनाकार हुनुहुन्थ्यो। यो जबजको स्कुलिङलाई पृथक् रूपमा हेरिएको छ। त्यो परिवारको सदस्यका रूपमा, म खोजिएको पात्र होइन, अगाडि देखा परेको पात्र हुँ। महिला, मदन भण्डारीको परिवारको सदस्य र जबजको स्कुलिङको उत्पादन पनि भएँ म। राष्ट्रपतिमा तपाईं नै चयन गरिनुका अन्य केही कारण ? त्यति बेलाका सन्दर्भमा पार्टीको आन्तरिक व्यवस्थापनको सरोकार पनि थियो होला। भर्खरै पार्टीको ९औं महाधिवेशन भएको थियो। त्यससँगै अध्यक्षको हुने भन्ने पनि थियो होला। पुरुष नेतृत्वबीच अलिकति प्रतिस्पर्धा त हुन्छ नै, मलाई पनि भावी नेतृत्वका रूपमा समाजबाट हेरिएछ। म आफू दौडमा नभए पनि त्यसबारे स्वतः चर्चा भएछ। नेताहरूले मलाई राष्ट्रपतिमा पठाउनुभयो भने सबैका लागि खुला भयो नि ! यद्यपि त्यो निर्णय ठीक थियो भन्ने लाग्छ मलाई। नेताहरू जजसले यो सोच्नुभयो, सहयोग र समर्थन गर्नुभयो, उहाँहरूप्रति सधैं आभारी छु। यसको अर्थ, फेरि दोहोर्याएर भन्छु, महिला भएकैले मैले त्यो पद पाएको होइन। ठूला दलका शीर्ष नेताहरू राष्ट्रपति बन्नभन्दा पनि बनाउन चाहन्छन्। शीतल निवासमा थन्क्याउन पठाउने हो भन्ने खाले आम जनमानसमा भाष्य बनाइएको छ। खासमा त्यो पद के र कस्तो रहेछ ? यो गरिमामय पद हो। थन्क्याउने अर्थमा मैले बुझिनँ। तर, जति राम्रो गर्छु भने पनि राष्ट्रपति एक्लैले केही गर्न सक्दैन। राष्ट्रपति राम्रो भएको र टिम मिलेको खण्डमा देशलाई राम्ररी अगाडि बढाउन सकिन्छ। राष्ट्रपतिको दुइटा कार्यकाल पूरा गर्दा राष्ट्रको अभिभावक र संविधानको संरक्षकका हैसियतमा के गर्न सकेँ, के सकिनँ भन्ने लाग्छ ? मैले सक्नेसम्म गरेँ। यो सकेँ, यो सकिनँ भन्नुभन्दा पनि मैले अनुभूत गरेको सैद्धान्तिक दृष्टिकोण के हो भने, सरकार र राष्ट्रपतिबीच समझदारी हुनुपर्छ र राष्ट्रपतिमा पनि राम्रो गर्ने सोच हुनैपर्छ। अनि धेरै अगाडि जान सकिन्छ। जस्तोः अन्तर्राष्ट्रिय सम्बन्ध मजबुत बनाउने सबाल, जनताका आवाज मुखरित गर्ने कुरामा उपलब्धि हासिल गर्न सकिन्छ। राष्ट्रको भाषा, संस्कृति र सभ्यतामा योगदान पुर्याउन सकिन्छ। देशलाई राष्ट्रिय रूपमा एउटै भाव धारामा बाँधेर लैजाने कुरामा सहयोग पुग्यो भने देशको राष्ट्रपतिले गतिलो नायकको भूमिका खेल्न सक्छ। नयाँ संविधान बन्नासाथ तपाईं राष्ट्रपति हुनुभयो। राष्ट्रपति र प्रधानमन्त्रीबीचको सम्बन्ध मजबुत बनाउन र अधिकार बाँडफाँट प्रस्ट पार्न संविधानमै केही प्रस्ट्याउनुपर्ने खड्किएको पाउनुभयो ? उदाहरणका लागि : नागरिकता विधेयक र जेलबाट अपराधीलाई छुटाउनेसम्बन्धी अध्यादेश तपाईंले रोक्दा असमझदारी भएको सर्वसाधारणले अनुभूत गरेका थिए नि ? संविधानको सकारात्मक कार्यान्वयन गर्दाखेरि कुनै कमी हुने अवस्था छैन। कमी हुने स्थितिमा मौनता साध्न पनि सकिन्छ। खासमा संविधान बाधक छैन। संविधानको धारा ८१ मा प्रधानमन्त्रीले देहायका विषयहरूमा राष्ट्रपतिलाई जानकारी गराउनेछ भनिएको छ, (क) मन्त्रिपरिषद्का निर्णय (ख) संघीय संसद्मा पेस गरिने विधेयक (ग) खण्ड (क) र (ख) मा उल्लिखित विषयमा राष्ट्रपतिले जानकारी मागेको अन्य आवश्यक विवरण, र (घ) नेपालको समसामयिक परिस्थिति र वैदेशिक सम्बन्धका विषय। संविधानले यति प्रस्ट भनिसकेपछि राष्ट्रपतिका केही जिज्ञासा पनि त हुन सक्छन्। त्यसकारण हामी यस्तो गर्दैछौं भनेर पहिल्यैभन्दा हुँदैन ? राष्ट्रपतिले तपाईंले यो गर्नुहोस् भनेर प्रधानमन्त्रीको हात समाउने होइन नि ! मात्र सक्ने भनेको सुझाव दिन हो। त्यसमा तालमेल भइरह्यो भने त्यहाँ कुनै ग्याप हुँदैन। मैले एकपटक संविधानको धारा ८१ बारे ध्यानाकर्षण गरेर लेखेरै पनि पठाएको हुँ। नागरिकता विधेयकका सन्दर्भमा प्रधानमन्त्रीले संविधानबमोजिम पहिल्यै जानकारी गराउनुभएन भनेर मात्र तपाईंले प्रमाणीकरण नगर्नुभएको पक्कै होइन होला ? मलाई दुनियाँलाई यो प्रश्न गर्न मन लाग्छ के गर्नुपथ्र्यो राष्ट्रपतिले ? यो बुझ्नुपर्छ कि, संविधान देशका लागि हो। संविधानका लागि देश सती जान सक्दैन। काम गर्दै जाँदा अप्ठ्यारो पर्यो भने पहिला बाधा अड्काउ फुकाउजस्ता व्यवस्था थिए। यो त नयाँ संविधान हो। मैले भनिरहनु पर्दैन, देशको व्यवस्थापनका लागि संविधान निर्माण गरिएको हो। संविधानका कारण देशलाई कमजोर बनाउन मिल्छ त ? नागरिकता कानुनका विषयमा धेरैतिरबाट प्रश्न उठेका छन्। नागरिकतालाई जाति, समुदाय वा भौगोलिकताका हिसाबले हेर्ने होइन। राष्ट्रिय रूपले हेर्नुपर्छ। मैले त्यति बेला सरकारलाई जुन विषयहरू औंल्याएको थिएँ, ती विषयलाई देशको इतिहाससँग पनि जोडेर हेरियोस्। नेपालको नागरिकता कानुन नेपालको राष्ट्रियता, राष्ट्रिय स्वाधीनता र राष्ट्रिय पहिचानसँग सम्बन्धित छ। नेपाल भौगोलिक रूपमा त्यत्रो विशाल छैन, जहाँ मान्छे बरो गरेर (खेताला खोजेर) काम लगाउनुपर्ने अवस्था छैन। त्यसमाथि हाम्रा चारैतिर सिमाना खुला छन्। विभिन्न ढंगले आप्रवासीको आगमन भइरहेको छ। हाम्रो शरणार्थी थेग्ने देश पनि होइन। नेपालमा लुकीछिपी बस्ने धेरै छन्। त्यसैले यस विषयलाई समग्रतामा हेरिनुपर्छ। र, नागरिकता कानुन बेलाबेला बदलिरहने होइन, दिगोसमेत बनाउनुपर्छ। संविधानले राष्ट्रपतिलाई संविधानको संरक्षक पनि भनेको छ। तर, सरकारले जे लैजान्छ, चुपचाप सदर गरिदिनुपर्छ भन्ने उसको व्यवहार हुने गर्छ भन्न खोज्नुभएको हो ? संविधानको संरक्षक, पालक र राष्ट्रिय एकताको सम्बद्र्धन गर्ने अभिभारा संविधानले राष्ट्रपतिलाई दिएको छ। राष्ट्रिय एकताको सम्बद्र्धन गर्नु भनेको सानो कुरा हो ? त्यो फूलको थुँगा मात्रै लाइदिएको हो त ? जहाँसम्म सरकारले जे लैजान्छ, चुपचाप सदर गरिदिनुपर्छ भन्ने विषय छ, मैले त्यस्तो अनुभूति गरिनँ। सुझाव पनि दिएँ। बीचमा कुनैकुनै संशोधन पनि गरिएका छन्। मलाई राष्ट्रपतिचाहिँ बुख्याँचा हो भन्ने लागेन। शीतल निवासको लामो बसाइँपछि बाहिर निस्कँदा राष्ट्रको अनुहार र समग्रतामा के फरक देखिँदो रहेछ ? मैले त्यहाँ बसेर जे देखेँ, यहाँ बसेर पनि त्यही देखिरहेको छु। मेरो दृष्टिकोण राष्ट्रपति भए पनि म जनताको छोरी हुँ। मैले जनता भएर हेरेको हुँ। नेपाली नागरिकका दुःख, व्यथा मैले केही देख्न बाँकी छन् भन्ने मलाई लाग्दैन। र, नेपाली जनताका सुखका आकांक्षा पनि बुझेको छु। त्यहाँ बस्दा पनि, अहिले पनि मेरो चस्मा त्यही हो। बदलिएको छैन। बदलिने छैन। त्यहाँ बस्दा बढी मात्रामा जनतालाई परेको मर्का के देख्नुभयो ? त्यहाँ बस्दा मैले खासगरी राष्ट्रिय अर्थतन्त्रको सबाललाई जोडदार रूपमा उठाएको हुँ। सबै नेतालाई, सरकारमा बस्नेलाई र भेटेजति सबैलाई कुरा राखेकै हुँ। राष्ट्रिय अर्थतन्त्र बलियो हुनुपर्यो, राष्ट्रिय पुँजीको प्रबद्र्धन हुनुपर्यो, देशमा उत्पादकत्वको कमी भयो, परनिर्भर भइयो, युवा शक्ति विदेश पलायन भए, साना लालाबाला, वृद्ध बुवाआमा र भर्खर बिहे गरेका युवा श्रीमती छाडेर बिदेसिनुपर्ने बाध्यता रहिरनु हुँदैन भनेर मैले मज्जाले भनेको हुँ। ७ वर्ष मैले त्यही कुरा भनिरहेँ। नेताहरूले त्यो सम्झनुहुन्छ त ? मैले भनिनँ भनेर उहाँहरूले भन्न सक्नुहुन्छ ? शिक्षा प्रणाली कमजोर भएर हाम्रो देश कमजोर भयो भनेर मैले भनेको हो। कृषि वन कलेज कहिलेदेखि थियो ? खोइ हाम्रो उत्पादन वृद्धि ? मैले सानामा पढेको हाम्रो देशको पहिचान कृषि प्रधान, जलस्रोतको धनी, हरियो वन नेपालको धन थियो। पशुपतिनाथको देश, गौतम बुद्धको देश, सगरमाथाको देश भनेर हामीले पढेको हो। पहिला हामी सबै कुरामा परिपूर्ण थियौं, अहिले आयात वृद्धि भयो। निर्यात प्रबद्र्धन हुन सकेन। व्यापार घाटा चुलियो। यो राम्रो संकेत होइन भनेर मैले बारम्बार भनेको हुँ। उहाँहरूले सम्झिएकै हुनुपर्ने हो। राष्ट्रका समस्यामा पटकपटक ध्यानाकर्षण गराउँदा प्रतिक्रिया कस्तो पाउनुभयो ? भन्न त सबैले राम्रो हो भन्नुहुन्थ्यो। तर, राष्ट्रिय एजेन्डामा हामीले कतिपटक छलफल गर्यौं ? मलाई कहिलेकाहीँ त नेताहरूलाई अलि बढी नै दबाब दिएँ कि झैं लाग्थ्यो। तर, होइन रहेछ। मैले भनेका हरेक कुरा त्यस्तै भइरहेका छन्। १२ पढेपछि कुनै विद्यार्थी देशमा बस्न चाहँदैनन्। कृषि प्रधान देशमा खर्बौंको कृषि उत्पादन आयात गर्नुपर्छ। किन ? के कुनै कुरा छिपेको छ र ? म मदन भण्डारीको श्रीमती हो। तत्कालीन नेकपा मालेको सदस्य हुँ। एमालेको पार्टी सदस्य हुँ। त्यही थाहा पाईपाई राष्ट्रपति निर्वाचित गरेको हो नि ! किन यस्तोउस्तो भनेर अनेक लाञ्छना लगाइयो ? कसले कसरी काम गरिरहेको छ, यो विवेक पनि मान्छेले प्रयोग गर्न सक्दैन ? तपाईंको चित्त दुखाइ खासमा केमा हो ? मैले त अझ मूल्यांकनको कुरासमेत उठाएँ। किन कसैलाई हामीले आरोपप्रत्यारोप गर्ने ? ल, हिजोको व्यवस्थाबाट कै मूल्यांकन गरौँ। उदाहरणका लागि ५० वर्षकै कुरा गरौँ। त्यसयता कति वैदेशिक अनुदान आयो ? कति ऋण आयो ? त्यो हामीले कहाँ लगानी गर्यौं ? त्यो फल्यो कि फलेन ? मेरो अनुत्तरित प्रश्न त्यो हो। थियो। र, आज पनि अनुत्तरितै छ। अझ त्यसभन्दा अगाडि जाने हो भने कोही पनि पानीमाथिको ओभानो हुनुपर्ने स्थिति छैन। देशको अर्थतन्त्र बिगार्न मेरो पनि कुनै हात छ भने म पनि दोषी करार हुनुपर्छ। ल, सय वर्षको गरौं न। इतिहासका पाना पल्टाएर पनि हामी मूल्यांकन गर्न सक्छौं। यस्ता कुरा गर्दा मलाई अनेक आरोप लगाए। के मैले सुकिला लुगा लगाएर हिँड्न नहुने ? दुनियाँले गाडी चढ्दा मैले सरकारले दिएको कार चढ्न नहुने ? जनताका छोराछोरीचाहिँ झुत्रे नै भएर पैदलै हिँड्नुपर्ने ? यो कस्तो मान्यता हो ? मैले कसैलाई यो हुँदैन, ऊ हुँदैन भनिनँ। बरु विपक्षी विचारधारालाई साथ लिएर जाने वातावरण बनाउने प्रयास गरेँ। तर, मलाई राष्ट्रपति होइन, एमालेको स्वार्थी कार्यकर्ताका रूपमा परिभाषित गर्न खोजियो। त्यो मलाई ठीक लागेको छैन। उमेरले भर्खर ६२ वर्ष पुग्दै हुनुहुन्छ, पूर्वराष्ट्रपति विद्यादेवी भण्डारीलाई अब जनताले कुन भूमिकामा देख्न पाउलान् ? यस्तो लाग्छ, मैले गर्नुपर्ने काम सकिसकेँ। पहिला जनसंख्या तथा वातावरणमन्त्रीको जिम्मेवारी दिइयो, ७ महिने छोटो कार्यकालमा सकेको गरेँ। पछि फेरि रक्षामन्त्री बनाइयो। किन बनाइयो रक्षामन्त्री ? छोरी मान्छे, के सक्छे भनेर बनाइएको होला। तर, मैले त्यहाँ रहँदा जे गरेँ, विवेकको प्रयोग गरेर गरेँ। त्यसपछि राष्ट्रपति बनाइएँ। राष्ट्रहितमा मेरो विवेकले भ्याएसम्म गरेँ। पार्टीका हिसाबमा हेर्दा म २०५० सालमा निर्वाचनमा गएको हुँ। त्यसअघि पार्टी क्याडर थिएँ। जनप्रतिनिधि भएपछि राष्ट्रियताबारे सकेको गरेँ। महिलाप्रतिका खराब चिन्तनविरुद्ध आवाज उठाएँ। हामी सबैको निरन्तरको प्रयासले संविधानमा हरेक क्षेत्रमा महिलालाई ३३ प्रतिशत छुट्ट्याउने प्रावधान राख्न सफल भइयो। देशमा अहिले महिलाप्रतिको उँभार आएको छ, खुसी लाग्छ। मैले महिला साथीहरूलाई भनेकै हो यो देश सतीले सरापेको भन्छन्। एउटा राजाका पछाडि ३५ जनासम्म सती पठाएको देश हो यो। आम बुझाइमा सती भनेको महिला हो। हामी पनि महिला हौं। अब हामी सबै लागेर यो देशलाई मुक्त गर्नुपर्यो। अहिले देशभरि महिला लाग्नुभएको छ, जाग्नुभएको छ। तपाईं सक्रिय राजनीतिमा आउने बजार चर्चा व्यापक छ, यथार्थ के हो ? मैले गर्नुपर्ने काम गरिसकेँ भने, अब फेरि किन सक्रिय राजनीतिमा जानुपर्यो ? तर, राष्ट्रपति हुने बेला मप्रति जुन अनुमान र परिचर्चा थियो, अहिले त्यस्तै म पनि सुन्छु। आफैं कुराहरू बाहिर आइरहेका छन्। भेट हुँदा कतिपय साथीले सुनाउनुहुन्छ, चिन्ता देखाउनुहुन्छ। उहाँहरू कुरा त गर्नुहुन्छ, सुनिराखेको छु मैले। प्रस्टै भनिदिनु न, खास कुरो के हो ?संक्षिप्तमा भन्नुपर्दा, मैले त्यस्तो केही धारणा बनाएको छैन। बजारमा चर्चा छ भन्नेचाहिँ मेरो पनि जानकारीमा छैन भन्ने कुरा होइन। एमालेको प्रदेशस्तरीय निर्वाचनमा तपाईंका प्यानलै बने भनिए। धेरै ठाउँमा जिते पनि रे त्यो होइन र ? पक्षभन्दा पनि सबै मेरै पक्ष हुन्। दुई पक्ष भन्ने नै छैन। मैले बाहिर बसेर भन्नु पर्दा एमालेभित्र केपी शर्मा ओलीपछि अध्यक्ष को हुने भन्ने आन्तरिक सरोकार होला। तर, अहिल्यैदेखि चर्चा चलाउनुपर्छ भन्ने मलाई लाग्दैन। महाधिवेशन आउन अझै लामो समय बाँकी छ। उहाँपछि अध्यक्ष बन्न आआफ्ना पक्षमा शक्ति सञ्चय गर्न लागेको हो भने त्यो बेठीक हो। त्यस्ता पंक्तिलाई मेरो सुझाव छ पार्टी बलियो बनाउन लाग्नुहोस्। कसैको पक्ष वा विपक्षमा शक्ति सञ्चय गर्न नलाग्नुहोस्। बरु राष्ट्रिय शक्ति निर्माण गर्न लागौं। राष्ट्रिय र पार्टीको आन्तरिक आवश्यकताले केपी ओली दोहोर्याउन सक्नुहुन्छ, तेहोर्याउन सक्नुहुन्छ। चीनका राष्ट्रपति सी चिनफिङ तेस्रो कार्यकालमा हुनुहुन्छ। बंगलादेशका प्रधानमन्त्री शेख हसिना वाजेद तेस्रो कार्यकाल चलाइरहनुभएको छ। भारतीय प्रधानमन्त्री नरेन्द्र मोदीले दोहोर्याइसक्नुभयो, तेहोर्याउने भन्नेमा हुनुहुन्छ। नेपालमा चाहिँ हुँदैन भन्ने कुरा हुँदैन। विचारदृष्टिकोण हो, उमेरले पनि केही फरक पार्दैन। त्यसैले एमाले नेतृत्वका विषयमा अनेक परिचर्चा र टिकाटिप्पणी गर्नु, पक्षविपक्ष बन्नु गलत हो। एकथरीले अध्यक्ष ओलीको छाता ओढ्ने, अर्काथरीले अर्कै छाता ओढ्न खोज्ने आफैंमा गलत हो। त्यो बेलै भएको छैन। भविष्यमा नेतृत्व के गर्ने भन्ने सबाल छलफलका लागि अध्यक्षले आह्वान गर्नुभयो भने पो छलफल गर्ने कुरा भयो। परिस्थितिले, समयको आवश्यकताले र एमालेभित्रका नेताहरूको जोडबलले फेरि राजनीतिमा जानुपर्ने भयो भने के गर्नुहुन्छ ? पार्टीभित्र छलफल भयो, सबैले एकताका साथ धारणा बनाए भने त्यतिखेर सोच्ने कुरा बेग्लै हो। तर, अहिले मैले नसोचेको कुरामा बाहिर छलफल भइरहेको छ। म फेरि प्रस्टसाथ भन्न चाहन्छु कि, यो अहिल्यै त्यसरी छलफल गर्ने विषय होइन। अहिले त राष्ट्रिय समस्या र मुद्दामा घोत्लिएर अगाडि बढ्ने बेला हो। प्रसंग बदलौं। देशको समग्र राजनीतिलाई कसरी हेर्नुभएको छ ? लोकतन्त्रको अभ्यास भइरहेको छ। केहीकेहीमा गलत अभ्यास पनि भइरहेको हो भन्ने देखिन्छ। जस्तोः निर्वाचनअघि नै धेरै पार्टी मिल्ने र एउटा पार्टीविरुद्ध गोलबन्द हुने। यो प्रवृत्ति राम्रो होइन। लोकतन्त्रमा पार्टी बन्ने आधारभूत तहदेखि हो। पहिला पार्टी निर्माण गर्ने, आफ्नो पार्टीका पक्षमा कस्तो जनमत हुन्छ, त्यसका आधारमा सहकार्य गर्ने वा कसरी अघि बढ्ने भन्ने तय गरिनुपर्ने हो। आफूलाई देशको सबैभन्दा ठूलो पार्टी भन्ने, शक्तिशाली हुँ भन्ने, एक ठाउँ हाछ्युँ गर्दा सबैतिर उडाइदिन्छु भन्नेहरूले किन गठबन्धन गर्नु ? स्वच्छ राजनीति भएन। सत्ताखेलको राजनीति मात्र भयो। देशका लागि राजनीति भएन। राष्ट्रिय राजनीति भएन। राजकीय सत्ता कब्जा गर्ने मात्र राजनीति भयो। सबै दललाई सुधार्न मेरो सुझाव छ। पछिल्लो समय निर्माण भएका दलहरूले जनमत जित्दै जानुको मुख्य कारण त्यही हो ? मुख्य हाँगो कमजोर भयो भने ऐँजेरु पलाउँछ। धान पनि राम्ररी गोडमेल गरेन भने सावा बन्छ। त्यो फल्दैन, तर हेर्दा धानजस्तै हुन्छ। धान र सावा छुट्ट्याउन सक्नुपर्यो। मलाई कसैलाई केही भन्नु छैन। सानो र ठूलो पार्टी भन्ने हुँदैन, राम्रो विचार बोकेरचाहिँ हिँड्नुपर्यो। एक जनाको पनि महत्व हुन्छ। धेरै जना भएर पनि राम्रो काम गर्न सकेन भने के गर्नु ? ऐँजेरु बढिसक्यो, मूल हाँगा सुध्रिएनन् भने ऐँजेरुले रूखैलाई टप्ने त होइन ? ऐँजेरुले फल दिँदैन। त्यसो हुँदा बालीनाली वा बोटबिरुवा लगाउने किसानहरूले सोच्नुपर्यो। देशमा भ्रष्टाचार व्याप्त छ, ढिलासुस्ती र घूसखोरी छ। यस समस्याको समाधान के देख्नुभएको छ ? हाम्रो समाजलाई हेर्दा व्यक्तिगत आम्दानी अति कम छ। जहाँ प्रतिव्यक्ति आय कम हुन्छ, त्यहाँ स्वाधीनता पनि कम हुन्छ। अहिले महँगी जसरी बढेको छ, त्यसका अनुपातमा सरकारी कर्मचारीको तलब एकदम कम छ। शिक्षा र स्वास्थ्य यतिबिघ्न महँगिएको छ, धान्न गाह्रो छ। ज्येष्ठ नागरिकको हेरचाह खर्चिलो छ। अचेलका अभिभावकले शिक्षा र स्वास्थ्यमा सम्झौता गर्न चाहँदैनन्। अर्कातिर राजस्व असुली उस्तै अवैज्ञानिक छ। बालबालिका साना भएका दम्पतीलाई करमा छुट दिइनुपर्छ। अनि पो हेरविचार गर्ने राखेर आफ्नो काम गर्न सकिन्छ। बरु दायरा बढाउनुपर्छ। कसैले राम्रो आम्दानी गर्यो भने सरकारले गिद्दे दृष्टि लाइहाल्ने गर्नुहुँदैन। एउटैलाई निचोर्ने होइन, फराकिलो दायरा बनाउनुपर्छ। हरित अर्थतन्त्रका स्रोतको प्रबद्र्धन गरिनुपर्छ। अर्थतन्त्रको सबलीकरण र आर्थिक अनुशासन सुशासनका मुख्य आधार हुन्। त्यता लाग्नुपर्छ। अरू विकृति केकेमा देख्नुभएको छ ? पहिला साझा बस पेट्रोलियम थियो। अहिले बिजुलीबाट चल्ने ल्याएका छन्। तर, चलाउनै सकेका छैनन्। समस्या अनेक छन् रुट, पार्किङ, चार्जिङ आदि। मैले मन्त्रीहरूलाई बीचमा भनेको पनि थिएँ, पहिला हाम्रो ट्रली बस थियो। ६० वर्षपहिला त्यो बिजुलीबाट चल्ने गाडी किन ल्याइएको रहेछ भनेर अहिले पनि घैंटामा घाम नलाग्ने हो भने कहिले लाग्छ ? त्यो ट्रली बसका ठाउँमा साझालाई किन नपुर्याउने ? धेरै खेतबारी बाँझा छन्। हामीलाई यति लाख डलरको धान दिनुपर्यो भनेर निवेदन हाल्नु परेको छ। किसानका समस्यामा खोइ कसैको ध्यान किन नगएको ? सुन नभए मान्छे बाँच्छ, खाना नभए बाँच्छ? कसैले सुनै त खाँदैन होला नि ! लगाउन त हामी पनि अलिअलि गहना लाउँछौं। घरीघरी त फालिदिनुजस्तो लाग्छ ! क्विन्टलकाक्विन्टल सुन तस्करी भयो भनेपछि मलाई त दुःख लागेर आयो। अन्त्यमा, केही भन्न आवश्यक ठान्नुहुन्छ ? गलत प्रवृत्तिलाई प्रोत्साहन गर्ने र मुठीभर व्यक्तिलाई पोस्नेमा देश जानु भएन। जनताको सुखशान्ति केमा छ, त्यो हेर्नुपर्यो। नेताहरू र सरकारको ध्यान त्यता जाओस्। दीपावली, छठलगायत पर्वको सबैमा शुभकामना।"
पलेशालाई प्रधानमन्त्री दाहालको बधाई,"काठमाडौं : राष्ट्रिय खेलकुद परिषद्का संरक्षक प्रधानमन्त्री पुष्पकमल दाहाल प्रचण्ड ले चीनको हाङचाओमा भएको चौथो एसियाली पारा खेलकुदको तेक्वान्दोमा ऐतिहासिक पदक जित्न सफल पलेशा गोवद्र्धनलाई बुधबार बधाई दिएका छन्। प्रधानमन्त्री दाहालले पलेशालाई सिंहदरबारमा भेटी बधाई दिएका हुन्। सोही अवसरमा प्रशिक्षक कविराज नेगी लामा र व्यवस्थापक रामचन्द्र श्रेष्ठलाई पनि प्रधानमन्त्री दाहालले बधाई दिएका थिए। भेटका अवसरमा युवा तथा खेलकुद मन्त्री डिगबहादुर लिम्बू, राष्ट्रिय खेलकुद परिषद्का सदस्यसचिव टंकलाल घिसिङलगायतको उपस्थित थियो। पलेशाले के ४४ क्याटगोरीको महिला ५७ केजी मुनिको तौल समूहमा कांस्य पदक जितेकी थिइन्। पलेशाले जितेको पदक नेपालले एसियाली पारा खेलकुदमै जितेको पहिलो पदक हो। पलेशाले यसअघि सन् २०२१ मा बहराइनमा भएको एसियाली युथ पारा गेम्समा स्वर्ण जितेकी थिइन्। २०१८ मा भियतनाममा भएको चौथो एसियाली पारा तेक्वान्दो च्याम्पियनसिपकी कास्य विजेता २० वर्षीय पलेशाले जापानमा भएको टोकियो पारा ओलम्पिक २०२० मा दुई बाउट जितेर इतिहास रचेकी थिइन्। पलेशाले सन् २०१८ मा काठमाडौं भएको दोस्रो काठमाडौं क्योरोगी तथा पुम्से अन्तर्राष्ट्रिय तेक्वान्दो प्रतियोगितामा स्वर्ण जितेकी थिइन्। १० वर्षको उमेरदेखि तेक्वान्दो खेल्न थालेकी पलेशा सन् २०१६ मा पारा राष्ट्रिय टिममा आबद्ध भएकी थिइन्। राष्ट्रिय टिममा आबद्ध भएपछि पलेशाको डेब्यु अन्तर्राष्ट्रिय प्रतियोगिता सन् २०१७ मा दक्षिण कोरियाको छुनचियोनमा भएको तेस्रो एसियाली पारा तेक्वान्दो खुला च्याम्पियनसिप हो। त्यसमा उनी पाँचौ भएकी थिइन्। काठमाडौं महानगरपालिका२८ बागबजार निवासी पलेशाले सन् २०१७ मा लनडनमा भएको विश्व पारा तेक्वान्दो, जोर्डनमा २०१९ मा भएको पाँचौं एसियाली पारा खुला तेक्वान्दो र २०१९ मै टोकियो पारालिम्पिक गेम्सको टेस्ट इभेन्टमा पाँचौं स्थान हासिल गरेकी थिइन्। सन् २०१९ मा टर्कीमा भएको आठौं विश्व पारा तेक्वान्दोमा नवौं भएकी पलेशाले साउदी अरेबियामा भएको विश्व पारा तेक्वान्दो ग्रान्ड प्रिक्समा पनि सहभागिता जनाएकी थिइन्।"
अकर्मण्य अध्यागमन,"मानव तस्करीमा संलग्न अध्यागमन, जहाँ घुस बाँडफाँड गर्न समिति बनाइन्छ । कुनै विदेशी नागरिकका लागि अध्यागमनका अधिकारीकर्मचारीको व्यवहारले त्यो मुलुकको मुहार झल्काउँछ। विदेशी नागरिकले नयाँ मुलुक प्रवेश गर्दै गर्दा देख्ने र अन्तर्क्रिया गर्ने पहिलो नागरिक अध्यागमनका अधिकारी नै हुन्। कुनै पनि मुलुकको प्रवेशाज्ञा पाए पनि आगमन अनुमति दिनेनदिने अन्तिम अधिकार अध्यागमनका अधिकारीहरूसँग निहित हुन्छ। अध्यागमन कुनै पनि मुलुकको शक्तिशाली निकाय हो। तर, नेपालमा भने अध्यागमनको भूमिकालाई नजरअन्दाज गरिँदै आएको छ। नेपाली अध्यागमनमा घुसखोरी चल्छ, अध्यागमनका अधिकारीहरू नै मानव तस्करीमा संलग्न हुन्छन्। राजनीतिक दलहरूले त कुनै एजेन्डा नै बनाउँदैनन्। अध्यागमन र यसको महत्त्वबारे राजनीतिक दल र तिनका नेताहरूलाई ज्ञान नहुन पनि सक्छ। तर, राज्य संयन्त्रमा बसेका प्रधानमन्त्री, मन्त्री, सुरक्षा निकायका प्रमुखहरूको प्राथमिकतामा समेत अध्यागमन मामिला पर्न सकेको छैन। घटना विशेषबाहेक सुरक्षासम्बन्धीका बैठक र छलफलहरूमा अध्यागमनको विषय प्रवेश नै हुँदैन। राष्ट्रिय सुरक्षा परिषद्, केन्द्रीय सुरक्षा समिति वा अन्य कुनै सुरक्षा निकायका बैठकमा होस् अध्यागमन मामिलाका विषयमा छलफल भएको प्रायः सुनिँदैन। राजनीतिक दलका एजेन्डमा समेत अध्यागमनको विषय पर्दैन। अध्यागमन केबल भ्रष्टमन्त्री, नेता र कर्मचारीहरूको कमाउ अखडा बन्दै गइरहेको छ। त्यही रूपमा नेपालको अध्यागमन प्रणालीको परिचय बन्दैछ र बनाइँदैछ। अध्यागमनका बेथितिबारे न कोही खोज्छन् न कोही बोल्छन्। त्यहाँ हुने गलत क्रियाकलापलाई राज्यका संयन्त्रमा बस्नेहरूले प्रश्रय दिइरहेका छन्। विकसित मुलुकहरूले अध्यागमनलाई मानव संसाधन र प्रविधिको हिसाबले बलियो बनाएका हुन्छन्। प्रविधिको हिसाबले विगतको तुलनामा नेपालको अध्यागमन प्रणाली केही बलियो त भएको छ तर मानव संसाधानका हिसाबले थप कमजोर बन्दै गइरहेको छ। प्रविधिमा परिवर्तन आए पनि अध्यागमनका कर्मचारीको प्रवृत्ति र मानसिकतामा परिवर्तन आएको छैन। अध्यागमनमा खटिने निजामती कर्मचारी, प्रहरी र कतिपय एयरलायन्सका कर्मचारीहरू मानव तस्करीमा संलग्न भएका छन्। अध्यागमनका कर्मचारीहरूले मानव तस्करसँगको मिलेमतोमा प्रधानमन्त्री र गृहमन्त्रीको नाममा दिनहुँ पैसा उठाइरहेका छन्। यति हुँदा पनि गृहमन्त्री नारायणकाजी श्रेष्ठले अध्यागमनप्रति उपेक्षा गरिरहेका छन्। विकसित मुलुकको जस्तो अध्यागमन प्रणाली नेपालमा विकास भइसकेको छैन। अध्यागमनमा कार्यरत कर्मचारीको सोचसमेत परिवर्तन भएको छैन। अध्यागमनमा काम गर्ने कर्मचारीहरू स्वयम् मानव तस्करमा संलग्न भएको सुन्दा तपार्इंलाई आश्चर्य लाग्न पनि सक्छ। तर अध्यागमनमा भइरहेको त्यही छ। अध्यागनमका अधिकारीहरूले ठमेलको रेस्टुरेन्टमा लगेर चिनियाँ नागरिकलाई भिसासमेत बेचेका उदाहरणहरू छन्। तर, त्यस्ता कर्मचारीलाई कुनै कारबाही भएन। छानबिन हुने डर भएपछि उनले जागिरबाट राजीनामा दिएर जघन्य अपराधबाट उन्मुक्ति पाए। भिसा बेचिनु संवेदनशील विषय थियो। तर, उनको राजीनामाले गम्भीर अपराधलाई माफी गरिदियो। प्रधानमन्त्री पुष्पकमल दाहाल, गृहमन्त्री नारायणकाजी श्रेष्ठ, मुख्यसचिव बैकुण्ठ अर्याल, गृहसचिव दिनेश भट्टराई, अध्यागमन विभागका महानिर्देशक रुद्रसिंह तामाङ, विमानस्थल अध्यागमन कार्यालयका प्रमुख गोगनबहादुर हमालमध्ये जो कोहीलाई पनि अध्यागमनबाट हुने मानव तस्करीबारे बेखबर छैनन्। तामाङ र हमाल दुवैजना सहसचिव तर अध्यागमनमा भर्खर सरुवा भएर गएका हुन्। त्यहाँबाट हुने मानव तस्करीको बारेमा उनीहरूलाई ब्रिफिङ भइसक्यो। तर मानव तस्करी रोक्ने र आफ्ना कर्मचारीलाई कसरी तह लगाउने भन्नेबारेमा उनीहरूले खासै चासो देखाएका छैनन्। यी सबैलाई अध्यागमनका कर्मचारीले मानव तस्करीसँगको मिलेमतोमा काम गर्छन् भन्ने सूचना छ। तर, उनीहरू आफ्ना कर्मचारीहरू मानव तस्करीमा संलग्न भएको बारे पटक्कै बोल्दैनन्। विमानस्थल अध्यागमन कार्यालयबाट प्रधानमन्त्री, गृहमन्त्री, अख्तियार दुरुपयोग अनुसन्धान आयोगका नाममा पैसा असुली भइरहेको छ। त्यहाँका कर्मचारीहरूले प्रधानमन्त्री र गृहमन्त्रीलाई समेत भाग पुर्याउनु पर्ने भन्दै मानव तस्करीबाट आएको पैसा बाँडफाँड गरिरहेका छन्। तर, अध्यागमनबाट हुने मानव तस्करी रोक्न न प्रधानमन्त्री कार्यालयबाट पहल भएको छ न त गृह मन्त्रालयबाट नै। मुलुक लाचार र कानुनी शासन नभए जस्तो देखिएको छ। सूचना संयन्त्रले काम नगरे जस्तो, मुलुकलाई हेपे जस्तो। अध्यागमनमा भइरहेको मानव तस्करीको प्रवृत्ति हेर्दा यस्तो लाग्छ कि राज्यका सबैै संयन्त्र फेल, नेताकर्मचारी बलिया तर जनता निरीह। विमानस्थल अध्यागमनमा राष्ट्रिय अनुसन्धान विभागका कर्मचारीहरू छन् । सशस्त्र र नेपाल प्रहरीले समेत विमानस्थलमा गुप्तचर खटाएको छ। नेपाल प्रहरीको मानव बेचबिखन रोक्न खटिएको प्रहरी टोली पनि त्यहीं छ। तर, विमानस्थल अध्यागमन कार्यालयबाट हुने मानव तस्करी रोकिनुको साटो दिनप्रतिदिन बढिरहेको छ। यसमा मुख्य तीन कुराहरू प्रस्ट देखिन्छन्, पहिलो विमानस्थलमा खटिएका गुप्तचर, सशस्त्र र प्रहरीको संयन्त्र निकम्बा अर्थात् कामै नलाग्ने भयो, दोस्रो ती निकायका अधिकारीहरू समेत अध्यागमनका कर्मचारी र मानव तस्करको मिलेमतोमा परी आर्थिक उपार्जन गरिरहेका छन्, तेस्रो विमानस्थलका सुरक्षा अधिकारीहरूले प्रधानमन्त्री र गृहमन्त्रीलाई सूचना दिँदैनन् र दिए पनि गलत सूचना दिन्छन्। विमानस्थलको कुनै संयन्त्र बलियो जस्तो देखिँदैन। सबै कुनै न कुनै रूपमा सेटिङमा भए जस्तो त्यहाँको अवस्था छ। अर्को रह्यो अख्तियार दुरुपयोग अनुसन्धान आयोगको भूमिका। अध्यागमनका कर्मचारीहरू अख्तियारलाई गन्दै गन्दैनन्। अख्तियारको कुरा गर्यो भने प्रमुख आयुक्त प्रेम राई स्वयम्को मुद्दा सर्वाेच्चमा छ उनले के गर्न सक्छन् र भन्ने जवाफ दिन्छन् त्यहाँका कर्मचारी। निचोड के हो भने अध्यागमनका कर्मचारीलाई कसैको डर छैन। उनीहरूलाई चिन्ता मात्र पैसाको छ, डर, लाज छैन। अर्को हास्यास्पद र रमाइलो कुरा त के छ भने विमानस्थल अध्यागमनमा घुस बाँडफाँड गर्न समिति नै छ। समितिमा बसेका कर्मचारीहरूले योगदान, हैसियत र पदका आधारमा मानव तस्करीबाट आएको रकम बाँडफाँड गर्छन्। यी विषय सरकारी संयन्त्रलाई थाहा नहोला त ? प्रधानमन्त्री र गृहमन्त्रीलाई आफ्नो नाममा मानव तस्करहरूले पैसा उठाइरहेको सूचना नहोला त ? पक्कै पनि उनीहरूलाई सूचना छ। तर किन कारबाही गर्दैनन् ? गृह मन्त्रालयकै संरक्षणमा अध्यागमनबाट हुने मानव तस्करी मौलाइरहेको छ। गृह मन्त्रालयको कर्मचारी प्रशासन महाशाखामा बसेका कतिपय कर्मचारीहरू रकम असुलेर अध्यागमनमा कर्मचारीहरू खटाउँछन्। कर्मचारी प्रशासनमा बसेका व्यक्तिलाई पैसा नदिई विमानस्थल अध्यागमनमा सरुवा पाउन कठिन हुन्छ। प्रशासन महाशाखा प्रमुखमा सहसचिव स्तरका कर्मचारी छन्। तर, प्रधानमन्त्री र गृहमन्त्रीका मान्छेले उनलाई भूमिकाविहीन बनाइदिएका छन्। सहसचिवमुनिका कर्मचारीलाई प्रधानमन्त्री र गृहमन्त्रीको सचिवालयबाट अध्यागमनमा जानेको सूची आउँछ। त्यहाँ मोलमोलाइ हुन्छ, अनि बल्ल उसको अध्यागमनमा सरुवा हुन्छ। यी सबै विषयबारे गृहमन्त्री जानकार छैनन् होला त ? तिनै गृहमन्त्री नारायणकाजी श्रेष्ठ जसले भुटानी र ललिता निवास प्रकरणको अनुसन्धान र कारबाहीमा स्याबासी कमाए। आफ्नै मातहतका निकायमा भइरहेको अनियमितता र मानव तस्करीको सञ्जाल तोड्न किन खुट्टा कमाइरहेका छन् गृहमन्त्री। आफ्नै नाममा अध्यागमनमा पैसा उठाइरहँदा गृहमन्त्री श्रेष्ठ किन मौन छन् ? अब पनि गृहमन्त्री श्रेष्ठले अध्यागमनबाट हुने मानव तस्करी रोक्न र त्यहाँका कर्मचारीमाथि छानबिन गर्न विलम्ब गरे चोरी औंला उनैमाथि ठडिन सक्छ। मानव तस्करीको लहरोे विमानस्थल कार्यालय हुँदै अध्यागमन विभाग र गृह मन्त्रालयसम्म पुगेको छ। खोज्दै जाँदा प्रधानमन्त्री कार्यालय, गृह मन्त्रालय र तिनका सचिवालयमा पुगेर अध्यागमनबाट हुने मानव तस्करीको लहरो अड्किन्छ। भुटानी र ललिता निवासको अनुसन्धान गरे झैं अध्यागमनबाट हुने मानव तस्करी रोक्न सके कयौं नेपालीहरू खाडी मुलुकमा अलपत्र हुनबाट जोगिने थिए। अध्यागमनका अधिकारीलाई मात्र होइन आवश्यक छानबिन गरेर मानव तस्करीमा संलग्न राजनीतिज्ञ, सरकारी उच्च अधिकारी र म्यानपावर व्यवयासीलाई कानुनी दायरामा ल्याउन जरुरी छ।"
रानीटारलाई उपाधि,"फिदिम : फिदिममा सम्पन्न छैटौं तरुण गोल्डकपको उपाधि फिदिम नगरपालिका८ रानीटारले जितेको छ। सदरमुकामस्थित फिदिम माविको खेल मैदानमा सम्पन्न फाइनलमा फिदिम१ लाई १० गोलले पराजित गर्दै रानीटारले उपाधि जितेको हो। रानीटारको जितमा अर्जुन गुरुङले निर्णायक गोल गरेका थिए। उनले खेलको अन्तिम समयमा गोल गरेका थिए। उपाधिसँगै रानीटारले ५१ हजार एक सय ७१ नगद पुरस्कार प्राप्त गयो। उपविजेतामा सीमित बनेको फिदिम१ ले ३५ हजार एक सय ७१ रुपैयाँमा चित्त बुझायो। विजेतालाई नेपाली कांग्रेस पाँचथरका निवर्तमान सभापति नरेन्द्रकुमार केरुङले पुरस्कार प्रदान गरेका थिए। फिदिम १ का अतित आङ्बो प्रतियोगिताको सर्वोत्कृष्ट खेलाडी घोषित भए। रानीटारका सुरेश गुरुङ उत्कृष्ट गोलरक्षक, फिदिम१ का सुरेशजंग क्षत्री उत्कृष्ट डिफेन्डर र फिदिम१ कै सञ्जीव नेम्वाङ उत्कृष्ट फरवार्ड घोषित भए। खेल अवधिभर चार गोल गरेका रानीटारका नवराज गुरुङ सार्वाधिक गोलकर्ता बने। उनीहरू सबैले दुई हजार पाँच सय रुपैयाँ पुरस्कार प्राप्त गरे। प्रतियोगिताको प्रथम पुरस्कार नेपाल बेलायत सम्पर्क समितिका नेता सूर्य नेम्वाङले प्रायोजन गरेको तरुण दल पाँचथरका अध्यक्ष सुमन लामाले जानकारी दिए। यस्तै दोस्रो पुरस्कार नेपाली कांग्रेस पाँचथर काठमाडौं सम्पर्क समितिका लक्ष्मीनारायण तिम्सिनालगायतको टिमले प्रायोजन गरेको तरुण दलले जनाएको छ। आफ्नो ७१औैं स्थापना दिवसका अवसरमा नेपाल तरुण दल पाँचथरले फिदिम नगरपालिका वडास्तरीय फुटबल प्रतियोगिता आयोजना गरेको हो।"
तिहारलाई तयार असर्फी र चाँदीका सिक्का,"काठमाडौं : नजिकिँदै गरेको तिहारलाई मध्यनजर गर्दै नेपाल राष्ट्र बैंकले सुनका असर्फी र चाँदीका सिक्काको बिक्री खुला गरेको छ। हिन्दुहरूको चाड तिहारमा सुनको असर्फी र चाँदीको सिक्काको महत्त्व बढी हुने गरेको छ। गत वर्षमात्रै तिहारमा करिब दुई हजार व्यक्तिले यस्ता असर्फी खरिद गरेको राष्ट्र बैंकले जनाएको छ। यसपटक पनि कात्तिक १९ देखि २४ गतेसम्म सर्वसाधारणले मुद्रा व्यवस्थापन विभाग, टक्सार महाशाखा बबरमहल, काठमाडौंबाट यस्ता सिक्का खरिद गर्न सकिने छ। यस्तो खरिद बिहान ११ बजेदेखि अपराह्न ३ बजेसम्म गर्न सकिनेछ। यद्यपि टक्सार महाशाखाले तिहारबाहेक पनि यस्ता असर्फी आवश्यक पर्ने सर्वसाधारणलाई उपलब्ध गराउने गर्छ। यससँगै सुनलाई सम्पत्तिको रूपमा राख्ने प्रवृत्ति पनि बढ्दो छ। यसैले वर्षको एकपटक तिहारकै बहानामा भए पनि असर्फी तथा सिक्का जोड्ने प्रचलन छ। यसलाई ध्यानमा राखेर केन्द्रीय बैंकले तिहार पर्वका अवसरमा टक्सार विभागबाट असर्फी र सिक्का (मेडालियन) बिक्रीबारे सूचित गरेको हो। सर्वसाधारणले प्रतिव्यक्ति बढीमा सुनका असर्फी १ सेट ( १० ग्राम ५ ग्राम २५ ग्राम) र चाँदीका सिक्का (मेडालियन) १ सेट (गाई अंकित २५ ग्राम गाईअति १० ग्राम लक्ष्मी अंकित १० ग्राम गणेश अंकित १० ग्राम गजलक्ष्मी अंकित १० ग्राम) खरिद गर्न सक्नेछन्। सुनको असर्फी अधिकतम पूरै एक सेट पनि किन्न सकिन्छ वा यसबाहेक तोकिएअनुसारको न्यूनतम २५ ग्राम पनि खरिद गर्न सकिन्छ। यसको मूल्य अन्तर्राष्ट्रिय बजारमा दैनिक रूपमा उल्लेख भएअनुसार बिक्री हुन्छ। सुनको असर्फी पूरै एक सेट खरिद गर्दा करिब दुई लाख रुपैयाँ हाराहारीमा पर्न जान्छ। यससँगै चाँदीको सिक्का खरिद गर्दा भने निश्चित मूल्य तोकिएको छ। चाँदीको पूरै एक सेट खरिद गर्न चाहनेलाई करिब १० हजार ४ सय रुपैयाँ हाराहारी पर्न जान्छ। उक्त असर्फी र सिक्का खरिद गर्दा नगद वा क्यूआर कोडमार्फत पनि भुक्तानी गर्न सकिने महाशाखाले जनाएको छ। पछिल्लो समय राष्ट्र बैंकका सहप्रवक्ता डिल्लीराज पोखरेल अब दसैंमा नयाँ नोट सटही गरेजस्तै तिहारमा सुन तथा चाँदीको सिक्का सर्वसाधारणले प्रयोग गरुन् भन्ने उद्देश्यले यसलाई प्रणाली बसाल्ने बताउँछन्। उनका अनुसार राष्ट्र बैंकले केही सुनका असर्फी र चाँदीका सिक्का (मेडालियन) प्रिन्ट गरेको छ। केन्द्रीय बैंकले बिक्री गर्ने यस्ता असर्फी सिक्का विशुद्ध ९९९ हुन्छन्। आधिकारिक निकायबाट लिएको यस्ता सिक्कामा बढी विश्वास गर्न सकिन्छ। नेपालीको संस्कार पनि धनतेरसमा केही न केही बहुमूल्य धातु किन्नुपर्छ भन्ने छ। यसलाई पनि ध्यानमा राखेर नेपाली संस्कृतिलाई प्रवद्र्धन गर्ने उद्देश्यले राष्ट्र बैंकले जोड दिएको हो। यो यतिबेला मात्रै बिक्री गर्ने भन्ने होइन। सधैं बिक्री खुला हुन्छ। सुनको मूल्यमा बढी उतारचढाव पछिल्लो समय अन्तर्राष्ट्रिय बजारमै सुनको मूल्यमा बढी उतारचढाव आएको छ। यसको असर नेपाली बजारमा पर्नु स्वाभाविकै हो। सुनको मूल्य गत कात्तिक ११ र १२ गते अहिलेसम्मकै उच्च रहयो। उक्त दिन छापावाला सुनको मूल्य प्रतितोला १ लाख १७ हजार रुपैयाँ पुग्यो। यद्यपि दसैंपछिको पहिलो कारोबारका दिन कात्तिक १० गते सुनको मूल्य बढेर प्रतितोला १ लाख १६ हजार रुपैयाँ पुगेको थियो। जबकी दसैंअघिको अन्तिम कारोबार भएको दिन शुक्रबार प्रतितोला १ लाख १५ हजार ५ सय रुपैयाँ थियो। नेपाल सुनचाँदी व्यवसायी महासंघका अनुसार बुधबार छापावाला सुन प्रतितोला १ लाख १५ हजार र तेजाबी सुन प्रतितोला १ लाख १४ हजार ४ सय ५० रुपैयाँ छ। पछिल्लो समय इजरायलप्यालेस्टिन द्वन्द्वको प्रभाव र अमेरिकी डलरको विनिमय दरमा भएको वृद्धिका कारण लगानीकर्ता सुरक्षित लगानीको रूपमा सुनतर्फ आकर्षित भएका कारणले सुनको मूल्य वृद्धिमा चाप परेको तर्क विश्लेषकहरूले गरेका छन्। द्वन्द्वका कारण कच्चा तेलको मूल्यमा समेत उतारचढाव आई त्यसको प्रभाव सुनको मूल्यमा समेत पर्न सक्ने विश्लेषकको अनुमान छ।"
पर्यटन प्रवर्नद्धन गर्न वक्तृत्वकला,"स्याङ्जा : बालबालिकालाई पर्यटनको आवश्यकता र महत्त्वको जानकारी गराउने उद्देश्यले पुतलीबजार नगरपालिका १ स्थित त्रिभुवन आदर्श माध्यमिक विद्यालयमा वक्तृत्वकला प्रतियोगिता गरिएको छ। नेपाल टुरिजम बोर्ड, यूएनडीपी र एसटीएलआरपीको सहकार्यमा गण्डकी प्रदेशको पर्यटन र सम्भावना विषयक वक्तृत्वकला प्रतियोगिता गरिएको हो। प्रतियोगितामा प्रवेश गोदार प्रथम, आकृति बुढामगर द्वितीय र सोएफ अली तृतीय भएका छन्। उनीहरूलाई पुरस्कृत गरिएको छ। स्याङ्जाको पर्यटन क्षेत्रप्रति युवा विद्यार्थीलाई उत्प्रेरित र प्रवद्र्धन गर्ने लक्ष्यसहित कार्यक्रम आयोजना गरिएको टुरिजम रिसर्चका अध्यक्ष मदन बरालले जानकारी दिए। कार्यक्रममा निर्देशक सरोज प्याकुरेलले पर्यटनको हालको अवस्थाबारे जानकारी गराएका थिए। प्रधानाध्यापक मुक्तिप्रसाद रेग्मीको संरक्षकत्वमा शिक्षक अर्जुन पौडेल संयोजक र सुधिरा शाह क्याप्टेन रहनेगरी ११ सदस्यीय पर्यटन क्लबसमेत गठन गरिएको छ। कार्यक्रममा विद्यालय सुपरिवेक्षक ओमप्रकाश शर्मा, सहायक प्रधानाध्यापक प्रेम पौडेल, जीवन अधिकारी र शान्ति रेग्मीलगायतले नेपालमा पर्यटनमार्फत समृद्धि र उन्नति गर्न सकिने जनाउँदै विद्यालय तहदेखि नै विद्यार्थीलाई पर्यटनका बारेमा जानकारी गराउन अतिरिक्त क्रियाकलापमा गर्नुपर्नेमा जोड दिए।"
"देवता मान्छौं, मान्दैनौं कुसंस्कार","वीरेन्द्रनगर : कालिकोटको शुभकालिका गाउँपालिका३ का तिलबहादुर शाही महावै जगनाथको धामी हुन्। उनी बालविवाह, छुवाछूत, बोक्सीप्रथा, जातीय विभेदलगायतका सामाजिक विकृतिका विरुद्ध बोल्छन्। उनी आफू पनि विभेद गर्दैनन्। विगतमा आफैंले देखेको विभेद र अहिलेको परिवर्तन भएको समाज देख्दा खुसी व्यक्त गर्छन्। उनी भन्छन्, मान्छेमान्छे बीचमा हुने विभेद कसैका लागि राम्रो नहुने रहेछ। पहिलेका पुर्खाहरूले यो चलन किन बनाए होलान् भनेर चिन्ता लाग्छ। बुझेर पनि नबुझे झैं गरेर विभेद गरिरहने मान्छेहरू मानव नै होइनन्। हामीले पहिलेका सकारात्मक कुराहरूको संरक्षण र गलत संस्कारहरू छोड्दै जानुपर्छ। आखिर परिवर्तन भनेकै यही न हो। पहिले महिनावारी भएका महिला हिँड्ने बाटोमा धामीझाँक्री र पण्डित हिँड्दैन थिए। अपरिचित गाउँमा जाँदा यो बाटोमा महिनावारी भएका महिला हिँड्छन कि भनेर डर पनि लाग्थ्यो। हामीलाई पनि महिनावारी भएका महिला, दलित समुदायका व्यक्तिले छुँदा र अरुले छोएको पानी खाँदा देवताले अनिष्ट गर्छन् भनेर डर देखाइएको थियो। त्यसैले हामी डराएर परम्परागत कुसंस्कार मान्न बाध्य थियौं। हामीलाई पनि यस्तो विभेद गर्न रहर त थिएन, शुभकालिका गाउँपालिका८ का दाहालका धामी रत्नचन्द्र सेजुवालले भने, अब हामीले बुझिसक्यौं। कुसंस्कार नमान्दा झन् देवता खुसी हुने रहेछन्। पवित्र मनले देवता मान्छौं। परम्परागत कुरीतिहरू मान्दैनौं। सबैलाई सम्मान गरेर समाजलाई सव्य बनाउन सहयोग गर्छौं। कसैलाई पनि विभेद गर्दैनौं। धर्ममा कतै पनि विभेद लेखिएको छैन। तिलागुफा नगरपालिका७ का पण्डीत कृष्ण न्यौपानेले भने, पहिले बाहुनको संस्कारमा महिनावारी नहुँदै विवाह गरिन्थ्यो। अहिले पो थाहा भयो विवाह त उमेर नपुगी गर्दा स्वास्थ्यमा गम्भीर समस्या हुने रहेछ। विवाह त २० वर्ष पुरा भएपछि मात्र गर्नुपर्ने रहेछ। हाम्रै पालामा धेरै केटाकेटीहरूको विवाह ७ देखि ११ वर्षसम्ममा भएको सम्झना छ। अहिले समाज निकै परिवर्तित र सचेत भएको छ। यस्ता विषयमा लामो बहस आवश्यक पनि छ। तर समाज सचेत भएर पनि केही सामाजिक विकृतिलाई छोड्न सकेको छैन। हामीले त मनैदेखि परम्परागत गलत प्रथा र कुरीति नमान्ने अठोट गरेका छौं। अरुले जे गरे पनि हामी विभेद र कूरीतिविरुद्ध आवाज उठाउँछौं। सामाजिक विकृति मुक्त समाज बनाउनु पर्छ भन्ने मेरो मान्यता हो। यस्तै खाँडाचक्र नगरपालिकाका स्थानीय मष्टो देवताका धामीहरूले छाउपडी नमान्ने प्रतिबद्धता जनाएका छन्। छाउपडी प्रथाका मुख्य गडका रूपमा मानिने देवताका धामी र गाउँका ठालुहरूले नै छाउपडी प्रथा नमान्ने सामूहिक प्रतिबद्धता गरे। उनीहरूको एउटै स्वर थियो, देवता मान्छौं, छाउ मान्दैनौं। महिनावारी भएकी छोरी, बुहारीलाई घरमै राख्छौँ। पहिले विभेद गरियो। अब गर्दैनौं। खाँडाचक्र नगरपालिका७ पिलीका धामी हंसबहादुर मल्लले भने, छाउपडी विरुद्धको अभियानमा हाम्रो पनि सक्रिय सहभागिता हुन्छ। छाउपडी प्रथा मान्नु हुँदैन भनेर गाउँमा सचेतना जोगाउँछौं। हाम्रो ठाउँमा देवता मान्ने चलन छ। छाउ मान्ने चलन पहिलेको तुलनामा घट्दै गएको छ। अब पूर्णरूपमा छाउ नबार्ने वातावरण बनाउँछौं। यस्तै स्थानीय धामी लिला पाण्डेले छाउ नबार्दैमा कसैलाई केही भए आफूले जिम्मा लिने बताए। उनले भने, म आफैं देवताको धामी छु। तर तपाईंंहरू कसैलाई घरमै छाउपडी बसालेकै भरमा देवता लाग्यो भने त्यसको जिम्मेवारी स्वयं म आफैं लिन्छु। घरभित्र महिनावारी भएकी महिलालाई राखेर देवतालाई घण्ट चढाउनु परे, खसी काट्नु परे पनि म कहाँ आउनु होला। तपाइँहरू ढुक्क भएर छाउगोठ भत्काएर घरमै बस्नुहोस्। यसअघि गाउँमा परम्परागत सोच र पुरानो रीतिअनुसार चल्ने गर्थे। सबैले छाउगोठ हटाइ सफा कोठामा बस्दा देवता पनि नलाग्ने र महिला पनि सुरक्षित हुने भएकाले गाउँका सबै स्थानीयलाई छाउपडी प्रथा नमान्न सल्लाह दिने गरेको धामी पाण्डेले बताए। बालविवाह रोक्न धामी र पण्डित सक्रिय कर्णालीमा बालविवाह रोक्न देवताका धामी, झाँक्री र विवाह गर्ने पण्डित नै सक्रिय हुन थालेका छन्। पछिल्लो समय स्थानीय सरकार र बालविवाह विरुद्ध अभियान चलाइरहेका गैरसरकारी निकायहरूको सहजीकरणमा बालविवाह रोक्न देवताका धामी र विवाह गरिदिने पण्डित नै सक्रिय हुन थालेका हुन्। कालिकोटको शुभकालिका र तिलागुफा नगरपालिकाका सबै धामी तथा पण्डितहरूले बालविवाहविरुद्ध एक्येबद्धता जनाउँदै विवाह गर्दा दुलाह र दुलहीको जन्मदर्ता अनिवार्य माग्ने र २० वर्षभन्दा बढी उमेरका दुलाहा दुलहीको मात्र विवाह लगन दिने प्रतिबद्धता जनाए। धामी तथा पण्डितहरूले भने, बालविवाह कोही कसैले गर्ने र गराउने छैनौं, २० वर्ष नपुगेकालाई लगन दिने छैनौं, लगन माग्न आउनेलाई दुलाहा र दुलहीको जन्मदर्ता माग्नेछौं, बालविवाह विरुद्धको अभियानको नेतृत्व धामी झाँक्री र पण्डितहरूले नै गर्नेछौं र कसैले बालविवाह गर्न लागे सम्बन्धित ठाउँमा जानकारी गराउनेछौं। शुभकालिका गाउँपालिकाका अध्यक्ष गोविन्द आचार्यले बालविवाह, छाउपडी प्रथा, घरेलु हिंसा जस्ता सामाजिक विकृति मुक्त गाउँपालिका बनाउने अभियानमा धाँमी, झाँक्री र पण्डितहरूको साथले उत्साह थपिएको बताए। उनले भने, हामी हिंसा र विभेदमुक्त समाज बनाउने अभियानमा छौं। यो अभियानलाई सफल बनाउन सबैको सहयोगको अपेक्षा गरेका छौं। गाउँपालिका उपाध्यक्ष धर्मा शाहीले सामाजिक विकृतिहरूका कारण महिला, दलित, बालबालिका जस्ता लक्षित समूहहरूले समस्या भोग्नु परेको बताउँदै यसकाविरुद्ध कडा रूपमा लाग्ने बताइन्। उनले भनिन्, हामीले सुरुवातमा सबैलाई सचेतना जोगाउँछौं। सबै पक्षहरूसँग छलफल गरेर बालविवाह, छाउपडी प्रथा, बहुविवाह, लैंगिक हिंसा जस्ता सामाजिक विकृति विरुद्धको अभियान थाल्छौं। तर सचेत बनाउँदा बनाउँदै पनि कसैले हिंसा र विभेद गरे कडा रूपमा कानुनी कारबाही गर्ने व्यवस्था मिलाउँछौं। यस्तै तिलागुफामा पण्डित्याइँको काम गर्ने सबै पण्डितहरूले विवाहको लगन दिँदा जन्मदर्ता माग्न थालेका छन्। उमेर नपुगेको छोराछोरीको विवाह गर्ने अभिभावकहरूलाई उमेर पुगेपछि मात्र लगन हेराउन आउन उनीहरूले सुझाव दिन थालेका छन्। तिलागुफा नगरपालिका५ का पण्डित मणिप्रसाद उपाध्यायले भने, बालविवाह कानुनी र सामाजिक अपराध भएकाले हामी त्यसलाई अन्त्य गर्न लागिरहेका छौं। सरकार, स्थानीय नागरिक, हामी पण्डित र धामीहरू सबैले एकमत बनाउँदा बालविवाह निकै कम भएको छ। पहिले हामीलाई पनि बालविवाह हुँदाका जोखिम र कानुनी पाटोको विषयमा थाहा थिएन। जहिले विवाह गर्दा पनि शुभ कार्यका रूपमा लिन्थ्यौँ। तर अहिले बालविवाहलाई शुभ कार्यका रूपमा हामी मान्दैनौं। त्यस कारण उमेर नपुगेका दुलाहा दुलहीहरूको विवाह पनि हामी गर्दैनौं। पण्डितहरूसँगै तिलागुफाका मष्टो देतवाका धामीहरू पनि बालविवाह रोक्न लागि परेका छन्। तिलागूफाका धामीका अगुवा टेकबहादुर शाहीले भने, उमेर नपुगेका कुनै पनि दुलहादुलहीलाई हामी लगन दिँदैनौं। गाउँमा विवाहका लागि मानिस प्रायः पण्डित र केहीले देवताको धमेलो हालेर विवाहको लगन माग्ने प्रचलन छ। ती दुईवटा उपाय गरेर लगन नमागी विवाह नै हुँदैन। त्यसका लागि हामी ८५ जना धामी र २६ जना पण्डित गरेर १ सय ११ जना छौं। सबैले उमेर नपुगेका दुलाहा र दुलहीको विवाह नगर्ने सहमती गरिसकेका छौं। हामीले लगन नदिएर बालविवाहको भोज नखाने हो भने कोही कसैले पनि बालविवाह गर्ने आँट गर्दैनन्। गाउँका न्यायाधीश देवी देवता कर्णाली मष्टो देवताहरूको आधारइलाका नै हो। यहाँ १२ भाइ मष्टाका मन्दिरहरू छन्। यहाँ मष्टो धलपुरो, दाडे मष्टो, कामल्या मष्टो, सिमष्टो, खोदाई मष्टो, बज्यूमष्टो, कालासिल्लो, रमालमष्टो लगायतका १२ वटा मष्टोहरू छन्। वर्षभरिमा माघ पूर्णिमा, जेठ पूर्णिमा, साउन पूर्णिमा र दसैंको समयमा जुहारे पैठ गरी चारपटक भव्य पाठपूजाका साथै मेलाहरू लाग्ने गरेको छ। यहाँ गएर स्वच्छ मनले गरेको भाकल पूरा हुने धार्र्मिक विश्वास अहिले पनि कायमै छ। गाउँमा अन्यायमा परेकाहरूले देवताको भाकल गर्दा न्याय पाउने पनि विश्वास छ। जिल्लाको ग्रामीण समुदायका नागरिकहरूका स्थानीय देवी देवता नै न्यायाधीश हुने गरेका छन्। कानुनको पहुँचमा सहजै नपुग्ने स्थानीय विपन्न नागरिकहरूका लागि न्याय दिने माध्यम नै देवता हुने गरेका छन्। स्थानीय नागरिकले जग्गा सम्बन्धी विवाद, आर्थिक लेनदेन, चोरी ठगीका घटना, बिरामी पर्दा तथा घरायसी झै झगडाहरूमा देवताका धामीलाई बसालेर न्याय माग्ने गरेका हुन्। देवी देवताको पूजाले दुखी बिरामी निको हुने, भुत लागेको छोड्ने, पारिवारिक सुख शान्तिका साथै खेतमा राम्रो बाली पनि हुने विश्वास रहेको खाँडाचक्र नगरपालिका३ का मष्टो धलपुराका गुठीयार धनप्रसाद पाण्डेले बताए। उनले भने, पहिले कुनै नयाँ कामको सुरुवात गर्दा देवी देवताको भरोषामा गरिन्थ्यो। मष्टो धलपुरो खसानहरूको मुल देवता हो। खस आर्यहरू जहाँ भए पनि मष्टो धलपुरो नमान्ने कोही छैनन्। खसहरूको परम्परा नै मष्टो धलपुरो देवतासँग जोडिएको छ। कर्णाली खस राज्य भएकाले कर्णालीमा मष्टो देवता प्रायः सबैले मान्ने गर्छन्। उनले भने, मष्टो धलपुरो पूजाको समयमा एकादशीका दिनदेखि ब्रत बसेर स्वच्छ मनले जे माग्यो त्यही पाइन्छ। जे सोच्यो त्यही पुग्छ। स्थानीय पे्रमबहादुर शाहीले देवीदेवताको विश्वासले नै हरेक देवताको पैठमा खुटो धजा, फूल चामल लिएर आउने गरेको बताए। अस्पताल जान सुझाव दिन्छन् धामी कालिकोटको पलाँता गाउँपालिका१ पुलाँहा निवासी गोरख बुढा स्थानीय मष्टो देवताका मुख्य धामी हुन्। गाउँका सबै स्थानीयहरू सामान्य रुघाखोकीदेखि अन्य रोगहरू लाग्दा उनीसँगै झारफुक गर्न आउने गर्थे। गाउँमा स्वास्थ्य सेवाको पहुँच नभएपछि स्थानीय नागरिक देवताका धामीलाई नै डाक्टर मान्न बाध्य थिए। उनी पनि विगत लामो समयदेखि गाउँलेका डाक्टरको रूपमा काम गर्दै आएका छन्। अहिले पनि कतिपय स्थानीय नागरिक बिरामी हुँदा पहिले उनीकहाँ नै जाने गर्छन्। धामी बुढा बिरामी हुँदा आफू कहिले पनि अस्पताल जाँदैन थिए। तर अहिले त्यस्तो छैन। उनी आफैं बिरामी हुँदा अस्पताल जान थालेका छन्। देवता भाके बिराम पनि निको हुन्छ भन्ने कुरा उनी धामी नहुँदा पनि विश्वास गर्थे र धामी भइसकेपछि पनि विश्वास गर्दै आएका थिए। तर अहिले गाउँलेहरू बिरामी भएपछि आफूसँग झारफुकका लागि आउँदा उनी धामी काँप्दै भन्छन्, सन्चो भएपछि भयो। भएन भने अस्पताल जानु। पचालझरना गाउँपालिका ८ स्थित बजैमष्टाका धामी नयरुप सन्ज्यालले भने, विगतमा बिरामीहरूलाई आफूसँग आएपछि धामी काँपेर दोखालो देखाउथ्यौँ। अहिले हामी अस्पताल देखाउँछौं। अहिले सन्चो भए भयो नत्र उपचारका लागि अस्पताल जानु भनेर सल्लाह दिन्छु। उनी मात्र होइन, अहिले धेरैजसो धामीहरू उपचारका लागि अस्पताल आउन थालेका छन्। थिर्पुमा उपचारकै लागि आएका बाजुरा गोत्रीका कालिका माईका पुजारी नरेन्द्रबहादुर शाहीले भने, धेरैलाई धामी काँपेरै निको पारियो। तर आफूलाई निको पार्न सकिएन। आँखा नदेख्ने र शरीर दुख्ने समस्या अस्पताल पुगेर उपचार गराएपछि मात्र निको भयो। उनले भने, विगतमा महिनावारी भएका महिलाहरू जान्छन् भनेर अस्पताल नजाने गथ्र्यौं। तर अहिले जान थालियो। अस्पताल जाँदा कुनै समस्या पनि भएको छैन।"
अस्पताल जान सुझाव दिन्छन् धामी,"कालिकोटको पलाँता गाउँपालिका१ पुलाँहा निवासी गोरख बुढा स्थानीय मष्टो देवताका मुख्य धामी हुन्। गाउँका सबै स्थानीयहरू सामान्य रुघाखोकीदेखि अन्य रोगहरू लाग्दा उनीसँगै झारफुक गर्न आउने गर्थे। गाउँमा स्वास्थ्य सेवाको पहुँच नभएपछि स्थानीय नागरिक देवताका धामीलाई नै डाक्टर मान्न बाध्य थिए। उनी पनि विगत लामो समयदेखि गाउँलेका डाक्टरको रूपमा काम गर्दै आएका छन्। अहिले पनि कतिपय स्थानीय नागरिक बिरामी हुँदा पहिले उनीकहाँ नै जाने गर्छन्। धामी बुढा बिरामी हुँदा आफू कहिले पनि अस्पताल जाँदैन थिए। तर अहिले त्यस्तो छैन। उनी आफैं बिरामी हुँदा अस्पताल जान थालेका छन्। देवता भाके बिराम पनि निको हुन्छ भन्ने कुरा उनी धामी नहुँदा पनि विश्वास गर्थे र धामी भइसकेपछि पनि विश्वास गर्दै आएका थिए। तर अहिले गाउँलेहरू बिरामी भएपछि आफूसँग झारफुकका लागि आउँदा उनी धामी काँप्दै भन्छन्, सन्चो भएपछि भयो। भएन भने अस्पताल जानु। पचालझरना गाउँपालिका ८ स्थित बजैमष्टाका धामी नयरुप सन्ज्यालले भने, विगतमा बिरामीहरूलाई आफूसँग आएपछि धामी काँपेर दोखालो देखाउथ्यौँ। अहिले हामी अस्पताल देखाउँछौं। अहिले सन्चो भए भयो नत्र उपचारका लागि अस्पताल जानु भनेर सल्लाह दिन्छु। उनी मात्र होइन, अहिले धेरैजसो धामीहरू उपचारका लागि अस्पताल आउन थालेका छन्। थिर्पुमा उपचारकै लागि आएका बाजुरा गोत्रीका कालिका माईका पुजारी नरेन्द्रबहादुर शाहीले भने, धेरैलाई धामी काँपेरै निको पारियो। तर आफूलाई निको पार्न सकिएन। आँखा नदेख्ने र शरीर दुख्ने समस्या अस्पताल पुगेर उपचार गराएपछि मात्र निको भयो। उनले भने, विगतमा महिनावारी भएका महिलाहरू जान्छन् भनेर अस्पताल नजाने गथ्र्यौं। तर अहिले जान थालियो। अस्पताल जाँदा कुनै समस्या पनि भएको छैन।"
चुरे उत्खनन् गर्न प्रतिबन्ध लगाउनुपर्छ : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले चुरेबाट नदीजन्य पदार्थ उत्खनन् गर्न प्रतिबन्ध लगाउनुपर्ने बताएका छन्। चुरिया क्षेत्रबाट बालुवा, गिट्टी, ढुङ्गा विदेश निकासी गर्ने सरकारले कानुन बनाइरहेको बेला अध्यक्ष यादवले त्यो रोक्नुपर्ने माग गरे। संसदमा बोल्दै उनले चुरेको छेडखानी नगर्न सरकारलाई चेतावनीसमेत दिए। चुरे दोहनका कारण तराईमधेसमा पानीका मुहानहरू सुकिरहेको उनको भनाइ छ। 'चुरिया रेन्जले पानी रिचार्जको काम गरिरहेको छ। चुरेको अनावश्यक छेडखानी गर्नु्, त्यहाँ सडक बनाउनु, बसोबास गराउनु, वन फडानी गर्नु र अनियन्त्रितरूपमा गिटी, बालुवा, ढुङ्गा निकाल्नु, र चोरी निकासी गर्नु आदि कारणबाट तराईमधेसमा संकट उत्पन्न भएको छ। आउँदा दिनमा यो संकटबाट बचाउनका लागि राज्यले चुरे क्षेत्रमा छेडखानी बन्द गर्नुपर्छ,' उनले भने। सरकारले २०७२ सालमा कानुन पास गरेर चुरिया क्षेत्रलाई संरक्षित क्षेत्र घोषण गरेको थियो। तर संघीय मामिला तथा सामान्य मन्त्रालयको प्रस्तावमा मन्त्रिपरिषदले असोज १६ मा निर्माण सामग्रीको व्यवस्थापन तथा नियमन सम्वन्धी विधेयक स्वीकृत गरी संसदमा पेस गर्ने निर्णय गरेको थियो। त्यसमा चुरेबाट नदीजन्य पदार्थ उत्खनन् गरेर निर्यात गर्ने उल्लेख छ।"
"सरकारले सांसदलाई अपमान गर्यो,सदनलाई बिजनेस पनि दिन सकेन : एमाले","काठमाडौं : नेकपा एमालेका उपाध्यक्ष विष्णुप्रसाद पौडेलले सरकारले सांसदहरूलाई अमपान गरेको आरोप लगाएका छन्। बिहीबार प्रतिनिधिसभा बैठकमा बोल्दै एमाले सांसद पौडेलले सांसदहरूले उठाएका जायज विषयवस्तुहरूलाई सरकारले वेवास्ता गर्दा सदन प्रभावकारी हुन नसकेको बताए उनले सदनको कामकारवाही प्रभावकारी हुन नसक्नुमा सरकार जिम्मेवार हुनुपर्ने बताए। 'सदनको कामकारवाही प्रभावकारी नहुनुमा सरकार जिम्मेवार छ। सरकारको दृष्टिकोण जिम्मेवार छ,'उनले भने,'सरकारका गतिविधिहरू जिम्मेवारी छन्।' उनले मुलुकको विकास र समृद्धिका लागि सदनको प्रभावकारीता धेरै महत्वपूर्ण हुने बताए। तर, सदन जति प्रभावकारी हुनुपर्ने हो त्यसो हुन नसकेको उनको भनाइ छ। एमाले सांसद पौडेलले सात महिना बैठक चल्दा पनि परिणाम निराशाजनक भएको बताए। उनले सरकारले सदनलाई प्रभावकारी बन्न नदिएको आरोप लगाए। उनले भने,' प्रभावकारी बन्छ कि भनेर सरकार भयातुर भयो। सदनको आवाज सरकारले सुनेन।' उनले जायज मागहरूलाई सरकारसमक्ष पुर्याउन प्रतिपक्षले आवाज उठाउँदा नसुनेपछि वेल घेराउ गर्नुपर्ने अवस्था सृजना भएको बताए। नेता पौडेलले सांदहरूले सदनलाई प्रभावकारी बनाउन विधेयकहरू प्रस्तुत होस् भन्ने चाहे बताउँदै त्यो कुरालाई सरकारलाई गम्भीररुपमा नलिएको बताए। भ्रष्टाचार, सशासन र प्रभावकारी सेवा, महंगी नियन्त्रण, शान्ति सुरक्षा र राष्ट्र हितलगायत विषयमा निरन्तर आवजा उठाए पनि सरकारले सुन्ने र सम्बोधन गर्ने काम नगरेको उनको भनाइ छ। उनले सरकारले सांसदले उठाएका विषयको जवाफ दिन समेत आवश्यक नठानेको जिकिर गरे। उपाध्यक्ष पौडेलले सात महिना सदन चल्दा समेत सरकारले बिजनेस दिन नसकेको आरोप लगाए। 'अनुचित लेनदेन ऐनमा संशोधन बाहेक अन्य कुनै न्याय कानुन निर्माणहरू बनाउन सकिएन। जे आएका छन् तिनीहरू पनि विवादिन देखिएका छन्,'उनले प्रश्न गरे,' यसका पछाडि को जिम्मेवार छ?' उनले फरक प्रसंगमा नेपाल पछिल्लो समय तस्करीको अन्तर्राष्ट्रिय केन्द्रका रुपमा बदनाम भएको बताए। दैनिक क्विन्टलका क्विन्टल सुन तस्करी हुँदा पनि सरकार अपराधीलाई दण्डित गर्न तयार नभएको बताए।"
सिंहदरबारमा मन्त्रिपरिषद् बैठक जारी,काठमाडौं : मन्त्रिपरिषद् बैठक जारी छ। प्रधानमन्त्री तथा मन्त्रिपरिषद्को कार्यालय सिंहदरबारमा बैठक बसिरहेको छ। बैठकले संसदको चालु अधिवेशन अन्त्य गर्नेबारे निर्णय गर्ने जनाइएको छ। यसैगरी बैठकमा सरकारका नियमित कामकारबाहीबारे छलफल हुने जनाइएको छ।
हमासको नियन्त्रणमा रहेका विपीन जोशीको उद्धारका लागि महामन्त्री शर्माको आग्रह,"काठमाडौं : नेपाली कांग्रेसका महामन्त्री विश्व प्रकाश शर्माले हमासको नियन्त्रणमा रहेका विपीन जोशीको उद्दारका लागि आग्रह गरेका छन्। बिहीबार प्रतिनिधिसभा बैठकको शून्य समयमा बोल्दै महामन्त्री शर्माले विपीन हमासको नियन्त्रणमा रहेको पुष्टि भएकाले कतार सरकारसँग संवाद गरेर उद्दार गर्न सभामुखमार्फत् प्रधानमन्त्री र परराष्ट्रमन्त्रीको ध्यानाकर्षण गराए। उनले भने,'नेपाली विद्यार्थी विपीन जोशी हमासको नियन्त्रणमा रहेको पुष्टि भएको छ। कतार सरकारमार्फत् कुरा गरेर उनलाई उद्धार गर्न सकिने संभावना औंल्याइएका छन्। यो विषयमा गम्भीर पहल गर्न सभामुखमार्फत् प्रधानमन्त्री र परराष्ट्रमन्त्रीको ध्यानाकर्षण गराउन चाहन्छु।' विपन हमासको नियन्त्रणमा रहेको इजरायल सरकारले पुष्टि गरेको छ। विपीन इजरायल र हमासबीच युद्धका क्रममा बेपत्ता भएका थिए। उनका साथीहरूले हमासले नियन्त्रणमा लिएर लगेको भनिएपनि उनको अवस्था अज्ञात थियो। तर इजरायल सरकारले विपीन हमासको नियन्त्रणमा रहेको दावी गरेको छ। उनले काकटभिट्टा नाका खुला गर्न पनि सरकारसँग माग गरे। कोभिडकालमा बन्द भएको सो नाका अहिलेसम्म संचालनमा आउन सकेको छैन। नाका संचालनमा नआउँदा त्यहाँ होटल यातायात र सम्पूर्ण पर्यटन क्षेत्रमा असर परिरहेको उनको भनाइ छ। महामन्त्री शर्माले भारत, बंगलादेश र भुटान तीन देशसँग जोडिएको सीमानाका काकटभिट्टा भारतीय अध्यागमनका कर्मचारीका कारण संचालनमा आउन नसकेको बताए। 'कोभिडको बेला वीरगन्ज र नेपालगन्जका नाका खुला भइसेका छन्। तर, भारतीय अध्यागमनले पर्यटकको इन्ट्री र एक्जिटलाई खुला नगरेका कारण सो नाकामा पर्यटक आवागमनमा अवरोध जारी छयसले त्यहाँको होटल यातायात र सम्पूर्ण पर्यटनक्षेत्रमा असर परिरहेको छ,'उनले भने,'सररकाले अबिलम्ब भारत सरकारसँग संवाद गरेर काकटभिट्टा नाका सुचारु गर्न आग्रह गर्न चाहन्छु।'"
संक्रमणकालीन न्याय पीडितमैत्री बनाउनुपर्छ: वर्षमान पुन,"काठमाडौं : माओवादी केन्द्रका उपमहासचिव वर्षमान पुनले संक्रमणकालीन न्यायसम्बन्धी कानुन पीडितमैत्री बनाउनुपर्ने बताएका छन्। बिहीबार प्रतिनिधिसभा बैठकमा बोल्दै उपमहासचिव पुनले सबै दलहरूको सहकार्यबाट संक्रमणकालीन न्याय टुंगोमा पुग्ने विश्वास व्यक्त गरे। 'शान्ति प्रक्रियाका बाँकी कामहरू संक्रमणकालीन न्यायसँग सम्बन्धित काममा हामी अघि बढेका छौं। त्यसमा अन्तर्राष्ट्रिय समर्थन रहने जो उद्घोष भएको छ। त्यसमा सरकार पक्ष, प्रमुख पक्ष, प्रतिपक्ष सबै एकजुट हुन खोजिरहेका छौं। विधेयक समितिमा छ। त्यसमा सहमतिको प्रयास भइरहेको छ,'उनले भने,'कानुन पीडित मैत्री बनाउनुपर्छ।' आफूले नेतृत्व गर्दा राम्रो तर अरुले नेतृत्व गर्दा नराम्रो जस्तो गरी दृष्टिकोण आउने गरेको उल्लेख गर्दै तर यस्तो विषय राष्ट्रिय प्राथमिकतामा पर्न जरुरी रहेको बताए। 'हामी आफूमा विश्वास गर्दैनौँ । भाग्यवादमा विश्वास गर्छौँ, तर तथ्यमा, विज्ञान प्रविधिले के भन्छ भन्नेमा ध्यान दिएर कर्ममा विश्वास गर्नुपर्छ,'उनले भने,'मिलन र सद्भावको संस्कृतिलाई काम गर्नुपर्छ । अल्पसङ्ख्यकको संस्कृतिलाई पनि मानेर जानुपर्छ । बहुलतालाई स्वीकार गरेर जानुपर्ने जरुरी छ ।' विभिन्न विधेयकहरू संसदमा दर्ता भएको बताउँदै माओवादी केन्द्रका सांसद पुनले सरकारले केही पनि काम गरेन भन्न नहुने जिकिर गरे। उनले भने,'सरकारले संसदमा २२ वटा विधेयक दर्ता गरेको छ। ती विधेयकमध्ये कतिपय दर्ताको रुपमा संसदमा रहेको र कतिपय समितिमा विचाराधिन रहेका छन्। सरकारले बिजनेस नदिएको देखिदैन। त्यसमा हामी पनि जिम्मेवारी बन्नुपर्छ।' उनले संसदको कामकारवाहीमा सकारात्मक कामहरू अगाडि बढिरहेको बताए। नेता पुनले सबै दल एकजुट भएर मिटरब्याजीलाई कानुनको दायरामा ल्यान सरकार सफल भएको बताए। 'मिटरब्याजसम्बन्धी कानुनमा सबै एकजुट भएर उभियौं। यसले जनतामा न्यायको सुरुवात भएको छ,'उनले भने,' देश र जनताका हामी सबै एकजुट हुन आवश्यक छ।' नेता पुनले प्रधानमन्त्री पुष्पकमल दाहाल 'प्रचण्डको विदेश भ्रमणलाई देशकै गौरवको विषयका रुपमा लिनुपर्ने बताए। 'सरकारको प्रतिनिधित्व गर्दै प्रधानमन्त्री दाहाल भारत, चीन, अमेरिका र इटली भ्रमणमा जानुभयो,'उनले भने,'यो सकारात्मक कुरालाई् देशकै गौरवको विषयको रुपमा लिनुपर्छ।' उनले संयुक्त राष्ट्र संघका महासचिव एन्टोनियो गुटेरेसले संसदमा गरेको सम्बोधन नेपाली र नेपालका लागि महत्वपूर्ण रहेको बताए। उनले महासचिव गुटेरेसले गौतमबुद्धको जन्मस्थल लुम्बिनी पुगेर विश्वकै लागि शान्तिको सन्देश दिएको भन्दै खुसी व्यक्त गरे। जलवायु परिवर्तनका असरहरू न्यूनिकरणका लागि सबै एकजुट हुनुपर्नेमा उनले जोड दिए। अर्थतन्त्रलाई बलियो बनाउनका लागि सबैले मिलेर काम गर्नुपर्ने जरुरी रहेको बताउँदै नेता पुनले सरकारले स्वतन्त्र परराष्ट्र नीतिअनुरुप काम गर्दै आएको उल्लेख गरे। उनले संसद् अधिवेशनको यो अवधिमा प्रधानमन्त्रीले महिनाको पहिलो हप्ता जवाफ दिने महत्वपूर्ण काम भएको औंल्याए।"
एमालेको चियापानमा दलहरूबीच सौहार्दताको सन्देश,"काठमाडौं : संक्रमणकालीन न्यायको विषय टुंग्याउन पछिल्लो समय प्रधानमन्त्री पुष्पकमल दाहाल प्रचण्ड दबाबमा थिए। संयुक्त राष्ट्रसंघका महासचिव एन्टोनियो गुटेरेसले पनि यो विषय चाँडै टुंगिनुपर्ने दबाब दिएर फर्किए। गुटेरेस गएकै दिन बिहान प्रधानमन्त्री दाहाल, कांग्रेस सभापति शेरबहादुर देउवा र एमाले अध्यक्ष केपी शर्मा ओली यसै विषयमा छलफल गर्न बालुवाटारमा जुटे पनि। नतिजा सकारात्मक रहेको बुधबार दिउँसो एमालेद्वारा आयोजित शुभकामना आदानप्रदान तथा चियापान कार्यक्रममा पुगेका शीर्ष नेताको हाउभाउबाट झल्कन्थ्यो। त्यहाँ पुगेर प्रधानमन्त्री दाहालले भने, कांग्रेस सभापति, एमाले अध्यक्ष र म छलफलमा बसेका थियौं। एउटा अन्डरस्ट्यान्डिङ बनेको छ। यो विषय छिट्टै टुंगिन्छ। उनले निर्णय नखुलाए पनि समझदारी भएको संकेत देखाए। हामीले पीडित केन्द्रित भएर कानुन बन्ने भनेर पटकपटक भन्दै आएका छौं। विधेयकमा पनि त्यही छ, प्रधानमन्त्री दाहालले थपे, मैले जहिले पनि दलहरूलाई एकै स्थानमा ल्याउन पहल गरेको छु। बुधबार बिहानको मिटिङ पनि त्यही पहल हो। त्यो सकारात्मक भएको छ। अस्ति कांग्रेसको शुभकामना र बुधबार भएको कार्यक्रमले पार्टीहरूबीचमा समझदारी बनाउन राम्रो वातावरण बनेको छ। अध्यक्ष ओलीले पनि चियापानमा नै द्वन्द्वपीडितलाई केन्द्रमा राखेर शान्ति प्रक्रिया टुंग्याउनुपर्ने बताएका थिए। उनले शान्ति प्रक्रिया टुंग्याउन एमाले तयार रहेको बताए। सहमतिकै आधारमा अदालतको आदेशलाई सम्मान गर्दै संक्रमणकालीन न्यायसम्बन्धी मुद्दा सम्बोधन हुनुपर्ने उनको भनाइ थियो। भने, शान्ति प्रक्रिया टुंग्याउनुपर्छ। सहमतिका साथ टुंग्याउनुपर्छ। पीडितलाई केन्द्रमा राखेर टुंग्याउनुपर्छ। सर्वोच्च अदालतको आदेशलाई सम्मान गर्दै टुंग्याउनुपर्छ। अन्तर्राष्ट्रिय समुदायले भनेको कुरालाई पनि ख्याल राख्नुपर्छ, उनले भने। संयुक्त राष्ट्रसंघका महासचिव एन्टोनियो गुटेरेसले संसद्मा सम्बोधन गरेलगत्तै प्रधानमन्त्री दाहालले केही साथीहरूले शान्ति प्रक्रियाका विषयमा गलत ब्रिफिङ गरेको आरोप लगाएका थिए। यो अभिव्यक्तिमा उनले ओलीप्रति इंगित गरेको विश्लेषण गरिएको थियो। ओलीले प्रधानमन्त्री दाहालकै कारण शान्ति प्रक्रिया प्रभावित भइरहेको बताउँदै आएका थिए। तर, आफ्नै चियापानमा ओलीले प्रधानमन्त्री दाहालले शान्ति प्रक्रियाबारे नेताहरूबाटै आएको देश विभाजित हुने अभिव्यक्ति भनेर भनेको कुरा आफूले नसुकेको प्रतिक्रिया दिए। बुधबारमात्रै प्रधानमन्त्री दाहालसँग भएको छलफल राम्रो लक्षण देखिएको दाबी गरे। आज मात्रै हाम्रो छलफल भएको छ। अघि पनि उहाँ यहाँ आउनुभएको थियो। हाम्रो चेहेरा देख्नुभयो होला ? हाम्रो हाउभाउ देख्नुभयो होला ? हामी मुस्कुराएको, खुसी भएको देख्नुभयो होला ? राम्रै लक्ष्ण छ नि ?, उनले उल्टै प्रतिप्रश्न गरे। संक्रमणकालीन न्यायसँग सम्बन्धी बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक (टीआरसी) केही प्रावधानमा दलबीच सहमति नजुट्दा संसद्मा पेस हुन सकेको छैन। संक्रमणकालीन न्यायको सम्बन्धमा चारवटा विषयमा राजनीतिक रूपमा सम्बोधन हुनुपर्ने एमालेको मत छ। एमालेका प्रतिनिधिसभाका सचेतक महेशकुमार बर्तौलाले संसदीय समितिमा अधिकांश विषयमा सहमति भएकाले राजनीतिक स्तरबाट केही टुंगिन नसकेका विषय समाधान गर्नुपर्ने बताउँदै आएका छन्। कानुन न्याय तथा मानव अधिकार समितिले उपसमिति नै बनाएर यो विषय टुंग्याएको छ। उसले केही विषय राजनीतिक स्तरबाट टुंग्याउन भन्दै प्रतिवेदन नै तयार गरिएको छ। चियापानमा प्रधानमन्त्री दाहाल, देउवादेखि विप्लबसम्म एमालेले दसैं, तिहार र छठ पर्वका अवसरमा बुधबार आयोजना गरेको चियापान तथा शुभकामना आदान प्रदानमा सबै दलका शीर्ष नेताहरू सहभागी भएका छन्। उसले प्रत्येक वर्ष चियापान गर्दै आएको छ। एमाले अध्यक्ष केपी शर्मा ओली, प्रधानमन्त्री पुष्पकमल दाहाल प्रचण्ड, नेपाली कांग्रेसका सभापति शेरबहादुर देउवा, राष्ट्रिय स्वतन्त्र पार्टीका अध्यक्ष रवि लामिछाने, नेपाल कम्युनिस्ट पार्टीका महासचिव नेत्रविक्रम चन्द विप्लवलगायतका शीर्ष नेताहरू एउटै टेबलमा देखिए। जसले राजनीतिक सौहार्दताको सन्देश दिएको छ। राष्ट्रिय जनमोर्चाका अध्यक्ष चित्रबहादुर केसी, लोसपाका अध्यक्ष महन्थ ठाकुर, नेकपा एकीकृत समाजवादीका सम्मानित नेता झलनाथ खनाल तथा नेतृ रामकुमारी झाँक्रीलगायत सहभागी भए। चियापानमा पुगेका नेताहरूलाई एमाले अध्यक्ष केपी शर्मा ओली, वरिष्ठ उपाध्यक्ष ईश्वर पोखरेल, उपाध्यक्ष अष्टलक्ष्मी शाक्य, युवराज ज्ञवाली, महासचिव शंकर पोखरेललगायतका नेताहरूले स्वागत गरेका थिए। झाँक्रीको आकर्षक आगमन नेकपा एकीकृत समाजवादी उपमहासचिव झाँकीको आगमन पनि आकर्षक थियो। एमालेमा रहँदासमेत इतर समूह रहँदै आएकी झाँक्रीलाई एमाले अध्यक्ष केपी शर्मा ओलीले स्वागत गरे। उनले ओलीलाई पुष्पगुच्छा दिइन्। यस्तै उनी अष्टलक्ष्मी शाक्यसँग अंगालोमा बाँधिएकी थिइन्। झाँक्री पछिल्लो समय पार्टीभित्र सन्तुष्ट छैनन्। उनको एमालेका नेतासँगको हिमचिम पनि बढ्दै गएको छ। एकीकृत समाजवादीको पार्टी नेतृत्वदेखि रुस्ट बनेको झाँक्री एमाले प्रवेश गर्ने चर्चा पनि चल्ने गरेको छ। एमालेमा असन्तुष्ट रहेका भीम रावल पनि चियापान आएका थिए। विप्लवसँग उनको पार्टीका प्रवक्ता खड्कबहादुर विश्वकर्मा प्रकाण्ड समेत आएका थिए। कार्यक्रममा कूटनीतिक नियोगका प्रतिनिधि तथा सुरक्षा अधिकारीहरूसमेत सहभागी भए। कार्यक्रमको ठूलो संख्यामा उपस्थिति रहेको थियो। च्यासलको केन्द्रीय कार्यालय पूरै भरिभराउ थियो। चियापानमा बोल्दै एमाले अध्यक्ष ओलीले राजनीतिक विषयवस्तु नबोल्दै भन्दा भन्दै पनि संक्रमणकालीन न्यायका विषयमा बोलेका थिए। चियापानमा प्रधानमन्त्री दाहालले दलहरूबीच विश्वासको वातावरण बन्दै गएको बताए। उनले सुरुआती चरणदेखि नै दलहरूलाई एकै ठाउँमा ल्याउन पहल गरिरहेको बताए। संक्रमणकालीन न्यायमा सहमति भएको हो ? कांग्रेस सभापति, एमाले अध्यक्ष र म छलफलमा बसेका थियौं। एउटा अन्डरस्ट्यान्डिङ बनेको छ। यो विषय छिट्टै टुंगिन्छ। हामीले पीडित केन्द्रित भएर कानुन बन्ने भनेर पटकपटक भन्दै आएका छौं। विधेयकमा पनि त्यही छ। मैले जहिले पनि दलहरूलाई एकै स्थानमा ल्याउन पहल गरेको छु। पुष्पकमल दाहाल प्रचण्ड, प्रधानमन्त्री शान्ति प्रक्रिया टुंग्याउनुपर्छ। सहमतिका साथ टुंग्याउनुपर्छ। पीडितलाई केन्द्रमा राखेर टुंग्याउनुपर्छ। सर्वोच्च अदालतको आदेशलाई सम्मान गर्दै टुंग्याउनुपर्छ। अन्तर्राष्ट्रिय समुदायले भनेको कुरालाई पनि ख्याल राख्नुपर्छ। यसैमा केन्द्रित छलफल भयो। आज हाम्रो मुहार हेरे निर्णय थाहा हुन्न र ?केपी शर्मा ओली, अध्यक्ष, नेकपा एमाले"
टीआरसी विधेयक पास नगर्दै संसद अधिवेशन अन्त्य गर्ने सरकारको निर्णय,काठमाडौं : सरकारले संक्रमणकालीन न्याय (टीआरसी) विधेयक पास नगर्दै चालु अधिवेशन अन्त्य गर्ने निर्णय गरेको छ। बिहीबार बिहान बसेको मन्त्रिपरिषद् बैठकले टीआरसी विधेयक पास नगरी संसदको चालु अधिवेशन अन्त्य गर्ने निर्णय गरेको प्रधानमन्त्रीका प्रेस सल्लाहकार गोविन्द आचार्यले बताए। बैठकले बिहीबार राती १२ बजेदेखि संसद अधिवेशन अन्त्य हुनेगरी राष्ट्रपति रामचन्द्र पौडेलसमक्ष सिफारिस गर्ने निर्णय गरेको छ। बिहीबार बिहान ११ बजे बस्ने प्रतिनिधिसभा बैठकमा शीर्ष नेताहरूले सम्बोधन गर्ने कार्यसूची छ। बैठकमा चालु अधिवेशनमा विभिन्न मन्त्रालयबाट उत्तर प्राप्त भएका सबै मौखिक तथा लिखित प्रश्न र उत्तरहरू सम्बन्धित मन्त्रीहरुबाट टेबुल गरिने संभावित कार्यसूची रहेको छ। सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरूको व्यहोरा पढेर सुनाउने कार्यसूचीमा उल्लेख छ। यसैगरी प्रधानमन्त्री पुष्पकमल दाहाल 'प्रचण्ड'ले बैठकमा राष्ट्रिय दलित आयोगको दोस्रो वार्षिक प्रतिवेदन आर्थिक वर्ष २०७८७९ र तेस्रो वार्षिक प्रतिवेदन २०७९८० पेश गर्ने कार्यसूची रहेको छ। सभामुख घिमिरेले प्रतिनिधिसभा नियमावली २०७९ को नियम २१३ को उपनियम (१) बमोजिम १० वा सो भन्दा बढी बैठकमा अनुपस्थित सदस्यहरूको अनुपस्थितिको सूचनाहरू सभाको स्वीकृतिका लागि पेश गर्ने संसद सचिवालयले जनाएको छ।
नेपाली कांग्रेस संसदीय पद्धतिको हिमायती पार्टी हो : रमेश लेखक,"काठमाडौं : नेपाली कांग्रेस संसदीय दलको प्रमुख सचेतक रमेश लेखकले कांग्रेस संसदीय व्यवस्थाको हिमायती पार्टी भएको बताएका छन्। बिहीबार प्रतिनिधिसभा बैठकमा बोल्दै प्रमुख सचेतक लेखकले नेपाली कांग्रेस संसदीय पद्धतिमा पूर्ण विश्वास गर्ने बताएका हुन्। कांग्रेस हमेसा प्रभावकारी संसदको पक्षमा रहेको उनको भनाइ छ। उनले संसद संसदीय शासन प्रणालीको मियो भएको बताए। 'लोकतान्त्रिक व्यवस्थाका सबै आधारभूत तत्वहरूलाई अंगिकार गरेका छौं। गणतन्त्रात्मक शासन पद्धतिमा गएका छौं। संसदीय शासन प्रणाली हो भनेका छौं,'उनले भने,'संसदीय शासन प्रणालीको मियो संसद् हो। यसैले संसदको प्रभावकारीता आवश्यक छ।' संसद प्रभावकारी भए यो प्रणाली प्रभावकारी हुने उनले जिकिर गरे। उनले संसद कमजोर भयो भने व्यवस्थाको प्रभावकारिता कमजोर हुने बताए। त्यसैले संसदलाई प्रभावकारी बनाउनुपर्ने बताए। सरकारलाई सदनप्रति उत्तरदायित्व बनाउने काम पनि संसदकै भएको उनको भनाइ छ। नेपाली कांग्रेस प्रभावकारी संसदको पक्षमा उभिएको र यसलाई निरन्तरता दिने उनले विश्वास व्यक्त गरे। कानुनको कार्यान्वयन भए नभएकोप्रति संसद जिम्मेवारी हुनुपर्ने उनको भनाइ छ। कांग्रेस सांसद लेखकले संविधानमा परिकल्पना गरेअनुसार बाटोमा मुलुकलाई अगाडि लैजान सकिने औंल्याए। उनले नेपाली कांग्रेसले लोकतान्त्रिक व्यवस्थाका सबै आधारभूत तत्वहरूलाई अंगिकार गरिरहेको बताए। उनले संसदको अभ्यास, गतिविधि र सबै कामकारवाही पू्र्णरुपले प्रभाविकारी हुनुपर्नेमा जोड दिए। नेता लेखकले संसदलाई प्रभावकारी बनाउनका लागि संघीय लोकतान्त्रिक गणतन्त्रात्म व्यवस्थालाई सुदृढ पार्नका लागि नेपाली कांग्रेस प्रतिवद्ध रहेको बताए।"
दलहरूको नियतले शान्ति प्रक्रिया टुंगिएन : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले अहिलेको व्यवस्था दलहरूको व्यवहारका कारण खतरामा रहको बताएका छन्। प्रतिनिधिसभाको बिहीबारको बैठकमा बोल्दै लामिछानेले ठूला दलहरूले संविधान, व्यवस्था र प्रणाली जोगाउन भन्दा पनि आफ्ना मान्छेहरू जोगाउन खोज्दा अहिलेको व्यवस्था खतरामा परेको बताएका छन्। उनले दलहरूले सदन समेत स्वार्थका आधारमा चलाउन खोजेको आरोप लगाए। सरकार बनाउन हिजो दुश्मन भनिएका दलहरू बिनासर्त एक ठाउँमा उभिएको देखिएको भन्दै लामिछानेले शान्ति प्रक्रियामा विषयमा भने एक ठाउ उभिन नसकेको जिकिर गरे। उनले शान्ति प्रक्रियालाई दलहरूको नियतले रोकेको भन्दै पीडितको पक्षमा रहेका शान्ति प्रक्रियालाई निष्कर्षमा पुर्याउन रास्वपाले सहयोग गर्ने बताए। उनले सदनमा मन्त्रीदेखि प्रधानमन्त्रीलाई प्रश्न सोध्दा जवाफ आउन नसकेको अवस्थामा जनताको आवाज सुन्नसक्ने अवस्था नै नदेखिएको बताए। सदनको दोस्रो अधिवेशनमा ६ करोड १० लाख खर्च हुँदा एउटाभन्दा बढी कानुन पास गर्न नसकेको उनले बताए। लामिछानले ठूला भनेका दलको सिण्डिकेट संसद्मा संकल्प प्रस्ताव कार्यसूचीमै चढ्न नसकेको गुनासो गरे। सदनलाई आरोप प्रत्यारोपको थलो मात्रै बनाइएको उनको भनाक्ष छ।"
सर्वोच्चको आदेशपछि रिगललाई खोज्दै प्रहरी,"काठमाडौं : सर्वोच्चको आदेशलगत्तै रिगल भनिने योगराज ढकाललाई पक्राउ गर्न प्रहरी परिचालन गरिएको छ। राष्ट्रपति रामचन्द्र पौडेलबाट पाएको आममाफी सर्वोच्च अदालतले बदर गरिदिएपछि रिगललाई पक्राउ गर्न प्रहरी परिचाल गरिएको हो। नेपाल प्रहरीका प्रवक्ता कुवेर कडायतले रिगलको खोजी भइरहेको बताए। उनले सर्वोच्च अदालतको आदेशबमोजिम पक्राउ गरेर सम्बन्धित ठाउँमा बुझाउने बताए। 'रिगललाई पक्राउ गर्न प्रहरी खटाइसकेका छौं। पक्राउ परेपछि सर्वोच्चको आदेशबमोजिम कारबाहीका लागि बुझाउँछौं,' अन्नपूर्णसँग उनले भने। राष्ट्रपतिले दिएको आममाफीविरुद्ध हत्या गरिएका चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। बिहीबार कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डा कुमार चुडालको पूर्ण इजलासले रिगललाई आममाफी दिने राष्ट्रपति पौडेलको निर्णय बदर गरिदिएको हो। सर्वोच्च अदालतले रिगल ढकाललाई बाँकी कैद सजाय कम गर्ने वा कट्टा गर्नेगरी भएको निर्णय समेत नेपालको संविधानको धारा २१ ले प्रदान गरेको अपराध पीडितको हक प्रतिकूल रहेको उल्लेख गरेको छ। प्रत्यर्थीहरूले यस अदालतबाट मुद्दाको रोहमा प्रतिपादित सिद्धान्त र दिइएको आदेश अनुकूल काम कारवाही गरेको नदेखिएकाले संविधानको धारा १२८ को उपधारा (४) प्रतिकूल काम कारवाही भएको समेत देखिएको र यसका अतिरिक्त, मुलुकी फौजदारी कार्यविधि संहिता, २०७४ को दफा १५९ को उपदफा (५), फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७ को त्रुटिपूर्ण रूपमा प्रयोग गरेको आदेशमा उल्लेख छ। रिगल ढकाललाई कर्तव्य ज्यान मुद्दामा सुरु बाँके जिल्ला अदालत र उच्च अदालत तुलसीपूर, नेपालगञ्ज इजलासबाट हुने ठहर गरिएको जन्मकैदको सजायमध्ये भुक्तान गर्न बाँकी देखिएको ११ वर्ष, ११ महिना, पाँच दिन कैद निजलाई कारागारमा राखी कानुनबमोजिम असुल गर्न सर्वोच्चले परमादेश जारीसमेत गरेको छ।"
संसदको चालु अधिवेशन अन्त्य,काठमाडौं : सरकारले संसदको चालु अधिवेशन अन्त्य गरेको छ। मन्त्रिपरिषदको सिफारिसमा राष्ट्रपति रामचन्द्र पौडेलले संसदको चालु अधिवेशन अन्त्य गरेका हुन्। बिहीबार बसेको प्रतिनिधिसभा बैठकमा सभामुख देवराज घिमिरेले राष्ट्रपतिले संसद अन्त्य गरेको पत्र पढेर सुनाएका थिए। चालु अधिवेशन आज राति १२ बजेदेखि अन्त्य हुनेछ।
राधिका अर्याल र विश्वबाबु पुडासैनी सचिवमा बढुवा,"काठमाडौं : सरकारले रिक्त दुई सचिवमा राधिका अर्याल र विश्वबाबु पुडासैनीलाई बढुवा गरेको छ। बिहीबार सिंहदरबारमा बसेको मन्त्रिपरिषद बैठकले उनीहरुलाई बढुवा गरेको हो। निजामती सेवाका सचिवहरु डा दामोदर रेग्मी र अर्जुनजंग थापा उमेरहदका कारण अनिवार्य अवकाशमा गएपछि वरिष्ठताका आधारमा अर्याल र पुडासैनीलाई सचिवमा बढुवा गरिएको भौतिक पुर्वाधार तथा यातायातमन्त्री प्रकाश ज्वालाले जानकारी दिए । बैठकमा प्रधानमन्त्री पुष्पकमल दाहालले बजारमा कृत्रिम अभाव सिर्जना गरी चिनीको मूल्यवृद्धि गर्ने र उपभोक्ताहरुलाई सास्ती दिने काम भइरहेकोप्रति सम्बन्धित मन्त्रालयलाई अनुगमन, नियन्त्रण र कारबाही गर्न निर्देशन दिएको उनले बताए। यसैगरी बैठकले संघीय संसदको बजेट अधिवेशन अन्त्य गर्न सरकारले राष्ट्रपतिसमक्ष सिफारिस गर्ने निर्णय गरेको छ। संसदको बजेट अधिवेशन बिहीबार राति १२ बजेदेखि अन्त्य गर्न राष्ट्रपति रामचन्द्र पौडेलसमक्ष सिफारिस गर्ने निर्णय गरेको हो।"
प्रतिनिधिसभा बैठक सुरू,काठमाडौं : संघीय संसदअन्तरगतको प्रतिनिधिसभा बैठक सुरू भएको छ। अहिले सांसदहरूले आआफ्ना धारणा राखिरहेका छन्। आज बिहान बसेको मन्त्रिपरिषद बैठकले आज १२ बजेदेखि लागू हुनेगरी संसद अधिवेशन अन्त्य गर्ने निर्णय गरेको छ। त्यसका लागि राष्ट्रपति रामचन्द्र पौडैलसमक्ष सिफारिस गरिएको छ।
पीडितलाई केन्द्रमा नराखेसम्म शान्ति प्रक्रिया टुङ्ग्याउन सकिँदैन : ओली,"काठमाडौं : नेकपा एमालेका अध्यक्ष केपी शर्मा ओलीले पीडितलाई केन्द्रमा नराखेसम्म शान्ति प्रक्रिया टुङ्ग्याउन नसकिने स्पष्ट पारेका छन्। बिहीबार संसद भवन बानेश्वरमा बसेको एमाले संसदीय दलको बैठकलाई सम्बोधन गर्दै अध्यक्ष ओलीले पीडितलाई नै थिचोमिचो गर्ने र तरमारा वर्गको रूपमा परिणत भइसकेकाहरूलाई शान्ति प्रक्रिया टुंग्याएको बहाना गर्न नसकिने भन्दै पीडितलाई केन्द्रमा राखेर मात्रै शान्ति प्रक्रिया टुङ्ग्याउनुपर्ने बताए। हिंसा सुरु गरेको दिनलाई उत्सवको रूपमा मनाउन थालिएको र हिंसाको जयगान हुन थालेको भन्दै उनले आपत्ति जनाए। उनले अन्तर्राष्ट्रिय मानव अधिकार परिषद्ले दिएको सुझाव, सर्वोच्चको आदेशअनुसार शान्ति प्रक्रिया टुंग्याउनुपर्नेमा जोड दिए। एमाले अध्यक्ष ओलीले वर्तमान सरकारले संसदीय प्रक्रिया र लोकतान्त्रिक अभ्यासलाई ध्वस्त पारेको आरोप लगाए। बहुमतका आधारमा संसदलाई पङ्गु बनाउने काम भएको र मिटरव्याजी कानुनबाहेक अरु केही काम हुन नसकेको उनको भनाइ छ। उनले वर्तमान सरकार संविधान विपरीत चल्ने स्वेच्छारी भएको र राजनीतिक तथा संवैधानिक हिसाबले भ्रष्ट भएको बताए।"
रिगल ढकालको कैद सजाय घटाउने निर्णय संविधानविपरीत : सर्वोच्च (पूर्ण पाठसहित),"काठमाडौं : सर्वोच्च अदालतले रिगल ढकालको कैद सजाय घटाउने राष्ट्रपतिको निर्णय संविधानविपरीत रहेको ठहर गरेको छ। कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डाकुमार चुडालको पूर्ण इजलासले रिगलको कैद सजाय घटाउने राष्ट्रपति रामचन्द्र पौडेलको निर्णय संविधान विपरीत रहेको ठहर गरेको हो। 'नेपालको संविधानको धारा २७६ वा अन्य कुनै प्रचलित नेपाल कानुनको व्याख्या र प्रयोग गर्दा संविधानको धारा २१ मा रहेको अपराध पीडितको हकलाई अन्देखा गर्न वा कम महत्वको ठान्न मिल्दैन। यस दृष्टिले पीडकको रुपमा रहेका प्रत्यर्थी मध्येका रिगल ढकाललाई भएको कैद सजाय घटाउने गरी भएका काम कारवाही तथा निर्णय नेपालको संविधानको धारा २१ अनुकूल हुनेगरी भए गरिएको देखिएन। संविधानको धारा २१ प्रतिकूल भए गरिएका काम कारबाही र निर्णयलाई यस अदालतले न्यायिक मान्यता प्रदान गर्न मिल्दैन,'फैसलामा उल्लेख छ। सर्वोच्चले रिगललाई तत्काल पक्राउ गरी बाँकी जन्मकैदमध्ये ११ वर्ष ११ महिना र पाँच दिन कारागारमा राख्न आदेश दिएको छ। आदेशमा भनिएको छ,'निज प्रत्यक्षथी रिगल ढकाललाई तत्काल पक्राउ गरी कर्तव्य ज्यान मुद्दामा ठहर भएको जन्मकैदमध्ये निजबाट असूल उपर हुन बाँकी देखिएको ११ वर्ष ११ महिना ५ दिन कैद निजलाई कारागारमा राखी कानुन बमोजिम असूल गर्न भनी प्रत्यथीहरूका नाममा परमादे जारी हुने ठहर्छ।' संविधान दिवसको अवसरमा प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषदको सिफारिसमा राष्ट्रपति पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी थिइन्। यस्तो छ पूर्णपाठ :"
रिगललाई आममाफी दिने राष्ट्रपतिको निर्णय बदर गर्न सर्वोच्च अदालतको आदेश,"काठमाडौं : सर्वोच्च अदालतले नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई आममाफी दिने राष्ट्रपतिको निर्णय बदर गरेको छ। सर्वोच्च अदालतले बिहीबार पत्रकार सम्मेलन गरेर कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डा कुमार चुडालको पूर्ण इजलासले रिगललाई आममाफी दिने राष्ट्रपति रामचन्द्र पौडेलको निर्णय बदर गरिदिएको जानकारी गराएको हो। सर्वोच्चले रिगललाई तत्काल पक्राउ गर्न परमादेश जारी गरेको छ। रिगललाई आममाफी दिने निर्णयविरुद्धको मुद्दामा बुधबार बहस सकिएपनि निर्णय आज सुनाएको हो। संविधान दिवसको अवसरमा प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषदको सिफारिसमा राष्ट्रपति पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको थियो। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी थिइन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
वंशको शासन कल्पना नगर्न माधव नेपालको चेतावनी,काठमाडौं : नेकपा एकीकृत समाजवादीका अध्यक्ष माधवकुमार नेपालले वंशको शासनलाई अगाडि सारेर देशको समस्या समाधान गर्ने कल्पना पनि नगर्न सुझाव दिएका छन्। प्रतिनिधिसभाको बिहीबारको बैठकमा अध्यक्ष नेपालले नलिई अँध्यारो युगमा नेपाललाई फर्काउने कुरा नसोच्न र वंशको शासनलाई अगाडि सारेर देशको समस्या समाधान होला भन्ने कल्पना नगर्न सुझाव दिए। उनले देश सञ्चालन गर्ने कुरामा प्रधानमन्त्री भएको ठाउँमा रहेका व्यक्तिहरू र मन्त्रिमण्डलले राम्ररी काम नगरेको पीडा भएका विकल्प दिएर जनतामा आशा जगाउनुपर्ने बताए। अहिले सरकारलाई मात्रै दोष दिएर नहुने भन्दै अध्यक्ष नेपालले प्रतिपक्षले पनि आफू भित्रको कमजोरी मूल्यांकन गर्नुपर्नेमा जोड दिए। उनले आफ्नै कारणले देशमा समस्या र चुनौतीहरू आएकाले त्यसलाई समाधान गर्न पनि सबै मिलेर लाग्नुपर्ने बताए।
जनयुद्ध दिवसमा दिएको सार्वजनिक बिदा फिर्ता नलिए संसदबाट पारित गर्न सरकारलाई एमालेको चुनौति,"काठमाडौं : नेकपा एमालेका उपाध्यक्ष विष्णुप्रसाद पौडेलले सरकारले फागुन १ गते जनयुद्ध दिवसका नाममा दिएको सार्वजनिक बिदा फिर्ता गर्न माग गरेका छन्। बिहीबार प्रतिनिधिसभा बैठकमा सम्बोधन गर्दै उपाध्यक्ष पौडलले जनयुद्ध दिवसलाई 'हिंसा दिवस 'को संज्ञा दिँदै फिर्ता लिन आग्रह गरेका हुन्। प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषद बैठकले माओवादीले जनयुद्ध सुरू गरेको फागुन १ गतेलाई जनयुद्ध दिवस मनाउने निर्णय गरेको थियो। संविधानमा भने जनयुद्ध नभनि सशस्त्र द्वन्द्व भनिएको छ। जनयुद्ध दिवसका नाममा फागुन १ गतेलाई दिएको सार्वजनिक बिदा फिर्ता नगरे संसदबाट पारित गर्न उनले चेतावनी दिए। उनले भने,'फागुन १ गतेलाई जसरी सरकारले दिवस मनाउने घोषणा गरेको छ। म आग्रह गर्न चाहन्छ। यो निर्णय कुनै पनि दृष्टिकोणले फागुन १ गते उत्सवको दिन हुनसक्दैन।' उनले फागुन १ गतेलाई जनयुद्ध दिवस मनाएर देशमा कुनै लोकतन्त्रको सवलीकरण हुन नसक्ने दावी गरे। उक्त दिनलाई जनयुद्ध दिवस नभइ युद्ध दिवस मनाउनुपर्ने उनको तर्क छ। 'नेपालको लोकतान्त्रिक छवि अन्तर्राष्ट्रिय जगतमा स्थापित हुन सक्दैन् भन्ने मलाई लाग्छ । यदि यो सरकारलाई फागुन १ गते युद्ध युद्ध दिवस मनाउनैपर्छ भन्ने लाग्छ,उसलाई यो ठीक हो भन्ने लाग्छ भने म सरकारलाई चुनौतिका साथ भन्न चाहन्छुसरकारले फागुन १ गते युद्ध दिवस मनाउनुपर्छ भन्ने प्रस्ताव यो सदनमा प्रस्तुत गरेर पारित गर्ने आँट गरोस् । त्यो आँट छ सरकारसँग ? नेपाली जनताका प्रतिनिधिहरूले त्यसकाबारेमा निर्णय दिनेछन् । एमाले सांसद पौडेलले चुनौती दिँदै निर्णयबाट तत्काल पछि हट्न सरकारलाई आग्रह गरे। 'म चुनौतिका साथ भन्न चाहन्छु सरकार यो गलत निर्णयबाट पछाडि हटनुपर्छ। नभए सदनसमक्ष प्रस्ताव लिएर आओस्। सदनको निर्णय मानेर अगाडि बढोस्।' उनले मुलुकलाई फेरि युद्धतिर धकेलन गल्ती नगर्न सरकारसँग आग्रह गरे।"
१० जना सीडीओसहित ४० जना उपसचिवको सरुवा,"काठमाडौं : गृह मन्त्रालयले दस जना प्रमुख जिल्ला अधिकारी (सीडीओ)सहित ४० जना उपसचिवको सरुवा गरेको छ। गृहले रसुवाका सीडीओ प्रकाशचन्द्र अधिकारीलाई बैतडी, सोलुखोम्बुका खिमराज भुसाललाई सुनसरी, मुगुका मोहनबहादुर थापालाई सल्यान, कालिकोटका जोरासिंह माझीलाई बाँके, बझाङका नारायणप्रसाद पाण्डेयलाई सुर्खेत, म्याग्दीका तुल्सीराम पौडेललाई नुवाकोट, मनाङका सुप्रभा ढुंगेल खनाललाई गृह मन्त्रालय, ताप्लेजुङका गोमादेवी चेम्जोङलाई इलाम, हुम्लाका श्रीनाथ पौडेललाई गोरखा र डोल्पाका भुमिश्वर पोखरेललेलाई सिन्धुली सरुवा गरेको हो। त्यस्तै बझाङको सीडीओमा बिश्वमित्र कुइकेल, दैलेखमा खिमराज भुसाल, मुगुमा टोपेन्द्रबहादुर केसी, कालिकोटमा गणेश नेपाली, रसुवामा वेदनिधि खनाल, मनाङमा सुवास लामिछाने, ताप्लेजुङमा हिरादेवी पौडेल, म्याग्दीमा कृष्णप्रसाद शर्मा, सोलुखुम्बुमा देवी पाण्डे खत्री र डोल्पामा तुलसीप्रसाद दाहाललाई पठाइएको गृह मन्त्रालयले जानकारि दिएको छ। हेर्नुस् सूची"
अकर्मण्य अध्यागमन,"मानव तस्करीमा संलग्न अध्यागमन, जहाँ घुस बाँडफाँड गर्न समिति बनाइन्छ । कुनै विदेशी नागरिकका लागि अध्यागमनका अधिकारीकर्मचारीको व्यवहारले त्यो मुलुकको मुहार झल्काउँछ। विदेशी नागरिकले नयाँ मुलुक प्रवेश गर्दै गर्दा देख्ने र अन्तर्क्रिया गर्ने पहिलो नागरिक अध्यागमनका अधिकारी नै हुन्। कुनै पनि मुलुकको प्रवेशाज्ञा पाए पनि आगमन अनुमति दिनेनदिने अन्तिम अधिकार अध्यागमनका अधिकारीहरूसँग निहित हुन्छ। अध्यागमन कुनै पनि मुलुकको शक्तिशाली निकाय हो। तर, नेपालमा भने अध्यागमनको भूमिकालाई नजरअन्दाज गरिँदै आएको छ। नेपाली अध्यागमनमा घुसखोरी चल्छ, अध्यागमनका अधिकारीहरू नै मानव तस्करीमा संलग्न हुन्छन्। राजनीतिक दलहरूले त कुनै एजेन्डा नै बनाउँदैनन्। अध्यागमन र यसको महत्त्वबारे राजनीतिक दल र तिनका नेताहरूलाई ज्ञान नहुन पनि सक्छ। तर, राज्य संयन्त्रमा बसेका प्रधानमन्त्री, मन्त्री, सुरक्षा निकायका प्रमुखहरूको प्राथमिकतामा समेत अध्यागमन मामिला पर्न सकेको छैन। घटना विशेषबाहेक सुरक्षासम्बन्धीका बैठक र छलफलहरूमा अध्यागमनको विषय प्रवेश नै हुँदैन। राष्ट्रिय सुरक्षा परिषद्, केन्द्रीय सुरक्षा समिति वा अन्य कुनै सुरक्षा निकायका बैठकमा होस् अध्यागमन मामिलाका विषयमा छलफल भएको प्रायः सुनिँदैन। राजनीतिक दलका एजेन्डमा समेत अध्यागमनको विषय पर्दैन। अध्यागमन केबल भ्रष्टमन्त्री, नेता र कर्मचारीहरूको कमाउ अखडा बन्दै गइरहेको छ। त्यही रूपमा नेपालको अध्यागमन प्रणालीको परिचय बन्दैछ र बनाइँदैछ। अध्यागमनका बेथितिबारे न कोही खोज्छन् न कोही बोल्छन्। त्यहाँ हुने गलत क्रियाकलापलाई राज्यका संयन्त्रमा बस्नेहरूले प्रश्रय दिइरहेका छन्। विकसित मुलुकहरूले अध्यागमनलाई मानव संसाधन र प्रविधिको हिसाबले बलियो बनाएका हुन्छन्। प्रविधिको हिसाबले विगतको तुलनामा नेपालको अध्यागमन प्रणाली केही बलियो त भएको छ तर मानव संसाधानका हिसाबले थप कमजोर बन्दै गइरहेको छ। प्रविधिमा परिवर्तन आए पनि अध्यागमनका कर्मचारीको प्रवृत्ति र मानसिकतामा परिवर्तन आएको छैन। अध्यागमनमा खटिने निजामती कर्मचारी, प्रहरी र कतिपय एयरलायन्सका कर्मचारीहरू मानव तस्करीमा संलग्न भएका छन्। अध्यागमनका कर्मचारीहरूले मानव तस्करसँगको मिलेमतोमा प्रधानमन्त्री र गृहमन्त्रीको नाममा दिनहुँ पैसा उठाइरहेका छन्। यति हुँदा पनि गृहमन्त्री नारायणकाजी श्रेष्ठले अध्यागमनप्रति उपेक्षा गरिरहेका छन्। विकसित मुलुकको जस्तो अध्यागमन प्रणाली नेपालमा विकास भइसकेको छैन। अध्यागमनमा कार्यरत कर्मचारीको सोचसमेत परिवर्तन भएको छैन। अध्यागमनमा काम गर्ने कर्मचारीहरू स्वयम् मानव तस्करमा संलग्न भएको सुन्दा तपार्इंलाई आश्चर्य लाग्न पनि सक्छ। तर अध्यागमनमा भइरहेको त्यही छ। अध्यागनमका अधिकारीहरूले ठमेलको रेस्टुरेन्टमा लगेर चिनियाँ नागरिकलाई भिसासमेत बेचेका उदाहरणहरू छन्। तर, त्यस्ता कर्मचारीलाई कुनै कारबाही भएन। छानबिन हुने डर भएपछि उनले जागिरबाट राजीनामा दिएर जघन्य अपराधबाट उन्मुक्ति पाए। भिसा बेचिनु संवेदनशील विषय थियो। तर, उनको राजीनामाले गम्भीर अपराधलाई माफी गरिदियो। प्रधानमन्त्री पुष्पकमल दाहाल, गृहमन्त्री नारायणकाजी श्रेष्ठ, मुख्यसचिव बैकुण्ठ अर्याल, गृहसचिव दिनेश भट्टराई, अध्यागमन विभागका महानिर्देशक रुद्रसिंह तामाङ, विमानस्थल अध्यागमन कार्यालयका प्रमुख गोगनबहादुर हमालमध्ये जो कोहीलाई पनि अध्यागमनबाट हुने मानव तस्करीबारे बेखबर छैनन्। तामाङ र हमाल दुवैजना सहसचिव तर अध्यागमनमा भर्खर सरुवा भएर गएका हुन्। त्यहाँबाट हुने मानव तस्करीको बारेमा उनीहरूलाई ब्रिफिङ भइसक्यो। तर मानव तस्करी रोक्ने र आफ्ना कर्मचारीलाई कसरी तह लगाउने भन्नेबारेमा उनीहरूले खासै चासो देखाएका छैनन्। यी सबैलाई अध्यागमनका कर्मचारीले मानव तस्करीसँगको मिलेमतोमा काम गर्छन् भन्ने सूचना छ। तर, उनीहरू आफ्ना कर्मचारीहरू मानव तस्करीमा संलग्न भएको बारे पटक्कै बोल्दैनन्। विमानस्थल अध्यागमन कार्यालयबाट प्रधानमन्त्री, गृहमन्त्री, अख्तियार दुरुपयोग अनुसन्धान आयोगका नाममा पैसा असुली भइरहेको छ। त्यहाँका कर्मचारीहरूले प्रधानमन्त्री र गृहमन्त्रीलाई समेत भाग पुर्याउनु पर्ने भन्दै मानव तस्करीबाट आएको पैसा बाँडफाँड गरिरहेका छन्। तर, अध्यागमनबाट हुने मानव तस्करी रोक्न न प्रधानमन्त्री कार्यालयबाट पहल भएको छ न त गृह मन्त्रालयबाट नै। मुलुक लाचार र कानुनी शासन नभए जस्तो देखिएको छ। सूचना संयन्त्रले काम नगरे जस्तो, मुलुकलाई हेपे जस्तो। अध्यागमनमा भइरहेको मानव तस्करीको प्रवृत्ति हेर्दा यस्तो लाग्छ कि राज्यका सबैै संयन्त्र फेल, नेताकर्मचारी बलिया तर जनता निरीह। विमानस्थल अध्यागमनमा राष्ट्रिय अनुसन्धान विभागका कर्मचारीहरू छन् । सशस्त्र र नेपाल प्रहरीले समेत विमानस्थलमा गुप्तचर खटाएको छ। नेपाल प्रहरीको मानव बेचबिखन रोक्न खटिएको प्रहरी टोली पनि त्यहीं छ। तर, विमानस्थल अध्यागमन कार्यालयबाट हुने मानव तस्करी रोकिनुको साटो दिनप्रतिदिन बढिरहेको छ। यसमा मुख्य तीन कुराहरू प्रस्ट देखिन्छन्, पहिलो विमानस्थलमा खटिएका गुप्तचर, सशस्त्र र प्रहरीको संयन्त्र निकम्बा अर्थात् कामै नलाग्ने भयो, दोस्रो ती निकायका अधिकारीहरू समेत अध्यागमनका कर्मचारी र मानव तस्करको मिलेमतोमा परी आर्थिक उपार्जन गरिरहेका छन्, तेस्रो विमानस्थलका सुरक्षा अधिकारीहरूले प्रधानमन्त्री र गृहमन्त्रीलाई सूचना दिँदैनन् र दिए पनि गलत सूचना दिन्छन्। विमानस्थलको कुनै संयन्त्र बलियो जस्तो देखिँदैन। सबै कुनै न कुनै रूपमा सेटिङमा भए जस्तो त्यहाँको अवस्था छ। अर्को रह्यो अख्तियार दुरुपयोग अनुसन्धान आयोगको भूमिका। अध्यागमनका कर्मचारीहरू अख्तियारलाई गन्दै गन्दैनन्। अख्तियारको कुरा गर्यो भने प्रमुख आयुक्त प्रेम राई स्वयम्को मुद्दा सर्वाेच्चमा छ उनले के गर्न सक्छन् र भन्ने जवाफ दिन्छन् त्यहाँका कर्मचारी। निचोड के हो भने अध्यागमनका कर्मचारीलाई कसैको डर छैन। उनीहरूलाई चिन्ता मात्र पैसाको छ, डर, लाज छैन। अर्को हास्यास्पद र रमाइलो कुरा त के छ भने विमानस्थल अध्यागमनमा घुस बाँडफाँड गर्न समिति नै छ। समितिमा बसेका कर्मचारीहरूले योगदान, हैसियत र पदका आधारमा मानव तस्करीबाट आएको रकम बाँडफाँड गर्छन्। यी विषय सरकारी संयन्त्रलाई थाहा नहोला त ? प्रधानमन्त्री र गृहमन्त्रीलाई आफ्नो नाममा मानव तस्करहरूले पैसा उठाइरहेको सूचना नहोला त ? पक्कै पनि उनीहरूलाई सूचना छ। तर किन कारबाही गर्दैनन् ? गृह मन्त्रालयकै संरक्षणमा अध्यागमनबाट हुने मानव तस्करी मौलाइरहेको छ। गृह मन्त्रालयको कर्मचारी प्रशासन महाशाखामा बसेका कतिपय कर्मचारीहरू रकम असुलेर अध्यागमनमा कर्मचारीहरू खटाउँछन्। कर्मचारी प्रशासनमा बसेका व्यक्तिलाई पैसा नदिई विमानस्थल अध्यागमनमा सरुवा पाउन कठिन हुन्छ। प्रशासन महाशाखा प्रमुखमा सहसचिव स्तरका कर्मचारी छन्। तर, प्रधानमन्त्री र गृहमन्त्रीका मान्छेले उनलाई भूमिकाविहीन बनाइदिएका छन्। सहसचिवमुनिका कर्मचारीलाई प्रधानमन्त्री र गृहमन्त्रीको सचिवालयबाट अध्यागमनमा जानेको सूची आउँछ। त्यहाँ मोलमोलाइ हुन्छ, अनि बल्ल उसको अध्यागमनमा सरुवा हुन्छ। यी सबै विषयबारे गृहमन्त्री जानकार छैनन् होला त ? तिनै गृहमन्त्री नारायणकाजी श्रेष्ठ जसले भुटानी र ललिता निवास प्रकरणको अनुसन्धान र कारबाहीमा स्याबासी कमाए। आफ्नै मातहतका निकायमा भइरहेको अनियमितता र मानव तस्करीको सञ्जाल तोड्न किन खुट्टा कमाइरहेका छन् गृहमन्त्री। आफ्नै नाममा अध्यागमनमा पैसा उठाइरहँदा गृहमन्त्री श्रेष्ठ किन मौन छन् ? अब पनि गृहमन्त्री श्रेष्ठले अध्यागमनबाट हुने मानव तस्करी रोक्न र त्यहाँका कर्मचारीमाथि छानबिन गर्न विलम्ब गरे चोरी औंला उनैमाथि ठडिन सक्छ। मानव तस्करीको लहरोे विमानस्थल कार्यालय हुँदै अध्यागमन विभाग र गृह मन्त्रालयसम्म पुगेको छ। खोज्दै जाँदा प्रधानमन्त्री कार्यालय, गृह मन्त्रालय र तिनका सचिवालयमा पुगेर अध्यागमनबाट हुने मानव तस्करीको लहरो अड्किन्छ। भुटानी र ललिता निवासको अनुसन्धान गरे झैं अध्यागमनबाट हुने मानव तस्करी रोक्न सके कयौं नेपालीहरू खाडी मुलुकमा अलपत्र हुनबाट जोगिने थिए। अध्यागमनका अधिकारीलाई मात्र होइन आवश्यक छानबिन गरेर मानव तस्करीमा संलग्न राजनीतिज्ञ, सरकारी उच्च अधिकारी र म्यानपावर व्यवयासीलाई कानुनी दायरामा ल्याउन जरुरी छ।"
"राष्ट्रपति पौडेलबाट आममाफी, निस्किएको २५ औं दिनमा महिलाको हत्या","अनुसन्धानबाट खुल्यो हत्यामा संलग्न सरकारको सिफारिसमा राष्ट्रपति रामचन्द्र पौडेलबाट आममाफी पाएका व्यक्ति रहेछन्। जाजरकोट : रुकुम पश्चिमको मुसिकोट नगरपालिका७ साँखकी २८ वर्षीया भावना विकको हत्या प्रहरीका अनुसार योजनाबद्ध रूपमा भयो। गत असोज २८ गते हत्या गरिएकी उनको शव असोज ३० गते एक होटलमा फेला परेपछि प्रहरीले अनुसन्धान सुरु गरेको थियो। अनुसन्धानबाट खुल्यो हत्यामा संलग्न सरकारको सिफारिसमा राष्ट्रपति रामचन्द्र पौडेलबाट आममाफी पाएका व्यक्ति रहेछन्। ती व्यक्ति हुन् रुकुम पश्चिमकै सानीभेरी गाउँपालिका९ सिम्लीका ३३ वर्षीय लोकेन्द्र भनिने लोकबहादुर विक। अनुसन्धानमा सक्रिय जिल्ला प्रहरी प्रमुख प्रहरी नायव उपरीक्षक नमराज भट्टराई भन्छन्, लोकेन्द्रले भावनाको हत्या योजनाबद्ध रूपमा गरेका रहेछन्, त्यो पनि कारागारबाट छुटेपछि। लोकबहादुर यसअघि नै कारागार चलान भइसकेका व्यक्ति हुन्। उनी बहुविवाहको मुद्दामा दोषी करार हुँदै ११ महिनाका लागि कारागार चलान भएका थिए। तर, उनले ६ महिना कैद भुक्तान गर्दै गत असोज ३ गते संविधान दिवसका अवसरमा राष्ट्रपतिबाट बाँकी कैद सजाय छुट पाएका थिए। भावना र लोकबहादुरका बीचमा कारागारमै समेत भेट भएको प्रहरी अनुसन्धानबाट खुलाएको छ। भावना लोकबहादुरलाई भेट्न २ पटक जिल्ला कारागार पुगेको पाइएको डीएसपी भट्टराईले जानकारी दिए। लोकबहादुरले सुरुमा भावनाले चक्कु ल्याएको र सोही चक्कुले भावनाको हत्या गरेको बयान दिएका थिए, तर अनुसन्धानका क्रममा लोकबहादुरले नै चक्कु किनेको पुष्टि भएको छ, उनी घटना घटाउने उद्देश्यले सिम्लीबाट नै चक्कु किनेर खलंगा आएका थिए, प्रहरी प्रमुख भट्टराईले भने। लोकबहादुरले चक्कु किनेको पसल तथा उनलाई मोटरसाइकलमा खलंगासम्म ल्याउने व्यक्तिको समेत पहिचान खुलिसकेको डीएसपी भट्टराईको भनाइ छ। चक्कु नै किनेर ल्याएको पुष्टि भएपछि उनले योजनाबद्ध रूपमै भावनाको हत्या गरेको पुष्टि भएको प्रहरीको दाबी छ। भावनाका श्रीमान् वैदेशिक रोजगारको सिलसिलामा विदेशमा छन्। लोकबहादुरले भावनाबाट पैसा लिएको समेत खुलेको छ। प्रारम्भिक बयानका क्रममा लोकबहादुरले भावनालाई ५ लाख रुपैयाँ सापटी दिएको र भावनाले विवाहका लागि दबाब दिएको भन्दै हत्या गरेको बयान दिएका थिए। तर, अनुसन्धानका क्रममा भावनाले नभई लोकबहादुरले भावनाबाट पैसा लिएको खुलेको डीएसपी भट्टराईले जानकारी दिए। भावनालाई पैसा दिएको भन्ने लोकबहादुरको बयान पनि गलत देखिएको छ, उल्टै भावनाबाट लोकबहादुरले ५० हजारको चेक लगेको भेटिएको छ, उनले भने, लोकबहादुरको बैंक स्टेटमेन्ट मगाएका छौं, त्यसबाट थप खुल्ला। घटनाको अनुसन्धान जारी रहेको तर अहिलेसम्मको अनुसन्धानबाट लोकबहादुरले योजना बनाएरै भावनाको हत्या गरेको देखिएको डीएसपी भट्टराईले बताए। लोकबहादुरले भावनाले विवाहका लागि दबाब दिएपछि हत्या गरेको बयान दिए पनि भावनाले आफूले दिएको पैसा माग्न थालेपछि लोकबहादुरले हत्या गरेको प्रहरीको भनाइ छ। घाँटी रेटेर हत्या गरिएको अवस्थामा गत असोज ३० गते बिहान भावनाको शव मुसिकोट खलंगाको सत्कार होटलमा भेटिएको थियो। त्यसको पर्सिपल्ट नै प्रहरीले लोकबहादुरलाई पक्राउ गरी सार्वजनिक गरेको थियो। उनीहरूका बीचमा गत स्थानीय तहको निर्वाचनको क्रममा चिनचान भएको र सोही चिनजान प्रेम सम्बन्धमा बदलिएको प्रहरीको भनाइ छ। लोकबहादुर माओवादी कार्यकर्ता हुन्। अनुसन्धानका क्रममा पछिल्लो २५ दिनमा उनीहरूबीच १ सय २४ पटक कुराकानी भएको प्रहरीले जनाएको छ। सम्बन्ध बढ्दै गएपछि उनीहरू बीचमा आर्थिक लेनदेनसमेत सुरु भएको र सोही कारण घटना भएको प्रहरीको भनाइ छ।"
प्रधानमन्त्री प्रचण्ड आज बुटवल आउँदै,"बुटवल : प्रधानमन्त्री पुष्पकमल दाहाल प्रचण्ड आज बुटवल आउँदै छन्। अस्पताल भवनको शिलान्यास तथा पार्टीका कार्यकर्ता भेटघाट कार्यक्रमलाई सम्बोधन गर्न प्रचण्ड बुटवल आउने भएका हुन्। आज बिहान ११ बजे बुटवलको आम्दा अस्पतालमा हुने भौतिक संरचनाको शिलान्यास, उद्घाटन तथा वार्षिकी कार्यक्रममा प्रधानमन्त्री सहभागी हुनेछन्। त्यसलगत्तै दिउँसो १ बजे नेकपा (माओवादी केन्द्र) लुम्बिनी प्रदेश कमिटीका नेताहरूसँग प्रचण्डले छलफल गर्ने पार्टीका बुटवल नगर अध्यक्ष महेन्द्र भुसालले जानकारी दिए। यसै गरी दिउँसो २ बजे पार्टीका विभिन्न जन वर्गीय सङ्गठनका अगुवा तथा केन्द्रीय सदस्यलाई प्रधानमन्त्री प्रचण्डले प्रशिक्षण दिने कार्यक्रम तय भएको पार्टीका जिल्ला संयोजक निर्मल जिसीले बताए। कार्यक्रम बुटवलको कालिकानगरस्थित एसियन होटेलमा आयोजना गरिएको छ। यी विभिन्न कार्यक्रममा सहभागीताका लागि माओवादी रुपन्देहीले लुम्बिनी प्रदेशका अगुवा नेता तथा कार्यकर्तालाई बुटवलमा उपस्थित हुन आग्रह गरेको छ।"
परराष्ट्रमन्त्री साउद र सिनेटर होलेनबीच भेटघाट,"भेटघाटमा दुई पक्षीय सम्बन्धको बारेमा छलफल भएको थियो । साथै नेपाल र अमेरिकाबीचको संसदको अनुभव आदानप्रदानका विषयमा समेत छलफल भएको थियो। वासिङ्टन डिसी : परराष्ट्रमन्त्री एनपी साउद र अमेरिकी सिनेटको वैदेशिक मामिला तथा एप्रोप्रिएसन कमिटीका सदस्य सिनेटर क्रिस भ्यान होलेनबीच बुधबार यहाँ भेटघाट भएको छ। भेटघाटमा दुई पक्षीय सम्बन्धको बारेमा छलफल भएको थियो । साथै नेपाल र अमेरिकाबीचको संसदको अनुभव आदानप्रदानका विषयमा समेत छलफल भएको थियो। सिनेटर होलेनले गत सेप्टेम्बर महिनामा नेपालको भ्रमण गरेका थिए। अमेरिकामा रहेका नेपालीलाई टेम्पोरेरी प्रोक्टेक्डेड स्टाटयस (टीपीएस) मार्फत स्थायी बसोबासका लागिसमेत बिल तयार पारेका, मेरिल्यान्डबाट अमेरिकाको सिनेटमा प्रतिनिधित्व गर्ने सिनेटर होलेन डेमोक्रयाट पार्टीका प्रभावशाली सिनेटर हुन्। सिनेटर होलेनसँगको भेटमा अमेरिकाका लागि नेपालका राजदूत श्रीधर खत्री, उपनियोग प्रमुख कुमार खरेललगायत उपस्थित थिए। मन्त्री साउद हाल अमेरिकाको औपचारिक भ्रमणमा छन्। रासस"
ओलीपछि अध्यक्ष को भन्ने अहिल्यैदेखि चर्चा चलाउनु आवश्यक छैन,"नागरिकता कानुनका विषयमा धेरैतिरबाट प्रश्न उठेका छन्। नागरिकतालाई जाति, समुदाय वा भौगोलिकताका हिसाबले हेर्ने होइन। राष्ट्रिय रूपले हेर्नुपर्छ। मैले त्यति बेला सरकारलाई जुन विषयहरू औंल्याएको थिएँ, ती विषयलाई देशको इतिहाससँग पनि जोडेर हेरियोस्। नेपालको नागरिकता कानुन नेपालको राष्ट्रियता, राष्ट्रिय स्वाधीनता र राष्ट्रिय पहिचानसँग सम्बन्धित छ। बजारमा, खासगरी एमाले वृत्तमा हलचलसहित परिचर्चामा रहेको पछिल्लो विषय हो पूर्वराष्ट्रपति विद्यादेवी भण्डारी पार्टी राजनीतिमा फर्किने। एमालेमा भण्डारी प्यानलै बनेको र प्रदेशस्तरीय निर्वाचनमा प्रतिस्पर्धाको अस्तित्वमा आएको समेत भनियो। पूर्वराष्ट्रपति भण्डारी यसबारे भन्छिन्, मैले गर्नुपर्ने काम गरिसकेँ, अब फेरि किन सक्रिय राजनीतिमा जानुपर्यो ? तैपनि पार्टीभित्र छलफल भयो, सबैले एकताका साथ धारणा बनाए भने त्यतिखेर सोच्न उनी तयार छिन्। राष्ट्रपति बनाइनुअघि नै पार्टी नेतृत्वमा आफ्नो नाम चर्चा गरिएको पाएको उनले खुलाइन्। र, भनिन्, नेताहरूले मलाई राष्ट्रपतिमा पठाउनुभयो भने सबैका लागि खुला भयो नि ! राष्ट्रपति पद बुख्याँचाका रूपमा आफूले नपाएको बताउने भण्डारीले नागरिकता विधेयक र अपराधीलाई छाड्ने अध्यादेश रोकेर सरकारको स्वेच्छाचारितालाई चुनौती दिएकी थिइन्। प्रस्तुत छ, पूर्वराष्ट्रपति भण्डारीसँग शीतल निवासको ७ वर्षे बसाइ, अबको गन्तव्य, राष्ट्रिय राजनीति, देशको समग्र अवस्थालगायत विषयमा अन्नपूर्ण पोस्ट्का प्रधान सम्पादक अखण्ड भण्डारी र अन्नपूर्ण एक्स्प्रेसका सम्पादक कमलदेव भट्टराईले गरेको कुराकानीको सम्पादित अंश पहिला राजामहाराजा रहने ठाउँ राष्ट्र प्रमुखको सर्वोच्च पदमा नागरिकको छोरी पुग्नुभयो, कस्तो अनुभूति गर्नुभयो ? देशको सर्वोच्च पदमा पुगेर काम गर्न पाउँदा कसलाई खुसी लाग्दैन होला ? मलाई पनि खुसी लाग्यो, लागेको छ। राजघरानाबाट वंशाणुगत ढंगले राज्यको सर्वोच्च पदका पदाधिकारी छान्ने प्रणाली बदलेर जनताले आफ्नो मताधिकारबाट चुन्न पाएका छन्। यो लोकतन्त्रको सुखद अभ्यास हो। भविष्यमा पनि धेरै जनताका छोरीले त्यो पदमा पुगेर राष्ट्रको सेवा गर्न पाऊन् भन्ने मेरो शुभेच्छा छ। अर्कातिर, राजामहाराजा बस्ने ठाउँमा म पुगे भनेरचाहिँ तुलना गर्नुहुँदैन। त्यो प्रणालीको भिन्नता हो। उनीहरूको ठाउँ होइन। पुराना र उन्नत लोकतान्त्रिक मुलुकमा समेत महिला राष्ट्र प्रमुख बन्न सकेका छैनन्। हामीकहाँ तपाईं राष्ट्रपति हुनुभयो। आउँदा आउँदै हाम्रो लोकतन्त्र परिस्कृत भइसक्यो भन्न मिल्छ ? हाम्रो देशमा लोकतन्त्र सदा परिस्कृतै छ। सदैव उदाहरणीय लोकतन्त्रका पक्षमा रहेको यहाँको जनमत हो। जहाँसम्म अवसरको कुरा छ, महिला मात्र भएर त्यस ठाउँमा म पुगेको भन्ने मलाई लाग्दैन। देश गणतान्त्रिक प्रणालीमा गएपछि महिला, पुरुषभन्दा पनि राष्ट्र प्रमुखको पदमा एउटा सक्षम व्यक्ति पुग्नुपर्ने हुन्छ। अहिलेको राष्ट्रिय परिप्रेक्षमा हेर्दा, म महिला भएका नाताले, त्यहाँ पुग्नु सकारात्मक भने रह्यो। तर, नेपालको कम्युनिस्ट आन्दोलनका हिसाबले हेर्दा म जननेता मदन भण्डारीको परिवारको सदस्य मात्र होइन, श्रीमती हुँ। उहाँको जसरी २०५० जेठ ३ गते दुःखद अन्त्य भयो, त्यसपछि उहाँको राजनीतिक बाटो पछ्याउँदै म निरन्तर लागिरहेँ। पार्टीले मलाई अगाडि बढाउन सहयोग गर्यो, म पनि त्यसमा डटेर लागिरहेँ। त्यतिकै वा महिला भएकै आधारमा त्यहाँ पुगेको होइन। मदन भण्डारीद्वारा प्रतिपादित जनताको बहुदलीय जनवादको स्कुलिङको भूमिका पनि यो उपल्लो पदमा पुग्नुमा पक्कै रह्यो होला ? नेपालको कम्युनिस्ट आन्दोलनको मौलिक सिद्धान्त हो जनताको बहुदलीय जनवाद। यसलाई नवीन विचारका रूपमा हेरिएको छ। पार्टीको ८औं महाधिवेशनले यसलाई मार्गदर्शक सिद्धान्त स्विकारेको छ। अतः जननेता मदन भण्डारी नेपाली माटोमा जन्मिनुभएको नवीन विचारक, सिद्धान्तकार र देश, काल, परिस्थिति सुहाउँदो दर्शनका परिकल्पनाकार हुनुहुन्थ्यो। यो जबजको स्कुलिङलाई पृथक् रूपमा हेरिएको छ। त्यो परिवारको सदस्यका रूपमा, म खोजिएको पात्र होइन, अगाडि देखा परेको पात्र हुँ। महिला, मदन भण्डारीको परिवारको सदस्य र जबजको स्कुलिङको उत्पादन पनि भएँ म। राष्ट्रपतिमा तपाईं नै चयन गरिनुका अन्य केही कारण ? त्यति बेलाका सन्दर्भमा पार्टीको आन्तरिक व्यवस्थापनको सरोकार पनि थियो होला। भर्खरै पार्टीको ९औं महाधिवेशन भएको थियो। त्यससँगै अध्यक्षको हुने भन्ने पनि थियो होला। पुरुष नेतृत्वबीच अलिकति प्रतिस्पर्धा त हुन्छ नै, मलाई पनि भावी नेतृत्वका रूपमा समाजबाट हेरिएछ। म आफू दौडमा नभए पनि त्यसबारे स्वतः चर्चा भएछ। नेताहरूले मलाई राष्ट्रपतिमा पठाउनुभयो भने सबैका लागि खुला भयो नि ! यद्यपि त्यो निर्णय ठीक थियो भन्ने लाग्छ मलाई। नेताहरू जजसले यो सोच्नुभयो, सहयोग र समर्थन गर्नुभयो, उहाँहरूप्रति सधैं आभारी छु। यसको अर्थ, फेरि दोहोर्याएर भन्छु, महिला भएकैले मैले त्यो पद पाएको होइन। ठूला दलका शीर्ष नेताहरू राष्ट्रपति बन्नभन्दा पनि बनाउन चाहन्छन्। शीतल निवासमा थन्क्याउन पठाउने हो भन्ने खाले आम जनमानसमा भाष्य बनाइएको छ। खासमा त्यो पद के र कस्तो रहेछ ? यो गरिमामय पद हो। थन्क्याउने अर्थमा मैले बुझिनँ। तर, जति राम्रो गर्छु भने पनि राष्ट्रपति एक्लैले केही गर्न सक्दैन। राष्ट्रपति राम्रो भएको र टिम मिलेको खण्डमा देशलाई राम्ररी अगाडि बढाउन सकिन्छ। राष्ट्रपतिको दुइटा कार्यकाल पूरा गर्दा राष्ट्रको अभिभावक र संविधानको संरक्षकका हैसियतमा के गर्न सकेँ, के सकिनँ भन्ने लाग्छ ? मैले सक्नेसम्म गरेँ। यो सकेँ, यो सकिनँ भन्नुभन्दा पनि मैले अनुभूत गरेको सैद्धान्तिक दृष्टिकोण के हो भने, सरकार र राष्ट्रपतिबीच समझदारी हुनुपर्छ र राष्ट्रपतिमा पनि राम्रो गर्ने सोच हुनैपर्छ। अनि धेरै अगाडि जान सकिन्छ। जस्तोः अन्तर्राष्ट्रिय सम्बन्ध मजबुत बनाउने सबाल, जनताका आवाज मुखरित गर्ने कुरामा उपलब्धि हासिल गर्न सकिन्छ। राष्ट्रको भाषा, संस्कृति र सभ्यतामा योगदान पुर्याउन सकिन्छ। देशलाई राष्ट्रिय रूपमा एउटै भाव धारामा बाँधेर लैजाने कुरामा सहयोग पुग्यो भने देशको राष्ट्रपतिले गतिलो नायकको भूमिका खेल्न सक्छ। नयाँ संविधान बन्नासाथ तपाईं राष्ट्रपति हुनुभयो। राष्ट्रपति र प्रधानमन्त्रीबीचको सम्बन्ध मजबुत बनाउन र अधिकार बाँडफाँट प्रस्ट पार्न संविधानमै केही प्रस्ट्याउनुपर्ने खड्किएको पाउनुभयो ? उदाहरणका लागि : नागरिकता विधेयक र जेलबाट अपराधीलाई छुटाउनेसम्बन्धी अध्यादेश तपाईंले रोक्दा असमझदारी भएको सर्वसाधारणले अनुभूत गरेका थिए नि ? संविधानको सकारात्मक कार्यान्वयन गर्दाखेरि कुनै कमी हुने अवस्था छैन। कमी हुने स्थितिमा मौनता साध्न पनि सकिन्छ। खासमा संविधान बाधक छैन। संविधानको धारा ८१ मा प्रधानमन्त्रीले देहायका विषयहरूमा राष्ट्रपतिलाई जानकारी गराउनेछ भनिएको छ, (क) मन्त्रिपरिषद्का निर्णय (ख) संघीय संसद्मा पेस गरिने विधेयक (ग) खण्ड (क) र (ख) मा उल्लिखित विषयमा राष्ट्रपतिले जानकारी मागेको अन्य आवश्यक विवरण, र (घ) नेपालको समसामयिक परिस्थिति र वैदेशिक सम्बन्धका विषय। संविधानले यति प्रस्ट भनिसकेपछि राष्ट्रपतिका केही जिज्ञासा पनि त हुन सक्छन्। त्यसकारण हामी यस्तो गर्दैछौं भनेर पहिल्यैभन्दा हुँदैन ? राष्ट्रपतिले तपाईंले यो गर्नुहोस् भनेर प्रधानमन्त्रीको हात समाउने होइन नि ! मात्र सक्ने भनेको सुझाव दिन हो। त्यसमा तालमेल भइरह्यो भने त्यहाँ कुनै ग्याप हुँदैन। मैले एकपटक संविधानको धारा ८१ बारे ध्यानाकर्षण गरेर लेखेरै पनि पठाएको हुँ। नागरिकता विधेयकका सन्दर्भमा प्रधानमन्त्रीले संविधानबमोजिम पहिल्यै जानकारी गराउनुभएन भनेर मात्र तपाईंले प्रमाणीकरण नगर्नुभएको पक्कै होइन होला ? मलाई दुनियाँलाई यो प्रश्न गर्न मन लाग्छ के गर्नुपथ्र्यो राष्ट्रपतिले ? यो बुझ्नुपर्छ कि, संविधान देशका लागि हो। संविधानका लागि देश सती जान सक्दैन। काम गर्दै जाँदा अप्ठ्यारो पर्यो भने पहिला बाधा अड्काउ फुकाउजस्ता व्यवस्था थिए। यो त नयाँ संविधान हो। मैले भनिरहनु पर्दैन, देशको व्यवस्थापनका लागि संविधान निर्माण गरिएको हो। संविधानका कारण देशलाई कमजोर बनाउन मिल्छ त ? नागरिकता कानुनका विषयमा धेरैतिरबाट प्रश्न उठेका छन्। नागरिकतालाई जाति, समुदाय वा भौगोलिकताका हिसाबले हेर्ने होइन। राष्ट्रिय रूपले हेर्नुपर्छ। मैले त्यति बेला सरकारलाई जुन विषयहरू औंल्याएको थिएँ, ती विषयलाई देशको इतिहाससँग पनि जोडेर हेरियोस्। नेपालको नागरिकता कानुन नेपालको राष्ट्रियता, राष्ट्रिय स्वाधीनता र राष्ट्रिय पहिचानसँग सम्बन्धित छ। नेपाल भौगोलिक रूपमा त्यत्रो विशाल छैन, जहाँ मान्छे बरो गरेर (खेताला खोजेर) काम लगाउनुपर्ने अवस्था छैन। त्यसमाथि हाम्रा चारैतिर सिमाना खुला छन्। विभिन्न ढंगले आप्रवासीको आगमन भइरहेको छ। हाम्रो शरणार्थी थेग्ने देश पनि होइन। नेपालमा लुकीछिपी बस्ने धेरै छन्। त्यसैले यस विषयलाई समग्रतामा हेरिनुपर्छ। र, नागरिकता कानुन बेलाबेला बदलिरहने होइन, दिगोसमेत बनाउनुपर्छ। संविधानले राष्ट्रपतिलाई संविधानको संरक्षक पनि भनेको छ। तर, सरकारले जे लैजान्छ, चुपचाप सदर गरिदिनुपर्छ भन्ने उसको व्यवहार हुने गर्छ भन्न खोज्नुभएको हो ? संविधानको संरक्षक, पालक र राष्ट्रिय एकताको सम्बद्र्धन गर्ने अभिभारा संविधानले राष्ट्रपतिलाई दिएको छ। राष्ट्रिय एकताको सम्बद्र्धन गर्नु भनेको सानो कुरा हो ? त्यो फूलको थुँगा मात्रै लाइदिएको हो त ? जहाँसम्म सरकारले जे लैजान्छ, चुपचाप सदर गरिदिनुपर्छ भन्ने विषय छ, मैले त्यस्तो अनुभूति गरिनँ। सुझाव पनि दिएँ। बीचमा कुनैकुनै संशोधन पनि गरिएका छन्। मलाई राष्ट्रपतिचाहिँ बुख्याँचा हो भन्ने लागेन। शीतल निवासको लामो बसाइँपछि बाहिर निस्कँदा राष्ट्रको अनुहार र समग्रतामा के फरक देखिँदो रहेछ ? मैले त्यहाँ बसेर जे देखेँ, यहाँ बसेर पनि त्यही देखिरहेको छु। मेरो दृष्टिकोण राष्ट्रपति भए पनि म जनताको छोरी हुँ। मैले जनता भएर हेरेको हुँ। नेपाली नागरिकका दुःख, व्यथा मैले केही देख्न बाँकी छन् भन्ने मलाई लाग्दैन। र, नेपाली जनताका सुखका आकांक्षा पनि बुझेको छु। त्यहाँ बस्दा पनि, अहिले पनि मेरो चस्मा त्यही हो। बदलिएको छैन। बदलिने छैन। त्यहाँ बस्दा बढी मात्रामा जनतालाई परेको मर्का के देख्नुभयो ? त्यहाँ बस्दा मैले खासगरी राष्ट्रिय अर्थतन्त्रको सबाललाई जोडदार रूपमा उठाएको हुँ। सबै नेतालाई, सरकारमा बस्नेलाई र भेटेजति सबैलाई कुरा राखेकै हुँ। राष्ट्रिय अर्थतन्त्र बलियो हुनुपर्यो, राष्ट्रिय पुँजीको प्रबद्र्धन हुनुपर्यो, देशमा उत्पादकत्वको कमी भयो, परनिर्भर भइयो, युवा शक्ति विदेश पलायन भए, साना लालाबाला, वृद्ध बुवाआमा र भर्खर बिहे गरेका युवा श्रीमती छाडेर बिदेसिनुपर्ने बाध्यता रहिरनु हुँदैन भनेर मैले मज्जाले भनेको हुँ। ७ वर्ष मैले त्यही कुरा भनिरहेँ। नेताहरूले त्यो सम्झनुहुन्छ त ? मैले भनिनँ भनेर उहाँहरूले भन्न सक्नुहुन्छ ? शिक्षा प्रणाली कमजोर भएर हाम्रो देश कमजोर भयो भनेर मैले भनेको हो। कृषि वन कलेज कहिलेदेखि थियो ? खोइ हाम्रो उत्पादन वृद्धि ? मैले सानामा पढेको हाम्रो देशको पहिचान कृषि प्रधान, जलस्रोतको धनी, हरियो वन नेपालको धन थियो। पशुपतिनाथको देश, गौतम बुद्धको देश, सगरमाथाको देश भनेर हामीले पढेको हो। पहिला हामी सबै कुरामा परिपूर्ण थियौं, अहिले आयात वृद्धि भयो। निर्यात प्रबद्र्धन हुन सकेन। व्यापार घाटा चुलियो। यो राम्रो संकेत होइन भनेर मैले बारम्बार भनेको हुँ। उहाँहरूले सम्झिएकै हुनुपर्ने हो। राष्ट्रका समस्यामा पटकपटक ध्यानाकर्षण गराउँदा प्रतिक्रिया कस्तो पाउनुभयो ? भन्न त सबैले राम्रो हो भन्नुहुन्थ्यो। तर, राष्ट्रिय एजेन्डामा हामीले कतिपटक छलफल गर्यौं ? मलाई कहिलेकाहीँ त नेताहरूलाई अलि बढी नै दबाब दिएँ कि झैं लाग्थ्यो। तर, होइन रहेछ। मैले भनेका हरेक कुरा त्यस्तै भइरहेका छन्। १२ पढेपछि कुनै विद्यार्थी देशमा बस्न चाहँदैनन्। कृषि प्रधान देशमा खर्बौंको कृषि उत्पादन आयात गर्नुपर्छ। किन ? के कुनै कुरा छिपेको छ र ? म मदन भण्डारीको श्रीमती हो। तत्कालीन नेकपा मालेको सदस्य हुँ। एमालेको पार्टी सदस्य हुँ। त्यही थाहा पाईपाई राष्ट्रपति निर्वाचित गरेको हो नि ! किन यस्तोउस्तो भनेर अनेक लाञ्छना लगाइयो ? कसले कसरी काम गरिरहेको छ, यो विवेक पनि मान्छेले प्रयोग गर्न सक्दैन ? तपाईंको चित्त दुखाइ खासमा केमा हो ? मैले त अझ मूल्यांकनको कुरासमेत उठाएँ। किन कसैलाई हामीले आरोपप्रत्यारोप गर्ने ? ल, हिजोको व्यवस्थाबाट कै मूल्यांकन गरौँ। उदाहरणका लागि ५० वर्षकै कुरा गरौँ। त्यसयता कति वैदेशिक अनुदान आयो ? कति ऋण आयो ? त्यो हामीले कहाँ लगानी गर्यौं ? त्यो फल्यो कि फलेन ? मेरो अनुत्तरित प्रश्न त्यो हो। थियो। र, आज पनि अनुत्तरितै छ। अझ त्यसभन्दा अगाडि जाने हो भने कोही पनि पानीमाथिको ओभानो हुनुपर्ने स्थिति छैन। देशको अर्थतन्त्र बिगार्न मेरो पनि कुनै हात छ भने म पनि दोषी करार हुनुपर्छ। ल, सय वर्षको गरौं न। इतिहासका पाना पल्टाएर पनि हामी मूल्यांकन गर्न सक्छौं। यस्ता कुरा गर्दा मलाई अनेक आरोप लगाए। के मैले सुकिला लुगा लगाएर हिँड्न नहुने ? दुनियाँले गाडी चढ्दा मैले सरकारले दिएको कार चढ्न नहुने ? जनताका छोराछोरीचाहिँ झुत्रे नै भएर पैदलै हिँड्नुपर्ने ? यो कस्तो मान्यता हो ? मैले कसैलाई यो हुँदैन, ऊ हुँदैन भनिनँ। बरु विपक्षी विचारधारालाई साथ लिएर जाने वातावरण बनाउने प्रयास गरेँ। तर, मलाई राष्ट्रपति होइन, एमालेको स्वार्थी कार्यकर्ताका रूपमा परिभाषित गर्न खोजियो। त्यो मलाई ठीक लागेको छैन। उमेरले भर्खर ६२ वर्ष पुग्दै हुनुहुन्छ, पूर्वराष्ट्रपति विद्यादेवी भण्डारीलाई अब जनताले कुन भूमिकामा देख्न पाउलान् ? यस्तो लाग्छ, मैले गर्नुपर्ने काम सकिसकेँ। पहिला जनसंख्या तथा वातावरणमन्त्रीको जिम्मेवारी दिइयो, ७ महिने छोटो कार्यकालमा सकेको गरेँ। पछि फेरि रक्षामन्त्री बनाइयो। किन बनाइयो रक्षामन्त्री ? छोरी मान्छे, के सक्छे भनेर बनाइएको होला। तर, मैले त्यहाँ रहँदा जे गरेँ, विवेकको प्रयोग गरेर गरेँ। त्यसपछि राष्ट्रपति बनाइएँ। राष्ट्रहितमा मेरो विवेकले भ्याएसम्म गरेँ। पार्टीका हिसाबमा हेर्दा म २०५० सालमा निर्वाचनमा गएको हुँ। त्यसअघि पार्टी क्याडर थिएँ। जनप्रतिनिधि भएपछि राष्ट्रियताबारे सकेको गरेँ। महिलाप्रतिका खराब चिन्तनविरुद्ध आवाज उठाएँ। हामी सबैको निरन्तरको प्रयासले संविधानमा हरेक क्षेत्रमा महिलालाई ३३ प्रतिशत छुट्ट्याउने प्रावधान राख्न सफल भइयो। देशमा अहिले महिलाप्रतिको उँभार आएको छ, खुसी लाग्छ। मैले महिला साथीहरूलाई भनेकै हो यो देश सतीले सरापेको भन्छन्। एउटा राजाका पछाडि ३५ जनासम्म सती पठाएको देश हो यो। आम बुझाइमा सती भनेको महिला हो। हामी पनि महिला हौं। अब हामी सबै लागेर यो देशलाई मुक्त गर्नुपर्यो। अहिले देशभरि महिला लाग्नुभएको छ, जाग्नुभएको छ। तपाईं सक्रिय राजनीतिमा आउने बजार चर्चा व्यापक छ, यथार्थ के हो ? मैले गर्नुपर्ने काम गरिसकेँ भने, अब फेरि किन सक्रिय राजनीतिमा जानुपर्यो ? तर, राष्ट्रपति हुने बेला मप्रति जुन अनुमान र परिचर्चा थियो, अहिले त्यस्तै म पनि सुन्छु। आफैं कुराहरू बाहिर आइरहेका छन्। भेट हुँदा कतिपय साथीले सुनाउनुहुन्छ, चिन्ता देखाउनुहुन्छ। उहाँहरू कुरा त गर्नुहुन्छ, सुनिराखेको छु मैले। प्रस्टै भनिदिनु न, खास कुरो के हो ?संक्षिप्तमा भन्नुपर्दा, मैले त्यस्तो केही धारणा बनाएको छैन। बजारमा चर्चा छ भन्नेचाहिँ मेरो पनि जानकारीमा छैन भन्ने कुरा होइन। एमालेको प्रदेशस्तरीय निर्वाचनमा तपाईंका प्यानलै बने भनिए। धेरै ठाउँमा जिते पनि रे त्यो होइन र ? पक्षभन्दा पनि सबै मेरै पक्ष हुन्। दुई पक्ष भन्ने नै छैन। मैले बाहिर बसेर भन्नु पर्दा एमालेभित्र केपी शर्मा ओलीपछि अध्यक्ष को हुने भन्ने आन्तरिक सरोकार होला। तर, अहिल्यैदेखि चर्चा चलाउनुपर्छ भन्ने मलाई लाग्दैन। महाधिवेशन आउन अझै लामो समय बाँकी छ। उहाँपछि अध्यक्ष बन्न आआफ्ना पक्षमा शक्ति सञ्चय गर्न लागेको हो भने त्यो बेठीक हो। त्यस्ता पंक्तिलाई मेरो सुझाव छ पार्टी बलियो बनाउन लाग्नुहोस्। कसैको पक्ष वा विपक्षमा शक्ति सञ्चय गर्न नलाग्नुहोस्। बरु राष्ट्रिय शक्ति निर्माण गर्न लागौं। राष्ट्रिय र पार्टीको आन्तरिक आवश्यकताले केपी ओली दोहोर्याउन सक्नुहुन्छ, तेहोर्याउन सक्नुहुन्छ। चीनका राष्ट्रपति सी चिनफिङ तेस्रो कार्यकालमा हुनुहुन्छ। बंगलादेशका प्रधानमन्त्री शेख हसिना वाजेद तेस्रो कार्यकाल चलाइरहनुभएको छ। भारतीय प्रधानमन्त्री नरेन्द्र मोदीले दोहोर्याइसक्नुभयो, तेहोर्याउने भन्नेमा हुनुहुन्छ। नेपालमा चाहिँ हुँदैन भन्ने कुरा हुँदैन। विचारदृष्टिकोण हो, उमेरले पनि केही फरक पार्दैन। त्यसैले एमाले नेतृत्वका विषयमा अनेक परिचर्चा र टिकाटिप्पणी गर्नु, पक्षविपक्ष बन्नु गलत हो। एकथरीले अध्यक्ष ओलीको छाता ओढ्ने, अर्काथरीले अर्कै छाता ओढ्न खोज्ने आफैंमा गलत हो। त्यो बेलै भएको छैन। भविष्यमा नेतृत्व के गर्ने भन्ने सबाल छलफलका लागि अध्यक्षले आह्वान गर्नुभयो भने पो छलफल गर्ने कुरा भयो। परिस्थितिले, समयको आवश्यकताले र एमालेभित्रका नेताहरूको जोडबलले फेरि राजनीतिमा जानुपर्ने भयो भने के गर्नुहुन्छ ? पार्टीभित्र छलफल भयो, सबैले एकताका साथ धारणा बनाए भने त्यतिखेर सोच्ने कुरा बेग्लै हो। तर, अहिले मैले नसोचेको कुरामा बाहिर छलफल भइरहेको छ। म फेरि प्रस्टसाथ भन्न चाहन्छु कि, यो अहिल्यै त्यसरी छलफल गर्ने विषय होइन। अहिले त राष्ट्रिय समस्या र मुद्दामा घोत्लिएर अगाडि बढ्ने बेला हो। प्रसंग बदलौं। देशको समग्र राजनीतिलाई कसरी हेर्नुभएको छ ? लोकतन्त्रको अभ्यास भइरहेको छ। केहीकेहीमा गलत अभ्यास पनि भइरहेको हो भन्ने देखिन्छ। जस्तोः निर्वाचनअघि नै धेरै पार्टी मिल्ने र एउटा पार्टीविरुद्ध गोलबन्द हुने। यो प्रवृत्ति राम्रो होइन। लोकतन्त्रमा पार्टी बन्ने आधारभूत तहदेखि हो। पहिला पार्टी निर्माण गर्ने, आफ्नो पार्टीका पक्षमा कस्तो जनमत हुन्छ, त्यसका आधारमा सहकार्य गर्ने वा कसरी अघि बढ्ने भन्ने तय गरिनुपर्ने हो। आफूलाई देशको सबैभन्दा ठूलो पार्टी भन्ने, शक्तिशाली हुँ भन्ने, एक ठाउँ हाछ्युँ गर्दा सबैतिर उडाइदिन्छु भन्नेहरूले किन गठबन्धन गर्नु ? स्वच्छ राजनीति भएन। सत्ताखेलको राजनीति मात्र भयो। देशका लागि राजनीति भएन। राष्ट्रिय राजनीति भएन। राजकीय सत्ता कब्जा गर्ने मात्र राजनीति भयो। सबै दललाई सुधार्न मेरो सुझाव छ। पछिल्लो समय निर्माण भएका दलहरूले जनमत जित्दै जानुको मुख्य कारण त्यही हो ? मुख्य हाँगो कमजोर भयो भने ऐँजेरु पलाउँछ। धान पनि राम्ररी गोडमेल गरेन भने सावा बन्छ। त्यो फल्दैन, तर हेर्दा धानजस्तै हुन्छ। धान र सावा छुट्ट्याउन सक्नुपर्यो। मलाई कसैलाई केही भन्नु छैन। सानो र ठूलो पार्टी भन्ने हुँदैन, राम्रो विचार बोकेरचाहिँ हिँड्नुपर्यो। एक जनाको पनि महत्व हुन्छ। धेरै जना भएर पनि राम्रो काम गर्न सकेन भने के गर्नु ? ऐँजेरु बढिसक्यो, मूल हाँगा सुध्रिएनन् भने ऐँजेरुले रूखैलाई टप्ने त होइन ? ऐँजेरुले फल दिँदैन। त्यसो हुँदा बालीनाली वा बोटबिरुवा लगाउने किसानहरूले सोच्नुपर्यो। देशमा भ्रष्टाचार व्याप्त छ, ढिलासुस्ती र घूसखोरी छ। यस समस्याको समाधान के देख्नुभएको छ ? हाम्रो समाजलाई हेर्दा व्यक्तिगत आम्दानी अति कम छ। जहाँ प्रतिव्यक्ति आय कम हुन्छ, त्यहाँ स्वाधीनता पनि कम हुन्छ। अहिले महँगी जसरी बढेको छ, त्यसका अनुपातमा सरकारी कर्मचारीको तलब एकदम कम छ। शिक्षा र स्वास्थ्य यतिबिघ्न महँगिएको छ, धान्न गाह्रो छ। ज्येष्ठ नागरिकको हेरचाह खर्चिलो छ। अचेलका अभिभावकले शिक्षा र स्वास्थ्यमा सम्झौता गर्न चाहँदैनन्। अर्कातिर राजस्व असुली उस्तै अवैज्ञानिक छ। बालबालिका साना भएका दम्पतीलाई करमा छुट दिइनुपर्छ। अनि पो हेरविचार गर्ने राखेर आफ्नो काम गर्न सकिन्छ। बरु दायरा बढाउनुपर्छ। कसैले राम्रो आम्दानी गर्यो भने सरकारले गिद्दे दृष्टि लाइहाल्ने गर्नुहुँदैन। एउटैलाई निचोर्ने होइन, फराकिलो दायरा बनाउनुपर्छ। हरित अर्थतन्त्रका स्रोतको प्रबद्र्धन गरिनुपर्छ। अर्थतन्त्रको सबलीकरण र आर्थिक अनुशासन सुशासनका मुख्य आधार हुन्। त्यता लाग्नुपर्छ। अरू विकृति केकेमा देख्नुभएको छ ? पहिला साझा बस पेट्रोलियम थियो। अहिले बिजुलीबाट चल्ने ल्याएका छन्। तर, चलाउनै सकेका छैनन्। समस्या अनेक छन् रुट, पार्किङ, चार्जिङ आदि। मैले मन्त्रीहरूलाई बीचमा भनेको पनि थिएँ, पहिला हाम्रो ट्रली बस थियो। ६० वर्षपहिला त्यो बिजुलीबाट चल्ने गाडी किन ल्याइएको रहेछ भनेर अहिले पनि घैंटामा घाम नलाग्ने हो भने कहिले लाग्छ ? त्यो ट्रली बसका ठाउँमा साझालाई किन नपुर्याउने ? धेरै खेतबारी बाँझा छन्। हामीलाई यति लाख डलरको धान दिनुपर्यो भनेर निवेदन हाल्नु परेको छ। किसानका समस्यामा खोइ कसैको ध्यान किन नगएको ? सुन नभए मान्छे बाँच्छ, खाना नभए बाँच्छ? कसैले सुनै त खाँदैन होला नि ! लगाउन त हामी पनि अलिअलि गहना लाउँछौं। घरीघरी त फालिदिनुजस्तो लाग्छ ! क्विन्टलकाक्विन्टल सुन तस्करी भयो भनेपछि मलाई त दुःख लागेर आयो। अन्त्यमा, केही भन्न आवश्यक ठान्नुहुन्छ ? गलत प्रवृत्तिलाई प्रोत्साहन गर्ने र मुठीभर व्यक्तिलाई पोस्नेमा देश जानु भएन। जनताको सुखशान्ति केमा छ, त्यो हेर्नुपर्यो। नेताहरू र सरकारको ध्यान त्यता जाओस्। दीपावली, छठलगायत पर्वको सबैमा शुभकामना।"
काभ्रेमा अवैध रूपमा ल्याइएको चिनी बरामद,काभ्रे : काभ्रेमा अवैध रूपमा ल्याइएको चिनी बरामद गरिएको छ। बिपि राजमार्ग हुँदै काठमाडौं आउँदै गरेका यात्रु बोक्ने सवारी साधनमा लुकाएर ल्याएको चिनी काभ्रे प्रहरीले बरामद गरेको हो। चामलको बोरामा प्याक गरेको ल्याएको ३३ बोरा चिनी बरामद गरिएको डीएसपी राजकुमार श्रेष्ठले जानकारी दिए। बिहीबार जिल्ला प्रहरी कार्यालयबाट खटिएको टोलीले विभिन्न सवारीबाट १० क्विन्टल चिनी बरामद गरेको छ। चिनी ल्याउने व्यक्तिको पहिचान नभएको र बरामद गरिएको चिनी राजस्व विभाग पठाउने प्रहरीले जनाएको छ।
सामूहिक बलात्कारमा कराँतेका दुई प्रशिक्षक दोषी ठहर,"विराटनगर : विराटनगर घर भएका कराँतेका दुई जना प्रशिक्षक सामूहिक बलात्कारमा दोषी ठहर भएका छन्। जिल्ला अदालत मोरङका न्यायाधीश अम्बिकाप्रसाद दाहालको इजलासले कराँतेका प्रशिक्षकहरु विराटनगर महानगरपालिका४ का सुरज भनिने अमर सुवेदी र विराटनगर३ का विनोद राउतलाई बुधबार दोषी ठहर गरेको हो। जबरजस्ती करणी मुद्दा चलाइएका दुवै जनालाई यसअघि अदालतले पुर्पक्षका लागि थुनामा राख्न आदेश दिएपछि कारागार चलान गरिएको थियो। अदालतका सूचना अधिकारी ओमराज सुवेदीले करणी मुद्दामा उनीहरु दोषी ठहर भएपनि सजाय निर्धारण भने हुन बाँकी रहेको जानकारी दिए। उनका अनुसार सजाय निर्धारणको समय आगामी कात्तिक २२ गतेलाई तोकिएको छ। फौजदारी कार्यविधि संहिता २०७४ बमोजिम ३ वर्ष भन्दामाथि कैद सजाय हुने मुद्दामा कसूर कायम र सजाय निर्धारण छुट्टाछुट्टै गर्नुपर्ने कानुनी व्यवस्था छ। मुद्दामा प्रतिवादी बनाइएकाहरु कसूरदार ठहर भइसकेका छन्, अदालतका सूचना अधिकारी सुवेदीले भने, उनीहरुलाई हुने कैद सजायको टुंगो आगामी २२ गते लाग्ने छ। सुवेदी र राउत राष्ट्रिय खेलकुद परिषद् (राखेप)का स्थायी प्रशिक्षक थिए। विराटनगरकै एउटा होटलमा लगेर २०७९ जेठ अन्तिम साता आफूमाथि सामूहिक बलात्कार गरेको भन्दै सुनसरीको इटहरी घर भई विराटनगरको विराट हेल्थ कलेजमा अध्ययनरत छात्राले उनीहरुविरुद्ध प्रहरीमा किटानी जाहेरी दिएकी थिइन्। प्रहरीले २०७९ साउन ८ गते पक्राउ गरेर दुवै जनालाई अनुसन्धानको दायरामा ल्याएको थियो। प्रहरीको अनुसन्धानबाट छात्रालाई नसालु पदार्थ सेवन गराएर बलात्कार गरेको यकिन भएको थियो। बलात्कारमा दोषी ठहर भएका सुवेदी छात्रा अध्ययनरत कलेजका अनुशासन इन्चार्ज थिए। परीक्षामा सहयोग गर्ने बहानामा नजिकिएका सुवेदीले बारम्बार बलात्कार गरेको पीडित छात्राको भनाइ छ। पछि साथीलाई समेत बोलाउँदै दुवै जनाले सामूहिक बलात्कार गरेको पीडितले किटानी जाहेरीमा खुलाएकी थिइन्।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशको पहाडी भूभागहरूमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा मेघ गर्जनचट्याङसहित हल्का वर्षाको सम्भावना रहेको छ। साथै देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। शुक्रबार राति देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
ब्लड क्यान्सर पीडित १५ वर्षीया सिविषालाई बचाउन अपिल,"बागलुङ : बागलुङकी ब्लक क्यान्सर पीडित बालिकालाई बचाउन अभिभावकले सहयोगको अपिल गरेका छन्। ब्लक क्यान्सर रोगबाट पीडित बागलुङ नगरपालिका३ घर भई हाल काठमाडौंमा अध्ययनरत १५ वर्षीय सिविषा खड्कालाई बचाउनका लागि परिवारले सहयोगको आह्वान गरेका हुन्। सिविषालाई २०७८ फागुन महिनादेखि ब्लड क्यान्सर देखिएको र उपचार गराइरहेको उनकी आमा रोशनी श्रेष्ठ खड्काले बताइन। उनले हालसम्म ५० लाख रुपैयाँ खर्च गरिसकेको र थप खर्च जुटाउन गाह्रो भएकाले सहयोगको आह्वान गरिएको बताइन। क्यान्सर पीडित सिविषाले आफ्नो बाँच्ने रहर भएकाले सहयोग गरिदिन आह्वान गरिन। उनले आफ्नो उपचारमा परिवारले ठूलो आर्थिक नोक्सानी व्यहोरेको र यस बीचमा सहयोग गर्नेहरूलाई धन्यवाद ज्ञापन गर्दै अझै सहयोग गरिदिन आह्वान गरिन। उनले रोग लागेपछि धेरै दुःख पाएको र त्यसलाई भन्न नसकिने बताइन। सिविषाकी आमा रोशनीले हाल उपचार भइरहेकोमा चिकित्सकहरूले एक करोड खर्च लाग्ने अनुमान गरेकाले उक्त खर्च जुटाउन परिवारले नसक्ने भएकाले सार्वजनिक रूपमा सहयोगको याचना गरिएको बताइन। उनले उक्त रकम खर्च नभएमा परिवारका सदस्यले अन्य पीडितको उपचारमा खर्च गर्ने र कोष बनाउने समेत बताइन। सिशिषालाई सुरुवातमा पोखरामा सामान्य उपचारपछि सैनिक अस्पताल हुँदै काठमाडौंको ब्लड अस्पतारमा उपचार भइरहेको परिवारले जनाएको छ। पहिलो चरणमा उपचारबाटै उनको रोग निको पार्ने प्रयास भैरहेको छ। त्यसपछि मात्र बोनम्यारो परिवर्तन गर्ने भएकाले उपचारमा धेरै खर्च लाग्ने देखिएको हो। अहिले त सामान्य मान्छे जस्तै देखिन्छे। शरीरमा किमो दिएपनि नलिएर अन्य लक्षण देखिएपछि अहिले दोस्रो चरणको उपचार भइरहेको छ। डाक्टर विशेष पौडेलले हप्ता हप्तामा परीक्षण गरिरहनुभएको छ, आमा रोशनीले भनिन्,दोस्रो चरणमा औषधि प्रयोग गर्नुपरेमा आइसियुमा राख्नुपर्ने र एक करोड लाग्ने औषधिको मात्रै एक करोड खर्च लाग्ने भनिएको छ। तेस्रो चरणमा मात्रै बोनम्यारो ट्रान्सप्लान्ट गर्ने डाक्टरले सल्लाह दिनुभएको छ। पीडित सिविषाले निको भएर डाक्टर बन्ने सोच बनाएकी छिन्। पहिलेदेखिनै डाक्टर बन्ने चाहना राखेकी उनले रोगलाई जित्ने आस गरेकी छिन्। उनको उपचारमा सहयोग जुटाउन अभिभावकका रूपमा स्थानीय अमरबहादुर खड्का नेतृत्वमा सिविषा उपचार सहयोग समिति गठन गरिएको छ। सिविषालाई आर्थिक सहयोग गर्नका लागि आमा शिखा श्रेष्ठका नाममा रहेको ग्लोबल आइएमइ बैंकको खाता नम्बर १२०७०१००००३३४ र इसेवा आइडी नम्बर ९८५७६२२२७० मा सार्वजनिक गरिएको छ।"
एकतर्फी यातायात सञ्चालनले बजार विस्तारमा समस्या,"धरान : धरानमा एकतर्फी यातायातका साधन सञ्चालन भएपछि मुख्य बजार विस्तारमा समस्या उत्पन्न भएको छ। एकतर्फी यातायात सञ्चालनका कारण धरानको मुख्य बजार रहेको भानुचोकदेखि पूर्व पट्टीको देशिलाई, माछा भौडी हुँदै सदन स्कुलसम्मको बजार विस्तारमा समस्या भएको हो। धरान उपमहानगरपालिकाले वर्ष दिन अगाडि देशी लाइनदेखि सदन स्कुलसम्मको सडक फराकिलो बनाई बजार विस्तारको योजना अघि सारेको थियो। बजार विस्तारका लागि ३२ फिट बाटोलाई बढाएर ५० फिट बनाए लगत्तै उपमहानगरले यस क्षेत्रमा एकतर्फी यातायातका साधन सञ्चालन गरेका कारण बजार विस्तारमा गम्भीर समस्या उत्पन्न भएको स्थानीय सर्वजीत राईले बताए। उनले उपमहानगरपालिकाको आग्रहमा बजार विस्तारका लागि यहाँका वासिन्दाले घर भत्काएर सडक विस्तारका लागि जग्गा दिएको तर, उपमहानगरपालिकाले एकतर्फी सडक सञ्चालन गरी अन्याय गरेको बताए। एकतर्फी यातायात सञ्चालन भएपछिदेखि लाइनदेखि सदन स्कुलसम्मको व्यापार व्यवसाय सञ्चालनमा असर पुगेको भन्दै स्थानीय वासिन्दाले धरान उपमहानगरपालिका र जिल्ला ट्राफिक कार्यालय सुनसरीमार्फत यातायातका साधन सञ्चालनमा दुईतर्फी गर्न माग गरेका छन्। जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक सुभाष केसीले यस विषयमा धरान उपमहानगरपालिकासँग समन्वय गरी समस्याको समाधान गर्ने बताए।"
सडक सञ्जालले जोडियो मुस्ताङ र डोल्पा,जोमसोम : हिमाली जिल्ला मुस्ताङ र डोल्पा सडक सञ्जालले जोडिएको छ। शनिबार मुस्ताङबाट डोल्पा र डोल्पाबाट मुस्ताङको सीमानामा ट्याक्टर पुर्याएपछि मुस्ताङ र डोल्पा सडकको ट्याक खुलेको हो। सरकारले गण्डकी प्रदेशको मनाङमुस्ताङ र कर्णाली प्रदेशको डोल्पामुगु जोड्ने रणनीतिक महत्वको सडक अन्तरर्गत २०७५०७६ सालदेखि मुस्ताङको वारागुङ मुक्तिक्षेत्र४ को पाक्लिङदेखि साङ्ता हुँदै डोल्पा जोड्ने सडक निर्माणको कामलाई अघि बढाएको थियो। मुस्ताङडोल्पा सडकका लागि आधा दर्जन प्याकेजमा विभिन्न निर्माण कम्पनीले नयाँ ट्याक खोल्ने र सडक स्तरोन्नतिको जिम्मा लिएका थिए। मुस्ताङ डोल्पा सडकका लागि नेपाल सरकार भौतिक पूर्वाधार मन्त्रालय अन्तर्गत डिभिजन सडक कार्यालय बाग्लुङले अख्तियारी प्राप्त गरेको थियो। सडकका लागि २० करोड लगानी भइसकेको छ। ६ महिना अघि मुस्ताङडोल्पा सडकको ४६ दशमलव ५ किलोमिटर सडकको ट्याक ओपन भइसकेकोमा त्यसयता करिब १० किलोमिटरको जोखिमयुक्त पहाडको चट्टान काटेर मुस्ताङडोल्पा सडकको ट्याक खुलेको छ। गत वर्ष नयाँ ट्याक ओपन गर्न मन्त्रालयले ३ करोड १७ लाख बजेट विनियोजन गरेको थियो। चालु वर्ष नयाँ ट्याक खोल्न मन्त्रालयले २ करोड बजेट छुट्याएको थियो। मुस्ताङडोल्पा जोड्ने अन्तिम बिन्दुको नयाँ ट्याक ओपन गर्नका लागि सिखा इन्जिनियरिङ र पम्फा जेभी कन्टक्सनले जिम्मा पाएका थिए। मुस्ताङडोल्पाको सामूहिक प्रयासबाट हिमाली जिल्ला डोल्पा र मुस्ताङ ४ वर्षपछि सडक सञ्जालले जोडिएको वारागुङ मुक्तिक्षेत्र५ का वडाध्यक्ष सुरेन्द्र गुरुङले जानकारी दिए। डोल्पाबाट मुस्ताङतर्फ सडक ट्याक जोड्न छार्का ताङसुङ गाउँपालिकाका अध्यक्ष सेनाङ गुरुङले पहल गरेका थिए। यता सडक डिभिजन कार्यालयले सडक निर्माणको कामलाई अघि बढाएको वडाध्यक्ष गुरुङको भनाइ छ।
मन्दिरमा चढाइएको चामल अनाथालयलाई सहयोग,"ढल्केवर(धनुषा) : दसैं अवधिभर धनुषाको ढल्केवरस्थित दुर्गा मन्दिरमा चढाइएको चामल अनाथालयलाई प्रदान गरिएको छ। मन्दिरमा दर्शनार्थीहरूले चढाएको चामल कविर बाल अनाथ आश्रम हरिहपुर शाखालाई सहयोग गरिएको दुर्गा पूजा मेला समिति ढल्केवरले जनाएको छ। बुधबार दुर्गा पुर्जा मेला समिति ढल्केवरका अध्यक्ष विवेक ठाकुरको नेतृत्वमा समितिले कविर बाल अनाथ आश्रमका सञ्चालक सत्यनारायण आलोकलाई १ क्वीन्टल ५ किलो चामल हस्तान्तरण गरेका हुन्। मुख्यत सप्तमीका दिन श्रद्धालु महिलाहरूले माताको खोइछ भर्न चामल चढाउँछन्। त्यसमध्येबाट १ क्वीन्टल ५ किलो चामल अनाथ आश्रमलाई प्रदान गरेका छौं, मेला समितिका अध्यक्ष ठाकुरले अन्नपूर्ण पोस्टसँग भने यसले अनाथालयलाई थोरै भएपनि राहत पुग्ने हाम्रो विश्वास छ। मन्दिरमा चढाइएको चामल अनाथालयलाई सहयोग गरेपछि समितिको चौतर्फी प्रशंसा भइरहेको छ। युवाहरूले नेतृत्व गरेको मेला समितिको यो कदम उदाहरणीय छ। यसले सहयोगका निम्ति सकारात्मक सन्देश गएको छ, व्यवसायी विजय ठाकुर भन्छन् यस्ता कार्यहरू सबैतिर सिको गरिनुपर्छ। जनकपुरधाम मुख्य कार्यालय रहेको कविर बाल अनाथ आश्रममा १४ बालबालिका रहेको छ। आर्थिक अभावले आश्रम सञ्चालनमा कठिनाई भइरहेको बेला यो चामलले राहत हुने कविर बाल अनाथ आश्रमका सञ्चालक सत्यनारायण आलोकले बताए।"
श्रम स्वीकृतिका लागि नक्कली कागजात बनाउने पक्राउ,काठमाडौं : श्रम स्वीकृति लगायत वैदेशिक रोजगारीका लागि नक्कली कागजात बनाउने दुई जनालाई प्रहरीले पक्राउ गरी आज सार्वजनिक गरेको छ । उनीहरुलाई काठमाडौँ उपत्यका अपराध अनुन्धान कार्यालयबाट खटिएको प्रहरी टोलीले पक्राउ गरेको हो । पक्राउ पर्नेमा गोरखा बारपाक सुलिकोट४ घर भई हाल काठमाडौँ बनस्थली बस्ने २३ वर्षीय अजित फेवाली र सोही ठाउँमा घर भई हाल काठमाडौँको नागार्जुन१ रानीवन बस्ने २१ वर्षीय विपीन ढकाल रहेका उपत्यका अपराध अनुन्धान कार्यालयका प्रवक्ता तथा प्रहरी उपरीक्षक मिलन केसीले जानकारी दिए। उनका अनुसार भिजिट भिसामा विदेश जान लागेका व्यक्ति शङ्कास्पद रहेको भनि त्रिभुवन अन्तर्राष्ट्रिय विमानस्थलबाट पठाइएका कागजातमध्ये सुजल हेङगजुको नाममा रहेको श्रम स्वीकृति नक्कली देखिएको थियो । उक्त कागजात बनाउने फेवाली र ढकाल रहेको अनुसन्धानबाट खुल्न आएकाले निजहरुलाई पक्राउ गरिएको केसीले बताए। उनीहरुलाई कामपा१३ मा घर भाडामा लिई वैदेशक रोजगारसम्बन्धी काम गर्ने ट्राभल्सबाट पक्राउ गरिएको थियो । उक्त ट्राभल्सको खानतलासी गर्दा ढकाल र फेवालीको मोबाइल एकएक थानलगायत हन्य सामग्री बरामद गरिएको प्रहरी उपरीक्षक केसीले बताए। उनीहरुलाई थप अनुसन्धान तथा कारबाहीका लागि प्रहरी वृत्त कालीमाटी पठाइएको उनले जानकारी दिए।
प्रभु बैंकको सीईओ शेरचनको नियुक्तिविरुद्धको रिट खारेज,काठमाडौं : उच्च अदालत पाटनले प्रभु बैंकका प्रमुख कार्यकारी अधिकृत (सीईओ) अशोक शेरचनविरुद्ध परेको रिट खारेज गरिदिएको छ। कायममुकायम मुख्य न्यायाधीश महेश शर्मा पौडेल र न्यायाधीश प्रकाश खरेलको बुधबारको संयुक्त इजलासले शेरचनलाई सीइओमा गरिएको नियुक्ति निर्णयविरुद्ध परेको रिट खारेज गरेको हो। उनलाई बैंक तथा वित्तीय संस्था सम्बन्धी ऐन (बाफिया) विपरीत तेस्रो कार्यकालका लागि सीईओमा पुन: नियुक्ति दिएको भन्दै अधिवक्ता अनिता थापा केसीले नियुक्ति बदरको माग गर्दै उच्च अदालत पाटनमा रिट दायर गरेकी थिइन्। १२ माघ २०७९ मा बसेको प्रभु बैंकको सञ्चालक समितिको बैठकले १५ माघ २०७९ देखि लागू हुनेगरी शेरचनलाई आगामी ४ वर्षका लागि बैंकको प्रमुख कार्यकारी अधिकृतमा पुन: नियुक्ति गर्ने निर्णय गरेको थियो। प्रभु बैंक र सेञ्चुरी कमर्सियल बैंक मर्ज भएपछि प्रभु बैंकले शेरचनलाई सीईओमा निरन्तरता दिएको थियो। बैंक तथा वित्तीय संस्थासम्बन्धी ऐनमा बैंकको प्रमुख कारीकारी अधिकृत एउटै बैंकमा दुई कार्यकालभन्दा बढी नियुक्त हुन पाउने व्यवस्था छ। शेरचनको नियुक्ति दोस्रो कार्यकाल हो। सोही आधारमा शेरचनको नियुक्ति कानुनसम्मत रहेको भन्दै उच्चले रिट खारेज गरेको हो।
पैनीमा डुबेको अवस्थामा भेटिएकी महिलाको मृत्यु,पैनीमा डुबेर घाइते भएको अवस्थामा फेला परेकी पथरीशनिश्चरे नगरपालिका१ सुन्दर बस्तीकी ५२ वर्षीया गंगा राईको मृत्यु भएको जानकारी इलाका प्रहरी कार्यालय पथरीका डीएसपी गणेश श्रेष्ठले दिए । विराटनगर : मोरङको पथरीशनिश्चरेमा पैनीमा डुबेको अवस्थामा भेटिएकी एक जना महिलाको बुधबार साँझ मृत्यु भएको छ । पैनीमा डुबेर घाइते भएको अवस्थामा फेला परेकी पथरीशनिश्चरे नगरपालिका१ सुन्दर बस्तीकी ५२ वर्षीया गंगा राईको मृत्यु भएको जानकारी इलाका प्रहरी कार्यालय पथरीका डीएसपी गणेश श्रेष्ठले दिए । उनका अनुसार गंगालाई घरनजिक रहेको पैनीमा डुबिरहेको देखेपछि छोराले उद्धार गरेर साँझ ६ बजेतिर उपचारका लागि अस्पताल पुर्याएका थिए । उपचारका लागि पथरी अस्पताल पुर्याउनसाथ चिकित्कसले मृत घोषित गरेको डीएसपी श्रेष्ठले बताए । शवलाई पोस्टमार्टमाका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा लगेर घटनाको अनुसन्धान सुरु गरिएको उनको भनाइ छ ।
महासचिव गुटेरेसको भ्रमणले शान्ति प्रक्रियालाई टुंग्याउन सघाउ पुग्छ : माओवादी केन्द्र,काठमाडौं : नेकपा माओवादी केन्द्रले शान्ति प्रक्रियालाई निष्कर्षमा पुर्याउन संयुक्त राष्ट्रसंघका महासचिव एन्टोनियो गुटेरेसको नेपाल भ्रमणले ठूलो योगदान पुर्याएको बताएको छ। पार्टी केन्द्रीय कार्यालय पेरिसडाँडामा बिहीबार आयोजित पत्रकार सम्मेलनमा प्रवक्ता अग्निप्रसाद सापकोटाले महासचिव गुटेरेसले नेपाल भ्रमण क्रममा गरेको अभिव्यक्तिले शान्ति प्रक्रियालाई निष्कर्षमा पुर्याउन महासचिवको भ्रमणले दलहरूलाई सघाएको बताए। उनले शान्ति प्रक्रियालाई टुंगोमा पुर्याउन सबै राजनीतिक दलप्रति संवाद भइरहेको बताए। दलहरूका बीचमा १२ बुँदे सम्झौताका पक्षधरका बीचमा समीक्षासहितको बैठक बस्नुपर्ने सहमति जुटेको उनको भनाइ छ। सापकोटाले इतिहासको चक्का पछाडि फर्किन नसक्ने भन्दै परिवर्तनका पक्षधरले राष्ट्रिय दृष्टिकोण बनाएर अगाडि बढ्नुपर्ने बताए।
"सीमा क्षेत्रका बासिन्दामाथि चीनको धोका, पास लिएर जाँदा पनि सुरक्षाकर्मीले रोके","गोरखा : चार वर्षदेखि बन्द रहेको गोरखाको रुइला र ङुइला नाका हालै द्विपक्षीय वार्ताको माध्यमबाट खोल्ने सहमति भएको थियो। चिनियाँ पक्षले सीमा आसपासका स्थानीय तहलाई पास लिएर बोर्डर पास गर्न मिल्ने आह्वानसमेत गरेको थियो। तर पास लिएर गएका सीमा क्षेत्रका स्थानीयलाई चिनियाँ सुरक्षाकर्मीले बोर्डर प्रवेशमा निषेध गरेको छ। नेपाल र चीनबीच गत सेप्टेम्बर १२ बाट ती दुवै नाका खोल्ने सहमति भएको थियो। चिनियाँ पक्षले गोरखाको चुमनुब्री गाउँपालिकाका जनप्रतिनिधिहरूलाई सीमा प्रवेशका विषयमा औपचारिकरूपमै जानकारी गराएको थियो। सोही सूचनाअनुसार चुमनुब्री गाउँपालिका२ स्योका २७ जना तिब्बती बजार जान भनेर एक दिन पैदल हिँडेर आधा बाटोसम्म पुगेका थिए। तर चिनियाँ पक्षले बोर्डर पास पनि लिएर आउन दोस्रो सूचना जारी गर्यो। साम्दोमा दुई दिनसम्म बसेर स्योका बासिन्दा फर्किए। सो गाउँपालिकाका जनप्रतिनिधिहरू निरन्तर खटेर एक महिनापछि बोर्डर पासको व्यवस्था गरेका थिए। बोर्डर पास र नागरिकता लिएर चुमनुब्री ७ छेकम्पारका बासिन्दा ङुइला नाका हुँदै तिब्बती बजार जान भनी हिँडे पनि चिनियाँ सुरक्षाकर्मीले उनीहरूलाई सीमा नाकाबाट फर्काइदिएको छ। सीमा प्रशासन कार्यालय सिर्दिबासबाट बोर्डर पास प्रमाणपत्र र नागरिकता लिएर ङुइला नाका पुगेका चुमनुब्री ७ छेकमका छिरिङ पाल्जोर लामा र साङ्बो लामालाई सीमा नाकामा ड्युटीमा रहेका चिनियाँ सशस्त्र प्रहरीले फर्काइदिएको वडाअध्यक्ष टासी दोर्जे लामाले जानकारी दिए। चिनियाँ अधिकारीहरूले नाका खुलेकाले बोर्डर पास र नागरिकता लिएर आउन लिखित, मौखिक सूचना गरेपछि गृहमन्त्रालयको अनुमतिअनुसार जिल्ला प्रशासन कार्यालय गोरखा तथा सीमा प्रशासन कार्यालय सिर्दिबासले गत असोजको १६ गतेदेखि बोर्डर पास वितरण गर्न सुरु गरेको थियो। बोर्डर पास नबनाउञ्जेलचाहिँ उताको स्याङ गाउँपालिका र प्रहरीले दुईतीन दिन बिराएर बोर्डर पास बनायौं? भनेर फोन गरेर सोधिरहन्थे। तर अहिले बोर्डर पास बनाएर जाँदाचाहिँ हामीलाई नाका खुलेको कुनै जानकारी छैन भनेर त्यहाँको सशस्त्र प्रहरीले फर्काइदिएछ, वडाअध्यक्ष लामाले भने, उताबाट छिटो बोर्डर पास बनाएर आऊ भनेका बेला नेपाल सरकारले पनि बोर्डर पास बनाउन ढिला गरेको हो। तर बल्लतल्ल पास बनाएर जाँदा जान दिएन। हामीलाई त बिरालाले मुसा खेलाएझैँ गरे। आफूले फोन गरेर सोध्दा अब अर्को खबर गरेपछि मात्र आऊ भनेर जवाफ दिएका उनले बताए। उता चुमनुब्री १ सामागाउँ, साम्दो नजिकको रुइला नाका पनि ठप्पै छ। रुइला नाकाका चिनियाँ अधिकारी भने सम्पर्कमै नआएका वडाअध्यक्ष कर्मा छेवाङ लामाले बताए। बोर्डर पास बनाइसकेर अब आउछौँ है भनेर सम्पर्क गर्न खोज्दा चिनियाँ अधिकारीले फोन रिसिभ गरेनन्। म्यासेज पठाउँदा पनि त्यसको जवाफ आउँदैन। हामी त हैरान भयौँ, वडाअध्यक्ष लामाले भने, उताबाट आऊ भनेका बेला बोर्डर पास बनाउन सकिएन। अहिले पास बनाएर जाँदा उताबाट बन्द गयो। हामी कहिले नेपाल सरकारको तर्फबाट, कहिले चिनियाँ सरकारको तर्फबाट चेपुवामा पर्यौँ। अब हिउँ पर्ने सिजन सुरु भएकाले वैशाखअघि नाका खुले पनि आवतजावत गर्न नसक्ने उनले बताए। धेरै दौडधुप गरेर बोर्डरपास बनाए पनि अहिले चिनियाँ पक्षले नाकाबाट आवतजावत गर्न नदिएको भन्दै वडा नं २ का वडाअध्यक्ष मिङ्ग्युर दोर्जे लामाले गुनासो गरे। कहिले जिल्ला प्रशासन कार्यालय, कहिले गृहमन्त्रालय धाउँदा धाउँदा बल्ल बोर्डर पास बनाउन पाएका थियौँ। यत्रो दुख गरियो तर अहिले बोर्डर पार गर्न पाइएन, उनले गुनासो गरे। उताबाट बारम्बार ताकेता गरेकाले हतार हतार गरेर बोर्डर पास बनाए पनि पछिल्लो पटक नाकाबन्दी नखोजेको चुमनुब्री गाउँपालिकाका अध्यक्ष निमा लामाले बताए। पहिले सेप्टेम्बर १२ तारिखबाट नाका खुलेको छ। छिटो बोर्डर पास र नागरिकता लिएर आउनू भन्यो। हामीले बोर्डरपास ३८४ जनालाई बोर्डर पास बाँड्यौँ, तर अहिले फेरि नाकाबन्दी खुलाएन, उनले भने, अब फेरि चिनियाँ दूताबासबाट कुटनीतिक पहल गर्नुपर्ने भएको छ। हिउँ पर्ने सिजन लागिसकेकाले अब अर्को सिजनमा मात्र खुल्न सक्ने उनले बताए।"
पर्यटन प्रवर्नद्धन गर्न वक्तृत्वकला,"स्याङ्जा : बालबालिकालाई पर्यटनको आवश्यकता र महत्त्वको जानकारी गराउने उद्देश्यले पुतलीबजार नगरपालिका १ स्थित त्रिभुवन आदर्श माध्यमिक विद्यालयमा वक्तृत्वकला प्रतियोगिता गरिएको छ। नेपाल टुरिजम बोर्ड, यूएनडीपी र एसटीएलआरपीको सहकार्यमा गण्डकी प्रदेशको पर्यटन र सम्भावना विषयक वक्तृत्वकला प्रतियोगिता गरिएको हो। प्रतियोगितामा प्रवेश गोदार प्रथम, आकृति बुढामगर द्वितीय र सोएफ अली तृतीय भएका छन्। उनीहरूलाई पुरस्कृत गरिएको छ। स्याङ्जाको पर्यटन क्षेत्रप्रति युवा विद्यार्थीलाई उत्प्रेरित र प्रवद्र्धन गर्ने लक्ष्यसहित कार्यक्रम आयोजना गरिएको टुरिजम रिसर्चका अध्यक्ष मदन बरालले जानकारी दिए। कार्यक्रममा निर्देशक सरोज प्याकुरेलले पर्यटनको हालको अवस्थाबारे जानकारी गराएका थिए। प्रधानाध्यापक मुक्तिप्रसाद रेग्मीको संरक्षकत्वमा शिक्षक अर्जुन पौडेल संयोजक र सुधिरा शाह क्याप्टेन रहनेगरी ११ सदस्यीय पर्यटन क्लबसमेत गठन गरिएको छ। कार्यक्रममा विद्यालय सुपरिवेक्षक ओमप्रकाश शर्मा, सहायक प्रधानाध्यापक प्रेम पौडेल, जीवन अधिकारी र शान्ति रेग्मीलगायतले नेपालमा पर्यटनमार्फत समृद्धि र उन्नति गर्न सकिने जनाउँदै विद्यालय तहदेखि नै विद्यार्थीलाई पर्यटनका बारेमा जानकारी गराउन अतिरिक्त क्रियाकलापमा गर्नुपर्नेमा जोड दिए।"
स्रोत नखुलेको साढे १६ लाखसहित एक पक्राउ,परासी : स्रोत नखुलेको १६ लाख ५० हजार नेपाली रकमसहित एक जनालाई बिहीबार दिउँसो एक जना पक्राउ परेका छन्। पक्राउ पर्नेमा पाल्हीनन्दन गाउँपालिका२ हरपुरका २५ वर्षीय इमरान खान रहेका छन्। भारतीय सीमावर्ती क्षेत्र महेशपुरबाट परासीतर्फ लु ९० प ७८८५ नम्बरको मोटरसाइकलबाट आउँदै गरेका उनलाई शंका लागि चेकजाँच गर्ने क्रममा रामग्रामको उजैनीबाट उक्त रकम बरामद भएको जिल्ला प्रहरी कार्यालयका सूचना अधिकारी डीएसपी रेशम बोहराले जानकारी दिए। कालो ब्यागमा राखेर ल्याउँदै गरेको अवस्थामा बरामद भएको रकम १ हजार दरका ७ सय र ५ सय दरका १९ सय थान रहेको छ। पक्राउ परेका खानलाई रकमसहित आवश्यक कारबाहीका लागि भैरहवा भन्सार कार्यालय पठाइएको डीएसपी बोहराले बताए। सीमावर्ती भारतीय बजारमा नेपाली नोटको कारोबार हुने गरेको छ। नेपालबाट भारतमा कारोबार गर्ने नेपाली व्यापारीलाई रकम बुझाउन वा भारतीय रकम साट्नका लागि भारतीय व्यापारीहरूसँगबाट उक्त रकम ल्याइएको हुन सक्ने आशंका गरिएको छ।
"विराटनगरको पशुपति ज्वेलर्समा छापा, ठूलो परिणाममा अवैध गरगहना बरामद","विराटनगर : विराटनगर महानगरपालिका११ पिचरास्थित पशुपति ज्वेलर्स (सुनचाँदी पसल)मा बिहीबार दिउँसो सरकारी टोलीले छापा हानेको छ। भारतबाट भन्सार छली गरेर ल्याइएका सुनचाँदीका गहना एवं सामग्री बिक्री गर्ने गरेको गोप्य सूचनाका आधारमा विराटनगरस्थित प्रदेश प्रहरी कार्यालय, जिल्ला प्रहरी कार्यालय मोरङ, वडा प्रहरी कार्यालय, आन्तरिक राजस्व कार्यालय, भन्सार कार्यालय र जिल्ला प्रशासन कार्यालय मोरङको संयुक्त टोलीले छापा हानेको हो। विश्वजीत जानाले सञ्चालन गर्दै आएको ज्वेलर्समा छापा हान्दा ठूलो परिणाममा चाँदीका गहना बरामद भएको टोलीका एक सदस्यले बताए। उनका अनुसार चाँदीबाट बनेका पाउजू, ब्रासलेट, औंठी, दियो, लोहोटा, मूर्ति, टीकादानीलगायतका सामग्री एवं गरगहना बरामद भएको छ। केही परिणाममा सुनका गहना पनि बरामद भएको जनाइएको छ। बरामद भएका सामग्री एवं गरगहना अन्दाजी १५ देखि २० किलो बराबरको रहेको हुनसक्ने अनुमान गरिएको छ। बट्टासहितको सामग्रीले ५ वटा बोरा भरिएको र तौल लिएपछि परिणाम यकिन हुने जनाइएको छ। सबै सामान आवश्यक अनुसन्धान एवं कारबाहीका लागि विराटनगर भन्सार कार्यालयमा लगिएको छ। कार्यालयका अनुसार पसलमा छापा हान्दा बिल बीजक फेला नपरेपछि चाँदी तथा सुनका सामग्री र गरगहना बरामद गरिएको हो। चाँदी तथा सुनबाट बनेका सामग्रीको बिल देखाउन नसकेपछि ज्वेलर्सका सञ्चालक विश्वजीत जानालाई पनि पक्राउ गरिएको छ। जानले भारतबाट भन्सार छली गरेर तयारी गहना नेपाल ल्याउँदै आफ्नो ज्वेलर्समा राख्ने र विराटनगर, इनरुवा, धरान, इटहरी, विराटचोक, उर्लाबारी, दमक, बिर्तामोडलगायत पूर्वका विभिन्न सहरमा सप्लाई गर्ने गरेको प्रारम्भिक अनुसन्धानबाट खुलेको छ। स्रोतका अनुसार उनको ज्वलेर्सबाट सबैभन्दा बढी सुनचाँदीका तयारी मालवस्तु विराटनगरका विभिन्न पसलमा पुग्ने गरेको थियो। जानको ज्वेलर्समा छापा हान्नेवित्तिकै विराटनगरका केही ज्वेलर्स सञ्चालकहरू आफ्नो पसल बन्द गरेर भागेको बताइएको छ। पशुपति ज्वलेर्समा छापा हान्नासाथ जानाबाट सबै कुरा खुल्ने भएपछि केही सञ्चालक आफ्नो ज्वेलर्स बन्द गरेर फरार भएका छन्, स्रोतले भन्यो, यसले भारतबाट अवैध हिसाबले जानाले ल्याएको सुनचाँदी विभिन्न ज्वेलर्समा पुग्ने गरेको थियो भन्ने पुष्टि हुन्छ। सरकारी टोलीले पसल बन्द गरेर फरार भएका ज्वेलर्स सञ्चालकहरूको खोजी भइरहेको जनाएको छ।"
भारतीले तोडिन् अनसन,काठमाडौं : सर्वोच्च अदालतको आदेशपछि भारती शेर्पा मानन्धरले अनसन तोडेकी छन्। राष्ट्रपति रामचन्द्र पौडेलबाट आममाफी पाएका रिगल भनिने योगराज ढकालविरुद्ध न्यायको लडाइँ लडिरहेकी उनले सर्वोच्च अदालतको आदेशपछि अनसन तोडेकी हुन्। पति चेतन अधिकारीका हत्यारा रिगललाई सरकारको सिफारिसमा राष्ट्रपति पौडेलले आममाफी दिइपछि उनले न्यायको माग गर्दै माइतीघरमा अनसन सुरु गरेकी थिइन्। कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डा कुमार चुडालको पूर्ण इजलासले बिहीबार रिगललाई आममाफी दिने राष्ट्रपति पौडेलको निर्णय बदर गर्ने आदेश दिएको थियो। त्यसलगत्तै आफूले न्याय पाएको भन्दै उनले जुस पिएर अनसन तोडेकी थिइन्।
अस्पताल जान सुझाव दिन्छन् धामी,"कालिकोटको पलाँता गाउँपालिका१ पुलाँहा निवासी गोरख बुढा स्थानीय मष्टो देवताका मुख्य धामी हुन्। गाउँका सबै स्थानीयहरू सामान्य रुघाखोकीदेखि अन्य रोगहरू लाग्दा उनीसँगै झारफुक गर्न आउने गर्थे। गाउँमा स्वास्थ्य सेवाको पहुँच नभएपछि स्थानीय नागरिक देवताका धामीलाई नै डाक्टर मान्न बाध्य थिए। उनी पनि विगत लामो समयदेखि गाउँलेका डाक्टरको रूपमा काम गर्दै आएका छन्। अहिले पनि कतिपय स्थानीय नागरिक बिरामी हुँदा पहिले उनीकहाँ नै जाने गर्छन्। धामी बुढा बिरामी हुँदा आफू कहिले पनि अस्पताल जाँदैन थिए। तर अहिले त्यस्तो छैन। उनी आफैं बिरामी हुँदा अस्पताल जान थालेका छन्। देवता भाके बिराम पनि निको हुन्छ भन्ने कुरा उनी धामी नहुँदा पनि विश्वास गर्थे र धामी भइसकेपछि पनि विश्वास गर्दै आएका थिए। तर अहिले गाउँलेहरू बिरामी भएपछि आफूसँग झारफुकका लागि आउँदा उनी धामी काँप्दै भन्छन्, सन्चो भएपछि भयो। भएन भने अस्पताल जानु। पचालझरना गाउँपालिका ८ स्थित बजैमष्टाका धामी नयरुप सन्ज्यालले भने, विगतमा बिरामीहरूलाई आफूसँग आएपछि धामी काँपेर दोखालो देखाउथ्यौँ। अहिले हामी अस्पताल देखाउँछौं। अहिले सन्चो भए भयो नत्र उपचारका लागि अस्पताल जानु भनेर सल्लाह दिन्छु। उनी मात्र होइन, अहिले धेरैजसो धामीहरू उपचारका लागि अस्पताल आउन थालेका छन्। थिर्पुमा उपचारकै लागि आएका बाजुरा गोत्रीका कालिका माईका पुजारी नरेन्द्रबहादुर शाहीले भने, धेरैलाई धामी काँपेरै निको पारियो। तर आफूलाई निको पार्न सकिएन। आँखा नदेख्ने र शरीर दुख्ने समस्या अस्पताल पुगेर उपचार गराएपछि मात्र निको भयो। उनले भने, विगतमा महिनावारी भएका महिलाहरू जान्छन् भनेर अस्पताल नजाने गथ्र्यौं। तर अहिले जान थालियो। अस्पताल जाँदा कुनै समस्या पनि भएको छैन।"
प्रहरीले फेला पारेको ९ लाख रुपैयाँ सम्बन्धित व्यक्तिलाई जिम्मा लगायो,"महोत्तरी : महोत्तरी प्रहरीले बाटोमा भेटिएको ९ लाख रुपैयाँ सम्बन्धित व्यक्तिलाई जिम्मा लगाएको छ । ईलाका प्रहरी कार्यालय बर्दिबासका प्रहरीको टोलीले पेट्रोलिङका क्रममा बेवारिसे अवस्थामा कालो प्लास्टिकभित्र सडक छेउमा फेला परेको ९ लाख ५ सय ६२ रुपैयाँ स्थानीय महतो किराना पसलका सञ्चालक जगदीश महतोलाई जिम्मा लगाएको हो । प्रहरी अनुसन्धानले सो रकम महतोकै हो भनी एकिन भएपछि रकम हस्तान्तरण गरिएको ईलाका प्रहरी कार्यालय बर्दिबासले जनाएको छ । एक महिना अगाडि राति इलाका प्रहरी कार्यालय गौरीडाँडाको प्रहरी बिट भोला वसन्त चोकबाट प्रहरी जवान अजय मण्डल पेट्रोलिङ गर्ने क्रममा सो रकम फेला पारेको कार्यालय प्रमुख विजयकुमार महतोले जानकारी दिए । प्रहरीले पैसा गन्ने क्रममा सो पैसाको बीचबीचमा महतो किराना पसलका केही बिलसमेत भेटिएका थिए । पछि रकम महतो किराना पसलकै पैसा हुन सक्ने ठोस आधारहरू देखिएको र यसबीचमा कसैले पनि दावी नगरेपछि रकम उनकै निष्कर्षमा पुगेको इलाका प्रहरी कार्यालय बर्दिबासले जनाएको छ । प्रहरीबाहेक अरूले भेट्टाएको भए भेट्न असम्भव हुने पसल सञ्चालक जगदीश महतोले बताए । उनले २५ हजार रुपैयाँ बराबरको प्रहरी संरचना बनाइदिने घोषणा गरेका छन् । प्रहरी सर्वसाधारणको साथी मात्र होइन, गतिलो भरोसा पनि हो भन्ने विषयलाई प्रहरी जवानले देखाएको जिम्मेवारीप्रतिको इमानले प्रमाणित गरेको स्थानीय बताउँछन्।"
लागूऔषधसहित दुई जना पक्राउ,"उदयपुर : उदयपुरको बेलका नगरपालिका१, आम्बासीमा शरीरभित्र फ्रिज गरी लागूऔषध ल्याउँदै गरेको अवस्थामा प्रहरीले दुई युवालाई पक्राउ गरेको छ। पक्राउ पर्नेमा चौडण्डीगढी नगरपालिका४ का ३० वर्षीय सुमन तामाङ र सोही ठाउँका ३० वर्षीय मुकेश राई रहेका छन्। अस्थायी प्रहरी बिट आम्बासिबाट खटिएको प्रहरी टोलीले शंकास्पद अवस्थामा फेला परेका उनीहरूलाई खानतलासी गर्दा उनीहरूको साथबाट लेबल बिनाको ३ एम्पुल र लेबल बिनाको ५ एम्पुल गरी ८ एम्पुल प्रतिबन्धित लागूऔषध फेला पारेको जिल्ला प्रहरी कार्यालयका डीएसपी हरिनन्दन चौधरीले जानकारी दिए। शरीरभित्र फ्रिज गरिएको लागूऔषध प्रहरीले एक्सरेको सहायताले परीक्षण गरी निकालेको उनले बताए। पक्राउ परेका दुवै जनालाई इलाका प्रहरी कार्यालय रामपुरको हिरासतमा राखी थप अनुसन्धान सुरु गरिएको उनले बताए। लागूऔषध नियन्त्रणमा प्रहरीले सक्रियता बढाएसँगै कारोवारी र सेवनकर्ताले फरकफरक शैली अपनाउन थालेका हुन्। प्रहरीले दैनिकजस्तो लागूऔषध कारोबारी र प्रयोकर्ताहरूलाई पक्राउ गर्न थालेपछि उनीहरूले फरक शैली अपनाएको हुन सक्ने अनुमान गरिएको छ।"
बढी भाडा लिएको भन्दै काउण्टरमा तालाबन्दी,"गोरखा : गोरखा दरौदी यातायात कम्पनी प्रालिको भच्चेकस्थित टिकट काउण्टरमा स्थानीय युवाहरूले ताला लगाइदिएका छन्। चाडपर्वको मौका छोपी तोकिएको भन्दा धेरै भाडा लिएको भन्दै युवाहरूले बिहीबार काउण्टरमा ताला लगाएका हुन्। तोकिएको भन्दा बढी भाडादर नलिन आग्रह गर्दा टिकट काउण्टरमा रहेका प्रालिमा सम्वद्ध यातायात मजदुरहरूले अभद्र व्यवहार गरेपछि ताला लगाइएको स्थानीय ठाकुर अम्गाईंले जानकारी दिए। भच्चेकदेखि काठमाडौंसम्म आठ सय ७० रुपैयाँ भाडा तिर्दै आएका थियौँ। अहिले एक हजारका दरले भाडा लिएका छन्। टिकट काट्छन्, तर टिकटमा पैसा लेख्दैननन् उनले भने, किन यस्तो गरेको? नियम अनुसार भाडा लिनुस् भन्दा हामीसँग अभद्र व्यवहार गरेपछि हामीले काउण्टर बन्द गरिदिएका हौं। हालसालै मात्र जिल्ला प्रशासन कार्यालयमा भाडा निर्धारण समितिले निर्धारण गरेको भाडादर कायम गर्न आग्रह गर्दा समेत यातायात व्यवसायीले अटेर गर्दै आएको गाउँपालिका अध्यक्ष दीपक देवकोटाले बताए। चाडवाडमा जे जसो भएपनि अव समितिले तोकेको दरमा भाडा लिनुपर्छ भनेर पटक पटक भन्यौँ, तर व्यवसायीहरू हामीसँग पो आक्रामक हुन्छन्। त्यसैले स्थानीय युवाहरू मिलेर ताला लगाइएका हुन्, अध्यक्ष देवकोटाले भने। ताला खुलाउने विषयमा प्रहरी प्रशासनसँग आवश्यक छलफल भइरहेको उनले जानकारी दिए। प्रालिका अध्यक्ष नारायण खत्री भने क्यूमा रहेको गाडीले निर्धारितभन्दा बढि भाडा नलिएको दाबी गर्दै आएका छन्। अस्ति क्यूको गाडी नपुगेर एउटा थप गाडी पठाएका थियौँ। त्यसले एक हजारका दरले भाडा लिएछ। त्यतिबेला सामान्य विवाद पनि भएको रहेछ। त्यही विषयलाई लिएर आज ताला लगाएका हुन्, उनले भने।"
दूधकोशी आयोजनामा लगानी गर्ने एडिबीको प्रतिबद्धता,"काठमाडौं : जलाशययुक्त आयोजनाका रुपमा परिचित दूधकोशीमा एसियाली विकास बैंक(एडिबी)ले लगानी गर्ने प्रतिबद्धता जनाएको छ। सो आयोजनाको क्षमता कूल छ सय ३५ मेगावाट रहेको छ। नेपाल विद्युत् प्राधिकरणका कार्यकारी निर्देशक कुलमान घिसिङ, एडिबीका महानिर्देशक रमेश सुब्रमण्यम र एडिबी नेपाल आवासीय नियोगका निर्देशक आर्नोड कुश्वा सम्मिलित टोलीले आयोजनाको स्थलगत निरीक्षण गरेको छ। टोलीले आयोजनाको जलाशय क्षेत्र र विद्युत्गृहस्थलको निरीक्षण गर्दै बाँधस्थल खोटाङको रबुवा बजारमा स्थानीय तहका जनप्रतिनिधिसँग अन्तरक्रिया गरेको थियो। कार्यक्रममा महानिर्देशक सुब्रमण्यमले आयोजना अगाडि बढाउन उच्च तहबाट भएको यो करिबकरिब अन्तिम निरीक्षण भएको भन्दै एडिबीको नेतृत्वमा जतिसक्दो छिटो वित्तीय व्यवस्थापन गर्न लागिएको बताए। आयोजनालाई स्थानीय बासिन्दाबाट स्वीकार्ययता रहेको उल्लेख गर्दै ३८ वर्षदेखि चर्चामा रहेका आयोजनाको प्राविधिक, वातावरणीय र सामाजिक पक्षलाई जति सक्दो छिटो टुङ्गो लगाएर निर्माणमा लैजानुपर्ने बताए। आयोजनाको अनुमानित लागत निर्माण अवधिको ब्याजसहित दुई अर्ब २० करोड अमेरिकी डलर (करिब दुई खर्ब २५ अर्ब रुपैयाँ) रहेको छ। यसमध्ये ऋणबाट एक अर्ब ६८ करोड डलर ऋणबाट र बाँकी स्वपुँजीबाट जुटाएर वित्तीय व्यवस्थापन गर्ने गरी तयारी भइरहेको छ। एडिबीको नेतृत्वमा विभिन्न अन्तर्राष्टिय वित्तीय संस्थाबाट आयोजनामा एक अर्ब डलर सहुलितपूर्ण ऋण लगानी हुने छ। यसमध्ये एडिबीले आयोजनामा ५५ करोड डलरको सहुलियतपूर्ण ऋण लगानीको प्रतिबद्धता जनाएको छ। एडिबी नेपाल आवासीय नियोगका निर्देशक आर्नोड कुश्वाले निर्णय प्रक्रियालाई तीव्रता दिन लगनशीलताका साथ काम गरिरहेको र नेपाल सरकारसँग बारम्बार वार्तामा संलग्न रहेको बताए। उनले दूधकोशी जलाशययुक्त जलविद्युत् आयोजना एक मेगाप्रोजेक्ट र सार्क क्षेत्रको अहिलेसम्मको सबैभन्दा ठूलो बाँध आयोजना भएको भन्दै स्थानीय समुदायमा धैर्यता राख्न आग्रह गरे। प्राधिकरणका कार्यकारी निर्देशक घिसिङले नेपालको विद्युत् प्रणालीका लागि दूधकोशी महत्वपूर्ण आयोजना भएकाले एक वर्षभित्रमा (सन् २०२४ डिसेम्बर) एडिबीको नेतृत्वमा वित्तीय व्यवस्थापन गर्ने गरी काम भइरहेको बताए। यसका लागि अहिले प्राविधिक, वातावरणीय र सामाजिक विषयहरुलाई अन्तिम रुप दिने काम भइरहेको उनले उल्लेख गरे। आयोजना निर्माणबाट खोटाङ, ओखलढुङ्गा र सोलुखुम्बु जिल्लाका तीन हजार १ सय ३९ घरधुरी प्रभावित हुने छन्। जसमध्ये दुई सय ३८ घरधुरी पूर्ण दुई हजार नौ सय एक घरधुरी आंशिक रुपमा प्रभावित हुनेछन्। आयोजनाका लागि करिब ३० हजार रोपनी जग्गा अधिग्रहण गर्नुपर्ने छ। जग्गा अधिग्रहणका लागि प्रक्रिया अगाडि बढाइएको छ। आयोजनाबाट वार्षिक रुपमा तीन अर्ब ४४ करोड युनिट विद्युत् उत्पादन हुने छ। यसमध्ये सुख्खायाममा एक अर्ब ३६ करोड र वर्षायाममा दुई अर्ब ८ करोड युनिट विद्युत् उत्पादन हुने छ। आयोजनाको निर्माण अवधि सात वर्षको रहेको छ।"
मनाङमा छ महिनामा नौ हजारभन्दा बढी पर्यटक,"मनाङ : हिमाली जिल्ला मनाङ घुम्नका लागि अहिलेको मौसम अनुकूल मानिन्छ। भ्रमणको अनुकूल वातावरण हुनासाथ पर्यटकको आगमन वृद्धि हुन थालेको छ। यस वर्षको वैशाखदेखि असोज मसान्तसम्म कूल नौ हजार सात सय ५२ बाह्य पर्यटक भित्रिएका जिल्लास्थित अन्नपूर्ण क्षेत्र संरक्षण आयोजना इलाका कार्यालय (एक्याप)ले जनाएको छ। यहाँ आउने पर्यटकले अन्नपूर्ण पदमार्ग र नार्पाभूमिस्थित लार्केपास दवै क्षेत्रको भ्रमण गर्ने गरेका एक्यापका प्रमुख ढकबहादुर भुजेलले बताए। उनका अनुसार आन्तरिक तथा बाह्य गरी नौ दुई सय २८ पर्यटकले अन्नपूर्ण पदमार्गको भ्रमण गरेका छन् भने पाँच सय २८ पर्यटकले नार्पाभूमिस्थित लार्केपास गरेका छन्। यस क्षेत्रबाट गोरखाको चुङनुम्री हुँदै पर्यटक गन्तव्यतर्फ निस्कने गर्दछन्। असोज मसान्तसम्ममा मात्रै चार हजार तीन सय ५७ बाह्य पर्यटक भित्रिएका छन्। भुजेलका अनुसार वैशाखमा तीन हजार दुई सय ६६, जेठमा छ सय ६१, असारमा दुई सय ५९, साउनमा दुई सय ९६, भदौमा नौ सय १३ बाह्य पर्यटक भित्रिएको तथ्यांकमा उल्लेख छ। गतवर्षको साउनदेखि मंसिरसम्ममा एक हजार ७२ पर्यटक भित्रिएका उनले जानकारी दिए। गत वर्षको तुलनामा यसवर्ष उल्लेख्य रुपमा पर्यटक वृद्धि भएको प्रमुख भुजेलले बताए। 'यहाँको मुख्य आयस्रोत नै पर्यटन क्षेत्र हो। पर्यटकको आगमन बिना यहाँको राजस्वसमेत उठ्न मुस्किल हुन्छ। यसले नै यहाँका स्थानीयवासीलाई यही बस्ने वातावरण बनाएको छ', उनले भने। यहाँका स्थानीयवासी होटल तथा पर्यटन व्यवसायसँगै कृषि क्षेत्रमा आवद्ध रहेका छन्। आयातित वस्तुभन्दा यहीँ उत्पादित खाद्यवस्तु पर्यटकलाई उपलब्ध गराउने गरेका पर्यटन व्यवसायी संघ मनाङका अध्यक्ष विनोद गुरुङले बताए। 'सिजनमा यसवर्ष उल्लेख्य पर्यटकको आगमन भएको छ। यसले व्यावसायिकलाई उत्साह थपेको छ', उनले भने, 'आजभोलि आन्तरिक पर्यटकको आगमन पनि वृद्धि भएको छ।' बाह्य पर्यटकसँगै आन्तरिक पर्यटकको पनि उल्लेख्य आगमन भएको गुरुङको भनाइ थियो। 'बाह्य पर्यटकले पहिले नै बुकिङ गरेका हुन्छन्। जसले गर्दा उहाँहरुलाई सहज रुपमा बस्ने स्थानको निश्चित भइसकेको हुन्छ। आन्तरिक पर्यटकले यहीँ आएर मात्रै होटल खोज्दा समस्या हुने गरेको छ', उनले भने, 'यस सिजनमा मनाङ आउँदा पहिलेदेखि नै होटल बुकिङ भइसक्ने भएकाले होटल तथा अन्य व्यवस्थासम्बन्धी जानकारी लिएर आउन न आग्रह गर्दछु।' अहिलेको मौसममा अलिअलि हिमपात, सेता हिमाल टल्कने, डाँडापाखामा नै हिउँ देखिँदा पर्यटकलाई लोभ्याउने गर्दछ। अहिले नेपालीहरु प्नि घुम्ने, नयाँ पर्यटकीय गन्तव्यमा पुग्ने गर्न थालेकाले मनाङ आउने आन्तरिक पर्यटक पनि बढेका गुरुङले बताए। आन्तरिक पर्यटकको तथ्यांक नराखिए पनि दैनिक रुपमा यहाँ आउने आन्तरिक पर्यटकको संख्यामा उल्लेख्य वृद्धि भएको एक्यापका प्रमुख भुजेलले जानकारी दिए। दैनिक रुपमा एक हजार बढी आन्तरिक पर्यटक आउने गरेका होटल व्यवसायी बाबुराम गुरुङले बताए। पर्यटकको सङ्ख्यामा वृद्धि हुँदा बन्द भएका व्यापारव्यावसायमा उत्साह थपिएको उनको भनाइ थियो। 'हिउँद लाग्ने बेलामा र वर्षायाम सुरुआतको समय गरी दुई सिजनमा मनाङ घुम्नका लागि अनुकूल समय मानिन्छ। यसै समयलाई मध्यनजर गरी यहाँ पर्यटक आउने गर्दछन्', व्यवसायी गुरुङले भने, 'पर्यटक हिमाली, पहाडका दृश्य, उच्च पहाड, मनाङवासीको रीतिरिवाज, प्राकृतिक सुन्दरता हेर्नुका साथै यहाँबाट थोराङ्लापास गरी कोही मुस्ताङ त कोही पोखरा पुग्दछन्।' अन्नपूर्ण पदमार्गमार्फत पदयात्रा गरी पर्यटक आआफ्नो गन्तव्यतर्फ जाने गर्दछन्। अन्नपूर्ण पदमार्गको प्रवेशद्वार लमजुङ बेँसीसहर नगरपालिका७ मनाङे चौतारा हो। पर्यटकले यहाँबाट सुरु गरेको यात्रा विशेष गरी मुस्ताङ पुग्ने गर्दछन्। अन्नपूर्ण पदमार्गमा लमजुङसहित मनाङ, मुस्ताङ, म्याग्दी र कास्की गरी पाँच जिल्ला जोडिएका छन्। काठमाडौं, पोखरा, चितवन, बुटवललगायत स्थानबाट बेँसीसहरसम्म सवारीसाधनमार्फत यहाँ आउन सकिन्छ। पदमार्गबाट यहाँका विभिन्न स्थानको अवलोकनसहित यात्राको सुरुआत गर्न सकिन्छ। रासस"
ट्राफिक नियम उल्लङ्घन गर्ने १२ हजार चालकलाई कारबाही,"काठमाडौं : ट्राफिक नियम उल्लङ्घनविरुद्ध काठमाडौँ उपत्यकामा कारबाही अभियान तीव्र पारिएको छ । प्रहरीले एक सातामै उपत्यकाका विभिन्न क्षेत्रबाट १२ हजार सात सय ११ चालकमाथि कारबाही गरेको छ । काठमाडौँ उपत्यका ट्राफिक प्रहरी कार्यालयका अनुसार यही दसैँलगत्तै कात्तिक ९ देखि आज बिहानसम्म गरिएको कारबाही अभियानका क्रममा उनीहरुलाई कारबाही गरिएको हो । कार्यालयका प्रहरी वरिष्ठ उपरीक्षक राजेन्द्रप्रसाद भट्टले उपत्यकाको काठमाडौँ, ललितपुर र भक्तपुरका तीनै जिल्लामा प्रहरी टोली परिचालन गरी कारबाही अभियान चलाइएको बताए। चाडवाडका समयमा नियम उल्लङ्घन गरेर जथाभावी सवारीसाधन चलाउँदा दुर्घटनाको जोखिम बढ्ने भएकाले कारबाही तीव्र पारिएको उनले बताए। प्रहरी वरिष्ठ उपरीक्षक भट्टका अनुसार आज (पछिल्लो २४ घण्टा)मै दुई हजार दुई सय १८ चालक कारबाहीमा परेका छन् । त्यसमा तीव्र गतिमा सवारीसाधन चलाउने मात्रै तीन सय रहेका छन् भने लेन क्रस गरेर गाडी चलाउने एक सय ५२ चालक कारबाहीमा परेका छन् । यस्तै मापसे गरेर सवारीसाधन चलाउने मात्रै एकै दिनमा ८६ चालक कारबाहीमा परेका उनले बताए। यसअघि यही कात्तिक १५ गते दुई हजार चार, कात्तिक १४ गते एक हजार पाँच सय २७ र १३ गते एक हजार पाँच सय ८७ चालकलाई कारबाही गरिएको कार्यालयले जानाएको छ । यस्तै १२ गते एक हजार एक सय ५५, कात्तिक ११ गते एक हजार सात सय ६८, १० गते एक हजार तीन सय ५५ र कात्तिक ९ गते एक हजार ९७ चालक कारबाहीमा परेका थिए । प्रहरीको अध्ययनले तीव्र गतिमा सवारीसाधन चलाउँदा उपत्यकामा बढी दुर्घटना भएका छन् । त्यसैले उपत्यकाको चक्रपथका विभिन्न क्षेत्रमा स्वचालित क्यामरा जडान गरेरै गति मापन गरी कारबाही गरिएको छ भने ठाउँठाउँमा टोली नै परिचालन गरेर पनि गति नियन्त्रणको क्रम जारी छ । यस्तै आकस्मिकरुपमा जाँच अभियानमार्फत नियम उल्लङ्घनविरुद्ध कारबाही जारी रहेको काठमाडौँ उपत्यका ट्राफिक प्रहरी कार्यालयका प्रमुख, प्रहरी नायब महानिरीक्षक पोषराज पोखरेलले बताए।"
सर्वोच्चको आदेशलगत्तै रिगलले गरे प्रहरीसमक्ष आत्मसमर्पण,"काठमाडौं : सर्वोच्चको आदेशलगत्तै रिगल भनिने योगराज ढकालले प्रहरी समक्ष आत्मसमर्पण गरेका छन्। उनले जिल्ला प्रहरी कार्यालय बाँके प्रहरीसमक्ष आत्मसमर्पण गरेका हुन्। सर्वोच्चको आदेशलगत्तै रिगल भनिने योगराज ढकाललाई पक्राउ गर्न प्रहरी परिचालन गरिएको थियो। तर उनी आफैं प्रहरीसमक्ष आत्मसमर्पण गरेको प्रहरीको उच्च स्रोतले जानकारी दिएको छ। राष्ट्रपति रामचन्द्र पौडेलबाट पाएको आममाफी सर्वोच्च अदालतले बदर गरिदिएपछि रिगललाई पक्राउ गर्न प्रहरी परिचाल गरिएको थियो। राष्ट्रपतिले दिएको आममाफीविरुद्ध हत्या गरिएका चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। बिहीबार कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डा कुमार चुडालको पूर्ण इजलासले रिगललाई आममाफी दिने राष्ट्रपति पौडेलको निर्णय बदर गरिदिएको हो। सर्वोच्च अदालतले रिगल ढकाललाई बाँकी कैद सजाय कम गर्ने वा कट्टा गर्नेगरी भएको निर्णय समेत नेपालको संविधानको धारा २१ ले प्रदान गरेको अपराध पीडितको हक प्रतिकूल रहेको उल्लेख गरेको छ। प्रत्यर्थीहरूले यस अदालतबाट मुद्दाको रोहमा प्रतिपादित सिद्धान्त र दिइएको आदेश अनुकूल काम कारवाही गरेको नदेखिएकाले संविधानको धारा १२८ को उपधारा (४) प्रतिकूल काम कारवाही भएको समेत देखिएको र यसका अतिरिक्त, मुलुकी फौजदारी कार्यविधि संहिता, २०७४ को दफा १५९ को उपदफा (५), फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७ को त्रुटिपूर्ण रूपमा प्रयोग गरेको आदेशमा उल्लेख छ। रिगल ढकाललाई कर्तव्य ज्यान मुद्दामा सुरु बाँके जिल्ला अदालत र उच्च अदालत तुलसीपूर, नेपालगञ्ज इजलासबाट हुने ठहर गरिएको जन्मकैदको सजायमध्ये भुक्तान गर्न बाँकी देखिएको ११ वर्ष, ११ महिना, पाँच दिन कैद निजलाई कारागारमा राखी कानुनबमोजिम असुल गर्न सर्वोच्चले परमादेश जारीसमेत गरेको छ।"
सिरहाका दुई गाउँपालिकाविरुद्ध जनप्रतिनिधि र कर्मचारी आन्दोलित,"सिरहा : चाडपर्वको मुखमा पनि सामाजिक सुरक्षा भत्ता र कर्मचारीलाई तलब समेत वितरण गर्न नसकेपछि सिरहाका सखुवानन्कारकट्टि र विष्णुपुर गाउँपालिकामा जनप्रतिनिधि र कर्मचारी आन्दोलित भएका छन्। सखुवानन्कारकट्टि गाउँपालिकाकी उपाध्यक्ष निलम यादव, वडाध्यक्ष संजय यादव, तनुकलाल यादव र रमेश यादव, कार्यपालिका सदस्य हरिनारायण साह, अजय दास, जैनुन खातुन, ककुलति देवीसहित ८ जना वडासदस्य आन्दोलनमा उत्रेका छन्। उनीहरूले १७ बुँदे माग राखेका छन्। गाउँपालिका अध्यक्ष केदार यादवको लापरवाहीका कारण सामाजिक सुरक्षा भत्ता र कर्मचारीलाई तलब समेत वितरण हुन नसकेको वडाअध्यक्ष संजय यादवले आरोप लगाए। यहाँ एम्बुलेन्स खरिद गरेको छ तर, कहाँ छ देखाउँदैन। जनताहरूले सेवा पाउन सकेका छैनन्। जमावि मौवाहीका प्रअ दुई महिनादेखि गायब छन्। गाउँपालिकाले कुनै एक्सन लिएको छैन, वडाध्यक्ष यादवले भने,आर्थिक वर्ष ०७९०८० को आयव्यय पनि कार्यपालिका सदस्यहरूलाई समेत दिएको छैन। बजेट बाँडफाडमा विभेद, कार्यालय सहयोगीहरूको तलबमा विभेद, सार्वजनिकऐलानी जग्गाहरू खाली हुनुपर्ने उनीहरूको माग छ। माग राखेका विषयमा प्रमुख प्रशासकीय अधिकृत मार्फत ध्यानाकर्षण गराएको र सम्बोधन नभए थप आन्दोलनमा जाने वडाध्यक्ष यादवले सुनाए। यसैगरी, चाडपर्वको मुखमा पनि सामाजिक सुरक्षा भत्ता र कर्मचारीलाई तलब समेत नपाएपछि काम काज ठप्प पारी विष्णुपुर गाउँपालिकाका कर्मचारीहरू मुल गेटमा व्यानर झुण्डाएर धर्नामा बसेका छन्।"
सीमा स्तम्भ जोगाउँदै सशस्त्र प्रहरी,"जनकपुरधाम : सुरक्षाका दृष्टिकोणले निकै संवेदनशील रहेको नेपाल भारत दशगजा क्षेत्रमा सीमा स्तम्भ संरक्षणका लागि सशस्त्र प्रहरीले अभियान थालेको छ। सीमा स्तम्भ रंगरोगन तथा मर्मत अभियानअन्तर्गत मधेस प्रदेशमा बिहीबार धनुषाको मुखियापट्टी मुसहरनिया गाउँपालिका६ जटही स्थित १८५ नम्बरको सहायक सीमा स्तम्भको मर्मत तथा रंगरोगन कार्य सुरु गरिएको हो। नापी विभागका अनुसार नेपाल भारत सीमा क्षेत्रमा ८ हजार ८५३ वटा सीमा स्तम्भ छन् जसमध्ये मधेस प्रदेशको आठवटै जिल्लाका दशगजा क्षेत्रमा ४ हजारभन्दा बढी सीमा स्तम्भ छन्। जसमध्ये अभियानअन्तर्गत पहिलो चरणमा एक हजार बेजोड नम्बरका सीमा स्तम्भहरूको मर्मत तथा रंगरोगन गरिने मधेस प्रदेश सशस्त्र प्रहरी प्रमुख डीआइजी दिपेन्द्र साहले जानकारी दिए। बिजोर नम्बरका सीमास्तम्भहरू नेपाल पक्षले र जोर नम्बरको सीमा स्तम्भहरू भारतीय सशस्त्र सीमा बल (एसएसबी) ले मर्मत सम्भार गर्ने साहले जानकारी दिए। २०७७ साउन १९ गते मन्त्री परिषदले सीमा स्तम्भहरूको संरक्षण तथा रंगरोगनका सन्दर्भका गरिएको निर्णय अनुसार नै सशस्त्र प्रहरीले यो अभियान सञ्चालन गरेको डीआइजी साहले बताएका छन्। मधेस प्रदेशमा सीमा क्षेत्रलाई शान्त र सुरक्षित राख्नका लागि सशस्त्र प्रहरीका ठूला साना गरि ७४ वटा क्याम्पहरू अवस्थित रहेको र त्यसमा ३ हजारभन्दा बढि प्रहरी सीमा सुरक्षार्थ खटिएको डीआइजी साहले जानकारी गराएका छन्। सीमा स्तम्भ संरक्षणका लागि मात्रै प्रहरीको प्रयासबाट सम्भव नरहेको हुनाले स्तम्भ जोगाउन स्थानीयवासी र सबै क्षेत्रको समान सहभागिताको आवश्यकता रहेको उनले बताए। मधेसमा विशेष गरी बारा, पर्सातर्फ सीमा स्तम्भहरू टुटाउने र कतिपय सीमास्तम्भहरूनै हराएको हुँदा यस अभियानमार्फत तिनीहरूको पनि खोजी गरिने प्रहरीले जनाएको छ।"
मापदण्डविपरीत सञ्चालित खानेपानी उद्योग सिल,"काठमाडौं : काठमाडौंको टोखा नगरपालिका३ चक्खुस्थित मापदण्डविपरीत सञ्चालित एक खानेपानी उद्योग सिल गरिएको छ। प्रधानमन्त्री तथा मन्त्रिपरिषद्को कार्यालयको संयोजनमा खाद्यप्रविधि तथा गुण नियन्त्रण डिभिजन कार्यालय काठमाडौं, काठमाडौं उपत्यका खानेपानी व्यवस्थापन बोर्डसमेतको टोलीले नाम ठेगाना नखुलेको एक उद्योगको स्थलगत निरीक्षण तथा अनुगमन गरी सिल गरेको हो। खाद्य प्रविधि तथा गुण नियन्त्रण विभागका खाद्य निरीक्षक पद्मराज भुसालले उद्योगको भौतिक, पूर्वाधार प्रशोधित पिउने पानी उत्पादन मापदण्डसम्बन्धी निर्देशिकाविपरीत रहेका कारण अनुगमन टोलीले प्रशोधन कक्षको दुई ढोकामा सिलछाप गरी उत्पादन कक्ष बन्द गराएको जानकारी गराए। सेवा प्रदायकको दर्ता प्रमाणपत्र र सञ्चालक फेला नपरेको तर उद्योग परिसरभित्र कञ्चनजङ्घा नेचुरल स्प्रिङ मिनरल वाटर इन्डस्ट्रीज लेखेको स्टिकर, जार भर्ने धारामा कपडा लगाएको, कार्यालय कक्षको भित्तामा नेपाल बोटल वाटर उद्योग सङ्घले मेरिना कायस्थलाई सहकोषाध्यक्षको प्रमाण पत्र दिएको प्रमाणपत्रलगायत प्रमाण फेला परेका छन्। सम्बन्धित स्थानीय निकाय, प्रहरी प्रभाग, टोखासहित अनुगमन टोलीले मापदण्डविपरीत सञ्चालित उक्त उद्योगको मुचुल्का खडा गरी उत्पादन कक्ष बन्द गरेको हो। उक्त टोलीले आजै आक्वा मिनरल्स नेपाल प्रालि र ग्राण्ड खानेपानी सेवा प्राइभेट लिमिटेडको पनि अनुगमन गरेको छ। खानेपानी गुणस्तरका पारामिटरमध्ये केही परीक्षण गरिएकामा न्यूनतम मापदण्ड पूरा भएको तर थप परीक्षणको विवरण आउन बाँकी रहेको काठमाडौं उपत्यका खानेपानी व्यवस्थापन बोर्डका कार्यकारी निर्देशक सञ्जिव विक्रम राणाले जानकारी दिए। मन्त्रिपरिषद्को कार्यालयको संयोजनमा सम्बन्धित टोलीले मङ्गलबार कागेश्वरी मनोहरा नगरपालिका४, थलीस्थित उत्तरबाहिनी फुड एण्ड वेभरेज प्रालिमा गरिएको स्थलगत अनुगमनमा खानेपानीको गुणस्तरमा न्यूनतम मापदण्ड पूरा नभएको जनाएको थियो। प्रालिमा राष्ट्रिय खानेपानी गुणस्तर मापदण्डमा उल्लेखित पारामिटरमध्ये पीएच स्केल (हाइड्रोजन विभव) मापन गर्दा ५ दशमलव ५ रहेको पाइएको छ। यसमा पीएच स्केलको स्तर न्यूनतम मापदण्ड ६ दशमलव ५ हुनुपर्ने छ। प्रालिले उपभोक्तालाई पानीको गुणस्तर र स्वच्छतातर्फ ध्यान दिन नसकेको अनुगमनका क्रममा पाइएको मन्त्रिपरिषद् कार्यालयका सूचना प्रविधि विज्ञ प्रकाश रायमाझीले जानकारी दिए। खानेपानी वितरणको जिम्मेवारी लिएका उपभोक्ता समिति, संस्थागत वा निजी कम्पनी जस्ता सेवा प्रदायक संस्था कानुनतः उपभोक्तालाई गुणस्तरीय पानी बिक्री वितरणका लागि जिम्मेवार हुन्छन्। खानेपानी सञ्चालन प्रणालीको उचित रेखदेख, निरीक्षण, सम्भार, नियमित परीक्षण र पानी उपचार विधिको अवलोकन गर्ने जिम्मेवार पक्ष सेवा प्रदायक नै हो र उपभोक्तालाई सुरक्षित तथा गुणस्तरीय पानी उपलब्ध गराउने जिम्मेवारी सेवाप्रदायको हुन्छ। तर व्यवहारमा भने सो नभएको पाइएको छ। राष्ट्रिय जनगणना, २०७८ अनुसार कूल ६६ लाख ६० हजार आठ सय ४१ परिवारमध्ये ५७ प्रतिशत परिवारले धारा तथा पाइपको पानी प्रयोग गर्ने गरेका छन्। २९ दशमलव आठ प्रतिशतले ट्युबवेल तथा हातेपम्पबाट, चार दशमलव छ प्रतिशतले जार तथा बोतलबाट, तीन दशमलव नौ प्रतिशतले मूल धाराबाट, दुई दशमलव एक प्रतिशतले खुला इनार तथा कुवाबाट, एक दशमलव पाँच प्रतिशतले ढाकिएको इनार तथा कुवाबाट र शून्य दशमलव चार प्रतिशतले नदी तथा खोलाको पिउने पानी प्रयोग गरेका छन्। रासस"
आममाफी दिने निर्णयमा आज फैसला,"ढकालले हत्या गरेका चेतन मानन्धरकी पत्नी भारती शेर्पाले सरकारी निर्णयविरुद्ध सर्वोच्च अदालतमा रिट निवेदन दायर गरेकी थिइन्। काठमाडौं :योगराज ढकाल (रिगल) लाई कैद मिनाहा गरी आममाफी दिने सरकारी निर्णयविरुद्धकोे सुनुवाइ बुधबार सकिएको छ। निर्णय भने आज सुनाउने सर्वोच्च अदालतले जनाएको छ। न्यायाधीशहरू ईश्वरप्रसाद खतिवडा, सपना प्रधान मल्ल र कुमार चुडालको संयुक्त इजलासले आममाफी दिने सरकारको निर्णयविरुद्ध परेको रिटमा आज निर्णय सुनाउने जानकारी दिएको हो। संविधान दिवसका अवसरमा मन्त्रिपरिषद्ले योगराज ढकालको कैद मिनाहा गर्ने निर्णय गरी आममाफीका निम्ति राष्ट्रपतिसमक्ष सिफारिस गरेको थियो। सरकारको उक्त सिफारिससँगै ढकाल कारागारमुक्त भएका थिए। ढकालले हत्या गरेका चेतन मानन्धरकी पत्नी भारती शेर्पाले सरकारी निर्णयविरुद्ध सर्वोच्च अदालतमा रिट निवेदन दायर गरेकी थिइन्। गत असोज २५ गते प्रधानन्यायाधीश विश्वम्भरप्रसाद श्रेष्ठ, न्यायाधीशहरू डा आनन्दमोहन भट्टराई र कुमार रेग्मीको पूर्णइजलासमा सुनुवाइ प्रारम्भ भए पनि हेर्न नमिल्ने भएपछि बुधबारका लागि सुनुवाइ निर्धारण भएको थियो। यो पनि पढ्नुहोस आममाफीमा संविधान र गणतन्त्रको भद्दा मजाक आममाफी दिएको ५ महिनामै अर्को अपराध राष्ट्रपतिबाट पौडेलबाट आममाफी, निस्किएको २५ औं दिनमा महिलाको हत्या"
"देवता मान्छौं, मान्दैनौं कुसंस्कार","वीरेन्द्रनगर : कालिकोटको शुभकालिका गाउँपालिका३ का तिलबहादुर शाही महावै जगनाथको धामी हुन्। उनी बालविवाह, छुवाछूत, बोक्सीप्रथा, जातीय विभेदलगायतका सामाजिक विकृतिका विरुद्ध बोल्छन्। उनी आफू पनि विभेद गर्दैनन्। विगतमा आफैंले देखेको विभेद र अहिलेको परिवर्तन भएको समाज देख्दा खुसी व्यक्त गर्छन्। उनी भन्छन्, मान्छेमान्छे बीचमा हुने विभेद कसैका लागि राम्रो नहुने रहेछ। पहिलेका पुर्खाहरूले यो चलन किन बनाए होलान् भनेर चिन्ता लाग्छ। बुझेर पनि नबुझे झैं गरेर विभेद गरिरहने मान्छेहरू मानव नै होइनन्। हामीले पहिलेका सकारात्मक कुराहरूको संरक्षण र गलत संस्कारहरू छोड्दै जानुपर्छ। आखिर परिवर्तन भनेकै यही न हो। पहिले महिनावारी भएका महिला हिँड्ने बाटोमा धामीझाँक्री र पण्डित हिँड्दैन थिए। अपरिचित गाउँमा जाँदा यो बाटोमा महिनावारी भएका महिला हिँड्छन कि भनेर डर पनि लाग्थ्यो। हामीलाई पनि महिनावारी भएका महिला, दलित समुदायका व्यक्तिले छुँदा र अरुले छोएको पानी खाँदा देवताले अनिष्ट गर्छन् भनेर डर देखाइएको थियो। त्यसैले हामी डराएर परम्परागत कुसंस्कार मान्न बाध्य थियौं। हामीलाई पनि यस्तो विभेद गर्न रहर त थिएन, शुभकालिका गाउँपालिका८ का दाहालका धामी रत्नचन्द्र सेजुवालले भने, अब हामीले बुझिसक्यौं। कुसंस्कार नमान्दा झन् देवता खुसी हुने रहेछन्। पवित्र मनले देवता मान्छौं। परम्परागत कुरीतिहरू मान्दैनौं। सबैलाई सम्मान गरेर समाजलाई सव्य बनाउन सहयोग गर्छौं। कसैलाई पनि विभेद गर्दैनौं। धर्ममा कतै पनि विभेद लेखिएको छैन। तिलागुफा नगरपालिका७ का पण्डीत कृष्ण न्यौपानेले भने, पहिले बाहुनको संस्कारमा महिनावारी नहुँदै विवाह गरिन्थ्यो। अहिले पो थाहा भयो विवाह त उमेर नपुगी गर्दा स्वास्थ्यमा गम्भीर समस्या हुने रहेछ। विवाह त २० वर्ष पुरा भएपछि मात्र गर्नुपर्ने रहेछ। हाम्रै पालामा धेरै केटाकेटीहरूको विवाह ७ देखि ११ वर्षसम्ममा भएको सम्झना छ। अहिले समाज निकै परिवर्तित र सचेत भएको छ। यस्ता विषयमा लामो बहस आवश्यक पनि छ। तर समाज सचेत भएर पनि केही सामाजिक विकृतिलाई छोड्न सकेको छैन। हामीले त मनैदेखि परम्परागत गलत प्रथा र कुरीति नमान्ने अठोट गरेका छौं। अरुले जे गरे पनि हामी विभेद र कूरीतिविरुद्ध आवाज उठाउँछौं। सामाजिक विकृति मुक्त समाज बनाउनु पर्छ भन्ने मेरो मान्यता हो। यस्तै खाँडाचक्र नगरपालिकाका स्थानीय मष्टो देवताका धामीहरूले छाउपडी नमान्ने प्रतिबद्धता जनाएका छन्। छाउपडी प्रथाका मुख्य गडका रूपमा मानिने देवताका धामी र गाउँका ठालुहरूले नै छाउपडी प्रथा नमान्ने सामूहिक प्रतिबद्धता गरे। उनीहरूको एउटै स्वर थियो, देवता मान्छौं, छाउ मान्दैनौं। महिनावारी भएकी छोरी, बुहारीलाई घरमै राख्छौँ। पहिले विभेद गरियो। अब गर्दैनौं। खाँडाचक्र नगरपालिका७ पिलीका धामी हंसबहादुर मल्लले भने, छाउपडी विरुद्धको अभियानमा हाम्रो पनि सक्रिय सहभागिता हुन्छ। छाउपडी प्रथा मान्नु हुँदैन भनेर गाउँमा सचेतना जोगाउँछौं। हाम्रो ठाउँमा देवता मान्ने चलन छ। छाउ मान्ने चलन पहिलेको तुलनामा घट्दै गएको छ। अब पूर्णरूपमा छाउ नबार्ने वातावरण बनाउँछौं। यस्तै स्थानीय धामी लिला पाण्डेले छाउ नबार्दैमा कसैलाई केही भए आफूले जिम्मा लिने बताए। उनले भने, म आफैं देवताको धामी छु। तर तपाईंंहरू कसैलाई घरमै छाउपडी बसालेकै भरमा देवता लाग्यो भने त्यसको जिम्मेवारी स्वयं म आफैं लिन्छु। घरभित्र महिनावारी भएकी महिलालाई राखेर देवतालाई घण्ट चढाउनु परे, खसी काट्नु परे पनि म कहाँ आउनु होला। तपाइँहरू ढुक्क भएर छाउगोठ भत्काएर घरमै बस्नुहोस्। यसअघि गाउँमा परम्परागत सोच र पुरानो रीतिअनुसार चल्ने गर्थे। सबैले छाउगोठ हटाइ सफा कोठामा बस्दा देवता पनि नलाग्ने र महिला पनि सुरक्षित हुने भएकाले गाउँका सबै स्थानीयलाई छाउपडी प्रथा नमान्न सल्लाह दिने गरेको धामी पाण्डेले बताए। बालविवाह रोक्न धामी र पण्डित सक्रिय कर्णालीमा बालविवाह रोक्न देवताका धामी, झाँक्री र विवाह गर्ने पण्डित नै सक्रिय हुन थालेका छन्। पछिल्लो समय स्थानीय सरकार र बालविवाह विरुद्ध अभियान चलाइरहेका गैरसरकारी निकायहरूको सहजीकरणमा बालविवाह रोक्न देवताका धामी र विवाह गरिदिने पण्डित नै सक्रिय हुन थालेका हुन्। कालिकोटको शुभकालिका र तिलागुफा नगरपालिकाका सबै धामी तथा पण्डितहरूले बालविवाहविरुद्ध एक्येबद्धता जनाउँदै विवाह गर्दा दुलाह र दुलहीको जन्मदर्ता अनिवार्य माग्ने र २० वर्षभन्दा बढी उमेरका दुलाहा दुलहीको मात्र विवाह लगन दिने प्रतिबद्धता जनाए। धामी तथा पण्डितहरूले भने, बालविवाह कोही कसैले गर्ने र गराउने छैनौं, २० वर्ष नपुगेकालाई लगन दिने छैनौं, लगन माग्न आउनेलाई दुलाहा र दुलहीको जन्मदर्ता माग्नेछौं, बालविवाह विरुद्धको अभियानको नेतृत्व धामी झाँक्री र पण्डितहरूले नै गर्नेछौं र कसैले बालविवाह गर्न लागे सम्बन्धित ठाउँमा जानकारी गराउनेछौं। शुभकालिका गाउँपालिकाका अध्यक्ष गोविन्द आचार्यले बालविवाह, छाउपडी प्रथा, घरेलु हिंसा जस्ता सामाजिक विकृति मुक्त गाउँपालिका बनाउने अभियानमा धाँमी, झाँक्री र पण्डितहरूको साथले उत्साह थपिएको बताए। उनले भने, हामी हिंसा र विभेदमुक्त समाज बनाउने अभियानमा छौं। यो अभियानलाई सफल बनाउन सबैको सहयोगको अपेक्षा गरेका छौं। गाउँपालिका उपाध्यक्ष धर्मा शाहीले सामाजिक विकृतिहरूका कारण महिला, दलित, बालबालिका जस्ता लक्षित समूहहरूले समस्या भोग्नु परेको बताउँदै यसकाविरुद्ध कडा रूपमा लाग्ने बताइन्। उनले भनिन्, हामीले सुरुवातमा सबैलाई सचेतना जोगाउँछौं। सबै पक्षहरूसँग छलफल गरेर बालविवाह, छाउपडी प्रथा, बहुविवाह, लैंगिक हिंसा जस्ता सामाजिक विकृति विरुद्धको अभियान थाल्छौं। तर सचेत बनाउँदा बनाउँदै पनि कसैले हिंसा र विभेद गरे कडा रूपमा कानुनी कारबाही गर्ने व्यवस्था मिलाउँछौं। यस्तै तिलागुफामा पण्डित्याइँको काम गर्ने सबै पण्डितहरूले विवाहको लगन दिँदा जन्मदर्ता माग्न थालेका छन्। उमेर नपुगेको छोराछोरीको विवाह गर्ने अभिभावकहरूलाई उमेर पुगेपछि मात्र लगन हेराउन आउन उनीहरूले सुझाव दिन थालेका छन्। तिलागुफा नगरपालिका५ का पण्डित मणिप्रसाद उपाध्यायले भने, बालविवाह कानुनी र सामाजिक अपराध भएकाले हामी त्यसलाई अन्त्य गर्न लागिरहेका छौं। सरकार, स्थानीय नागरिक, हामी पण्डित र धामीहरू सबैले एकमत बनाउँदा बालविवाह निकै कम भएको छ। पहिले हामीलाई पनि बालविवाह हुँदाका जोखिम र कानुनी पाटोको विषयमा थाहा थिएन। जहिले विवाह गर्दा पनि शुभ कार्यका रूपमा लिन्थ्यौँ। तर अहिले बालविवाहलाई शुभ कार्यका रूपमा हामी मान्दैनौं। त्यस कारण उमेर नपुगेका दुलाहा दुलहीहरूको विवाह पनि हामी गर्दैनौं। पण्डितहरूसँगै तिलागुफाका मष्टो देतवाका धामीहरू पनि बालविवाह रोक्न लागि परेका छन्। तिलागूफाका धामीका अगुवा टेकबहादुर शाहीले भने, उमेर नपुगेका कुनै पनि दुलहादुलहीलाई हामी लगन दिँदैनौं। गाउँमा विवाहका लागि मानिस प्रायः पण्डित र केहीले देवताको धमेलो हालेर विवाहको लगन माग्ने प्रचलन छ। ती दुईवटा उपाय गरेर लगन नमागी विवाह नै हुँदैन। त्यसका लागि हामी ८५ जना धामी र २६ जना पण्डित गरेर १ सय ११ जना छौं। सबैले उमेर नपुगेका दुलाहा र दुलहीको विवाह नगर्ने सहमती गरिसकेका छौं। हामीले लगन नदिएर बालविवाहको भोज नखाने हो भने कोही कसैले पनि बालविवाह गर्ने आँट गर्दैनन्। गाउँका न्यायाधीश देवी देवता कर्णाली मष्टो देवताहरूको आधारइलाका नै हो। यहाँ १२ भाइ मष्टाका मन्दिरहरू छन्। यहाँ मष्टो धलपुरो, दाडे मष्टो, कामल्या मष्टो, सिमष्टो, खोदाई मष्टो, बज्यूमष्टो, कालासिल्लो, रमालमष्टो लगायतका १२ वटा मष्टोहरू छन्। वर्षभरिमा माघ पूर्णिमा, जेठ पूर्णिमा, साउन पूर्णिमा र दसैंको समयमा जुहारे पैठ गरी चारपटक भव्य पाठपूजाका साथै मेलाहरू लाग्ने गरेको छ। यहाँ गएर स्वच्छ मनले गरेको भाकल पूरा हुने धार्र्मिक विश्वास अहिले पनि कायमै छ। गाउँमा अन्यायमा परेकाहरूले देवताको भाकल गर्दा न्याय पाउने पनि विश्वास छ। जिल्लाको ग्रामीण समुदायका नागरिकहरूका स्थानीय देवी देवता नै न्यायाधीश हुने गरेका छन्। कानुनको पहुँचमा सहजै नपुग्ने स्थानीय विपन्न नागरिकहरूका लागि न्याय दिने माध्यम नै देवता हुने गरेका छन्। स्थानीय नागरिकले जग्गा सम्बन्धी विवाद, आर्थिक लेनदेन, चोरी ठगीका घटना, बिरामी पर्दा तथा घरायसी झै झगडाहरूमा देवताका धामीलाई बसालेर न्याय माग्ने गरेका हुन्। देवी देवताको पूजाले दुखी बिरामी निको हुने, भुत लागेको छोड्ने, पारिवारिक सुख शान्तिका साथै खेतमा राम्रो बाली पनि हुने विश्वास रहेको खाँडाचक्र नगरपालिका३ का मष्टो धलपुराका गुठीयार धनप्रसाद पाण्डेले बताए। उनले भने, पहिले कुनै नयाँ कामको सुरुवात गर्दा देवी देवताको भरोषामा गरिन्थ्यो। मष्टो धलपुरो खसानहरूको मुल देवता हो। खस आर्यहरू जहाँ भए पनि मष्टो धलपुरो नमान्ने कोही छैनन्। खसहरूको परम्परा नै मष्टो धलपुरो देवतासँग जोडिएको छ। कर्णाली खस राज्य भएकाले कर्णालीमा मष्टो देवता प्रायः सबैले मान्ने गर्छन्। उनले भने, मष्टो धलपुरो पूजाको समयमा एकादशीका दिनदेखि ब्रत बसेर स्वच्छ मनले जे माग्यो त्यही पाइन्छ। जे सोच्यो त्यही पुग्छ। स्थानीय पे्रमबहादुर शाहीले देवीदेवताको विश्वासले नै हरेक देवताको पैठमा खुटो धजा, फूल चामल लिएर आउने गरेको बताए। अस्पताल जान सुझाव दिन्छन् धामी कालिकोटको पलाँता गाउँपालिका१ पुलाँहा निवासी गोरख बुढा स्थानीय मष्टो देवताका मुख्य धामी हुन्। गाउँका सबै स्थानीयहरू सामान्य रुघाखोकीदेखि अन्य रोगहरू लाग्दा उनीसँगै झारफुक गर्न आउने गर्थे। गाउँमा स्वास्थ्य सेवाको पहुँच नभएपछि स्थानीय नागरिक देवताका धामीलाई नै डाक्टर मान्न बाध्य थिए। उनी पनि विगत लामो समयदेखि गाउँलेका डाक्टरको रूपमा काम गर्दै आएका छन्। अहिले पनि कतिपय स्थानीय नागरिक बिरामी हुँदा पहिले उनीकहाँ नै जाने गर्छन्। धामी बुढा बिरामी हुँदा आफू कहिले पनि अस्पताल जाँदैन थिए। तर अहिले त्यस्तो छैन। उनी आफैं बिरामी हुँदा अस्पताल जान थालेका छन्। देवता भाके बिराम पनि निको हुन्छ भन्ने कुरा उनी धामी नहुँदा पनि विश्वास गर्थे र धामी भइसकेपछि पनि विश्वास गर्दै आएका थिए। तर अहिले गाउँलेहरू बिरामी भएपछि आफूसँग झारफुकका लागि आउँदा उनी धामी काँप्दै भन्छन्, सन्चो भएपछि भयो। भएन भने अस्पताल जानु। पचालझरना गाउँपालिका ८ स्थित बजैमष्टाका धामी नयरुप सन्ज्यालले भने, विगतमा बिरामीहरूलाई आफूसँग आएपछि धामी काँपेर दोखालो देखाउथ्यौँ। अहिले हामी अस्पताल देखाउँछौं। अहिले सन्चो भए भयो नत्र उपचारका लागि अस्पताल जानु भनेर सल्लाह दिन्छु। उनी मात्र होइन, अहिले धेरैजसो धामीहरू उपचारका लागि अस्पताल आउन थालेका छन्। थिर्पुमा उपचारकै लागि आएका बाजुरा गोत्रीका कालिका माईका पुजारी नरेन्द्रबहादुर शाहीले भने, धेरैलाई धामी काँपेरै निको पारियो। तर आफूलाई निको पार्न सकिएन। आँखा नदेख्ने र शरीर दुख्ने समस्या अस्पताल पुगेर उपचार गराएपछि मात्र निको भयो। उनले भने, विगतमा महिनावारी भएका महिलाहरू जान्छन् भनेर अस्पताल नजाने गथ्र्यौं। तर अहिले जान थालियो। अस्पताल जाँदा कुनै समस्या पनि भएको छैन।"
