शीर्षक,विवरण
विद्यालयमा कमजोर सिकाइ,"वास्तवमा हाम्रो शैक्षिक प्रणालीमा बदलाव आवश्यक छ। शिक्षकको थाप्लोमा मात्रै विद्यार्थीको जिम्माको भारी बोकाएर पुग्दैन, अभिभावक, समुदायसमेत मिलेर विद्यालय शिक्षाको गुणस्तर उकास्नुपर्छ। विद्यालयमा जे पढाइन्छ, विद्यार्थीले त्यसलाई व्यवहारमा उतार्न सकेनन् भने मान्नुपर्छउनीहरूले सिकेनन् वा उनीहरूलाई सिकाइएन। त्यसो त नेपालमा विद्यालय जाने भनेको शिक्षकले पढाउने र विद्यार्थीले पढ्ने भन्ने धारणा छ। त्यो मान्यतामै खोट छ। खासमा विद्यालयमा पढ्ने, पढाउने होइन, सिक्ने सिकाउने हो। किताबमै भएकै कुरा रटाउनुलाई पढाउने भनेर बुझिएको छ। तर, खासमा किताबमा जुन ज्ञान हुन्छ, त्यसलाई व्यवहारमा उतार्न सक्ने बनाउनुचाहिँ सिकाउनु हो। किताबमा भएकै कुरामात्रै घोक्ने र घोकाउने अनि परीक्षामा उत्कृष्ट अंक ल्याउने मानसिकता र प्रवृत्ति विद्यालय र अभिभावक दुवैमा छ। त्यही न सरासर गलत हो। त्यसैले त विद्यालयका परीक्षामा उत्तीर्ण विद्यार्थी जिन्दगीका परीक्षामा फेल भइरहेका हुन्छन्। हाम्रा सामुदायिक विद्यालयहरूमा पढाएकै कुरा कमै विद्यार्थीले सिकेको पटकपटकका परीक्षणले देखाएका छन्। विद्यालयमा सिकाएका कुरा व्यवहारमा उतार्न नसक्ने भएकै कारण विद्यार्थीहरू स्वरोजगार र उद्यमशीलता उन्मुख हुन सकेका छैनन्। विद्यालयमै पढाएका कुराको सिकाइमा देशभरिकै विद्यार्थीको उपलब्धि निकै कमजोर देखिन्छ। सरकारकै निकाय राष्ट्रिय परीक्षण गर्दै आएको केन्द्रले देशभरका विद्यालयको सिकाइ उपलब्धि परीक्षण गर्दै आएको छ। देशभरकै परिणाम निराशाजनक छ। झन्झन् खस्किँदो छ। सन् २०१७ मा गणित विषयमा विद्यार्थीको सिकाइ उपलब्धि ४६ प्रतिशत थियो भने २०२० मा त्यो ३२ मा झरेको थियो। कर्णाली प्रदेशको उपलब्धिमा पनि झन्झन् कमजोर देखिन्छ। कक्षा ८ का कर्णालीका विद्यार्थीको गणितको सिकाइ उपलब्धि १३ प्रतिशत देखिएको केन्द्रले जनाएको छ। यसै पनि विकासमा पछाडि परेको कर्णालीको शिक्षाको स्तर खस्किनु थप चिन्ताको विषय हो। बाटो र बिजुलीभन्दा पहिला शिक्षा र स्वास्थ्यमा अब्बल बनाउन सके कर्णाली होस् या जुनसुकै समुदायले छिटो प्रगति गर्छ र खासमा विकास भनेको पनि त्यही हो, जहाँ शिक्षा अब्बल हुन्छ, स्वास्थ्य सेवा गुणस्तरीय हुन्छ र नागरिक स्वस्थ हुन्छन्। खासमा हाम्रा विद्यालयमा विद्यार्थीलाई सिक्ने वातावरण दिइन्न। शिक्षक विद्यार्थीको चाहना, मनोविज्ञान र उसको रुचि वा विशिष्ट प्रतिभाको पहिचान नगरी आफूले जेजे जानेको छ, त्यहीत्यही नै विद्यार्थीले जान्नुपर्छ भन्ठान्छन्। विद्यार्थीले शिक्षकसँग मन खोलेर जिज्ञासा राख्न सक्ने वातावरण कमै विद्यालयमा हुन्छ। किताब रटाउनु नै ज्ञान दिनु हो भन्ने बुझाइमै खोट छ। ज्ञान त किताबमा सीमित गर्न सकिन्न। ज्ञान बाँड्ने वा दिनेभन्दा पनि सिक्न सक्ने र सिक्ने प्रवृत्तिको विकास गरिदिनुपर्छ। त्यसो भए जुनसुकै विद्यार्थीले पनि जीवनमा आउने जुनसुकै अड्चन पनि सामना गर्न सक्छ। वास्तवमा हाम्रो शैक्षिक प्रणालीमा बदलाव आवश्यक छ। शिक्षकको थाप्लोमा मात्रै विद्यार्थीको जिम्माको भारी बोकाएर पुग्दैन, अभिभावक, समुदायसमेत मिलेर विद्यालय शिक्षाको गुणस्तर उकास्नुपर्छ।"
बजेटको आकार बढाउनु हुँदैन,"सरकार बजेट सार्वजनिकको पूर्वसन्ध्यामा छ, अर्थतन्त्र चलायमान बनाउन कस्तो बजेट चाहिन्छ ? अहिलेको परिस्थिति अनुसारको बजेट चाहिन्छ। परिस्थिति सजिलो छैन। किनभने यो वर्ष अर्थतन्त्रका केही सूचकहरू सकारात्मक छैनन्। पहिलो स्थितिमा राजस्व घटेको छ। झन्डै ४० वर्षको अन्तरालमा लक्ष्यभन्दा यति धेरै कम राजश्व उठेको यही वर्ष हो। लक्ष्यको करबि ६० प्रतिशतभन्दा माथि राजस्व उठ्ने स्थिति छैन। अहिले पनि राजस्वले खर्च धान्ने स्थिति छैन। ट्रेजरी ऋणात्मक छ। दोस्रो स्थितिमा विदेशी ऋण र सहायता लक्ष्यको अनुपातमा २० प्रतिशत पनि आएको छैन। बजेटमा २ सय ४२ अर्ब ऋण र साढे ५५ अर्ब अनुदान आउँछ भनेर अपेक्षा गरिएको थियो। दुवै जोड्दा करिब ३ खर्ब जतिको लक्ष्यमा जम्मा ५५५६ अर्ब मात्रै प्राप्त छ। यो लक्ष्यको २० प्रतिशत हाराहारीमा छ। त्यसो हुँदा अर्को वर्ष बढेर आउने स्थिति पनि छैन। तेस्रो भनेको आन्तरिक ऋण बढेर ब्याजको चाप उच्च भएको छ। यसो हुँदा ठूलो आकारको बजेटमा जानेबित्तिकै फेरि पनि वैदेशिक सहायतातर्फ भर पर्नुपर्छ। त्यो नआएपछि आन्तरिक ऋण मै भर पर्नुपर्छ। यसो हुँदा आन्तरिक ऋणको चाप बढेर जानेछ। जुन अर्थतन्त्रले धान्नै नसक्ने गरी माथि जान्छ। यस्तो बेला आर्थिक वृद्धिदर २ प्रतिशतभन्दा तलै झर्ने अनुमान छ। दोस्रो त्रैमासिकमा ऋणात्मक भएको थियो। तेस्रो त्रैमासिकको नतिजा आउन बाँकी छ। त्यसैले यस्तो बेलामा लयाउने बजेट अलिकति खुम्चिएर खर्च कटौती गरी व्यावहारिक ल्याउनुपर्ने अवस्था छ। बजेटको आकार चालु आवको भन्दा १ खर्ब १२ अर्बले घट्ने भनिएको छ। खास बजेटको आकार कत्रो हुन आवश्यक छ ? राष्ट्रिय योजना आयोगले बजेटको आकार अहिलेको भन्दा १ खर्ब १२ अर्बले घटाउन भनेको थियो। सुरुमा आकार घटाउने भने पनि अहिले विभिन्न सञ्चार माध्यममा सुनिएअनुसार अर्थमन्त्रीले भने चारैतिरबाट सबैको दबाब भएकाले १८ खर्बको बजेट ल्याउँछु भन्न थालेको आएको छ। तर, अहिलेको परिस्थितिमा बजेटको आकार १५ खर्ब रुपैयाँभन्दा बढी जाने स्थिति छैन। किनभने अहिले राजस्व लक्ष्यभन्दा कम उठ्ने स्थिति छ। यो हिसाबले अर्को वर्ष लक्ष्य पूरा गरेर माथि जान त्यो अनुसारको वृद्धि गर्न आयात पनि त बढाउनुपर्यो। अरू कुनै क्षेत्रबाट राजस्व बढ्ने अवस्था छैन। यसपछि आयात बढाउनेबित्तिकै विदेशी मुद्राको चाप फेरि उच्च रुपले बढ्छ। यसकारणले पुँजीगत खर्च घट्ने, हुन नसक्ने चालु खर्च भने बढाएर जाने जाने स्थिति भएर काल्पनिक आधारमा बजेटको आकार बढाइयो भने धेरै असर गर्छ। काल्पनिक आधार भनेको कि बढी आन्तरिक राजश्व उठाउँछु भन्नु पर्यो, कि आन्तरिक ऋण लिन्छु भन्नुपर्यो, कि त विदेशी ऋण र अनुदान दुवै बढाउँछु भन्नुपर्यो। बिना बजेटको आकार बढ्दैन। जबकि राजस्व अहिले नै ३ खर्ब घाटा हुने अनुमान छ। अब यसलाई मेकअप गर्न सक्नुपर्यो। यो हुनेबित्तिकै आयात बढाएर राजस्व प्राप्त गर्नुपर्यो। अरू क्षेत्रबाट उत्पादन बढाउने सम्भावना छैन। बजेटलाई कसरी उत्साहजनक बनाउनुपर्ला ? जति भने पनि भालुलाई पुराण सुनाउने जस्तै मात्रै भएको छ। पूर्वअर्थमन्त्रीको मिटिङ भयो। हामीले खर्च कटौती गर्नुस्, बजेटको आकार घटाउनुस् भन्यौं। सार्वजनिक कार्यक्रममा पनि त्यही भन्दै आएका थियौं। स्वयम् अर्थमन्त्रीले किटेरै घटाउने भनेका थिए। तर, बजेट अर्को ढंगले आउँछ भने उपाय के लाग्छ र ? फेरि नीति तथा कार्यक्रममा भने बन्द भएको उद्योगलाई फेरी चलाउँछु भनेका छन्। खर्च कटौती गर्छु भनेका छन्, विद्युत्को महसुल निःशुल्क गर्छु भनेका छन्। यी कुरा कहीँ कतै मेल खाँदैनन्। बजेटको मुख्य स्रोत राष्ट्र ऋणको आकार पनि बढ्दै छ। बजेटमा कतिसम्म ऋण लिँदा उपयुक्त होला ? सामान्यतया आन्तरिक ऋण कुल गार्हस्थ्य उत्पादन (जीडीपी)को तुलनामा ३ प्रतिशतभन्दा माथि जानु उपयुक्त मानिँदैन। तर, अहिले ५६ प्रतिशतसम्म पुगेको छ। यस्तो ऋण जीडीपीको ३ प्रतिशतभन्दा माथि जानासाथ असर पर्छ। जसले देशभित्रका ऋणीहरूले बैंकबाट लिने कर्जा प्राप्त गर्दैनन्। ठूलो स्केलमा सरकारले ऋण लिइदियो भने निजी क्षेत्रले बैंकबाट कर्जा कम मात्रै प्राप्त गर्न पाउँछन्। जसले निजी क्षेत्रको लगानी खुम्चिन्छ। अर्कोतर्फ सरकारले उच्च ब्याजदरमा ऋण लिने र कम प्रतिफलमा लगानी गरे नतिजा कमजोर हुन्छ। यसपालि १० प्रतिशत ब्याजमा आन्तरिक ऋण लिइएको छ। यद्यपि अर्को वर्ष अलिकति घट्ला। तर, पनि तरलताको कमी भयो भने आयात खोलिदिने, अर्कोतर्फ आन्तरिक सापटी बढाउने स्थिति भयो भने ब्याजदर बढेर जाने स्थिति बन्ला। यसले ब्याजको चाप पर्छ। यस्तै अवस्था रहे वैदेशिक मुद्राको चाप बढाउँछ। पुँजीगत खर्च गर्ने क्षमता बढ्यो भने वैदेशिक सहायता तथा ऋण बढ्छ। अहिलेसम्मको प्रवृत्ति हेर्दा त्यो क्षमता बढाउनेतर्फ लागेकै छैन। वैदेशिक सहायता र ऋण बढेर जाने सम्भावना कम छ। यसकारणले पनि बजेटको आकार सानो बनाउन उचित हुन्छ। घाँटी हेरी हाड निलनुपर्छ भने झै हाम्रो क्षमताअनुसार बनाउनु पर्छ। देखाउनका लागि बजेटको आकार ठूलो बनाउने हो भने त्यसले मनी सर्कुलेसनलाई बढाउँदै जाने र मुद्रास्फीतिको चाप पनि बढेर जानसक्छ। यसले अर्को समस्या निम्तिने भएकाले बजेटको आकार सानै बनाउन उचित हुन्छ। सरकारले ऋण मात्रै होइन अनुदानसमेतको अपेक्षा गर्नु कतिको उचित हो ? मुलुक निम्न विकसित मुलुक (एलडीसी)बाट माथि उठेर ग्राजुएट भयो। यसो भएपछि दाताको नीतिअनुसार नेपाललाई दिने अनुदानको मात्रा कटौती हुन्छ। स्तरोन्नति भएपछिको अवस्थामा नेपाललाई अनुदान दिनु पर्दैन भन्ने मान्यता छ। आउँदा दिनमा हामीले पाउने अनुदान घट्दै गएको छ। त्यसमाथि पनि तोकेर दिएको अनुदान प्रयोग गर्न नसकेको अवस्था छ। त्यसकारणले हामीले धेरै अपेक्षा गर्न सक्ने अपेक्षा छैन। किनभने अहिले ५५ अर्ब दिन्छु भनेकोमा नगद अनुदान ७ अर्ब हाराहारीमा मात्रै छ। अनुदान बढ्ने सम्भावना एकदमै न्यून छ। बढ्नसक्ने सम्भावना भनेको ऋण हो। ऋण पनि शर्तसहितको हुन्छ। अनुदान पनि शर्तसहितको हुँदा धेरै आउने स्थिति छैन। यस्तो अवस्थालाई बुझेर अब काम गर्ने क्षमता नबढाइकन उपाय नै छैन। अहिले भएका करका दर उपयुक्त छन् त ? करको दायरा जब बढ्छ तब नयाँनयाँ आर्थिक गतिविधि बढ्छन्। जतिबेला आम्दानी बढेको हुन्छ त्यतिबेला करको दर बढाउन उपयुक्त हुन्छ। दुवै नभएको अवस्थामा न दर बढ्छ न दायरा। यसर्थ अहिलेको अवस्थामा करको दर बढाउन उपयुक्त हुँदैन। अर्कोतर्फ यो वर्ष आयातमा रोक लगाइयो। नियन्त्रित आयात भएकाले अर्को वर्ष पनि खुला ढंगले आयात गर्ने परिस्थिति छैन। किनभने वैदेशिक मुद्राको सञ्चिति जति सुधार भएको छ, त्यो आयातलाई नियन्त्रित गरेको अवस्थामा भएको सञ्चिति थप मात्रै हो। अहिले झन्डै साढे १४ खर्बजतिको वैदेशिक मुद्राको सञ्चिति छ। यो पनि आयात रोकेकै कारणले बढेको सञ्चिति हो। अब आयात खुकुलो गरेर राजश्व बढाउनेतर्फ लागियो भने बैंकबाट निजी क्षेत्रमा जाने ऋण पनि आयातका लागि खर्च हुन्छ। यसले रोजगारी बढाउँदैन। यसले उल्टै वैदेशिक मुद्राको चाप बढाउँछ। अर्कोतिर मौद्रिक आकारमा पनि संकट पैदा हुन्छ। अहिले मौद्रिक क्षेत्रमा अलिकती भए पनि सुधार देखिएको छ। सरकारी आय ब्ययको क्षेत्रमा भने थोरै असहज स्थिती छ। यतिवेला सरकारी वित्त क्षेत्र संकटमा छ भने मौद्रिक तथा वित्तीय क्षेत्रमा भने केही सुधार देखिन्छ दुवै क्षेत्रमा एकैचोटी संकट आउन नदिन के गर्नुपर्ला ?मौद्रिक र वित्त दुवै क्षेत्रमा एकैचोटी संकट आयो भने मुलुकले धान्न सक्दैन। यसकारण अहिलेको स्थितिमा ब्याजदर घटाएर पनि यसको समाधान हुँदैन। ब्याजदर घट्नसक्ने अवस्था पनि छैन। ब्याजदर घट्नेबित्तिकै निक्षेपलाई असर गर्ने स्थिति हुन्छ। किनभने मुद्रास्फीति (मूल्यवृद्धि)भन्दा कम दरमा ब्याज दिइयो भने नागरिकहरूले आफ्नो पैसा बैंकमा नराखेर अन्यत्र जान पनि सक्छ, अर्थात् अनौपचारिक अर्थतन्त्रतिर जान्छ। यसबाट सिर्जना हुने समस्या फेरि अर्को ढंगको हुन्छ। बैंकसँग तरलता (लगानीयोग्य पुँजी) अभाव हुन गयो भने नयाँ संकट पैदा हुन्छ। यस्तो नहुनका लागि मौद्रिक र वित्त नीति दुवैतिर होसियारीपूर्वक जान जरुरी छ। यसकारण अनावश्यक खर्च कटौती गरेर बजेटको आकारलाई पनि घटाउन आवश्यक हुन्छ। सरकारले हरेक वर्ष रुग्ण उद्योगलाई सञ्चालन गरिने भन्दै आएको तर कार्यान्वयन पक्ष सधैं किन कमजोर ? सरकार एकातिर खर्च कटौती गर्छु पनि भन्छ, अर्कोतर्फ बन्द भएका संस्थानहरू चलाउने भन्छ। फेरि कर्मचारी भर्ती गर्ने र उनीहरूलाई खर्च गर्ने काम मात्रै हुन्छ। पछि चलेन भनेर बन्द गर्ने स्थिती आउँछ। सम्भव नभएकालाई बन्द गर्ने र बन्द भएकालाई चलाउने भनेर जानु नै भएन। बरु नेपालमा कपडा उत्पादनलाई प्राथमिकता दिँदा हुन्छ। सरकारले निजी क्षेत्रका कपडा कारखानालाई योयो किसिमको सहुलयित दिन्छु, १५ वर्ष कर निःशुल्क गरिदिन्छु र स्वदेशी उत्पादन बरु २० प्रतिशत महँगो भए पनि लिन्छौं भनेर नेपालमै कारखाना खोल्न भनिदिए वेश हुन्छ। यसमा नेपाली निजी क्षेत्र आयो भने पनि यो अन्ततः नेपाली धन हो। यसले राष्ट्रिय उद्योगको विकास हुन्छ। राष्ट्रिय पुँजीको विकास हुन्छ। आर्थिक मन्दीले व्यवसाय प्रभावित छन्। बजारमा माग छैन, उपभोक्ताको क्रयशक्ति कमजोर छ। यसलाई समाधान गर्न सरकारबाट कस्तो पहल गरिनुपर्छ ? सरकारले सबैलाई स्थान दिनुपर्ने हो। तर, यो भइरहेको छैन। अहिले मन्दीको स्थितिमा खासगरी अहिले मध्यम, मझौला तथा साना ऋणीदेखि लिएर उपभोक्ताहरू बढी मारमा छन्। सायद ठूलाभन्दा बढी त्यो पंंक्ति बढी बिचलित छ। जग्गाको सम्पत्ति धितो राखेर ऋण लिएको छ। बैंकहरूले तिर्नका लागि ताकेता पनि बढी उनीहरूलाई नै गरेको देख्छु। यसकारण निजी क्षेत्रको बढी चिन्ता प्रकट भएको छ। तिनीहरूलाई बैंकले छिटो तिर्न अत्याउनुभन्दा केही अवधि थपिदिएर ऋण तिर्न प्रोत्साहन गर्न जरुरी छ। नेपाल राष्ट्र बैंकले ऋणीको अवस्था हेरेर पुनर्तालिकीकरण तथा पुनर्संरचना गर्न पाउने व्यवस्था गरिदिएको छ। यसले केही हदसम्म राहत त दिन्छ नि, होइन र ? यो राम्रै हो। तर, निजी क्षेत्रलाई प्रोत्साहन गर्न अझै उदार हुनुपरे पनि गर्नुपर्छ। अहिले उनीहरूको मनोवललाई निराश बनाउनु भएन। अहिले आम उपभोक्ताहरूले कम उपभोग गरेको अवस्था छ। किनभने डिजेल, पेट्रोलको मूल्य बढेका कारणले कतिपयले खर्च कटौती गर्नुपरेको छ। यो मेरो अनुभवले पनि देखाएको छ। यसैले खर्चको व्यवस्थापन गर्न कठिन छ। कि आम्दानी बढ्नु पर्यो। यसो नभए खर्च कटौती गर्न बाध्य हुन्छन्। जसले बजारको साइकल एक प्रकारले कम दरमा चल्न थाल्यो। उद्योग, निर्माण, होलसेल तथा खुद्रा व्यापारको वृद्धि ऋणात्मक छ ? यसलाई उकास्ने गरी कस्तो नीति अवलम्बन गरिनुपर्छ ? हिजोको तुलनामा कारोबार घटेको छ। जसले बजार चक्र नै बिगार्यो। रोजगारी बढेको भए बजारमा सामान किन्ने बढेर आउँथे। तर, यसबीच धेरैको रोजगारी गुम्यो। परिणाम स्वरूप खर्च गर्ने क्षमता नबढेको हो। यस्ता कारणले गर्दा केही समयका लागि पुनः जीवन दिएर निजी क्षेत्रको कारोबारमा सहजता ल्याइदिनुपर्छ। यसो गर्दा केही थप व्यवसाय सञ्चालनमा आउलान् होटल, रेष्टुरेन्ट खुला, पर्यटकहरू बढे भने त्यता आकर्षण बढ्ला। अनि विस्तारै रोजगारी बढ्ने, अवसर पनि बढ्ने भयो भने फेरी अर्थतन्त्र साइकलमा पुग्न थाल्छ। अर्थतन्त्रमा गतिशिलता आउनेबित्तिकै अवस्था सहज बन्छ। विश्व अर्थतन्त्रको स्थितीमा नेपालमा जोखिम झन् बढी छ, केही देखिन थालिसकेको पनि छ। यस अवस्थामा हामी कसरी बच्ने ? विश्व आर्थिक मन्दीतर्फ धकेलिएको छ। अमेरिका र युरोपले आफ्नै कारणले पनि कतिपय स्थिति सिर्जना गरेका हुन्। रुसयुक्रेनको युद्धले अन्तर्राष्ट्रिय व्यापार चक्र बिग्रिएको छ। यूरोप, अमेरिकाले रुसबाट आउने तेल र ग्यासलाई नाकाबन्दी लगाएका छन्। यो उनीहरूबाट सिर्जित भयो। त्यसको मारमा हामी परेका छौं। हामीसँग क्षमता भएको भए विकल्प पनि हुन्थ्यो। अहिले रसियाले दिएको तेल र ग्यासबाट भारतले लाभ लिइरहेको छ। हामीले जानेको भए सस्तो तेल कहाँबाट प्राप्त हुन्छ, खरिद गर्नुपथ्र्यो। तर, हामी जस्तो सानो देशका मान्छेलाई वैकल्पिक फाइदा चाहिन्छ भनेर प्रश्न गर्न सक्छौं होला। यसका लागि यस्ता काम प्रभावकारी रूपले गर्न स्मार्ट सरकार चाहियो। यो त आखिर व्यापार जस्तै हो। कुन पसलमा सस्तो पाइन्छ र कतिखेर पाइन्छ भन्ने थाहा पाउनु पर्यो। यो जान्यो भने ग्राहकले आफ्नो मुनाफा खोज्न सक्छ। त्यो नजान्ने ग्राहक छ भने बजारमा सस्तो भए पनि खरिद गर्न जान्दैन। यही कुरा अन्तर्राष्ट्रिय व्यापारमा पनि सरकारले अवलम्बन गर्न जानेन भने प्रभावकारी हुँदैन। यसर्थ यसको प्रभावकारिता चाहिन्छ। यसैले सरकारमा पनि प्रभावकारी निकाय बन्ने क्षमता हुनुपर्यो। सरकार कसैलाई भाग लगाउने निकाय बन्नु हुँदैन। प्रस्तुति : ममता थापा"
विद्यालयमा कमजोर सिकाइ,"वास्तवमा हाम्रो शैक्षिक प्रणालीमा बदलाव आवश्यक छ। शिक्षकको थाप्लोमा मात्रै विद्यार्थीको जिम्माको भारी बोकाएर पुग्दैन, अभिभावक, समुदायसमेत मिलेर विद्यालय शिक्षाको गुणस्तर उकास्नुपर्छ। विद्यालयमा जे पढाइन्छ, विद्यार्थीले त्यसलाई व्यवहारमा उतार्न सकेनन् भने मान्नुपर्छउनीहरूले सिकेनन् वा उनीहरूलाई सिकाइएन। त्यसो त नेपालमा विद्यालय जाने भनेको शिक्षकले पढाउने र विद्यार्थीले पढ्ने भन्ने धारणा छ। त्यो मान्यतामै खोट छ। खासमा विद्यालयमा पढ्ने, पढाउने होइन, सिक्ने सिकाउने हो। किताबमै भएकै कुरा रटाउनुलाई पढाउने भनेर बुझिएको छ। तर, खासमा किताबमा जुन ज्ञान हुन्छ, त्यसलाई व्यवहारमा उतार्न सक्ने बनाउनुचाहिँ सिकाउनु हो। किताबमा भएकै कुरामात्रै घोक्ने र घोकाउने अनि परीक्षामा उत्कृष्ट अंक ल्याउने मानसिकता र प्रवृत्ति विद्यालय र अभिभावक दुवैमा छ। त्यही न सरासर गलत हो। त्यसैले त विद्यालयका परीक्षामा उत्तीर्ण विद्यार्थी जिन्दगीका परीक्षामा फेल भइरहेका हुन्छन्। हाम्रा सामुदायिक विद्यालयहरूमा पढाएकै कुरा कमै विद्यार्थीले सिकेको पटकपटकका परीक्षणले देखाएका छन्। विद्यालयमा सिकाएका कुरा व्यवहारमा उतार्न नसक्ने भएकै कारण विद्यार्थीहरू स्वरोजगार र उद्यमशीलता उन्मुख हुन सकेका छैनन्। विद्यालयमै पढाएका कुराको सिकाइमा देशभरिकै विद्यार्थीको उपलब्धि निकै कमजोर देखिन्छ। सरकारकै निकाय राष्ट्रिय परीक्षण गर्दै आएको केन्द्रले देशभरका विद्यालयको सिकाइ उपलब्धि परीक्षण गर्दै आएको छ। देशभरकै परिणाम निराशाजनक छ। झन्झन् खस्किँदो छ। सन् २०१७ मा गणित विषयमा विद्यार्थीको सिकाइ उपलब्धि ४६ प्रतिशत थियो भने २०२० मा त्यो ३२ मा झरेको थियो। कर्णाली प्रदेशको उपलब्धिमा पनि झन्झन् कमजोर देखिन्छ। कक्षा ८ का कर्णालीका विद्यार्थीको गणितको सिकाइ उपलब्धि १३ प्रतिशत देखिएको केन्द्रले जनाएको छ। यसै पनि विकासमा पछाडि परेको कर्णालीको शिक्षाको स्तर खस्किनु थप चिन्ताको विषय हो। बाटो र बिजुलीभन्दा पहिला शिक्षा र स्वास्थ्यमा अब्बल बनाउन सके कर्णाली होस् या जुनसुकै समुदायले छिटो प्रगति गर्छ र खासमा विकास भनेको पनि त्यही हो, जहाँ शिक्षा अब्बल हुन्छ, स्वास्थ्य सेवा गुणस्तरीय हुन्छ र नागरिक स्वस्थ हुन्छन्। खासमा हाम्रा विद्यालयमा विद्यार्थीलाई सिक्ने वातावरण दिइन्न। शिक्षक विद्यार्थीको चाहना, मनोविज्ञान र उसको रुचि वा विशिष्ट प्रतिभाको पहिचान नगरी आफूले जेजे जानेको छ, त्यहीत्यही नै विद्यार्थीले जान्नुपर्छ भन्ठान्छन्। विद्यार्थीले शिक्षकसँग मन खोलेर जिज्ञासा राख्न सक्ने वातावरण कमै विद्यालयमा हुन्छ। किताब रटाउनु नै ज्ञान दिनु हो भन्ने बुझाइमै खोट छ। ज्ञान त किताबमा सीमित गर्न सकिन्न। ज्ञान बाँड्ने वा दिनेभन्दा पनि सिक्न सक्ने र सिक्ने प्रवृत्तिको विकास गरिदिनुपर्छ। त्यसो भए जुनसुकै विद्यार्थीले पनि जीवनमा आउने जुनसुकै अड्चन पनि सामना गर्न सक्छ। वास्तवमा हाम्रो शैक्षिक प्रणालीमा बदलाव आवश्यक छ। शिक्षकको थाप्लोमा मात्रै विद्यार्थीको जिम्माको भारी बोकाएर पुग्दैन, अभिभावक, समुदायसमेत मिलेर विद्यालय शिक्षाको गुणस्तर उकास्नुपर्छ।"
लम्पी स्किन प्रकोपबाट २७५ पशुचौपायाको मृत्यु,"हेटौंडा : बागमती प्रदेशको १३ जिल्लामा लम्पी स्किन रोगबाट ९ हजार ३ सय ९१ पशुचौपाया संक्रमित भएको छ। पशुपन्छी तथा मत्स्य विकास निर्देशनालय बागमती प्रदेशका अनुसार संक्रमितमध्ये २ सय ७५ को मृत्यु भएको छ। जेठ ९ गतेसम्मको तथ्यांक अनुसार सबैभन्दा धेरै मकवानपुर जिल्लामा ५ हजार ७७ गाई र पाँचवटा भैंसीमा लम्पी स्किन रोगको संक्रमण देखिएको पशुपन्छी तथा मत्स्य विकास निर्देशनालय बागमती प्रदेशको तथ्याङ्क छ। मकवानपुरमा मात्र १ सय ९२ पशुचौपायाको मृत्यु भएको छ। त्यस्तै चितवनमा २६ सय ७४ पशुचौपायामा संक्रण देखिएको र ५४ वटाको मृत्यु भएको निर्देशनालयले जनाएको छ। नुवाकोटमा सातसय १६ पशुचौपायामा संक्रमण देखिएको र १ सय ४३ वटाको मृृत्यु भएको निर्देशनालयको तथ्यांक छ। सबैभन्दा कम रसुवा जिल्लामा ६ वटा पशुचौपायामा संक्रमण निर्देशनालयका अधिकृत रामहरि शर्माले बताए। बागमती प्रदेशमा सबैभन्दा पहिला मकवानपुरमा लम्पी स्किनको प्रकोप देखिएको थियो। लम्पी स्किन रोग एकपछि अर्को किसानको गोठसम्म सर्दै गएकोले महामारीको प्रकोप देखिएको हो। यो रोग लागेपछि पशुचौपायाको पुच्छर वरिपरिका भाग, पेट र थुनलगायत शरीरका विभिन्न भागमा सानाठुला गिर्खाहरू देखिने, एकसय ५ डिग्रीभन्दा बढी ज्वरो आउने, खुट्टा सुन्निने र दूध दिन छाड्ने लक्षण देखिने गरेको पशु प्राविधिकहरू बताउँछन्। यो रोग नियन्त्रणका लागि पहल भएपनि हालसम्म नियन्त्रणमा आउन सकेको छैन। पशु प्राविधिकहरूलाई जिल्ला छाड्न दिएका छैनौं, भ्याक्सिनको काम धमाधम भइरहेको छ, निर्देशनालयका अधिकृत शर्माले भने, यो संक्रमण नियन्त्रणमा आउन अझै केही समय लाग्ने देखिएको छ। लम्पी स्किन रोग लागे ८० प्रतिशत दूध घट्ने, बाँझोपन हुने र १० प्रतिशतसम्म मृत्यु हुने अध्ययनले देखाएको छ। यो रोगको कुनै उपचार नहुने र भ्याकसिन मात्र लगाएर न्यूनीकरण गर्ने भएकाले भ्याक्सिन लगाउने कार्यलाई स्थानीय तहमा प्राविधिकहरू खटाएर प्रदेश सरकारले काम गरिरहेको छ। उक्त रोग लम्पी स्किन डिजिटल भाइरस नामक विषाणुबाट लाग्ने गर्छ। उक्त जीबाणु ५५ डिग्री सेल्सियसमा दुई घण्टासम्म बाँच्छ। यस्तो वातावरण धेरै लामो समयसम्म रहन सक्छ। छालाको गिर्खामा ३३ दिनभन्दा धेरै रहन्छ। अनुसन्धानमार्फत फोहोर तथा अँध्यारो गोठमा धेरै लामो समयसम्म यो जीबाणु भेटिएको पाइएको छ। उक्त रोगले बिरामी पार्ने प्रतिशत १०२० प्रतिशत पाइएको छ र यसबाट पशुको मृत्युदर १५ प्रतिशत छ। खासगरी गाई तथा कहिलेकाही भैंसीमा पाइन्छ। अनुसन्धानले उक्त रोग होलेस्टोन गाई र क्रस गाईमा बढी हुने देखाएको छ।"
कस्ताकस्ता थिए बजेट ?,"सरकारले राष्ट्रिय ढुकुटीमा जम्मा हुनसक्ने अनुमानित रकम र क्षेत्र तोकेको विस्तृत विवरण स्वीकृतिका लागि संघीय संसद्मा पेस गर्छ। नेपालको संविधान, २०७२ ले जेठ १५ गते आगामी आर्थिक वर्षको बजेट ल्याउनुपर्ने अनिवार्य व्यवस्था गरेको छ। काठमाडौं : संघीय संसद्को संयुक्त बैठकमा भोलि जेठ १५ गते नेपालको ७७ औं बजेट प्रस्तुत हुँदैछ। जहाँ ३५औं अर्थमन्त्री डा प्रकाशशरण महतले आर्थिक वर्ष २०८०८१ को बजेट प्रस्तुत गर्नेछन्। जसको आकार १६ खर्ब ८८ अर्ब रूपैयाँभन्दा सानो हुनेछ। नेपालमा २००८ सालदेखि बजेट प्रस्तुत गर्ने चलन सुरु भएको मानिन्छ। जेठ १५ मा बजेटसँगै ४ वटा विधेयक प्रस्तुत हुनेछन्। जसमध्ये आर्थिक विधेयक प्रस्तुत भएपछि भोलिपल्टैदेखि ऐनको रूपमा कार्यान्वयन हुन्छ भने बाँकी विनियोजन, राष्ट्र ऋण उठाउने र ऋण तथा जमानत विधेयक आगामी आर्थिक वर्षको पहिलो दिनदेखि कार्यान्वयन हुन्छ। नेपालमा नीति र योजना बन्छन्, तर कार्यान्वयन हुँदैनन्, नतिजा देखिँदैन भन्ने गुनासो कम छैन। कागजमा सबै कार्यक्रम उत्कृष्ट देखिन्छन्। तर, राम्रो कि नराम्रो भन्ने निक्र्योल तब मात्र गर्न सकिन्छ जब कार्यान्वयनपछि प्रभावकारी नतिजा आउँछ। बजेट डकुमेन्ट पनि त्यस्तै हो। कार्यान्वयनपछि सकारात्मक लहर सिर्जना गरेका बजेटलाई साँच्चिकै राम्रो भनिने गरेको छ। इतिहास पल्टाएर हेर्दा समाजमा परिवर्तनको छाप छोडेका, प्रणालीमा सुधार ल्याएर देश विकासलाई नयाँ शिरा प्रदान गरेका निकै कम बजेट छन्। संविधान जारीपछि संविधानले दिशानिर्देश गरेका व्यवस्था कार्यान्वयन सुस्त हुँदै गर्दा बजेट कार्यान्वयन प्रतिप्रश्न उठेको छ। विज्ञ भन्छन्, पुरानै मस्यौदामा अंक र शब्द परिवर्तन गरेर ल्याइने बजेटलाई गतिलो पनि मानिएको छैन। सरकारले हरेक वर्ष गर्ने खर्च तथा खर्च धान्नका लागि आवश्यक स्रोतको अनुमान नै बजेट हो। बजेट भनेको सरकारको आय र व्ययको वार्षिक अनुमान हो। सरकारले राष्ट्रिय ढुकुटीमा जम्मा हुनसक्ने अनुमानित रकम र क्षेत्र तोकेको विस्तृत विवरण स्वीकृतिका लागि संघीय संसद्मा पेस गर्छ। नेपालको संविधान, २०७२ ले जेठ १५ गते आगामी आर्थिक वर्षको बजेट ल्याउनुपर्ने अनिवार्य व्यवस्था गरेको छ। बजेट सरकारको राजनीतिक, आर्थिक नीति तथा कार्यक्रमको समष्टिगत रूप हो। सरकारले तयार पारेको योजना तथा कार्यक्रमहरू सम्पन्न गर्नका लागि गरिने खर्च, सो खर्च धान्ने स्रोतहरूको प्रक्षेपण र आउँदो वर्षको नीतिगत प्राथमिकतालाई समेत बजेटमा प्रतिबिम्बित गरिएको हुन्छ। बजेट एउटा दस्तावेज मात्र नभई यो वर्षभर निरन्तर चलिरहने प्रक्रियागत चक्र हो। जसका विभिन्न चरणमा नागरिक र नागरिक समाजका साथै सरोकारवालाले बजेटको स्रोत, विनियोजन र उपलब्धिका विषयमा छलफल र बहस चलाउन सक्छन्। मन्त्रालयको बागडोर सम्हाल्नेको सूचीमा राजनीतिमा छाएका, अर्थशास्त्र पढेका, दुवै क्षेत्रमा पारंगतदेखि पूर्वगभर्नरसम्मका व्यक्ति पर्छन्। जानकारहरू पनि निकै कम बजेटलाई रिमार्केबल भन्छन्। जटिल शब्दावली प्रयाग गरी, जटिल व्यवस्था सुरुवात गर्ने भन्दै विज्ञले ल्याएका बजेटभन्दा यथार्थपरक बजेटलाई नै आमनागरिक र जानकारले रुचाएका छन्। महेश आचार्य, भरतमोहन अधिकारी, रामशरण महत, बाबुराम भट्टराई, सुवर्ण राणा त्यस्ता केही अर्थमन्त्री हुन् जसले ल्याएको बजेटलाई थोरै भए पनि रुचाइयो। नेपाल सरकारका पूर्वसचिव गोपीनाथ मैनाली बजेटहरू कागजमा राम्रो आए पनि कार्यान्वयन नहुने वा राम्रो नतिजा दिन नसक्ने बजेटलाई राम्रो भन्न नसक्ने बताउँछन्। बजेट भाषा वा साहित्य होइन, मैनाली भन्छन्, राम्रो बजेट हुन् भन्ने कार्यान्वयनले प्रमाणित गर्न सकेनन्। उनका अनुसार अहिलेसम्मको राम्रो बजेटको सूचीमा महेश आचार्य, भरतमोहन अधिकारी, रामशरण महतले पहिलोपल्ट ल्याएको बजेटलाई राम्रो मान्न सकिन्छ। संसद् नभएको बेला डा देवेन्द्रराज पाण्डेले ल्याउनुभएको बजेट पनि राम्रो थियो, मैनालीले थपे, किसुनजी प्रधानमन्त्री भएका बेला अन्तरिम व्यवस्थापन गर्न आएको बजेट थियो त्यो। अरू बजेट आउने जाने खालको मात्र भएको भन्दै उनले धेरै विज्ञ अर्थमन्त्री भए पनि व्यवहारमुखी बजेट नआएको तितो यथार्थ सुनाए। अर्थविद् डा डिल्लीराज खनाल २०५१ सालको बजेट इतिहासकै उत्कृष्ट मान्छन्। सोबेला राज्यमन्त्री रहेका खनाल बजेटको मुख्य अर्किटेक्चर थिए। उनले भने, हामीले सामाजिक सुरक्षाको अवधारणलाई मूर्तरूप दियौं र आफ्नो गाउँ आफैं बनाऔं अभियान चलायौं। आमजनतालाई बजेटप्रति सचेत बनाउनु र बजेट जनताका लागि पनि हो भन्ने आभाष दिलाउन सो बजेट सफल भएको थियो। अर्थविद् केशव आचार्य सुवर्ण शमशेरले ल्याएको नेपालको पहिलो बजेट, शमशेर नै अर्थमन्त्री रहेको पहिलो जननिर्वाचित सरकारले ल्याएको बजेट, महेश आचार्य र भरतमोहन अधिकारी अर्थमन्त्री रहेका बेला ल्याएको बजेटले बजेटको बाटो नै परिवर्तन गरेको बताउँछन्। यी बजेट रिमार्केबलभन्दा पनि पाथब्रेकर भन्न चाहन्छु, आचार्यले भने। त्रिवि अर्थशास्त्र केन्द्रीय विभाग प्रमुख प्रा डा शिवराज अधिकारी पहिलो बजेट, ५१ सालमा अधिकारीले ल्याएको बजेट र पाँचौं पञ्चवर्षीय योजना कार्यान्वयन हुँदा आएको बजेटलाई इतिहासकै उत्कृष्ट मान्छन्। ५१ सालपछि मात्र जनताले बजेटबारे बुझ्न थाले, अधिकारी भन्छन्, पछिल्लो समय तत्कालै कार्यान्वयन गर्ने खालका मात्र बजेट आए। अधिकारीका अनुसार बृहत् शान्ति सम्झौतापछि अर्थतन्त्रको मुहारै परिवर्तन भएको छ। राजनीतिक दलबीच मिलेर अघि बढौंभन्दा जनताका मुद्दा सेलाएका छन्, उनले भने, हामी आर्थिक मूल्य चुकाउन विवश छौं। र, यो मूल्य पूर्ति गर्ने बजेट पनि आएका छैनन्। पूर्वअर्थसचिव कृष्णहरि बास्कोटा सबैभन्दा सम्झनलायक बजेट २००८ मा तत्कालीन अर्थमन्त्री सुवर्ण शमशेरले ल्याएको बजेटलाई मान्छन्। २०६२६२ को जनआन्दोलनपछि आएका बजेट पनि सम्झनलायक भएको उनको तर्क छ। जनआन्दोलन पनि तत्कालीन अर्थमन्त्री डा रामशरण महतले ल्याएको बजेट फरक ढंगको थियो, बास्कोटाले भने, बाबुराम भट्टराईको बजेट पनि युनिक थियो। सुरेन्द्र पाण्डे, विष्णु पौडेल आदिले पनि जनआन्दोलनको भावनाअनुसारको बजेट ल्याउनुभयो। जनआन्दोलनपछि आएका बजेट सोही जनआन्दोलनको भावना समेटिएका रहेको उनको तर्क छ। अर्थशास्त्र पढेका भन्दा नपढेका अर्थमन्त्रीहरूले ल्याउनु भएको बजेट राम्रा रहेको भन्दै बास्कोटाले भने, सबैपक्ष समेटेर ल्याइएको बजेट राम्रो देखिने गरेको छ। महेश आचार्य, भरतमोहन अधिकारको पहिलो बजेट राम्रा थिए। जनआन्दोलनपछि चाहिँ संघीयता कार्यान्वयन तथा लोकतन्त्र रक्षा गर्न सबै पक्ष समेटिएका बजेट राम्रा छन्। सुवर्णशमशेर राणा : जनमुखी बजेटका प्रवर्तक नेपालको पहिलो अर्थमन्त्री सुवर्णशमशेर राणाले नेपालको पहिलो बजेट ल्याएका हुन्। राणाशासन अन्त्य भएपछि २००८ माघ २१ गते अर्थमन्त्री शमशेरले नेपालको पहिलो बजेट प्रस्तुत गरेका थिए। सो बजेट जनमुखी थियो। आकार ५ करोड २५ लाख रुपैयाँ बराबरको थियो। बजेट कार्यान्वयनमार्फत मोहीको लगत लिने कामको थालनी भयो। जंगलको निजीकरण पनि सोही बजेटमार्फत रोकियो। त्यसपछिका बजेटहरू विकास केन्द्रीय भए। सडक निर्माणमा चीन, भारत, रूस, बेलायत र अमेरिकाको सहयोग प्राप्त भयो। २०१५ मा बीपी कोइरालाको नेतृत्वमा पहिलो जननिर्वाचित सरकार गठन भएपछि बिर्ता उन्मूलन भयो, प्रगतिशील कर लागू गरियो भने नेपाली मुद्रालाई नेपालभरि चलाउने घोषणा गरियो। उद्योगलाई ऋण दिन सरकारले २०१६ सालमा एनआईडीसी (नेपाल इन्डिस्ट्रियल डेभलपमेन्ट कर्पोरेसन) बैंक स्थापना गर्यो। २०१६ सालको बजेटले समृद्धि, समानता बढाउने, रोजगारी कम गर्ने, कृषिमा आधारित विकास र जनतालाई सामाजिक सेवा बढाउने लक्ष्य राखेको थियो। भरतमोहन अधिकारी : सामाजिक सुरक्षाका जन्मदाता २०५१ को मध्यावधी निर्वाचनले नेकपा एमालेलाई सबैभन्दा ठूलो दल बनाएपछि भरतमोहन अधिकारी अर्थमन्त्री भए। प्रधानमन्त्री थिए सहोदर दाज्यु मनमोहन अधिकारी। दाजुभाइको बजेटले सरकार आमनागरिकमा पुगेको आभाष दिलायो। सरकारले ऐतिहासिक वृद्धभत्ता र आफ्नो गाउँ आफैं बनाऔं अवधारणअनुसार तत्कालीन गाउँ विकास समिति (गाविस)मा सिधै पैसा पुर्याउने चलन थाल्यो। सो बजेट राम्रो यसमानेमा हो कि यो बजेटमार्फत सरकार आमनागरिकको जनजीवनमा पुग्यो तर वितरणमुखी भएको आरोप छ। बजेट ल्याएको सय दिन नपुग्दै एमाले सरकार ढले पनि सो बजेट कार्यान्वयनले देशलाई दीर्घकालमा लाभ दियो। र, एमालेलाई जनताले चिन्ने दल बनायो। डा रामशरण महत : उदारीकरणका सूत्रधार रामशरण महत उदारीकरणको पक्षधर अर्थमन्त्री मानिन्छन्। उदारीकरणका कार्यक्रमलाई कार्यान्वयन गर्न ल्याइएको उनको बजेटले दीर्घकालमा राम्रो छाप छाडेका छन्। संसद् विकास कोषको योजना अघि सारेर गाउँगाउँमा पैसा पुर्याउनमा उनैको योगदान मानिन्छ। महतकै पालादेखि मध्यमकालीन खर्च संरचना लागू गरियो। महतले ल्याएको २०५९६० सालको बजेटमा बजेटको आकार घटाए। अनुत्पादक खर्च कटौतीका लागि बजेटको आकार नै घटाइएको यो पहिलो घटना थियो। यही बजेटमार्फत राष्ट्रिय गौरवका आयोजनालाई बहुवर्षीय तरिकाले बजेट दिन सुरु गरियो। यीसँगगै महेश आचार्य राम्रो बजेट ल्याउने अर्थमन्त्रीका रूपमा चिनिन्छन्। अर्थ राज्यमन्त्रीका रूपमा २०४८ जेठ १७ गते आचार्यले ३६ अर्ब ६४ करोडको बजेट विनियोजन गरे। सो बजेटले जनतालाई पूर्णआर्थिक स्वतन्त्रता प्रदान गर्ने अभियान सुरु गर्यो। निजी क्षेत्रमैत्री यो बजेटमार्फत सरकारले राज्यको भूमिका वस्तु तथा सेवा उत्पादन र व्यापारबाट नियमनमा सीमित गर्यो। निजी लगानीलाई प्रोत्साहन गरियो। त्यो बजेटले नेपालको उदारीकरणको बाटो खोल्यो। संस्थान तथा सरकारी कम्पनीहरू घाटामा रहेका बेला तिनलाई निजीकरण गरेर नाफामा लैजाने पनि यही बजेटमार्फत भयो। निजीकरणको आलोचना हुने गरे पनि समग्रमा निजीकरण, शिक्षा, स्वास्थ्य, बिमा, वित्त, जलस्रोत आदिमा निजी क्षेत्रको प्रवेशले नेपाल छुट्टै बनाउन महेश आचार्यको भूमिका छ। आचार्यको बजेटले नतिजा पनि दियो। उदारीकरण र निजीकरणले आर्थिक वृद्धि राम्रो भयो। सबैभन्दा बढी उद्योग यही बेला खुले। त्यतिबेला आसिल आर्थिक उन्नतिलाई नेपालको इतिहासको स्वर्णीम युग मानिन्छ। आर्थिक क्रियाकलाप वृद्धि, रोजगारी सिर्जना तथा आर्थिक क्रान्तिको नीति अहिलेसम्मका सबै सरकारले अबलम्बन गरेका छन्। २०५६ सालमा आचार्य पुन: अर्थमन्त्री बनेका थिए। त्यतिबेला गरिबी निवारणको योजना अघि बढाइएको थियो। उनैका बेला भरतमोहन अधिकारी अर्थमन्त्री भएका बेला सुरु वृद्धभत्ता कार्यक्रमलाई कांग्रेस सरकारले मान्यता दियो। गणतन्त्रका अर्थमन्त्री गणतन्त्र स्थापनापछि डा बाबुराम भट्टराई, डा युवराज खतिवडाजस्ता विज्ञ तथा विष्णु पौडेल, सुरेन्द्र पाण्डे, कृष्णबहादुर महारा, जनार्दन शर्मा जस्ता नेताहरूले अर्थ मन्त्रालय सम्हाले। यी अर्थमन्त्रीले ल्याएको बजेटले विकासलाई जोड दिए पनि दीर्घकालमा नतिजा ल्याउने खालका देखिएका छैनन्। २०६५ सालमा अर्थमन्त्री बनेपछि डा बाबुराम भट्टराईले राजस्वको महत्वकांक्षी लक्ष्य राखे र पूरा पनि भयो। डा युवराज खतिवडाले ल्याएका बजेटले बजेट प्रणालीमा सुधार ल्यायो, प्यानलाई अनिवार्य गरियो। राजस्व प्रशासनमा राम्रै सुधार भयो। राजनीतिक नेतृत्वले ल्याएका बजेट धेरैजसो पपुलिस्ट र भोट तान्ने खालका मात्र भए। संघीयताको मर्मअनुसार बजेट ल्याउने अर्थमन्त्री कृष्णबहादुर महरा हुन्। चालु आवका लागि जनार्दन शर्माले प्रस्तुत गरेको बजेटमा बाहिरको मान्छेले करका दर हेरफेर गरेपछि विवादित बनेको थियो। पञ्चायतकालका राम्रा बजेट अर्थशास्त्रमा पीएचडी गर्ने नेपालको पहिलो व्यक्ति डा यादव पन्त अर्थमन्त्री हुँदा ल्याएको बजेटलाई इतिहासमा सम्झिने गरिन्छ। उनी नेपाल राष्ट्र बैंकका गभर्नर पनि थिए। पन्तलाई त्यतिबेलाको नेपाली अर्थतन्त्रको आर्किटेक्चर मानिन्छ। पन्तले ल्याएको बजेटले सरकारले निजी र सार्वजनिक क्षेत्र एक अर्काका परिपूरक भएको घोषणा गरेको थियो। बजेटमार्फत एक जिल्लाबाट अर्को जिल्लामा सामान ढुवानीमा रहेको प्रतिबन्ध हटाइयो। उद्योग तथा व्यापारमा निजी क्षेत्रलाई प्रोत्साहन गर्ने नीति उनैको पालामा घोषणा भएको हो। केही घटना अर्थमन्त्रीहरू१ सुवर्णशमशेर राणा२ केशरशमशेर राणा३ मातृकाप्रसाद कोइराला४ सिवि सिंह५ ऋषिकेश शाह६ सूर्यबहादुर थापा७ सुरेन्द्रबहादुर बस्नेत८ कीर्तिनिधि विष्ट९ गेहेन्द्रबहादुर राजभण्डारी१० डा भेषबहादुर थापा११ डा यादवप्रसाद पन्त१२ डा प्रकाशचन्द्र लोहनी१३ भरतबहादुर थापा १४ पशुपतिशमशेर राणा१५ डा देवेन्द्रराज पाण्डे१६ गिरिजाप्रसाद कोइराला१७ महेश आचार्य१८ भरतमोहन अधिकारी१९ शेरबहादुर देउवा२० डा रामशरण महत२१ रवीन्द्रनाथ शर्मा२२ डा बद्रीप्रसाद श्रेष्ठ२३ मधुकरशमशेर राणा२४ डा रूप ज्योति२५ डा बाबुराम भट्टराई२६ सुरेन्द्र पाण्डे२७ वर्षमान पुन२८ शंकरप्रसाद कोइराला२९ विष्णुप्रसाद पौडेल३० कृष्णबहादुर महरा३१ ज्ञानेन्द्रबहादुर कार्की३२ डा युवराज खतिवडा३३ जनार्दन शर्मा३४ डा प्रकाशशरण महत"
बागमती प्रदेशको नीति तथा कार्यक्रम सार्वजनिक,"मकवानपुर : बागमती प्रदेश सरकारको आगामी आर्थिक वर्ष २०८००८१ को नीति तथा कार्यक्रम सार्वजनिक भएको छ। प्रदेश प्रमुख यादवचन्द्र शर्माले आइतबार नीति तथा कार्यक्रम सार्वजनिक गरेका हुन्। संविधानको प्रदत्त अधिकारको प्रभावकारी कार्यान्वयनमार्फत् प्रदेशको भूमिकालाई थप प्रभावकारी बनाउन संघ सरकार तथा स्थानीय सरकारसँग सहकार्य र समन्वयलाई मजबुत बनाउँदै लैजाने नीति तथा कार्यक्रममा उल्लेख छ। आधारभूत स्वास्थ्य सेवालाई निःशुल्क, सर्वसुलभ र गुणस्तरीय बनाउन स्थानीय तहलाई प्रोत्साहन गर्ने, सामुदायिक, सहकारी, निजी तथा गैरसरकारी स्वास्थ्य संस्थाहरूको नियमनलाई प्रभावकारी तुल्याउने सरकारको लक्ष्य रहेको प्रदेश प्रमुख शर्माले बताए। त्यस्तै मुख्यमन्त्री स्वास्थ्य कार्यक्रमलाई विस्तार गरी समुदाय स्तरमा पुर्याउनुको साथै किशोरीहरूलाई पाठेघरको क्यान्सरबाट बचाउन संघ सरकारको समन्वयमा एचपीभी खोप लगाउने व्यवस्था मिलाउने, महिलाहरूमा हुने स्तन क्यान्सरको पहिचान गर्न शैलजा आचार्य महिला क्यान्सर परीक्षण अभियान सञ्चालन गर्ने उल्लेख छ। प्रदेशको गौरवको आयोजनाको छनौट गर्ने मापदण्डको तर्जुमा तयारी गरी बहुवर्षीय तथा क्रमागत आयोजना तोकिएको समयभित्रै सम्पन्न गर्ने लक्ष्य रहेको शर्माले बताए। सार्वजनिक खर्चमा मितव्ययिता, स्रोतसाधन परिचालनमा दक्षता र विनियोजन कुशलता अभिवृद्धि गरी बजेटको परिणाममुखी कार्यान्वयन सुनिश्चित गर्दै उत्पादन मुलक लगानी अभिवृद्धि गर्ने सरकारको नीति रहेको छ शर्माले भने। पुँजी निर्माण, उत्पादन र उत्पादकत्व बृद्धि गर्दै रोजगारीका अवसर सिर्जनाका लागि लगानी केन्द्रित गर्ने नीति अवलम्वन गर्दै योजना तथा कार्यक्रमको न्यूनतम लागत निर्धारण गरी सोभन्दा कमका आयोजनाहरू स्थानीय तहमा पठाइने नीति सरकारले लिएको छ। नीति तथा कार्यक्रममा अल्पसंख्यक, लोपोन्मुख, अति सीमान्तकृत, दलित र आर्थिक रूपमा विपन्न समुदायका छात्रछात्राको पहुँच अभिवृद्धि गर्न विशेष कार्यक्रम संचालन गरिने भनिएको छ। त्यस्तै प्रदेश सरकारले बाँझो जग्गाको सदुपयोग गर्न वैज्ञानिक नीति तयार गरी करार खेती कार्यक्रमलाई निरन्तरता दिने, प्रदेशमा खेती भइरहेका रैथाने जातको बालिको पहिचान, प्रयोग, संरक्षण र प्रवर्द्धन गर्दै उत्पादन, उपभोग तथा बजारीकरण गर्ने भनिएको छ। नीति कार्यक्रममा प्रदेशभित्रका जातजातिको मातृभाषा, कला, साहित्य, संस्कृति र सम्पदाको संरक्षण र प्रवर्द्धन गरिनुका साथै तामाङ र नेपाल (नेवारी) भाषालाई प्रदेशको सरकारी कामकाजको भाषाको रूपमा विकास गर्न कानून तर्जुमा गरिने उल्लेख छ। खरको छानामुक्त बागमती प्रदेश अभियानलाई विस्तार गरिने, पेट्रोलियम पदार्थमा रहेको अत्यधिक निर्भरता कम गर्न विद्युतीय सवारी साधनको प्रयोगलाई प्रोत्साहन गर्दै सार्वजनिक यातायातलाई सुरक्षित र मर्यादित बनाउन सरकारवालाहरूसँग समन्वय र सहकार्य गरिने नीति रहेको प्रदेश प्रमुश शर्माले बताए। बागमती प्रदेश सरकारले संघीय सरकारसँग समन्वय गरी बन्द रहेको काठमाडौंहेटौंडा रज्जुमार्ग (रोपवे) लाई यात्रु तथा मालसामान ओसारपोसार गर्ने गरी पुनःनिर्माण गरिने समेत उनले बताए। जेष्ठ १७ गते बस्ने प्रदेश सभाको बैठकमा सरकारको नीति तथा कार्यक्रममाथि छलफल सुरु हुने प्रदेश सभा सचिवालयले जनाएको छ।"
गणतन्त्र दिवसका अवसरमा रेशम चौधरीको कैद सजाय माफी,"काठमाडौंः राष्ट्रपति रामचन्द्र पौडेलले नागरिक उन्मुक्ति पार्टीका संरक्षक रेशम चौधरीसहित १९ जनाको कैद सजाय माफी गरेका छन्। मन्त्रिपरिषद्को जेठ १२ र १४ गते बसेको बैठकको सिफारिस अनुसार राष्ट्रपति पौडेलले १९ जनाको कैद सजाय मिनाह गरेका हुन्। राष्ट्रपति कार्यालयले आज आइतबार जारी गरेको वक्तव्यमा भनिएको छ, सम्माननीय राष्ट्रपति रामचन्द्र पौडेलबाट नेपाल सरकार, मन्त्रिपरिषद्को मिति २०८००२१२ र २०८००२१४ का बैठकका सिफारिस अनुसार टोप बहादुर बुढा समेतका १९ जना व्यक्तिहरूलाई विभिन्न अदालतबाट विभिन्न मितिमा भएका फैसलाबमोजिम लागेको कैद सजाय नेपालको संविधानको धारा २७६ र मुलुकी फौजदारी कार्यविधि संहिता, २०७४ को दफा १५९ बमोजिम गणतन्त्र दिवस, २०८० को उपलक्ष्यमा माफी भएको छ। राष्ट्रपति कार्यालय स्रोतका अनुसार मन्त्रिपरिषदले सिफारिस गरेबमोजिम सबैलाई आममाफी दिइएको छ। राष्ट्रपति कार्यालय स्रोतले भन्यो, 'मन्त्रिपरिषदले सिफारिस गरेका सबैलाई आममाफी दिइएको हो। रेशम चौधरीको नाम पनि त्यही सूचीमा छ।'"
"प्रधानमन्त्रीलाई सुझाव : ईपीजी प्रतिवेदन बुझ्न भारतलाई आग्रह गर्नुपर्छ, सीमाको समस्या सम्बोधन हुनुपर्छ","काठमाडौं : भारत भ्रमणको तयारीमा रहेका प्रधानमन्त्री पुष्पकमल दाहाल प्रचण्डले पूर्वप्रधानमन्त्रीसहित पूर्वपरराष्ट्रमन्त्री र पूर्वराजदूतहरू र शीर्ष दलका नेताहरूसँग छलफल गरेका छन्। आइतबार सिंहदरबारमा छलफलमा सहभागीहरूले छिमेकी देश भारतसँग राम्रो सम्बन्ध बनाउन विश्वासको वातावरण बनाउनुपर्ने सुझाव दिएका छन्। बैठकपछि पूर्वप्रधानमन्त्री डाबाबुराम भट्टराईले प्रधानमन्त्रीले भारत भ्रमणका क्रममा सिमानाकामा आधाआधा पानी, ईपीजी प्रतिवेदन बुझ्नेलगायतका विषयलाई अगाडि बढाउन सुझाव दिएको बताए । भट्टराईले भने,मुख्यतः खुलासिमाको समस्या छ । भारतले ईपीजी प्रतिवेदन ग्रहण गर्दा राम्रो हुन्छ । सिमाना नदीको पानी आधा आधा भन्ने हो । पानीको बाँडफाँटमा आधा आधाको सिद्धान्तलाई अवलम्बन गर्नुपर्छ भनेर सुझाव दियौं । धेरै परियोजना ओगटेर राख्ने मात्रै नराखौं । भारत र नेपालबीचको सम्बन्ध चिसिएको छ,आइसब्रेक हुनुपर्छ । उनले भैरहवा अन्तर्राष्ट्रिय विमानस्थलमा भारतले एयर इन्ट्री रुट दिन भारत सरकारलाई आग्रह गर्नुपर्ने सुझाव दिएको बताए। यस्तै नेकपा एमालेका उपमहासचिव प्रदीप ज्ञवालीले ईपीजी प्रतिवेदन बुझ्नका लागि प्रधानमन्त्री प्रचण्डले विशेष जोड दिनुपर्ने सुझाव दिएको बताए। उनले सीमाको विषयलाई पनि टुंगोमा लगाउनुपर्नेमा सुझाव दिएको बताए। उनले भने,'नेपालको राष्ट्रिय हितमा तपाईं उभिदा त्यसमा प्रमुख प्रतिपक्षी दलको हिसाबले हाम्रो पूर्ण समर्थन रहन्छ। अरू कुराहरूमा हाम्रा पक्ष विपक्षी होलान् तर बाध्य सम्बन्ध र परराष्ट्र नीतिहरूमा सबै दलहरू एक ठाउँमा उभिनुपर्छ भन्यौं। ईपीजी प्रतिवेदन बुझ्नका लागि प्रधानमन्त्रीले विशेष जोड दिनुपर्छ। सीमाको विषयलाई टुंगो लगाउनुपर्छ। गम्भीरतापूर्वक यसलाई लिन आग्रह गरेका छौं।' उनले बाह्य सम्बन्ध र परराष्ट्र नीतिमा सबै दलहरू एक ठाउँमा उभिनुपर्नेमा जोड दिए । यस्तै उनले वाणिज्य सन्धिको पुनरावलोकन र नेपालका उत्पादनप्रति उदारताका लागि पहल गर्नुपर्नेमा सुझाव दिएको बताए। प्रधानमन्त्री प्रचण्ड यही जेठ १७ गते भारत भ्रमणमा जाँदैछन्।"
राष्ट्रहितबारे सकारात्मक सुझाव प्राप्त भएको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले भारत भ्रमणका विषयलाई लिएर सकारात्मक सुझाव प्राप्त गरेको बताएका छन् । अहिलेसम्म भारत भ्रमणबारे पूर्वप्रधानमन्त्री र परराष्ट्रमन्त्रीसँग सुझाव लिइसकेको बताउँदै प्रधानमन्त्री प्रचण्डले राष्ट्रहितबारे सकारात्मक सुझाव प्राप्त भएको जानकारी दिए। प्रधानमन्त्री प्रचण्डले पत्रकारसँग संक्षिप्त कुराकानी गर्दै भने,अब पूर्वराजदूत,विज्ञको पनि सुझाव लिन्छु । सबैले राष्ट्रको हितमा के गर्नुपर्छ भनेर सकारात्मक सुझाव दिनुभएको छ । राष्ट्रिय सहमतिमै आफ्नो भारत भ्रमण हुने उनले बताए। छलफलमा सहभागीहरूले प्रधानमन्त्री प्रचण्डलाई छिमेकी देश भारतसँग राम्रो सम्बन्ध बनाउन विश्वासको वातावरण बनाउनुपर्ने सुझाव दिएका छन्। पूर्वप्रधानमन्त्री डाबाबुराम भट्टराईले प्रधानमन्त्रीले भारत भ्रमणका क्रममा सिमानाका, सीमानाकाका नदीमा आधाआधा पानी, ईपीजी प्रतिवेदन बुझ्नेलगायतका विषयलाई अगाडि बढाउन सुझाव दिएको बताए । उनले भैरहवा अन्तर्राष्ट्रिय विमानस्थलमा भारतले एयर इन्ट्री रुट दिन भारत सरकारलाई आग्रह गर्नुपर्ने सुझाव दिएको बताए। यस्तै नेकपा एमालेका उपमहासचिव समेत रहेका पूर्वपरराष्ट्रमन्त्री प्रदीप ज्ञवालीले ईपीजी प्रतिवेदन बुझ्नका लागि प्रधानमन्त्री प्रचण्डले विशेष जोड दिनुपर्ने सुझाव दिएको बताएका छन्। उनले सीमाको विषयलाई पनि टुंगोमा लगाउनुपर्नेमा सुझाव दिएको बताए। पूर्वपरराष्ट्रमन्त्री ज्ञवालीले बाह्य सम्बन्ध र परराष्ट्र नीतिमा सबै दलहरू एक ठाउँमा उभिनुपर्नेमा जोड दिए । यस्तै उनले वाणिज्य सन्धिको पुनरावलोकन र नेपालका उत्पादनप्रति उदारताका लागि पहल गर्नुपर्नेमा सुझाव दिएको बताए। प्रधानमन्त्री प्रचण्ड यही जेठ १७ गते भारत भ्रमणमा जाँदैछन्।"
कोसी प्रदेशमा पहिचानवादीको आन्दोलन : विराटनगरबाट ३१ जना पक्राउ,"विराटनगर : प्रदेशको नाम कोसी खारेज हुनुपर्नेमाग राख्दै आन्दोलनमा उत्रिएकाहरूलाई प्रहरीले पक्राउ गरेको छ। कोसी प्रदेशको राजधानी विराटनगरबाट गुलेली र ढुंगासहित पहिचान पक्षधर ३१ जना पक्राउ परेका हुन्। प्रदेशको नाम कोसी खारेज हुनुपर्ने र पहिचानका आधारमा पुनः प्रदेशको नामकरण गर्नुपर्ने माग राखेर आन्दोलनमा उत्रिएको समूहलाई प्रहरीले पक्राउ गरेको हो। कोसी प्रदेशको प्रदेशसभा सचिवालय नजिकको देवकोटा चोकलगायत विभिन्न स्थानबाट पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार निषेधित क्षेत्र तोडेर प्रदर्शन गर्न थालेपछि आन्दोलनकारीलाई पक्राउ गरिएको हो। पक्राउ परेकाको साथबाट गुलेली र ढुंगा बरामद भएको प्रहरीले जनाएको छ। पक्राउ पर्नेमा थाङ्साङ लावती, दीपा आदाङ्मालगायत रहेका छन्। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको छ। अधिवेशनका लागि सांसद (प्रदेशसभा सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए। प्रदेशसभा वरपर भेला भएका पहिचान पक्षधरले निषेधित क्षेत्र तोडेर प्रदर्शन गर्न थालेपछि नियन्त्रणमा लिइएको प्रहरीले जनाएको छ। नामकरणविरुद्ध आन्दोलनरत पक्षले बजेट अधिवेशन बिथोल्ने योजनासहित आन्दोलनको तयारी गरेपछि प्रदेशसभा रहेको स्थानलगायत केही क्षेत्रलाई निषेधित क्षेत्र घोषणा गरी विराटनगरको सुरक्षा व्यवस्था कडा पारिएको छ। सुरक्षाकर्मीले ब्यारिकेट राखेर पहिचान पक्षधरलाई निषेधित क्षेत्र प्रवेशमा रोक लगाएको छ। आन्दोलन हुने स्थान वरपर ठूलो संख्यामा सुरक्षाकर्मी परिचालन गरिएको छ। प्रदेशसभाको दुईतिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो। नामकरणप्रति असन्तुष्टि जनाउँदै पहिचान पक्षधरले आन्दोलन गरिरहेका छन्।"
रेशमलाल चौधरीको कैद सजाय माफी मिनाहका लागि राष्ट्रपतिसमक्ष सिफारिस,"काठमाडौं : सरकारले जेलमा रहेका रेशमलाल चौधरीको बाँकी कैद सजाय माफी मिनाहका लागि राष्ट्रपति कार्यालयमा सिफारिस गर्ने निर्णय गरेको छ। आइतबार बिहान बसेको मन्त्रिपरिषद बैठकको निर्णय सार्वजनिक गर्दै सरकारका प्रवक्ता एवं सञ्चार तथा सूचना प्रविधि मन्त्री रेखा शर्माले चौधरीको बाँकी कैद सजाय माफी मिनाहका लागि राष्ट्रपतिको कार्यालयमा सिफारिस गर्ने निर्णय भएको जानकारी दिइन्। यसअघि राष्ट्रपति पौडेलले चौधरीलाई आममाफी दिनेसम्बन्धी प्रस्ताव फिर्ता गरेका थिए। मन्त्री शर्माले सरकारले गणतन्त्र दिवस २०८० का अवसरमा चौधरीको बाँकी सजाय मिनाहसँगैआममाफी दिन सिफारिस गरिएको बताइन्। यस्तै बैठकले चौधरीसँगै केही कैदीको बाँकी सजाय मिनाह र केहीको सजाय माफी गर्ने निर्णय गरेको छ। सरकारले गरेको सिफारिस राष्ट्रपति कार्यालयले कार्यान्वयन गरे नागरिक उन्मुक्ति पार्टीका संरक्षक समेत रहेका चौधरी भोलि गणतन्त्र दिवसका अवसरमा जेलमुक्त हुनेछन्। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली, उच्च अदालत दिपायल र सर्वोच्च अदालत समेतले जन्मकैदको सजाय सुनाएका छन्।"
बेरोजगारी देशको मूल समस्या भयो : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले बढ्दो बेरोजगारी देशको मूल समस्या भएको बताएका छन्। आइतबार नेपाल राष्ट्रिय प्राध्यापक संगठनको राष्ट्रिय अधिवेशनलाई सम्बोधन गर्दै प्रचण्डले नेपालको अहिलेको शिक्षा प्रणालीले बेरोजगारी बढ्ने र विदेश पलायन हुने खालको भएको बताएका हुन्। उनले विश्वविद्यालयका पाठ्यक्रममा सूचना प्रविधि समावेश गरेमात्र स्वरोजगार बढ्ने बताए। उनले नेपाललाई आवश्यक पर्ने शिक्षा नीति अवलम्बन नहुँदा परिणाममुखी, उत्पादनमुखी र रोजगार केन्द्रित हुन नसकेको बताए। प्रधानमन्त्री प्रचण्डले अर्थतन्त्रमा देखा परेको समस्या संस्थागत भ्रष्टाचार र विथितिले भएको टिप्पणी गरे। उनले यथाशिघ्र संघीय शिक्षा ऐन सदनबाट पारित गर्ने र समाजवाद उन्मुख शैक्षिक नीति कस्तो हुने भन्ने बारेमा उच्चस्तरीय शिक्षा आयोग गठन गरेर समाजवाद उन्मुख शिक्षा नीति बनाउने जानकारी गराए। प्रधानमन्त्री प्रचण्डले सोमबार आउने बजेटले धेरै नयाँ योजना र कार्यक्रम भने राख्न नसक्ने बताए। उनले बजेटमा ७५३ वटै पालिकामा युवालाई रोजगार दिने क्रान्तिकारी कार्यक्रम ल्याउने जानकारी दिए। उनले यसपटकको भारत भ्रमण विशेष हुने उल्लेख गरे। उनले भ्रमण हवाई रुट र पञ्चेश्वर आयोजनालाई समेत अगाडि बढाउने गरी भारतमा सम्झौता हुने विश्वास व्यक्त गरे।"
गणतन्त्र दिवसको अवसरमा ४८२ कैदीको सजाय मिनाह,"काठमाडौं : राष्ट्रपति रामचन्द्र पौडेलले ४८२ जना कैदीको बाँकी कैद सजाय माफी मिनाह गरेका छन्। राष्ट्रपति पौडेलले मन्त्रिपरिषदको सिफारिसमा गणतन्त्र दिवस २०८० को अवसरमा ७ जना जेष्ठ नागरिक र अन्य ४७५ गरी कूल ४८२ जना कैदीको बाँकी कैद सजाय मिनाह गरेका हुन्। सजाय मिनाह पाउनेहरूमा डाका चोरी,ठगी बहुविवाह कतर्व्य ज्यान वैदेशिक रोजगार कसुरलगायतमा जेलजीवन बिताइरहेकाहरू छन्। कैद कट्टा गर्ने प्रयोजनका लागि कैदको न्युनतम ५० प्रतिशत कैद भुक्तान गरेकाहरूलाई कैदी मिनाह गरेको राष्ट्रपति कार्यालयले जनाएको छ। गृहमन्त्रालयले कैद भुक्तान गरेकामध्ये कागजपत्र छानबिन गरी उपयुक्त देखिएकाको कैद कट्टाका लागि सिफारिस गरेको थियो। विज्ञप्तिमा भनिएको छ, 'मन्त्रिपरिषद्को मिति २०८०२१२ को बैठकको सिफारिसमा मिति २०८०२१५ गते देखि लागू हुने गरी रमेश थलङ भन्ने हेमबहादुर थलङलिम्बूसमेतका ४७५ (चार सय पचहत्तर) जना र ज्येष्ठ नागरिक उदय नारायण गिरीसमेतका ७ (सात) जना गरी कुल जम्मा ४८२ (चार सय बयासी) जना कैदीहरूको भुक्तान हुन बाँकी कैद सजाय नेपालको संविधानको धारा २७६, फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७ तथा ज्येष्ठ नागरिक ऐन, २०६३ को दफा १२ बमोजिम गणतन्त्र दिवस, २०८० को अवसरमा माफी भएको छ।'"
संघीय संसदको संयुक्त बैठक र संयुक्त समिति कार्यसञ्चालन नियमावली बहुमतले पारित,"काठमाडौं : संघीय संसदको संयुक्त बैठक र संयुक्त समिति (कार्यसञ्चालन) नियमावली, २०८० पारित भएको छ । संघीय संसदको आइतबार बिहान बसेको संयुक्त बैठकले बहुमतले नियमावली पारित गरेको हो । नियमावली मस्यौदा समितिका सभापति ध्रुवबहादुर प्रधानले संयुक्त बैठकमा उक्त नियमावली पारित गरियोस् भनी प्रस्ताव गरेका थिए। आजै संघीय संसदको संयुक्त बैठकमा नियमावलीको मस्यौदा प्रतिवेदनमाथिको संशोधनसहितको दफावार छलफल भएको थियो । दफाबार छलफलका क्रममा संशोधन प्रस्ताव गरेका सांसदहरू खिमलाल देवकोटा, जितेन्द्र नारायण देवले राखेको संशोधन प्रस्ताव फिर्ता लिएका थिए भने अमरेशकुमार सिंह,प्रभु साह, सुमना श्रेष्ठ, प्रेम सुवाल, डा विमला राई पौड्यालले आफ्नो संशोधन फिर्ता लिएनन्। संयुक्त सदनबाट नियमावली पारित गर्नका लागि निर्णयार्थ प्रस्तुत भएकोमा बहुमतले पारित भएको घोषणा सभामुखले गरेका थिए।"
प्रतिनिधिसभा बैठक (लाइभ),काठमाडौं : प्रतिनिधिसभाको बैठक सुरू भएको छ। बैठकमा अर्थमन्त्री प्रकाश शरण महतले आर्थिक वर्ष २०७९८० को आर्थिक सर्वेक्षण पेस गरेका छन्। महतले आर्थिक संकुचनका कारण स्रोत व्यवस्थामा दबाब सृजना भएको बताए। सरकारको आर्थिक वर्ष २०८०८१ को वार्षिक नीति तथा कार्यक्रम शनिबार प्रतिनिधिसभाबाट बहुमतले पारित भएको छ। राष्ट्रपति रामचन्द्र पौडेलले जेठ ५ उक्त नीति तथा कार्यक्रम संघीय संसद्का दुवै सदनको संयुक्त बैठकमा प्रस्तुत गरेका थिए। शनिबारको बैठकमा प्रधानमन्त्री पुष्पकमल दाहाल प्रचण्डले प्रतिनिधिसभा सदस्यले उठाएका प्रश्नको जवाफ दिएपछि सत्तारुढ पक्षले संशोधन प्रस्ताव फिर्ता लिएका थिए। प्रतिपक्षीका संशोधन प्रस्ताव बहुमतले अस्वीकृत भएको थियो।
"विराटनगर तनावग्रस्त, केही प्रहरी घाइते",विराटनगर : प्रदेशको नाम कोसी खारेज हुनुपर्ने माग राख्दै आन्दोलनमा उत्रिएका पहिचान पक्षधरको प्रदर्शनका कारण विराटनगर तनावग्रस्त भएको छ। आन्दोलनरत पहिचान पक्षधरहरू घरेलु हतियारसहित प्रदर्शनमा उत्रिएपछि कोसी प्रदेशको राजधानी विराटनगर तनावग्रस्त बनेको हो। प्रहरीले भीड नियन्त्रण गर्न दर्जनौं अश्रुग्यास प्रहार गरेको छ। उनीहरू सुरक्षाकर्मीलाई लक्षित गरेर ढुंगामुढा प्रहार गरिरहेका छन्। आन्दोलनकारीले हानेको ढुंगा लागेर केही प्रहरी घाइते भएका छन्। घाइतेको संख्या एकिन भएको छैन। प्रदर्शनस्थल तनावग्रस्त बनेपछि थप सुरक्षाकर्मी परिचालन गरिएको छ। अहिले प्रदेशसभा नजिकै प्रदर्शन भइरहेको छ। बिहान प्रहरीले कोसी प्रदेशको राजधानी विराटनगरबाट गुलेली र ढुंगासहित पहिचान पक्षधरका ३१ जनालाई पक्राउ गरेको थियो। प्रदेशको नाम कोसी खारेज हुनुपर्ने र पहिचानका आधारमा पुनः प्रदेशको नामकरण गर्नुपर्ने माग राखेर आन्दोलनमा उत्रिएको समूहलाई प्रहरीले पक्राउ गरेको हो। कोसी प्रदेशको प्रदेशसभा सचिवालय नजिकको देवकोटा चोकलगायत विभिन्न स्थानबाट पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। निषेधित क्षेत्र तोडेर प्रदर्शन गर्न थालेपछि आन्दोलनकारीलाई पक्राउ गरिएको हो। पक्राउ परेकाको साथबाट गुलेली र ढुंगा बरामद भएको प्रहरीले जनाएको छ। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको छ। अधिवेशनका लागि सांसद (प्रदेशसभा सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए। प्रदेशसभा वरपर भेला भएका पहिचान पक्षधरले निषेधित क्षेत्र तोडेर प्रदर्शन गर्न थालेपछि नियन्त्रणमा लिइएको प्रहरीले जनाएको छ। नामकरणविरुद्ध आन्दोलनरत पक्षले बजेट अधिवेशन बिथोल्ने योजनासहित आन्दोलनको तयारी गरेपछि प्रदेशसभा रहेको स्थानलगायत केही क्षेत्रलाई निषेधित क्षेत्र घोषणा गरी विराटनगरको सुरक्षा व्यवस्था कडा पारिएको छ। सुरक्षाकर्मीले ब्यारिकेट राखेर पहिचान पक्षधरलाई निषेधित क्षेत्र प्रवेशमा रोक लगाएको छ। आन्दोलन हुने स्थान वरपर ठूलो संख्यामा सुरक्षाकर्मी परिचालन गरिएको छ। प्रदेशसभाको दुईतिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो। नामकरणप्रति असन्तुष्टि जनाउँदै पहिचान पक्षधरले आन्दोलन गरिरहेका छन्।
साना दल र स्वतन्त्र सांसदलाई संसद्मा उपेक्षा गरियो : खिमलाल देवकोटा,"काठमाडौं : राष्ट्रियसभा सदस्य खिलमलाल देवकोटाले संघीय संसद्मा प्रस्तुत भएको सङ्घीय संसद् संयुक्त बैठक र संयुक्त समिति नियमावली मस्यौदाले साना दल र स्वतन्त्र सांसदलाई उपेक्षा गरेको बताएका छन्। सङ्घीय संसद्को संयुक्त समिति (कार्यसञ्चालन) नियमावली, २०८० को मस्यौदा प्रतिवेदनमाथिको संशोधनसहितको दफावार छलफलका क्रममा सांसद देवकोटाले साना र स्वतन्त्र दलहरुलाई निषेध गर्ने गरी यो नियमावली आउन लागेकाले त्यसलाई संशोधन गर्न आवश्यक रहेको बताए। 'यो नियमावली स्वतन्त्र र साना दललाई निषेध गर्ने गरी त आएको छ नै, राष्ट्रियसभालाई पनि नजरअन्दाज गरिएको छ । परिमार्जित यो नियमावली साविकको भन्दा उत्कृष्ट हुनुपर्ने हो,' उनले भने,' तर मैले त्यस्तो देख्दिन।' नियमावलीको नियम २६ मा बिना संसदीय सुनुवाइ संवैधानिक परिषद्का पदाधिकारी लगायतको नियुक्ति स्वतः सदर हुने किसिमको पुरानै व्यवस्था कायम गरिएकोमा त्यसलाई पनि संशोधन गरिनुपर्ने बताए। 'बिना सुनुवाई नियुक्ति हुनसक्ने भन्ने नियमावलीको व्यवस्थाले हाम्रो शासन व्यवस्थालाई कमजोर बनाएको छ । विगतमा यो विषयमा सबैभन्दा बढी भएको थियो । अहिले दलहरुले ध्यान पुर्याएको देखिएन,' सांसद देवकोटाले भने,'जस्तो उदाहरणका लागि विना संसदीय सुनुवाइ संवैधानिक परिषदका पदाधिकारीलगायतहरूको नियुक्ति स्वत सदर हुने किसिमको नियम २६ पुरानै व्यवस्था छ। सिफारिस स्वत: सदर हुने भन्ने विषय सबैभन्दा बढि विवाद भएको होइन र सभामुख महोदय। यसमा दलहरूले ध्यान दिएको खोइ ? ' संघीयता कार्यान्वयनको प्रभावकारीता देखिने गरी संसद्का क्रियाकलाप सञ्चालन गरिनुपर्ने पनि उनले जोड दिए।"
देशलाई आर्थिक अवस्थाबाट बचाउन संघीयता खारेज गर्नैपर्छ : उपाध्यक्ष पौडेल,"तानसेन : राष्ट्रिय जनमोर्चा नेपालकी केन्द्रीय उपाध्यक्ष दुर्गा पौडेलले संघीयताको कारण देश आर्थिक रूपमा टाट पल्टिदै गएकाले तुरुन्तै खारेज गर्नुपर्ने बताएकी छन्। राष्ट्रिय जनमोर्चा नेपालले जेठ १ गतेदेखि सुरु गरेको मेची महाकाली अभियानका क्रममा टोलीको नेतृत्व गर्दै पाल्पा आएकी उपाध्यक्ष पौडेलले पत्रकार सम्मेलमा संघीयताको कारण दिनहुँ विकास बजेट घट्दै गएको, चालू खर्च बढ्दै गएको अहिले कर्मचारीहरूलाई समेत तलब खुवाउन सरकारलाई धौधौ परेकाले संघीयता खारेज गर्नुपर्ने बताइन्। 'हाम्रो जस्तो सानो देशका लागि संघीयता आवश्यक छैन। अहिले ठूला पार्टीका नेता तथा कार्यकर्ताका भर्ती केन्द्रका रूपमा प्रदेश संरचना स्थापित हुँदै गएको छ', उनले भनिन्। नेपालमा प्रजातान्त्रिक विकेन्द्रीकरण सहितको एकात्मक शासन प्रणाली नै उपयुक्त भएको उपाध्यक्ष पौडेलको भनाइ छ। प्रदेश संरचनाको कारण वार्षिक अर्बौ रकम भौतिक पूर्वाधार निर्माणदेखि मन्त्री, कर्मचारीहरूको तलब व्यवस्थापनमा खर्च हुँदै आएको उनको भनाइ छ।"
"कोसी प्रदेशसभा नजिकै उग्र प्रदर्शन, विराटनगरको देवकोटा चोक तनावग्रस्त","विराटनगर : प्रदेशको नाम कोसी खारेज हुनुपर्ने र ऐतिहासिक पहिचानका आधारमा पुनः नामांकन गरिनुपर्ने माग राख्दै पहिचान पक्षधरले कोसी प्रदेशसभानजिकै सुरु गरेको प्रदर्शनले उग्र रूप लिएको छ । प्रदर्शन र ढुंगामुडाका कारण विराटनगरको देवकोटा चोक रणमैदानमा परिणत भएको छ । सुरक्षाकर्मीलाई लक्षित गरेर आन्दोलनकारीले एक्कासी ढुंगामुडा गर्न थालेपछि अवस्था तनावग्रस्त बनेको हो । बाँस, लाट्ठी, भालालगायतका घरेलु हतियारसहित प्रदर्शनमा उत्रिएका पहिचान पक्षधरले गुलेली पनि प्रहार गरेको प्रहरीले जनाएको छ । प्रदर्शनकारीको ढुंगा लागेर केही सुरक्षाकर्मी घाइते भएका छन् । गम्भीर घाइते अवस्थाका सुरक्षाकर्मीलाई उपचारका लागि विराटनगरको कोसी, गोल्डेनलगायतका अस्पतालमा भर्ना गरिएको छ । आन्दोलनकारीतर्फ पनि केही घाइते भएका छन् । घाइतेहरुको पूर्ण विवरण आइसकेको छैन । प्रदर्शनकारीले देवकोटा चोकमा रहेका पसलहरुबाट प्लाष्टिकका कुर्सी तथा बाँसलगायत लगेर आगो बाल्दै प्रदर्शन गरेका थिए । सुरक्षाकर्मीलाई लक्षित गरेर ढुंगामुडा हुन थालेपछि प्रहरीले सुरुमा पानीको फोहोरा हानेर स्थितिलाई नियन्त्रणमा लिने प्रयास गरेको थियो । तर, आन्दोलनकारी आक्रामक र उत्तेज बनेपछि प्रहरीले अश्रुग्यास प्रहार गरेको छ । दर्जनौं सेल अश्रुग्यास प्रहार गरिएपनि आन्दोलनकारी पछि हटेका छैनन् । सुरक्षाकर्मीलाई लक्षित गरेर लगातार ढुंगामुडा गरिरहेका छन् । सुरक्षाकर्मीबाट पनि अश्रुग्यास प्रहार गरेर स्थितिलाई नियन्त्रणमा लिने प्रयास भइरहेको छ । आन्दोलनको नेतृत्वकर्ताहरूले माइकिङ गरेर आफूहरुको आन्दोलन शान्तिपूर्ण रहेको बताइरहँदा प्रदर्शनकारी भने सुरक्षाकर्मीमाथि खनिएका हुन् । स्थितिलाई नियन्त्रण बाहिर जान नदिन थप सुरक्षाकर्मी परिचालन गरिएको छ । सुरक्षाकर्मीमाथि आक्रमण गर्ने केही प्रदर्शनकारीलाई प्रहरीले पक्राउ गरेको छ । आइतबार मध्यान्ह १२ बजेसम्ममा ३७ जना आन्दोलनकारी पक्राउ गरेको प्रहरीले दिउँसो कति जनालाई नियन्त्रणमा लियोभन्ने खुल्न बाँकी छ । सुरक्षाकर्मीलाई लक्षित गर्दै प्रदर्शनकारी आक्रमणमा उत्रिएपछि देवकोटा चोकमा सर्वसाधारणबीच भागदौड मच्चिएको थियो । घटनापछि आतंकित एवं त्रसित बनेका व्यापारीले त्यहाँका पसलहरु बन्द गरेका छन् । प्रदर्शनस्थलनजिक विभिन्न स्वास्थ्य संस्था र औषधि पसलहरु छन् । घटनापछि औषधि पसलहरु पनि बन्द गरिएका छन् । उपचारका लागि स्वास्थ्य संस्थामा ल्याइएका बिरामीहरु त्रसित बनेका छन् । बिरामी लिएर आएकाहरूबीच भौगदौड मच्चिएको छ । बिरामीहरुले सहज उपचार पाउने वातावरण बनेन । देवकोटा चोक कोसी प्रदेशको प्रदेशसभाबाट लगभग ५० मिटर पूर्वतर्फ मात्रै पर्छ । पहिचान पक्षधरले प्रदेशसभालाई लक्षित गरेर प्रदर्शन उग्र बनाएपछि अवस्था तनावग्रस्त बनेको हो । प्रदेशसभा आसपास र विराटनगरका केही स्थानलाई निषेधित क्षेत्र घोषणा गरिएको थियो । प्रदर्शनका क्रममा निषेधित क्षेत्र तोड्ने प्रयास गरिएको छ । भीड नियन्त्रणमा लिन सुरक्षाकर्मीलाई हम्मेहम्मे परिरहेको छ । निषेधित क्षेत्र तोड्न खोज्ने र भीडलाई उत्तेजक बनाएर माहोल भड्काउन खोज्ने केही आन्दोलनकारीलाई पक्राउ गरिएको प्रहरीले जनाएको छ । प्रहरीका अनुसार पक्राउ परेकाको साथबाट गुलेली, ढुंगा, लाट्ठी, बाँस, भाला बरामद गरिएको छ । कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको थियो । पहिचान पक्षधरले प्रदर्शन उग्र बनाएपनि प्रदेशसभा बैठक भने सुरु भइसकेको जनाइएको छ । बैठकमा सहभागी हुन जाने सांसद प्रदेशसभा (सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए । प्रदेशसभाको सुरक्षा व्यवस्था कडा पारिएको प्रहरीले जनाएको छ ।"
रेशम चौधरीलाई आममाफी दिने सरकारको निर्णयविरुद्ध सर्वोच्चमा निवेदन,"काठमाडौं : नागरिक उन्मुक्ति पार्टीका संरक्षक रेशम चौधरीलाई आममाफी दिने सरकारको निर्णयविरुद्ध सर्वोच्च अदालतमा निवेदन परेको छ । टिकापुर घटनामा मारिएका प्रहरी निरीक्षक केशव बोहराकी पत्नी शारदा कडायतले सर्वोच्चमा निवेदन दिएकी हुन् । सर्वोच्च प्रवक्ता बिमल पौडेलले निवेदन प्राप्त भएको अन्नपूर्णलाई जानकारी दिए। उनले भने,'रेशमलाल चौधरीलाई आममाफी दिने सरकारको निर्णयविरुद्ध हामीकहाँ निवेदन प्राप्त भएको छ। अब प्रक्रिया अगाडि बढाउँछौं।' आजै बिहान सिंहदरबारमा बसेको मन्त्रिपरिषद बैठकले गणतन्त्र दिवस २०८० को अवसर पारेर जेलमा रहेका चौधरीको बाँकी कैद सजाय माफी मिनाहका लागि राष्ट्रपति रामचन्द्र पौडेलसमक्ष सिफारिस गर्ने निर्णय गरेको थियो। गत शुक्रबार राष्ट्रपति पौडेलले सर्वस्वसहित जन्मकैदको फैसला सुनाइएका चौधरीलाई आममाफीका लागि सरकारले पठाएको फाइल गृह मन्त्रालयमा फिर्ता पठाएका थिए। अदालतबाट दोषी ठहर भइ कैद सजाय भुक्तान गरिरहेका चौधरीलाई सरकारले आममाफी दिएर थुनामुक्त गर्न खोजेपछि प्रहरी निरीक्षक केशवकी पत्नी शारदाले राष्ट्रपति कार्यालयमा निवेदन दिएर चौधरीलाई थुनामुक्त नगर्न माग गरेकी थिइन्। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएका छन्। विज्ञप्तिसम्मानित सर्वोच्च अदालतबाट अन्तिम फैसला भएर फैसलाको पुर्ण पाठ पनि नआउदै टिकापुर घटनाका दोषिलाई सजायबाट माफी मिनाहा गर्ने सरकारी छलफलले न्याय गर्भमै मारिन लागेको पिडा भएको थियो । आज गणतन्त्र दिवसका पुर्वसन्ध्यामा, २०७२ भदौ ७ को कालो दिनका नाइके र अदालतले दोषी करार गरेका अपराधीलाई माफी मिनाहाका लागि मन्त्रिपरिषदबाट भएको सिफारिसले देशमा न्यायको हत्या कुरालाई पुष्टि गरेको छ ।कर्तव्यपरायणका सिलसिलामा ज्यान अर्पण गर्ने सिपाहीको रगत र नियोजित हत्याको आरोपीको हाथमा लतपतिएको रगतको भिन्नता मन्त्रिपरिषदले देखेन् । जुन धरातलबाट विकसित नेतृत्व राज्यको कार्यकारी ओहदामा आसिन छ त्यसले क्रुरता र विध्वशंमा नै आफ्नो भविष्य देखेको छ ।सरकारले कुन हद सम्म कानून भन्दा माथि रहेर माफी मिनाहाको सिफारिस गरेको छ त्यसको जवाफ फेरी भोलीका दिनमा आफ्ना लागि राज्य सँग खोज्न नपरोस् । आजै खवरदारी गरिदिनु होस् भनि सम्पुर्ण आमसमुदाय, मानव अधिकारकर्मि र संचार जगतलाई मेरो अनुरोध छ ।नेपालको संविधान को धारा २७६ मा माफी सम्बन्धमा राष्ट्रपतिले कुनै अदालत,न्यायिक निकाय वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानून बमोजिम माफी, मुल्तवी, परिवर्तन वा कम गर्न सक्नेछ। भनि व्यवस्था गरिएको छ ।नेपालको संविधानको धारा २९६ को उपधारा (१) बमोजिम व्यवस्थापिका संसदले बनाएको मुलुकी फौज्दारी कार्यविधि संहिता, २०७४ को दफा (४) मा उपदफा (३) मा जुनसुकै कुरा लेखिएको भए तापनी देहायका कसूरका कसुरदारलाई भएको सजाय माफी गर्ने मुल्तवी राख्ने परिवर्तन गर्ने वा कम गर्ने कार्वाही गर्न सकिने छैनः भनि सोही उपदफाको खण्ड (घ ) मा क्रुर तथा अमानविय तरिकाले वा नियन्त्रणमा लिई ज्यान मारेको मुद्दाका कसुरदारलाई नै ईङ्गित गरेको छ ।साथै नेपाल सरकार गृह मन्त्रालयको सजाय माफी, मुलतवी, परिवर्तन वा कम गर्ने सम्बन्धी कार्यविधि, २०७१ को दफा ३ को खण्ड (ड) मा क्रुर अमानवीय वा मानवता बिरुद्धको अपराध तथा खण्ड (ढ) मा क्रुर, हिंस्रक वा विभत्स तरिकाले गरिएको हत्या को अपराधमा कसूरदार ठहरिएको व्यक्तिको सजाय माफी मुलतवी परिवर्तन वा कम गरिने छैन भनि स्पष्ट व्यवस्था गरिएको छ ।तसर्थ, नेपालको संविधानको २७६ मा नै कानून बमोजिम माफी,मुल्तवी, परिवर्तन वा कम गर्न सक्नेछ भनि लेखिएको छ । माफी मिनाहाका लागि मुलुकी फौज्दारी कार्यविधि संहिता, २०७४ को दफा (४) मा भएको व्यवस्थाले सरकारको निर्णयले कानून कुन हद सम्म अवमुल्यन गरेको छ अनि कानूनी शासनको खिल्ली कसरी उडाएको छ, सबैले जानकारीमा राख्नुपर्ने भएको छ ।म सम्मानित व्यवस्थापिका संसदको समेत ध्यानाकर्षण गराउन चाहान्छु । माननीय सांसदज्यू, तपाईहरुले गरिमामय संसदबाट निर्माण गरेको मुलुकी फौज्दारी कार्यविधि संहिता, २०७४ को दफा (४) को व्याख्या यही हो ? कानूनमा स्पष्ट लेखिएको बिषय पनि राज्य संचालन गर्ने महत्वपुर्ण कार्यकारी ओहदामा रहनेले कुल्चिदाँ संसदको अपमान भएको महशुस भएको छैन ?मेरो थप प्रश्न छ ।नेपालको संविधानको प्रस्तावनामा उल्लेख भएको लोकतान्त्रिक शासन प्रणाली हामी पिडामा परेकाको हकमा लागू हुने कि नहुने? कानूनी राज्यको अवधारणा लगायतका लोकतान्त्रिक मूल्य र मान्यता हामी टिकापुर घटनाबाट पिडितका लागी हो की होईन? हामी पिडितका लागी संविधानमा व्यवस्था भएको समानताको हक हुने कि नहुने ? अपराधीले राजनीतिको पाखण्डी रुप लिदैमा कानूनको दृष्टिमा सजायबाट माफी मिनाहाका लागि योग्य हुने ? राज्यले खटाएको स्थलमा शान्तिसुरक्षा कायम गर्ने क्रममा सुरक्षाकर्मीका तर्फबाट कुनै बल प्रयोग नगर्दा नगर्दै पनि नियोजित रुपमा सामुहिक हत्या भएका प्रहरीका एकल महिलाको लागि महिलाको हक अनि नाबालक सन्तानको लागी बालबालिकाको हकको अनुभूति पनि गर्न नपाउने ? संविधान र कानूनमा व्यवस्था भएका र अन्तिम अदालतबाट प्राप्त न्यायका बिषयमा पनि आजिवन राज्यसँग लडिरहनु पर्ने अवस्थाको अन्त्य र दोषीलाई कानून बमोजिम सजाय भुक्तानका लागि म हारेकी छैन ।टिकापुर घटनामा मलाई सहयोग गरिरहेका र सहानुभूति जनाइरहनु भएका सबै नागरिक,न्यायलय, संचार जगत र समुदायप्रति म हार्दिक धन्यबाद समेत व्यक्त गर्न चाहन्छु । शारदा कडायत बोहराकाठमाण्डौ १६ बनस्थलि, बोहराटारमिति २०८०।०२।१४"
निषेधित क्षेत्र तोड्दै विराटनगरमा पहिचान पक्षधरको प्रदर्शन,विराटनगर : प्रदेशको नाम कोसी खारेज हुनुपर्ने माग राख्दै आन्दोलनमा उत्रिएकाहरू पहिचान पक्षधरले निषेधित क्षेत्र तोडेर प्रदर्शन गरेका छन्। कोशी प्रदेशसभा रहेको स्थानलगायत केही क्षेत्रलाई निषेधित क्षेत्र घोषणा गरिएको छ। सोही निषधित क्षेत्र तोडेर उनीहरू प्रदर्शन गरिरहेका छन्। प्रदर्शनका कारण विराटनगर तनावग्रस्त भएको छ। आन्दोलनरत पहिचान पक्षधरहरू घरेलु हतियारसहित प्रदर्शनमा उत्रिएपछि कोसी प्रदेशको राजधानी विराटनगर तनावग्रस्त बनेको छ। प्रहरीले भीड नियन्त्रण गर्न दर्जनौं अश्रुग्यास प्रहार गरेको छ। उनीहरू सुरक्षाकर्मीलाई लक्षित गरेर ढुंगामुढा प्रहार गरिरहेका छन्। केही प्रहरी घाइते भएका छन्। घाइतेको संख्या एकिन भएको छैन। प्रदर्शनस्थल तनावग्रस्त बनेपछि थप सुरक्षाकर्मी परिचालन गरिएको छ। अहिले प्रदेशसभा नजिकै प्रदर्शन भइरहेको छ। स्थितिलाई नियन्त्रणमा लिने प्रयास जारी छ। प्रहरीले कोसी प्रदेशको राजधानी विराटनगरबाट गुलेली र ढुंगासहित पहिचान पक्षधरका ३७ जनालाई पक्राउ गरेको छ। निषेधित क्षेत्र तोडेर प्रदर्शन गर्न थालेपछि आन्दोलनकारीलाई पक्राउ गरिएको हो। पक्राउ परेकाको साथबाट गुलेली र ढुंगा बरामद भएको प्रहरीले जनाएको छ। प्रदेशसभा वरपर भेला भएका पहिचान पक्षधरले निषेधित क्षेत्र तोडेर प्रदर्शन गर्न थालेपछि नियन्त्रणमा लिइएको प्रहरीले जनाएको छ। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको छ। अधिवेशनका लागि सांसद (प्रदेशसभा सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए।
"विराटनगरमा पहिचान पक्षधरको प्रदर्शन सुरू, सुरक्षा व्यवस्था कडा",विराटनगर : प्रदेशको नाम कोसी खारेज हुनुपर्नेमाग राख्दै आन्दोलनमा उत्रिएका पहिचान पक्षधरले प्रदर्शन सुरू गरेका छन्। उनीहरू सुरक्षाकर्मीलाई लक्षित गरेर ढुंगामुढा प्रहार गरिरहेका छन्। अहिले प्रदेशसभा नजिकै प्रदर्शन भइरहेको छ। उनीहरू बिहानैदेखि आन्दोलनमा उत्रिएका हुन्। बिहान प्रहरीले कोसी प्रदेशको राजधानी विराटनगरबाट गुलेली र ढुंगासहित पहिचान पक्षधरका ३१ जनालाई पक्राउ गरेको थियो। प्रदेशको नाम कोसी खारेज हुनुपर्ने र पहिचानका आधारमा पुनः प्रदेशको नामकरण गर्नुपर्ने माग राखेर आन्दोलनमा उत्रिएको समूहलाई प्रहरीले पक्राउ गरेको हो। कोसी प्रदेशको प्रदेशसभा सचिवालय नजिकको देवकोटा चोकलगायत विभिन्न स्थानबाट पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। निषेधित क्षेत्र तोडेर प्रदर्शन गर्न थालेपछि आन्दोलनकारीलाई पक्राउ गरिएको हो। पक्राउ परेकाको साथबाट गुलेली र ढुंगा बरामद भएको प्रहरीले जनाएको छ। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको छ। अधिवेशनका लागि सांसद (प्रदेशसभा सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए। प्रदेशसभा वरपर भेला भएका पहिचान पक्षधरले निषेधित क्षेत्र तोडेर प्रदर्शन गर्न थालेपछि नियन्त्रणमा लिइएको प्रहरीले जनाएको छ। नामकरणविरुद्ध आन्दोलनरत पक्षले बजेट अधिवेशन बिथोल्ने योजनासहित आन्दोलनको तयारी गरेपछि प्रदेशसभा रहेको स्थानलगायत केही क्षेत्रलाई निषेधित क्षेत्र घोषणा गरी विराटनगरको सुरक्षा व्यवस्था कडा पारिएको छ। सुरक्षाकर्मीले ब्यारिकेट राखेर पहिचान पक्षधरलाई निषेधित क्षेत्र प्रवेशमा रोक लगाएको छ। आन्दोलन हुने स्थान वरपर ठूलो संख्यामा सुरक्षाकर्मी परिचालन गरिएको छ। प्रदेशसभाको दुईतिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो। नामकरणप्रति असन्तुष्टि जनाउँदै पहिचान पक्षधरले आन्दोलन गरिरहेका छन्।
तीन शीर्ष नेताका सहमतिमा केही कुरा हट्ला तर जनता पनि छन् भन्ने बुझौं : शेखर कोइराला,"काठमाडौं : नेपाली कांग्रेसका नेता डा शेखर कोइरालाले संसदमा उठेका शंकास्पद अनियमितताको विषय शीर्ष नेताको सहमतिमा रेकर्डबाट हटाएकोप्रति आपत्ति जनाएका छन्। उनले अभिव्यक्ति तार्किक निष्कर्षमा पुग्न नदिंदैमा विगतका अनिमियता कति दिन ढाक्न सकिएला भन्दै प्रश्न गरेका छन्। उनले हाम्रो सांसदको गरिमालाई कता लैजादैँछौं भन्दै शीर्ष नेतालाई प्रश्न गरेका छन्। संसदमा कुनै माननीय सदस्यले कुनै शंकास्पद अनिमियता सम्बन्धी विषय उठाउने, दलका शीर्ष नेता बसेर त्यो अभिव्यक्ति संसदको रेकर्डबाट हटाउन सहमति गर्ने र संसद सचिवालयले सोही अनुरुप कार्य गर्ने । सांसद कोइरालाले भनेका छन्,सांसदका हरेक अभिव्यक्ति तार्किक निष्कर्षमा पुग्नु पर्नेमा त्यसो गर्न नदिँदैमा विगतका अनिमियता कति दिन ढाक्न सकिएला र ? हामी हाम्रो सांसदको गरिमालाई कता लैजादैँछौं । के हाम्रो संसदले संविधानले दिएको अधिकार स्वतन्त्र रुपमा उपभोग पनि गर्न नपाउने हो ? उनले संसदको रेकर्डबाट त नेताका सहमतिमा केही कुरा हट्ला तर यो देशमा आम जनता, नागरिक समाज तथा संचार जगत पनि छन् भन्ने कुरा बुझ्न आग्रह गरेका छन्। माओवादी केन्द्रका सांसद लेखनाथ दाहालले पशुपतिनाथ मन्दिरमा सुन भनेर तत्कालीन प्रधानमन्त्री एवम् प्रमुख प्रतिपक्षदलका नेता केपी शर्मा ओलीले पित्तलको जलहरी हालेको आरोप लगाएपछि एमालेले संसद बैठक अवरुद्ध पारेको थियो। एमालेले आरोप पुष्टि गर्न वा संसदको रेकर्डबाट हटाउन चुनौती दिएपछि प्रधानमन्त्री पुष्पकमल दाहाल 'प्रचण्ड'ले संसदमा स्पष्टीकरण दिएका थिए। पशुपतिनाथ मन्दिरको जलहरीका विषयमा प्रमुख प्रतिपक्षी दलका नेतामाथि आरोप लगाएपछि प्रधानमन्त्री प्रचण्डले उक्त विषय अख्तियार दुरुपयोग अनुसन्धान आयोगमा छानबिन भइरहेकाले प्रमुख प्रतिपक्षी दलका नेतालाई जोडेर विचार व्यक्त गर्न नहुने बताए। पशुपति क्षेत्र विकास कोषसँग सबन्धित विषयमा प्रमुख प्रतिपक्ष दलको नेतालाई जोडेर विचार व्यक्त हुनु उचित होइन। यस्ता विषय संसद्को रेकर्डबाट हटाउने प्रचलन छ, उनले भनेका थिए। प्रधानमन्त्री प्रचण्डको अभिव्यक्तिपश्चात सभामुखले संसदको रेकर्डबाट सांसद दाहालले लगाएको आधारहीन भनाई हटाउन संसद सचिवालयलाई निर्देशन दिएका थिए।"
यी हुन् मन्त्रिपरिषद् बैठकका निर्णयहरू,"काठमाडौं : सरकारले आइतबार बिहान बसेको मन्त्रिपरिषद् बैठकका निर्णयहरु सार्वजनिक गरेको छ। बैठकका निर्णयहरू सार्वजनिक गर्दै सरकारको प्रवक्ता एवं सञ्चार तथा सूचना प्रविधिमन्त्री रेखा शर्माले जेलमा रहेका रेशमलाल चौधरीको सजाय माफी मिनाहका लागि राष्ट्रपतिसमक्ष सिफारिस गर्ने निर्णय गरेको जानकारी दिइन्। मन्त्रिपरिषद् बैठकले चौधरीको निवेदन र राष्ट्रपति कार्यालयले सोधेका केहि विषयलाई सम्बोधनसहित सजाय माफी मिनाहका लागि राष्ट्रपतिसमक्ष सिफारिस गर्ने निर्णय गरेको प्रवक्ता शर्माले जानकारी दिइन्। त्यस्तै प्रधानमन्त्रीको भारत भ्रमणमा ऊर्जा, सीमा, लगायतका विषयमा छलफल भएको र सोमबारको मन्त्रीपरिषद् बैठकले थप निर्णय गर्ने उनले जानकारी दिइन्। त्यस्तै शुक्रबार बसेको मन्त्रीपरिषद् बैठकका निर्णयबारे जानकारी दिँदै उनले भारतमा हुने विमेस्टेक व्यापारसम्बन्धी सम्मेलनमा भाग लिन उद्योग मन्त्रीको टोलीलाई स्वीकृति प्रदान गर्ने निर्णय गरेको बताइन्। बैठकले बिमेस्टकको भविष्यको कार्यदिशाका लागि प्रवुद्ध व्यक्तिहरुको समूहमा नेपालको तर्फबाट पूर्व परराष्ट्रसचिव दुर्गा भट्टराई मनोनयन गरि पठाउने निर्णय भएको प्रवक्ता शर्माले बताइन्। त्यस्तै बैठकले केन्यामा आयोजना हुने राष्ट्रसंघको एक कार्यक्रममा सहभागी जनाउन शहरी विकासमन्त्री नेतृत्वको प्रतिनिधिमण्डललाई स्वीकृति दिने निर्णय भएको उनले बताइन्।"
भारत भ्रमणका एजेन्डा र प्रतिनिधिमण्डलको विषय सोमबार बस्ने मन्त्रिपरिषद् बैठकले टुंग्याउने,"मन्त्री रेखा शर्माले भ्रमणमा लाने एजेन्डा र प्रतिनिधि मण्डलको विषयमा सोमबार बस्ने मन्त्रिपरिषद् बैठकले टुंगो लगाउने जानकारी दिएकी हुन्। काठमाडौं : प्रधानमन्त्री पुष्पकमल दाहाल प्रचण्ड भारत भ्रमणमा जाँदा नेपालको तर्फबाट समावेश गर्ने एजेन्डाबारे सोमबार बस्ने मन्त्रिपरिषद् बैठकले टुंगो लगाउने भएको छ । आइतबार बिहान बसेको मन्त्रिपरिषद्को बैठकपश्चात सरकारका प्रवक्ता तथा सूचना तथा सञ्चार मन्त्री रेखा शर्माले भ्रमणमा लाने एजेन्डा र प्रतिनिधि मण्डलको विषयमा सोमबार बस्ने मन्त्रिपरिषद् बैठकले टुंगो लगाउने जानकारी दिएकी हुन्। भ्रमणमा कोको जाने ? प्रधानमन्त्रीको प्रतिनिधिमण्डलमा कोको रहने भन्ने विषयमा निर्णय भइसकेको छैन। उनले भनिन्, भ्रमणका विषय हरू मन्त्रालयले तयार गरिरहेका छन्। करिब करिब अन्तिमअन्तिम चरणमा पुगेको छ। खासगरी ऊर्जासँग सम्बन्धित विषयहरु छन्। कैयन् कुराहरू हाम्रा सीमाहरु पनि छन्। सरसफाइसँग सम्बन्धित विषय छन्। विषयबारे निर्णयचाहिँ भइसकेको छैन। भोलीको बैठकबाट अन्तिम टुंगो लगाउँछौं। उनले प्रतिनिधिमण्डलाई ठूलो नबनाउने भन्ने कुरा भएको बताइन्। शर्माले भनिन्, जुनजुन क्षेत्र, सम्बन्धित विषयमा त्यहाँ कुराकानी हुन्छ। त्यहाँ सम्झौता हुन्छ। मन्त्री जानुपर्ने ठाउँमा मन्त्री, सचिव जानुपर्ने ठाउँमा सचिव जाने कुरा भएको छ। जानैपर्ने आवश्यकबाहेक अरू जाने कुरा हुँदैन। त्यो कोको पर्ने औपचारिक अझै निर्णय भएको छैन। प्रधानमन्त्री प्रचण्ड भारतीय प्रधानमन्त्री नरेन्द्र मोदीको निमन्त्रणामा जेठ १७ गते भारत भ्रमणमा जाँदैछन्। शनिबार नेपाल र भारतका मन्त्रालयले विज्ञप्तिमार्फत औपचारिक भ्रमणको जानकारी दिएपनि भ्रमण राजकीय हुनेनहुने उल्लेख गरेको छैन।"
"कोसी प्रदेशसभा : बाहिर पहिचान पक्षधरको प्रदर्शन, भित्र संसद बैठक","विराटनगर : कोसी प्रदेशको नामकरणविरुद्ध प्रदेशसभा बाहिर पहिचान पक्षधरले प्रदर्शन गरिरहँदा भित्र भने संसद बैठक भइरहेको छ। कोसी प्रदेशसभाको दोस्रो तथा बजेट अधिवेशन जारी छ। यही अधिवेशन बिथोल्ने हिसाबले पहिचान पक्षधरले उग्र प्रदर्शन गरेका थिए। त्यस क्रममा सुरक्षाकर्मीसँग दोहोरो झडपसमेत भयो। प्रदेशसभा बाहिर पहिचानको प्रदर्शन भइरहँदा भित्र भने संसद बैठक जारी छ। उग्र प्रदर्शन रोक्न सुरुमा पानीको फोहोरा प्रयोग गरेको प्रहरीले ढुंगामुडा गर्दै आन्दोलनकारी आक्रामक बनेपछि अश्रुग्यास प्रहार गरेको हो। प्रदेशसभा भवन घेर्ने योजनासहित प्रदर्शन सुरु गरेका आन्दोलनकारीले प्रहार गरेको ढुंगाले लागेर केही सुरक्षाकर्मी घाइते भएका छन्। घाइतेको टाउको र शरीरका विभिन्न भागमा चोट लागेको छ। झडपका क्रममा केही आन्दोलनकारी पनि घाइते भएका छन्। घाइतेको विराटनगरकै विभिन्न अस्पतालमा उपचार भइरहेको छ। बजेट अधिवेशनको शून्य समयमा बोल्ने अधिकांश प्रदेशसभा सदस्य (प्रदेश सांसद)ले नामकरणको विषयमा आआफ्ना धारणा राखेका छन्। केही सांसदले नामकरणविरुद्ध भइरहेको आन्दोलनलाई वार्तामार्फत समाधान गरिनुपर्ने बताएका छन् भने केहीले संवैधानिक हिसाबले प्रदेशको नामकरण गरिएका कारण त्यसलाई परिवर्तन गर्न संवैधानिक बाटो नै अवलम्बन गर्नुपर्नेमा जोड दिएका छन्। नेकपा (माओवादी केन्द्र)का सांसद गणेश उप्रेती सुशीलले आन्दोलनरत पक्षसँग सरकारले वार्ता गर्नुपर्ने बताए। उनले प्रदेशसभा भवन बाहिर जुलुसमा भएका मानिस कहाँका हुन् भनेर सरकारलाई प्रश्नसमेत गरे। भित्र बैठक बसिरहँदा बाहिर जुलुस निकाल्ने र प्रदर्शन गर्ने कहाँका हुन् ? उनीहरूका माग हामीले सुन्ने कि नसुन्ने ?, प्रश्न गर्दै उप्रेतीले भने, यही प्रदेशका बासिन्दा हुन् भने उनीहरूको असन्तुष्टिलाई सम्बोधन गर्ने कि नगर्ने ? उनीहरूलाई सरकारले यथाशीघ्र वार्तामा बोलाएर समस्याको समाधान निकाल्नु पर्छ। आन्दोलनरत पक्षको माग सम्बोधन गर्न केन्द्र सरकार वा विपक्षी दल कसले रोक्यो भनेर पनि उनले प्रश्न गरे। आन्दोलन र दमनले समस्याको समाधानभन्दा पनि मुठभेट निम्तिन्छ, उप्रेती भन्छन्, आन्दोलन चर्किएपछि आन्दोलनकारी तथा प्रहरीको टाउको फुटाएर समस्याको समाधान हुन्छ ? नेपाली कांग्रेसका सांसद शम्शेर राईले आन्दोलनको निकास खोज्ने वा अझ द्वन्द्वतिर धकेल्ने भन्दै प्रदेश सरकारलाई प्रश्न गरे। सरकार जिम्मेवार ढंगबाट अघि बढ्दै वार्तामार्फत समस्याको समाधान खोजिनुपर्नेमा उनको जोड छ। सरकारमा रहेर कोसी नामको पक्षमा मत हाल्ने र सडकमा पहिचानको पक्षमा उभिने राजनीतिक दलले दोहोरो चरित्र त्याग्नुपर्छ, माओवादी केन्द्रतर्फ लक्षित गर्दै राईले भने, सदनमा नामको पक्षमा मत हाल्ने र सडकमा पहिचानको पक्षमा विज्ञप्ति जारी गर्ने दोहोरो भूमिका खेल्नु ठीक हैन। प्रदेशको नामकरण हुँदा कोसीको पक्षमा मतदान गरेको सत्तारुढ माओवादीले पछि पहिचान पक्षधरको समर्थनमा विज्ञप्ति जारी गरेको हो। त्यसलाई लिए प्रदेशसभामा प्रतिनिधित्व गर्ने दलका अन्य सांसदहरू रुष्ट छन्। त्यसै विषयलाई सांसद राईले सदनमा उठाएका हुन्। नामको पक्षमा मतदान गर्ने दलले सडकलाई पनि समर्थन गर्छ। त्यही दल फेरि सरकारमा जोडिरहन्छ। यो प्रवृत्तिबाट बाहिर निस्कन आवश्यक छ, उनले भने, हरेर आन्दोलनलाई शान्तिपूर्ण हिसाबले समाधान गर्नुपर्छ। द्वन्द्वले कुनै पनि निकास दिँदैन। राजीतिक हिसाबले आन्दोलनको निकास खोज्न सरकारको चेत फर्कियोस्। आन्दोलनरत पक्षको माग सम्बोधन गर्न सरकार जिम्मेवार नबनेमा सडकमा मात्रै हैन, सदनमा पनि आन्दोलन हुने चेतावनी राईले दिएका छन्। सडकको आन्दोलनले सदनमा पनि आन्दोलन नहोस् भनेर आफूले सरकारलाई बेलैमा सजग गराएको उनको भनाइ छ। नेकपा (एकीकृत समाजवादी)का सांसद कमलप्रसाद जबेगूले प्रदेशको नामकरणमा सरकारले बहुमतको दम्भ देखाएको आरोप लगाए। बहुमतको आधारमा प्रदेशको नाम पास गरेर कार्यान्वयन गर्र्यौं। तर, अल्पमतको कदर गर्न चुक्यौं, उनले भने, हामीले कस्तो खालको लोकतान्त्रिक गणतन्त्र स्थापित गर्र्यौं ? अहिले हामी अपराधीले जेलमा कोचिएर बसेझैं बस्नुपर्ने अवस्था छ। मानिसले बोल्न नपाउने, अधिकारको कुरा गर्न नपाउने, त्यसलाई दमन गरिरहनुपर्ने अवस्था किन आयो भनेर पनि सांसद जबेगूले प्रश्न गरेका छन्। बाहिर सडकबाट निस्किएको आवाजलाई शान्त गरी प्रदेशको शान्ति सुरक्षालाई कायम राख्न वार्ता टोली बनाएर अघि बढ्नु उत्तम हुन्छ, उनले भने। नेकपा (एमाले)की सांसद तारादेवी ढकालले आन्दोलनका सन्दर्भमा प्रदेश सरकार र मुख्यमन्त्री मात्रै जिम्मेवार नभएको बताइन्। केन्द्रीय सरकारसमेतको सल्लाहमा प्रदेशको नामकरण गरिएको हो। तर, प्रदेश सरकार र मुख्यमन्त्री मात्रै जिम्मेवार हुन् भन्ने बनाइँदै छ, उनले भनिन्, नामकरणपछिको समस्यालाई अविलम्ब वार्तामार्फत सहजीकरण गर्नुपर्छ। समस्या समाधानको माध्यम वार्ता नै हो। केही सांसदहरूले संवैधानिक हिसाबले प्रदेशको नामकरण गरिएका कारण त्यसलाई संशोधन गर्न संवैधानिक बाटो नै अवलम्बन गर्नुपर्नेमा जोड दिएका छन्।"
प्रतिनिधि सभा र राष्ट्रिय सभाको संयुक्त बैठक (लाइभ ),"काठमाडौं : प्रतिनिधि सभा र राष्ट्रिय सभाको संयुक्त बैठक सुरू भएको छ। नयाँ बानेश्वरस्थित संसद् भवनमा बैठक सुरू भएको हो। बैठकमा नियमावली मस्यौदा समितिको प्रतिवेदनमाथि दफावार छलफल गरी पारित गर्ने सम्भावित कार्यसूची छ। मस्यौदा समितिका सभापति ध्रुवबहादुर प्रधानले सङ्घीय संसद्को बैठक र संयुक्त समिति (कार्यसञ्चालन) नियमावली २०८० को मस्यौदा प्रतिवेदनमाथिको संशोधनसहितको दफावार छलफल सदनमा गरियोस् भनी प्रस्ताव प्रस्तुत गर्ने सम्भावित कार्यसूची छ। उक्त मस्यौदा प्रतिवेदनमाथि प्राप्त संशोधनहरुलाई क्रमशः निर्णयार्थ प्रस्तुत गरिने भएको छ। त्यसपश्चात संघीय संसदको संयुक्त बैठक र संयुक्त समिति (कार्यसञ्चालन) नियमावली मस्यौदा समितिका सभापति प्रधानले संघीय संसदको संयुक्त बठै क र संयुक्त समिति (कार्यसञ्चालन) नियमावली, २०८० लाई पारित गरियोस् भनी प्रस्ताव प्रस्तुत गर्ने कार्यसूची छ। प्रतिनिधि सभा र राष्ट्रिय सभाका नियमित बैठक भने १ बजे बस्दैछन्। आजको बैठकमा अर्थमन्त्री प्रकाश शरण महतले आर्थिक वर्ष २०७९८० को आर्थिक सर्वेक्षण पेस गर्ने सम्भावित कार्यसूचीमा उल्लेख छ।"
कस्ताकस्ता थिए बजेट ?,"सरकारले राष्ट्रिय ढुकुटीमा जम्मा हुनसक्ने अनुमानित रकम र क्षेत्र तोकेको विस्तृत विवरण स्वीकृतिका लागि संघीय संसद्मा पेस गर्छ। नेपालको संविधान, २०७२ ले जेठ १५ गते आगामी आर्थिक वर्षको बजेट ल्याउनुपर्ने अनिवार्य व्यवस्था गरेको छ। काठमाडौं : संघीय संसद्को संयुक्त बैठकमा भोलि जेठ १५ गते नेपालको ७७ औं बजेट प्रस्तुत हुँदैछ। जहाँ ३५औं अर्थमन्त्री डा प्रकाशशरण महतले आर्थिक वर्ष २०८०८१ को बजेट प्रस्तुत गर्नेछन्। जसको आकार १६ खर्ब ८८ अर्ब रूपैयाँभन्दा सानो हुनेछ। नेपालमा २००८ सालदेखि बजेट प्रस्तुत गर्ने चलन सुरु भएको मानिन्छ। जेठ १५ मा बजेटसँगै ४ वटा विधेयक प्रस्तुत हुनेछन्। जसमध्ये आर्थिक विधेयक प्रस्तुत भएपछि भोलिपल्टैदेखि ऐनको रूपमा कार्यान्वयन हुन्छ भने बाँकी विनियोजन, राष्ट्र ऋण उठाउने र ऋण तथा जमानत विधेयक आगामी आर्थिक वर्षको पहिलो दिनदेखि कार्यान्वयन हुन्छ। नेपालमा नीति र योजना बन्छन्, तर कार्यान्वयन हुँदैनन्, नतिजा देखिँदैन भन्ने गुनासो कम छैन। कागजमा सबै कार्यक्रम उत्कृष्ट देखिन्छन्। तर, राम्रो कि नराम्रो भन्ने निक्र्योल तब मात्र गर्न सकिन्छ जब कार्यान्वयनपछि प्रभावकारी नतिजा आउँछ। बजेट डकुमेन्ट पनि त्यस्तै हो। कार्यान्वयनपछि सकारात्मक लहर सिर्जना गरेका बजेटलाई साँच्चिकै राम्रो भनिने गरेको छ। इतिहास पल्टाएर हेर्दा समाजमा परिवर्तनको छाप छोडेका, प्रणालीमा सुधार ल्याएर देश विकासलाई नयाँ शिरा प्रदान गरेका निकै कम बजेट छन्। संविधान जारीपछि संविधानले दिशानिर्देश गरेका व्यवस्था कार्यान्वयन सुस्त हुँदै गर्दा बजेट कार्यान्वयन प्रतिप्रश्न उठेको छ। विज्ञ भन्छन्, पुरानै मस्यौदामा अंक र शब्द परिवर्तन गरेर ल्याइने बजेटलाई गतिलो पनि मानिएको छैन। सरकारले हरेक वर्ष गर्ने खर्च तथा खर्च धान्नका लागि आवश्यक स्रोतको अनुमान नै बजेट हो। बजेट भनेको सरकारको आय र व्ययको वार्षिक अनुमान हो। सरकारले राष्ट्रिय ढुकुटीमा जम्मा हुनसक्ने अनुमानित रकम र क्षेत्र तोकेको विस्तृत विवरण स्वीकृतिका लागि संघीय संसद्मा पेस गर्छ। नेपालको संविधान, २०७२ ले जेठ १५ गते आगामी आर्थिक वर्षको बजेट ल्याउनुपर्ने अनिवार्य व्यवस्था गरेको छ। बजेट सरकारको राजनीतिक, आर्थिक नीति तथा कार्यक्रमको समष्टिगत रूप हो। सरकारले तयार पारेको योजना तथा कार्यक्रमहरू सम्पन्न गर्नका लागि गरिने खर्च, सो खर्च धान्ने स्रोतहरूको प्रक्षेपण र आउँदो वर्षको नीतिगत प्राथमिकतालाई समेत बजेटमा प्रतिबिम्बित गरिएको हुन्छ। बजेट एउटा दस्तावेज मात्र नभई यो वर्षभर निरन्तर चलिरहने प्रक्रियागत चक्र हो। जसका विभिन्न चरणमा नागरिक र नागरिक समाजका साथै सरोकारवालाले बजेटको स्रोत, विनियोजन र उपलब्धिका विषयमा छलफल र बहस चलाउन सक्छन्। मन्त्रालयको बागडोर सम्हाल्नेको सूचीमा राजनीतिमा छाएका, अर्थशास्त्र पढेका, दुवै क्षेत्रमा पारंगतदेखि पूर्वगभर्नरसम्मका व्यक्ति पर्छन्। जानकारहरू पनि निकै कम बजेटलाई रिमार्केबल भन्छन्। जटिल शब्दावली प्रयाग गरी, जटिल व्यवस्था सुरुवात गर्ने भन्दै विज्ञले ल्याएका बजेटभन्दा यथार्थपरक बजेटलाई नै आमनागरिक र जानकारले रुचाएका छन्। महेश आचार्य, भरतमोहन अधिकारी, रामशरण महत, बाबुराम भट्टराई, सुवर्ण राणा त्यस्ता केही अर्थमन्त्री हुन् जसले ल्याएको बजेटलाई थोरै भए पनि रुचाइयो। नेपाल सरकारका पूर्वसचिव गोपीनाथ मैनाली बजेटहरू कागजमा राम्रो आए पनि कार्यान्वयन नहुने वा राम्रो नतिजा दिन नसक्ने बजेटलाई राम्रो भन्न नसक्ने बताउँछन्। बजेट भाषा वा साहित्य होइन, मैनाली भन्छन्, राम्रो बजेट हुन् भन्ने कार्यान्वयनले प्रमाणित गर्न सकेनन्। उनका अनुसार अहिलेसम्मको राम्रो बजेटको सूचीमा महेश आचार्य, भरतमोहन अधिकारी, रामशरण महतले पहिलोपल्ट ल्याएको बजेटलाई राम्रो मान्न सकिन्छ। संसद् नभएको बेला डा देवेन्द्रराज पाण्डेले ल्याउनुभएको बजेट पनि राम्रो थियो, मैनालीले थपे, किसुनजी प्रधानमन्त्री भएका बेला अन्तरिम व्यवस्थापन गर्न आएको बजेट थियो त्यो। अरू बजेट आउने जाने खालको मात्र भएको भन्दै उनले धेरै विज्ञ अर्थमन्त्री भए पनि व्यवहारमुखी बजेट नआएको तितो यथार्थ सुनाए। अर्थविद् डा डिल्लीराज खनाल २०५१ सालको बजेट इतिहासकै उत्कृष्ट मान्छन्। सोबेला राज्यमन्त्री रहेका खनाल बजेटको मुख्य अर्किटेक्चर थिए। उनले भने, हामीले सामाजिक सुरक्षाको अवधारणलाई मूर्तरूप दियौं र आफ्नो गाउँ आफैं बनाऔं अभियान चलायौं। आमजनतालाई बजेटप्रति सचेत बनाउनु र बजेट जनताका लागि पनि हो भन्ने आभाष दिलाउन सो बजेट सफल भएको थियो। अर्थविद् केशव आचार्य सुवर्ण शमशेरले ल्याएको नेपालको पहिलो बजेट, शमशेर नै अर्थमन्त्री रहेको पहिलो जननिर्वाचित सरकारले ल्याएको बजेट, महेश आचार्य र भरतमोहन अधिकारी अर्थमन्त्री रहेका बेला ल्याएको बजेटले बजेटको बाटो नै परिवर्तन गरेको बताउँछन्। यी बजेट रिमार्केबलभन्दा पनि पाथब्रेकर भन्न चाहन्छु, आचार्यले भने। त्रिवि अर्थशास्त्र केन्द्रीय विभाग प्रमुख प्रा डा शिवराज अधिकारी पहिलो बजेट, ५१ सालमा अधिकारीले ल्याएको बजेट र पाँचौं पञ्चवर्षीय योजना कार्यान्वयन हुँदा आएको बजेटलाई इतिहासकै उत्कृष्ट मान्छन्। ५१ सालपछि मात्र जनताले बजेटबारे बुझ्न थाले, अधिकारी भन्छन्, पछिल्लो समय तत्कालै कार्यान्वयन गर्ने खालका मात्र बजेट आए। अधिकारीका अनुसार बृहत् शान्ति सम्झौतापछि अर्थतन्त्रको मुहारै परिवर्तन भएको छ। राजनीतिक दलबीच मिलेर अघि बढौंभन्दा जनताका मुद्दा सेलाएका छन्, उनले भने, हामी आर्थिक मूल्य चुकाउन विवश छौं। र, यो मूल्य पूर्ति गर्ने बजेट पनि आएका छैनन्। पूर्वअर्थसचिव कृष्णहरि बास्कोटा सबैभन्दा सम्झनलायक बजेट २००८ मा तत्कालीन अर्थमन्त्री सुवर्ण शमशेरले ल्याएको बजेटलाई मान्छन्। २०६२६२ को जनआन्दोलनपछि आएका बजेट पनि सम्झनलायक भएको उनको तर्क छ। जनआन्दोलन पनि तत्कालीन अर्थमन्त्री डा रामशरण महतले ल्याएको बजेट फरक ढंगको थियो, बास्कोटाले भने, बाबुराम भट्टराईको बजेट पनि युनिक थियो। सुरेन्द्र पाण्डे, विष्णु पौडेल आदिले पनि जनआन्दोलनको भावनाअनुसारको बजेट ल्याउनुभयो। जनआन्दोलनपछि आएका बजेट सोही जनआन्दोलनको भावना समेटिएका रहेको उनको तर्क छ। अर्थशास्त्र पढेका भन्दा नपढेका अर्थमन्त्रीहरूले ल्याउनु भएको बजेट राम्रा रहेको भन्दै बास्कोटाले भने, सबैपक्ष समेटेर ल्याइएको बजेट राम्रो देखिने गरेको छ। महेश आचार्य, भरतमोहन अधिकारको पहिलो बजेट राम्रा थिए। जनआन्दोलनपछि चाहिँ संघीयता कार्यान्वयन तथा लोकतन्त्र रक्षा गर्न सबै पक्ष समेटिएका बजेट राम्रा छन्। सुवर्णशमशेर राणा : जनमुखी बजेटका प्रवर्तक नेपालको पहिलो अर्थमन्त्री सुवर्णशमशेर राणाले नेपालको पहिलो बजेट ल्याएका हुन्। राणाशासन अन्त्य भएपछि २००८ माघ २१ गते अर्थमन्त्री शमशेरले नेपालको पहिलो बजेट प्रस्तुत गरेका थिए। सो बजेट जनमुखी थियो। आकार ५ करोड २५ लाख रुपैयाँ बराबरको थियो। बजेट कार्यान्वयनमार्फत मोहीको लगत लिने कामको थालनी भयो। जंगलको निजीकरण पनि सोही बजेटमार्फत रोकियो। त्यसपछिका बजेटहरू विकास केन्द्रीय भए। सडक निर्माणमा चीन, भारत, रूस, बेलायत र अमेरिकाको सहयोग प्राप्त भयो। २०१५ मा बीपी कोइरालाको नेतृत्वमा पहिलो जननिर्वाचित सरकार गठन भएपछि बिर्ता उन्मूलन भयो, प्रगतिशील कर लागू गरियो भने नेपाली मुद्रालाई नेपालभरि चलाउने घोषणा गरियो। उद्योगलाई ऋण दिन सरकारले २०१६ सालमा एनआईडीसी (नेपाल इन्डिस्ट्रियल डेभलपमेन्ट कर्पोरेसन) बैंक स्थापना गर्यो। २०१६ सालको बजेटले समृद्धि, समानता बढाउने, रोजगारी कम गर्ने, कृषिमा आधारित विकास र जनतालाई सामाजिक सेवा बढाउने लक्ष्य राखेको थियो। भरतमोहन अधिकारी : सामाजिक सुरक्षाका जन्मदाता २०५१ को मध्यावधी निर्वाचनले नेकपा एमालेलाई सबैभन्दा ठूलो दल बनाएपछि भरतमोहन अधिकारी अर्थमन्त्री भए। प्रधानमन्त्री थिए सहोदर दाज्यु मनमोहन अधिकारी। दाजुभाइको बजेटले सरकार आमनागरिकमा पुगेको आभाष दिलायो। सरकारले ऐतिहासिक वृद्धभत्ता र आफ्नो गाउँ आफैं बनाऔं अवधारणअनुसार तत्कालीन गाउँ विकास समिति (गाविस)मा सिधै पैसा पुर्याउने चलन थाल्यो। सो बजेट राम्रो यसमानेमा हो कि यो बजेटमार्फत सरकार आमनागरिकको जनजीवनमा पुग्यो तर वितरणमुखी भएको आरोप छ। बजेट ल्याएको सय दिन नपुग्दै एमाले सरकार ढले पनि सो बजेट कार्यान्वयनले देशलाई दीर्घकालमा लाभ दियो। र, एमालेलाई जनताले चिन्ने दल बनायो। डा रामशरण महत : उदारीकरणका सूत्रधार रामशरण महत उदारीकरणको पक्षधर अर्थमन्त्री मानिन्छन्। उदारीकरणका कार्यक्रमलाई कार्यान्वयन गर्न ल्याइएको उनको बजेटले दीर्घकालमा राम्रो छाप छाडेका छन्। संसद् विकास कोषको योजना अघि सारेर गाउँगाउँमा पैसा पुर्याउनमा उनैको योगदान मानिन्छ। महतकै पालादेखि मध्यमकालीन खर्च संरचना लागू गरियो। महतले ल्याएको २०५९६० सालको बजेटमा बजेटको आकार घटाए। अनुत्पादक खर्च कटौतीका लागि बजेटको आकार नै घटाइएको यो पहिलो घटना थियो। यही बजेटमार्फत राष्ट्रिय गौरवका आयोजनालाई बहुवर्षीय तरिकाले बजेट दिन सुरु गरियो। यीसँगगै महेश आचार्य राम्रो बजेट ल्याउने अर्थमन्त्रीका रूपमा चिनिन्छन्। अर्थ राज्यमन्त्रीका रूपमा २०४८ जेठ १७ गते आचार्यले ३६ अर्ब ६४ करोडको बजेट विनियोजन गरे। सो बजेटले जनतालाई पूर्णआर्थिक स्वतन्त्रता प्रदान गर्ने अभियान सुरु गर्यो। निजी क्षेत्रमैत्री यो बजेटमार्फत सरकारले राज्यको भूमिका वस्तु तथा सेवा उत्पादन र व्यापारबाट नियमनमा सीमित गर्यो। निजी लगानीलाई प्रोत्साहन गरियो। त्यो बजेटले नेपालको उदारीकरणको बाटो खोल्यो। संस्थान तथा सरकारी कम्पनीहरू घाटामा रहेका बेला तिनलाई निजीकरण गरेर नाफामा लैजाने पनि यही बजेटमार्फत भयो। निजीकरणको आलोचना हुने गरे पनि समग्रमा निजीकरण, शिक्षा, स्वास्थ्य, बिमा, वित्त, जलस्रोत आदिमा निजी क्षेत्रको प्रवेशले नेपाल छुट्टै बनाउन महेश आचार्यको भूमिका छ। आचार्यको बजेटले नतिजा पनि दियो। उदारीकरण र निजीकरणले आर्थिक वृद्धि राम्रो भयो। सबैभन्दा बढी उद्योग यही बेला खुले। त्यतिबेला आसिल आर्थिक उन्नतिलाई नेपालको इतिहासको स्वर्णीम युग मानिन्छ। आर्थिक क्रियाकलाप वृद्धि, रोजगारी सिर्जना तथा आर्थिक क्रान्तिको नीति अहिलेसम्मका सबै सरकारले अबलम्बन गरेका छन्। २०५६ सालमा आचार्य पुन: अर्थमन्त्री बनेका थिए। त्यतिबेला गरिबी निवारणको योजना अघि बढाइएको थियो। उनैका बेला भरतमोहन अधिकारी अर्थमन्त्री भएका बेला सुरु वृद्धभत्ता कार्यक्रमलाई कांग्रेस सरकारले मान्यता दियो। गणतन्त्रका अर्थमन्त्री गणतन्त्र स्थापनापछि डा बाबुराम भट्टराई, डा युवराज खतिवडाजस्ता विज्ञ तथा विष्णु पौडेल, सुरेन्द्र पाण्डे, कृष्णबहादुर महारा, जनार्दन शर्मा जस्ता नेताहरूले अर्थ मन्त्रालय सम्हाले। यी अर्थमन्त्रीले ल्याएको बजेटले विकासलाई जोड दिए पनि दीर्घकालमा नतिजा ल्याउने खालका देखिएका छैनन्। २०६५ सालमा अर्थमन्त्री बनेपछि डा बाबुराम भट्टराईले राजस्वको महत्वकांक्षी लक्ष्य राखे र पूरा पनि भयो। डा युवराज खतिवडाले ल्याएका बजेटले बजेट प्रणालीमा सुधार ल्यायो, प्यानलाई अनिवार्य गरियो। राजस्व प्रशासनमा राम्रै सुधार भयो। राजनीतिक नेतृत्वले ल्याएका बजेट धेरैजसो पपुलिस्ट र भोट तान्ने खालका मात्र भए। संघीयताको मर्मअनुसार बजेट ल्याउने अर्थमन्त्री कृष्णबहादुर महरा हुन्। चालु आवका लागि जनार्दन शर्माले प्रस्तुत गरेको बजेटमा बाहिरको मान्छेले करका दर हेरफेर गरेपछि विवादित बनेको थियो। पञ्चायतकालका राम्रा बजेट अर्थशास्त्रमा पीएचडी गर्ने नेपालको पहिलो व्यक्ति डा यादव पन्त अर्थमन्त्री हुँदा ल्याएको बजेटलाई इतिहासमा सम्झिने गरिन्छ। उनी नेपाल राष्ट्र बैंकका गभर्नर पनि थिए। पन्तलाई त्यतिबेलाको नेपाली अर्थतन्त्रको आर्किटेक्चर मानिन्छ। पन्तले ल्याएको बजेटले सरकारले निजी र सार्वजनिक क्षेत्र एक अर्काका परिपूरक भएको घोषणा गरेको थियो। बजेटमार्फत एक जिल्लाबाट अर्को जिल्लामा सामान ढुवानीमा रहेको प्रतिबन्ध हटाइयो। उद्योग तथा व्यापारमा निजी क्षेत्रलाई प्रोत्साहन गर्ने नीति उनैको पालामा घोषणा भएको हो। केही घटना अर्थमन्त्रीहरू१ सुवर्णशमशेर राणा२ केशरशमशेर राणा३ मातृकाप्रसाद कोइराला४ सिवि सिंह५ ऋषिकेश शाह६ सूर्यबहादुर थापा७ सुरेन्द्रबहादुर बस्नेत८ कीर्तिनिधि विष्ट९ गेहेन्द्रबहादुर राजभण्डारी१० डा भेषबहादुर थापा११ डा यादवप्रसाद पन्त१२ डा प्रकाशचन्द्र लोहनी१३ भरतबहादुर थापा १४ पशुपतिशमशेर राणा१५ डा देवेन्द्रराज पाण्डे१६ गिरिजाप्रसाद कोइराला१७ महेश आचार्य१८ भरतमोहन अधिकारी१९ शेरबहादुर देउवा२० डा रामशरण महत२१ रवीन्द्रनाथ शर्मा२२ डा बद्रीप्रसाद श्रेष्ठ२३ मधुकरशमशेर राणा२४ डा रूप ज्योति२५ डा बाबुराम भट्टराई२६ सुरेन्द्र पाण्डे२७ वर्षमान पुन२८ शंकरप्रसाद कोइराला२९ विष्णुप्रसाद पौडेल३० कृष्णबहादुर महरा३१ ज्ञानेन्द्रबहादुर कार्की३२ डा युवराज खतिवडा३३ जनार्दन शर्मा३४ डा प्रकाशशरण महत"
"विधेयक प्रमाणीकरण गर्न राष्ट्रपतिलाई सिफारिस गर्ने अधिकार सरकारलाई छैन, संसदमा पेश गर : एमाले","सरकारले हालै गरेको निर्णय संसदको अधिकारमाथिको हस्तक्षेप हो। काठमाडौं : नेकपा एमालेका सचिव योगेश भट्टराईले विधेयक प्रमाणीकरण गर्न राष्ट्रपतिलाई सिफारिस गर्ने अधिकार संविधानले मन्त्रिपरिषद्लाई नदिएको स्पष्ट पारेका छन्। आइतबार बिहान उनले विधेयक सरकारले संघीय संसदमा पेश गर्ने अधिकार भएकाले संविधानको कुनै पनि धाराले मन्त्रिपरिषद्लाई पेश गर्ने अधिकार नदिएको दाबी गरेका हुन्। हालै मन्त्रिपरिषद्ले नागरिकता सम्बन्धि पुरानो विधेयकलाई नै प्रमाणीकरण गर्न राष्ट्रपतिलाई सिफारिस गर्ने निर्णय गरेपछि विधेयक प्रमाणीकरणको संवैधानिक पक्षका बारेमा बहस शुरू भाएको छ। नेपालको संविधानको धारा ११३ को उपधारा १५ मा विधेयक उत्पत्ति हुने र प्रमाणीकरण गरिने प्रक्रियाका बारेमा उल्लेख भाएको छ। सांसद भट्टराईले भनेका छन्, विधेयक सरकारले संघीय संसदमा पेश गर्ने हो। संसद्बाट पास भएपछि सभामुख वा अध्यक्षले प्रमाणीकरणका लागि राष्ट्रपति समक्ष पेश गर्ने र राष्ट्रपतिले प्रमाणीकरणको सूचना संसदलाई दिनुपर्छ। यसरी विधेयक ऐन बन्छ। उनले सरकारले धारा ११४ अनुसार अध्यादेश मात्र राष्ट्रपतिसमक्ष पेश गर्ने अधिकार रहेको बताए। विधेयक र अध्यादेश अलग हुन र तिनको उत्पत्ति र प्रमाणीकरण गर्ने प्रक्रिया र कार्यक्षेत्र अलग रहेको कुरा बुझ्नुपर्दछ। पूर्वमन्त्री भट्टराईले भने, सरकारले संसदमा पेश गरेपछि विधेयकको प्रक्रियामाथि सम्पूर्ण अधिकार संसदको हुन्छ। यहाँसम्म की सरकारले आफू खुशी विधेयक फिर्ता लिन पनि पाउँदैन त्यसका लागि पनि संसदको अनुमति चाहिन्छ। सरकारले हालै गरेको निर्णय संसदको अधिकारमाथिको हस्तक्षेप हो। प्रधानमन्त्रीलाई राष्ट्रपतिको सल्लाहकार भएकाले राष्ट्रपतिलाई असंवैधानिक काम गर्न उक्साउनु आफैँमा गम्भीर विषय भएको उनको भनाई छ।संविधानको धारा १११ को उपधारा १० अनुसार संसदको कार्यकाल सकिएर अर्को संसद आएपछि अधिल्लो कार्यकालमा रहेका सम्पूर्ण विधेयकहरु स्वत: निष्क्रिय हुने उनको दाबी छ। वास्तविक नेपाली नागरिकताबाट बञ्चित हुनु नहुने र गैर नेपालीले नेपालको नागरिकता पाउनु नहुने एमालेको स्पष्ट धारणा भएको उनले बताए। संविधानको यो व्यवस्था राष्ट्रपतिले बुझ्नु भएकै होला। नागरिकता जस्तो संवेदशिल विषयमा राजनीतिक ध्रुवीकरण गर्नु हुन्न। वास्तविक नेपाली नागरिकताबाट बन्चित हुनुहुँदैन र कुनै पनि गैर नेपालीले नेपालको नागरिकता पाउनु हुँदैन यो एमालेको स्पष्टधारणा हो। आमाको नामबाट नागरिकता र संघीय पहिचान खुल्ने कुरालाई कानुनी प्रबन्ध गर्न एमालेले खोजेको हो। वैवाहिक अंगीकृतका हकमा समय सीमा तोकौ भन्ने हाम्रो कुरा हो। तत्कालिन राष्ट्रपतिले संसदको ध्यानाकर्षण गराइएका १५ बुँदामा छलफल गर्ने हो भने नागरिकताको विषयमा राष्ट्रिय सहमति बन्ने उनको भनाई छ। उनले भने, एमाले त्यसका लागि तयार छ र पहल पनि लिने छ। राष्ट्रपतिलाई विवाददभन्दा माथि राखेर सरकारले नागरिकता विधेयक संसदमा पेश गर्न उनले आग्रह गरे। विगतमा भएका छलफलका विषय र तत्कालिन राष्ट्रपतिद्वारा ध्यानाकर्षण गरेका विषयमा सहमति निर्माण गर्न आह्वान गरेका छन्। उनले सहमति बनाएर संसदको छोटो प्रक्रियाबाट नागरिकता विधेयक पारित गर्नुपर्ने बताए।"
किन बस्दैछ प्रतिनिधि सभा र राष्ट्रिय सभाको संयुक्त बैठक ?,"काठमाडौं : प्रतिनिधि सभा र राष्ट्रिय सभाको संयुक्त बैठक आज बस्दैछ। संसद् भवन, बानेश्वरमा आज बिहान ११ बजे बैठक बोलाइएको संघीय संसद्का महासचिव डा भरतराज गौतमले जानकारी दिए। गौतमले जारी गरेको सम्भावित कार्यसूचीमा आजको बैठकमा नियमावली मस्यौदा समितिको प्रतिवेदनमाथि दफावार छलफल गरी पारित गर्ने सम्भावित कार्यसूची छ। बैठकमा मस्यौदा समितिका सभापति ध्रुवबहादुर प्रधानले सङ्घीय संसद्को बैठक र संयुक्त समिति (कार्यसञ्चालन) नियमावली २०८० को मस्यौदा प्रतिवेदनमाथिको संशोधनसहितको दफावार छलफल सदनमा गरियोस् भनी प्रस्ताव प्रस्तुत गर्ने सम्भावित कार्यसूची रहेको छ। उक्त मस्यौदा प्रतिवेदनमाथि प्राप्त संशोधनहरुलाई क्रमशः निर्णयार्थ प्रस्तुत गरिने भएको छ। त्यसपश्चात संघीय संसदको संयुक्त बैठक र संयुक्त समिति (कार्यसञ्चालन) नियमावली मस्यौदा समितिकासभापति प्रधानले संघीय संसदको संयुक्त बठै क र संयुक्त समिति (कार्यसञ्चालन) नियमावली, २०८० लाई पारित गरियोस् भनी प्रस्ताव प्रस्तुत गर्ने कार्यसूची छ। प्रतिनिधि सभा र राष्ट्रिय सभाका नियमित बैठक भने १ बजे बस्दैछन्। आजको बैठकमा अर्थमन्त्री प्रकाश शरण महतले आर्थिक वर्ष २०७९८० को आर्थिक सर्वेक्षण पेस गर्ने सम्भावित कार्यसूचीमा उल्लेख छ।"
जसपाको केन्द्रीय कार्यकारिणी समिति बैठक आज,"काठमाडौं : जनता समाजवादी पार्टी नेपालको केन्द्रीय कार्यकारिणी समितिको बैठक आज बस्ने भएको छ। जसपाका केन्द्रीय प्रचार विभाग प्रमुख पूर्ण बस्नेतका अनुसार पार्टी कार्यालयमा दिउँसो १ बजे बैठक बोलाइएको हो। जनता समाजवादी पार्टी, नेपालको विधान अधिवेशन, समसामयिक राजनीतिलगायतका विषयमा छलफल गर्न बैठक बोलाइएको हो।"
"निषेधित क्षेत्र तोकेर कोसी प्रदेशको बजेट अधिवेशन आजदेखि, सुरक्षा व्यवस्था कडा","विराटनगर : कोसी प्रदेश प्रदेशसभाको दोस्रो एवं बजेट अधिवेशन आजदेखि सुरु हुँदैछ। अधिवेशन दिउँसो २ बजेका लागि आह्वान गरिएको छ। प्रदेशको नाम कोसी राखिएपछि गत चैत २९ गते प्रदेशसभाको पहिलो अधिवेशन अन्त्य गरिएको थियो। प्रदेशसभाको दुई तिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो। नामकरणप्रति असन्तुष्टि जनाउँदै पहिचान पक्षधरले आन्दोलन गरिरहेका छन्। प्रदेशको नाम कोसी खारेजी र पहिचानका आधारमा पुनः नामकरणको माग राखेर पहिचानवादीहरु आन्दोलित छन्। प्रदेशको बजेट अधिवेशनलाई लक्षित गरेर दलहरुले आआफ्नो संसदीय दलको बैठक राखेका छन्। सत्तारुढ नेकपा (माओवादी केन्द्र)को बैठक शनिबार बसेको थियो। नेकपा (एमाले)को केहीबेरमा बैठक बस्दै छ। माओवादी केन्द्रका प्रदेशसभा सदस्य (सांसद) राजेन्द्र कार्की नवीनका अनुसार पार्टी संसदीय दलको बैठकमा नामकरणको विरोधलाई लिएर सडकमा भइरहेको आन्दोलनबाट उत्पन्न समस्याको समाधान वार्ता एवं संवादबाट गर्न र वार्ता समिति बनाउन सरकारलाई अनुरोध गर्ने निर्णय भएको छ। त्यस्तै नीति, कार्यक्रम र बजेटको विषयमा समिति बनाएर सत्तारुढ दलबीचमा छलफल गर्ने निर्णय पनि भएको उनले बताए। सरकारको विषयमा गणितीय जटिलतालाई मध्यनजर गर्दै केन्द्रको निर्देशन नआएसम्म एमाले नेतृत्वको प्रदेश सरकारलाई दिएको समर्थन यथावत राख्ने निर्णय बैठकमा भएको जानकारी कार्कीले दिए। उनका अनुसार नामकरणविरुद्धको आन्दोलनबाट उत्पन्न समस्या, बजेटको विषय र सरकारलाई दिएको समर्थनका सन्दर्भमा संसदीय दलको बैठकमा छलफल गरेर निर्णय लिइएको हो। यसैबीच, प्रदेशसभाको बजेट अधिवेशनलाई लिएर पहिचान पक्षधरले विराटनगर केन्द्रित आन्दोलनको घोषणा गरेका छन्। नामकरणविरुद्ध आन्दोलनरत पक्षले बजेट अधिवेशन बिथोल्ने योजनासहित आन्दोलनको तयारी गरेपछि प्रदेश राजधानी विराटनगरको सुरक्षा व्यवस्था कडा पारिएको छ। आन्दोलनका लागि प्रदेशका विभिन्न स्थानबाट पहिचान पक्षधर विराटनगर आउन थालेको जानकारी सुरक्षा निकायले प्राप्त गरेको छ। मोरङ प्रहरीका प्रवक्ता डीएसपी रन्जनकुमार दाहालका अनुसार प्रदेशसभा केन्द्रित सुरक्षा व्यवस्था मजवुत बनाइएको छ। त्यसबाहेक मुख्यमन्त्री तथा मन्त्रिपरिषद्को कार्यालय, मुख्यमन्त्रीको निवास र प्रदेश प्रमुखको कार्यालयको सुरक्षालाई ध्यान दिइएको उनले बताए। शान्तिपूर्ण आन्दोलनमा सुरक्षा निकायले कुनै हस्तक्षेप गर्दैन, दाहालले भने, आन्दोलनका नाममा अराजक गतिविधि भएमा बल प्रयोग गरिने छ। प्रदेशसभा सचिवालय वरपर बिहानैदेखि ठूलो संख्यामा सुरक्षाकर्मी परिचालन गरिएको छ। जिल्ला प्रशासन कार्यालय मोरङले पहिचान पक्षधरको आन्दोलनलाई लक्षित गरेर विराटनगरका केही स्थानलाई निषेधित क्षेत्र तोकेको छ। प्रदेशको प्रदेशसभा भवन, मुख्यमन्त्री तथा मन्त्रिपरिषद्को कार्यालय, मुख्यमन्त्रीको निवास, प्रदेश प्रमुखको कार्यालय र जिल्ला प्रशासन कार्यालय वरपरका स्थानलाई निषेधित क्षेत्र तोकिएको हो। मोरङका प्रमुख जिल्ला अधिकारी वीरेन्द्रकुमार यादवले विरोध, धर्ना, जुलुस आयोजना गरिँदा शान्ति सुरक्षामा असर पर्नसक्ने भएकाले सुरक्षा जोखिमलाई मध्यनजर गरेर निषेधित क्षेत्र तोक्नुपर्ने अवस्था आएको जानकारी दिए। निषेधित क्षेत्रमा प्रतिबन्धित गतिविधि गरेमा प्रचलित कानुन अनुसार कारबाही गरिने उनले बताए। निषेधित क्षेत्रमा सर्वसाधारण तथा सवारीसाधनको आवतजावतमा भने रोक नलगाइएको प्रजिअ यादवको भनाइ छ। निषेधित क्षेत्रमा सभा, जुलुस, भेला, र्याली तथा धर्नाजस्ता कार्यक्रममा प्रतिबन्ध लगाइएको जानकारी उनले दिए।"
बागमती प्रदेशको नीति तथा कार्यक्रम आज प्रस्तुत हुँदै,हेटौंडा : बागमती प्रदेश सरकारको वार्षिक नीति तथा कार्यक्रम आज प्रस्तुत हुँदैछ। आज दिउँसो २ बजे बस्ने प्रदेश सभा बैठकमा प्रदेश प्रमुख यादवचन्द्र शर्माले आर्थिक वर्ष २०८००८१ को लागि नीति तथा कार्यक्रम प्रस्तुत गर्ने प्रदेश सभा सचिवालयका प्रमुख सचिव कृष्णहरि खड्काले जानकारी दिए। प्रदेश मन्त्रिपरिषद्को बैठकबाट पारित भएको बागमती प्रदेश सरकारको नीति तथा कार्यक्रम संसद्मा पेश हुन लागेको हो।
मन्त्रिपरिषद् बैठक सिंहदरबारमा जारी,"काठमाडौं : मन्त्रिपरिषद् बैठक सुरु भएको छ। सिंहदरबारस्थित प्रधानमन्त्री तथा मन्त्रिपरिषद् कार्यालयमा सुरू भएको बैठकमा प्रधानमन्त्री पुष्पकमल दाहाल प्रचण्डको आसन्न भारत भ्रमणका एजेण्डा, नियमिति काम कारबाही र बजेटका विषयमा केन्द्रित रहेर छलफल जारी रहेको बालुवाटार स्रोतले जनाएको छ। आइतबार बिहान लगानी बोर्डको बैठकपश्चात उनले मन्त्रिपरिषद्को बैठक बोलाएका हुन्। आर्थिक वर्ष २०८००८१ को बजेट जेठ १५ गते संसदमा प्रस्तुत हुँदैछ। प्रधानमन्त्री प्रचण्ड जेठ १७ गतेबाट भारत भ्रमणमा जाने औपचारिक घोषणा भएको छ।"
विराटनगरबाट गुलेली र ढुंगासहित पहिचान पक्षधर १७ जना पक्राउ,"विराटनगर : कोसी प्रदेशको राजधानी विराटनगरबाट गुलेली र ढुंगासहित पहिचान पक्षधर १७ जनालाई प्रहरीले आइतबार बिहान पक्राउ गरेको छ। प्रदेशको नाम कोसी खारेज हुनुपर्ने र पहिचानका आधारमा पुनः प्रदेशको नामकरण गर्नुपर्ने माग राखेर आन्दोलनमा उत्रिएको समूहलाई प्रहरीले पक्राउ गरेको हो। कोसी प्रदेशको प्रदेशसभा सचिवालय नजिकको देवकोटा चोकबाट १४ र अस्पताल चोकबाट ३ जनालाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार निषेधित क्षेत्र तोडेर प्रदर्शन गर्न थालेपछि आन्दोलनकारीलाई पक्राउ गरिएको हो। पक्राउ परेकाको साथबाट गुलेली र ढुंगा बरामद भएको प्रहरीले जनाएको छ। पक्राउ पर्नेमा थाङ्साङ लावती, दीपा आदाङ्मालगायत रहेका छन्। पक्राउ परेकामध्ये १४ जनालाई प्रदेश प्रहरी गण रानी लगिएको छ। ३ जनालाई जिल्ला प्रहरी कार्यालयमा राखिएको छ। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको छ। अधिवेशनका लागि सांसद (प्रदेशसभा सदस्य)लाई संसद (प्रदेशसभा भवन) प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए। प्रदेशसभा वरपर भेला भएका पहिचान पक्षधरले निषेधित क्षेत्र तोडेर प्रदर्शन गर्न थालेपछि नियन्त्रणमा लिइएको प्रहरीले जनाएको छ। नामकरणविरुद्ध आन्दोलनरत पक्षले बजेट अधिवेशन बिथोल्ने योजनासहित आन्दोलनको तयारी गरेपछि प्रदेशसभा रहेको स्थान लगायत केही क्षेत्रलाई निषेधित क्षेत्र घोषणा गरी विराटनगरको सुरक्षा व्यवस्था कडा पारिएको छ। सुरक्षाकर्मीले ब्यारिकेट राखेर पहिचान पक्षधरलाई निषेधित क्षेत्र प्रवेशमा रोक लगाएको छ। आन्दोलन हुने स्थान वरपर ठूलो संख्यामा सुरक्षाकर्मी परिचालन गरिएको छ। प्रदेशसभाको दुईतिहाइभन्दा बढी बहुमतले गत फागुन १७ गते तत्कालीन प्रदेश १ को नाम कोसी राखेको थियो। नामकरणप्रति असन्तुष्टि जनाउँदै पहिचान पक्षधरले आन्दोलन गरिरहेका छन्।"
सोमबार देशका चारवटा प्रदेशमा वर्षा हुने,"काठमाडौं : सोमबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम, कर्णाली, लुम्बिनी र गण्डकी प्रदेशका पहाडी भूभागका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। सोमबार राति सुदूरपश्चिम प्रदेशमा सामान्य बदली, कर्णाली, लुम्बिनी, गण्डकी, बागमती, र कोशी प्रदेशका पहाडी भूभागमा आंशिक बदली र देशका अन्य भूभागमा मौसम सामान्यतया सफा रहनेछ।"
"करिब दुई करोडको रक्तचन्दनको तेल अवैध कारोबार, ८ जना पक्राउ","काठमाडौं : प्रहरीले झन्डै दुई करोड रुपैयाँ पर्ने रक्तचन्दनको तेल बरामद गरी कारोबारमा संलग्नलाई पक्राउ गरेको छ। काठमाडौं उपत्यका अपराध अनुसन्धान कार्यालयका अनुसार उक्त तेलको अवैध कारोबारमा संलग्न आठ व्यक्तिहरूलाई पक्राउ गरी आज कारबाहीका लागि डिभिजन वनलाई बुझाइएको छ। काठमाडौं६ चुच्चेपाटीमा ८० लिटर रक्तचन्दनको तेल प्रतिलिटर रु दुई लाख ५० हजारका दरले अवैध कारोबार भइरहेको छ भन्ने गोप्य सूचनाका आधारमा कार्यालयबाट खटिएको प्रहरी टोलीले उनीहरूलाई पक्राउ गरी ८० लिटर रक्तचन्दनको तेल बरामद गरेको हो। उनीहरूलाई आवश्यक कारबाहीका लागि डिभिजन वन कार्यालय हात्तीसार काठमाडौं पठाइएको कार्यालयका प्रहरी उपरीक्षक रवीन्द्र रेग्मीले जानकारी दिए। पक्राउ पर्नेमा काठमाडौं महानगरपालिका७ चावहिल बस्ने वर्ष ३० का सुशील पाठक, कालिकोट रासकोट घर भई हाल काठमाडौंको चावहिल बस्ने वर्ष २८ का विनोद बराल, जिल्ला सुर्खेत वीरेन्द्रनगर नगरपालिका१५ घर भई कलंकी बस्ने ज्ञानबहादुर ओली रहेका छन्। यस्तै रामेछाप लिखु तामाकोसी घर भई काँडाघारी बस्ने नवीन दाहाल, सोही ठाउँ बस्ने गोकर्णहरि दाहाल, बाँके घर भई चावहिल बस्ने निलकान्त भुसाल, धादिङ घर भई जडिबुटी बस्ने मोहनबहादुर विश्वकर्मा पनि पक्राउ परेको प्रहरी उपरीक्षक रेग्मीले जानकारी दिए।"
सिन्धुपाल्चोकको गोल्चे केन्द्रविन्दू भएर भूकम्प,काठमाडौं : सिन्धुपाल्चोकको गोल्चे केन्द्रविन्दू भएर भूकम्प गएको छ। राष्ट्रिय भूकम्पमापन तथा अनुसन्धान केन्द्र लैनचौरका अनुसार सिन्धुपाल्चोकको गोल्चे आसपास केन्द्रविन्दु भएर आज दिउँसो १ बजेर १९ मिनेट जाँदा ३ दशमलव ९ रेक्टरस्केलको भूकम्प गएको हो। यसअघि यही जेठ १० गते बझाङको दौलीचौर वरपर केन्द्रविन्दू भएर ४ दशमलव ५ रेक्टर स्केलको भूकम्प गएको थियो। पछिल्लो समय नेपालको पूर्वी तथा पश्चिमी क्षेत्र केन्द्रविन्दु भएर भूकम्प जाने क्रम जारी छ। नेपालको हिमाली तथा पहाडी क्षेत्रलाई भूकम्पको जोखिम क्षेत्रका रूपमा लिने गरिन्छ।
अछाममा रहेका दुई लघुवित्तको कार्यालयमा तालाबन्दी,"अछाम : जिल्लाको साँफेबगर नगरपालिकामा रहेका दुई लघुवित्तको कार्यालयमा तालाबन्दी भएको छ। छिमेक लघुवित्त वित्तीय संस्था र एनएमबी लघुवित्त वित्तीय संस्थाको कार्यालयमा आज तालाबन्दी गरिएको हो। दुवैमा नेपाल कम्प्युनिष्ट पार्टी विप्लवले तालाबन्दी गरेको हो। लघुवित्तले चर्को ब्याजदर एक अंकमा कायम नगरेको, ऋणीलाई मानसिक यातना, गाउँ छाड्न, देश छाड्न र आत्महत्या गर्न बाध्य पारेको, बचत फिर्ता गर्न अटेर गरेको, पैसाको व्यापार गरी लुट मच्चाएको र नेपाल राष्ट्र बैंकले निर्देशन गर्दा पनि सेवा शुल्क, बिमा शुल्क लगायत अन्य शुल्कहरू खारेज नगरेको भन्दै तालाबन्दी गर्न बाध्य भएको लेखिएको ब्यानर कार्यालयमा टाँसिएको छ। अनिश्चीतकालीन रूपमा तालाबन्दी गरिएको नेपाल कम्प्युनिष्ट पार्टी विप्लव अछामका सचिव निरश शाहीले जानकारी दिए। लघुवित्तको ज्यादती विरुद्ध पार्टीको अभियान निरन्तर रहने समेत उनले बताए।"
पोखराको हर्पन खोलामा पौडी खेल्ने क्रममा बेपत्ता भएका गुरूङको शव फेला,काठमाडौं : कास्कीको पोखरा महानगरपालिका २२ स्थित हर्पन खोलामा पौडी खेल्ने क्रममा बेपत्ता भएका एकजनाको शव फेला परेको छ। अन्नपुर्ण गाउँपालिका ११ घान्द्रुक घर भइ हाल पोखरा महानगरपालिका १४ चाउथे बस्ने ६१ वर्षीय मिनबहादुर गुरुङको शव सशस्त्र प्रहरीले फेला पारेको हो। शव पोष्टमार्टमको लागि गण्डकी अस्पताल कास्की पठाइएको प्रहरीले जनाएको छ।
सालको काठसहित दुई जना पक्राउ,"नुवाकोट : नुवाकोटको कागुनेबाट सालको काठ र गाडीसहित दुई जनालाई प्रहरीले पक्राउ गरेको छ। अवैध रूपमा ओसारपसार भइरहेको ८४ दशमलव ८७ क्युफिट सालको काठ प्रहरीले ओसारपसार गरिरहेको गाडीसहित बरामद गरेको जिल्ला प्रहरी कार्यालय नुवाकोटले जनाएको छ। प्रहरी चौकी सामरीबाट खटिएको प्रहरी टोलीले म्यागङ गाउँपालिका५ सामरी कागुनेबाट धादिङ जिल्ला तर्फ जाँदै गरेको बा३क ३२९६ नम्बरको आईचर गाडीसहित सालको काठ र दुई जना युवकलाई नियन्त्रणमा लिइएको प्रहरी नायव उपरीक्षक खगेन्द्रबहादुर खड्काले जानकारी दिए। उनका अनुसार कच्ची सडकमार्गमा प्रहरीले चेकजाँच गर्ने क्रममा उक्त गाडीमा सालको चिरुवा काठ अवैध रूपमा लोड गरी लैजाँदै गरेको अवस्थामा फेला पारी तत्कालै आइचर गाडी, गाडीमा चालक नुवाकोटकै म्यागाङ गाउँपालिका३ का २१ वर्षीय योगेश तामाङ र सोही गाडीमा सवार रहेका विदुर नगरपालिका१३ का ५० वर्षीय मैत तामाङलाई सालको काठ र गाडीसहित नियन्त्रणमा लिई कारबाहीका लागि थप अनुसन्धान भइरहेको छ। गाडीसहित चिरुवा ७४ थान अर्थात् ८४८७ क्युफिट सालको काठ बरामद गरी आवश्यक कारबाहीका लागि डिभिजन वन कार्यालय नुवाकोटमा पठाइएको छ।"
हेटौंडामा शिक्षकको कुटाइबाट विद्यार्थीको हात भाँचियो,"हेटौंडा : मकवानपुरमा निजी विद्यालयका शिक्षकको कुटाइबाट एक विद्यार्थी घाइते भएका छन् । हेटौंडा उपमहानगरपालिका ११ स्थित हेटौंडा एकेडेमीमा कक्षा ६ मा अध्ययनरत १२ वर्षका सिर्जन उप्रेती घाइते भएका हुन् । विद्यालयका शिक्षक सरोज श्रेष्ठले कुटपिट गर्दा उनको बाँया हात दुई ठाउँमा भाँचिएको हो । सिर्जनका बुवा केदार उप्रेतीका अनुसार गएको फागुन २८ गते विद्यालयको अनुशासन नमानेको भन्दै सिर्जनमाथि शिक्षक सरोज श्रेष्ठले निर्मम कुटपिट गरेका थिए । कुटपिटपश्चात सिर्जनका बुवा केदारले विद्यालयका प्रधानाध्यापक गौरी चिमरियासमक्ष छोरालाई कुटपिट भएको गुनासो सुनाउन पुगेका थिए । विद्यालयले बेवास्था गरेपछि बुवा केदार आफैँ चुरेहिल अस्पताल र हेटौंडा मोडेल अस्पतालमा छोराको उपचारका लागि धाइरहेका छन् । अस्पतालले छोराको बायाँ हात दुई ठाउँमा भाँचिएको र स्टिल हाल्नुपर्छ भनेको छ । करिब १ लाख रुपैयाँ भन्दा बढी खर्च भइसक्यो, मसँग अब पैसा पनि छैन । छोरोको उपचार पनि पूर्ण रुपमा भइसकेको छैन,' बुबा केदारले दुखेसो पोखे । त्यस्तै विद्यालयका गणित शिक्षक धनबहादुर विश्वकर्माले शुक्रबार सिर्जनका भाइ कक्षा ५ मा अध्ययनरत १० वर्षका संकल्प उप्रेतीमाथि निर्घात कुटपिट गरे । होमवर्क नगरेको भन्दै शिक्षकले कुटेपछि संकल्प पनि घाइते भएका छन् । उनको शरीरभरी निलडाम रहेको उनका अभिभावकले जनाएका छन् । विद्यालयकी प्रधानाध्यापक गौरी चिमरियाले विद्यार्थीमाथि निर्मम कुटपिट भएको स्वीकार गरिन् । बालबालिकामाथि कुटपिट गर्ने हाम्रो नीति छैन । शिक्षकबाट कमजोरी हुन गएको हो । पीडितपक्ष समन्वय गर्न आउनुभयो भने हामी विद्यार्थीको उपचार गर्छौं, उनले भनिन् । अरुणराज सुमार्गीको मुख्य लगानीमा सञ्चालित हेटौडा एकेडेमीमा विद्यार्थीहरुमाथि अनुशासन नमानेको, होमवर्क नगरेको भन्दै दिनहुँ कुटपिट हुने गरेको अभिभावकको गुनासो छ ।"
बालमैत्री वडा घोषणा,"जाजरकोट : जाजरकोटको छेडागाड नगरपालिकाको वडा नम्बर ४ लाई बालमैत्री वडा घोषणा गरिएको छ। बालमैत्री स्थानीय शासन कार्यान्वयन निर्देशिकाले तोकेका ५१ सूचक पूरा गरेपछि बालमैत्री वडा घोषणा गरिएको हो। बाल श्रममुक्त, हिंसारहित, बालविवाह निषेधितको आधार तयार भएपछि एक कार्यक्रमका बीच जिल्ला समन्वय समिति जाजरकोटका संयोजक कालीबहादुर खत्रीले बालमैत्री वडा घोषणा गरे। बालमैत्री वडा निर्माणको लागि वडाले सबै सूचक तथा मापदण्ड पूरा गर्दै बालबालिकाको अधिकारलाई स्थानीय नीति, नियम, कार्यक्रम र बजेटमा समावेश गरेको नगर प्रमुख रत्नबहादुर खड्काले बताए। बालमैत्री वडा घोषणापश्चात यहाँका बालबालिकामा विभेद, डर, त्रास र हिंसाबाट मुक्त भएको छेडागाड नगरपालिका नगर प्रमुख खड्काले बताए।"
"विराटनगर झडपमा ५० जना घाइते, १६ राउण्ड हवाईफायर","विराटनगर : कोसी प्रदेशसभा भवननजिक विराटनगरको दोवकोटा चोकमा दोहोरो झडप हुँदा कम्तीमा ५० जना घाइते भएका छन्। प्रहरीका अनुसार अहिलेसम्म प्राप्त विवरण अनुसार सुरक्षाकर्मीतर्फ ३८ र आन्दोलनकारीतर्फ १२ जना घाइते भएका हुन्। प्रदेशको नाम कोसी खारेज हुनुपर्ने र ऐतिहासिक पहिचानका आधारमा पुनः नामांकन गरिनुपर्ने माग राख्दै पहिचान पक्षधरले प्रदेशसभा नजिकै उग्र प्रदर्शन गरेपछि दोरोहो झडप भएको हो। झडपमा परेर नेपाल प्रहरीका २३ जना र सशस्त्र प्रहरीका १५ जना घाइते भएका छन्। केहीको अवस्था गम्भीर छ। दुवैतर्फका घाइतेको संख्या बढ्नसक्ने प्रहरीले जनाएको छ। प्रारम्भिक चरणमा भएकाले सबै घाइतको विवरण प्राप्त भइसकेको छैन, प्रहरी स्रोतले भन्यो। घाइतेहरूको विराटनगरकै कोसीलगायतका विभिन्न अस्पतालमा उपचार भइरहेको छ। स्थितिलाई नियन्त्रणमा लिने क्रममा सुरक्षाकर्मीका तर्फबाट १६ राउण्ड हवाईफायर गरेको सुरक्षा स्रोतले बतायो। बाँस, लाट्ठी, भालालगायतका घरेलु हतियारसहित उग्र प्रदर्शन गर्दै आन्दोलनकारीले सुरक्षाकर्मीलाई लक्षित गरेर ढुंगामुडा गर्न थालेपछि अवस्था तनावग्रस्त बनेको थियो। प्रहरीका अनुसार सुरक्षाकर्मीमाथि ढुंगा, इँटा र बियरका बोतल निरन्तर प्रहार गरियो। आन्दोलनकारीले गुलेलीले समेत प्रहार गरेको प्रहरीले जनाएको छ। प्रदेशसभा नजिक आन्दोलनकारीको आक्रमणमा परेर केही सुरक्षाकर्मी रगताम्य हुँदै ढलेका थिए। प्रदेशसभा नजिक माहोल भड्किने अवस्था बनेपछि हवाईफायर गर्नु परेको प्रहरी स्रोतले बतायो। त्यस क्रममा सुरक्षाकर्मीका तर्फबाट ६१ सेल अश्रुग्याससमेत प्रहार गरिएको थियो। पछिल्लो विवरण अनुसार नेपाली प्रहरीले ४४ र सशस्त्र प्रहरीले १७ सेल अश्रुग्यास प्रहार गरेको हो। सुरुमा प्रहरीले पानीको फोहोरा प्रयोग गरेको थियो। त्यसपछि अश्रुग्यास प्रहार गर्यो। तर, पनि प्रदर्शन झन् चर्कियो। पहिचान पक्षधरको प्रदर्शन थप उग्र बनेपछि लाट्ठी चार्ज गरिरहेका सुरक्षाकर्मीले त्यसपछि हवाईफायर गर्नुपर्ने अवस्था आएको सुरक्षा स्रोतको भनाइ छ। प्रदर्शनकारी आक्रामक र उत्तेजक बनेपछि स्थिति नियन्त्रणमा लिने क्रममा अझै धेरै हवाईफायर भएको हुनसक्छ, प्रहरीका एक उच्च अधिकारीले भने, अश्रुग्यास पनि धेरै प्रहार भएको अनुमान छ। सुरक्षाकर्मीले संयमता अपनाइरहेका बेला प्रदेशसभा भवन कब्जा गर्ने उद्देश्यसहित आएका आन्दोलनकारीले आक्रमण गरेर अवस्थालाई तनावग्रस्त बनाएको सुरक्षा निकायको भनाइ छ। देवकोटा चोकलगायत प्रदेशसभा भवन वरपरको अवस्था अहिले सामान्य बनिसकेको प्रहरीले जनाएको छ। प्रहरीले बल प्रयोग गरेर आन्दोलनकारीको भीडलाई तितरवितर पारेपछि अवस्था सामान्यतर्फ उन्मुख हुँदै गएको हो। अवस्था साम्य हुँदै गएपछि सर्वसाधारणले सहज रूपमा आवतजावत गर्ने वातावरण बनेको छ। दुई पक्षीय झडप रोकिएसँगै पहिचान पक्षधरले अस्पताल चोकनजिक कोणसभाको आयोजना गरेका छन्। सभालाई पहिचानवादी नेताहरूले सम्बोधन गर्ने क्रम जारी छ। त्यसअघि झडपका क्रममा देवकोटा चोकमा रहेका पसलहरूबाट प्लाष्टिकका कुर्सी तथा बाँस, भाटालगायत लगेर आगो बालेका प्रदर्शनकारीले प्रदर्शनलाई जारी राख्दै सुरक्षाकर्मीलाई लक्षित गरेर लगातार ढुंगामुडा गरिरहे। तर, आन्दोलनको नेतृत्वकर्ताहरूले माइकिङ गरेर आफूहरूको आन्दोलन शान्तिपूर्ण रहेको बताइरहँदा प्रदर्शन भने नियन्त्रण बाहिर पुगेको हो। आन्दोलनलाई भड्काउन भूमिका खेल्ने केही आन्दोलनकारीलाई प्रहरीले प्रदर्शनस्थलबाट पक्राउसमेत गरेको छ। प्रदर्शनस्थलबाट प्रहरीले २४ जनालाई पक्राउ गरेको हो। त्यसअघि ३७ जना पक्राउ परेका थिए। माहोल भड्काउन भूमिका खेल्ने २४ जना दिउँसो प्रदर्शनस्थलबाट पक्राउ परेको प्रहरी स्रोतले बतायो। प्रहरीका अनुसार पक्राउ परेकाको साथबाट गुलेली, ढुंगा, लाट्ठी, बाँस, भालालगायत बरामद गरिएको छ। सुरक्षाकर्मीलाई लक्षित गर्दै प्रदर्शनकारी आक्रमणमा उत्रिएपछि देवकोटा चोकमा सर्वसाधारणबीच भागदौड मच्चिएको थियो। घटनापछि आतंकित एवं त्रसित बनेका व्यापारीले त्यहाँका पसलहरू बन्द गरेका छन्। प्रदर्शनस्थल नजिक विभिन्न स्वास्थ्य संस्था र औषधि पसलहरू छन्। घटनापछि औषधि पसलहरू पनि बन्द गरिएका छन्। उपचारका लागि स्वास्थ्य संस्थामा ल्याइएका बिरामीहरू त्रसित बनेका छन्। बिरामी लिएर आएकाहरूबीच भौगदौड मच्चिएको थियो। बिरामीहरूले सहज उपचार पाउने वातावरण बनेन। देवकोटा चोक कोसी प्रदेशको प्रदेशसभाबाट लगभग ५० मिटर पूर्वतर्फ मात्रै पर्छ। पहिचान पक्षधरको प्रदर्शनलाई लक्षित गरेर प्रदेशसभा आसपास र विराटनगरका केही स्थानलाई निषेधित क्षेत्र घोषणा गरेर सुरक्षा व्यवस्था कडा पारिएको थियो। प्रदर्शनका क्रममा आन्दोलनकारीले निषेधित क्षेत्र तोड्ने प्रयास गरेपछि स्थिति नियन्त्रणभन्दा बाहिर गएको हो। कोसी प्रदेश प्रदेशसभाको दोस्रो एवं बजेट अधिवेशन दिउँसो २ बजेका लागि आह्वान गरिएको थियो। पहिचान पक्षधरले प्रदर्शन जारी राखे पनि प्रदेशसभा बैठक भने सुरु भयो। अहिले निरन्तर चलिरहेको छ। बैठकलाई प्रदेशसभा सदस्य (प्रदेश सांसद)हरूले सम्बोधन गर्ने क्रम जारी छ। बैठकमा सहभागी हुन जाने प्रदेश सांसदलाई प्रदेशसभा भवन प्रवेशमा अवरोध गर्ने तयारीसहित पहिचान पक्षधर बिहानैदेखि भेला भएका थिए।"
भारतबाट चाँदीको गरगहना तस्करी गर्ने महिला वीरगन्जमा पक्राउ,"वीरगन्ज : भारतबाट चाँदीको गरगहना अवैध रूपमा नेपाल भित्र्याएको आरोपमा प्रहरीले वीरगन्जबाट एक महिलालाई पक्राउ गरेको छ। पक्राउ पर्नेमा वीरगन्ज महानगरपालिका४ की ५० वर्षीया उमा देवी रहेकी छन्। उनको साथबाट चाँदीको पाउजु ३९ जोर, औंठी ९५ पिस गरी २ किलो १ सय ८ ग्राम चाँदीका गरगहना बरामद गरिएको पर्साका प्रहरी प्रवक्ता एव प्रहरी नायब उपरीक्षक दीपक गिरिले जानकारी दिए। बरामद भएको गरगहनाको मूल्य अन्दाजी १ लाख १२ हजार १६ रुपैयाँ रहेको पनि उनले बताए। गिरिका अनुसार भारतको रक्सौलबाट पैदल इनर्वा नाका हुँदै वीरगन्ज आएकी उमा देवीलाई वीरगन्ज१६ रजत जयन्ती चोकस्थित सडकमा रोकेर प्रहरीले चेकजाँच गरेको थियो। त्यसक्रममा प्रहरीले उनको शरीर खानतलासी गर्दा उनले बोकेको झोलाभित्र प्लाष्टिकले बेरेर लुकाइ छिपाइ राखिएको अवस्थामा ती गरगहना बरामद भएको प्रहरी नायब उपरीक्षक गिरिले जानकारी दिए। चाँदीको गरगहनासहित पक्राउ परेकी उमा देवीलाई आवश्यक कारबाहीका लागि आइतबार राजश्व अनुसन्धान कार्यालय पथलैया बारामा बुझाइएको गिरिले बताए।"
"पहिचान पक्षधरको निशानामा स्वास्थ्य मन्त्रालय : मन्त्री लिम्बूले भनिन्, दुवै पक्षबाट असुरक्षित भएँ","विराटनगर : कोसी प्रदेशको स्वास्थ्य मन्त्रालय पहिचान पक्षधर प्रदर्शनकारीको निशानामा परेको छ। प्रदर्शनकारीले ढुंगामुडा गरेर मन्त्रालयमा क्षति पुर्याएका छन्। ढुंगामुडा हुँदा मन्त्रालयको झ्यालका शिशा फुटेका छन्। मन्त्रालयको गाडीमा क्षति पुगेको छ। मन्त्री निर्मला लिम्बूको कार्यकक्षमा प्रदर्शनकारीले हानेका ढुंगा थुप्रिएका थिए। मन्त्रालय वरपर रहेका केही घरका शिशा पनि आन्दोलनकारीको ढुंगाले लागेर फुटेका छन्। प्रदेशसभाको आइतबार सुरु हुने दोस्रो एवं बजेट अधिवेशन बिथोल्ने उदेश्यसहित आन्दोलनमा उत्रिएका पहिचान पक्षधरले विराटनगरमा उग्र प्रदर्शन गरेका थिए। प्रदेशसभा भवन वरपरको सुरक्षा व्यवस्था कडा पारिएको थियो। तर, प्रदेशसभा भवनबाट लगभग ७० मिटरजति पूर्वतर्फ रहेको मन्त्रालय भने आन्दोलनकारीको निशानामा परेको हो। प्रदर्शन सुरु गर्दै आन्दोलनकारी मन्त्रालयनजिकको बाटो हुँदै प्रदेशसभा भवनतर्फ अघि बढ्न खोजेका थिए। त्यस क्रममा उनीहरुलाई रोक्न खोज्दा प्रदर्शनकारी र सुरक्षाकर्मीबीच दोहोरो झडप भयो। प्रदर्शनकारीले ढुंगामुडा गर्दै आन्दोलनलाई उग्र बनाएपछि सुरक्षाकर्मीले बल प्रयोग गरेका हुन्। त्यस क्रममा दुवैतर्फका कम्तीमा ५० जना घाइते भएका छन्। प्रदेशसभातर्फ अघि बढ्न नपाएका प्रदर्शनकारीले अन्दाधुन्ध ढुंगा प्रहार गर्दा मन्त्रालयमा ठूलै क्षति पुगेको छ। कति क्षति भयोभन्ने बारेमा यकिन हुन बाँकी रहेको प्रहरीले जनाएको छ। मन्त्री लिम्बूले तोडफोडका कारण मन्त्रालय अस्तव्यस्त भएको गुनासो गरेकी छन्। प्रदेशसभाको दोस्रो एवं बजेट अधिवेशनलाई सम्बोधन गर्दै उनले स्वास्थ्य मन्त्रालय आन्दोलनकारी र सुरक्षा निकाय दुवैको निशानामा परेको बताइन्। सुरक्षा दिन नसकेको भने प्रश्न उठाएकी उनले आफू दुवै पक्षबाट असुरक्षित रहेको जानकारी सदनलाई गराइन्। स्वास्थ्य मन्त्रालय दोहोरो मारमा परेको छ, बैठकलाई सम्बोधन गर्दै लिम्बूले भनिन्, प्रदेशको औषधि, खोप तथा स्वास्थ्यसँग सम्बन्धित काम गर्नुपर्ने मन्त्रालयलाई किन सुरक्षा दिन सकिएन ? पहिचान पक्षधर भएका कारण सरकारको र सरकारको मन्त्री भएका कारण पहिचान पक्षधरको निशानामा आफू परेको गुनासो उनको छ। सरकार पक्षबाट अश्रुग्यास प्रहार भएको छ। आन्दोलनकारीले प्रदेश स्वास्थ्य निर्देशनालयको गाडी फुटाइदिएका छन्। मन्त्रालयभित्र तोडफोड गरेका छन्, उनले भनिन्, शान्तिपूर्ण आन्दोलनलाई बिथोल्ने काम भयो। मेरो र परिवारको सुरक्षाको जिम्मा कसले लिने ?। मन्त्री लिम्बूले आफ्नो कार्यकक्षमा गोली हान्ने काम भएको आरोपसमेत लगाइन्। भनिन्, मन्त्रालयभित्र भएको भए मलाई पनि गोली लाग्थ्यो। पार्टीको निर्णयअनुसार आफू सरकारमा रहेको उल्लेख गर्दै उनले भनिन्, सरकारबाट गोली ठोक्ने र प्रदर्शनकारीबाट ढुंगा हान्ने काम भएको छ। लिम्बूले आफू पहिचान पक्षधर हुँदा हुँदै प्रदेशको नामकरणको विपक्षमा आन्दोलनरत पक्षको निशानामा परेको पनि बताइन्। भोलिका दिनमा भैपरि आउने समस्याको जिम्मेवारी कसले लिनेभन्ने जवाफ आफूलाई चाहिएको उनले बताइन्। लिम्बूले सुरक्षाको मागसमेत गरेकी छन्। उनी जनता समाजवादी पार्टी (जसपा)को समानुपातिक कोटाबाट प्रदेशसभा सदस्य बनेकी हुन्। ९३ सदस्यीय प्रदेशसभामा जसपाकी उनी एक्लो सांसद हुन्।"
मकवानपुरमा राष्ट्रिय निकुञ्जले दिएको तनाव : ८ हजार भुमिहीन सुकुम्बासीले पाएनन् जग्गा लालपुर्जा,"जग्गाको लालपुर्जा नहुँदा आफूहरुले सोचे अनुरुपको केही काम गर्न नपाएको भन्दै राज्यले छिटोभन्दा छिटो लालपुर्जा उपलब्ध गराउनु पर्ने बताए। यस्तै दिलबहादुर मोक्तान मध्वर्ती क्षत्रभित्रै ०६० सालदेखि बसोबास गर्दै आएका छन्। मकवानपुर : मकवानपुरको मनहरी गाउँपलिका वडा नं ६ स्थित सुनाचुरीका विरबहादुर थिङ्ग उमेरले ४१ वर्ष भए। आफ्नो बाउबाजेको समयदेखि सोही स्थानमा बस्दै आएका उनको आफ्नै नाममा भने जग्गा छैन। मध्यवर्ती क्षेत्रभित्र निकुन्जभित्र पर्ने भन्दै सुकुम्बासीलाई दिइने भनिएको जाग्गा निकुन्जले रोकेपछि उनी चिन्तित छन्। लामो समयदेखि लालपुर्जा वितरण गर्ने भनिए पनि अन्तिम चरणमा आएर मध्यवर्ती क्षेत्रले पालिकामा पत्र पठाउँदै तत्कालको लागि सो काम रोक्नु भनेको उनले सुनाए। जाग्गा आफ्नो नाउँमा नहुँदा व्यापर व्यवसाय गर्न बैंकले पैसा नदिने, किनबेच गर्न नपाउने र छोरा छोरीलाई उच्च शिक्षाको निम्ति पढाउनसमेत समस्या भएको भन्दै दुख व्यक्त गरे। यस्तै कमल थिङ्ग पनि सोही स्थानमा जन्मे हुर्केका उमेरले ४० काटिसकेका व्यक्ति हुन्। उनको पनि वर्षौंदखि भोगचलन गर्दै आएको जग्गाको हालसम्म पनि जग्गा लालपुर्जा छैन। पर्सा राष्ट्रिय निकुन्जको मध्यवर्ती क्षेत्रका पर्ने भन्दै सरकारले दिने भनेको जाग्गा लालपुर्जाको काम रोकेपछि उनी पनि चिन्तित देखिन्छन्। जग्गाको लालपुर्जा नहुँदा आफूहरुले सोचे अनुरुपको केही काम गर्न नपाएको भन्दै राज्यले छिटोभन्दा छिटो लालपुर्जा उपलब्ध गराउनु पर्ने बताए। यस्तै दिलबहादुर मोक्तान मध्वर्ती क्षत्रभित्रै ०६० सालदेखि बसोबास गर्दै आएका छन्। लामोसमयदेखि बसोबास गर्दै आएका उनको पनि हालसम्म आफ्नै घर जग्गाको लालपुर्जा छैन। लालपुर्जा नहुँदा विभिन्न सम्मस्यासँग जुद्धै आएका उनले निकुन्जको प्रशासनको धम्कीसमेत खेप्दै आएको सुनाए। उनी भन्छन्, 'कहिले निकुन्जको मान्छे आएर बस्ती उठाउँछ ठेगान छैन। वर्षौं भयो यहाँ आएर बसेको। जाने ठाउँ कहीं पनि छैन। आफ्नो नाउँमा आफूले खन्दैजोर्दै आएको खेतबारी र घरको जग्गा लालपुर्जासमेत नदिइ सरकारले वेवस्ता गरेको छ।' यस्तै समस्यामा सोही गाउँपलिकाको वडा नम्बर १ देखि ९ सम्म करिब ८ हजार घरधुरी रहेका छन्। प्रारम्भिक चरणमा स्थानीय सरकारले मनहरी गाउँपालिका ६ नं वडा र १ नं वडाबाट ब्लक नापी गरिरहेको अवस्थामा मध्यवर्ती क्षेत्रको नाममा चितवन राष्ट्रिय निकुञ्ज कसराले नापी रोक्न स्थानीय सरकारलाई पत्राचार सहित दबाब दिंदा सो काम रोकिएको स्थिानीयले बताए। सदियाौंदेखि जमिनको मालिक बन्ने सपना बोकी बसेका हजारौं भुमिहीन सुकुम्बासीमाथि ज्यादती गरेको भूमिहीन दलित, भूमिहीन सुकुम्बासी र अव्यवस्थित बस्ती संघर्ष समितिका अध्यक्ष क्षेत्रबहादुर मुक्तानले बताए। लालपुर्जा विहीन स्थानीय बासिन्दाले लालपुर्जाको मागसहित विभिन्न आन्दोलनका कार्यक्रम गर्दै आए पनि हालसम्म पनि लालपुर्जा प्राप्त गर्न भने सकेका छैनन्। लामो समयदेखि निकुन्ज र स्थानीय जनताबीचको विवाद चुलिँदै छ। मध्यवर्तीद्वारा प्रभावित क्षेत्रका जनप्रतिनिधि सहितले कार्यक्रमको आयोजना गर्दै संघीय संसद, प्रदेश संसद तथा मन्त्री, गाउँपालिका अध्यक्ष एवम् अन्य जनप्रतिनिधि र सरोकारवालाको उपस्थितिमा आफ्नो मागहरुको बारेमा जानकारी गराएका छन्। हजारौंको संख्यामा उपस्थित भएका उनीहरुले आफ्नो माग पूरा नभए जस्तोसुकै आन्दोलनको कार्यक्रमहरु गर्न आफूहरु बाध्य हुने बताए। सोही क्षेत्रबाट निर्वाचित प्रतिनिधसभा संसद एवम् नेकपा (एमाले)का सचेतक महेश बर्तौलाले आफू सो समस्याको बारेमा जानकार रहेको र प्रतिनिधि सभाको बैठकमा राष्ट्रिय निकुञ्जको सिमाको हेरफेर र मध्यवर्ती क्षेत्र खारेजीका माग सहित आफ्नो बिचार राख्दै आएको बताए। मनहरी गाउँपालिका मात्र नभइ हेटौंडाको १२, १३, १४ र १५ नम्बर वडाका पनि सोही समस्या वर्षौंदेखि रहेको उनले बताए।"
वेदविद्याश्रम गुरुकुललाई एक लाख ५ हजार सहयोग,स्याङ्जा : आँधीखोला गाउँपालिका २ काफलटारी स्थित गुरुकुल वेदविद्याश्रम माध्यमिक बिद्यालयलाई स्याङ्जा सहयोग समाज कतारले आर्थिक सहयोग गरेको छ। स्याङ्जाबाट रोजगारका लागि कतार पुगेका युवाहरुको सक्रियतामा समाजले आर्थिक सहयोग संकलन गरेर विधाश्रमलाई सहयोग गरेको समाजका सदस्य एवं कार्यक्रम संयोजक अम्बिका पौडेलले जानकारी दिए। सरकारी क्षेत्रबाट केही सहयोग भए पनि प्रयाप्त नभएको अवस्थामा यस्ता सहयोग मार्फत गुरुकुल संचालनमा थप सहयोग मिलेको बताउँछन् सोही वडाअध्यक्ष कमलप्रसाद पौडेल। स्याङ्जा सहयोग समाज कतारका अध्यक्ष प्रकास परियारले अक्षयकोषको लागी नगद १ लाख ५ हजार रुपैंया गुरुकुल संचालन समितिका अधयक्ष पुण्यप्रसाद उपाध्यायलाई हस्तान्तरण गरे। गुरुकुलमा रहेका बटुकका लागि केही सहयोग पुगोस् भन्ने भावले विदेशमा रहेका स्याङ्जालीले सहयोग गरेको उनले बताए। राष्ट्रिय लोक तथा दोहोरी गीत प्रतिस्ठान नेपालका केन्द्रीय सचिब घनश्याम रिजालले धार्मिक पुस्तकालय निर्माणमा सहयोग गर्ने प्रतिबद्दता जनाए। ३० जना बटुकले निशुल्क आवाशिय सुबिधा सहित गुरुकुल शिक्षा लिइरहेका छन्। विस २०६००६१ सालमा पण्डित पुण्यप्रसाद उपाध्यायको सक्रियतामा सो गुरुकुल स्थापना गरिएको हो। विभिन्न सहयोगीदाताहरूका सहयोगबाटै गुरुकुल संचालन हुँदै आएको गुरु रामचन्द्र तिम्सिनाले जानकारी दिए।
'जिल्ला प्रशासन सुधार योजना' निर्माण,"तेह्रथुम : जिल्ला प्रशासन कार्यालय तेह्रथुमले 'जिल्ला प्रशासन सुधार योजना' निर्माण गरेको छ। जिल्लाको समग्र शान्ति सुरक्षा, अपराध नियन्त्रण, विपद् व्यवस्थापन, सुशासन तथा सार्वजनिक सेवा प्रवाहलाई व्यावसायिक र योजनावद्ध रूपमा सञ्चालनका लागि कार्ययोजना निर्माण गरिएको हो। प्रमुख जिल्ला अधिकारी कृष्ण पौडेलका अनुसार जिल्ला प्रशासन कार्यालयसहित सबै सरकारी कार्यालयको सेवा प्रवाहलाई व्यवस्थित र सेवाग्राहीमैत्री बनाउनका लागि ३६ बुँदे योजना निर्माण गरिएको छ। कार्ययोजनामा समयसीमा तथा अपेक्षित उपलब्धी समेत समावेश गरिएको छ। योजनामा कार्यालयमा हटलाइन सञ्चालन गर्ने, नागरिक सहायता कक्ष सञ्चालन गर्ने, सेवाग्राही लक्षित पुस्तकालय स्थापना गर्ने, सबै कार्यालयमा सेवाग्राही सन्तुष्टी सर्वेक्षण गर्ने, सूचना अधिकारीहरूका लागि छुट्टै मोबाइल नम्बर उपलब्ध गराउने लगायतका योजना समावेश गरिएका छन्। साथै कार्यालयहरूमा सेवाग्राहीलाई चिसो तातोपानीको व्यवस्था, फ्री वाइफाइ, फर्स्ट एड किटको व्यवस्था गरिने योजनामा उल्लेख गरिएको छ।"
कोसी प्रदेशसभा : बजेट अधिवेशनको पहिलो बैठकमा यसो भने नेताहरूले,"विराटनगर : कोसी प्रदेशसभाको दोस्रो तथा बजेट अधिवेशनको पहिलो बैठक आइतबार सम्पन्न भएको छ। अधिवेशनको दोस्रो बैठक आगामी १७ गतेका लागि बोलाइएको छ। तनावपूर्ण अवस्थामा प्रदेशसभाको दोस्रो तथा बजेट अधिवेशन सुरु भएको हो। अधिवेशन सुरु हुनुअघिदेखि नै प्रदेशको नामकरणविरुद्ध आन्दोलनरत पहिचान पक्षधरले प्रदेशसभा भवन बाहिर प्रदर्शन सुरु गरेका थिए। गत फागुन १७ गते प्रदेशसभाको दुई तिहाइभन्दा बढी बहुमतले तत्कालीन प्रदेश १ को नाम कोसी राखेपछि पहिचान पक्षधर असन्तुष्ट बनेका छन्। ऐतिहासिक पहिचानको आधारमा प्रदेशको पुनः नामकरण हुनुपर्ने माग राखेर पहिचान पक्षधर आन्दोलित छन्। प्रदेशसभाको पहिलो अधिवेशन गत फागुन २९ गते अन्त्य गरिएको थियो। नामकरणको विरोध भइरहँदा आइतबारदेखि प्रदेशसभाको दोस्रो एवं बजेट अधिवेशन सुरु हुँदै गर्दा त्यसलाई बिथोल्ने हिसाबले पहिचान पक्षधरले प्रदर्शन सुरु गरेपछि सुरक्षाकर्मीले रोक्न खोज्दा दोहोरो झडप समेत भयो। सुरक्षाकर्मीलाई लक्षित गरेर आन्दोलनकारीले ढुंगामुडा गर्न थालेपछि स्थितिलाई नियन्त्रणमा लिन बल प्रयोग गर्नुपर्ने अवस्था आएको थियो। सुरुमा पानीको फोहोरा प्रयोग गरेको प्रहरीले आन्दोलनकारी आक्रामक बनेसँगै अश्रुग्यास, लाट्ठी प्रहार र हवाईफायर गर्यो। प्रदेशसभा भवन घेर्ने योजनासहित पहिचान पक्षधरले प्रदर्शन एवं सुरक्षाकर्मी लक्षित आक्रमण सुरु गरेपछि झडप हुँदा प्रदेशसभा नजिक विराटनगरस्थित देवकोटा चोक रणमैदानमा परिणत भएको थियो। त्यसका वावजुत पनि सुरक्षा घेरामा बजेट अधिवेशन भने सुरु भएको छ। बैठकलाई सम्बोधन गर्ने क्रममा प्रदेशसभामा प्रतिनिधित्व गर्ने राजनीतिक पार्टीको संसदीय दलका नेताहरूले आआफ्नो धारणा राखेका छन्। अधिकांशले कोसी नामकरणपछि उत्पन्न असहज परिस्थितिलाई वार्तामार्फत समाधान गर्नुपर्ने सुझाव सरकारलाई दिएका छन्। आन्दोलनरत पक्षको मागको सम्बोधनका लागि सरकारले वार्ता गर्नुपर्ने उनीहरूको भनाइ छ। केहीले भने संवैधानिक हिसाबले प्रदेशको नामकरण गरिएका कारण त्यसलाई परिवर्तन गर्न संवैधानिक बाटो नै अवलम्बन गर्नुपर्नेमा जोड दिएका छन्। कोसी प्रदेशमा नेकपा (एमाले)को नेतृत्वमा सरकार छ। मुख्यमन्त्री हिक्मतकुमार कार्की छन्। बैठकमा नेपाली कांग्रेस प्रदेश संसदीय दलका नेता उद्धव थापाले पहिचान पक्षधरको मागलाई वार्ताबाट सम्बोधन गर्नुपर्ने बताए। सरकारले वार्ता गरेको भए अहिले यो अवस्था आउने थिएन, उनले भने, संसदको अधिवेशन कहिलेसम्म सुरक्षा घेरामा रहेर सञ्चालन गर्ने ? कुनैपनि विषयमा असहमति राखेर हुने आन्दोलनलाई कमजोर ठान्न नहुने थापाको भनाइ छ। आन्दोलनको आवाजलाई सरकारले सुनेन, उनले भने, बन्दुकको बलबाट दबाउने कोसिस गरिँदै छ। पहिलो बैठक सुरक्षा घेरामा गर्नु परेको बताउँदै थापाले अब फेरि पनि सुरक्षाका घेराभित्र बसेर सदन सञ्चालन गर्न नैतिकताले नदिने उल्लेख गरे। वार्ताबाट समस्याको समाधान खोज्न कांग्रेसले पनि सरकारलाई सहयोग गर्ने उनको भनाइ छ। प्रदेशको सत्ता साझेदार दल माओवादी संसदीय दलका नेता इन्द्रबहादुर आङ्बोले अहिलेको परिस्थिति उत्पन्न हुनुमा दलहरू नै जिम्मेवार रहेको बताए। पहिलो प्रदेशसभाले प्रदेशको नाम राख्न नसक्दा आलोचना भयो। त्यही भएकाले नामांकनका लागि हामी बाधक बनेनौँ, उनले भने, अहिलेको आन्दोलन हामीले सिर्जना गरेको समस्या हो। हामीले नै समाधान खोज्नुपर्छ। अहिले सडकबाट ढुंगा हानिरहेका आन्दोलनकारी वा ढुंगा छेकिरहेका सुरक्षाकर्मी सबैको अभिभावक सरकार भएको आङ्बोले बताए। नामकरणको विवाद संघीय सरकारतिर फर्काएर हामीले धर पाउने छैनौं, उनी भन्छन्, हामीले समस्या सिर्जना गरेका कारण समाधान पनि हामीले नै गर्नुपर्छ। आङ्बोले पहिचान पक्षधरको माग सम्बोधनका लागि वार्ताको वातावरण बनाउन सरकारसँग माग गर्दै मुख्यमन्त्री हिक्मतकुमार कार्कीलाई त्यसको नेतृत्व लिन आग्रह गरे। संवादबाट समस्या सुल्झाउन सबै दल एक ठाउँमा उभिनुपर्ने आङ्बोको भनाइ छ। प्रदेशका पूर्वमुख्यमन्त्रीसमेत रहेका एकीकृत समाजवादी संसदीय दलका नेता राजेन्द्रकुमार राईले आन्दोलनरत पक्षको माग सम्बोधन गर्न नाम संशोधनको विकल्प नभएको दाबी गरे। नामकरणको निर्णयले राम्रो परिणाम नल्याएको जिकिर गर्दै उनले नाम सच्याउन आग्रह गरे। परिणाम राम्रो नदिएकाले नाम सच्याउँ। हिजो कोसीको पक्षमा मतदान गरेका सांसदले केही न केही अनभूति गरेका छन्, राईले भने, प्रत्यक्ष जनमत सडकमा उत्रिएको छ। त्यसलाई सम्बोधन गर्न पहिचानका आधारमा नामांकन गरौँ। राईले नामको निर्णयका कारण सांसदहरू आफ्नै निर्वाचन क्षेत्रमा समेत जानसक्ने अवस्था नभएको बताए। पहिचानको पक्षमा जनमत प्रष्ट देखिएको बताउँदै उनले पहिचानलाई स्वीकार गरेर अघि बढ्न आग्रह गरे। राप्रपा (राष्ट्रिय प्रजातन्त्र पार्टी) दलको तर्फबाट बोल्दै सांसद अम्बरबहादुर विष्टले वार्तामार्फत आन्दोलनरत पक्षको मागलाई सम्बोधन गर्नुपर्ने उल्लेख गरे। तत्काल वार्ता समिति गठन गरेर सरकारले काम अघि बढाउनुपर्ने विष्टको माग छ। नेकपा (एमाले) संसदीय दलका उपनेता राम रानाले नामांकनको विरोधमा ढुंगामुडा गर्न आवश्यक नदेखिएको बताए। उनले जनमतबाट गर्न सकिने निर्णयमा ढुंगामुडा गर्नुपर्ने अवस्था नरहेको उल्लेख गरे। आफ्नो पक्षमा जनमत बढाएर र जनमत पाएर आएपछि आन्दोलनकारीले सदनबाटै परिवर्तनको कुरा गरे के फरक पर्छ ? ढुंगा नै हानी हाल्नुपर्ने ? ढुंगा हान्नुपर्ने स्थिति देखिँदैन, उनले भने, किन भने यो लोकतन्त्र हो। जनमतको समयमा जनमतलाई कदर गर्नुपर्छ। यो सबै कुरादेखि राज्य सञ्चालनसम्मको विषयलाई कसैले रोक्न सक्दैन। लोकतान्त्रिक ढंगबाट अभ्यास गर्दा अप्ठेरो विषय नभएको रानाको भनाइ छ। वार्ता गर्ने विषय पनि यही लोकतन्त्र, गणतन्त्र र संघीयतालाई बलियो बनाउने कुरासँग सम्बन्धित हुनुपर्छ, उनले भने, तरिका सजिलो बनाउने गरी छलफल गरौँ। यसको पहलकदमी सरकारले लिनु उपयुक्त हुन्छ। उनले आन्दोलनरत पहिचान पक्षसँग वार्ताका लागि एमाले तयार रहेको बताए। सुरुमा वार्ता कसरी गर्ने र समस्याको समाधान के हो भन्ने निष्कर्षमा पुग्नुपर्छ। सरकार अभिभावक भएकाले वार्ता टोली गठन गरेर अघि बढे हुन्थ्योभन्ने एउटा मत छ, एमाले नेता रानाले भने, संसदले नै नाम पारित गरेकाले संसदबाटै वार्ता टोली गठन गरेर काम अघि बढाउँदा कस्तो हुन्छ होलाभन्ने विचारहरू पनि आइरहेका छन्। सबै दल बसेर छलफल गर्दै एउटा निष्कर्षमा पुग्नुपर्छभन्ने पक्षमा हामी छौँ। म असुरक्षित भएँ : मन्त्री लिम्बू कोसी प्रदेशकी स्वास्थ्यमन्त्री निर्मला लिम्बूले आफू सरकार र आन्दोलनरत दुवै पक्षबाट असुरक्षित भएको जानकारी सदनलाई गराएकी छन्। तोडफोडका कारण मन्त्रालय अस्तव्यस्त भएको गुनासो उनको छ। प्रदेशसभाको अधिवेशनलाई सम्बोधन गर्दै उनले स्वास्थ्य मन्त्रालय आन्दोलनकारी र सुरक्षा निकाय दुवैको निशानामा परेको बताइन्। सुरक्षा दिन नसकेको भनेर प्रश्न उठाइन्। स्वास्थ्य मन्त्रालय दोहोरो मारमा परेको छ, बैठकलाई सम्बोधन गर्दै लिम्बूले भनिन्, प्रदेशको औषधि, खोप तथा स्वास्थ्यसँग सम्बन्धित काम गर्नुपर्ने मन्त्रालयलाई किन सुरक्षा दिन सकिएन ? पहिचान पक्षधर भएका कारण सरकारको र सरकारको मन्त्री भएका कारण पहिचान पक्षधरको निशानामा आफू परेको गुनासो उनको छ। सरकार पक्षबाट अश्रुग्यास प्रहार भएको छ। आन्दोलनकारीले मन्त्रालयभित्र राखिएको प्रदेश स्वास्थ्य निर्देशनालयको गाडी फुटाइदिएका छन्। मन्त्रालयभित्र तोडफोड गरेका छन्, उनले भनिन्, शान्तिपूर्ण आन्दोलनलाई बिथोल्ने काम भयो। मेरो र परिवारको सुरक्षाको जिम्मा कसले लिने ?। मन्त्री लिम्बूले आफ्नो कार्यकक्षमा गोली हान्ने काम भएको आरोपसमेत लगाइन्। भनिन्, मन्त्रालयभित्र भएको भए मलाई पनि गोली लाग्थ्यो। पार्टीको निर्णयअनुसार आफू सरकारमा रहेको उल्लेख गर्दै उनले भनिन्, सरकारबाट गोली ठोक्ने र प्रदर्शनकारीबाट ढुंगा हान्ने काम भएको छ। लिम्बूले आफू पहिचान पक्षधर हुँदा हुँदै प्रदेशको नामकरणको विपक्षमा आन्दोलनरत पक्षको निशानामा परेको गुनासो गरिन्। भोलिका दिनमा भैपरि आउने समस्याको जिम्मेवारी कसले लिनेभन्ने जवाफ आफूलाई चाहिएको उनले बताइन्। लिम्बूले सुरक्षाको मागसमेत गरेकी छन्। उनी जनता समाजवादी पार्टी (जसपा)को समानुपातिक कोटाबाट प्रदेशसभा सदस्य बनेकी हुन्। ९३ सदस्यीय प्रदेशसभामा जसपाकी उनी एक्लो सांसद हुन्।"
गलकोट बालमैत्री स्थानीय शासनयुक्त नगरपालिका घोषणा,"बागलुङ : बागलुङको गलकोट नगरपालिकालाई बालमैत्री स्थानीय शासनयुक्त नगर घोषणा गरिएको छ। बागलुङका दश स्थानीय तहमध्ये गलकोट पहिलो बालमैत्री नगर घोषित भएको हो। ५१ वटा सूचक पूरा गर्दै बालमैत्री स्थानीय शासन घोषणा गरिएको नगरपालिकाले जनाएको छ। बालमैत्री स्थानीय शासन घोषणा गण्डकी प्रदेशका सामाजिक विकास तथा स्वास्थ्य मन्त्री सुशीला सिंखडाले गरिन्। घोषणा गर्दै उनले बालबालिका भविष्यका कर्णधार भएको बताइन्। मन्त्री सिंखडाले बालबालिकाको समुन्नति र समृद्धि नै देश विकासको आधार रहेको बताइन। बालबालिकाको समुन्नति र समृद्धि नै देश विकासको आधार हो, मन्त्री सिंखडाले भनिन्,बालबालिका संरक्षणको राज्यले गर्नुपर्छ। नगरपालिकाले बालमैत्री नगरपालिका घोषणाका लागि आवश्यक शिक्षा, स्वास्थ्य, खानेपानी र पूर्वाधार लगायतका ५१ सूचकहरू पूरा गरेर जिल्ला समन्वय समिति बागलुङ तथा गण्डकी प्रदेश सरकारबाट प्रमाणित भएपछि शनिबार बालमैत्री नगरपालिका घोषणा गरिएको नगर प्रमुख भरत शर्मा गैरेले जानकारी दिए। बालमैत्री पालिका घोषणाको लागि नगरपालिकाले ११ वटै वडामा बाल सञ्जाल, बालमैत्री शाखा बनाएर अभियानलाई अघि बढाएको छ। पालिकाले बालबालिकामैत्री वातावरण निर्माणको लागि सबै वडा र नगरपालिका भित्रका सबै विद्यालयहरूमा बाल समूह गठन गरिएको नगर प्रमुख गैरेले बताए। २०७७ साल मंसिरमा निर्णय गरेर बालमैत्री नगरपालिका घोषणाको लागि तयारी गरिएको नगरप्रमुख शर्माको भनाइ छ। अभियानको क्रममा नगरपालिकाले १५ वटा बाल विवाहलाई उमेर पुगेपछि गर्ने सर्तमा बालबालिकालाई घरमा फर्काएको र विवाह तोकिएको १ वटा बालविवाह रोकेको नगरप्रमुख गैरेले बताए। बालविवाह रोक्नको लागि सबै वडाहरूमा घरदैलो कार्यक्रम गरेर जनचेतना जगाउने र नगरपालिकामा वडा तहमा बाल क्लब गठन गरी सक्रिय बनाउने काम गरेको नगरपालिकाले जनाएको छ। नगरपालिकामा ११ हजार बढी बालबालिका रहेका छन्। नगर प्रमुख गैरेले बालमैत्री स्थानीय शासन घोषणा गरेर दिगो विकासका लक्ष्य पूरा गर्न अघि बढेको बताए। उनले बालमैत्री स्थानीय शासन दिगो विकासका लागि महत्वपूर्ण भएको बताए। उनले ५१ वटा राष्ट्रिय सूचक पूरा गरेर घोषणा गरेको बताए। शिक्षा, आधारभूत खानेपानी, बालविवाह मुक्त, बालश्रम मुक्त, बालमैत्री संरचना निर्माण, स्तनपान कक्ष, सार्वजनिक शौचालय तथा बालमैत्री पार्कको समेत व्यवस्थापन नगरपालिकाले गरेपछि बालमैत्री नगरपालिका घोषणा गरिएको हो। केही पुराना संरचना बालमैत्री छैनन्, नगरप्रमुख गैरेले भने,सुधार गर्न सक्नेलाई बालमैत्री बनाएका छौं। नयाँ निर्माण गर्ने संरचनाहरू बालमैत्री बन्नेगरी मात्रै नक्सा पास गछौं।"
खैरो हेरोइन कारोबार गर्ने नेटवर्कको गिरोहसहित ६ जना पक्राउ,"काठमाडौं : नेपाल प्रहरीको लागूऔषध नियन्त्रण ब्यूरोले अवैध लागूऔषध खैरो हेरोइन कारोबार गर्ने नेटवर्कको गिरोहसहित ६ जनालाई पक्राउ गरेको छ। ब्यूरोले आइतबार काठमाडौंमा पत्रकार सम्मेलन गर्दै काठमाडौं उपत्यकामा खैरो हेरोइनको अवैध कारोबार भइरहेको सूचनाका आधारमा अनुसन्धान गर्दा खैरो हेरोइन कारोबार गर्ने नेटवर्कको गिरोहसहित ६ जनालाई पक्राउ गरेको जनाएको हो। प्रहरीले झापा बिर्तामोड घर भएका किरण कन्दङ्वालाई बौद्धको एक होटलबाट खैरो हेरोइन २० ग्राम र ७ लाख ४० हजारसहित पक्राउ गरेको थियो। अनुसन्धानका सिलसिलामा उनको कारोबारको नेटवर्क पहिल्याउने क्रममा झापाका विजय लिम्वु, माधव मेचे, विनोद लिम्बु र भारत दार्जिलिङका शिव घोष र श्यामली सोरेनलाई पक्राउ गरिएको ब्यूरोका प्रवक्ता प्रहरी उपरीक्षक चक्रराज जोशीले जानकारी दिए। खैरो हिरोइन भारतबाट झापा हुँदै काठमाडौं आइपुग्ने गरेको देखिएको उनले बताए। त्यस्तै ब्यूरोले ३ किलो ६ सय ग्राम लागूऔषध चरेससहित थाइल्याण्ड जान लागेका सिन्धुपाल्चोक घर भएका तेम्वा शेर्पालाई त्रिभुवन विमानस्थलबाट पक्राउ गरेको जनाएको छ।"
सिर्सिया नदी प्रदूषणमुक्त बनाउन माग राखेर काठमाडौं पुगेका अभियन्ता धर्नामा बसे,"वीरगन्ज : झण्डै तीन दशकदेखि प्रदूषित वीरगन्जको सिर्सिया नदीलाई प्रदूषणमुक्त र अतिक्रमण मुक्त बनाउनका लागि सरकारलाई दबाब दिन वीरगन्जदेखि पैदलयात्रा गरेर काठमाडौं पुगेका अभियन्ताहरूले माइतीघर मण्डलामा धर्ना दिएका छन्। जेष्ठ ४ गते वीरगन्जस्थित सिर्सिया नदीनको प्रदूषित पानी बोत्तलमा भरेर त्यही पैदलयात्रा थालेका अभियन्ताहरूले आइतबार ११ औं दिन काठमाण्डौ पुगेर माइतीघर मण्डलामा धर्ना दिएका हुन्। चुरे तथा वनजंगल संरक्षण अभियानको अगुवाइमा आइतबार काठमाडौं पुगेका करिब २५ जना अभियन्ता दिउँसो १ बजेदेखि धर्नामा बसेको अभियानका संरक्षक सरोज रायले बताए। सिर्सिया नदीलाई प्रदूषणमुक्त र अतिक्रमण मुक्त बनाउनुपर्ने हाम्रो माग हो, त्यसका लागि सरकारले नदी प्रदूषण नियन्त्रण बोर्ड गठन गर्नुपर्छ', रायले भने, हाम्रा यी माग सरकारले सम्बोधन नगरेसम्म धर्ना अनिश्चितकालसम्म जारी रहन्छ। वीरगन्जबाट ल्याइएको सिर्सिया नदीको प्रदूषित पानी सिंहदरबारमै पुगेर प्रधानमन्त्रीलाई उपहारका रूपमा बुझाउने कार्यक्रम रहेको उनले बताए। सोमबार सरकारको बजेट भाषण रहेकाले मंगलबार उक्त प्रदूषित पानी प्रधानमन्त्री पुष्पकमल दाहाल प्रचण्डलाई उपहारका रुपमा बुझाउने आफूहरूको तयारी रहेको जानकारी गराए। हेटौंडा, नारायणगढ, मुग्लिङ, मलेखु, नौबिसे हुँदै आइतबार दिउँसो ११ औं दिनमा आफूहरू काठमाडौं पुगेको धर्नामा बसेका अभियानका संयोजक सुनील यादवले बताए।"
"महिनावारीको असह्य दुखाइ, यी देशहरूमा छ छुट्टीको व्यवस्था","काठमाडौं : आज महिनावारी स्वच्छता दिवस, यो दिवस हरेक वर्ष मे २८ मा मनाइन्छ । स्पेनमा महिलाहरूलाई महिनावारीको समयमा हुने दुखाइको कारणले प्रत्येक महिनामा तीन दिन बिदा लिन पाउने अधिकार छ। त्यस्तै महिलाले तीन दिनको बिदा बढाएर पाँच दिन पनि बस्न सक्ने विकल्प दिइएको छ। यही फेब्रुअरी १६ मा स्पेनको संसदमा यस सम्बन्धमा विधेयक स्वीकृत भएको थियो । योसँगै स्पेनमा यौन र प्रजनन अधिकारसँग सम्बन्धित धेरै अधिकारहरू स्वीकृत भएका छन्। स्पेन युरोपको पहिलो देश हो जहाँ महिलालाई महिनावारी हुँदा तलबी बिदा दिइन्छ । स्पेनी मन्त्री इरेन मोन्टेइरोले संसदमा यी अधिकारहरू बिना, महिलाहरू पूर्ण नागरिक हुन नसक्ने बताइन्। उनले सरकारले महिनावारीको समयमा महिलाहरूले पाउने बिदाको सम्पूर्ण खर्च वहन गर्ने उल्लेख गरिन्। डाक्टरहरू र अमेरिकन कलेज अफ ओब्स्टेट्रिशियन्स र गायनोकोलोजिस्टहरूका अनुसार महिनावारी हुने आधाभन्दा बढी महिलाहरूले प्रत्येक महिना एक वा दुई दिनसम्म पीडा अनुभव गर्छन्, र कसैकसैलाई पीडा यति धेरै हुन्छ कि उनीहरूलाई सामान्य काम वा आफ्नो नित्य कर्म गर्न पनि गाह्रो हुन्छ। कुनकुन देशमा बिदाको प्रावधान छ? जापानमा महिनावारी हुँदा दिइने बिदालाई श्रम कानूनमा समावेश गरिएको छ । एसियामा महिनावारीको समयमा दिइने बिदालाई श्रम कानूनमा समावेश गरेको जापान एक मात्र देश हो । सन् १९४७ देखि महिलालाई यस्तो बिदा दिने व्यवस्था छ । इन्डोनेसियाले सन् १९४८ मा महिलाका लागि यस्तो महिनावारीमा बिदा दिने नीति ल्याएको थियो । महिनावारीको समयमा महिलालाई समस्या भएमा काममा लगाउन नपाइने र दुई दिन बिदा दिने व्यवस्था गरिएको छ । यसबाहेक फिलिपिन्स, जाम्बियाजस्ता अफ्रिकी देशका महिलाले पनि महिनावारी हुँदा एक दिन बिदा लिन सक्छन् । दक्षिण कोरिया सरकारले सन् १९५३ मा यस्तो प्रावधान ल्याएको थियो । भारतमा के भइरहेको छ? भारतमा पनि यस्तो व्यवस्था गर्न सकिन्छ कि भनेर बहस चर्किएको छ। भारतको सर्वोच्च अदालतले महिला कर्मचारी र विद्यार्थीको महिनावारीको समयमा बिदाको माग गर्दै दायर गरेको जनहित याचिका खारेज गरेको छ । प्रधानन्यायाधीश डाधनञ्जय यशवन्त चन्द्रचुडको अध्यक्षतामा रहेको सर्वोच्च अदालतको इजलासले यसलाई नीतिगत मामिला भनेको छ । यस विषयमा अधिवक्ता सत्य मित्रले कानूनका यस्तो निर्णयले महिला कर्मचारीको रोजगारीमा असर पर्ने बताएका छन्। उनले भने, यदि महिलाले निजी कम्पनीमा बिदा मागे भने सायद कम्पनीहरूले महिलालाई काम दिन हिचकिचाउनेछन् र यो महिलाका लागि हानिकारक हुनेछ ।' भारतमा सन् १९९२ मा लालुप्रसाद यादव सरकारले महिला कर्मचारीलाई महिनावारी हुँदा महिनामा दुई दिन बिदा दिने अनुमति दिएको थियो । बिहार भारतको पहिलो राज्य हो, जहाँ महिनावारी हुँदा बिदा दिने प्रावधान लागू भयो। केरलाका मुख्यमन्त्री पिनाराई विजयनले राज्यको उच्च शिक्षा विभाग अन्तर्गतका सबै विश्वविद्यालयहरूले महिनावारी हुँदा केटीहरूलाई बिदा दिने घोषणा गरेका थिए। यसैबीच केरलाका कांग्रेस सांसद हिबी इडेनले काम गर्ने महिलाले महिनावारीको बेला तलब बिदा पाउनका लागि निजी सदस्य विधेयक ल्याउने बताएका थिए। यसअघि अरुणाचल प्रदेशका सांसद निनाङ एरिङले २०१७ मा लोकसभामा मासिक धर्म लाभ नामक निजी सदस्य विधेयक पेश गरेका थिए। यस विधेयकमा सरकारी तथा निजी क्षेत्रमा कार्यरत महिलालाई महिनावारी हुँदा दुई दिन बिदा दिने प्रस्ताव गरिएको छ । यस सम्बन्धमा उनीहरुले विधेयक खारेज भएको तर प्रदेशमा महिला तथा बाल विकास मन्त्रालयको सम्पर्कमा रहेको र छिट्टै निर्णय हुने बताएका छन् । नेपालमा भने कानूनी रुपमा महिनावरीको समयमा बिदा दिने व्यवस्था हालसम्म छैन। बीबीसी"
सन्दकपुरको पानी इलाम बजारमा,"काम सम्पन्न भए पनि सन् २०२४ सम्म निर्माण कम्पनीले नै यसको मर्मतसम्भारको काम गर्नुपर्ने जनाइएको छ । नगर विकास कोष, इलाम नगरपालिका र इलाम खानेपानी उपभोक्ता तथा सरसफाइ संस्थाबीच सम्झौता भएर चार वर्षअघि काम सुरु भएको थियो । इलाम : इलाम बजारमा सञ्चालित इलाम बजार तेस्रो सहरी खानेपानी तथा सरसफाइ आयोजनाको काम सम्पन्न भएको छ । आयोजना सम्पन्न भएसँगै केही समयअघिदेखि परीक्षणका रूपमा इलाम बजारमा खानेपानी वितरण हुँदै आएको थियो । काम सम्पन्न भए पनि सन् २०२४ सम्म निर्माण कम्पनीले नै यसको मर्मतसम्भारको काम गर्नुपर्ने जनाइएको छ । नगर विकास कोष, इलाम नगरपालिका र इलाम खानेपानी उपभोक्ता तथा सरसफाइ संस्थाबीच सम्झौता भएर चार वर्षअघि काम सुरु भएको थियो । आयोजनाको काम रमण कन्ट्रक्सन कम्पनीले रु ५७ करोड ९५ लाखमा ठेक्का सम्झौता गरेर काम अगाडि बढाएको थियो । एसियाली विकास बैंक (एडिबी)को आर्थिक सहयोगमा खानेपानी आयोजना सञ्चालन भएको हो । जुन आयोजना जिल्लाकै अहिलेसम्मकै ठूलो खानेपानी आयोजना हो । पाँच प्रतिशत स्थानीय उपभोक्ताको लागत सहभागिता रहेको छ । सुरुमा स्थानीय उपभोक्ताले १५ हजार दुई सय रकम बुझाएका थिए । यसमा इलाम नगरपालिकाले २५ प्रतिशत नगर विकास कोषसँग ऋण जमानत बसेको छ । खानेपानी आयोजनाका लागि सन्दकपुर गाउँपालिकामा रहेका चारवटा खोलाको मुहानबाट पानी ल्याइएको उपभोक्ता समितिका अध्यक्ष केदार थापाले जानकारी दिनुभयो । आयोजनाबाट सदरमुकाममा प्रतिसेकेन्ड करिब ४३ लिटर पानी आइरहेको छ । आयोजनाका लागि सदरमुकामबाट करिब ३२ किलोमिटरको उत्तरी क्षेत्रमा पर्ने सन्दकपुर गाउँपालिकाको मुहानबाट पानी ल्याइएको हो । आयोजनाअन्तर्गत सुरुमा दुई हजार आठ सय ७७ घरमा पानी वितरण गर्ने लक्ष्य लिइएको थियो । पछि थप भएर तीन हजार तीन सय ४४ घरमा आयोजनामार्फत नै खानेपानी वितरण भएको छ । पुनः तीन सय बढी उपभोक्ताको सङ्ख्या बढेकाले सो काम हाल भइरहेको बताइएको छ । पछि रकम जम्मा गर्ने उपभोक्ताको घरघरमा समेत धारा जोड्ने काम भइरहेको जनाइएको छ । हालसमेत दैनिक दुईपटक पानी वितरण गरिँदै आइएको निर्माण कम्पनीका इञ्जीनियर कपिलदेव यादवले बताए। हाल कतिपय स्थानमा पानी वितरणमा समस्या उत्पन्न भइरहेको भए पनि यसलाई आफूहरूले मर्मतको काम गरिरहेको उनको भनाइ छ । गिताङ खोलाबाट प्रतिसेकेन्ड १६ लिटर, राते र मेवाखोलाबाट १०१० तथा सुम्बेकको भाँडीखोलाबाट पाँच लिटर मिसाएर सदरमुकाममा पानी आपूर्ति गरिँदै छ । उपभोक्तालाई नयाँ मिटर, १२ मिटर पाइप र धारा जडान खर्च आयोजनाको तर्फबाट व्यवस्थापन गरिएको छ । निर्माण सम्पन्न भएपछि सो आयोजनाको शनिबार अनुगमनसमेत गरिएको छ । जिल्लास्थित राजनीतिक दल, प्रमुख जिल्ला अधिकारीसहित सुरक्षा निकायका प्रमुख, सञ्चारकर्मी तथा उपभोक्ता समितिका पदाधिकारीको उपस्थिति रहेको थियो । रासस"
सिंचाइको समस्या समाधान गर्न किसानको खेतखेतमा विद्युत,"विराटनगर : खेतीयोग्य जग्गामा विद्युत मार्फत सिंचाइ गर्न सुनसरीको देवानगंज गाउँपालिकाले किसानको खेत खेतमा विद्युत तार लगाउने काम सुरु गरेको छ। वर्षौंदेखि झल्दै आएको सिंचाइको समस्या समाधान गर्न गाउँपालिकाले किसानको खेत खेतमा विद्युत तार जडान गर्न लागेको हो। 'खुशी किसान देवानगंजको पहचान' मुल नाराका साथ गाउँपालिकाले सिंचाइको समस्या समाधान गर्न नेपाल विद्युत प्राधिकरण इनरूवा वितरण केन्द्रको सयुक्त लगानीमा कृषि विद्युतीकरण योजना सञ्चालन गरेको हो। भारतीय सिमावर्ती क्षेत्रसँग जोडिएको सो गाउँपालिकालले नेपालमा पहिलो पटक १० करोडको लागतमा कृषि विद्युतीयकरण योजना सञ्चालन गरेको जनाइएको छ। देशकै गैरवको योजनाको रुपमा कृषि विद्युतीकरण योजनाको कोशी प्रदेशका खानेपानी, सिंचाइ तथा ऊर्जा मन्त्री तिलकुमार मेन्याङ्बो लिम्बूले शिलान्यास गरे। सो याोजनामा गाउँपालिकाले ५ करोड र नेपाल विधुत प्राधिकरण इनरुवा वितरण केन्द्रको ५ करोड लगानी रहेको छ। शिलान्यास कार्यक्रममा मन्त्री लिम्बुले कृषिमा तरकारीको उर्वर क्षेत्र देवनागंज किसानको विद्युत मार्फत सिंचाइको समस्या हुने बताए। उनले अहिले तरकारीमा मात्रै ख्याती कमाएको गाउँपालिका अव अन्य कृषिजन्य उत्पादनमा मुलुकमै ख्याती कमाउने विश्वास व्यक्त गरे। मन्त्री लिम्बुका अनुसार देवानगञ्ज गाउँपालिकामा कोशी प्रदेशमा मात्रै नभइ नेपालमै पहिलो पटक ठूलो योजनाको रुपमा कृषि विधुतीकरणको योजना शिलान्यास गरिएको दाबी गरे। देवानगञ्ज गाउँपालिकाका अध्यक्ष बेचनप्रसाद मेहताले नेपाल विद्युत प्राधिकरण इनरूवा वितरण केन्द्रका प्रमुख अभिनव झाको सहकार्यमा गौरवशाली योजनाको सञ्चालन गर्न सफल भएको बताए। उनले कृषि र सिंचाइमा देवानगञ्ज गाउँपालिकाले छुट्टै पहिचान स्थापित गर्नका लागि कृषि विधुतीकरण योजनाको सुरुवात गरिएको दावी गरे। सडक क्षेत्रमा मात्रै नभइ कृषि उत्पादन हुने क्षेत्रमा विधुतीकरण विस्तार गरेर गाउँपालिकाको समन्वयनमा कृषि मिटर वितरण गर्ने जनाएको छ। नेपाल विद्युत प्राधिकरण इनरुवा वितरण केन्द्र कार्यालयका प्रमुख अभिनभ झाले गाउँपालिकाको पहलमा काम सुरु भएकोले त्यसलाई सार्थक पार्नुपर्ने सबैको दायित्व रहेको बताए। विद्युत चुहाबट अन्त्य गर्न विद्युत महसुल गाउँपालिकाले नै तिरिदिने भएपछि कृषिमा किसानको उत्साह बढ्ने दावी गरिएको छ। किसानलाई कृषि मिटर वितरण गर्ने र गाउँपालिकाले विद्युत चुहावट मुक्त गर्ने गाउँपालिकाले जनाएको छ। आवश्यकता अनुसार विद्युत मोटर निशुल्क राख्ने उद्देश्य रहेको बताइएको छ।"
अवैध लागूऔषधसहित ३ जना पक्राउ,"काठमाडौं : चितवनको भरतपुर महानगरपालिका१६ सूर्योदय टोलबाट लागुऔषधसहित बाराका २१ वर्षीय रबिन कुमार यादवलाई प्रहरीले पक्राउ गरेको छ । शनिबार साँझ नियन्त्रित लागूऔषध डाइजेपाम १ सय ५२ एम्पुल, नुर्फिन १ सय ५२ एम्पुल र फेनारगन १ सय ५१ एम्पुलसहित यादवलाई प्रहरीले पक्राउ गरेको हो। भरतपुर महानगरपालिका१६ मा रुपेश लामाको घरमा लागूऔषधको कारोबार भइरहेको भन्ने सूचनाको आधारमा घर तलासी गर्ने क्रममा उक्त लागूऔषधसहित फेलाएको हो। हाल फरार रुपेश लामाको प्रहरीले खोजी गरिरहेको छ । यता कञ्चनपुरको बेलौरी नगरपालिका१० कानीखल्लाबाट अवैध लागूऔषध खैरो हेरोइन जस्तो देखिने पदार्थ ६ ग्राम ९२ मिलिग्रामसहित बेलडाँडी गाउँपालिका१ बस्ने २१ वर्षीय अर्जुन चौधरीसमेत २ जनालाई शनिबार साँझ प्रहरीले पक्राउ गरेको छ । प्रहरी चौकी भुडासमेतबाट खटिएको प्रहरी टोलीले उनीहरुलाई उक्त पदार्थसहित फेला पारी पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
आज देशका यी तीन प्रदेशमा वर्षा हुने,"मौसम पूर्वानुमान महाशाखाका अनुसार कोशी, बागमती र गण्डकी प्रदेशका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। काठमाडौं : आजर देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। आइतबार राति देशको पहाडी भूभागहरूमा आंशिक बदली रही बाँकी भूभागहरूमा मौसम सामान्यतया सफा रहने छ।"
जिल्ला प्रशासन कार्यालय मकवानपुरमा मिटरब्याजीविरुद्ध ६० उजुरी,"मिटरब्याजको धन्दा सञ्चालन गर्ने समूहबाट पीडित भएको भन्दै सर्वसाधारणबाट उजुरी परेको उनले जानकारी दिए। हेटौंडा : जिल्ला प्रशासन कार्यालय मकवानपुर हेटौँडामा मिटरब्याजविरुद्ध ६० वटा उजुरी परेको छ। नेपाल सरकारले वैशाख १६ गतेदेखि मिटरब्याजविरुद्ध उजुरी दिन आह्वान गरेपछि जिल्ला प्रशासन कार्यालय मकवानपुरमा मिटरब्याज पीडितले उक्त सङ्ख्यामा उजुरी दिएका हुन्। जिल्ला प्रशासन कार्यालय मकवानपुरका सहायक प्रमुख जिल्ला अधिकारी नेत्रप्रसाद शर्माका अनुसार मकवानपुर जिल्लाअन्तर्गत हेटौँडा उपमहानगरपालिका पीडितबाट २६, मकवानपुरगढी गाउँपालिकाका पीडितबाट छ, भीमफेदीका पीडितबाट १२ , कैलाश गाउँपालिकाका पीडितबाट तीन, इन्द्रसरोवर गाउँपालिकाका पीडितबाट तीन एवं मकवानपुर जिल्लासँग सम्बन्धित रहेको मुद्दा काठमाडौँका दुई र ललितपुरका एक जनाको उजुरी रहेको छ। मिटरब्याजको धन्दा सञ्चालन गर्ने समूहबाट पीडित भएको भन्दै सर्वसाधारणबाट उजुरी परेको उनले जानकारी दिए। उजुरी दर्ता गर्ने समय जेठ १४ गते आइतबार (आज) सम्म रहेको र दर्ता अवधि सकेपछि दुवै पक्षलाई बोलाएर छलफल सुरु गरिने सो कार्यालयको मुद्दा दर्ता शाखाले जनाएको छ। रासस"
