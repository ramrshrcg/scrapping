शीर्षक,विवरण
इरानले बनायो युद्धपोत जहाज,तेहरान : इरानले स्वदेशमै निर्मित दुई वटा युद्धपोतहरू अनावरण गरेको छ। स्वर्गीय इरानी कमाण्डर कासिम सुलेमानीलाई सम्मान गर्दै 'शाहिद बाकेरी' र 'शाहिद सय्यद शिराजी' नामका जहाजहरू सार्वजनिक गरिएको हो। इस्लामिक रिभोलुसन गार्ड्स कोर (आईआरजीसी) नौसेनाको 'शाहिद सुलेमानी' वर्गका रहेको बताइएको छ। देशको बढ्दो नौसैनिक क्षमताहरू प्रदर्शन गर्दै इरानले उक्त युद्धतोप बनाएको हो। नौसेना कमाण्डर अलिरेजा ताङ्सिरीले दिएको जनाकारी अनुसार ती जहाजहरू पूर्णरूपमा इरानीहरूले डिजाइन गरेका हुन्। जसको लम्बाइ ६७ मिटर छ भने स्टेल्थ टेक्नोलोजी र हतियारहरूले सुसज्जित छ। चार वटा इन्जिनहरूद्वारा सञ्चालित हुने जहाले तीनवटा हल्का रकेट बोक्ने क्षमताको रहेको बताइएको छ।
करिडोरको बाटो खुलेसँगै तमोर गढमा सुरक्षा पोस्ट स्थापना गर्न माग,"धनकुटा : तमोर गढमा सुरक्षा पोस्ट स्थापना गर्न स्थानीयले माग गरेका छन्। तमोर करिडोरको ट्रयाक खुलेसँगै पछिल्लो समय तमोर गढमा बढ्दो बजारीकरण र आर्थिक चलायमान हुँदै गएपछि यहाँका स्थानीयले सुरक्षा पोस्ट स्थापनाको माग गरेका हुन्। करिडोरको प्रस्थान विन्दु मुलघाटदेखि धनकुटा र पाँचथरको सीमा क्षेत्र नावा खोलासम्म कुनै पनि सुरक्षा पोस्ट छैन। मुलघाट देखि नावा खोलासम्मको दूरी २८ किलोमिटर छ। यो क्षेत्रमा साँगुरीगढी गाउँपालिकाको कुसेटार, चौविसे गाउँपालिकाको सदामटार, हंशमोरङ, फलामेटार, भैसेटार, डिहीटार गाउँ पर्दछन्। पछिल्लो समय तमोर करिडोरको सडक कालोपत्रे हुन थालेपछि यहाँ सवारी साधनको अत्यधिक चाप रहेको छ। धनकुटासहित पाँचथर, ताप्लेजुङ, तेह्रथुमका विभिन्न स्थानमा गुड्ने सवारी साधन यसै करिडोर हुँदै गुड्ने गर्छ। दैनिक सयौं सवारी साधन आवतजावत गर्छन्। यस क्षेत्रमा केही दुर्घटना तथा घटना भए मुढेवास र डाँडाबजारमा रहेको प्रहरी चौकीसम्म पुग्नु पर्ने बाध्यता छ। भौगोलिक हिसाबले यो यी चौकी तमोर गढदेखि ४५ घण्टाको पैदल दूरीमा रहेको सुरक्षाको दृष्टिकोणले यस क्षेत्रमा सुरक्षा चेक पोस्ट राख्न अति आवश्यक भएको स्थानीय साँगुरीगढी गाउँपालिका३ कुसेटारका स्थानीय खेलबहादुर न्यौपानेले बताए। तमोर करिडोरको यो क्षेत्रमा पछिल्लो समय होटल तथा अन्य व्यवसाय खुल्ने क्रम बढ्दो छ। जसको कारण आर्थिक गतिविधि बढाएको छ। व्यापारी तथा व्यवसायको संरक्षणका लागि राज्यले तमोर करिडोरमा तत्काल सुरक्षा पोस्ट स्थापना गर्नुपर्ने फलामेटारमा छथर होटल सञ्चालन गर्दै आइरहेका होटल व्यवसायीको भनाइ छ। धनकुटाका प्रमुख जिल्ला अधिकारी पुण्यविक्रम पौडेलले यो क्षेत्रमा बढ्दो सुरक्षा चुनौतीलाई मध्यनजर गर्दै सुरक्षकर्मीको उपस्थिति गराउन माथिल्लो निकायमा सिफारिस गरेर पठाएको बताए। त्यो निर्णय नभएसम्म जिल्ला तहबाट निर्णय गरेर तथा स्थानीय तहसँगको समन्वयमा अस्थायी प्रहरी पोस्ट राख्ने काम अघि बढाउने प्रजिअ पौडेलको भनाइ छ।"
भारत भ्रमणमा जाँदा नेपालीले अब सहजै सिम कार्ड पाउने,"काठमाडौं : नेपालीहरू भारत भ्रमणमा जाँदा अब सजिलै त्यहाँको सिम कार्ड खरिद गर्न पाउने भएका छन्। भारत सरकारले सोमबार नेपाल र भुटानी नागरिकका लागि सजिलै सिम कार्ड खरिद गर्न सकिने व्यवस्था ल्याएको हो। भारतको सञ्चार मन्त्रालयले सूचना जारी गर्दै उक्त निर्णय सार्वजनिक गरेको हो। भारत भ्रमणमा जाँदा नेपालीले नागरिकता, भोटर कार्ड, पासपोर्टमध्ये कुनै एकबाट त्यहाँको सिम कार्ड खरिद गर्न पाउने भएका हुन्। त्यस्तै भारतस्थित नेपाली दूतावासले जारी गरेको फोटोसहितको प्रमाणपत्रले पनि सिम कार्ड खरिद गर्न सकिनेछ। नेपालीहरूले सहजरूपमा सिम कार्ड पाउने भारत सरकारले निर्णय गरे पनि यसको कार्यान्वयनका लागि भने केही समय लाग्ने बताइएको छ। भारत भ्रमणमा गएका नेपालीले सिम कार्ड नपाउँदा सास्ती भोग्दै आएका थिए। सिम कार्ड नपाएर सास्ती भोग्न थालेपछि काठमाडौंस्थित भारतीय दूतावासमा नेपालीहरूले गुनासो टिपाएका थिए। दिनहुँ गुनासो आउन थालेपछि नेपालका लागि भारतीय राजदूत नविन श्रीवास्तवले नेपालीहरूका लागि सिम कार्ड वितरणमा सहजता प्रदान गर्न भारत सरकारसँग पहल गरेका थिए। राजदूत श्रीवास्तवको निरन्तर प्रयासपछि भारत सरकारले नेपाली र भुटानी नागरिकका लागि सिम कार्ड वितरणमा सहजता ल्याएको हो। नेपालीहरूले सहजरूपमा सिम कार्ड पाउने भारत सरकारले निर्णय गरे पनि यसको कार्यान्वयनका लागि भने केही समय लाग्ने बताइएको छ। यसअघि विदेशीहरूका लागि सिम कार्ड पाउन पासपोर्टमा भिसा स्ट्याम्पको आवश्यकता अनिवार्य रहेको थियो। आधार कार्ड नभएका र पासपोर्टमा भिसा नभएका विदेशीहरूले भारतीय सिम कार्ड नपाउने भएपछि त्यसको प्रत्यक्ष मारमा नेपाली र भुटानीहरू परेका थिए।"
दुर्घटनामा चालक र सहचालकको मृत्यु,पाल्पा : पाल्पामा टिपर दुर्घटना हुँदा दुई जनाको मृत्यु भएको छ। लु२ख ५६१ नं को टिपर दुर्घटना हुँदा चालक र सहचालकको ज्यान गएको हो। रुपन्देहीको खैरेनीबाट माथागढी५ धामिका ढुङ्गाखानीतर्फ आउँदै गरेको टिपर माथागढी गाउँपालिका५ आर्थोकघाटस्थित रहवास खैरेनी सडकखण्डमा आज उक्त टिपर दुर्घटना भएको हो। उक्त घटनामा रुपन्देहीको तिलोत्तमा नगरपालिका१६ का चालक २४ वर्षीय प्रदीप कुमाल र सोही ठाउँका सहचालक १८ वर्षीय मनिष परियारको घट्नास्थलमै मृत्यु भएको जिल्ला प्रहरी कार्यालयाका प्रहरी उपरीक्षक सुगन्ध श्रेष्ठले जानकारी दिए। दुर्घटनाको कारण खुल्न नसकेको प्रहरीले जनाएको छ।
पञ्चकोटमा बृहत ब्रह्माण्डीय महायज्ञ,"बागलुङ : बागलुङको धार्मिक तथा पर्यटकीयस्थल पञ्चकोटमा बृहत् ब्रह्माण्डीय महायज्ञको तयारी अन्तिम चरणमा पुगेको छ। स्वामी कमलनयनाचार्यको अगुवाईमा फागुन ९ गतेदेखि २३ गतेसम्म १५ दिन सञ्चालन हुने अनन्तश्री ब्रह्माण्डीय महायज्ञ २०८० को तयारी अन्तिम चरणमा पुगेको सोमबार पत्रकार सम्मेलन गरेर जनाइएको छ। महायज्ञको फागुन ९ गते ९ वर्षका १०८ कन्याहरूबाट उद्घाटन हुने उनले बताए। महायज्ञका मुल संयोजक मुक्तिनाथ बाबा स्वामी कमलनयनाचार्यले महायज्ञमा १५ दिनसम्म विभिन्न कार्यक्रम र सम्मेलन गरिने जानकारी दिए। महायज्ञ सञ्चालन हुने हरेक दिन फरक फरक कार्यक्रम सञ्चालन हुनेछन्। पहिलो दिन फागुन ९ गने जल, उर्जा, विकास तथा वातावरण सम्मेलन हुनेछ। फागुन १० गते राष्ट्रिय राजनीति एवं कर्मचारी सहितको उपस्थितिमा पञ्चकोटको महत्वबारे प्रकाश पारिनेछ। फागुन ११ गते राष्ट्रिय शिक्षा प्रणालीको कार्यान्वयन सम्मेलन, फागुन १२ गते गण्डकी विकासको अवधारणा र कार्यान्वयन सम्मेलन, फागुन १३ गते प्रादेशिक राजनीति र सुशासन सम्मेलन हुनेछ। फागुन १४ गते राष्ट्रिय सुरक्षा प्रणाली, न्यायिक पद्धति कार्यान्वयन सम्मेलन, फागुन १५ गते आत्मनिर्भरमुखी राष्ट्रिय कृषि सम्मेलन, फागुन १६ गते योग तथा खेल सम्मेलन, फागुन १७ गते पूर्वीय चिकित्सा पद्धति र जनस्वास्थ्य विकास सम्मेलन हुने भएको मुल संयोजक कमलनयनाचार्यले बताए। यस्तै फागुन १८ गते राष्ट्रिय अर्थतन्त्रको विकास र वित्तीय संस्थाको योगदान, फागुन १९ गते समावेशीताको सिद्धान्त र महिलाको क्षमता विकास सम्मेलन, फागुन २० गते भाषा, साहित्य र संस्कृति संरक्षण सम्मेलन हुने छ। फागुन २१ गते समाजसेवा र समाजसेवीको प्रभावकारिता सम्मेलन, फागुन २२ गते प्राकृतिक श्रोत संरक्षण र वातावरण सम्मेलन तथा फागुन २३ गते वैदिक सनातन तथा बौद्ध धर्म र धार्मिक स्थलको संरक्षण सम्बन्धी सम्मेलन समेत हुने भएको संयोजक कमलनयनाचार्यले बताए। उनले महायज्ञमा २१ हजार ५ सय ५५ क्विन्टल धान्यान्चल समेत गर्न लागेको बताए। ब्रह्माण्डी महायज्ञ अहिलेसम्म नेपालमा नभएको र बागलुङमा पहिलो पटक हुन लागेको उनले जानकारी दिए। हजारौं वर्ष पहिले कहिले भएको भए नेपालमा भयो होला मेरो जानकारीमा भएसम्म यस्तो खालको यज्ञ नेपालमा भएको छैन, उनी भन्छन्, महायज्ञको अध्यक्ष भगवान मुक्तिनाथ, संरक्षक भगवान पशुपतिनाथ, आह्वानकर्ता भगवान बुद्ध र स्वागतकर्ता गण्डकी नदी कृष्णगण्डकी र शुक्लागण्डकी दिदीबहिनी रहनेछन्। यो एउटा अद्भुत संयोग रहनेछ। ब्रह्माण्डी महायज्ञ केवल धार्मिक कार्यक्रम मात्र नभई जल जोगाउन राष्ट्रिय आह्वान भएको कमलनयनाचार्यले बताए। जल र गौ जोगाउन सक्यौ भने नेपाल समृद्ध हुन्छ, उनले भने,यो महायज्ञ मात्र होइन। यो ब्रह्माण्डीय महायज्ञ हो। यहाँ जल, उर्जा, विकास तथा वातावरण, देश विकासको अवधारणा र कार्यान्वयनका साथै राजनीति र सुशासनका बारेमा सम्मेलन हुनेछन्। १५ दिनसम्म चल्ने महायज्ञमा २५ फिट अग्लो मौलो २१ हजार कर्ताबाट धान अर्पण गरेर पुरिनेछ। पञ्चकोटमा विश्वशान्ति कलश निर्माण लागि २०७१ सालमा शिलान्यास भए पनि काम पूरा हुन सकेको छैन। १५१ फिट अग्लो कलसमा करिब एक हजार पाँच सय व्यक्तिहरू अटाउनेगरी हामी कलस निर्माण भइरहेको छ। कलस निर्माणका लागि ४० फिट जमिनमुनिबाट फाउन्डेसन तयार पार्ने काम भइसकेको उनले बताए। ४० फिट तलबाट कलसका लागि फाउण्डेसनको काम भइसकेर एक तला ढलान भइसकेको छ,उनले भने,यो नेपालमै पहिलो पटक विश्वशान्तिको सन्देश कालीगण्डकीको तटबाट सन्देश प्रवाह गर्नेगरी काम गर्दैछौं। ५ हजार ५ सय ५५ केजीको महाघण्ट तयार भएर पञ्चकोटमा आइपुगेको छ। उक्त महाघण्ट महायज्ञकै अवसरमा फागुन १० गते राष्ट्रपति रामचन्द्र पौडेलले अनावरण गर्ने संयोजक कमलनयनाचार्यले बताए। पञ्चकोटमा अहिलेसम्म ५० करोड बढिको पूर्वाधार तयार भइसकेका छन्। २०७१ सालमा सञ्चालन गरिएको पहिलो महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। शीश महल, सत्सङ्ग भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला लगायतका संरचनाहरू पञ्चकोट विकास परिषदका प्रतिनिधि अध्यक्ष दामोदर शास्त्रीले बताए। उनले गरुडनारायणको मन्दिर, हनुमानको मूर्ति स्थापना, सडक पूर्वाधारको सुधार तथा निर्माण, खानेपानीको व्यवस्थापन लगायतका कामहरू सम्पन्न भइसकेको बताउँदै विशेष गरी ठूलो भौतिक र धार्मिक संरचनाहरू ताराजालकोट रहेको ठाउँमा निर्माण भैरहेका जानकारी दिए।"
नवलपुरमा पाँच गिद्ध मृत फेला,नवलपरासी : नवलपरासी (बर्दघाट सुस्तापूर्व)को कावासोती नगरपालिका११ लोकाहा खोला किनारमा आज पाँच गिद्ध (जटायु) मृत फेला परेका छन्। चार डंगर प्रजाति र एउटा हिमाली प्रजातिको गिद्ध मृत फेला परेका हुन्। जटायु रेस्टुरेन्टका अध्यक्ष डिबी चौधरीका अनुसार सोही स्थानमा एउटा सुन गिद्ध र ६ डंगर प्रजातिको गिद्ध बिरामी अवस्थामा फेला परेका छन्। गिद्ध मरेको स्थानमा दुई स्याल पनि मृत फेला परेकाले त्यही सिनो खाएर गिद्ध मरेको आशंका गरिएको छ। खोला किनारमा गिद्ध मृत देखेपछि स्थानीयले जटायु रेस्टुरेन्टमा खबर गरेका थिए। मरेका गिद्धको मंगलबार परीक्षण गरिने तथा बिरामी गिद्धको प्राथमिक उपचार गरिएको अध्यक्ष चौधरीले जानकारी दिए।
जाजरकोटका भूकम्पपीडितलाई प्रतिपरिवार १५ हजार रुपैयाँ,"जाजरकोट : नेपाल रेडक्रस सोसाइटीले जाजरकोटका भूकम्पपीडितलाई प्रतिपरिवार १५ हजार रुपैयाँ प्रदान गरेको छ। कर्णाली भुकम्प प्रतिकार्य कार्यक्रम अन्तर्गत रेडक्रसले एक हजार ६२३ परिवारलाई नगद प्रदान गरेको हो। भेरी नगरपालिकाका वडा नम्बर १, २ र ३ मा प्रतिपरिवार १५ हजारका दरले २ करोड ४० लाख नगद सहायता प्रदान गरिएको हो। पीडितहरूको आधारभूत आवश्यकता परिपूर्तिका लागि रकम प्रदान गरिएको कर्णाली भूकम्प प्रतिकार्य कार्यक्रम जाजरकोटका कार्यक्रम संयोजक प्रकाश कार्कीले बताए। ३ सय परिवारका लागि नगद सहायता प्रदान गर्ने गरी रकम थप भएर आएको उनले जानकारी दिए। उक्त नगद सहायता वडा नम्बर ४ सम्म विस्तार गरिने छ। उनका अनुसार जिल्ला विपद न्यूनीकरण तथा व्यवस्थापन समितिले रेडक्रसको कार्य क्षेत्र भेरी नगरपालिका तोकेको र नगरपालिकाले भेरीका वडा नम्बर १, २ र ३ तोकेपछि भूकम्प पीडितहरूका लागि विभिन्न सहायताका कार्यक्रम सञ्चालन भइरहेका छन्। भेरीको वडा नम्बर १ मा २ सय ५० अस्थायी आवास निर्माण गरिएको छ। त्यस्तै वडा नम्बर ३ मा एक सय अस्थायी आवास निर्माण भएका छन्। ती परिवारका लागि अस्थायी आवासमा ५० हजार, १५ हजार शौचालय, ७ हजार खानेपानी ट्यांकी र १५ हजार बहुउद्देश्यीय नगद सहायता गरी ८७ हजारको प्याकेज रहेको कार्यक्रम संयोजक कार्कीले बताए।"
असफल व्यक्तिलाई उपकुलपति बनाउन खोजिँदैछ : ओली,"काठमाडौं : नेकपा एमालेका अध्यक्ष केपी ओलीले त्रिभुवन विश्वविद्यालयको उपकुलपतिमा सरकारले असफल व्यक्तिलाई नियुक्त गर्न खोजेको बताएका छन्। सिफारिस समितिले आइतबार उपकुलपतिका लागि प्राडा चित्रबहादुर बुढाथोकी, प्राडा केशरजंग बराल र प्राडा टंकनाथ धमलाको नाम सरकारलाई सिफारिस गरेको थियो। गलत व्यक्तिहरूलाई सिफारिस गरेको भन्दै ओलीले सो अभिव्यक्ति दिएका हुन्। सोमबार काठमाडौं आयोजित कार्यक्रममा बोल्दै उनले त्रिभुवन विश्वविद्यालयको उपकुलपतिमा सरकारले एकलौटी गरेको र असफल व्यक्तिलाई नियुक्त गर्न खोजेको बताए। उनले वर्तमान सरकारले प्रजातान्त्रिक मूल्यमान्यतामाथि निरन्तर प्रहार गरेको उनको भनाइ छ। प्रजातान्त्रिक मूल्यमान्यतालाई स्थापित गर्न खोज्दा एमाले सरकारलाई प्रतिपक्षीहरूले सहयोग नगरेको उनले बताए। मुलुकमा केही थिति बसाले पनि गठबन्धनले त्यसलाई भत्काउन खोजेको उनले बताए। त्यस्तै उनले गैर सहकारी व्यक्तिहरू सहकारीमा प्रवेश गरेकाले यस क्षेत्रमा समस्या सिर्जना भएको बताए। नाफा कमाउने शोषणकारी ठगी धन्दाको रूपमा सहकारीलाई प्रयोग गर्न खोजेका कारण सहकारी क्षेत्र बदनाम भएको उनको भनाइ छ।"
साउदीमा मनाइयो ७४ औं प्रजातन्त्र दिवस,"साउदी : साउदीको रियाद सहरमा ७४ औं राष्ट्रिय प्रजातन्त्र दिवस मनाइएको छ। साउदीस्थित नेपाली राजदूतावास रियादको आयोजनामा प्रजातन्त्र दिवस मनाइएको हो । कार्यक्रममा नेपाल विद्युत प्राधिकरणका कार्यकारी निर्देशक कुलमान घिसिङ,राजदूत नवराज सुवेदी तथा वाणिज्य दूत शत्रुधन पोखरेलको उपस्थिति रहेको थियो। कार्यक्रममा राष्ट्रिय गानासँगै प्रजातन्त्र प्राप्तिको लागि बलिदान दिने सम्पूर्ण ज्ञातअज्ञात सहिदप्रति सम्मान र सम्झनामा एक मिनेट मौन धारण गरिएको थियो । कार्यक्रममा नियोग उपप्रमुख डम्बरू बल्लभ पौडेल नेपाली जनताको लामो संघर्ष र बलिदानबाट प्राप्त प्रजातन्त्रको उपलब्धीहरूलाई संस्थागत गर्ने दिशामा विसं २०७२ सालमा नयाँ संविधान जारी भएको बताए। राजदूत नवराज सुवेदीले प्रजातन्त्रले नेपाली जीवनको स्वतन्त्रतामा समेत परिवर्तन ल्याएको जिकिर गरे। उनले साथै मुलुकमा लामो समयदेखि रहेको राजनीतिक संक्रमणको अन्त्य भइ अहिले मुलुक आर्थिक विकास र उन्नतितर्फ उन्मुख हुँदै गएको बताए। जेद्दा वाणिज्यदूत शत्रुधन पोखरेलले वैदेशिक रोजगारीमा रहेका हरेक नेपालीको श्रमसँगै हकहितका लागि काम गरिनुको साथै विदेशमा अलपत्र परेका नेपालीहरूको उद्धार गरि राहत सहयोग पुर्याउन सके प्रजातन्त्रको भएको थप महसुस हुने बताए । नेपाल विद्युत प्राधिकरणका कार्यकारी निर्देशक कुलमान घिसिङले नेपालमा विद्युत उत्पादन उद्योगधन्दा र व्यापारमा लगानी गर्न र पर्यटन प्रवर्द्धनमा सरिक भइ नेपालसाउदीबीचको सम्बन्धलाई अझ सुदृढ बनाउँदै नेपालको आर्थिक विकासमा सहयोग पुर्याउन आग्रह गरे । कार्यक्रममा साउदीमा अलपत्र परेर बसेका नेपालीहरूको उद्धार स्वरूप हवाई टिकट व्यवस्था गर्ने विभिन्न संघ संस्था,व्यक्ति,व्यवसायीलाई कदरसहित सम्मान गरिएको थियो ।"
जसपाको केन्द्रीय कार्यकारिणी समिति बैठक आह्वान,काठमाडौं : जनता समाजवादी पार्टी (जसपा) नेपालले केन्द्रीय कार्यकारिणी समितिको बैठक आह्वान गरेको छ। यही फागुन १० गते बिहीबार बिहान ११ बजे पार्टी केन्द्रीय कार्यालय बालकुमारीमा बस्ने गरी बैठक आह्वान गरिएको सो पार्टीका प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। उनका अनुसार पार्टीको आसन्न राष्ट्रिय महाधिवेशनको तयारीका सम्बन्धमा छलफल गर्न बैठक बोलाइएको हो। बैठकमा केन्द्रीय नेताहरूलाई जिम्मेवारी बाँडफाँट गर्ने लगायतका विषयमा छलफल हुने जानकारी पनि उनले दिए।
"कोरियन भाषा परीक्षा आजदेखि सुरु, पहिलो चरणमा साढे ४७ हजारले परीक्षा दिने","काठमाडौं: ईपीएस कोरिया शाखाले लिने कोरियन भाषा परीक्षा आजदेखि सुरु भएको छ। राष्ट्रिय व्यावसायिक प्रशिक्षण प्रतिष्ठान, भैँसेपाटीमा परीक्षा सुरु भएको शाखाले जनाएको छ। परीक्षा एक दिनमा पाँच वटा सिफ्टमा लिइनेछ। जसमा एक हजार जनाले परीक्षा दिन पाउने गरी व्यवस्था मिलाइएको इपीएस कोरिया शाखाका निर्देशक मैयाँ कडेलले जानकारी दिइन्। 'पहिलो सिफ्टमा करिब ४७ हजार पाँच सय १९ जनाले कोरियन भाषा परीक्षा दिने छन्, शनिबार पनि परीक्षा दिने गरी व्यवस्था मिलाएका छौं, अन्य सिफ्ट त्यसपछि तय गरिने छ', उनले भनिन्। परीक्षार्थीहरु परीक्षाको एक दिन अघि सिफ्टअनुसार ईपीएस शाखा, कार्यालय ग्वार्कोमा बायोमेट्रिक रजिस्ट्रेशन फिङर प्रिन्ट दर्ताका लागि उपस्थित हुनुपर्नेछ। परीक्षा सुरु हुनुअघि एक घण्टा अगाडि परीक्षा हलमा ओरेन्टेसन सुरु हुनेछ साथै निर्धारित समयमा उपस्थित नभए परीक्षामा सहभागी नगराइने निर्देशक कडेलले जानकारी दिइन्। परीक्षामा मोबाइल फोन, स्मार्टवाचलगायतका कुनै पनि विद्युतीय सञ्चारका साधनहरु लैजान निषेध गरिएको छ। परीक्षामा चिट चोर्ने, नक्कल गरेकोलगायतका अवाञ्छित गतिविधि गरेको भेटिएमा परीक्षा रद्द गर्नुकासाथै चार वर्षसम्मका लागि परीक्षामा समावेश हुन निषेध गरिने कार्यालयले जनाएको छ। सन् २०२३ का लागि कोरियाको उत्पादनमूलक क्षेत्रतर्फ एक लाख ६३ हजार ६३५ जनाले आवेदन दिएका थिए।"
"नेपाली सेनाले गर्याे हेलिकप्टरबाट पुष्पवृष्टि, सम्भावनालाई अवसरमा बदल्नुपर्ने प्रधानमन्त्रीको भनाइ (भिडियो)","काठमाडौं प्रधानमन्त्री पुष्पकमल दाहाल प्रचण्डले सङ्घीय लोकतान्त्रिक प्रणालीले सिर्जना गरेका अथाह सम्भावनालाई अवसरमा बदल्नुपर्ने बताएका छन् । राष्ट्रिय प्रजातन्त्र दिवसको अवसरमा सैनिकमञ्च टुँडिखेलमा आयोजित बिशेष समारोहलाई सम्बोधन गर्दै प्रधानमन्त्री प्रचण्डले संघीय लोकतान्त्रिक गणतन्त्रको रक्षा र सुदृढीकरणसहित समाजवादको बलियो आधार खडा गर्नुपर्नेमा जोड दिए । उनले सन् २०३० सम्म नेपाललाई अतिकम विकसित राष्ट्रबाट स्तरोन्नतिसहित विकासोन्मुख राष्ट्रको रूपमा स्थापित गर्नुपर्ने उल्लेख गर्दै कुल गार्हस्थ उत्पादनमा गुणात्मक विकास गर्ने राष्ट्रको जिम्मेवारी रहेको बताए । उनले कानुनको शासन, मानवअधिकारका मूल्य र मान्यता, लैङ्गिक समानता, समानुपातिक समावेशीकरण, सहभागिता र सामाजिक न्यायको माध्यमबाट जनहित र लोककल्याणकारी समाज निर्माण गर्न सकिने बताएका थिए। समारोहमा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना लगाएतको सहभागीता रहेको थियो । सो अवसरमा नेपाली सेनाको हेलिकप्टरबाट राष्ट्रिय प्रजातन्त्र दिवस, २०८० अङ्कित ब्यानर प्रदर्शन गरी पुष्पवृष्टि एवं बेलुनहरू उडाइएको थियो । साथै शान्तिका प्रतीक परेवा उडाइएको थियो भने नेपाली सेना, नेपाल प्रहरी, सशस्त्र प्रहरी बलद्वारा मार्चपास र ब्याण्ड प्रस्तुत गरिएको थियो ।"
गठबन्धन सरकार गठनका लागि मात्र बनेको होइन,"नेपालको इतिहासमा अविस्मरणीय दिनका रुपमा रहेको आज फागुन ७ गतेको अवसर पारेर नेपाली कांग्रेसले महासमिति बैठक शुभारम्भ गरिरहेको छ। म यस महासमिति बैठकमा सबै साथीहरुलाई हार्दिक स्वागत गर्न चाहन्छु। देशमा लोकतन्त्र स्थापना र संरक्षणका लागि आफ्नो जीवन अर्पण गर्नु हुने सबै प्रातः स्मरणीय शहिदहरुमा श्रद्धाञ्जली व्यक्त गर्दछु । नेपाली कांग्रेसको स्थापना गर्ने, पार्टीलाई मार्ग निर्देश गर्ने, वैचारिक र संगठनात्मक रुपले सवल बनाउँदै कांग्रसकै नेतृत्वमा देशमा ठूला ठूला परिवर्तनको अभियानलाई सार्थक तुल्याउने आदरणीय नेता वीपी कोइराला, सुवर्ण शम्शेर, गणेशमान सिंह, कृष्णप्रसाद भट्टराई, गिरिजाप्रसाद कोइराला र सुशील कोइरालाप्रति म हार्दिक श्रद्धाञ्जली व्यक्त गर्दछु । पार्टीमा निरन्तर रुपले क्रियाशिल रही लोकतन्त्र स्थापना, पुनस्र्थापना र रक्षाका लागि जेलनेल, निर्वासन, सर्वश्वहरण लगायत तमाम दुःख कष्ट व्यहोरेका र पार्टीलाई सुदृढ बनाउन दिनरात प्रयत्नशिल रहेका सबै नेता र साथीहरुको उच्च सम्मान गर्दै वहाँहरुको योगदान स्मरण गर्न चाहन्छु । हामी पार्टीको १४ औं महाअधिवेशन पछिको पहिलो महासमिति बैठक प्रारभ्म गरी रहेका छौं । पार्टीको १४ औं महाधिवेशनमा समय अभावका कारण नीतिगत विषयमा दस्तावेज प्रस्तुत गरी छलफल गर्न पाइएन । पार्टीका नीतिगत विषयमा छलफल गर्ने उद्देश्यले महाधिवेशनको निर्णय अनुसार यो महासमिति बैठक बोलाइएको हो । यो बैठकमा विभिन्न दस्तावेज प्रस्तुत हुनेछन् । सबै सहभागी साथीहरुले ती विषयहरुमा राम्ररी अध्ययन गरी आफ्ना विचार राख्नु हुनेछ । साथीहरुका विचार, सुझाव र धारणा समेत समेटेर नीतिगत दस्तावेजहरु परिमार्जन गरी पारित गरिने छन् । नेपाली कांग्रेसले देशमा लोकतन्त्र स्थापना, पुनस्र्थापना र संरक्षणका लागि लामो संघर्ष गरेको इतिहास सबैमा विदितै छ । हाम्रो इतिहास लोकतन्त्रका लागि जनताको हक अधिकार र स्वतन्त्रताका लागि त्याग तपस्या र बलिदानका गाथाले भरिपूर्ण छ । मुलुकमा जहिले पनि संकट उत्पन्न भएका बेला नेपाली कांग्रेसले आफ्नो नेतृत्वमा समाधान दिएको छ । लोकतान्त्रिक मूल्य मान्यतासँग कहिल्यै पनि सम्झौता नगर्ने नेपाली कांग्रेसको दृढताका कारणले नै यो पार्टी राष्ट्रिय र अन्तर्राष्ट्रिय स्तरमा एक मात्र लोकतान्त्रिक पार्टीका रुपमा पहिचान बनाउन सफल भएको हो । लोकतान्त्रिक मूल्य मान्यता प्रतिको अविचलित निष्ठा, जनतासँगको निरन्तर एवं अटुट सम्बन्धका कारणले नै कांग्रेसले जन्मकालदेखि नै राष्ट्रका लागि महत्वपूर्ण भूमिका निर्वाह गर्दै इतिहास निर्माण गरेको छ । लोकतन्त्रको स्थापना, पुनस्र्थापनाका लागि भएका श्रृंखलाबद्ध क्रान्ति, संघर्ष आन्दोलनदेखि दश वर्षे सशस्त्र द्वन्द्वलाई शान्तिमा रुपान्तरण गर्ने विषय होस् वा अन्तरिम संविधानदेखि वर्तमान संविधान निर्माण र संविधानको कार्यान्वयनको कार्यमा नेतृत्व प्रदान गरेका सबै काम नेपाली कांग्रेसको महत्वपूर्ण भूमिकाका उदाहरण हुन् । नेपाली कांग्रेस आफ्नो इतिहासमा गर्व गर्दै वर्तमान र भविष्यमा समेत जिम्मेवारीपूर्वक आफ्नो कर्तव्य निर्वाह गर्नेछ । नेपाली कांग्रेसका सैद्धान्तिक मान्यता, नीति कार्यक्रम र व्यवहार सबै लोकतान्त्रिक मान्यताबाट निर्देशित हुनेछन् । नेपालको वर्तमान संविधान नेपाली कांग्रेसको नेतृत्वमा निर्माण भएको हो । संविधानले बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली सुनिश्चित गरेको छ । यो शासकीय स्वरुप नेपाली कांग्रेसको मान्यता अनुकुल छ । संविधानको रक्षा र सार्थक कार्यान्वयन आजका मुख्य एजेण्डा हुन् । नेपाली कांग्रेस संविधानको सुरक्षा र कार्यान्वयनका पक्षमा दृढ छ र यो हाम्रो दायित्व पनि हो । यसै संविधानको उचित कार्यान्वयले देशमा दिगो शान्ति, सुशासन, विकास र समृद्धि ल्याउन सकिन्छ भन्ने विषयमा हामी स्पष्ट छौं । संविधान गतिशिल दस्तावेज हो । संविधानको दीर्घ जीवनका लागि संविधान माथि जनताको स्वीकार्यता र स्वामित्व स्थापित गर्न आवश्यक हुन्छ । संविधान जनताको आशा, भारोषा र मर्यादा गर्ने विषय बन्नु पर्दछ । संविधान जारी भएको आठ वर्ष भई सकेको छ । संविधान कार्यान्वयको मूल्याङ्कन गर्ने, कार्यान्वयनको क्रममा देखा परेका समस्या, जटिलता वा अस्पष्टता समेतको पहिचान गर्ने समय भएको छ । संविधानले व्यवस्था गरेको शासकीय स्वरुप र मूलभूत विषयमा प्रतिकूल प्रभाव नहुने गरी संविधानको संशोधन गर्न सकिने गरी अब छलफल प्रारम्भ गर्नु पर्दछ । अहिले हामी गठबन्धनको अभ्यासमा छौं । अहिलेको गठबन्धन सरकार गठनका लागि मात्र बनेको होइन । केही समय पहिले प्रतिनिधि सभालाई असमयमा विघटन गर्ने, मुलुकमा राजनीतिक अस्थिरता ल्याउने, संविधानलाई जोखिममा पार्ने र संघीय लोकतान्त्रिक गणतन्त्रलाई कमजोर बनाउने गतिविधि भए । संविधानको रक्षाका लागि नेपाली कांग्रेसकै पहल, प्रयत्न र अग्रसरतामा तत्कालनै गठबन्धन बनेको हो । गत निर्वाचन पूर्वको गठबन्धन र वर्तमान सरकार त्यसैको निरन्तरता हो । आज पनि हामीले संविधानको रक्षालाई प्राथमिक एजेण्डाका रुपमा लिएका छौं । महासमितिमा प्रस्तुत हुने सबै दस्तावेजले यस विषयलाई उल्लेख गरेको छ । हामीले संविधानमा मिश्रित निर्वाचन प्रणाली अपनाएका छौं । मिश्रित निर्वाचन प्रणालीका गुण दोष दुवै छन् । यो प्रणालीले देशको सबै जातजाती र समुदायको उचित प्रतिनिधित्वलाई प्रात्याभूति गरेको छ । यो सकारात्मक पक्ष हो । तर यो निर्वाचन प्रणालीमा कुनै एक मात्र पार्टीको स्पष्ट बहुमत आउने सम्भावना कम हुन्छ । वर्तमान गठबन्धन हामी समेतको अग्रसरतामा संविधानको रक्षाको उद्देश्यले गठन भएको हुँदा यसको निरन्तरता हाम्रो राजनीतिक जिम्मेवारी पनि हुन गएको छ । आगामी दिनमा तीनै तहमा नेपाली कांग्रेसले बहुमत ल्याउन सक्ने गरी पार्टी संगठनलाई सुदृढ बनाउने काममा लागौं । यसका लागि म पार्टीका सबै साथीहरुलाई अुनशासित, एकतावद्ध र क्रियाशिल भई पार्टी संगठन सुदृढ गर्ने काममा लाग्न आव्हान गर्दछु । भविष्यमा राजनीतिक गठबन्धन गर्ने वा नगर्ने भन्ने विषय तत्कालीन परिस्थितिमा निर्भर हुने भएको हुँदा पार्टीले तत्कालीन परिस्थिति अनुसार गठबन्धनको औचित्य सान्दर्भिकता लगायतका विषयमा ठोस मूल्याङ्कन र छलफल गरी त्यसै बेलामा उचित निर्णय लिन सक्नेछ । हाम्रो पार्टी देशको सबैभन्दा ठूलो पार्टी बनेको छ । देशका सबै गाउँवस्ती सबै वर्ग समुदायमा बलियो संगठन छ । गत निर्वाचनमा संघ, प्रदेश र स्थानीय तीनै तहमा सबैभन्दा बढी जननिर्वाचित प्रतिनिधि हाम्रा छन् । नेपाली कांग्रेस नेपाली जनताको सबै भन्दा बढी आशा, भरोषा र विश्वास गरेको पार्टी हो । जनताको यो विश्वासलाई खण्डीत हुन दिनु हुँदैन । नेपाली कांग्रेसका साथीहरुले उच्च मनोवल र आत्मविश्वासको साथ राष्ट्रसेवामा समर्पित हुनु पर्दछ । हामीले शिर झुकाउनु पर्ने, मन सानो गर्नुपर्ने कुनै कारण छैन । नेपाली कांग्रेसको विधानमा समय सापेक्ष संशोधनको आवश्यकता छ । विधानले नेपाली कांग्रेसको आन्तरिक लोकतन्त्रलाई बलियो बनाएको छ । पार्टीमा समानुपातिक प्रतिनिधित्व भएको छ । पार्टीलाई सांगठनिक रुपले थप सबल बनाउनका लागि विधानमा संशोधन बारे आवश्यक छलफल गर्न सकिन्छ । विश्वभरी नै आर्थिक मन्दीको अवस्था छ । कोभिड १९ को महामारी, अन्तर्राष्ट्रिय स्तरमा केही मुलुक बिच युद्ध वा अशान्तिका कारण हाम्रो अर्थतन्त्रमा पनि प्रतिकूल प्रभाव परेको छ । तथापी आर्थिक क्षेत्रमा सकारात्मक प्रभाव देखिन थालेको छ । आर्थिक प्रतिकूलताका कारण चाहे जस्तो काम गर्न सकिएको छैन । जनतामा केही निराशा देखिएको छ । हामी प्रतिकूल अवस्थालाई अनुकुलतामा बदल्न सक्छौं । जनतामा नयाँ भरोषा र विश्वास जगाउन सकिन्छ । यसका सबै मिलेर काम गर्नु पर्दछ । जनताको निराशालाई देखाएर लोकतान्त्रिक गणतन्त्रको विरुद्धमा हुने गतिविधि कांग्रेसलाई मान्य हुन सक्दैन । लोकतन्त्रको विकल्प लोकतन्त्र नै हो भन्ने कुरामा हामी दृढ छौं । लोकतान्त्रिक व्यवस्थाले नै सबै समस्यालाई सम्बोधन गरेर देशलाई विकासको बाटोमा लान सक्दछ । हामीले विधिको शासन र सुशासनमा विषेश जोड दिनु पर्दछ । नेपाली कांग्रेसले सदैव सम्वाद, सहमति र सहकार्यको नीति अबलम्बन गरेको छ । देशमा विद्यमान राजनीतिक दलहरुमा प्रतिस्पर्धा हुनु स्वभाविक हो तर कतिपय हाम्रा साझा विषय छन् । देशको सर्वाभौमिकता, अखण्डता, लोकतन्त्र, विकास, परराष्ट्र नीति र शान्ति प्रकृयाका बाँकी काम संक्रमणकालीन न्याय जस्ता विषयमा हाम्रा समान धारणा हुनु पर्दछ । यस निम्ती सम्वाद, सहमति र सहकार्यको संस्कारलाई प्रोत्साहित गर्नु पर्दछ । पार्टी भित्र वा सबै पार्टी विचमा पनि निरन्तर सम्वाद र सहमतिको अभ्यास गर्नु पर्दछ । महासमितिको यो बैठकलाई देश भित्र र विदेशमा रहेका सबै नेपालीले उत्सुकतापूर्वक हेरी रहेका छन् । अन्तर्राष्ट्रिय जगतको पनि चासोको विषय बनेको छ । संचार जगतले महासमितिलाई निकै महत्व दिएका छन् । महासमितिको यो बैठक नेपाली कांग्रेसलाई थप सवल सुदृढ र एकताबद्ध बनाएर लैजान सफल हुनेछ भन्ने मैले विश्वास लिएको छु । धन्यवाद । जय नेपाल ! महासमितिको बैठक उद्घाटनमा नेपाली कांग्रेसका सभापति शेरबहादुर देउवाले प्रस्तुत गरेको मन्तव्य"
अन्नपूर्णकर्मी बुढाथोकीलाई साहसिक पत्रकारिता पुरस्कार,"धरान : अन्नपूर्ण पोस्टका पत्रकार किशोर बुढाथोकीलाई साहसिक पत्रकारिता पुरस्कारले सम्मान गरिएको छ। नयन एड्भरटाइजिङ प्रालिद्वारा सञ्चालित प्रदेश खबर डट कमको प्रथम वार्षिकोत्सवका अवसरमा सोमबार उनलाई उक्त पुरस्कार प्रदान गरिएको छ। बुढाथोकीलाई कार्यक्रमको प्रमुख अतिथि प्रतिनिधिसभाकी उपसभामुख इन्दिरा रानाले ११ हजार १५१ रुपैयाँ नगद र सम्मानपत्र प्रदान गरिन्। बुढाथोकी अन्नपूर्ण पोस्टका कोशी ब्युरो प्रमुख हुन्। पत्रकारिता क्षेत्रमा लामो समयदेखि काम गरिरहेका कृष्ण आचार्य (खोटाङ), हर्ष सुब्बा,कृष्णविनोद लम्साल(सुनसरी), सञ्जयसन्तोषी राई (धनकुटा), शिवबहादुर कार्की (मोरङ), कौशल चेम्जोङ (उदयपुर) र चन्द्र भण्डारी (झापा)लाई दोसल्ला ओढाएर सम्मानपत्र प्रदान गरिएको छ। त्यस्तै फोटो पत्रकारिता पुरस्कार राससका प्रदीपराज पन्त,उत्कृष्ट पत्रकारिता पुरस्कार सुरेन्द्र भण्डारी (झापा),सिर्जनशील पत्रकारिता पुरस्कार विवेक रेग्मीलाई प्रदान गरिएको छ।"
पश्चिम नेपालकै सुविधायुक्त बन्दै कर्णाली प्रदेश अस्पताल,"सुर्खेत : कर्णाली प्रदेश अस्पताल पश्चिम नेपालकै सुविधायुक्त अस्पताल बन्दै गएको छ। पछिल्लो समय अस्पतालले आफ्ना सेवा सुविधाहरू तीव्र रुपमा वृद्धि गर्दै नेपालका सुविधायुक्त अस्पतालबाट प्रदान हुने स्वास्थ्य सेवाहरू दिन थालेको छ। सोमबार अस्पतालले १८ औँ स्थापना दिवसका अवसरमा आफ्नो प्रगति प्रतिवेदन पनि सार्वजनिक गरेको छ। अस्पतालका निर्देशक डाडम्बर खड्काले नेपालका सबै सुविधायुक्त अस्पतालहरूले प्रवाह गरिरहेका सबै स्वास्थ्य सेवाहरू प्रदेश अस्पतालले दिइरहेको बताए। उनका अनुसार अस्पतालमा मुख्यगरी जनरल मेडिसियन, जनरल सर्जरी, न्यूरो सर्जरी, अर्थोपेडिक, कार्डियोलोजी, गाईनो, ड्रेमाटोलोजी, डेन्टल, इएनटी, साईक्राटिक, फिस्टुला, एनआरएच, न्यूट्रेन, एआरटी, डट्स, डाईलाईसिस, टेलिमेडिसियन, सबै किसिमका ल्याब जाँच सेवा, एक्सरे, सिटीस्क्यान, म्यामोग्राफि लगायतका सेवाहरू दिइरहेको छ। हाल अस्पतालबाट विभिन्न १५ वटा विभागले सेवा दिइरहेका छन्। अस्पताल निर्देशक डा खड्काले भने, 'विगतमा यस अस्पतालमा मृगौला डायलोसिस सेवा मात्र थियो। केही समयअघिदेखि मृगौला प्रत्यारोपण सेवा पनि सञ्चालन गरेका छौँ। एमआरआई सेवा दिनका लागि मेसिन खरिद गर्ने कार्य भइसकेको छ। उक्त सेवा पनि सुरुवात हुन्छ। त्यसका लागि भवन निर्माणको काम भइरहेको छ। आउने चैत महिनाबाट उक्त सेवा पनि दिन सुरु गरिने तयारी छ।' २९७ शय्याको प्रदेश अस्पताल सुर्खेतमा विगतका वर्षहरूको तुलनामा पछिल्लो आर्थिक वर्षमा बिरामीको चाप निकै बढेको छ। अस्पतालले सार्वजनिक गरेको तथ्यांक अनुसार आर्थिक वर्ष २०७७०७८ मा ओपीडीमा ५३ हजार १ सय ८३ जनाले सेवा लिएकोमा आर्थिक वर्ष २०७८०७९ मा १ लाख २४ हजार ४ सय ६८ जना, आर्थिक वर्ष २०७९०८० मा १ लाख ९१ हजार ९ सय ६६ जना र चालु आर्थिक वर्षको साउनदेखि पुससम्म ८४ हजार २ सय ८८ जना बिरामीले सेवा लिएका छन्। प्रदेश अस्पताल विकास समितिका अध्यक्ष प्रेमबहादुर घलेले कर्णालीका हरेक नागरिकको समस्या समाधान गर्ने अस्पताल बनाउन आफूहरू लागिपरेको बताए। उनले विस्तारै प्रदेश अस्पताल सुर्खेतमा मुलुककै सुविधा सम्पन्न अस्पतालमा पाइने सबैखाले सेवाहरू उपलब्ध हुने बताए। अबको तीन वर्षमा प्रदेश अस्पताललाई सुर्खेत स्वास्थ्य विज्ञान प्रतिष्ठानका रुपमा स्थापना गरी सञ्चालनमा ल्याउने तयारी रहेको अस्पताल निर्देशक डाखड्काले बताए। कर्णाली प्रदेशकै जुम्लाको सदरमुकाम खलंगामा कर्णाली स्वास्थ्य विज्ञान प्रतिष्ठान हुँदा हुँदै सुर्खेतको वीरेन्द्रनगरमा रहेको प्रदेश अस्पताललाई स्वास्थ्य विज्ञान प्रतिष्ठान बनाउने गृहकार्य अघि बढाइरहेका बेला प्रदेश सरकारको आन्तरिक मामिला तथा कानुन मन्त्रालयले अवरोध गरेको छ। नेकपा माओवादी केन्द्रको नेतृत्वको प्रदेश सरकारमा नेपाली कांग्रेस पनि सहभागी छ। तर सत्ताको नेतृत्व गरेको दलले नै समालेको कानुन मन्त्रालयले प्रदेश अस्पताललाई स्वास्थ्य विज्ञान प्रतिष्ठान बनाउने प्रस्तावमा सहमति नदिएर अवरोध गरेको हो।"
नेदरल्यान्ड्सले नामिबियालाई हरायो,"काठमाडौं : आइसीसी विश्वकप क्रिकेट लिग२ को त्रिकोणात्मक शृङ्खलाअन्तर्गत आज भएको खेलमा नेदरल्यान्ड्सले नामिबियालाई ७ विकेटले पराजित गर्दै प्रतियोगितामा पहिलो जित दर्ता गराएको छ। कीर्तिपुरस्थित त्रिवि क्रिकेट मैदानमा भएको खेलमा नामिबियाले प्रस्तुत गरेको १२४ रनको सामान्य लक्ष्य नेदरल्यान्ड्सले २७ दशमलव दुई ओरभमा ३ विकेट गुमाउँदै पूरा गर्यो। यस जितसँगै नेदरल्यान्ड्सले दुई खेलमा दुई अंक जोडेको छ। पहिलो खेलमा नेदरल्यान्ड्स नेपालसँग नौ विकेटले पराजित भएको थियो। समान दुई खेल नै खेलेको नामिबियाको पनि समान दुई अंक नै छ। पहिलो खेलमा नामिबियाले नेपाललाई ४ विकेटले हराएको थियो। नेदरल्यान्ड्सको जितमा माइकल लेभिटले सर्वाधिक ५७ रनको योगदान दिए। उनले ८१ बल खेल्दै आठ चौका र दुई छक्का प्रहार गरे। त्यसैगरी म्याक्स ओडोउडले २८ रन बनाउदा बास डी लिडेले अविजित २१ रन बनाए। नामिबियाका लागि कप्तान जेर्रार्ड एरास्मसले ३ विकेट लिए। टस हारेर पहिले ब्याटिङको निम्तो पाएको नामिबियाले ३५ दशमलव एक ओभरमा सबै विकेट गुमाउँदै एक सय २३ रनको योगफल बनाएको थियो। नामिबियाका लागि जेजे स्मिथले २६, जान ग्रिनले १९, रुबेन ट्रम्पलम्यानले २०, निकोलस डाभिन र कप्तान जेर्रार्ड एरास्मसले समान १३१३ तथा वेर्नार्ड स्कोल्ट्जले १२ रन बनाए। नामिबियालाई सस्तैमा समेट्नेक्रममा नेदरल्यान्ड्सका आर्यन दत्त एक्लैले छ विकेट लिए भने कायल केलिनले दुई विकेट झारे। त्यस्तै रोलेफ भान डेर मार्वे र म्याक्स ओडोउडले समान एकएक विकेट झारे।"
प्रजातन्त्र दिवसको अवसरमा १४ स्वयमसेविका सम्मानित,"विराटनगर : कोशी प्रदेश सरकारले प्रजातन्त्र दिवसको अवसर पारेर १४ जना सामुदायिक महिला स्वास्थ्य स्वयमसेविकालाई सम्मान गरेको छ । सोमबार मुख्यमन्त्री केदार कार्कीले प्रदेशका १४ जिल्लाबाट एकएक जना महिला स्वास्थ्य स्वयमसेविकालाई सम्मान गरेका हुन् । जनस्वास्थ्यका लागि खटिएका स्वास्थ्य स्वयमसेविकाहरूको खुट्टामा आफैंले जुत्ता लगाइदिएर मुख्यमन्त्री कार्कीले सम्मान गरे । उनीहरूलाई प्रदेशको स्वास्थ्य मन्त्रालय अंकित चाँदीको सिक्का,खादा,सम्मानपत्र र नगद १५ हजार रुपैयाँ प्रदान गरिएको थियो । स्वास्थ्य स्वयमसेविकालाई सम्मान गरेपछि मुख्यमन्त्री कार्कीले आफ्ना सन्तानको हेरचाह छाडेर अरूको सेवा गर्न दौडने आमाहरूलाई सम्मान गर्न पाउँदा गौरव महसुस भएको बताए । यता स्वास्थ्य मन्त्रालयकी सचिव सुधा देवकोटाले जिल्ला जनस्वास्थ्य कार्यालयले हरेक जिल्लाबाट एकएक उत्कृष्ट स्वयंसेविका छनोट गरेको जनाउँदै आधारभूत स्वास्थ्य सेवामा योगदानको कदरस्वरूप सम्मान गरिएको बताइन् । यसरी सम्मानित हुनेमा ताप्लेजुङकी पम्फा राई, उदयपुरकी दिलमाया मगर, ओखलढुंगाकी नीरकुमारी राणा, सुनसरीकी तिलमाया खड्का, झापाकी दयावती राजवंशी, संखुवासभाकी छिरिजम्बा भोटे, खोटाङकी पुण्यकुमारी पौडेल, पाँचथरकी यशोधा ढकाल, तेह्रथुमकी गोमा भट्टराई रहेकी छन् । यस्तै,भोजपुरकी सीता तामाङ,इलामकी इशवरा निरौला,मोरङकी सोनीकुमारी चौधरी, सोलुखुम्बुकी ल्हेमी शेर्पा र धनकुटाकी खड्कुमारी विश्वकर्मा रहेकी छन् ।"
निर्वाचनमा गठबन्धन गर्नेनगर्ने विषय तत्कालीन अवस्थामा निर्भर हुन्छ : सभापति देउवा,"काठमाडौं : नेपाली कांग्रेस सभापति शेरबहादुर देउवाले जनताको निराशालाई देखाएर लोकतन्त्रविरुद्ध हुने गतिविधि कांग्रेसलाई मान्य नहुने बताएका छन्। सोमबारदेखि ललितपुरको गोदावरीमा सुरू भएको पार्टीको महासमिति बैठकमा सम्बोधन गर्ने क्रममा सभापति देउवाले लोकतन्त्रको विकल्प लोकतन्त्र नै भएकाले यसको विकल्प खोजिनु गलत हुने बताए। सभापति देउवाले लोकतान्त्रिक व्यवस्थाले नै सबै समस्या समाधान गरेर देशलाई विकासको बाटोमा लैजान सक्ने बताए। उनले नेपाली कांग्रेस जनताको भरोसा र विश्वासको पार्टी भएकाले जनताको भरोसा मर्न दिन नहुनेमा जोड दिए। देउवाले निर्वाचनमा गठबन्धन गर्ने वा नगर्ने विषय तत्कालीन अवस्थामा निर्भर हुने बताए। उनले अहिलेको निर्वाचन प्रणालीमा एकल बहुमत संभव नभएकाले गठबन्धनको विकल्प नभएको समेत दावी गरे। उनले वर्तमान गठबन्धनलाई निरन्तरता दिन कांग्रेसको राजनीतिक जिम्मेवारी हुने पनि जिकिर गरे । 'अहिले हामी गठबन्धनको अभ्यासमा छौं । गठबन्धन सकरा १० महिना अघि मात्र बनेको होइन । प्रतिनिभिसभा विघटन गर्ने र संघीय लोकतान्त्रिक गणतन्त्रलाई कमजोर बनाउने काम भएपछि यसको रक्षाका लागि कांग्रेसको नेतृत्वमा गठबन्धन बनेको हो,'उनले भने,'वर्तमान सरकार त्यसैको निरन्तरता हो । महासमितिमा पेश भएको सबै दस्तावेजले गठबन्धनको विषयलाई समेटिएको छ । वर्तमान गठबन्धन सबैको अग्रसरतामा संविधानको रक्षाको उद्देश्यले बनेको हो।' सभापति देउवाले पार्टीलाई थप बलियो बनाउन विधान संसोधन आवश्यक भएको उल्लेख गरे । उनले जनताको आशा भरोसा स्थापित गर्न संविधान कार्यान्वनयमा देखिएको अस्पष्टता जटिलता पहिचान गरेर स्पष्ट पार्दै अघि बढ्नुपर्ने धारणा व्यक्त गरे। कांग्रेस जनताले आशा भरोसा गरेको पार्टी भएकाले जनताको विश्वासलाई खण्डित गर्न नहुने उनको भनाइ छ । 'अहिले पार्टी ठूलो बनेको छ । संगठन बलियो छ । जनताको आशा भरोसा कांग्रेसप्रति छ । कांग्रेसले विश्वासलाई खण्डित हुन दिनु हुँदैन,'उनले भने । सभापति देउवाले पार्टीको १४ औं महाधिवेशनले नेतृत्व मात्र चयन गरेको अवस्थामा अभावका कारण नीतिगत विषयमा दस्तावेज राखेर छलफल गर्न नपाएको भन्दै सोही उद्देश्यले महासमितिको बैठक बोलाइएको स्पष्ट पारे। उनले महासमिति बैठकमा पेश हुने दस्तावेज प्रस्तावमाथि गहन छलफल गर्न आग्रह समेत गरे। सभापति देउवाले भने,' साथीहरूका विचार,सुझाव र अवधारणाहरू समेटेर नीतिगत दस्तावेजहरू परिमार्जन गरी पारित गरिनेछन्। यसैले गहनरुपमा अध्ययन गर्नुहोला।'"
गोपीचन्द्र पार्की लण्डन म्याराथनमा सहभागी हुने,काठमाडौं : नवौं नेपालगञ्ज म्याराथनका बिजेता एपिएफ क्लबका गोपीचन्द्र पार्कीले लण्डन म्याराथनमा सहभागीता जनाउने भएका छन् । नेपालगञ्ज म्याराथनले सोमबार काठमाडौंमा पत्रकार सम्मेलन गर्दै नेपालगञ्ज म्याराथनका विजेतालाई अन्तराष्ट्रिय स्तरको म्याराथनमा सहभागी गराउने योजना अनुसार पार्कीलाई लण्डन म्याराथनमा पठाउन लागिएको जनाएको हो । नेपालगञ्ज म्याराथनका अध्यक्ष टीएस ठकुरीले नेपालका धावकलाई अन्तराष्ट्रिय खेलमा सहभागीता गराउन पहल गरिएको बताए । नेपालगञ्ज म्याराथनको रनिङ पार्टनर नेपाल युकेको सहकार्य र सहयोगमा पार्कीको लण्डन म्याराथनमा सहभागीता पक्का भएको ठकुरीले जानकारी दिए । उनले नेपालगञ्ज म्याराथनको आगामी संस्करणलाई थप व्यवस्थीतका साथ अघि बढाउने बताए । पत्रकार सम्मेलनमा धावक गोपीचन्द्र पार्कीले नेपालगञ्ज म्याराथनको रुट नेपालकै राम्रो रुट भएको र अव लण्डन म्याराथनमा राम्रो नजिता आउने गरि तयारी गर्ने बताए । पार्कीले निर्धारित दुरी २ घण्टा २१ मिनेट ३८ सेकेन्डमा पार गर्दै नवौं संस्करणको नेपालगञ्ज म्याराथनको उपाधि जितेका थिए । लण्डन म्याराथन बैशाख ९ गते आयोजना हुने बताइएको छ ।
टाउको काटेर गाडेको अवस्थामा युवकको शव फेला,"कपिलवस्तु : हत्यापश्चात जलाएर गाडिएको अवस्थामा युवकको शव फेला परेको छ। कपिलवस्तु नगरपालिका४ पिपरी गाउँदेखि दक्षिण तर्फको नहरको कुलोमा शव फेला परेको हो। शवको टाउको नरहेको र बाँकी शरीर कुलोमा खाल्टो खनेर गाडेको अवस्थामा फेला परेको प्रहरी नायब उपरीक्षक हरिबहादुर वलीले बताए। नहरमा गाडिएको सो शवको घुँडाको भाग मात्र देखिएको थियो। अन्यत्रै हत्या गरी टाउको काटेर कुलोमा खाल्डो खनी गाडिएको प्रहरी नायब उपरीक्षक वलीले बताए। निलो मोटो जिन्सको जकेट लगाएको, हातमा रक्षा सुत्र डोरी बाँधेको करीब २५ वर्षीय युवकको शव रहेको प्रहरीले जनाएको छ। मृतकको सनाखत हुन सकेको छैन। पोष्टमार्टमका लागि शव बुटवल पठाइएको प्रहरीले जनाएको छ। शव फेला परे लगत्तै तालिम प्राप्त कुकुर, विशेषज्ञ मेडिकल चिकित्सक, सरकारी वकिल लगायतको टोली सो स्थानमा पुगेको थियो। हत्यामा संलग्न रहेकाहरूको पहिचान गर्न सो क्षेत्रमा तालिम प्राप्त कुकुरको समेत प्रयोग गरिएको छ। घटना बारे सूक्ष्म अनुसन्धान सुरु गरिएको प्रहरी उपरीक्षक नवरत्न पौडेलले बताए। केही दिनअघि घरबाट हराएका एक युवकको परिवार सम्पर्कमा आएको र उनीहरुलाई शव पहिचानका लागि बुटवल पठाइएको प्रहरीले जनाएको छ।"
वीरगन्जमा अनिश्चितकालीन कर्फ्यु,"वीरगन्ज : वीरगन्जमा सोमबार साँझ ५ देखि कर्फ्यु लगाइएको छ। जिल्ला प्रशासन कार्यालय पर्साले सार्वजनिक सूचना जारी गरेर वीरगन्ज महानगरपालिका क्षेत्रमा साँझ ५ देखि अनिश्चितकालीन कर्फ्यु आदेश जारी गरेको हो। रौतहटको ईशनाथ नगरपालिकाको मोतीपुरमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा पनि सोमबार दुई फरक समुदायबीच ठाउँ ठाउँमा झडप भई स्थिति तनावपूर्ण भएपछि स्थानीय प्रशासनले कर्फ्यु लगाएको पर्साका प्रमुख जिल्ला अधिकारी दिनेश सागर भुषालले जानकारी दिए। स्थानीय प्रशासनले जारी गरेको कर्फ्यु आदेशको सूचनामा वीरगन्जको सीमा क्षेत्र पूर्वमा नगवा चोक, पश्चिममा तिलावे पुल, उत्तरमा परवानीपुर र दक्षिण भन्सारको मितेरी पुलभित्र महानगरको क्षेत्रमा कर्फ्यु लगाइएको उल्लेख छ। यसअघि सोमबार दिउँसोदेखि केही हिन्दुवादीहरूले प्रदर्शन गर्दै बजार बन्द गराउने क्रममा हिन्दुवादी र प्रहरीबीच ठाउँ ठाउँमा झडप भएको थियो। यस्तै हिन्दुवादीहरूले बजार बन्द गराउने क्रममा केही पसलमा तोडफोड गरेपछि मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेको थियो। त्यस्तै हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भएपनि प्रहरीले हस्तक्षेप गरेर स्थिति नियन्त्रणमा लिएको थियो। तर त्यसपछि वीरगन्जकै इदगाह चोकमा मुस्लिम समुदायका केही युवाहरूले सडकमा टायर बालेर प्रदर्शन गरिरहेका बेला प्रहरीले हस्तक्षेप गर्दै लाठीचार्ज गरेपछि स्थिति फेरि बिग्रिएको थियो। त्यसक्रममा प्रदर्शनकारीले प्रहरीमाथि ढुंगामुढा गरेको र प्रहरीले भीड तितरबितर पार्न १० राउन्डभन्दा बढी अश्रुग्यास प्रहार गरेको थियो। यसअघि हिन्दु समाज नामक समूहको अगुवाइमा हिन्दुवादीहरूले रौतहट, महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएका थिए।"
कांग्रेस पदाधिकारीले गरेका गल्तीहरू महासमिति बैठकले सच्याउनुपर्छ : उपसभापति गुरूङ,"काठमाडौं : नेपाली कांग्रेसका उपसभापति एवं कानुन,न्याय तथा संसदीय मामिलामन्त्री धनराज गुरूङले महासमितिले बैठकले वडाध्यक्षदेखि मन्त्रीसम्मका सम्पत्ति छानबिन गर्ने निर्णय लिनुपर्ने बताएका छन्। ललितपुरको गोदावरीमा महासमिति बैठकको उद्घाटनसत्रमा बोल्दै मन्त्री गुरूङले कांग्रेसबाट निर्वाचित वडाध्यक्षदेखि संघीय मन्त्रीसम्मका सम्पत्ति छानबिन गर्ने निर्णय गर्नुपर्ने बताएका हुन्। उनले भने, यो महासमितिले वडाध्यक्षदेखि मन्त्री भएकाहरूसम्मको सम्पत्ति छानबिन गर्ने निर्णय गर्नुपर्छ, यसका लागि हिम्मत गर्नुपर्छ।' उपसभापति गुरूङले पदाधिकारीले गरेका गल्ती महासमिति बैठकले सच्याउनुपर्ने समेत बताए। पार्टीको भद्दा संरचनालाई हटाएर चुस्त बनाउनुपर्ने उनको भनाइ छ। उनले बैठकमा पेश गरिने प्रस्तावमा गहिरो गरी छलफल हुनुपर्ने र नीति बनाइनुपर्नेमा जोड दिए। मन्त्री गुरूङले जनतालाई महशुस हुनेगरी १४ औं महासमिति बैठक सम्पन्न गर्नुपर्नेमा जोड दिए। उनले महासमिति बैठक पार्टीका लागि सर्वोच्च निकाय भएको बताए। 'नेपाली कांग्रेसलाई चुस्तरुपमा अगाडि बढाउन महासमिति बैठकले सही बाटो देखाउन सकोस्। यसैले बैठकमा आएका सबै प्रस्तावमाथि गहनरुपमा छलफल गरौं,'उनले भने।"
नेपालले गुजरात र बरोडासँग टी२० फ्रेन्डसीप कप खेल्ने,"काठमाडौं : नेपालले भारतको क्षेत्रीय टीमसँग टी२० फ्रेन्डसीप कप खेल्ने भएको छ। नेपाल क्रिकेट संघ (क्यान)ले चैत १८ गतेदेखि हुने प्रतियोगिताको तालिका सार्वजनिक गरेको छ। जसमा भारतको क्षेत्रीय टिम गुजरात र बरोडा रहेका छन्। भारतीय विदेशमन्त्री एस जयशंकर नेपाल भ्रमणमा आएका बेला क्यानले भारतीय टोलीसँग मैत्रीपूर्ण खेलका लागि प्रस्ताव गरेको थियो। सोही प्रस्तावअनुसार भारतीय क्रिकेट बोर्ड (बीसीसीआई)ले क्षेत्रीय टोलीसँग नेपालको प्रतिस्पर्धाका लागि राजी भएको बताइएको छ। तालिका अनुसार नेपालले चैत १८ गते गुजरातसँग खेल्नेछ। त्यस्तै दोस्रो खेल चैत २० गते नेपाल र बरोडा, २१ गते नेपाल र गुजरात र २३ गते नेपाल र बरोडाबीच खेल हुनेछ। समूहको पहिलो र दोस्रो टिमले चैत २५ फाइनल खेल्नेछ। उक्त खेलहरू गुजरातको भापी रंगशालामा आयोजना हुनेछ।"
"प्रदर्शनका क्रममा वीरगन्जको विभिन्न ठाउँमा झडप, बजार बन्द","वीरगन्ज : वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका छन्। रौतहटको ईशनाथ नगरपालिकाको घिउडा गाँउमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका हुन्। त्यसक्रममा बजार बन्द गराउँदै हिँडेका हिन्दुवादी र प्रहरीबीच ठाउँ ठाउँमा झडप भएको छ। यस्तै हिन्दुहरूले निकालेको विरोध जुलुसमा मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेर स्थिति नियन्त्रणमा लिएको छ। अहिले पनि वीरगन्जको मुख्य बजारको अवस्था तनावपूर्ण नै रहेको छ। चोक चोकमा हिन्दुवादी र मुस्लिमहरू छुट्टाछुट्टै भेला भएर बसेपछि ठूलो संख्यामा नेपाल प्रहरी र सशस्त्र प्रहरी परिचालन गरिएको छ। हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भए पनि प्रहरीले हस्तक्षेप गरेर नियन्त्रणमा लिएको प्रहरी निरीक्षक मोहनविक्रम केसीले जानकारी दिए । यस्तै हिन्दु समाजले रौतहट,महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएको छ।"
राष्ट्रपति रनिङ शिल्डमा सामुदायिक विद्यालयहरूलाई उपाधि,"ढल्केवर(धनुषा) : धनुषाको मिथिला नगरपालिकामा सम्पन्न दोस्रो राष्ट्रपति रनिङ शिल्डमा सामुदायिक विद्यालयहरूले वर्चस्व जमाएका छन्। प्रतियोगिताको प्रथम, द्वितीय र तृतीयको उपाधि सामुदायिक विद्यालयहरूले आफ्नो कब्जामा पारेका हुन्। जनता माध्यमिक विद्यालय नक्टाझिजले १९ पदकसहित प्रतियोगिताको प्रथम उपाधि चुमेका छन्। उक्त विद्यालयले १२ स्वर्ण, ४ रजत र ३ कास्य पदक हासिल गरेको छ। यस्तै सार्वजनिक माध्यमिक विद्यालय बेंगाडावरले ३ स्वर्ण, ९ रजत र ३ कास्य गरी १५ पदकसहित द्वितीय स्थान हासिल गरेको प्रतियोगिता संयोजक विश्वनाथ महतोले जानकारी दिए। उनका अनुसार महेन्द्र माध्यमिक विद्यालय ढल्केवरले ३ स्वर्ण, ४ रजत र ७ कास्य गरी १४ पदकसहित तृतीय स्थान ल्याएको हो। प्रतियोगितामा आदर्श राष्ट्रिय माध्यमिक विद्यालय लालगढले ३ स्वर्ण, ३ रजत र २ कास्यसहित ८ पदक, लालगढ नमुना विद्या सदन लालगढले ३ स्वर्ण, २ रजत र १ कास्यसहित ६ पदक, सनफलावर इङ्गलिस बोडिङ स्कुल बेंगाडावरले २ स्वर्ण, २ रजत र २ कास्यसहित ६ वटा पदक जितेको हो। त्यसैगरी विनायक इङ्गलिस बोडिङ स्कुल ढल्केवरले २ स्वर्ण, ३ रजत र ७ कास्यसहित १२ पदक, माध्यमिक विद्यालय तुलसी चौडाले १ रजत र १ कास्यसहित २ पदक, जनता माध्यमिक विद्यालय हरिहरपुर र चिल्ड्रेन गार्डेन इङ्गलिस बोडिङ स्कुल ढल्केवरले समान ३३ कास्यपदक हासिल गरेको प्रतियोगिता संयोजक महतोले जनाए। प्रतियोगितामा भलिबल, कबड्डी र एथ्लेटिक्सतर्फका खेलहरू गराइएको थियो। जसमा नगरभित्रका ६ सामुदायिक र ४ निजी गरी १० वटा विद्यालयले प्रतियोगितामा भाग लिएका थिए। मिथिला नगरपालिकाको आर्थिक सहयोगमा यस वर्षको राष्ट्रपति रनिङ शिल्ड प्रतियोगिता जनता माध्यमिक विद्यालय नक्टाझिजले आयोजना गरेको मिथिला नगरपालिकाका प्रवक्ता रामबहादुर स्याङ्दनले जानकारी दिए।"
सभापति देउवाले गरे कांग्रेस महासमिति बैठकको उद्घाटन,"काठमाडौं : नेपाली कांग्रेसका सभापति शेरबहादुर देउवाले कांग्रेस महासमिति बैठकको उद्घाटन गरेका छन्। सभापति देउवाले ललितपुरको गोदावरीमा महासमिति बैठकको उद्घाटन गरेका हुन्। महासमिति बैठकस्थल विभिन्न सामग्रीहरूले झकिझकाउ गरिएको छ। बैठकस्थल पुग्न २० वटा बसको व्यवस्था मिलाइएको कांग्रेसले जनाएको छ। बैठकस्थलमा सुरक्षा व्यवस्था कडा पारिएको छ। प्रवेशद्वारमा संस्थापक नेता विश्वेश्वरप्रसाद कोइराला र सभापति देउवाको तस्बिर राखिएको छ। महासमिति बैठक तीनसम्म चल्नेछ। बैठकमा उपसभापति पूर्णबहादुर खड्काले नीति,महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डाप्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिएका छन्। राजनीतिक स्थायीत्व,रुपान्तरण र नविनता,स्वतन्त्रता न्याय र समानता भन्ने मूल नाराका साथ सुरू हुने महासमिति बैठक फागुन १० गतेसम्म चल्नेछ।"
"लघुवित्तको सदस्य संख्या, ऋणी, नाफादेखि प्रतिफल पनि घट्दै","काठमाडौं : लघुवित्तबाट लाभ लिनेको संख्या कम हुँदै गएको छ। लघुवित्तको ब्याजदर र असुली प्रक्रियासँग आजित हुनेको संख्या बढ्दा लघुवित्तको ऋणी र सदस्य दुवैमा भारी गिरावट आएको थियो। लघुवित्त पीडितहरूले समूह नै बनाएर आन्दोलनसमेत गरिरहँदा तथ्यले पनि केन्द्रीय बैंकबाट नियमन हुुने यी संस्थाबाट लाभ लिने घट्दै गएको देखाउँछ। चालु आर्थिक वर्षको ६ महिनामै लघुवित्तबाट ऋण लिने ऋणीको संख्या साढे २ लाखले घटेको छ। असार मसान्तसम्म लघुवित्तहरूबाट कुल २९ लाख ८४ हजार जनाले ऋण लिएकामा पुस मसान्तसम्म घटेर २७ लाख ३६ हजार कायम भएको हो। यसो त गत वर्षको असार मसान्तदेखि नै ऋणीको संख्या घट्दो छ। २०७९ असार मसान्तसम्म लघुवित्तबाट कुल ३३ लाख ३ हजार जनाले ऋण लिएका थिए। गत वर्षको पुस मसान्तसम्म यो संख्या घटेर ३२ लाख ६० हजारमा झरेको थियो। पछिल्लो १ वर्षमा ऋणीको संख्या ५ लाखभन्दा बढीले कम भएको हो। ऋणको संख्या कम हुनुको कारण एक ऋणी, एक लघुवित्त नीति रहेको नेपाल राष्ट्र बैंकको दाबी छ। केन्द्रीय बैंकको व्यवस्थाअनुसार एक व्यक्तिले एउटा लघुवित्तबाट मात्र ऋण लिन पाउँछन्। सोही नीतिको प्रभावस्वरूप ६ महिनामा ऋणीको संख्या ८३३ प्रतिशतले कम भएको केन्द्रीय बैंकको तर्क छ। केन्द्रीय बैंकको तर्कले ऋणीको संख्या कम हुनुको कारण देखिए पनि अर्को तथ्यले लघुवित्तप्रतिको निराशा देखाउँछ, त्यो हो सदस्य संख्यामा कमी आउनु। ६ महिनामा लघुवित्तका सदस्य संख्या १३ हजारले घटेको छ। लघुवित्तको अभ्यास सुरु भएदेखि बढेको सदस्य संख्यामा अहिले भने ब्रेक लागेको हो। गत असार मसान्तसम्म लघुवित्तहरूको कुल सदस्य संख्या ६० लाख १६ हजार थियो। यो संख्या पुस मसान्तमा घटेर ६० लाख ३ हजार कायम भएको छ। २०७९ पुस मसान्तसम्ममा ६४ वटा घ वर्गका लघुवित्त वित्तीय संस्थाहरू रहेकोमा केही लघुवित्त वित्तीय संस्थाहरू मर्जर तथा प्राप्ति भएपश्चात् यस बैंकको सुपरिवेक्षकीय दायराभित्र २०८० पुस मसान्तमा ५७ वटा लघुवित्त वित्तीय संस्थाहरू सञ्चालनमा रहेका छन्। ५७ वटा लघुवित्त वित्तीय संस्थाहरूमध्ये ३ वटा थोक कर्जा प्रदायक संस्था रहेका छन् भने बाँकी ५४ वटा खुद्रा कर्जा प्रवाह गर्ने लघुवित्त संस्था छन्। लघुवित्त वित्तीय संस्थाहरूको शाखा विस्तार पछिल्लो समयमा सुस्तगतिमा रहेको देखिन्छ। अघिल्लो आर्थिक वर्षको दोस्रो त्रैमासमा लघुवित्त वित्तीय संस्थाहरूको शाखा संख्या ०३४ प्रतिशतले वृद्धि भएकोमा यस आर्थिक वर्षको दोस्रो त्रैमासमा भने मात्र ००६ प्रतिशतले वृद्धि भएको छ। प्रदेशगत रूपमा लघुवित्त वित्तीय संस्थाको शाखाहरू लुम्बिनी प्रदेशमा सबैभन्दा बढी छ। २०८० पुस मसान्तसम्ममा उक्त प्रदेशमा भएका शाखाको संख्या कुल शाखा संख्याको २३ प्रतिशत (१,१५१ शाखा) रहेको छ। पहुँचका हिसाबले कर्णाली प्रदेशमा लघुवित्त संस्थाको उपस्थिति न्यून छ। कर्णालीमा कुल शाखा संख्याको ५ प्रतिशतमात्रै शाखाहरू (२३० शाखा) रहेका छन्। नेपाल राष्ट्र बैंकको गैरस्थलगत अध्ययन प्रतिवेदनअनुसार थोक कर्जा प्रदायक लघुवित्त वित्तीय संस्थाहरूको सापटी रकममा ह्रास आएको छ। यस्ता लघुवित्त वित्तीय संस्थाहरूको प्रमुख वित्तीय स्रोत पुँजी र सापटी हुन्। २०८० पुस मसान्तसम्ममा थोक लघुवित्त वित्तीय संस्थाहरूले ४८ अर्ब ३६ करोड वित्तीय स्रोत संकलन गरेका छन् जुन २०८० असार मसान्तको तुलनामा ८३१ प्रतिशतले कम हो। आर्थिक वर्ष २०७९८० को दोस्रो त्रैमासिक अवधिमा वित्तीय स्रोत संकलनमा ५५७ प्रतिशतले वृद्धि भएको थियो। लघुवित्त वित्तीय संस्थाहरूले प्राथमिक पुँजीको बढीमा ३० गुणासम्म वित्तीय स्रोत परिचालन गर्न सक्ने व्यवस्था रहेको छ। २०८० पुस मसान्तसम्ममा वित्तीय स्रोत संकलन अघिल्लो त्रैमासको प्राथमिक पँुजीको मात्र ४६४ गुणा छ। पछिल्लो १ वर्षमा ऋणीको संख्या ५ लाखभन्दा बढीले कम भएको छ। ६ महिनामा ऋणीको संख्या ८३३ प्रतिशतले कमी भयो । २०८० पुस मसान्तमा आइपुग्दा ५७ लघुवित्ता वित्ताीय संस्था सञ्चालनमा । अर्कातर्फ खुद्रा कर्जा प्रदायक लघुवित्त वित्तीय संस्थाहरूले बचतनिक्षेप र सापटी रकम बढाएका छन्। २०८० पुस मसान्तसम्ममा लघुवित्त वित्तीय संस्थाहरूले बचतनिक्षेप संकलन १ खर्ब ६७ अर्ब ६४ करोड र सापटी रु १ खर्ब ७५ अर्ब ८३ करोड गरी जम्मा ३ खर्ब ४३ अर्ब ४७ करोड वित्तीय स्रोत संकलन गरेका छन्। कुल वित्तीय स्रोत संकलन रकम अघिल्लो आर्थिक वर्ष २०७९८० को दोस्रो त्रैमासमा ०३० प्रतिशतले घटेकोमा यस आर्थिक वर्षको दोस्रो त्रैमासमा भने ४५३ प्रतिशतले बढेको छ। २०८० पुस मसान्तसम्ममा खुद्रा कर्जा प्रदायक लघुवित्त वित्तीय संस्थाहरूको वित्तीय स्रोत संकलन अघिल्लो त्रैमासको प्राथमिक पुँजीको ७६६ गुणासम्म पुगेको छ। निष्क्रिय कर्जा दोब्बर २०८० पुस मसान्तसम्ममा थोक लघुवित्त वित्तीय संस्थाहरूको निष्क्रिय कर्जा रकममा उल्लेखनीय वृद्धि भएको छ। थोक कर्जा प्रदायक लघुवित्त वित्तीय संस्थाहरूको कुल कर्जा तथा सापटीमध्ये निष्क्रिय कर्जा १ अर्ब २२ करोड अर्थात् २२५ प्रतिशत छ। २०८० असार मसान्तमा निष्क्रिय कर्जाको अनुपात ०७१ प्रतिशत रहेको थियो भने २०७९ पुस मसान्तमा यस्तो अनुपात ०८७ प्रतिशत मात्र रहेको थियो। समीक्षा अवधिमा निष्क्रिय कर्जा १८५६५ प्रतिशतले बढेको छ भने सक्रिय कर्जा ११७१ प्रतिशतले घटेको हो। यसैगरी खुद्रा कर्जा प्रदायक लघुवित्त वित्तीय संस्थाहरूको निष्क्रिय कर्जा २८ अर्ब ८९ करोड अर्थात ७४९ प्रतिशत रहेको छ। २०८० असार मसान्तमा निष्क्रिय कर्जाको अनुपात ५५२ प्रतिशत रहेको थियो। समीक्षा अवधिमा निष्क्रिय कर्जाको वृद्धिदर ४०७८ प्रतिशत छ। यस अवधिमा कृषि क्षेत्रतर्फ कर्जा प्रवाहको हिस्सामा सामान्य वृद्धि भएको छ। लघुवित्त वित्तीय संस्थाहरूले २०८० पुस मसान्तमा प्रवाह गरेको कुल कर्जाको ४८९२ प्रतिशत कृषि क्षेत्रमा प्रवाह भएको छ। २०८० असार मसान्तमा कृषि क्षेत्रमा ४८३२ प्रतिशत कर्जा प्रवाह भएको थियो। आर्थिक वर्ष २०८००८१ को दोस्रो त्रैमाससम्ममा लघुवित्त वित्तीय संस्थाहरूले प्रवाह गरेको कुल कर्जा मध्ये घरेलु तथा लघु उद्योग क्षेत्रमा ४४२ प्रतिशत र सेवा व्यवसाय क्षेत्रमा २५९१ प्रतिशत कर्जा प्रवाह भएको देखिन्छ। कहाँ गर्छन् लगानी ? लघुवित्त वित्तीय संस्थाहरूको लगानीमा भने व्यापक वृद्धि भएको छ। २०८० पुस मसान्तमा लघुवित्त वित्तीय संस्थाहरूको कुल लगानी १२ अर्ब ४७ करोड पुगेको छ जुन २०८० असार मसान्तको तुलनामा ३३५३ प्रतिशतले बढी हो। अघिल्लो आर्थिक वर्षको दोस्रो त्रैमासमा कुल लगानी ५३७२ प्रतिशतले बढेको थियो। लघुवित्त वित्तीय संस्थाहरूले मुद्दती निक्षेपमा २०८० पुस मसान्तसम्म १० अर्ब ४६ करोड राखेका छन् जुन रकम २०८० असार मसान्तको तुलनामा ४३५४ प्रतिशतले बढी हो। अघिल्लो आर्थिक वर्षको सोही अवधिमा मुद्दती निक्षेपमा राखेको रकम ७०८४ प्रतिशतले बढेको थियो। लघुवित्त वित्तीय संस्थाहरूले समीक्षा अवधिमा मुद्दती निक्षेपमा गरेको लगानीमा वृद्धि भएको देखिन्छ। नाफासँगै प्रतिफल घट्दै अघिल्लो आर्थिक वर्षको दोस्रो त्रैमासको तुलनामा थोक कर्जा प्रदायक लघुवित्त वित्तीय संस्थाहरूको खुद मुनाफामा ह्रास आएको छ। २०८० पुस मसान्तसम्ममा यस्ता लघुवित्त वित्तीय संस्थाहरूको ब्याज आम्दानी ३ अर्ब ७ करोड र ब्याज खर्च १ अर्ब ८१ करोड पुगेको छ। अर्थात् उनीहरूले कुल ५९ करोड रुपैयाँ खुद मुनाफा गरेका छन् जुन अघिल्लो आर्थिक वर्षको दोस्रो त्रैमासको तुलनामा २४५८ प्रतिशतले कम हो। अर्को खुद्रा कर्जा प्रदायक लघुवित्त वित्तीय संस्थाहरूको खुद मुनाफामा पनि ह्रास आएको छ। उक्त लघुवित्त वित्तीय संस्थाहरूको २०७९ पुस मसान्तमा खुद मुनाफा २ अर्ब ४२ करोड रहेकोमा ८७ प्रतिशतले ह्रास आएर २०८० पुस मसान्तमा मात्र ३१ करोड कायम भइको छ। यस्ता लघुवित्त वित्तीय संस्थाहरूको ब्याज आम्दानी २४ अर्ब ७४ करोड र ब्याज खर्च १५ अर्ब ५२ करोड छ। यस अवधिमा ५४ खुद्रा कर्जा प्रदायक लघुवित्त वित्तीय संस्थाहरूमध्ये २१ वटा लघुवित्त वित्तीय संस्थाहरू खुद नोक्सानीमा छन्। लघुवित्तको नाफामा गिरावट आउँदा उनीहरूले लगानीकर्तालाई दिने प्रतिफलमा पनि ह्रास आएको छ। गत आर्थिक वर्षको नाफाबाट अधिकांश लघुवित्तले लाभांश वितरण नगर्ने घोषणा गरिसकेका छन्। नाफा घट्दा यी संस्थाले आगामी आवमा पनि न्यून लाभांश दिने अनुमान लगाइएको छ। निर्देशन परिपालना कस्तो ? केन्द्रीय बैंकले जारी गर्ने निर्देशन परिपालनामा केही लघुवित्तबाहेक सबैले अनुशासित देखिएका छन्। पुँजीकोष अनुपातमा सुपर र सिर्जनशील लघुवित्तले, अनिवार्य मौज्दात अनुपातमा सुपर र समाजले र तरल सम्पत्ति अनुपातमा सुपरले अटेरी गरेको नेपाल राष्ट्र बैंकको गैरस्थलगत अध्ययन प्रतिवेदनले देखाउँछ। लघुवित्त वित्तीय संस्थाहरूले कुल जोखिम भारित सम्पत्तिको ४ प्रतिशत प्राथमिक पुँंजी र ८ प्रतिशत पुंँजीकोष कायम गर्नुपर्ने व्यवस्था छ। तर, २०८० पुस मसान्तको अपरिष्कृत वित्तीय विवरणको आधारमा सुपर लघुवित्त वित्तीय संस्था र सिर्जनशील लघुवित्त वित्तीय संस्थाको पुँजीकोष ८ प्रतिशतभन्दा कम छ। राष्ट्र बैैंकले सुपर लघुवित्त वित्तीय संस्थालाई शीघ्र सुधारात्मक कारबाहीसम्बन्धी विनियमावली २०७४ को विनियम ३ बमोजिमको कारबाही गरेको छ। अन्य ५५ वटा लघुवित्त वित्तीय संस्थाहरूले पुंँजीकोषसम्बन्धीे निर्देशनको पालना गरेको छ। २०८० पुस मसान्तमा लघुवित्त वित्तीय संस्थाले निष्क्रिय कर्जालाई कमसल, शंकास्पद र खराब कर्जामा वर्गीकरण गरी क्रमशः २५, ५० र १०० प्रतिशत तथा बिमित कर्जाको हकमा उपरोक्त व्यवस्थाको २५ प्रतिशत नोक्सानी व्यवस्था कायम गरेका छन्। उनीहरूको कुल कर्जामा निष्क्रिय कर्जा अनुपात ६८५ प्रतिशत छ। साथै निष्क्रिय कर्जाका लागि कुल कर्जा रकमको ३३९ प्रतिशत बराबर कर्जा नोक्सानी व्यवस्था कायम गरेका छन्। लघुवित्तहरूले यस अवधिमा २१ अर्ब ९० करोड बराबर कर्जा नोक्सानी व्यवस्था कायम गरेका छन्। उक्त रकम कुल बाँकी कर्जाको ४९८ प्रतिशत र निष्क्रिय कर्जाको ७२७४ प्रतिशत हो। घ वर्गका लघुवित्त वित्तीय संस्थाहरूले कुल बचत दायित्वको ०५ प्रतिशत (सर्वसाधारणबाट निक्षेप संकलन गर्नेको हकमा २ प्रतिशत) अनिवार्य मौज्दात अनुपात कायम गर्नुपर्ने व्यवस्था रहेकोमा २०८० पुस मसान्तमा सुपर लघुवित्त र समाज लघुवित्तबाहेक अन्य सबै लघुवित्त वित्तीय संस्थाहरूले सो निर्देशनको पालना गरेका छन्।"
नेपालको आधुनिक इतिहासमा फागुन ७ गतेको विशिष्ट महत्त्व छ : सभामुख घिमिरे,"काठमाडौं : सभामुख देवराज घिमिरेले नेपालको आधुनिक इतिहासमा फागुन ७ गतेको विशिष्ट महत्त्व रहेको बताएका छन्। सोमबार प्रजातन्त्र दिवसको शुभकामना दिँदै उनले ७ सालपछि भएका जनक्रान्ति प्रजातन्त्रकै जगमा भएको दाबी गरेका हुन्। मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भएपनि प्रजातन्त्र दिवसको अस्तित्व कायम रहेको उनले बताए। नेपालको आधुनिक इतिहासमा फागुन ७ गतेको विशिष्ट महत्वपूर्ण रहेको छ। २००७ सालको क्रान्ति सफल भएर १०४ वर्षे लामो निरङ्कुश जहानीया राणा शासन अन्त्य भएको सम्झनामा हरेक वर्ष फागुन ७ गते प्रजातन्त्र दिवस मनाइन्छ। घिमिरेले दिएको शुभकामना सन्देशमा भनिएको छ,२००७ सालमा प्रजातन्त्र आएको मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भइसकेको छ। तर, प्रजातन्त्र दिवसको अस्तित्व भने कायम रहँदै आएको छ। ००७ सालपछि भएका जति पनि जनक्रान्ति छन्, ती सबै प्रजातन्त्रकै जगमा भएको हो भन्ने मेरो बुझाइ छ। उनले ऐतिहासिक दिनमा मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सम्पूर्ण ज्ञात अज्ञात सहिदहरूप्रति श्रद्धाञ्जली अर्पण गर्दै उच्च सम्मान प्रकट गरेका छन्। नेपालमा लोकतन्त्रको संस्थागत सुदृढिकरणको अभियानले सात दशक पार गरिसकेको उनको भनाई छ। अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नुपर्नेमा सभामुख घिमिरेले जोड दिए।पटकपटक संविधान बदल्लै अन्ततः सार्वभौम जनताबाट निर्वाचित संविधान सभाले संविधान निर्माण गरेको पनि झण्डै एक दशक पुग्न लागेको छ। सन्देशमा भनिएको छ,अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नै पर्दछ। लोकतन्त्रले सबै प्रकारका समस्या समाधान गर्न मार्गप्रशस्त गर्दछ भन्ने आम विश्वास रहेको छ। उनले प्रजातन्त्र दिवसले स्वतन्त्रताको अभ्यासमार्फत विकास र समृद्धिको यात्रालाई थप गति दिने प्रेरणा मिलोस् भन्ने कामना गरेका छन्।"
नारायणगढ मुग्लिन सडक खण्डको पहाड काट्ने काम अन्तिम चरणमा,चितवन : चितवनको नारायणगढ मुग्लिन सडक खण्डको पहाड काट्ने काम अन्तिम चरणमा पुगेको छ । उक्त सडक खण्डमा १२ बजे देखि ४ बजे सम्म सडक नै बन्द गरेर पहाड काट्ने काम हुँदै आएको छ । नारायणगढ मुग्लिन सडक खण्डको तुईन खोलामा पुल निर्माणको लागि अप्रोज बनाउन पहाड काट्ने काम भइरहेको छ । उक्त खण्डमा करिब ६० मिटर पहाड रहेकोमा गत आर्थिक वर्षमा २५ मिटर र यस आर्थिक वर्षमा ३५ मिटर मध्ये २७ मिटर पहाड काटी सकेको इन्जिनियर कृष्ण प्रसाद आचार्यले जानकारी दिए। उक्त सडक खण्डमा १५ वटा पुल निर्माण गर्नु पर्नेमा १४ वटा पुलको काम सम्पन्न भइसकेको र अब एउटा पुल बनाउन बाँकी रहेको उनले बताए। उक्त पहाड काट्नको लागि फागुन १२ गते सम्म समय दिइएको छ । उक्त सडक खण्डको पहाड काट्ने काम अन्तिम अन्तिम चरणमा पुगेको र यसै आर्थिक वर्षसम्ममा पुलको स्लायब ढलान गर्ने लक्ष्य रहेको आचार्यले बताए।
भ्रष्टाचार मुद्दा लागेपछि भीम उपाध्यायले भने  देश हितको कामबाहेक मेलम्चीमा कुनै गल्ती गरेको छैन,"काठमाडौं : पूर्वसचिव भीमप्रसाद उपाध्यायले मेलम्ची खानेपानी आयोजनामा आफूले कुनै बदमासी नगरेको दावी गरेका छन्। मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको भन्दै अख्तियार दुरूपयोग अनुसन्धान आयोगले उपाध्यायसहित १५ जनाविरुद्ध मुद्दा दायर गरेपछि उनले यस्तो प्रतिक्रिया दिएका हुन्। आयोगले आइतबार विशेष अदालत काठमाडौंमा उपाध्यायविरुद्ध ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गर्दै आरोपपत्र दायर गरेको हो। सामाजिक सञ्जालमा लेख्दै उपाध्यायले मेलम्चीका कसैले आफूलाई एक रुपैयाँ पनि नदिएको र मिटिङमा चिया खाना त्यो पनि शाकाहारीबाहेक केही नखाएको बताएका छन्। उनले आफूमाथि लगाएको आरोपमा कुनै दम नभएको दावी गरेका छन्। उनले सोही विषयमा डेढ वर्षअघि अख्तियारमा लिखित प्रतिक्रिया दिएको बताउँदै उनले यो विषयमा मुद्दा दायर गर्न नपर्ने र प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको बताएका छन्। 'मैले डेढ वर्ष अघि अख्तियारमा पुगेर यसबारेमा आफ्नो लिखित प्रतिक्रिया दिएको थिएँ। यो मुद्दा दायर गर्न पर्ने बिषय नै हैन, प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको थिएँ। तर अख्तियारले आफ्नो ब्याख्यात्मक अधिकार प्रयोगगरेर मुद्दा दायर गरेछ। मुद्दामा रत्ति दम छैन। अधिकार हुनेले अधिकारको दुरूपयोग गर्न सक्छन्। यसको दोष लिने कुरा हुदैन। मेलम्ची टनेल प्रोजेक्ट कूल रू ८ अर्बको ठेक्का हो, राज्यको हिनामिना ७ अर्ब भएको भनेर मुद्दा परेको भनिएको रहेछ। अभियोजनको डिटेल अझै अध्ययन गर्न पाएको छैन। मसँग सोधिएको कुरा तपाईँ अध्यक्ष भएको मेलम्ची विकास बोर्डका ५ सदस्यबाट अनुमोदन गराई किन ठेकेदारलाई बिनाब्याज पेश्की दिएको भनिएको हो, जति रकम पेश्की दिएको छ त्यसको ब्याज राज्यलाई हानी गर्यो भनिएको रहेछ। त्यो पेश्कीको ब्याज र ब्याजको स्याज वर्षौँको जोडेर बिगो कायम गरेको बुझियो। अरूको बारेमा मलाई खास थाहा भएन तर मेरो बारेको कुरा यति रहेछ। म ०७३ कार्तिक देखि ०७४ भदौ १२ गतेसम्म खानेपानी मन्त्रालयको सचिव पदमा १० महिना काम गरेको थिएँ, त्यसकै हैसियतमा मेलम्ची बोर्डको पदेन अध्यक्ष थिएँ। म ३ करोड नेपालीका सामू ढुक्क संग भन्छु, मबाट देशहितको काम बाहेक मेलम्चीमा कुनै गल्ती गरेको थिएन, छैन,'उनले सामाजिक सञ्जालमा लेखेका छन्। उनले आफू स्वदेश फर्कनासाथ अदालतमा सफाइका लागि उपस्थित हुने जानकारी समेत गराएका छन्। उनले सामाजिक सञ्जालमा लेखेका छन्,' 'देशको हितमा काम गर्नु गल्ती हुदैन त्यो पनि काकाकूल ४० लाख उपत्यकाबासीलाई पानी खुवाउने पवित्र काम गर्दा। मेलम्चीका कसैले मलाई १ रूपैया कुनै बेला दिएको छन् भने भनून्। मिटिंगमा चिया खाजा त्यो पनि शाकाहारीबाहेक केही खाएको पनि छैन। रिटायर भएको नै अहिले ६ वर्ष बितिसकेको छ। खैर विशेष अदालतमा मुद्दा परिसकेको छ। विषय प्राविधिक बनेको छ। बदनीयत नभइ फौजदारी कसुर प्रमाणित हुने कुरा पनि हुदैन। स्वदेश फर्कनासाथ अदालतमा आफ्नो सफाइका लागि उपस्थित हुनेनै छु। मेरा सबै शुभचिन्तकहरूले मन खिन्न नपार्नुहोला। कहिले काही भाइरस लागेर रूघाखोकी लाग्छ। सामान्य उपचार गर्नुपर्छ । मेरो हकमा यो मुद्दामा रौँ बराबरको पनि दम छैन । बुझ्नुस् रू ८ अर्बको ठेक्कामा रू ७ अर्बको भ्रष्टाचार? त्यो पनि सबै प्रकृया र बैंक ग्यारेन्टी लिएर दिएको पेश्कीको ब्याज गणना गरेर उक्त ब्याज र सोको स्याज समेत जोडी निकालिएको हिसाब रकम हानी नोक्सानी गरेको आरोपमा! त्यो पनि बोर्डको अध्यक्ष जसको कुनै कार्यकारी अधिकार हुँदैन, प्रोजेक्ट व्यवस्थापनले विज्ञहरूको सिफारिसमा ल्याएको अनुमोदन प्रस्ताव अनुमोदन गर्दा।'"
होला कांग्रेसमा आमूल परिवर्तन ?,"सिद्धान्तहीन गठबन्धन गर्नुहुन्न भन्ने आमकार्यकर्ताको आवाज भए पनि सत्ताकेन्द्रित गठबन्धनले सोचेजस्तो परिणाम दिन सकेन। पार्टीमा योगदान र कामका आधारमा मूल्यांकन हुनुपर्छ। गुटका आधारमा होइन कि उसले कति काम गरेको छ ? त्यसका आधारमा मूल्यांकन गर्ने प्रणालीको व्यवस्था गर्न जरुरी छ। कुनै पनि पदीय जिम्मेवारी दिँदा पनि व्यक्तिको अनुहार हेरेर होइन, उसको दक्षता र क्षमताका आधारमा दिनुपर्छ। कसैलाई काखा र कसैलाई पाखा नगरौं, व्यक्ति होइन विचार, पद होइन पद्धति, सत्ता होइन समाज र नेता होइन, नीतिको मूल मर्म र आदर्शमा आधारित नैतिक मूल्यमान्यता सहितको राजनीतिको सुरुआत गर्न नेपाली कांग्रेसले ढिलो गर्नुहुन्न। पार्टीमा विकृति, विसंगतिको अन्त्य गरी विधि, नियम, प्रक्रिया र सामूहिकताको आधारमा चल्नुपर्छ। देश भ्रष्टाचारले आक्रान्त छ। जतासुकै भ्रष्टाचारका काण्डले जनतामा निकै आक्रोश बढेको छ। भ्रष्टाचारविरुद्ध नेपाली कांग्रेसले नै अगुवाइ गरेर पञ्चायतकालदेखि गणतन्त्रसम्म सार्वजनिक पदमा बसेका नेतादेखि कर्मचारीसम्मका सम्पत्ति छानबिन पहल र प्रयास गरेको हो। रोजगारीको अभावमा लाखौं युवा बिदेसिन बाध्य छन्। युवाको भविष्य, बेरोजगारी र देशमा युवा जनशक्तिको अभावका विषयमा पार्टीले गम्भीर रूपले छलफल गर्नुपर्छ। अहिले कांग्रेस सरकारमा छ, त्यसैले कांग्रेसको विशेष पहलमा हजारौं रोजगारीको सिर्जना गरौं र युवालाई स्वदेशमै बस्ने वातावरण बनाऔं। विश्वको जुनसुकै कुनामा पुगेका नेपालीको सुरक्षा, संरक्षण र उनीहरूको सफल भविष्यका लागि विशेष संयन्त्र खडा गरी राज्यले अभिभावकीय भूमिका निर्वाह गर्नुपर्छ। विदेशमा गएर नेपालीले आर्जन गरेको अनुभव, पुँजी, ज्ञान र सीप नेपालमा भिœयाएर समृद्ध राष्ट्र बनाउन कांग्रेसले विशेष पहल गर्नुपर्छ। उद्यमशीलताको विकास गरी युवालाई नवप्रवर्तनमा जोडिन हौसला, प्रेरणा, पुँजीमा पहुँच, कानुनी सहजीकरण र व्यावसायिक वातावरण निर्माणका लागि कांग्रेसले विशेष अग्रसरता लिनुपर्छ। कोरोना महामारी र अहिलेको आर्थिक संकटको कारण रोजगारी गुमाएका मजदुर र अप्ठ्यारोमा परेका तथा मिटरब्याजपीडित, साना व्यापारी, उद्योगी र व्यवसायीका लागि तत्काल राहत प्याकेज घोषणाका लागि सरकारलाई दबाब सिर्जना गर्नुपर्छ। अर्थतन्त्र मजबुत बनाउने विशेष कार्यक्रमहरू सञ्चालन गर्न सरकारलाई दबाब दिनुपर्छ। कांग्रेसले नै आर्थिक समृद्धिको नेतृत्व लिन सक्नेगरी अगाडि बढ्नुपर्छ। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ताा, शक्ति र कुर्सी केन्द्रित हुनु भएन। अहिलेको मिश्रित निर्वाचन प्रणालीले अस्थिरता सिर्जना मात्रै गर्यो। प्रधानमन्त्रीको ध्यान देशको विकास र समृद्धिभन्दा पद जोगाउनतिर गयो। गठबन्धनका सर्तहरू मानेर संसद्मा बहुमत जुटाउनमै सम्पूर्ण समय खेर गएको देखिन्छ। वर्षवर्षमा सरकार परिवर्तनको खेल चलिराख्दा जनपेक्षित काम सरकारले गर्न सकेको छैन। एउटा प्रधानमन्त्रीले सोचविचार, भिजन र योजनाअनुसार काम सुरु गर्न नपाउँदै सरकार ढल्ने अवस्था आउँछ। त्यसैले स्थिर सरकार, तीव्र विकास, भ्रष्टाचार नियन्त्रण र बलियो सरकार निर्माणका लागि जनताबाट प्रत्यक्ष निर्वाचित प्रधानमन्त्री व्यवस्थाका विषयमा पनि छलफल गर्नुपर्ने आवश्यकता छ। पाँच वर्ष ढुक्कसँग आफ्नो भिजन र योजनाअनुसार काम गर्न कार्यकारी प्रधानमन्त्री व्यवस्था पो उपयुक्त हो कि ? छलफल गरौं। प्रतिनिधिसभाको निर्वाचन प्रणालीमा पनि परिवर्तन गर्न आवश्यक देखिन्छ। अब प्रतिनिधिसभाको निर्वाचनमा सबै सिट प्रत्यक्ष निर्वाचित हुने व्यवस्था गर्न जरुरी छ। अनि राष्ट्रियसभामा समानुपातिक र समावेशी गरौं। पार्टीभित्र कुनै पनि अवसरको समान र न्यायोचित वितरण हुनुपर्छ। सधैं एउटै व्यक्तिले मात्रै अवसर पाउने, एकै मानिस सधैं मन्त्री र सांसद हुने, सीमित मान्छेको मात्रै हालिमुहाली हुने, दु : ख संघर्ष सबैले गर्नुपर्ने तर नेताबाट पुरस्कृत हुने चाहिँ सधैं उही एउटै अनुहार हुने प्रवृत्तिले पार्टीलाई कमजोर बनाउँछ। अब एकजना मानिस तीन पटकभन्दा बढी सांसद हुन नपाउने व्यवस्था गरौं। सीमित मानिसको हालिमुहाली हुन रोकौं। प्रधानमन्त्री र मन्त्री पनि दुई पटकमात्रै हुन पाउने व्यवस्था गरौं। कांग्रेसमा जनताको आकर्षण र युवाको सहभागिता बढाउन अब नयाँ अनुहारलाई पनि संसद्मा आउने र देशको नेतृत्व गर्ने मौका दिनुपर्छ। आमचुनावको मुखैमा पार्टीको महाधिवेशन गर्दा पार्टीको आन्तरिक विवादले आमचुनावमा असर भएको देखिन्छ। पार्टीको महाधिवेशनमा भएको खिचातानी, वादविवाद र आन्तरिक निर्वाचनको कारणले आपसी मनमुटाव भइरहेको बेला तत्काल आमचुनावमा जानुपर्दा त्यसको असर गम्भीर पर्ने देखिन्छ। त्यसैले आम निर्वाचनलाई असर नगर्ने गरी आमचुनावको दुई वर्षअघि नै अनिवार्य महाधिवेशन गर्नेगरी विधानमै व्यवस्था गरिनुपर्छ। आमचुनावको दुई वर्षअघि नै अनिवार्य महाधिवेशन गरेर एकताबद्ध रूपमा तत्काल राष्ट्रिय निर्वाचनको तयारीमा जुट्नु पर्छ। पार्टी संगठनको ढाँचा पनि केही परिवर्तन गर्नुपर्ने देखिन्छ। पार्टीको वडा अधिवेशन दुई वर्षको अन्तरालमा गर्दा नेतृत्व विकास र चलायमान हुन्छ। केन्द्रीय महाधिवेशन सम्पन्न गर्न देशैभरिका प्रतिनिधि भेला हुन समय लाग्ला, तयारी गर्नुपर्ला त्यो ठीकै हो, तर एउटा वडाको अधिवेशनका लागि पाँच पाँच वर्ष कुरेर संगठनलाई जाम गरेर राख्नुभन्दा दुईदुई वर्षमा वडा अधिवेशन गर्दा वडाको संगठन गतिशील हुनुका साथै नयाँ र ऊर्जाशील नेत्तृत्वले समुदाय तहमा पार्टीलाई सशक्त, बलियो र प्रभावकारी बनाउन विशेष भूमिका निर्वाह गर्छन्। केन्द्रीय महाधिवेशन हुने वर्षमात्रै क्षेत्रीय प्रतिनिधि छान्ने र महाधिवेशन नहुने वर्ष वडा सभापति र वडा कार्यसमितिको मात्र चयन गर्दा पार्टी चलायमान र स्थानीय तहमा नेतृत्व विकास गर्ने अवसर प्राप्त हुन्छ। जसले गर्दा पार्टीको मेरुदण्डको रूपमा रहेको स्थानीय तहको संगठन बलियो हुने वातावरण तयार हुन्छ। जात र धर्मका नाममा राजनीति गर्ने र जातीय धार्मिक विवादमा कांग्रेस फस्ने काम गर्नु हुँदैन। कुनै पनि विवादमा पर्ने विषयमा कांग्रेस गम्भीर बन्नुपर्छ। धर्म भनेको मान्छेको आस्था र विश्वासको कुरा हो। त्यसैले धर्मको राजनीतीकरणबाट कांग्रेसलाई मुक्त राख्नु पर्छ। तर बहुसंख्यक जनताको भावनामाथि कांग्रेसले चोट पुर्याउने काम कदापि गर्नु हुँदैन। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ता, शक्ति र कुर्सी केन्द्रित हुनु भएन। नागरिकका सबालमा पार्टी खरो ढंगबाट अघि बढ्नुपर्छ। आज नागरिकले महँगी र मूल्यवृद्धिको मार खेपिरहनु परेको छ। किसानले मल नपाउने, विद्यार्थीले पुस्तक नपाउने, युवाले रोजगारी नपाउने अनि नागरिकता लिनेदेखि पासपोर्ट बनाउने ठाउँ र कर बुझाउनसम्म कष्टपूर्ण लाइन बस्नुपर्छ। नागरिकको यो अवस्थाको अन्त्य कहिले हुन्छ ? हाम्रो पार्टी अहिले सरकारमा भएर पनि प्रभावकारी भूमिका निर्वाह गर्न सकेको देखिन्न। नागरिकको दैनिक जीवनयापन सरल र सहज बनाउन विशेष ध्यान दिनुपर्छ। साथै पार्टी शुद्धीकरण र सुदृढीकरण गर्न केन्द्र, प्रदेश, जिल्ला र गाउँ तहसम्म सिद्धान्त र एजेन्डामा वैचारिक जागरण अभियान सुरु गर्न जरुरी छ। भ्रातृसंस्थाहरू कांग्रेसका मेरुदण्ड हुन्। कांग्रेसका नर्सरी र संगठनका मूलआधार हुन्। तर अहिले महाधिवेशन नगरेर तदर्थवादबाट चलाउन खोज्दा संगठन कमजोर बन्न पुगेको छ। त्यसैले तत्काल भ्रातृसंस्थाहरूको महाधिवेशन गरेर पदधिकारीसहित गतिशील, ऊर्जाशील र कर्मशील नेत्तृत्व चयन गर्न ढिलो गर्नु हुन्न। सिद्धान्तहीन, विचारहीन, गठबन्धन गर्नुहुन्न भन्ने आमकार्यकर्ताको आवाज हुँदाहुँदै पनि सत्तालाई मात्रै ध्यान दिएर बनेको बृहत् गठबन्धनले सोचेजस्तो परिणाम आउन सकेन। त्यसैले निर्वाचन समीक्षाका लागि टालटुले पारामा होइन, गहिराइमा पुगेर छलफल गर्नु जरुरी छ। अब आइन्दा अरूको बैसाखी नटेकी आफ्नै बलमा निर्वाचन जित्ने तयारीमा लाग्नुपर्छ। सहिद परिवार तथा द्वन्द्वपीडित परिवारलाई उच्च सम्मान, पार्टीमा अवसर र उचित स्थानको सुनिश्चितता गरिनुपर्छ। समानुपातिकबाट एक पटक सांसद बनेकालाई कुनै पनि हालतमा दोहोर्याउनु हुँदैन। पार्टीको आन्तरिक निर्वाचनमा पनि समावेशीबाट प्रतिनिधित्व गर्ने पदमा एक पटकभन्दा बढी अवसर नपाउने व्यवस्था कडाइका साथ लागू गर्नुपर्छ। साथै एउटै व्यक्ति बारम्बार एउटै पदमा दोहोरिने अवस्थाको अन्त्य गर्नुपर्छ। एउटै व्यक्तिलाई भएभरको जिम्मेवारी दिएर हुँदैन, कामको बाँडफाँट हुनुपर्छ। अब पार्टीमा एक व्यक्ति एक जिम्मेवारी हुनुपर्छ। निर्वाचनमा टिकट वितरण गर्दा अनैतिक चलखेल नगरी केन्द्रको हस्तक्षेप पूर्णत : बन्द गर्नुपर्छ। स्थानीय तहको टिकट जिल्ला समितिले, प्रदेश सांसदको प्रदेश समितिले र संघीय सांसदको टिकट केन्द्रले दिने व्यवस्था गर्नुपर्छ। युवाको ऊर्जा, चेतना र क्षमतालाई सदुपयोग गर्न पार्टीका हरेक तहमा कम्तीमा ५० प्रतिशत युवा प्रतिनिधित्वको सुनिश्चितता गरिनुपर्छ। नेपाली कांग्रेसलाई युवामैत्री पार्टी बनाउनुपर्छ। शाही नेपाली कांग्रेसका युवानेता हुन् ।"
दार्चुलामा ट्याक्टर दुर्घटना हुँदा ओभरसियर रावतको मृत्यु,दार्चुला : दार्चुलाको नौगाड गाउँपालिका २ सुन्नमुन्न सडकखण्डमा ट्याक्टर दुर्घटना भएको छ। आइतबार साँझ ग्वाल्लेक निर्माण सेवा कम्पनीको सिमेन्ट बोकेको सुदूरपश्चिम प्रदेश ०२ ००१ त १४२९ नम्बरको ट्याक्टर दुर्घटना हुँदा ट्याक्टरमा सवार धनुषाको नारायण नगरपालिका ५ गमरखोलीका ३२ वर्षीय राम सागर रावतको मृत्यु भएको जिल्ला प्रहरी कार्यालय दार्चुलाले जनाएको छ। उनी सोही निर्माण सेवा कम्पनीका ओभरसियर हुन्। दुर्घटनामा गम्भीर घाइते भएका उनको उपचारको क्रममा जिल्ला अस्पताल दार्चुलामा मृत्यु भएको हो। ट्याक्टर ब्रेक फेल भई सडकबाट अन्दाजी १५० मिटर तल खसेर दुर्घटना भएको थियो। ट्याक्टर चालक बैतडीको मेलौली नगरपालिका १ का २८ वर्षीय बिजेन्द्र सिंह नायक फरार रहेका छन्। उनको खोजि भइरहेको प्रहरीले जनाएको छ।
वैदेशिक ठगीका उजुरी बढे,"काठमाडौं : धादिङकी मनकुमारी तामाङ कुवेत जान भन्दै गत असोजमा त्रिभुवन विमानस्थल पुगेकी थिइन्। गाउँकै आफन्तलाई ३ लाख बुझाएकी उनी कुवेत उड्न भने पाइनन्। दुबईको भिजिट भिसा हातमा लिएर विमानस्थल पुगेकी उनलाई कागजात शंकास्पद भन्दै अध्यागमन अधिकृतले फिर्ता पठाए। रिण तिर्नका लागि मजदुरी गरिरहेकी तामाङ ५ महिनापछि मात्रै पासपोर्ट फिर्ता लिन प्रहरी कार्यालय पुगेकी थिइन्। यस्तै, सर्लाहीका वीरेन्द्र महतो न्युजिल्यान्ड जानका लागि गत मंसिरमा घरबाट हिँडेका थिए। उनलाई एजेन्टले वर्किङ भिसामा पठाउने भन्दै पटकपटक महतोसँग १८ लाख बुझे। प्ल टु पास गरेका महतोले न्युजिल्यान्ड नपुगीबीच ट्रान्जिटबाटै फर्काइए। उजुरी बोकेर अपराध अनुसन्धान महाशाखा पुगेका उनी प्रहरीसँग आफू ठगिएको बताउँदै थिए। वीरेन्द्रले कहिले ईसेवा त कहिले अनलाइन बैंकिङमार्फत एजेन्टलाई पैसा बुझाएका थिए। वैदेशिक रोजगारका लागि पैसा बुझाएको भन्ने कुनै आधिकारिक कागजात उनीसँग थिएन। यसैले पनि उनी कहिले वैदेशिक रोजगार विभाग त कहिले प्रहरी कार्यालय धाइरहेका छन्। पोर्चुगल जान १६ लाख लाग्छ। महिनामा डेढ लाख कमाइ हुन्छ भन्दै प्रलोभन दिएर ठगी गर्ने चितवन खैरेनीका समीरकुमार कर्णलाई प्रहरीले पक्राउ गरेको छ। उनीविरुद्ध ८ लाख ३० हजार ठगी गरेको उजुरी दर्ता भएको छ। यी त केही घटना मात्रै हुन्। पछिल्लो समय वैदेशिक रोजगारीमा जाने भन्दै ठगी हुने गरेका घटना बढ्दो छ। उपत्यका अपराध अनुसन्धान कार्यालयको तथ्यांकअनुसार पछिल्लो ७ महिनामा मात्रै वैदेशिक रोजगार ठगीका ४२१ वटा उजुरी परेका छन्। अपराध अनुसन्धान कार्यालयमा वैदेशिक रोजगार ठगी भन्दै वैदेशिक रोजगार विभागबाट ४ सय २१ वटा प्रक्राउ पुर्जी प्राप्त भएको थियो। विदेश पठाउने भन्दै पैसा उठाएर ठगी गर्ने १ सय ९८ जना पक्राउ परेका छन्। जसमा १६१ जना पुरुष र ३७ जना महिला छन्। वैदेशिक रोजगारमा ठगी गर्नेहरूविरुद्ध १३ करोड ५ लाख ८७ हजार ३ सय बिगो बराबरको मुद्दा दर्ता भएको छ। आव ७८७९ मा १२० वटा उजुरीमा १२० वटै पक्राउ पुर्जी जारी भएको थियो। जसमा ५ जना मात्रै पक्राउ परेका थिए। यस्तै, आव ७९८० मा ८६ वटा वैदेशिक ठगीका उजुरी परे। जसमा २८ जनामात्रै पक्राउ परेका थिए। गत वर्ष ८६ वटा मात्रै पक्राउ पुर्जी जारी भएकोमा यस वर्षको सुरुको ७ महिनामै यो संख्या पाँच गुणा बढेको छ। यही पुसमा ९४ वटा उजुरी आएकोमा माघ महिनामा ८४ वटा उजुरी आएका छन्। किन बढिरहेछ वैदेशिक ठगी ? उपत्यका अपराध अनुसन्धान कार्यालयका प्रमुख सोमेन्द्र सिंह राठौरका अनुसार सामाजिक सञ्जालको बढ्दो प्रयोगसँगै वैदेशिक रोजगारमा जाने नेपालीको संख्या उल्लेख्य छ। नेपालमा काम गर्न नचाहने र वैदेशिक रोजगारमा गएपछि टन्नै कमाइ हुन्छ भन्ने गलत धारणा समाजमा व्याप्त छ। जे कुराको माग बढी हुन्छ त्यही कुरा परिपूर्तिमा लाग्छ मानिस। विदेश पठाइदिन्छु र भिसा मगाइदिन्छु भनेपछि सजिलै विश्वास गर्ने आदत बढ्दो छ। राठौर अगाडि थप्छन्, अहिले त सामाजिक सञ्जालमा फेक विज्ञापन गरेर ठग्ने गिरोह सक्रिय छन्। त्यस्ता, फेक विज्ञापन गर्ने कम्पनी दर्ता नै भएका हुँदैनन्। उनीहरूको उद्देश्य नै ठगी गर्ने हुन्छ। विभिन्न बहानामा विदेश जान लागेका युवायुवतीले पैसा बुझाउने बेलासम्म कसैलाई सोध्दैनन्, आधिकारिकताका विषयमा बुझ्दैनन् पनि। जब ठगिन्छन्, अनि मात्रै प्रहरीमा आउँछन्। न उनीहरूसँग पैसा बुझाएको प्रमाण हुन्छ न त कुनै कागजात नै। पैसा लिने व्यक्ति नै फरार हुन्छ। प्रमाण नभएको मुद्दामा पीडितले न्याय पाउने संभावना निकै कम मात्रै हुन्छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार छोटो समयमा धेरै पैसा कमाउने रहरले वैदेशिक ठगी बढिरहेको छ। सबैलाई विदेश जानु छ, पैसा कमाउनु छ, छिटो धनी हुनु छ। पछिल्लो समय पोर्चुगल, पोल्यान्ड, सर्विया, क्यानडा, माल्दिभ्स, न्युजिल्यान्ड, अष्टेलिया, जापान, क्रोएसिया, कम्बोडिया, टर्की, अल्बानिया, रसियाजस्ता देशमा लैजाने भन्दै ठगी गर्ने गिरोह नै सक्रिय छन्। यस्ता गिरोहहरू एक ठाउँमा ठगी गर्ने र फरार हुने, लगत्तै अर्को ठाउँमा कार्यालय खोलेर ठगी गर्ने जस्ता कार्य गरिरहेका छन्।"
नेपाली माटो सुहाउँदो समाजवादी राष्ट्र निर्माणका लागि प्रधानमन्त्री प्रचण्डको आह्वान,"काठमाडौं : प्रधानमन्त्री पुष्पकमल दाहाल प्रचण्डले नेपाली माटो सुहाउँदो समाजवादी राष्ट्र निर्माणका लागि आह्वान गरेका छन्। प्रजातन्त्र दिवसको अवसरमा टुँडिखेलमा आयोजित समारोहलाई आज सम्बोधन गर्दै प्रधानमन्त्री प्रचण्डले लोककल्याणकारी सामाजिक न्याययुक्त समाजवादी राज्य निर्माणको अभियानमा समाहित हुन अपील गरेका हुन्। प्रचण्डले सङ्घीय लोकतान्त्रिक गणतन्त्रको रक्षा र सुदृढीकरणसहित समाजवादको बलियो आधार खडा गर्नुपर्नेमा जोड दिए।परम्परागत विकासको मोडेल पुनरावलोकन गरी उत्पादन र रोजगारी सिर्जनामा केन्द्रित हुनुछ,उनले भने, रोजगारीका अवसरहरू सिर्जना गरी बौद्धिक पलायन रोक्नुछ। युवाहरूमा आशाको रक्तसञ्चार भर्नु छ। नेपाललाई गरिबीको दुष्चक्रबाट बाहिर निकाल्नुछ। प्रजातन्त्र लोकहित अभिवृद्धि गरी राजनीतिक, आर्थिक, सामाजिक एवं सांस्कृतिक विकासको आधार तयार गर्ने व्यवस्था भएको बताउँदै प्रधानमन्त्री प्रचण्डले जनताले आफूलाई शासन गर्ने प्रतिनिधि आफै चयन गरेर पठाउने प्रजातान्त्रिक प्रणालीले राज्यमा अग्रगामी प्रगति र उन्नतिको आधार सिर्जना गर्ने विश्वास व्यक्त गरे। लोकतन्त्रको विकल्प उन्नत लोकतन्त्र मात्रै हुने भएकाले यस व्यवस्थामा देखिएका सीमा र कमजोरीको समाधान समेत यही व्यवस्थाभित्र मात्रै सम्भव रहने उनले बताए। प्रधानमन्त्री प्रचण्डले भने, लोकतान्त्रिक गणतन्त्रको सुदृढीकरणसहित संस्थागत विकास, सङ्घीयताको प्रभावकारी कार्यान्वयन, राज्य सञ्चालन प्रक्रियामा नागरिकको सक्रिय सहभागिताबाट मात्र जनअधिकार र जनजीविकाको सुदृढीकरण एवं समाजवादको आधार तयार हुन सक्छ। उनले नेपाली जनताको सुशासन, सामाजिक न्याय र समृद्विको आकांक्षा पूरा गर्न चुनौतीलाई नजिकबाट नियालिरहेको उल्लेख गरे। यतिखेर म, नेपाली जनताले सङ्घीय लोकतान्त्रिक गणतन्त्र स्थापनार्थ गरेको विश्वास, राखेको आशा र भरोसालाई कमजोर हुन नदिन लागिरहेको छु। संविधानले प्रत्याभूत गरेका हक अधिकार एवं जनताको दैनिक जीवनस्तरमा देखिने परिवर्तन ल्याउन ठोस कदम चाल्नुपर्नेमा म सचेत र गम्भीर छु, प्रचण्डले भने, यस दिशामा आआफ्नो जिम्मेवारीअनुरूप जनउत्तरदायी भएर काम गर्नसमेत सम्पूर्ण राष्ट्रसेवकहरूमा निर्देशित गर्दछु। प्रचण्डले आधुनिक नेपालको शासकीय स्वरूपको जग नै विभिन्न चरणका सङ्घर्ष र क्रान्तिको अविछिन्न श्रृङ्खला भएको दाबी गरे। प्रधानमन्त्री प्रचण्डले संविधानको प्रस्तावनामा समाजवादउन्मुख राज्य निर्माणको सङ्कल्प गरिएकाले प्राप्त अधिकारको रक्षा र सुदृढीकरणसहित थप अधिकारका निमित्त अगाडि बढ्ने ढोका खुला रहेको बताए। उनले नेपाली जनताको राजनीतिक सङ्घर्ष र क्रान्तिको लामो गौरवशाली परम्परा रहिआएको उल्लेख गरे। राष्ट्रपति रामचन्द्र पौडेल, प्रधानमन्त्री प्रचण्ड सहभागी उक्त कार्यक्रममा पत्रकारलाई प्रवेश निषेध गरेपछि फोटो पत्रकारले क्यामरा डाउन गरेका थिए। उनीहरुले सूचना विभागबाट जारी प्रेस कार्ड देखाउँदासमेत प्रवेश नदिएको बताएका छन्।"
समाजवादी क्रान्तिले मात्रै मधेसको समस्या समाधान हुन्छ,"प्रत्यक्ष निर्वाचन प्रणाली माओवादीको आवश्यकता कि बाध्यता ? आठौं महाधिवेशनका केही स्वीकारोक्तिहरू छन्। त्यो बेला हामीले समाजवादी दिशामा जाने भन्यौं। पार्टी विधिपद्धतिअनुसार चल्न नसकेकोे निष्कर्ष थियो। सहमतिका आधारमा पार्टी चलाउँदा ठूला कमिटीहरू बने। पार्टीलाई चुस्तदुरुस्त ढंगले चलाउने, सकेसम्म साना कमिटीहरू बनाउने पक्षमा त्यही बेलामा पुगेका थियौैं। प्रत्यक्ष निर्वाचन प्रणालीबाट सबै कमिटीहरू चयन गर्ने विधान अधिवेशनबाट निर्णय गरेका छौं। जुन हाम्रो व्यावहारिक आवश्यकता थियो। अनि पदाधिकारी कसरी छनौट हुन्छ नि ? जनवादी केन्द्रीयता भनेको लोकतान्त्रिक पद्धतिमै आधारित हुन्। चुन्ने, चुनिने प्रक्रियाबाट माथिदेखि तलसम्म जानु उपयुक्त हुन्छ। त्यसको अर्थ सहमतीय पद्धति नै हुँदैन भन्ने होइन। सहमति जुट्न नसकेको अवस्थामा प्रत्यक्ष निर्वाचनले समस्याको हल गर्छ। अब कमिटीहरू सबै प्रत्यक्ष निर्वाचनबाट छनौट हुन्छन्। कमिटीभित्र चुनिएका सदस्यको मतदान प्रक्रियाबाट पदाधिकारी छनौट गर्ने दिशामा गएका हौं। यो अहिलेको हाम्रो आवश्यकता पनि हो। तल्लो कमिटीदेखि पदाधिकारीसम्म चुनावबाटै छान्नु पर्ने प्रतिनिधिहरूले माग उठाएका थिए। तर, प्रचण्डजीले त्यो मागलाई पाखा लगाउनु भयो नि ? त्यसरी यस विषयलाई बुझ्नुहुँदैन। पार्टीको नेतृत्व लामो संघर्षबाट आएको हुन्छ। माओवादी उत्पीडित वर्ग र समुदायको पार्टी हो। प्रत्यक्ष निर्वाचन प्रणालीबाट त्यही वर्ग र समुदायको दृष्टिकोण र स्वार्थलाई प्रतिनिधित्व गर्ने सुनिश्चितता हुनु पर्छ। अरू पुँजीवादी पार्टीमा सहजतापूर्वक वर्गको सुनिश्चितता हुन्छ। तर, कम्युनिस्ट पार्टीमा सहजै त्यही ढंगको हुँदैन। रूपान्तरणको निश्चित प्रक्रियाबाट जानुपर्छ। क्रान्तिकारी आन्दोलनमा नेतृत्वको प्रश्नले सर्वाधिक महत्व राख्छ। एउटा प्रणालीबाट अर्को प्रणालीमा जाँदाका संक्रमणकालीन असर, कार्यशैली र पद्धतिहरू पनि प्रमुख हुन्छन्। प्रत्यक्षबाट कमिटी छान्ने अभ्यास पनि गरौं। अनि पदाधिकारी छनौटको प्रक्रियामा जानका लागि परिपक्व परिस्थिति पनि माग हुन्छ। त्यसका लागि पनि यो सोच आएको हो। जब प्रचण्डजी आफू खतरामा पर्ने देख्नुहुन्छ अनि नयाँनयाँ कार्डको प्रयोग गर्नुहुन्छ। जस्तै पदाधिकारी छनौटका लागि प्रत्यक्ष निर्वाचन प्रणालीमै नजानु ? कमरेड प्रचण्डले नेपालको आन्दोलनमा खेलेको भूमिकालाई ठीक ढंगले बुझ्नुपर्छ। पार्टीको नेतृत्वमा उहाँलाई बसिराख्नलाई कुनै संकट आएको छैन। उहाँ जीवनको उत्तरार्धमा पनि समाजवादी आन्दोलनलाई अगाडि बढाउन र पार्टी पुनर्गठन गर्न तयार हुनुहुन्छ। स्थापित नेतृत्वले योग्दान गरिरहेको बेला त्यसको वरिपरी अरू नेताले मुलरूपमा मुख्य नेतृत्वअन्तर्गत अरूले पूरक भूमिका खेलेर जानुपर्छ। अहिलेको विधानले नयाँ नेतृत्व जन्माउने क्षमता राख्छ ? कम्युनिस्ट आन्दोलनले नेपालमा लोकतान्त्रिक पद्दतिलाई पनि पक्रिनु पर्ने छ। र, सही खालका कम्युनिस्ट पार्टी पनि बनाउनु पर्छ। यी दुवै पक्षलाई हेरेर माओवादीले आफ्नो खालको विधान बनाउन सुरुवात गरेको हो। आउने दिनमा यसले नयाँ नेतृत्वलाई विकास गर्नका लागि पनि एउटा प्रणाली खोजी गरेको हो। अहिलेको नेतृत्व त टेस्टेड नेतृत्व भइसक्यो। अहिलेसम्म गरेको कामलाई निरन्तरता दिन एउटा सक्षम र समाजवादी क्रान्ति हाँक्ने टिम बनाउन हामी नयाँ निर्वाचन पद्दतिमा गएका हौं। युवा र पछाडि परेका वर्गको बारे विधानमा कस्तो व्यवस्था छ ? समय कोणबाट युवाहरूको नेतृत्व विकासका लागि आठौं महाधिवेशनबाट २० प्रतिशत सिट छुट्याउने प्रवधान लिएर आयौं। अहिले पनि विधानमा त्यो कुरा छ। महिलाको ३५, दलितको १५, मुस्लिमको ५ प्रतिशत जस्ता विशेष व्यवस्था गरेका छौं। साँच्चिकै विधान लागू हुन्छ ? विधान कार्यान्वयन गर्ने दिशामा हामी गइसक्यौं। विशेष महाधिवेशन गर्दा तलदेखि माथिसम्म प्रतिनिधित्वको व्यवस्था हुन्छ। जब कमिटी गठन हुन्छ, त्यहाँँबाट लागू हुन्छ। नेतृत्वले विधानअधिवेशनमै लागू गरेर जाने प्रतिबद्धता गरिसकेको छ। हरहालतमा विधान लागू गर्नुपर्ने अवस्था छ। आगामी २०८४ को निर्वाचनमा माओवादीलाई देशको १ नम्बर पार्टी बनाउने भनिँदै छ, के यो सम्भव छ ? एक नम्बरको पार्टी बन्ने कुरामा ठीक कार्यदिशा पक्रिन्छौं, पक्रिदैनौं ? ठीक कार्यदिशाको कार्यान्वन हुन्छ कि हुँदैन ? त्यसमा भर पर्छ। पार्टीलाई प्रणालीमा हिम्डाउँछौं, हिँडाउँदैनौं ? त्यसमा निर्भर हुन्छ। जनताको दिन दिनको आवश्यकता र समस्यालाई सम्बोधन गरेर काम गर्छौं ? गर्दैनौं ? यो कुराले निर्धारण गर्छ। अहिले हामी जनतातिर फर्किएका छौं। के योजना लिएर ? अब हामी तराईंमधेस केन्द्रित जनजागरण अभियान, पूर्वपश्चिम अभियान, उत्तरदक्षिण अभियानमार्फत् जनतामा जाने प्रक्रियामा छौं। हिजो जसरी हामीले संघर्ष गरेका थियौं त्यसैलाई हेरेर जनताले माओवादीलाई एक नम्बरको पार्टी बनाएका हुन्। जनताको मुद्दामा आधारित भएर काम गर्नु पर्छ। सडक, सदन र सरकार तीनवटै मोर्चालाई समायोजन गर्नुपर्छ। त्यसरी गइयो भने प्रतिस्पर्धाको राजनीतिमा माओवादीलाई कुन स्तरमा राख्छ त्यो जनताले फैसला गर्ने कुरा हो। तराईंमधेसमा माओवादी किन केन्द्रित हुँदैछ ? मधेसमा ठूलो राजनीतिक परिवर्तन भयो। तर, तराईंमधेसका जनताको जीवनमा परिवर्तन आउन सकेन। मधेसकेन्द्रित राजनीतिक शक्तिहरू शक्तिको रूपमा देखापरे। तर, ती पार्टीहरूले पनि जनताको समस्या हल गर्न सकेन। मधेसमा वर्गीय, जातीय उत्पीडन छ। समाजिक, सांस्कृतिक पहिचानका सवालहरू छन्। त्यो सबै पक्षलाई हेरेर समाजवादी क्रान्तिको दिशाभित्र मधेसका समस्यालाई जोडर मात्रै हल हुन सक्छ। त्यसैले हामी एकपटक मधेसतराईतिर फर्किनुपर्छ भनेर हामी जागरण अभियान चलाउने निष्कर्षमा पुगेका हौं। राष्ट्रिय एकतालाई प्रतिनिधित्व गर्न उत्तरदक्षिण अभियान पनि चलाउँदैछौं। माओवादीले फेरि जातीय मोर्चाहरू किन ब्युँउताउने निर्णय गर्यो ? २०७८ सालको केन्द्रीय कमिटीले वर्ग र उत्पीडित समुदायलाई छोड्यौ। त्यसकारण पार्टी कमजोर भयो। सांस्कृतिक रूपान्तरणलाई ठीक ढंगले नपक्रिएकाले कमजोरी भएको बैठकको निष्कर्ष थियो। त्यसैले उत्पीडित वर्गसँगै उत्पीडित समुदायको सवालललाई पनि ठीक ढंगले पक्रिन हामीले यो निर्णय गरेका हौं। यो निर्णयको दुरगामी प्रभाव ? समाजवादी क्रान्तिको मुख्य शक्ति उत्पीडित वर्ग र समुदाय हुन्। त्यो उज्यालोमा हामीले हाम्रो जनवर्गीय संगठनलाई पुनर्गठन गर्दै छौं। ती सबैलाई व्यवस्थित गर्दै जातीय, क्षेत्रीय मोर्चालाई पनि गठन गर्न लागेका हौं। ती मोर्चाहरूका आफ्ना निश्चित पेसागत, जातीय, क्षेत्रीय मुद्दाहरू हुन्छन्। त्यसैले जातीय तथा क्षेत्रीय मोर्चालाई जोडसँग अगाडि बढाउन खोजेका हौं। २०६४ मा पहिलो शक्ति रहेको माओवादी किन कमजोर भए ? समयक्रमसँगै हाम्रा चारवटा गल्ती भए। पहिलो बदलिएको विश्व, बदलिएको नेपालको राजनीति र बदलिएका राजनीतिक पार्टीहरूलाई दृष्टिगत गरेर विचारको पर्याप्त विकास गर्न सकिएन। दोस्रो पार्टी विधि र पद्धतिमा चलेन। जनवादी केन्द्रीयतालाई कार्यान्वयन गर्न सकिएन। तेस्रो कम्युनिस्ट सर्वहारा वर्ग(मजदुर, किसान, उत्पीडितको पार्टी हो। तर, हामीले आफ्नो वर्ग छोड्यौं। एक प्रकारले हामी घरको न घाटको भयौं। चौथौ पूँजीवादी जनवादी क्रान्ति आफ्नै ढंगले सम्पन्न भइसकेकोपछि समाजवाद यात्रातिर लागि हाल्नुपर्ने थियो। पूँजीवादले अन्त्य गर्न नसकेको विभेद, असमान्ता, उत्पीडन, अन्याय, अत्याचारलाई समाजवादले हल गर्छ भन्ने स्पष्टा नीति र रणनीत बनाएर जान सकेनौं। मुख्य यी चार पक्षमा ध्यान नदिँदा कमजोर भयौं। सत्तामा पुग्दा वर्ग किन छुट्न गयो ? सर्वहार वर्गको विश्वास लिएर पार्टीले उचाइ लियो। तर, जब संविधानसभाको चुनावबाट हामी प्रतिस्पर्धाको राजनीतिमा गयौं। अरूको जनमत लिनुपर्यो। अरूलाई पनि विश्वास दिनु पर्यो। त्यसले गर्दा वर्ग छुट्यो। पार्टी रूपान्तरण अभियानपछि अहिले प्रगशील निर्णयहरू गरेर अघि बढेका छौं। किन कमजोरी भयो ? जनवादको अभ्यास गर्दै जनयुद्ध, शान्ति सम्झौता, संविधान निर्माणदेखि अहिलेसम्म आयौं। शान्ति प्रक्रियापछि पार्टी प्रतिस्पर्धाको राजनीतिमा गयो। धेरै मान्छे माओवादीमा आए। सबैलाई समेटन सहमतिबाट गयो। ठूला भद्दा कमिटी बन्यो। पार्टी निर्देशनात्मक कमिटीहरूमा बदलिए। हिजो धेरै अधिकार अध्यक्षमा केन्द्रित गर्यौं। यो नै गम्भीर त्रुटि भयो। हेटौंडादेखि नै नेतृत्व हस्तान्तरणको कुरो उठ्दै छ। प्रचण्डले पनि नेतृत्व लिन आउन भन्दै हुनुहुन्छ। उहाँ मानसिक रूपमै नेतृत्व हस्तान्तरण तयार हुनुहुन्छ ? नेतृत्व सशस्त्र संघर्ष, जनआन्दोलन, चुनाव, सामाजिक तथा आर्थिक अभियानबाट विकास हुन्छ। अध्यक्षले बदलिएको प्रतिस्पर्धाको राजनीतिमा नेतृत्व लिन अगाडि बढ्नुस् भन्नुभएको छ। माथिबाट कसैलाई नेता बनाइदिएर हुने कुरा होइन। काम, अभियान र आन्दोलनको वरिपर िनेता र नेतृत्वको विकास त्यस जोड हुन्छ। त्यो आन्दोलनलाई पार्टी नेतृत्वले रक्षा र विकास गर्नुपर्छ। अध्यक्ष सक्रिय भइरहेसम्म आन्दोलन टिक्ने हो कि पछिसम्म जाने हो भन्ने कोणबाट अरू नेताहरूले सोच्नुपर्छ। अध्यक्षले पार्टी पुनर्गठन गर्ने पक्षमा हुनुहुन्छ। नेतृत्व हस्तारण गर्ने अधारहरू केके हुन् ? अरू पार्टीमा प्रतिस्पर्धा गर्दा पनि आफ्नै वर्गको आउँछ। त्यसले भित्र पट्टी खासै फरक पर्दैन। तर, सर्वहारा वर्गको उत्पीडितलाई लिएर हिँड्दा त्यहाँँ चिन्तनकै कुरा आउँछ कि आउँदैन भन्ने विचारको पार्टीभित्रै विकास गर्नुपर्छ। जीवनशैली, आचारण, संघर्षशीलतालाई व्यापक विकास गरिसकेपछि मात्रै नेतृत्व हस्तान्तरण गर्न निश्चित रूपमा सिर्जना हुन्छ। यसबारे प्रचण्डले कसरी सोचिरहनुभएको छ ? मेरो बुझाइमा अध्यक्ष कमरेडले आफू सक्रिय हुँदाहुँदै पार्टीलाई पनि संस्थागत गर्ने अनि नेतृत्व पनि विकास गर्ने मुडमा हुनुहुन्छ। पार्टीको नाम फेर्नु पर्छ भनेर कुरो उठेको छ। माओवादी नाम तपाइँहरूको ब्रान्ड होइन र ? अध्यक्षले पार्टी बैठकमा भन्नुभयो, माओवादीको धेरै कुरा गुमेको छ। एउटा माओवादी भन्ने पहिचान बचेको छ। त्यो पनि बदल्न त मन छैन। बाबुराम भट्टराईको पार्टीसँग एकताका लागि छलफल हुँदा उहाँहरू माओवादी पार्टी नाम नराख्ने अनि हामी छोड्न नसक्ने भयौं। त्यसैले अब पार्टीको नाम पर्ने ठाउँमा पुगेका छौं। नेकपा रहन्छ। तर, पछाडिको माओवादीका ठाउँमा के राख्ने बारे नयाँ समझदारी गरेर बढ्छौं। दुई परिस्थितमा मात्रै पार्टीको नाम बदल्छौं। कुनकुन परिस्थितिमा ? कम्युनिष्टहरूको बृहत् एकता भयो भने। जस्तो एमाले र माओवादी बनाउँदा हामीले माओवादी छोडेका थियौं। दोस्रो, विशेष महाधिवेशनपछि पार्टीको नाम फेर्ने कुरा उठेको छ। नामका लागि नाम बदल्न खोजेको होइन। बृहत् एकता गर्ने र मुलुकलाई फेरि नयाँ ढंगले लैजाने कोणबाट उठेको छ। माओवादीलाई हटाएर समाजवादी राखौं भन्ने छ। अबको २१औं शताब्दीमा नेपाली विशेषताको समाजवाद भनेका छौं। उपयुक्त समयमा नाम बदलेर जाने बारे हामीबीच करिब करिब सहमति जस्तो नै छ। हामी पार्टीलाई नयाँ ब्रान्ड बनाउने तिर छौं। इमान्दार माओवादी र खाओवादी सँगसँगै भए। यसलाई प्रयोग गरेर वर्ग स्वार्थ पूरा गर्ने प्रवृत्तिा देखियो। यसले पनि माओवादी कमजोर भयो। हामी पार्टीलाई नयाँ ब्रान्ड बनाउनेतिर छौं। वास्तवमा हामीले निरन्तर सांस्कृतिक अभियान चलाइरहनु पर्ने थियो, तर त्यहाँ त्रुटि भयो। अरू पुँजीवादी पार्टीमा सहजतापूर्वक वर्गको सुनिश्चितता हुन्छ। तर, कम्युनिस्ट पार्टीमा सहजै त्यही ढंगको हुँदैन। प्रत्यक्षबाट कमिटी छान्ने अभ्यास पनि गरौं, पदाधिकारी छनोटको प्रक्रियामा जानका लागि परिपक्व परिस्थितिको पनि माग हुन्छ भनेरै यो सोच आएको हो। अहिलेको नेतृत्व त टेस्टेड नेतृत्व भइसक्यो। अहिलेसम्म गरेको कामलाई निरन्तरता दिन एउटा सक्षम र समाजवादी क्रान्ति हाँक्ने टिम बनाउन हामी नयाँ निर्वाचन पद्दतिमा गएका हौं। के अब पार्टीको नीति, विचार र सिद्धान्त पनि फेरिन्छ ? गणतन्त्र, संघीयता, धर्मनिरपेक्षता, समानुपातिक समावेशीता, समाजवाद उन्मुखताका सन्दर्भमा आक्रमक भएर माओवादी आउनु पथ्र्यो। तर, त्यसो भएन। विधान बनाउँदा विश्व परिवेश, विज्ञान र प्रविधिको परिवर्तनलाई मात्रै हेरियो। यो परिवेशमा समाजवादी क्रान्तिको मोडेललाई पनि हेर्नु पथ्र्यो। अब यि सबैलाई हेरेर विधान बनायौं। आजको विचारचाहिँ के ? हामीले २१औं शताब्दीमा नेपाली विशेषतासहितको समाजवाद भनेका छौं। आठौं महाधिवेशनबाट यो विचारमा अघि जाने तय भयो। तर, अझै छलफल पुगेको छैन। चार महिने रूपान्तरण अभियान चलायौं। हालै फागुन १, २, ३ गतेसम्म विधान अधिवेशन गर्यौं। यसपछि विशेष महाधिवेशन गरेर अबको रणनीति तयार गर्छौं। समाजवादी क्रान्तिलाई ठोस र मूर्तरूप दिने विचार, नीति र रणनीति बनाउँछौं। वाम एकतामा माओवादीको धारणा के छ ? एमाले र माओवादीबीचको एकता टुटे पनि हाम्रो निष्कर्षः सामाजिक, आर्थिक, सांस्कृतिक रूपान्तरणका लागि कम्युनिस्टहरू एक हुनैपर्छ। त्यसको चरित्र कस्तो हुन्छ ? संविधानको रक्षा र कार्यान्वयन गर्ने, गणतन्त्र, संघीयता, धर्मनिरपेक्षता, समावेशी, समानुपातिक, मौलिक हकको रक्षा, राष्ट्रियता, स्वाभिमान, भगौलिक अखण्डताको रक्षा गर्नु मुख्य चरित्र हुन्छ। समाजवाद यात्राको बाटो हुन्छ। त्यसका लागि साझा नेतृत्व, कार्यक्रम र आचारसंहिता चाहिन्छ। झन्डै माओवादी सकिन लागेको थियो। के यो कुरा सत्य हो ? नेपाली राजनीतिक कोणबाट विश्लेषण गर्नेहरूको मनमा माओवादी सकिए हुन्थ्यो भन्ने छ। तर, माओवादी सकिँदैन। माओवादीले जे भूमिका निर्वाह गर्यो त्यो भूमिका अरू शक्तिले खेलेकै छैन। त्यसैले अहिले त्यो ठाउँ खाली छ। माओवादीको विशाल नेता कार्यकर्ता टिम छ। आठौं महाधिवेशनमा झन्डै ८ लाख मान्छेहरूले सदस्यता लिए। अहिले चारमहिने अभियानमा ६० प्रतिशतले नवीकरण गरे। अहिले चार लाख सदस्य छन्। यो सानो शक्ति होइन। नसच्चिए ओरालो लाग्छौं भन्ने हाम्रै विश्लेषण छ। शक्ति थाहा पाउनका लागि अभियान चलायौं। अब हामी मधेसतराईं अभियान, पूर्वपश्चिम अभियान, उत्तरदक्षिण अभियान चलाउँछौं। माओवादी संसदीय राजनीतिमा फेल खाइरहेको छ किन ? राष्ट्रिय राजनीतिले गठबन्धन गर्ने अवस्था सिर्जना भयो। तर गठबन्धनको समीक्षा पनि भइरहको छ। कांग्रेससँग मिलेर चुनावमा गयौं। उ एक नम्बरको पार्टी भयो। हामी ५४ सिटबाट झेर ३२ सिटमा आएर पनि तीन नम्बरको पार्टी भयौं। भर्खरैको राष्ट्रियसभाको चुनावमा प्रदेश १ मा हामी हार्यौं। कांग्रेसले जित्यो। विगतमा पनि त्यस्ता घटनाहरू छन्। गठबन्धनमा इमान्दारीताको कमी देखियो। अर्को हामीसँग संसदीय राजनीतिको अनुभव थिएन। यस कुरामा एमाले अनुभवी देखियो। अब त समृद्धि, समाजिक न्याय र सुशासन दिइएन भने कोही पनि टिक्नेवाला छैनन्। माओवादीले अब आफ्नै बलमा चुनाव लड्छ त ? अब आफ्नै खुट्टामा उभिएर चुनाव लड्ने गरी किन तयारी नगर्ने ? भन्ने ठाउँमा पुगेका छौं। चुनावपछि मात्रै गठबन्धन गर्छौं। २०७४ सालको चुनावमा नेकपा बन्दा पनि सबै ठाउँमा उम्मेदवार उठाए नौ। २०७९ मा गठबन्धन गर्दा जित्ने ठाउँहरू पनि छोड्नुपर्यो। त्यसैले हामी कमजोर भयौं भन्ने परेको छ। अब माओवादीले एक्लै चुनावमा प्रतिस्पर्धा गर्छ। चुनावपछि एजेन्डाका आधार मिल्नेहरूसँग मात्रै माओवादीले गठबन्धन गर्छ। पार्टी भ्रष्टीकरणतर्फ गयो। अनि बिचौलिया हावी भयो भन्ने छ नि ? त्याग, बलिदानको कीर्तिमानी कायम गरेर हामी आएका थियौं। वास्तवमा हामीले निरन्तर सांस्कृति अभियान चलाइरहनु पर्ने थियो। हाम्रो यहाँनिर त्रुटि भयो। अरू सुधार गर्छौं। यसले के असर पर्यो ? पार्टीभित्रै वर्ग देखियो। इमान्दार माओवादी र खाओवादी सँगसँगै भयो। यसलाई प्रयोग गरेर वर्ग स्वार्थ पुरा गर्ने प्रवृत्ति देखियो। यसले पनि माओवादी यति कमजोर भयो। जवाफदेहिता, उत्तरदायित्व, परदर्शिता पार्टीलाई चाहिन्छ। यो भने पार्टी निर्माणको मुख्य आधार हो। गल्ती गरेको छ भने जनतामा गएर स्वीकार गर्ने, फेरि जनसेवकको रूपमा काम गर्ने बहस चलेको छ। अब नेताहरू सच्चिन्छन् त ? अब माओवादी सच्चिने या सक्किने बहसकोबीचबाट अगाडि बढेको छ। पार्टीभित्र पनि आचारसंहितादेखि लिएर सबै पक्षलाई व्यवस्थित गर्नु छ। पार्टी बाहिर राज्यको कोणबाट भ्रष्टाचारविरुद्धका नयाँ बिलहरू चाहिएको छ। त्यसलाई सफल बनाउन अब स्वच्छ पार्टी, जवाफदेही पार्टी नबनाइन हुँदैन। त्यो नेतृत्वबाटै सुरु हुन्छ। प्रस्तुति : राजकरण महतो"
'डीएसपी हुँ' भन्दै गाडी चालकलाई अपशब्द बोल्ने पक्राउ,काठमाडौं : सार्वजनिक स्थलमा प्रहरीको 'डीएसपी हुँ' भन्दै धम्क्याउँदै हिँड्ने एकजनालाई प्रहरीले नियन्त्रणमा लिएको छ। काठमाडौंको लाजिम्पाट सडक खण्डमा कार चालकलाई रोकेर प्रहरीको डीएसपी हुँ भन्दै अपशब्द बोल्ने काठमाडौंको चुनादेवी बस्ने ५२ वर्षीय प्रविन श्रेष्ठलाई प्रहरीले नियन्त्रणमा लिएको हो। रातीको समयमा कार चलाउँदै गरेका एकजना युवालाई रोकेर अपशब्द बोलेको भीडीयो सार्वजनिक सञ्जालमा सार्वजनिक भएको थियो। उक्त भीडीयोलाई लिएर सामाजिक सञ्जाल प्रयोगकर्ताहरूले पक्राउ गरी कारवाही गर्न प्रहरीलाई आग्रह गरेका थिए। त्यसपछि प्रहरीले ती व्यक्तिलाई पक्राउ गरेको हो। पक्राउ परेका श्रेष्ठ नेपाल प्रहरीको प्रहरी कर्मचारी (बहालवाला र अवकाश प्राप्त) नभएको नेपाल प्रहरीले जनाएको छ। उनीविरुद्ध थप अनुसन्धान भइरहेको प्रहरीले जनाएको छ।
"अफवाह फैलाइयो, ४ कारणले डुब्दैनन् बैंक","काठमाडौं : बैंक तथा वित्तीय संस्थाका बारेमा अफवाह फिँजाइएको भन्दै बैंक तथा वित्तीय संस्था परिसंघ, नेपाल (सिबिफिन)ले आपत्ति जनाएको छ। बैंक तथा वित्तीय संस्थाको वित्तीय सूचकहरू सबल रहेको भन्दै परिसंघले बैंकिङ प्रणालीमा कुनै जोखिम पनि दाबी गरेको हो। परिसंघले जारी गरेको विज्ञप्तिमा बैंक तथा वित्तीय संस्थाहरूको विरुद्धमा विगत केही दिनदेखि केही व्यक्तिसमूहबाट बैंक तथा वित्तीय संस्थाहरूको साख, गरिमा, विश्वसनियतामा ठेस पुग्ने गरी विभिन्न अफवाह फैलाउने र आशंका एवं अविश्वास बढाउने खालका समाचारहरू सम्प्रेषण गर्नेे कार्य भएकामा यसप्रति आफ्नो गम्भीर ध्यानाकर्षण भएको उल्लेख छ। सिबिफनका अनुसार सबल नियमनकारी निकायको सूक्ष्म निगरानीमा तथा प्रचलित कानुन तथा नियमनकारी निकायले जारी गरेका नीतिनिर्देशनहरूका अक्षरशः पालना गर्दै सञ्चालित छन्। परिसंघले केही व्यक्ति तथा समूहले फैलाएका भ्रामक तथा तथ्यहीन विषयहरूको पछि नलागी आफू सम्बद्ध बैंक तथा वित्तीय संस्थाहरूको वास्तविक तथ्यहरूका बारेमा बुझ्नु परेमा सम्बन्धित बैंक तथा वित्तीय संस्थाहरूका आधिकारिक प्रतिनिधिहरूलाई सम्पर्क गर्न समेत आग्रह गरेको छ। २०८० पुस मसान्तसम्म कुल गार्हस्थ्य उत्पादनको ११३९३ प्रतिशत निक्षेप, कुल गार्हस्थ्य उत्पादनको ९४४७ प्रतिशत कर्जा लगानी, ६ हजार ४ सय ४१ शाखा सञ्जाल रहेको बैंक तथा वित्तीय संस्थाहरूको मुख्य वित्तीय परिसूचकहरू स्वस्थ एवं सबल रहेको, सर्वसाधारण निक्षेपकर्ता तथा समग्र ग्राहक वर्गको हकहितका विषयमा कुनै पनि जोखिम सिर्जना नभएको परिसंघले जनाएको छ। परिसंघका अनुसार बैंक तथा वित्तीय संस्थाहरूको अत्यन्त सबलीकरण र पारदर्शीरूपमा सञ्चालन हुने सुनिश्चितता गर्न देहायबमोजिमको कानुनी व्यवस्था लागू गरिएको छ। १) बैंक तथा वित्तीय संस्था सञ्चालनसम्बन्धी ऐन २०७३, तथा सो ऐनबमोजिम जारी भएको नियम तथा सोबमोजिम नेपाल राष्ट्र बैंकले जारी गर्ने निर्देशनबमोजिम सञ्चालन हुने। २) अन्तर्राष्ट्रिय मापदण्डका आधारमा नेपाल राष्ट्र बैंकबाट नियमित रूपमा सुपरिवेक्षण तथा अनुगमन भई विभिन्न निर्देशन जारी हुने र सोको परिपालनाको नियमित अनुगमन हुने र निर्देशन पालना नभए कानुनबमोजिम आवश्यक कारबाही हुने। ३) बैंक तथा वित्तीय संस्थाहरूको आर्थिक परिसूचकहरू जस्तै पुँजी पर्याप्तता अनुपात, तरलता अनुपात, निक्षेप कर्जा अनुपात, अनिवार्य नगद मौज्दात अनुपातलगायतका विभिन्न प्रमुख वित्तीय तथा गैरवित्तीय परिसूचकहरूको सम्बन्धमा नियमित रूपमा आन्तरिक तथा नियामकमार्फत समेत अनुमगन हुने र सोसम्बन्धी केही कैफियत भए तुरुन्त समाधान गर्न निर्देशन दिने र निर्देशन पालना नभए कानुनबमोजिम कारबाही हुने। ४) नेपाल राष्ट्र बैंकबाट जारी निर्देशनबमोजिम प्राकृतिक व्यक्तिका नाममा बचत तथा मुद्दती खातामा रहेको ५ लाख रुपैयाँसम्मको निक्षेप नेपाल सरकारद्वारा स्थापना गरिएको निक्षेप तथा कर्जा सुरक्षण कोषमार्फत सुरक्षण गरिएको हुने।"
चौथो राष्ट्रिय लघुवित्त सदस्य सम्मेलन : १२ बुँदे घोषणापत्र जारी,"काठमाडौं :चौंथो राष्ट्रिय लघुवित्त सदस्य सम्मेलन बाह्रबुँदे घोषणापत्र जारी गर्दै सम्पन्न भएको छ। घोषणापत्रले स्वस्थ लघुवित्त, समृद्ध सदस्य नारालाई व्यवहारमा कार्यान्वयन गर्ने उल्लेख छ। त्यस्तै, घोषणापत्रमा तेस्रो सम्मेलनले अगाडि सारेको घरघरमा उद्यम फैलाउँ, गरिबीलाई शून्य बनाउँ अभियानलाई मूर्तरूप दिने कुरा उल्लेख छ। लघुवित्तमा देखिएका विकृति, विसंगतिलाई अन्त्य गर्ने, सदस्य तथा संस्थाले समेटेका वर्गलाई सुसूचित गर्ने अभियान चलाउने, सदस्य तथा कर्मचारीको आचरण सुधार गर्ने, विपन्न महिलालाई कर्जा तथा बचतमा सहजीकरण गर्ने घोषणापत्रमा उल्लेख छ। लघुवित्तमा जोडिएका सदस्यका सन्तानलाई युवा उद्यमी बनाउन सहयोग गर्ने, वातावरणमैत्री र उद्यमशील समाज बनाउनका लागि युवा परिचालन गर्ने, वातावरण अनुकूलता प्रवद्र्धन गर्न वातावरणमैत्री गाउँ निर्माण, प्रविधिमैत्री संस्था निर्माण र निष्क्रिय सदस्यलाई सक्रिय बनाउने अभियान चलाउनेलगायत घोषणापत्रमा समेटिएको छ। समापन समारोहमा प्रतिनिधिसभासदस्य लीलानाथ श्रेष्ठले देशको आर्थिक अवस्था गम्भीर रहेकाले यस्तो अवस्थामा लघुवित्त तथा सहकारी क्षेत्रको भूमिका बढेर गएको बताए। प्रतिनिधिसभाका सांसद भगवती चौधरीले ६० लाख नेपाली गरिबीको रेखामुनि रहेको अवस्थामा झन्डै त्यत्तिकै सदस्य संख्यामा काम गर्ने लघुवित्त तथा सहकारी क्षेत्र अर्थतन्त्रको मेरुदण्ड भएको बताइन्। कार्यक्रममा इनरुवा नगर पालिकाकी उपप्रमुख विनिता मेहताले लघुवित्तले महिलाको आर्थिक हैसियतदेखि नेतृत्व विकासमा समेतमा सहयोग गर्ने बताइन्। कार्यक्रमका सभापति तथा आयोजक समितिका अध्यक्ष शंकरमान श्रेष्ठले सम्मेलनमा लघुवित्त तथा सहकारी क्षेत्रका समस्याका विषयमा गम्भीर समीक्षा भएको र घोषणापत्रमा उल्लेख गरिएका कुराहरूलाई समुदायस्तरमा गएर लागू गर्न जोड दिए। कार्यक्रममा उत्कृष्ट लघुवित्तकर्मी तथा लघुवित्त संस्थालाई पुरस्कार वितरण गरिएको थियो। यस वर्षको संस्थागत उद्यमशीलता विकासतर्फ उत्कृष्ट भएर जीवन विकास लघुउद्यम वित्तीय संस्था पुरस्कृत भएको छ। जीवन विकासले एक लाख रुपैयाँ प्राप्त गर्यो। सम्मेलन फागुन ५ र ६ गते दुई दिनसम्म चलेको थियो। प्रत्येक दुईदुई वर्षमा सम्मेलन हुँदै आएको छ।"
महासमिति बैठकअघि शेखरले गरे सुदूरपश्चिमका जिल्ला सभापतिसँग छलफल,"काठमाडौं : नेपाली कांग्रेसका नेता डा शेखर कोइरालाले महासमिति बैठकअघि सुदूरपश्चिम प्रदेशका जिल्ला सभापतिहरूसँग आवश्यक छलफल गरेका छन्। महासमिति बैठक सोमबार दिउँसो १ बजेबाट ललितपुरको गोदाबरीमा सुरू हुँदैछ। बैठक सभापति शेरबहादुर देउवाले उद्घाटन गर्नेछन्। छलफलमा जिल्ला सभापतिहरू पुष्प शाह, पदम बोगटी,चतुरबहादुर चन्द,भिम साउद, रामसिंह रावल, खड्ग बोहोरा, नरेन्द्रसिंह थापा र युवा तथा खेलकुदमन्त्री डिगबहादुर लिम्बू सहभागी थिए। छलफलमा समसामयिक राजनीतिक विषय, महासमिति बैठकलगायत विषयमा छलफल भएको जनाइएको छ। महासमिति बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। कोइराला महासमिति बैठकमा पार्टी उपसभापति र महामन्त्रीहरूले पेश गर्ने राजनीतिक दस्तावेजसँग सन्तुष्ट छैनन्। बैठकमा १६५ केन्द्रीय सदस्य,हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने जनाइएको छ।"
जारी छ जातीय विभेद,"नेपालमा भएका ठूला राजनीतिक परिवर्तनका एजेन्डाहरूमा नछुट्टिने विषय हो, जातीय छुवाछूतविरुद्धको विद्रोही आवाज। त्यसमाथि दलित समुदायको लामो संघर्षपछि नेपालको संविधान २०७२ ले नै छुवाछूत र जातीय विभेदलाई दण्डनीय बनाएको छ। जातीय विभेद कसुर सजाय ऐन, २०६८ ले पनि यो विषयलाई निषेध गरेको छ। विभिन्न चरणको राजनीतिक परिवर्तनपछि समाजको चेतनाको स्तर निकै माथि उठेको छ। तर, जातीय विभेदविरुद्धको चेतना भने नेपाली समाजमा अझै कमजोर छ भन्ने विभिन्न घटनाले देखाएको छ। ऐनकानुन जे भए पनि अझैसम्म जातीय विभेद जारी छ। गैरदलितलाई मन पराएको, बिहे गरेको कारण ज्यान गएका घटनाहरू सेलाएका छैनन्। त्यसमाथि नीति निर्माणको समेत जिम्मेवारी बोकेको स्थानीय तहका दलित जनप्रतिनिधिले विभेद भोगका तीता अनुभवहरू ताजै छन्। दलित समुदायमाथि पानीमा समेत विभेदका घटना कति पीडादायी होला ? भोग्नेलाई मात्र थाहा छ। यद्यपि यो विभेद क्रमशः अन्त्य हुँदै गएको छ। तर, दलित समुदायका व्यक्तिहरू जोडिएका तमाम विषयलाई अझै पनि पूर्णरूपमा समाजले सहजै स्वीकार गरिरहेको छैन। किन ? यसको उदाहरण हो, बिरामीको उपचारमा खटिएका स्वास्थ्यकर्मीमाथिको विभेद। मुगुस्थित स्वास्थ्यचौकीमा कार्यरत स्वास्थ्यकर्मीमाथि हालै जातकै कारण भएको विभेदको घटनाले फेरि एकपटक जातीय विभेदको मुद्दामाथि राज्यले गम्भीरतापूर्वक ध्यान दिनुपर्ने भएको छ। कानुन बनाएर मात्र हुँदैन, व्यवहारमा चेतनाको स्तर वृद्धिमै राज्यले काम गर्नुपर्छ भन्ने सन्देश हो यो। जातीय भेदभाव र छुवाछूतकै कारण रुकुमको घटना भयो। हजारौंको बलिदानीपछि स्थापना भएको गणतन्त्रमा पनि जातीय विभेदकै कारण कयौंले ज्यान गुमाइसकेका छन्। तर पनि व्यवहारमा राज्यका संरचनाहरूले नै यो कार्यान्वयन गरेका छैनन्। किनभने जातीय विभेदविरुद्धको ऐन आएको दशक भइसक्दा पनि त्यसका आधारमा नगन्य मात्रामा दोषीहरू दण्डित भएका छन्। त्यसैले नीति भएर मात्र हुँदैन, कार्यान्वयन गर्नेहरूको नियति पनि सफा हुन जरुरी छ। आजको समयमा जातकै आधारमा हुने असमानता अन्त्य गर्न नसक्नु असफल राज्यको अर्को उदाहरण हो। त्यसैले भौतिक पूर्वाधार विकासमात्र होइन, जनस्तरमा जातीय विभेदविरुद्धको सशक्त सचेतना र त्यसविरुद्ध बनेको ऐन कानुनको निर्मम कार्यान्वयन आजको आवश्यकता हो।"
बागलुङ नगरपालिकामा कुकुर होस्टल,"बागलुङ : बागलुङ जिल्लाको बागलुङ नगरपालिकाले कुकुरहरूका लागि कुकुर होस्टल बनाउने भएको छ। बागलुङ बजार क्षेत्रमा भेटिने कुकुरको व्यवस्थापनका लागि नगरपालिकाले नगर प्रबद्र्धन कार्यक्रमअन्तर्गत होस्टल बनाउन लागेको हो। नगरपालिकाका प्रमुख प्रशासकीय अधिकृत हरिदत्त कँडेलले मुख्यमन्त्री कार्यालय गण्डकी प्रदेशसँगको साझेदारीमा नगरपालिकाले होस्टल बनाउन लागेको बताए। उनले १ करोड लागतमा बागलुङ नगरपालिका१३ को कालाखोलामा कुकुर होस्टल बनाउन लागेको बताए। उनले होस्टलका लागि नगरपालिकाले ३५ लाख र मुख्यमन्त्री कार्यालयले ६५ लाख रूपैयाँँ बेहोर्ने सम्झौता भएको जानकारी दिए। चालु वर्षभित्रै कुकुर होस्टल बनेर सञ्चालनमा आउने नगरपालिकाले जनाएको छ। नगरपालिकाले चालु आर्थिक वर्षको नीति तथा कार्यक्रममा बजार क्षेत्रका कुकुरहरूको व्यवस्थापनका लागि कुकुर होस्टल बनाउने नीति ल्याएको थियो। सोही नीतिअनुसार प्रदेश सरकारसँगको समन्वयमा बानपा१३ मा कुकुर होस्टल सञ्चालन गर्न लागिएको बागलुङ नगरपालिकाले जनाएको छ। नगरप्रमुख वसन्तकुमार श्रेष्ठले सडकमा छाडा छाडिने कुकुरबाट हुने जोखिम र रेबिजलगायतका रोग नियन्त्रण गर्न होस्टल सञ्चालन गर्नु परेको बताए। उनले कुकुरले टोकेर वर्षमा धेरैजना घाइते भएको, रेबिज रोगसमेत लाग्ने जोखिम बढेकोले त्यसको अन्त्यका लागि छाडा कुकुरहरूको व्यवस्थापनका लागि कुकुर होस्टल बनाउन लागिएको बताए। नगरपालिकाले घरघरमा पालिएका र सडक कुकुरलाई रेबिजविरुद्धको खोपसमेत लगाउँदै आएको छ। हामीले घर पालुवा कुकुर अनिवार्य दर्ता गर्ने प्रावधान गरेर दर्ता प्रक्रिया सञ्चालन गरिरहेका छौं, नगरप्रमुख श्रेष्ठले भने, घरपालुवा र सडक कुकुरलाई रेबिजविरुद्धको खोपसहित सबै औषधि निःशुल्क गर्दै आएका छौं। उनले छाडा कुकुरलाई खोप लगाएर मात्रै होस्टलमा राखिने जानकारी दिए। हामीले सडकमा छाडा छाडिएका कुकुरलाई खोप लगाएर मात्रै होस्टलमा राख्छौं, नगरप्रमुख श्रेष्ठले भने, सडकमा छाडा छाडिएका कुकुर कसैले पाल्न चाहेमा नगरको अनुमतिले लैजान सक्नेछन्। सबै कुकुरको तथ्यांक राख्ने र मृत्युपछि लगत कट्टा गर्ने व्यवस्था गरेका छौं। नगरपालिकाले छाडा कुकुर व्यवस्थापनका लागि घरपालुवा कुकुरलाई घरधनीले २ सय रुपैयाँँ शुल्क तिरेर दर्ता गर्नुपर्ने नीति बनाएको छ।"
ट्याक्सी वे विस्तारमा त्रिभुवन विमानस्थल बन्द होला ?,"त्रिभुवन अन्तर्राष्ट्रिय विमानस्थल ५ दिनसम्म बन्द गर्नुपर्ने भनिएको छ। काठमाडौं : त्रिभुवन अन्तर्राष्ट्रिय विमानस्थलको रनवे (धावनमार्ग) को दुवै बिन्दुलाई छुने प्यारालल् ट्याक्सी वे विस्तारको काम भइरहेको छ। ट्याक्सी वे विस्तारको क्रममा आगामी कात्तिकमंसिरमा (सन् २०२४ को नोभेम्बरतिर) विमानस्थल बन्द गर्नुपर्ने बताइएको छ। लगातार नभई पटकपटक गरेर ५ दिनसम्म विमानस्थल बन्द गर्नुपर्ने भनिएको छ। रनवेमा ट्याक्सी वे लगेर जोड्नुपर्ने भएकाले विमानस्थल बन्द पनि गर्नुपर्ने विमानस्थल विस्तार आयोजनाका प्रमुख दीपेन्द्र श्रेष्ठ बताउँछन्। ट्याक्सी वे जोड्ने ठाउँमा ३४ मिटर गहिरो खन्नुपर्ने हुन्छ। खनेर लेयर बाइ लियर नयाँ फिलिङ गर्नुपर्छ। यसका लागि विमानस्थल बन्द गर्नुपर्ने हुन्छ, श्रेष्ठ बताउँछन्। त्रिभुवन विमानस्थल अहिले २१ घण्टा सञ्चालनमा छ। ८ देखि १० घण्टासम्म लाग्ने कामलाई ३ घण्टामा सम्पन्न गर्न असम्भव भएकाले विमानस्थल नै बन्द गर्ने कि भन्ने कुरा भएको प्रमुख श्रेष्ठको भनाइ छ। अहिले यसबारेमा अध्ययन भइरहेको उनले बताए। खन्ने क्रममा अन्य भौगोलिक जटिलता आउन सक्ने हुँदा विमानस्थल बन्द गर्नुपर्ने आवश्यकता हुन सक्ने उनको भनाइ हो। यस्तो अवस्थामा त्यसलाई व्यवस्थापन गर्नका लागि ८ देखि १० घण्टाको समयले पनि पुग्दैन भन्दै श्रेष्ठले विषम परिस्थिति देखिए बन्द गर्नुपर्न सक्ने भनिएको बताए। सन् २०२४ को नोभेम्बरदेखि वा सन् २०२५ को जनवरीदेखि बन्द हुन सक्ने बताइएको छ। २ देखि ३ महिनाको अवधिमा ५ दिन जति बन्द हुन सक्ने विमानस्थलले जनाएको छ। विमानस्थल बन्द गर्नुपर्ने अवस्था आए गौतमबुद्ध र पोखरा अन्तर्राष्ट्रिय विमानस्थलबाट उडान सुचारु गराउने प्रारम्भिक योजना बनाइएको छ। आन्तरिक उडान काठमाडौंबाट गराएर बाह्य उडान पोखरा र भैरहवाबाट गर्न सक्ने योजना छ। यसै सम्बन्धमा आयोजनाले आन्तरिक तथा बाह्य वायुसेवा प्रदायक कम्पनीहरूसँग छलफल पनि गरेको छ। अन्तर्राष्ट्रिय उडानका सम्बन्धमा करिब ६ महिनाअघि नै विमानस्थल बन्द गर्ने सूचना दिए व्यवस्थापन गर्ने कम्पनीले भनेको श्रेष्ठले जानकारी दिए। अन्तर्राष्ट्रिय नागरिक उड्डयन संगठन (आईकाओ) को मापदण्डअनुसार ट्याक्सी वे विस्तारको काम भइरहेको छ। २०२६ सम्म सक्ने गरी तीन वर्षका लागि गान्सु मेकानाइज्ड चिनियाँ कम्पनीलाई ट्याक्सी वे विस्तारको ठेक्का दिइएको हो। एसियाली विकास बैंक (एडीबी) को ऋण सहयोगमा ट्याक्सी वे विस्तारको काम भइरहेको छ। प्यारालल् ट्याक्सी वे नहुनाले सबै जहाज रनवेबाट टेक अफ गर्दै आइरहेका छन्। यो समयमा अरू जहाज उडान अवतरण गर्न पाउँदैनन्। प्यारालल् ट्याक्सी वे हुनेबित्तिकै जहाजहरू यसबाट नै उडानका लागि क्यूमा जान सक्छन्। यो हुनेबित्तिकै रनवेको क्षमता करिब २५ प्रतिशतले बढ्ने प्रमुख श्रेष्ठले भनाइ छ। बढ्दो हवाई यात्रु धान्नका लागि नयाँ अन्तर्राष्ट्रिय टर्मिनल भवनको पनि आवश्यकता छ। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेको छ। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। नेपालमा आगामी २० वर्षमा हवाई यातायातको वार्षिक स्थिर वृद्धि (३५ प्रतिशतसम्मको) हुने अनुमान छ। तर, त्रिभुवन अन्तर्राष्ट्रिय विमानस्थलको अवस्थिति काठमाडौं सहरको ज्यादै नजिक रहेकाले यसको सीमा क्षेत्रभन्दा थप विस्तार गर्ने अवस्था छैन। बढ्दो मागलाई विमानस्थलको हालको सीमा क्षेत्रभित्रै उपलब्ध क्षेत्रफलको प्रभावकारी उपयोग गरेर सम्बोधन गर्नुपर्ने देखिन्छ। यसैका लागि प्राधिकरणले एडीबीको सहयोगमा सन् २०१०२०२८ मा त्रिभुवन अन्तर्राष्ट्रिय विमानस्थलको पूर्वाधार सुधारका लागि गुरुयोजना तयार गरेको छ। विमानस्थल विस्तारका लागि १ सय ४० रोपनी जग्गा अधिग्रहण गरिएको बताइएको छ। आयोजना क्षेत्रमा ट्याक्सी वेको उत्तरी भागलाई विस्तार गर्ने, विमानस्थलमा बढी विमानहरू राख्न यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) विस्तार गर्ने, ह्यांगर थप गर्ने र धावन मार्गको दक्षिणी भागमा तीन सय मिटर धावन मार्ग विस्तार गर्ने रहेका छन्। धावन मार्ग (रनवे) विस्तारको काम भइसकेको छ। धावन मार्गको दक्षिणतिरको अन्तिममा ट्याक्सी वे विस्तार गर्ने, जहाज पार्किङस्थल (ह्यांगर) लाई त्रिभुवन अन्तर्राष्ट्रिय विमानस्थलको पूर्वी भागमा स्थानान्तरण गर्ने र आन्तरिक विमानस्थलमा यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) निर्माण गर्ने लगायत गुरुयोजनाअन्तर्गत सन् २०२८ को अनुमानित माग धान्ने गरी हवाई उड्डयन सुविधाको थप विकासको योजना गरिएको छ। ट्याक्सी वे र ह्यांगर एरियाको लगानी भने एडीबीको ऋणमा भइरहेको छ। करिब ६५ मिलियन अमेरिकी डलरमा आयोजना निर्माण भइरहेको जानकारी दिइएको छ। धावनमार्गको उत्तरपश्चिमपट्टि अन्तर्राष्ट्रिय एप्रोन (पार्किङ) विस्तारको काम भइरहेको छ। पार्किङ बनिसकेपछि थप १८ अन्तर्राष्ट्रिय विमान पार्किङ गर्न सकिनेछ। अहिले ११ विमान पार्किङ हुँदै आइरहेको छ। चाइना नेसनल एरो टेक्नोलोजी इन्जिनियरिङले सन् २०२० मा यो आयोजनाको ठेक्का पाएको थियो। कोभिडका कारण काम सुरु नभएको एप्रोन विस्तारको काम आगामी दुई वर्षभित्र सकिनेछ। यो आयोजना नेपाल सरकार र प्राधिकरणको आन्तरिक स्रोतबाट परिचालन भइरहेको छ। आयोजनाको लागत करिब ७ अर्ब रुपैयाँ छ। ह्यांगर एरिया (जहाजको मर्मत गर्ने ठाउँ) विकासको काम पनि भइरहेको छ। धावनमार्गदेखि पूर्वतिर यसको काम भइरहेको छ। केडिएन र सीसीईसीसी जेभी (सहकार्य) चाइनिज कम्पनीले ठेक्का पाएको छ। यो आयोजना पनि सन् २०२६ सम्म सक्नु पर्नेछ।"
प्रजातन्त्र दिवसको कार्यक्रममा प्रवेश गर्न नदिएपछि पत्रकारले गरे क्यामेरा डाउन,"काठमाडौं : राष्ट्रिय प्रजातन्त्र दिवस २०८० को अवसरमा मूल समारोह समितिले आयोजना गरेको कार्यक्रममा पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका छन् । सोमबार सैनिक मञ्च टुँडिखेलमा आयोजित विशेष समारोहमा रिपोर्टिङका लागि गएका पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका हुन । सूचना तथा प्रसारण विभागको कार्डले समेत प्रवेश नदिएपछि पत्रकारहरूले सांकेतिक विरोध गर्दै क्यामेरा डाउन गरेका थिए । समारोहको निमन्त्रण पास भए मात्रै प्रवेश दिने भन्दै पत्रकारहरूलाई आयोजकले फर्काइदिएको थियो । सो समारोहमा राष्ट्रपति,उपराष्ट्रपति,प्रधानमन्त्री,प्रधानन्यायाधीश,सभामुखसहितको सहभागिता रहेको थियो । विक्रम संवत् २००७ फागुन ७ गते १०४ वर्षसम्म चलेको जहाँनिया राणाशासन अन्त्य भइ नेपालमा प्रजातन्त्रको स्थापनाको घोषणा भएको दिनको स्मरणमा दिवस मनाउन थालिएको हो ।"
७ सालकै क्रान्तिबाट देशमा आमूल परिवर्तन,"मुलुकमा राजनीतिक क्रान्ति भनेको २००७ सालको क्रान्ति नै हो। ००७ साल फागुन ७ गते ऐतिहासिक घोषणामार्फत आमूल राजनैतिक परिवर्तन शंखनाद भयो। देश आधुनिक तथा लोकतान्त्रिक युगमा प्रवेश गर्यो। जनता बिमुख राज्य व्यवस्थाले विश्राम लिने, रैती नागरिक हुने, जनता वैयक्तिक स्वतन्त्रतासहित आधारभूत मानव अधिकारसँग अभ्यस्त हुने क्रम यसै दिनबाट सुरु भयो। देशमा संविधान निर्माणलगायत उज्वल गन्तव्यको नक्सा कोरिने सुखद सिलसिला पनि त्यहींबाट शुभारम्भ भयो। निरंकुशताबाट मुक्ति, लोकतन्त्रको उदय, तथा लोक कल्याणकारी नवयुग निर्माणमुखी संकल्पको पहिलो दिन भएकाले यही दिनले राष्ट्रिय प्रजातन्त्र दिवसको मान्यता स्वस्फूर्त प्राप्त गरेको हो। यसपछि मनाइँदै आएका सबै दिवस फागुन ७ गतेको ऐतिहासिक महत्वभित्र मजैसँग अटाउने दिवस हुन्। ००७ सालको ऐतिहासिक घोषणाको ७३ वर्ष पुगेको छ। फर्केर हेर्दा, केही प्रश्न झन्झन् गम्भीर रूपमा देखा परेका छन्। जस्तो कि, बाचा गरिएअनुसार दुई वर्षभित्र संविधानसभाबाट संविधान बनाउने प्रक्रिया त्यसबेला किन अघि बढ्न सकेन ?। साथै, ००७ सालको क्रान्ति सफल तुल्याउन एकताबद्ध भएका पक्ष वा शक्तिहरू संविधानसभाको संयुक्त प्रतिबद्धता अघि बढाउने दिशामा सहकार्य, मेलमिलाप तथा ऐतिहासिक दायित्व पूरा गर्न किन लागेनन् वा सकेनन् ? यी अनुत्तरित प्रश्नहरू हुन्। तर, मुलुकमा लोकतान्त्रिक विकासको स्वर्ण युगको उद्घाटन ००७ सालको ऐतिहासिक घोषणाबाट भएको हो। तर, त्यस बेला संविधानसभाबाट संविधान बनाउने भन्ने घोषणा कार्यान्वयन नहुँदा देश अस्थिरताको चक्रब्युहमा फस्न पुग्यो। मुख्य दलहरूले बिगतबाट शिक्षा लिनु नितान्त जरुरी छ। ताकि इतिहास भिन्न किसिमले भए पनि नदोहरियोस्। हिजो संविधानसभाबाट संविधान बन्न नसक्दा तथा परम्परावादी राजसंस्थालाई सर्वथा संवैधानिक राजतन्त्रको परिधिभित्र सम्मानित गर्न नसक्दा पटकपटक संविधान फेर्दै देशले अस्थिरताको लामो यात्रा पार गर्नुपर्यो। यसपटक संविधान कार्यान्वयनका बदनियतका कारण असन्तृष्टि उर्लंदो छ। समयमै यसको समाधान होओस्। (पूर्वसभामुख ढुंगाना, नागरिक समाजका अगुवा हुन्।)"
"कांग्रेसको महासमिति बैठक आजबाट, चारतारे झण्डाले झकिझकाउ गोदावरी (तस्बिर)","काठमाडौं : नेपाली कांग्रेसको महासमिति बैठक आजबाट ललितपुरको गोदावरीमा सुरु हुने भएको हो। राष्ट्रिय महाधिवेशनको दुई वर्ष तीन महिनापछि नीति अधिवेशनका रुपमा लिएको महासमिति बैठकमा भाग लिनका लागि देशभरबाट महासमिति सदस्य काठमाडौं आइपुगेका हुन्। महाधिवेशनस्थल चारतारे झण्डाले झकिझकाउ बनेको छ। महासमितिको सोमबार दिउँसो पार्टी सभापति शेरबहादुर देउवाले उद्घाटन गर्ने कार्यक्रम रहेको छ। बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०, जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिए। कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। राजनीतिक स्थायीत्व, रुपान्तरण र नविनता, स्वतन्त्रता न्याय र समानता भन्ने मूल नाराका साथ सुरु हुने महासमिति बैठक फागुन १० गतेसम्म चल्ने कांग्रेसले जनाएको छ। यस अगाडि एमालेले पनि गोदावरीमै विधान अधिवेशन गरेको थियो। तस्बिर : अभिषेक महर्जन"
असल अभ्यासमा चौरजहारी,"स्थानीय तह नागरिकका अपेक्षा पूरा गर्ने नजिकका शासकीय संरचनाहरू हुन्। नागरिक हितको रक्षा र प्रवद्र्धन स्थानीय सरकारको मुख्य जिम्मेवारी हो। जसले स्थानीय सरकारप्रति भरोसा र विश्वासमा अभिवृद्धि गर्छ। मुलुक संघीय संरचनामा प्रवेश गरेको आठ वर्ष भयो। संघीय शासन प्रणालीले नागरिकका अपेक्षा सम्बोधन गर्न सक्यो वा सकेन ? जेहोस्, स्थानीय तहहरू सिर्जनशील र रचनात्मक कार्य सञ्चालन गर्न जरुरी छ। लेखमा रुकुमपश्चिमको चौरजहारी नगरपालिकाले गरेका केही असल अभ्यासको चर्चा गरिएको छ। नगरबस सेवा : पहाडी भूभागमा घण्टौं पैदल यात्रा गर्नुपर्ने बाध्यता चौरजहारीवासीमा थियो। जनप्रतिनिधिले सरकारी गाडीको सेवासुविधा प्रयोग गर्छन्, जनताका दु : ख उस्तै भन्ने गुनासो पनि थियो। त्यसैले २०७६ सालदेखि सञ्चालनमा आएको नगरबस हाल पाँचवटा छन्, जुन सहुलितपूर्ण र नियमित छ। यात्रामा सहिद परिवार, ज्येष्ठ नागरिक, अपांगता भएका व्यक्तिहरूलाई विशेष सहुलियतको व्यवस्था छ। पोसाक तथा स्टेसनरी सामग्री वितरण : एउटै आकार र प्रकारको अभ्यास पुस्तिका पनि। प्रारम्भिक बालविकासदेखि कक्षा ५ सम्म अध्ययनरत बालबालिकाका लागि यो सुविधा छ। यसले विद्यार्थी उपस्थिति र टिकाउ दरमा समेत वृद्धि गरेको छ। आर्थिक अवस्थाका कारण पोसाकमा हुने विभेदको अन्त्य भई एकरूपता कायम भएको छ। नगर शिक्षक परिचालन : समुदायको सक्रियता स्थापना गरिएका सामुदायिक विद्यालयहरू पछिल्लो समय आन्तरिक स्रोतको अभावमा ऋणमा थिए। शिक्षकहरूको तलबभत्ताको जोहो गर्न हम्मेहम्मे थियो। निजीस्रोत शिक्षकविहीन बनाउन चौरजहारीले ११५ नगर शिक्षक परिचालन गरेको छ। टिनका छानामुक्त विद्यालय भवन निर्माण अभियान : टिनका छानामुक्त विद्यालय निर्माणको अभियान सञ्चालनका लागि पाँच वर्षअघि थालिएको यो अभियानले पूर्णता पाएको छ। ३७ सामुदायिक विद्यालयमा पक्की भवन निर्माण भएका छन्। टिनका छाना पूर्णरूपले विस्थापित भएका छन्। एक घर एक धारा : गाउँबस्तीहरू खानेपानीको चरम समस्यामा थिए। स्वास्थ्य र सरसफाइका लागि नगरपालिकाले ६ वर्षदेखि एक घर एक धाराको अभियान सञ्चालन गर्यो। १८ वटा लिफ्ट योजनाहरू सञ्चालनमा आए। एक दर्जन खानेपानी योजना बने। फलस्वरूप ९० प्रतिशत घरमा धारा बने। खानेपानीका लागि खच्चड र ट्याक्टरमा समेत पानी ढुवानी गर्नुपर्ने अवस्था अन्त्य भएको छ। स्वास्थ्य बिमा कार्यक्रम : उपचार खर्चको अभावमा कुनै पनि नागरिकको ज्यान जाने अवस्था नबनोस् भनेर नगरपालिकाले कमजोर आर्थिक अवस्थाका १२८४ घरपरिवारको नि : शुल्क स्वास्थ्य बिमा गरिदिएको छ। विपन्न, सहिद परिवार तथा घाइते अपांगता भएका परिवारलाई नगरपालिकाले नि : शुल्क बिमा गरिदिएर स्वास्थ्य बिमा कार्यक्रममा आबद्ध गरेको छ। नगरका प्रत्येक परिवारमा एक लाखसम्म स्वास्थ्य उपचार सेवाको सुनिश्चिता भएको छ। ईहाजिरी सञ्चालन : विद्यालय र कार्यालयहरूमा विभिन्न बहानामा शिक्षक कर्मचारी अनुपस्थित हुने अवस्था थियो। कतिपय उपस्थित नहुने, उपस्थित भएर पनि पूरा समय कार्यालयमा बस्न नचाहने प्रवृत्ति अन्त्य गर्न चुनौती थियो जुन अन्त्य भएको छ। दैनिक, मासिक र वार्षिक रूपमा कर्मचारीहरूको उपस्थितिको तुलनात्मक रूपमा लेखाजोखा गर्न मिल्ने सफ्टवेयर सञ्चालनमा छ। नि : शुल्क फोटोकपी सेवा र सेवाग्राही सन्तुष्टि सर्वेक्षण : नगर कार्यपालिकाको कार्यालयमा आउने सेवाग्राहीले फोटोकपीका लागि पैसा तिर्नु पर्दैन। यसले सरल, सहज र छरितो सेवा प्रवाहमा टेवा पुगेको छ। फोटोकपीका लागि जाँदाआउँदा झन्डै एक घण्टा लाग्थ्यो। नगरपालिकाको सेवा प्रवाहका बारेमा सेवाग्राहीसँग सन्तुष्टि सर्वेक्षण गर्ने गरिएको छ। यो सेवा सेवाग्राहीबाट प्राप्त सुझाव कार्यान्वयन गरिएको हो। कल सेन्टरको स्थापना : अति आवश्यकीय सेवाका लागि सेवाग्राहीको सहज पहुँचको प्रबन्ध नगरपालिकाले मिलाएको छ। अतिआवश्यकीय सेवाका लागि २४औं घण्टा कल सेन्टर उपलब्ध छ। प्राकृतिक विपद्मा उद्दारसमेतका लागि नगर प्रहरीको सहयोग लिन कल सेन्टर सहयोगी बनेको छ। अन्तरजातीय विवाह गर्ने जोडीलाई सम्मान : जातीय विभेद सामाजिक अपराध हो। शान्त, न्यायपूर्ण र समतामूलक समाज निर्माणका लागि जातीय विभेदरहित समाज आजको आवश्यकता हो। त्यसको पूर्ण प्रत्याभूतिका लागि प्रेरित गर्न नगरपालिकाले अन्तजातीय विवाह गर्ने जोडीहरूलाई पुरस्कारसहित सम्मान गर्ने गरेको छ। आन्तरिक राजस्व लक्ष्यभन्दा बढी : आव २०७९८० मा नगरपालिकाले आन्तरिक राजस्व लक्ष्यभन्दा बढी संकलन गरेको छ। २ करोड २२ लाख प्रक्षेपण गरेकोमा २ करोड ३१ लाख राजस्व संकलन भएको छ। मासिक तथा वार्षिक लक्ष्य तोकी नतिजा सार्वजनिक तथा सम्मानले सकारात्मक नतिजा प्राप्त भएको हो। निष्कर्ष : स्थानीय सरकार घर नजिकको सरकार हो। नागरिकका समस्यालाई सहजरूपमा ग्रहण गरी सार्वजनिक सेवाप्रवाहलाई रचनात्मक रूपले सम्बोधन गर्नु सरकारको दायित्व हो। नागरिकको मन जित्ने गरी स्थानीय तहहरूले कार्यक्रम कार्यान्वयन गर्न जरुरी छ। जनहितमा समर्पित भई रचनात्मक रूपमा प्रस्तुत हुन सके स्थानीय सरकारको गरिमा सधैं उचो हुने देखिन्छ। कर्मकाण्डी पाराले जनताका अपेक्षा पूरा हुन सक्दैनन् भन्ने पुष्टि भइसकेको छ। सफल हुनेहरू फरक केही गर्दैनन् तर हरेक काम फरक ढंगले गर्छन्। यसले सरकार र जनताबीचको सम्बन्धलाई मजबुद र बलियो बनाउँछ। ढकाल, चौरजहारी नगरपालिकाका निमित्त प्रमुख प्रशासकीय हुन्"
"राष्ट्रियता गम्भीर संकटमा छ, गठबन्धन भत्कदैन : महामन्त्री सिंह","अर्घाखाँची : नेकपा मसालका महामन्त्री मोहन विक्रम सिंहले नेपालको राष्ट्रियता गम्भीर संकटमा परेको बताएका छन्। प्रगतिशील पत्रकार संघ नेपाल अर्घाखाँचीले सन्धिखर्कमा गरेको पत्रकार सम्मेलनमा उनले विभिन्न घटनामा दोषी भ्रष्टचारीलाई कारबाही गर्न सरकारले खुट्टा कमाउन नहुनेमा जोड दिएका हुन् । देश अहिले गम्भीर संकटमा छ, गणतन्त्र धर्म निरपेक्षता लगायतका उपलब्धिहरु जोखिममा परेका छन्। उनले भने प्रतिगमनकारीहरु अराजकता फैल्याएर प्राप्त उपलब्धिहरुलाई समाप्त पार्ने दाउमा छन्। त्यो सफल हुने सम्भावना छैन तर दलहरु सचेत हुनुपर्छ। वर्तमान अवस्थामा गठबन्धन भत्कने कुनै सम्भावना समेत नभएको बताउँदै उनले पाँच दलीय गठबन्धनले पाँच वर्ष सरकार चलाउने बताए। उनले अमेरिका लगायतका शक्तिशाली देशहरुले राजनीतिक पार्टी नै खोलेर नेपालमा हस्तक्षेप गर्न आइपुगेको दाबी गरे। विगतमा यहाँका दलका नेताहरुलाई आफ्नो अनुकुल प्रयोग गर्दै आएकोमा अहिले पार्टी नै स्थापना गरेर नेपालमा हस्तक्षेप गर्न लगाएको सिंहले बताए। अमेरिकाले आफ्नो स्रोत साधनको प्रयोग गरेर आफ्नो अनुकुल काम गर्नका लागि राजनीतिक दलमा लगानी गरेको उनले दावी गरे। चीनलाई साईजमा राख्नका लागि अमेरिकाले नेपालको भूमि प्रयोग गर्न खोजेको समेत दाबी गरे। अहिले अमेरिकाको मुख्य प्रतिस्पर्धा चीनसंग छ, त्यसले गर्दा पनि उसले चीनलाई साईजमा राख्न नेपालको भूमि प्रयोग गर्न खोजिरहेको छ।उनले भने,यहाँको अस्थीरतामा खेलेर नयाँ दलमार्फत त्यो स्वार्थ पूरा गर्ने तयारीमा रहेको देखिन्छ।"
गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति हो : राष्ट्रपति पौडेल,"काठमाडौं : राष्ट्रपति रामचन्द्र पौडेलले गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति भएको बताएका छन्। राष्ट्रिय प्रजातन्त्र दिवस, २०८० को अवसरमा शुभकामना व्यक्त गर्दै पौडेलले फागुन ७ नेपालको इतिहासमा गौरवपूर्ण र अविस्मरणीय दिनको रूपमा अंकित रहेको बताएका हुन् । विसं २००७ सालको क्रान्ति सफल भएर निरङ्कुशता विरूद्धको बलिदानीपूर्ण संघर्षको परिणामस्वरूप मानव अधिकार तथा राजनैतिक स्वतन्त्रता हासिल गरेको ऐतिहासिक उपलब्धिको सम्झना र सम्मान स्वरूप प्रत्येक वर्ष फागुन ७ गते हामी प्रजातन्त्र दिवस मनाउँछौं ।शुभकामना सन्देशमा भनिएको छ, मुलुकको सार्वभौमसत्ता जनतामा निहित हुनुपर्दछ भन्ने मान्यतालाई जनताको संघर्ष तथा सहिदको बलिदानबाट स्थापित गरेको हुनाले यस दिन नेपालको इतिहासमा गौरवपूर्ण र अविस्मरणीय दिनको रूपमा अंकित छ । लामो संघर्ष र बलिदानबाट प्राप्त संघीय लोकतान्त्रिक गणतन्त्रको स्थापना र जनता आफैंले बनाएको वर्तमान संविधान निर्माणको एउटा महत्त्वपूर्ण जग विसं २००७ सालको क्रान्ति थियो भन्ने हामीले बिर्सन हुन्न । राष्ट्रपति पौडेलले संघीय लोकतान्त्रिक गणतन्त्र हामी नेपालीले सात दशक भन्दा लामो संघर्षबाट प्राप्त गरेको महत्वपूर्ण उपलब्धि भएको बताएका छन् । शुभकामना सन्देशमा भनिएको छ, लोकतन्त्रले सामाजिक न्याय, समानता, सामाजिक सद्भाव तथा समृद्धि सहित बृहत् राष्ट्रिय एकतालाई अझै मजबुत तुल्याउँछ । जनता नै राज्य शक्तिको सम्पूर्ण स्रोत हुन् भन्ने मान्यतालाई यसले स्थापित गरेको छ । नेपालको संविधानले संघीय लोकतान्त्रिक गणतान्त्रात्मक व्यवस्थालाई अंगिकार गर्दै न्याय र समानतामा आधारित समाजवाद उन्मुख अर्थतन्त्र निर्माण गर्ने लक्ष्य लिएको छ । उनले आजको यस दिनले सबै जनप्रतिनिधिमूलक संस्था, राजनीतिक दल तथा राज्यका सबै अङ्गलाई लोकतान्त्रिक मूल्य, मान्यताहरू अवलम्वन गर्दै जनअपेक्षा पूरा गर्ने दिशामा अघि बढ्न प्रेरित गर्नेछ भन्ने विश्वास व्यक्त गरेका छन्। पौडेलले नेपालको सार्वभौमसत्ता, भौगोलिक अखण्डता, राष्ट्रिय हित, स्वाभिमान र लोकतन्त्रका लागि भएका विभिन्न आन्दोलनहरूमा योगदान गर्नुहुने सबै प्रति सम्मान प्रकट गर्दै प्रजातन्त्र दिवसले दिगो शान्ति, सुशासन, विकास र समृद्धिको राष्ट्रिय लक्ष्य हासिल गर्न मद्दत पुगोस् भन्ने कामना गरेका छन्।"
कांग्रेसप्रति किन आशा जागेन ?,"काठमाडौं : कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ?"
"तनहुँमा जन्ती बोकेको जीप दुर्घटना : दुई जनाको मृत्यु, १६ घाइते",दमौली : तनहुँको आँबुखैरेनी गाउँपालिका१ गिरौनचोरस्थित भित्री सडकखण्डमा आज बिहान जन्ती बोकेको जीप दुर्घटना हुँदा दुई जनाको मृत्यु भएको छ । बरादीहिलेखर्कस्थित भित्री सकखण्डमा जन्ती लिएर गइरहेको बा १८च ५९२१ नम्बरको बोलेरो जीप दुर्घटना हुँदा दुई जनाको मृत्यु भएको हो । मृत्य हुनेको पहिचान हुन बाँकी रहेको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाँणले जानकारी दिए । अनियन्त्रित भई सडकबाट अन्दाजी पाँच सय मिटर तल जीप खसेको थियो । दुर्घटनामा १६ जना घाइते भएका छन् । घाइतेको विभिन्न अस्पतालमा उपचार भइरहेको प्रहरीले जनाएको छ । रासस
कांग्रेसमा नीति बहस : कांग्रेसले रूखमा मात्रै भोट हाल्न पाउने कि नपाउने ?,"काठमाडौं : कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। कांग्रेस महामन्त्री गगन थापाले अबका कुनै पनि चुनावमा कांग्रेसले गठबन्धन नगरी एक्लै चुनावमा जानुपर्ने राजनीतिक एवं सांगठानिक प्रतिवेदन पार्टीमा पेस गरे। केन्द्रीय कमिटी हुँदै यो प्रस्ताव सोमबारबाट सुरु हुने महासमिति बैठकमा पेस हुँदै छ। महामन्त्री थापाको यो प्रस्तावका पक्षमा डा शेखर कोइराला पक्षीय नेताहरू अडिग छन्। डा कोइरालाले गठबन्धनको संस्कृतिका कारण कांग्रेसको भोट घट्दै गएको धारणा सार्वजनिक गरिसकेका छन्। त्यसैकारण कोइरालाले बारम्बार नेतृत्वसँग प्रश्न गर्ने गरेका छन् कहिलेसम्म कम्युनिस्टको पछि लाग्ने हो ? कम्युनिस्टको पछि लाग्दा कांग्रेसको ७ प्रतिशत मत घटेको भन्दै कोइरालाले महासमिति बैठकमा एक्लै चुनावमा जाने प्रस्तावका पक्षमा दरिलो भएर उभिन आफू पक्षीय नेताहरूसंग आग्रह गरिसकेका छन्। एक्लै जाने आँट गर्ला त कांग्रेस ? कुनै बेला कम्युनिस्टहरूको सबैभन्दा आलोचना गथ्र्यो, कांग्रेस। कम्युनिस्टहरू एकदलीय र निरंकुश भएको भन्दै कांग्रेसले आफू मात्रै लोकतान्त्रिक पार्टी भएको दाबी गथ्र्यो। तर, पछिल्ला दिनमा कम्युनिस्ट पार्टीहरूसँग मिलेर सत्ता बनाउने मात्र होइन, चुनाव पनि लड्ने गरेको छ। त्यसैकारण संस्थापन इतर पक्षीय नेताहरू असन्तुष्ट छन्। उनीहरू सत्ताका लागि गठबन्धन गरे पनि गठबन्धन गरेर चुनाव लड्न नहुने तर्क गर्दै आएका छन्। तर, सभापति देउवा पक्षीय नेताहरू भने गठबन्धन गर्नु बाध्यता भएको तर्क गर्छन्। उपसभापति पूर्णबहादुर खड्का कांग्रेसका लागि गठबन्धन रहर नभई बाध्यता भएको बताउँछन्। मिश्रित निर्वाचन प्रणालीका कारण कसैको पनि बहुमत आउने अवस्था नभएकाले गठबन्धन गर्नु बाध्यता भएको खडकाको भनाइ छ। महामन्त्री थापा भने चुनावी गठबन्धनका विपक्षमा छन्। कार्यकर्ताहरूको मनोभावअनुसार पार्टी एक्लै चुनाव लड्नुपर्ने उनको दाबी छ। त्यसैले चुनाव अघि गठबन्धन नगर्ने प्रतिबद्धता गर्नुपर्ने थापाको अडान छ। अर्का महामन्त्री विश्वप्रकाश शर्मा पनि चुनावमा गठबन्धन गर्न नहुने पक्षमा छन्। कांग्रेस पहिलो दल बने पनि समानुपातिकतर्फ मत घट्नुमा भने गठबन्धनको संस्कृतिलाई कारण देखाएका छन्। तर, अहिले नै गठबन्धन गर्ने भनेर महासमिति बैठकले नीति बनाउन नहुने उनको मत छ। निर्वाचन आउनुभन्दा ४ वर्षअघि नै निर्वाचनबारे छलफल गर्नु यद्यपि आवश्यक विषय होइन, शर्माले समसामयिक प्रतिवेदनमा भनेका छन्, त्यसैले आगामी निर्वाचनमा पनि गठबन्धन गरेर हामी जानेछौं या तीनवटै तहको सम्पूर्ण स्थानमा कांग्रेस उम्मेदवार खडा गर्नेछौं ? यसमा छलफल आवश्यक हो। कांग्रेसका पुराना मतदाताले अन्य चिह्नमा मत दिन पार्टीले गरेको आग्रह नरुचाएको महामन्त्री शर्माको विश्लेषण छ। उनीहरूको विश्वासलाई पुनर्जागृत गर्नुपर्ने शर्माले प्रतिवेदनमा उल्लेख गरेका छन्। गठबन्धनमार्फत पहिलो दल त बन्यौं, तर समानुपातिकतर्फ ०७४ को तुलनामा हामीले करिब ७ प्रतिशत मत गुमाउनुको वास्तविक कारण के हो ? शर्माको प्रश्न छ। महामन्त्री थापा भने निर्वाचनका बेला गठबन्धन गर्न नहुने कुरा महासमिति बैठकबाटै नीतिगत निर्णय हुनुपर्ने पक्षमा छन्। कार्यकर्ता र कांग्रेसका शुभेच्छुक गठबन्धनप्रति सकारात्मक नरहेकाले पार्टीले नयाँ संकल्प गर्नुपर्ने अनिवार्य भइसकेको छ, थापा भन्छन्, भविष्यमा हुने आवधिक निर्वाचनहरूमा निर्वाचन पूर्वगठबन्धन (प्रिइलेक्सन एलायन्स) गरेर अब कहिल्यै आफ्ना मतदातालाई अन्य कुनै दलको चुनाव चिह्नमा मत हाल्ने अवस्था सिर्जना गर्नु हुँदैन। गठबन्धनका कारणले पार्टीलाई क्षति पुगेको र कार्यकर्तामा निराशा थपेकोमा दुई महामन्त्रीको मत एक छ। थापाले भनेका छन्, तीनै तहको निर्वाचनमा कतिपय स्थानमा आफ्नो आस्था प्रकट गर्ने रूख चिह्न नै नहुँदा कांग्रेसजनले आज पर्यन्त आफ्नो असन्तुष्टि व्यक्त गरिरहेको हामीले देखेका छौं, थापाले प्रतिवेदनमा लेखेका छन्। थापाले निर्वाचन प्रणालीको सीमाले गर्दा कुनै पनि दलले बहुमत प्राप्त नगर्ने अवस्था भए पनि पाँच वर्षका लागि गठबन्धनसहित मत मागेकाले यस अवधिसम्म जनतासँगको बाचा र अन्य साझेदार दलहरूसँगको सम्झौताबमोजिम राजनीतिक इमान्दारी प्रदर्शन गर्नुपर्ने उल्लेख गरेका छन्। पार्टीको आफ्नो उम्मेदवार नहुँदा संगठनभित्र आकांक्षीको व्यवस्थापन त कठिन भयो नै पार्टीभित्रको ऊर्जामा समेत गिरावट आयो, महामन्त्री थापाले प्रतिवेदनमा लेखेका छन्, जसले गर्दा निर्वाचनमा संख्यात्मक रूपमा पार्टी पहिलो दल भए पनि लोकप्रिय मत घट्ने अवस्था भयो। स्थानीय तह, प्रदेशसभा र प्रतिनिधिसभाको निर्वाचनमा गठबन्धन गर्दा पार्टीले १३२ प्रतिशत मतदाता गुमाएको थापाले उल्लेख गरेका छन्। यही कुरा सातै प्रदेशसभा चुनावको मतका आधारमा हेर्ने हो भने हाम्रो लोकप्रिय मतको हिस्सा ५ प्रतिशतले घटेको छ, थापाले प्रतिवेदनमा भनेका छन्, त्यसको एउटा प्रमुख कारण हो, स्थानीय तहको निर्वाचनमा हामीले तल्लो तहमै आवश्यकताका आधारमा तालमेल गर्ने भनेका थियौं, बाध्यात्मक बनाएका थिएनौं। थापाले अगाडि भनेका छन्, एकातर्फ कांग्रेसका क्रियाशील सदस्यले आफ्नो चिह्नमा मत हाल्न पाएनन् नै अर्कोतर्फ अन्य दलको निर्वाचन चिह्न र झन्डा बोकेर मत माग्न हिँड्नुपर्ने बाध्यात्मक अवस्थामा हामीले पुर्यायौं। महासमितिबाटै चुनावी गठबन्धनमा जाँदैनौं भन्ने नीति तय गरेर देशभरका कार्यकर्तालाई सन्देश दिनुपर्ने इतर समूहका नेता डा शेखर कोइरालाको भनाइ छ। यो महासमिति बैठक बाटैै निर्णय गर्नुपर्छ भन्ने मान्यतामा म अडिग छु, कोइरालाले भने। कांग्रेसको नीति कस्तो ? महामन्त्री थापा भन्छन्, अबको नीति ग्राउन्ड लेभलका जनताले महसुस गर्ने गरी निर्माण हुन आवश्यक छ। यतिबेला संघ, प्रदेश र बहुसंख्यक स्थानीय सरकारमा पार्टी नेतृत्वदायी भूमिकामा भए तापनि पार्टी सरकारमा भएको महसुस र आफ्नोपन नै कांग्रेस सदस्यले गर्न सकिरहेको देखिँदैन। सरकारका नीति, प्राथमिकता र कार्यक्रमसँग पार्टी जोडिएको अनुभूत गर्न नसकेको उनको भनाइ छ। यस्तो अवस्थामा जताततै पार्टीभित्र एकखालको अलमल छ हामीले सरकारको प्रतिरक्षा गर्ने कि प्रश्न ? थापाले भनेका छन्। नेता डा गोविन्दराज पोख्रेल भन्छन्, कांग्रेस आफनै बलबुतामा लड्नुपर्छ। कांग्रेसले कांग्रेसलाई नै मत माग्नुपर्छ। निर्वाचनपछि सरकार बनाउन गठबन्धन गर्नुपर्ने विषय त्यो विषय पछि हेर्नुपर्छ। ६ महिनामा नीतिबारे बहस गर्नुपर्नेमा २ वर्षपछि मात्रै कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। पार्टीको वैधानिकता जोगाउने चुनौतीबीच ०७८ मंसिर २८ गते महाधिवेशन भयो। तर, नीतिबारे छलफल भएन। त्यसैकारण नीतिबिनाको पार्र्टी र विधिबिनाको काम गराइले पार्र्टीलाई गतिशील, प्रभावकारी र सिर्जनशील बनाउन नसकेको कांग्रेसकै नेताहरू बताउँछन्। कांग्रेसको विधानअनुसार नेतृत्व चयन भएको ६ महिनाभित्रमा नीति अधिवेशन गर्नुपर्ने हो। तर, २ वर्ष २ महिना बितेपछि महासमिति बैठकमा नीतिबारे छलफल हुँदै छ। नीतिमा छलफल नहुँदा कांग्रेसका धेरै विषय अपूर्ण छन्। विभागहरू गठन हुन सकेका छैनन्। सभापतिले कोषाध्यक्ष पनि बनाउन सकेका छैनन्। नीति प्रशिक्षण प्रतिष्ठान अलपत्र जस्तै छ। महासमिति बैठकको तयारीका लागि भनेर सभापति देउवाले बिहीबारलाई केन्द्रीय समितिको बैठक बोलाएका थिए। बैठकमा ३ वटा प्रतिवेदन पेस भएका थिए र ती तीनवटै प्रतिवेदन केन्द्रीय समितिको बैठकबाट परिमार्जनसहित पारित भएका थिए। महासमिति बैठकका अध्यक्ष एवं उपसभापति पूर्णबहादुर खड्काले तयार पारेको आर्थिक, सामाजिक, धार्मिक, सांस्कृतिक तथा राजनीतिक विषय समेटिएको नीति प्रस्तावको प्रतिवेदन ल्याएका छन्। त्यसैगरी महामन्त्रीद्वय गगन थापाले सांगठनिक प्रस्ताव र विश्वप्रकाश शर्माले समसामयिक राजनीति प्रस्ताव पेस गरेका छन्। राजनीतिक परिवर्तनको नेतृत्व लिने, विकास र समृद्धि गर्न नसक्ने महत्वपूर्ण राजनीतिक घटनाको मुख्य नेतृत्व लिँदै आएको कांग्रेस विकास र समृद्धिको जस भने कहिल्यै पाउने गरेको छैन। विकास र समृद्धि नेपाली कांग्रेसले जति अरूले नगरेको नेपाली कांग्रेसका नेता तारानाथ रानाभाट बताउँछन्। हामी अहिले सपना बाँड्न सक्छौं, ती सपनालाई साकार पार्नलाई के गरेका छौं ? रानाभाट भन्छन्, खासमा त्यसले महत्वपूर्ण राख्छ। परिवर्तन, कार्यपत्र, घोषणापत्र प्रतिबद्घता पत्रमा उल्लेख भएका कुरालाई कार्यान्वयन गरे मात्र जनताले विश्वास गर्छन्। नेता गुरु घिमिरे भने राष्ट्रनिर्माणमा नभई कांग्रेस बारम्बार सत्तामा केन्द्रित रहेको बताउँछन् २०४८ सालयता जुन अवसर कांग्रेसले पायो। त्यो मौका सत्तामा मात्र केन्द्रित रह्यो, उनको आरोप छ, जनताबाट प्राप्त जनादेशलाई अवज्ञा गर्यो। पार्टीभित्रको अन्तरकलह बढायौं हामीले। त्यसैले यो बैठकमा हामीले गरेका कमजोरीलाई अन्तर आत्माबाट स्विकार्नुपर्ने आवश्यक छ। ०७२ पछि पनि खासखास मुद्दामा कांग्रेसको इमान्दारिता नदेखाएको घिमिरे बताउँछन्। उनी भन्छन्, कांग्रेसको कार्यशैली पूर्णरूपमा यान्त्रिक देखिन्छ। ३५ वर्ष सरकार चलाउँदा मुलुक यो अवस्थामा पुगेको छ। देश बिग्रियो थिति बिग्रियो भनेर मात्र हुँदैन। हामीले बिगार्यौ भनेर गल्ति स्विकार्न सक्नुपर्छ, घिमिरे भन्छन्। बीपीको समाजवाद नयाँ पुस्तालाई थाहा छ ? समाजवादको सिद्धान्त कहीँ कतै लागू नभएको कांग्रेस युवा नेता घिमिरे बताउँछन्। जनताको सोच्ने शैलीलाई परिवर्तन गर्न सकिएको छैन, उनी भन्छन्, अशान्ति, बेरोजगार, भ्रष्टाचार झन्झन् बढ्दै गएको छ। अनि कसरी बीपीको समाजवादको कुरा गर्न सुहाउँछ ? पहिला व्यावहारिक रूपमा लागू गरौं अनि समाजवादको कुरा गरौं। अर्का नेता रानाभाट बीपीको समाजवाद छोडेर नयाँ दिशामा जाने भन्ने कुरा कांग्रेस पार्टीमा नहुने बताउँछन्। यसैलाई हासिल गरेर घोषणा कसरी गर्ने परिपूर्ति कसरी गर्ने ? नेपाली कांग्रेसलाई समसामयिक कसरी बनाउने ? प्रश्न यो हो, उनी भन्छन्। कांग्रेसमा हजार बढी नयाँ पुस्ता आउने क्रम बढ्दो भएको रानाभाट बताउँछन्। उनी भन्छन्, भ्रातृ र मातृ संगठन कांग्रेसमा धेरै छन्। भ्रातृ संस्थाबाट कांग्रेसमा आउनेलाई मात्र हैन पुराना कांग्रेसलाई पनि विपि समाजवाद व्यावहारिक ढंगबाट बुझाउनुपर्ने आवश्यक छ। राजनीतिक विश्लेषक गेजा शर्मा वाग्ले सैद्धान्दिक र वैचारिक दृष्टिकोणले कांग्रेसलाई रूपान्तरण गर्नुपर्ने बताउँछन्। ०४६ पछि नेपाली कांग्रेसले अनुशरण गरेको उद्धार र खुला अर्थनीतिको कारणले गर्दा आर्थिक वृद्घि त भयो, तर अपेक्षाकृत आर्थिक सामाजिक उपलब्धि हासिल गर्न सकेन, वाग्ले भन्छन्, त्यसकारण लोकतान्त्रिक समाजवादलाई पनि समयअनुकूल परिष्कृत गर्नुपर्ने आवश्यक छ। रूखमा भोट हाल्न पाऔं कांग्रेसका युवा नेता महर भन्छन्, गाउँगाउँमा जो हजुरबुवाहरू हुनुहुन्छ। जो वर्षौंदेखि कांग्रेसको रूख चिन्ह्मा मत हाल्दै आउनुभएको छ। उहाँहरूलाई अर्को चिन्ह्मा भोट हाल भनेर व्यक्तिको नैसर्गिक अधिकार छिन्ने काम भएको छ। महासमिति बैठकबाट त्यो प्रचलन हटाउने नीति लिनुपर्छ। नेता घिमिरे भने अहिले नै गठबन्धन छोड्दा जनताप्रति बेइमानी हुने बताउँछन्। अहिलेको यो चुनावी गठबन्धन भएको हुनाले ५ वर्ष यस्तैयस्तै गरेरै चल्ने जस्तो देखिन्छ, उनी भन्छन्, अबको निर्वाचनमा भने कांग्रेस एक्लै चुनावमा जानुपर्छ। राजनीति विश्लेषक वाग्ले गठबन्धनबारे कांग्रेसको दृष्टिकोण स्पष्ट हुनुपर्ने बताउँछन्। सम्पूर्ण पार्टीका कार्यकर्ताले बिगतमा गठबन्धन गरेका कारणले पार्टी संगठन कमजोर भयो भनिराखेका छन्, वाग्ले भन्छन्, महामन्त्रीले निर्वाचन पूर्वगठबन्धन नगर्ने प्रस्ताव पेस गर्नुभएको छ। त्योनै उपयुक्त देखिन्छ। आफ्नै एजेन्डा र कार्यसूचीमा निर्वाचन लडेर कांग्रेसले आफ्नो नेतृत्वमा सरकार बनाउन सक्षम हुनुपर्ने वाग्लेको भनाइ छ। सहमहामन्त्री महालक्ष्मी डिना उपाध्याय भने परिस्थितिले गठबन्धनको संस्कार जन्माएको बताउँछिन्। गठबन्धनलाई उपलब्धिका रूपमा प्रयोग गर्न सक्नुपर्छ, उनी भन्छिन्, हामीले संगठन सुधार गर्नुपर्ने धेरै क्षेत्र छन्। गठबन्धन नगर्ने वातावरण सिर्जना गर्नका लागि हामीले के कस्ता उपायहरू अवलम्बन गर्ने छौं ? त्यतातिर छलफल गरौं। एक्लै निर्वाचनमा गएर जितेर आउने सम्मको माहोल पार्टीमा सिर्जना गरौं। देउवाको नीति के हो ? गठबन्धन प्रतिपार्टी सभापति शेरबहादुर देउवाको नीति भने अहिले खुलेको छैन। उनी आपैंले कुनै प्रतिक्रिया दिएका छैनन्। शेखरको नीति के हो ? कांग्रेसका नेता शेखर कोइरालाले महासमिति बैठकमा पेस हुने प्रतिवेदन विरोधाभास जस्तो देखिएको बताएका छन्। महासमिति पेस हुने प्रतिवेदन थप परिमार्जन हुनुपर्ने माग गरेका हुन्। केन्द्रीय समिति बैठकमा कताकता प्रतिवेदनहरूमा विरोधाभास आएका छन्। युनिफाइड दस्तावेज जाओस् भन्ने चाहन्छु। प्रतिवेदन परिमार्जन हुँदै होला, होस् भन्ने मेरो चाहना हो। उनले गठबन्धन गर्दा कांग्रेसको भोट घट्दै गएको दाबी गरे। उनले भने, जिल्लाजिल्ला घुम्दा हामीले एक्लै चुनाव कहिले लड्ने हो ? हाम्रो चिह्नमा भोट कहिले हाल्न पाउँछौं भनेर प्रश्न गर्नुहुन्छ। सरकारमा चारैतिर बहुमतमा छौं तर भोट घट्दै गइरहेको छ। गठबन्धन गरेर निर्वाचनमा जाँदा कांग्रेसको भोट घट्दै गएको छ। यसतर्फ नेतृत्वको ध्यान गएको छैन। उनले भोट किन घटिरहेको छ विश्लेषण गरिरहेका छैनौं। कोइरालाले भने, यो प्रणालीबाट बहुमतको सरकार आउन सक्दैन। निर्वाचन प्रणालीमा होमवर्क गर्नुपर्छ। परिमार्जन गर्नुपर्छ। नेपाली कांग्रेसले पहल गर्नुपर्यो अन्य दलसँग बसेर। नीति र नेतृत्व दुवै दृष्टिकोणले कांग्रेस संक्रमणकालबाट गुज्रिरहेको छ। स्थापनाकालदेखि अंगिकार गर्दै आएका मार्गनिर्देशक सिद्धान्तहरूलाई समयानुकूल पुनव्र्याख्या र पुनःपरिभाषित गर्न जरुरी छ। १४औं महाधिवेशनबाट नेतृत्वमात्र चयन भयो। नीति निर्माणको काम भएन। त्यसैले यसपटकको महासमिति बैठकले राष्ट्रिय अन्तर्राष्ट्रिय परिवेशमा भएका परिवर्तनलाई मध्यनजर गरेर सैद्धान्दिक र वैचारिक दृष्टिकोणले रूपान्तरण गर्नुपर्ने खाँचो छ। गेजा शर्मा वाग्ले, राजनीति विश्लेषक कांग्रेसप्रति किन आशा जागेन ? कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ? यो पनि पढ्नुहोस महासमिति बैठकमा पेश हुने प्रतिवेदन विरोधाभास छ, परिमार्जन होस् : शेखर कोइराला"
मुलुकमा आत्मनिर्भर राष्ट्रिय अर्थतन्त्रको निर्माण अपरिहार्य छ : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी छन्। प्रजातन्त्र दिवसको अवसरमा शुभकामना दिँदै उनले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी हुन्। मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सहिदहरूप्रति श्रद्धाञ्जलि अर्पण गर्दै उनले जारी गरेको शुभकामना सन्देशमा नेपालको आधुनिक इतिहासमा फागुन ७ गतेको विशिष्ट महत्व रहेको उल्लेख छ । सात दशकभन्दा लामो अवधिमा पनि निरङ्कुश शासकबाट पटकपटक प्रजातन्त्रको गला रेट्ने प्रयत्न भएको उनको दाबी छ। पूर्वराष्ट्रपति भण्डारीको शुभकामना सन्देशमा भनिएको छ, विसं २००७ को जनक्रान्तिले नै एकातर्फ राणाहरूको निरङ्कुश पारिवारिक शासनको अन्त्य गरी प्रजातन्त्रको स्थापना गरेको थियो भने अर्कोतर्फ बन्द नेपाली समाजलाई खुलापन र आधुनिकतातर्फ अघि बढ्न मार्ग प्रशस्त गरेको थियो । त्यसपछिका सात दशकभन्दा लामो अवधिमा पनि निरङ्कुश शासकबाट पटकपटक प्रजातन्त्रको गला रेट्ने प्रयत्न भएको थियो। पूर्वराष्ट्रपतिले लोकतान्त्रिक प्रणालीको स्थायित्वका लागि समाजमा व्याप्त गरिबी, बेरोजगारी र सामाजिक विभेदहरूलाई अन्त्य गरी जनताको जीवनस्तरमा सकारात्मक परिवर्तन ल्याउन आवश्यक रहेको उल्लेख गरिन्।"
६ अर्ब ४१ करोडभन्दा बढी बिगो दाबी गर्दै ४ पूर्वसचिवसहित १५ जनाविरुद्ध मुद्दा दायर,"अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गरेको छ। काठमाडौं : मेलम्ची खानेपानी आयोजनामा भ्रष्टाचार भएको तथ्य बाहिर आएको छ। खानेपानी मन्त्रलायका ४ सचिवसहित आयोजनाका पूर्वपदाधिकारीले निर्माण कम्पनीसँग मिलेर भ्रष्टाचार गरेको तथ्य खुलेको हो। अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै १५ जनाविरुद्ध विशेष अदालतमा मुद्दा दायर गरेको छ। खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुरसहित निर्माण आयोजनाका पदाधिकारीले मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको देखिएको अख्तियार प्रवक्ता एवं सहसचिव नरहरि घिमिरेले जानकारी दिए। उनका अनुसार मेलम्ची खानेपानी विकास समितिका तत्कालीन बोर्ड अध्यक्ष एवं खानेपानी मन्त्रालयका सचिव डा सञ्जय शर्माविरुद्ध ६ करोड ९७ लाख ८३ हजार १७८ बिगो र १३ वर्षसम्म कैद तथा बिगो बराबरको जरिवाना असुलको माग गरिएको छ। यसैगरी भीमप्रसाद उपाध्यायलाई ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गरिएको छ। अर्का पूर्वसचिव एवं तत्कालीन बोर्ड अध्यक्ष गजेन्द्रकुमार ठाकुरलाई ६० करोड ४९ लाख १९ हजार ८ सय ८४ बिगो र १३ वर्ष कैद तथा बिगो असुल उपरको माग गरिएको छ। यसैगरी मेलम्ची खानेपानी विकास समितिका तत्कालीन बोर्ड सदस्य रुद्रसिंह तामाङलाई पनि प्रतिवादी बनाइएको छ। उनी हाल अध्यागमन विभागका महानिर्देशक छन्। उनलाई ११ करोड ९ लाख १७ हजार ४ सय ५८ बिगो र १० वर्षसम्म कैद सजायको माग गरिएको छ। यस्तै अर्थ मन्त्रालयका तत्कालीन सचिव तथा तत्कालीन बोर्ड सदस्य मुकुन्दप्रसाद पौडेललाई ६ करोड ९७ लाख ८३ हजार १ सय ७८ बिगो र १० वर्षसम्म कैद माग दाबी गरिएको छ। अर्का बोर्ड सदस्य चन्द्रबहादुर थापालाई ७१ करोड ५८ लाख ३७ हजार ६ सय ४३ बिगो र १० वर्षसम्म कैद माग गरिएको छ। यसैगरी समितिका पूर्वकार्यकारी निर्देशक घनश्याम भट्टराईलाई २२ करोड ७५ लाख १९ हजार ८ सय ९६, रामचन्द्र देवकोटालाई ३२ करोड ३५ लाख ६१ हजार ६ सय ६३ र सूर्यराज कँडेललाई ८९ करोड ८ लाख ९८ हजार २ सय ८५ बिगो र १३ वर्षसम्म कैद सजायको माग गरिएको छ। यस्तै समितिका तत्कालीन उपसचिव मणिभद्र न्यौपाने, रामचन्द्र न्यौपाने, बेगनाथ पौडेललाई जनही ३२ करोड ३५ लाख ६१ हजार ६ सय ६३ बिगो माग गरिएको छ। केदारप्रसाद अर्याललाई ४४ करोड ७३ लाख ७३ हजार ७२ बिगो माग गरिएको छ। उनीहरूलाई १० वर्षसम्म कैद सजायको माग पनि गरिएको छ। समितिका तत्कालीन उपकार्यकारी निर्देशक भोजविक्रम थापालाई ३२ करोड ३५ लाख ६१ हजार ६ सय ६३ बिगो र १० वर्ष कैद सजाय माग गरिएको छ। अख्तियारले परामर्शदाता र निर्माण व्यवसायीलाई पनि प्रतिवादी बनाएको छ। परामर्शदाता इप्टिसाबीईटीएस जेभीका डेपुटी टिम लिडर शिवकुमार शर्मा र इप्टिसा सर्भिसेज डी इन्गेजियरिज एसएल परामर्श सेवा प्रालि जेभीलाई पनि मुद्दा दायर गरिएको छ। शर्मालाई ४८ करोड ३६ लाख ७ हजार ५८० र परामर्श कम्पनीलाई ८७ करोड ५८ लाख ८३ हजार ३ सय ६० बिगो तोकिएको छ। यस्तै निर्माण व्यवसायी सीएमसी डी राभेनालाई ६५ करोड १४ लाख ५७ हजार ४ सय १० बिगो माग गरिएको छ। निर्माण कम्पनी सीएमसी डी राभेन्नाले कामै नगरी भुक्तानी लिएको पाइएको छ। निर्माण व्यवसायीसँग २०७० असार ३१ मा १०९५ दिनभित्र निर्माण सम्पन्न गर्ने गरी ७ अर्ब ७२ करोडको ठेक्का सम्झौता भएको थियो। सम्झौता भएको ५ वर्षपछि २०७५ मंसिर २९ मा सीएमसीले छाडेको थियोे। सन् २०१६ जुन २० मा एसियाली विकास बैंकबाट ऋणमा लिएको रकम सम्झौताविपरीत ठेकेदार कम्पनीलाई दुई किस्तामा अतिरिक्त मोबिलाइजेसन पेस्कीबापत ५३ करोड ६३ लाख २५ हजार दिएको अख्तियारको अनुसन्धानमा देखिएको छ। यस्तै २०१७ फेब्रुअरी १७ मा भ्यालु इन्जिनियरिङका नाममा ३२ करोड २८ लाख ६० हजार दिइएको थियो, त्यो पनि नियमविपरीत रहेको अख्तियारले जनाएको छ। यस्तै ठेक्का सम्झौतामा परामर्शदातालाई दिएको अधिकारबमोजिम निर्माण व्यवसायीबाट पेस भएको बिल पुनरावलोकन नगरी भुक्तानी दिएर १० करोड हानी नोक्सानी गरेको देखिएको अख्तियारले जनाएको छ । यो पनि पढ्नुहोस मेलम्चीमा ठेकेदार हावी मेलम्चीमा एक अर्ब घोटाला मेलम्चीमा ब्रह्मलुट मेलम्चीमा कारबाही गर मेलम्चीका हाकिम ट्यांकर व्यवसायी मेलम्ची विलम्बको रहस्य मेलम्ची विलम्बको रहस्य मेलम्ची खानेपानी विकास समितिका तत्कालीन अध्यक्ष संजय शर्मासहित १५ जनाविरुद्ध भ्रष्टाचार मुद्दा दायर मेलम्ची खानेपानीमा भ्रष्टाचार गरेको अभियोगमा अध्यागमन विभागका महानिर्देशक तामाङविरुद्ध मुद्दा दर्ता"
रास्वपाले गर्यो कर्णालीका प्रदेशदेखि वडासम्मका समिति र विभाग विघटन,"काठमाडौं : राष्ट्रिय स्वतन्त्र पार्टीले कर्णाली प्रदेशका प्रदेशदेखि वडासम्मका समिति र विभाग विघटन गरेको छ। रास्वपाको आइतबार बसेको पार्टी सचिवालयको बैठकले कर्णाली प्रदेशका प्रदेशदेखि वडासम्मका सम्पूर्ण समिति र विभाग विघटन गरी ३ महिने कर्णाली विशेष अभियान संचालन गर्ने निर्णय गरेको महामन्त्री तथा प्रवक्ता डा मुकुल ढकालले जानकारी दिए। उनका अनुसार बैठकले अभियानमा संसदमा कर्णालीका मुद्दाहरुलाई विशेष प्राथमिकता साथ उठान गर्दै सरकारलाई घच्घच्याउने र पार्टी संगठनका गतिविधि एवं कार्यक्रमहरुलाई अगाडि बढाउने निर्णय गरेको छ। यसैगरी बैठकले केन्द्रीय विभागमा केही सदस्यको मनोनयनसँगै जिम्मेवारी हेरफेर गरेको छ । बैठकले पवन देवकोटालाई केन्द्रीय मानवीय विकास प्रवर्द्धन विभागको उपप्रमुख, ज्ञानेन्द्र महतारालाई केन्द्रीय विज्ञान, सञ्चार तथा सूचना प्रविधि विभागको सदस्य, भोजराज क्वालिटीलाई केन्द्रीय विधेयक मन्थन विभागको सदस्य, गणेश पौडेललाई मानव अधिकार विभागको सदस्य र दीपक विश्वकर्मालाई केन्द्रीय संगठन विभागको सदस्यको जिम्मेवारी दिएको हो । बैठकले बालीनाली नष्ट गर्ने र कृषकको उठीवास लगाउने बाँदर नियन्त्रण सम्बन्धी अध्ययन गर्न भारत भ्रमणमा संसदको कृषि, सहकारी तथा प्राकृतिक स्रोत समितिले सांसद पठाउने भन्ने सम्बन्धमा राष्ट्रिय स्वतन्त्र पार्टीको तर्फबाट सो अध्ययन भ्रमणमा सांसदको सट्टामा सम्बन्धित विज्ञलाई पठाउँदा उपयुक्त हुने देखिएकोले विज्ञ पठाउन अनुरोध गर्ने निर्णय समेत गरेको ढकालले बताए।"
कांग्रेसका भातृ संस्थाले भने : उपलब्धिलाई संस्थागत गर्नुपर्नेमा प्रतिगमन गर्न खोज्नु पार्टी र जनताका लागि दुर्भाग्य,"काठमाडौं : नेपाली कांग्रेसका तीन भ्रातृ संस्थाले प्राप्त उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य भएको टिप्पणी गरेका छन्। आइतबार आदिवासी जनजाति विभाग एवम् नेपाल लोकतन्त्रवादी आदिवासी जनजाति महासंघ र नेपाल मुस्लिम संघले संयुक्त विज्ञप्ति जारी गर्दै कांग्रेसको महासमिति बैठकमा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न ध्यानाकर्षण गराएका छन्। समुन्नत नेपाल निर्माण गर्न प्राप्त भएका उपलब्धिहरुलाई कार्यान्वयन गर्नुपर्ने अवस्थामा अहिले पार्टी भित्र र बाहिर विभिन्न अभियानका नाममा संविधान र पार्टीको नीति, सिद्धान्त र विचार विपरितका गतिविधिहरु भइरहेकोमा हामी आदिवासी जनजाति तथा मुस्लिम समुदायको गम्भीर ध्यानाकर्षण भएको छ। नेपाली कांग्रेसको नेतृत्वमा प्राप्त भएका उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य हो। जारी विज्ञप्तिमा भनिएको छ,नेपाली कांग्रेसको यस ऐतिहासिक महासमिति बैठक २०८० मा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न नेतृत्वको गम्भीर ध्यानाकर्षण गराइन्छ। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिने विज्ञप्तिमा उल्लेख छ। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्ने उनीहरुको माग छ। विज्ञप्तिमा भनिएको छ,नेपाली जनताको आन्दोलन र वलिदानबाट प्राप्त नेपालको संविधान निर्माण प्रक्रिया र संविधान घोषणामा नेपाली कांग्रेसले गरेको नेतृत्वप्रति हामी आदिवासी जनजाति तथा मुस्लिम समुदाय गौरवान्वित छौं। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिन्छ भन्नेमा हामी विश्वस्त छौं। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्दछ। संविधानको मर्म अनुसार नेपाली कांग्रेसले आफ्नो विधानमा जनसंख्याको बनौटको आधारमा समानुपातिक समावेशी प्रतिनिधित्व हुने व्यवस्था गरेको विज्ञप्तिमा उल्लेख छ। विज्ञप्तिमा भनिएको छ,यसले गर्दा पनि नेपाली कांग्रेस पार्टीप्रति आदिवासी जनजाति, मुस्लिम, मधेशी, दलित, थारु, अल्पसंख्यक लगायतका समुदायको आकर्षण बढेको छ तरपनि पनि समग्र महिला क्लष्टरभित्र पनि आदिवासी जनजाति तथा मुस्लिम समुदायका महिलाहरुको समानुपातिक प्रतिनिधित्व हुने व्यवस्था गरिनुपर्दछ। त्यसै गरी संविधानको धारा ५६ को उपधारा ५ बमोजिम थोरै संख्यामा रहेका अल्पसंख्यक समुदायको आर्थिक, सामाजिक, राजनैतिक, साँस्कृतिक विकासको लागि स्वायत्त, विशेष र संरक्षित क्षेत्र निर्माणको लागि नेपाली कांग्रेसले नेतृत्वदायी भूमिका निर्वाह गर्नुपर्दछ।"
जारी छ जातीय विभेद,"नेपालमा भएका ठूला राजनीतिक परिवर्तनका एजेन्डाहरूमा नछुट्टिने विषय हो, जातीय छुवाछूतविरुद्धको विद्रोही आवाज। त्यसमाथि दलित समुदायको लामो संघर्षपछि नेपालको संविधान २०७२ ले नै छुवाछूत र जातीय विभेदलाई दण्डनीय बनाएको छ। जातीय विभेद कसुर सजाय ऐन, २०६८ ले पनि यो विषयलाई निषेध गरेको छ। विभिन्न चरणको राजनीतिक परिवर्तनपछि समाजको चेतनाको स्तर निकै माथि उठेको छ। तर, जातीय विभेदविरुद्धको चेतना भने नेपाली समाजमा अझै कमजोर छ भन्ने विभिन्न घटनाले देखाएको छ। ऐनकानुन जे भए पनि अझैसम्म जातीय विभेद जारी छ। गैरदलितलाई मन पराएको, बिहे गरेको कारण ज्यान गएका घटनाहरू सेलाएका छैनन्। त्यसमाथि नीति निर्माणको समेत जिम्मेवारी बोकेको स्थानीय तहका दलित जनप्रतिनिधिले विभेद भोगका तीता अनुभवहरू ताजै छन्। दलित समुदायमाथि पानीमा समेत विभेदका घटना कति पीडादायी होला ? भोग्नेलाई मात्र थाहा छ। यद्यपि यो विभेद क्रमशः अन्त्य हुँदै गएको छ। तर, दलित समुदायका व्यक्तिहरू जोडिएका तमाम विषयलाई अझै पनि पूर्णरूपमा समाजले सहजै स्वीकार गरिरहेको छैन। किन ? यसको उदाहरण हो, बिरामीको उपचारमा खटिएका स्वास्थ्यकर्मीमाथिको विभेद। मुगुस्थित स्वास्थ्यचौकीमा कार्यरत स्वास्थ्यकर्मीमाथि हालै जातकै कारण भएको विभेदको घटनाले फेरि एकपटक जातीय विभेदको मुद्दामाथि राज्यले गम्भीरतापूर्वक ध्यान दिनुपर्ने भएको छ। कानुन बनाएर मात्र हुँदैन, व्यवहारमा चेतनाको स्तर वृद्धिमै राज्यले काम गर्नुपर्छ भन्ने सन्देश हो यो। जातीय भेदभाव र छुवाछूतकै कारण रुकुमको घटना भयो। हजारौंको बलिदानीपछि स्थापना भएको गणतन्त्रमा पनि जातीय विभेदकै कारण कयौंले ज्यान गुमाइसकेका छन्। तर पनि व्यवहारमा राज्यका संरचनाहरूले नै यो कार्यान्वयन गरेका छैनन्। किनभने जातीय विभेदविरुद्धको ऐन आएको दशक भइसक्दा पनि त्यसका आधारमा नगन्य मात्रामा दोषीहरू दण्डित भएका छन्। त्यसैले नीति भएर मात्र हुँदैन, कार्यान्वयन गर्नेहरूको नियति पनि सफा हुन जरुरी छ। आजको समयमा जातकै आधारमा हुने असमानता अन्त्य गर्न नसक्नु असफल राज्यको अर्को उदाहरण हो। त्यसैले भौतिक पूर्वाधार विकासमात्र होइन, जनस्तरमा जातीय विभेदविरुद्धको सशक्त सचेतना र त्यसविरुद्ध बनेको ऐन कानुनको निर्मम कार्यान्वयन आजको आवश्यकता हो।"
ट्याक्सी वे विस्तारमा त्रिभुवन विमानस्थल बन्द होला ?,"त्रिभुवन अन्तर्राष्ट्रिय विमानस्थल ५ दिनसम्म बन्द गर्नुपर्ने भनिएको छ। काठमाडौं : त्रिभुवन अन्तर्राष्ट्रिय विमानस्थलको रनवे (धावनमार्ग) को दुवै बिन्दुलाई छुने प्यारालल् ट्याक्सी वे विस्तारको काम भइरहेको छ। ट्याक्सी वे विस्तारको क्रममा आगामी कात्तिकमंसिरमा (सन् २०२४ को नोभेम्बरतिर) विमानस्थल बन्द गर्नुपर्ने बताइएको छ। लगातार नभई पटकपटक गरेर ५ दिनसम्म विमानस्थल बन्द गर्नुपर्ने भनिएको छ। रनवेमा ट्याक्सी वे लगेर जोड्नुपर्ने भएकाले विमानस्थल बन्द पनि गर्नुपर्ने विमानस्थल विस्तार आयोजनाका प्रमुख दीपेन्द्र श्रेष्ठ बताउँछन्। ट्याक्सी वे जोड्ने ठाउँमा ३४ मिटर गहिरो खन्नुपर्ने हुन्छ। खनेर लेयर बाइ लियर नयाँ फिलिङ गर्नुपर्छ। यसका लागि विमानस्थल बन्द गर्नुपर्ने हुन्छ, श्रेष्ठ बताउँछन्। त्रिभुवन विमानस्थल अहिले २१ घण्टा सञ्चालनमा छ। ८ देखि १० घण्टासम्म लाग्ने कामलाई ३ घण्टामा सम्पन्न गर्न असम्भव भएकाले विमानस्थल नै बन्द गर्ने कि भन्ने कुरा भएको प्रमुख श्रेष्ठको भनाइ छ। अहिले यसबारेमा अध्ययन भइरहेको उनले बताए। खन्ने क्रममा अन्य भौगोलिक जटिलता आउन सक्ने हुँदा विमानस्थल बन्द गर्नुपर्ने आवश्यकता हुन सक्ने उनको भनाइ हो। यस्तो अवस्थामा त्यसलाई व्यवस्थापन गर्नका लागि ८ देखि १० घण्टाको समयले पनि पुग्दैन भन्दै श्रेष्ठले विषम परिस्थिति देखिए बन्द गर्नुपर्न सक्ने भनिएको बताए। सन् २०२४ को नोभेम्बरदेखि वा सन् २०२५ को जनवरीदेखि बन्द हुन सक्ने बताइएको छ। २ देखि ३ महिनाको अवधिमा ५ दिन जति बन्द हुन सक्ने विमानस्थलले जनाएको छ। विमानस्थल बन्द गर्नुपर्ने अवस्था आए गौतमबुद्ध र पोखरा अन्तर्राष्ट्रिय विमानस्थलबाट उडान सुचारु गराउने प्रारम्भिक योजना बनाइएको छ। आन्तरिक उडान काठमाडौंबाट गराएर बाह्य उडान पोखरा र भैरहवाबाट गर्न सक्ने योजना छ। यसै सम्बन्धमा आयोजनाले आन्तरिक तथा बाह्य वायुसेवा प्रदायक कम्पनीहरूसँग छलफल पनि गरेको छ। अन्तर्राष्ट्रिय उडानका सम्बन्धमा करिब ६ महिनाअघि नै विमानस्थल बन्द गर्ने सूचना दिए व्यवस्थापन गर्ने कम्पनीले भनेको श्रेष्ठले जानकारी दिए। अन्तर्राष्ट्रिय नागरिक उड्डयन संगठन (आईकाओ) को मापदण्डअनुसार ट्याक्सी वे विस्तारको काम भइरहेको छ। २०२६ सम्म सक्ने गरी तीन वर्षका लागि गान्सु मेकानाइज्ड चिनियाँ कम्पनीलाई ट्याक्सी वे विस्तारको ठेक्का दिइएको हो। एसियाली विकास बैंक (एडीबी) को ऋण सहयोगमा ट्याक्सी वे विस्तारको काम भइरहेको छ। प्यारालल् ट्याक्सी वे नहुनाले सबै जहाज रनवेबाट टेक अफ गर्दै आइरहेका छन्। यो समयमा अरू जहाज उडान अवतरण गर्न पाउँदैनन्। प्यारालल् ट्याक्सी वे हुनेबित्तिकै जहाजहरू यसबाट नै उडानका लागि क्यूमा जान सक्छन्। यो हुनेबित्तिकै रनवेको क्षमता करिब २५ प्रतिशतले बढ्ने प्रमुख श्रेष्ठले भनाइ छ। बढ्दो हवाई यात्रु धान्नका लागि नयाँ अन्तर्राष्ट्रिय टर्मिनल भवनको पनि आवश्यकता छ। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेको छ। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। नेपालमा आगामी २० वर्षमा हवाई यातायातको वार्षिक स्थिर वृद्धि (३५ प्रतिशतसम्मको) हुने अनुमान छ। तर, त्रिभुवन अन्तर्राष्ट्रिय विमानस्थलको अवस्थिति काठमाडौं सहरको ज्यादै नजिक रहेकाले यसको सीमा क्षेत्रभन्दा थप विस्तार गर्ने अवस्था छैन। बढ्दो मागलाई विमानस्थलको हालको सीमा क्षेत्रभित्रै उपलब्ध क्षेत्रफलको प्रभावकारी उपयोग गरेर सम्बोधन गर्नुपर्ने देखिन्छ। यसैका लागि प्राधिकरणले एडीबीको सहयोगमा सन् २०१०२०२८ मा त्रिभुवन अन्तर्राष्ट्रिय विमानस्थलको पूर्वाधार सुधारका लागि गुरुयोजना तयार गरेको छ। विमानस्थल विस्तारका लागि १ सय ४० रोपनी जग्गा अधिग्रहण गरिएको बताइएको छ। आयोजना क्षेत्रमा ट्याक्सी वेको उत्तरी भागलाई विस्तार गर्ने, विमानस्थलमा बढी विमानहरू राख्न यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) विस्तार गर्ने, ह्यांगर थप गर्ने र धावन मार्गको दक्षिणी भागमा तीन सय मिटर धावन मार्ग विस्तार गर्ने रहेका छन्। धावन मार्ग (रनवे) विस्तारको काम भइसकेको छ। धावन मार्गको दक्षिणतिरको अन्तिममा ट्याक्सी वे विस्तार गर्ने, जहाज पार्किङस्थल (ह्यांगर) लाई त्रिभुवन अन्तर्राष्ट्रिय विमानस्थलको पूर्वी भागमा स्थानान्तरण गर्ने र आन्तरिक विमानस्थलमा यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) निर्माण गर्ने लगायत गुरुयोजनाअन्तर्गत सन् २०२८ को अनुमानित माग धान्ने गरी हवाई उड्डयन सुविधाको थप विकासको योजना गरिएको छ। ट्याक्सी वे र ह्यांगर एरियाको लगानी भने एडीबीको ऋणमा भइरहेको छ। करिब ६५ मिलियन अमेरिकी डलरमा आयोजना निर्माण भइरहेको जानकारी दिइएको छ। धावनमार्गको उत्तरपश्चिमपट्टि अन्तर्राष्ट्रिय एप्रोन (पार्किङ) विस्तारको काम भइरहेको छ। पार्किङ बनिसकेपछि थप १८ अन्तर्राष्ट्रिय विमान पार्किङ गर्न सकिनेछ। अहिले ११ विमान पार्किङ हुँदै आइरहेको छ। चाइना नेसनल एरो टेक्नोलोजी इन्जिनियरिङले सन् २०२० मा यो आयोजनाको ठेक्का पाएको थियो। कोभिडका कारण काम सुरु नभएको एप्रोन विस्तारको काम आगामी दुई वर्षभित्र सकिनेछ। यो आयोजना नेपाल सरकार र प्राधिकरणको आन्तरिक स्रोतबाट परिचालन भइरहेको छ। आयोजनाको लागत करिब ७ अर्ब रुपैयाँ छ। ह्यांगर एरिया (जहाजको मर्मत गर्ने ठाउँ) विकासको काम पनि भइरहेको छ। धावनमार्गदेखि पूर्वतिर यसको काम भइरहेको छ। केडिएन र सीसीईसीसी जेभी (सहकार्य) चाइनिज कम्पनीले ठेक्का पाएको छ। यो आयोजना पनि सन् २०२६ सम्म सक्नु पर्नेछ।"
६ अर्ब ४१ करोडभन्दा बढी बिगो दाबी गर्दै ४ पूर्वसचिवसहित १५ जनाविरुद्ध मुद्दा दायर,"अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गरेको छ। काठमाडौं : मेलम्ची खानेपानी आयोजनामा भ्रष्टाचार भएको तथ्य बाहिर आएको छ। खानेपानी मन्त्रलायका ४ सचिवसहित आयोजनाका पूर्वपदाधिकारीले निर्माण कम्पनीसँग मिलेर भ्रष्टाचार गरेको तथ्य खुलेको हो। अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै १५ जनाविरुद्ध विशेष अदालतमा मुद्दा दायर गरेको छ। खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुरसहित निर्माण आयोजनाका पदाधिकारीले मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको देखिएको अख्तियार प्रवक्ता एवं सहसचिव नरहरि घिमिरेले जानकारी दिए। उनका अनुसार मेलम्ची खानेपानी विकास समितिका तत्कालीन बोर्ड अध्यक्ष एवं खानेपानी मन्त्रालयका सचिव डा सञ्जय शर्माविरुद्ध ६ करोड ९७ लाख ८३ हजार १७८ बिगो र १३ वर्षसम्म कैद तथा बिगो बराबरको जरिवाना असुलको माग गरिएको छ। यसैगरी भीमप्रसाद उपाध्यायलाई ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गरिएको छ। अर्का पूर्वसचिव एवं तत्कालीन बोर्ड अध्यक्ष गजेन्द्रकुमार ठाकुरलाई ६० करोड ४९ लाख १९ हजार ८ सय ८४ बिगो र १३ वर्ष कैद तथा बिगो असुल उपरको माग गरिएको छ। यसैगरी मेलम्ची खानेपानी विकास समितिका तत्कालीन बोर्ड सदस्य रुद्रसिंह तामाङलाई पनि प्रतिवादी बनाइएको छ। उनी हाल अध्यागमन विभागका महानिर्देशक छन्। उनलाई ११ करोड ९ लाख १७ हजार ४ सय ५८ बिगो र १० वर्षसम्म कैद सजायको माग गरिएको छ। यस्तै अर्थ मन्त्रालयका तत्कालीन सचिव तथा तत्कालीन बोर्ड सदस्य मुकुन्दप्रसाद पौडेललाई ६ करोड ९७ लाख ८३ हजार १ सय ७८ बिगो र १० वर्षसम्म कैद माग दाबी गरिएको छ। अर्का बोर्ड सदस्य चन्द्रबहादुर थापालाई ७१ करोड ५८ लाख ३७ हजार ६ सय ४३ बिगो र १० वर्षसम्म कैद माग गरिएको छ। यसैगरी समितिका पूर्वकार्यकारी निर्देशक घनश्याम भट्टराईलाई २२ करोड ७५ लाख १९ हजार ८ सय ९६, रामचन्द्र देवकोटालाई ३२ करोड ३५ लाख ६१ हजार ६ सय ६३ र सूर्यराज कँडेललाई ८९ करोड ८ लाख ९८ हजार २ सय ८५ बिगो र १३ वर्षसम्म कैद सजायको माग गरिएको छ। यस्तै समितिका तत्कालीन उपसचिव मणिभद्र न्यौपाने, रामचन्द्र न्यौपाने, बेगनाथ पौडेललाई जनही ३२ करोड ३५ लाख ६१ हजार ६ सय ६३ बिगो माग गरिएको छ। केदारप्रसाद अर्याललाई ४४ करोड ७३ लाख ७३ हजार ७२ बिगो माग गरिएको छ। उनीहरूलाई १० वर्षसम्म कैद सजायको माग पनि गरिएको छ। समितिका तत्कालीन उपकार्यकारी निर्देशक भोजविक्रम थापालाई ३२ करोड ३५ लाख ६१ हजार ६ सय ६३ बिगो र १० वर्ष कैद सजाय माग गरिएको छ। अख्तियारले परामर्शदाता र निर्माण व्यवसायीलाई पनि प्रतिवादी बनाएको छ। परामर्शदाता इप्टिसाबीईटीएस जेभीका डेपुटी टिम लिडर शिवकुमार शर्मा र इप्टिसा सर्भिसेज डी इन्गेजियरिज एसएल परामर्श सेवा प्रालि जेभीलाई पनि मुद्दा दायर गरिएको छ। शर्मालाई ४८ करोड ३६ लाख ७ हजार ५८० र परामर्श कम्पनीलाई ८७ करोड ५८ लाख ८३ हजार ३ सय ६० बिगो तोकिएको छ। यस्तै निर्माण व्यवसायी सीएमसी डी राभेनालाई ६५ करोड १४ लाख ५७ हजार ४ सय १० बिगो माग गरिएको छ। निर्माण कम्पनी सीएमसी डी राभेन्नाले कामै नगरी भुक्तानी लिएको पाइएको छ। निर्माण व्यवसायीसँग २०७० असार ३१ मा १०९५ दिनभित्र निर्माण सम्पन्न गर्ने गरी ७ अर्ब ७२ करोडको ठेक्का सम्झौता भएको थियो। सम्झौता भएको ५ वर्षपछि २०७५ मंसिर २९ मा सीएमसीले छाडेको थियोे। सन् २०१६ जुन २० मा एसियाली विकास बैंकबाट ऋणमा लिएको रकम सम्झौताविपरीत ठेकेदार कम्पनीलाई दुई किस्तामा अतिरिक्त मोबिलाइजेसन पेस्कीबापत ५३ करोड ६३ लाख २५ हजार दिएको अख्तियारको अनुसन्धानमा देखिएको छ। यस्तै २०१७ फेब्रुअरी १७ मा भ्यालु इन्जिनियरिङका नाममा ३२ करोड २८ लाख ६० हजार दिइएको थियो, त्यो पनि नियमविपरीत रहेको अख्तियारले जनाएको छ। यस्तै ठेक्का सम्झौतामा परामर्शदातालाई दिएको अधिकारबमोजिम निर्माण व्यवसायीबाट पेस भएको बिल पुनरावलोकन नगरी भुक्तानी दिएर १० करोड हानी नोक्सानी गरेको देखिएको अख्तियारले जनाएको छ ।"
भ्रष्टाचार मुद्दा लागेपछि भीम उपाध्यायले भने  देश हितको कामबाहेक मेलम्चीमा कुनै गल्ती गरेको छैन,"काठमाडौं : पूर्वसचिव भीमप्रसाद उपाध्यायले मेलम्ची खानेपानी आयोजनामा आफूले कुनै बदमासी नगरेको दावी गरेका छन्। मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको भन्दै अख्तियार दुरूपयोग अनुसन्धान आयोगले उपाध्यायसहित १५ जनाविरुद्ध मुद्दा दायर गरेपछि उनले यस्तो प्रतिक्रिया दिएका हुन्। आयोगले आइतबार विशेष अदालत काठमाडौंमा उपाध्यायविरुद्ध ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गर्दै आरोपपत्र दायर गरेको हो। सामाजिक सञ्जालमा लेख्दै उपाध्यायले मेलम्चीका कसैले आफूलाई एक रुपैयाँ पनि नदिएको र मिटिङमा चिया खाना त्यो पनि शाकाहारीबाहेक केही नखाएको बताएका छन्। उनले आफूमाथि लगाएको आरोपमा कुनै दम नभएको दावी गरेका छन्। उनले सोही विषयमा डेढ वर्षअघि अख्तियारमा लिखित प्रतिक्रिया दिएको बताउँदै उनले यो विषयमा मुद्दा दायर गर्न नपर्ने र प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको बताएका छन्। 'मैले डेढ वर्ष अघि अख्तियारमा पुगेर यसबारेमा आफ्नो लिखित प्रतिक्रिया दिएको थिएँ। यो मुद्दा दायर गर्न पर्ने बिषय नै हैन, प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको थिएँ। तर अख्तियारले आफ्नो ब्याख्यात्मक अधिकार प्रयोगगरेर मुद्दा दायर गरेछ। मुद्दामा रत्ति दम छैन। अधिकार हुनेले अधिकारको दुरूपयोग गर्न सक्छन्। यसको दोष लिने कुरा हुदैन। मेलम्ची टनेल प्रोजेक्ट कूल रू ८ अर्बको ठेक्का हो, राज्यको हिनामिना ७ अर्ब भएको भनेर मुद्दा परेको भनिएको रहेछ। अभियोजनको डिटेल अझै अध्ययन गर्न पाएको छैन। मसँग सोधिएको कुरा तपाईँ अध्यक्ष भएको मेलम्ची विकास बोर्डका ५ सदस्यबाट अनुमोदन गराई किन ठेकेदारलाई बिनाब्याज पेश्की दिएको भनिएको हो, जति रकम पेश्की दिएको छ त्यसको ब्याज राज्यलाई हानी गर्यो भनिएको रहेछ। त्यो पेश्कीको ब्याज र ब्याजको स्याज वर्षौँको जोडेर बिगो कायम गरेको बुझियो। अरूको बारेमा मलाई खास थाहा भएन तर मेरो बारेको कुरा यति रहेछ। म ०७३ कार्तिक देखि ०७४ भदौ १२ गतेसम्म खानेपानी मन्त्रालयको सचिव पदमा १० महिना काम गरेको थिएँ, त्यसकै हैसियतमा मेलम्ची बोर्डको पदेन अध्यक्ष थिएँ। म ३ करोड नेपालीका सामू ढुक्क संग भन्छु, मबाट देशहितको काम बाहेक मेलम्चीमा कुनै गल्ती गरेको थिएन, छैन,'उनले सामाजिक सञ्जालमा लेखेका छन्। उनले आफू स्वदेश फर्कनासाथ अदालतमा सफाइका लागि उपस्थित हुने जानकारी समेत गराएका छन्। उनले सामाजिक सञ्जालमा लेखेका छन्,' 'देशको हितमा काम गर्नु गल्ती हुदैन त्यो पनि काकाकूल ४० लाख उपत्यकाबासीलाई पानी खुवाउने पवित्र काम गर्दा। मेलम्चीका कसैले मलाई १ रूपैया कुनै बेला दिएको छन् भने भनून्। मिटिंगमा चिया खाजा त्यो पनि शाकाहारीबाहेक केही खाएको पनि छैन। रिटायर भएको नै अहिले ६ वर्ष बितिसकेको छ। खैर विशेष अदालतमा मुद्दा परिसकेको छ। विषय प्राविधिक बनेको छ। बदनीयत नभइ फौजदारी कसुर प्रमाणित हुने कुरा पनि हुदैन। स्वदेश फर्कनासाथ अदालतमा आफ्नो सफाइका लागि उपस्थित हुनेनै छु। मेरा सबै शुभचिन्तकहरूले मन खिन्न नपार्नुहोला। कहिले काही भाइरस लागेर रूघाखोकी लाग्छ। सामान्य उपचार गर्नुपर्छ । मेरो हकमा यो मुद्दामा रौँ बराबरको पनि दम छैन । बुझ्नुस् रू ८ अर्बको ठेक्कामा रू ७ अर्बको भ्रष्टाचार? त्यो पनि सबै प्रकृया र बैंक ग्यारेन्टी लिएर दिएको पेश्कीको ब्याज गणना गरेर उक्त ब्याज र सोको स्याज समेत जोडी निकालिएको हिसाब रकम हानी नोक्सानी गरेको आरोपमा! त्यो पनि बोर्डको अध्यक्ष जसको कुनै कार्यकारी अधिकार हुँदैन, प्रोजेक्ट व्यवस्थापनले विज्ञहरूको सिफारिसमा ल्याएको अनुमोदन प्रस्ताव अनुमोदन गर्दा।'"
नेपालको आधुनिक इतिहासमा फागुन ७ गतेको विशिष्ट महत्त्व छ : सभामुख घिमिरे,"काठमाडौं : सभामुख देवराज घिमिरेले नेपालको आधुनिक इतिहासमा फागुन ७ गतेको विशिष्ट महत्त्व रहेको बताएका छन्। सोमबार प्रजातन्त्र दिवसको शुभकामना दिँदै उनले ७ सालपछि भएका जनक्रान्ति प्रजातन्त्रकै जगमा भएको दाबी गरेका हुन्। मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भएपनि प्रजातन्त्र दिवसको अस्तित्व कायम रहेको उनले बताए। नेपालको आधुनिक इतिहासमा फागुन ७ गतेको विशिष्ट महत्वपूर्ण रहेको छ। २००७ सालको क्रान्ति सफल भएर १०४ वर्षे लामो निरङ्कुश जहानीया राणा शासन अन्त्य भएको सम्झनामा हरेक वर्ष फागुन ७ गते प्रजातन्त्र दिवस मनाइन्छ। घिमिरेले दिएको शुभकामना सन्देशमा भनिएको छ,२००७ सालमा प्रजातन्त्र आएको मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भइसकेको छ। तर, प्रजातन्त्र दिवसको अस्तित्व भने कायम रहँदै आएको छ। ००७ सालपछि भएका जति पनि जनक्रान्ति छन्, ती सबै प्रजातन्त्रकै जगमा भएको हो भन्ने मेरो बुझाइ छ। उनले ऐतिहासिक दिनमा मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सम्पूर्ण ज्ञात अज्ञात सहिदहरूप्रति श्रद्धाञ्जली अर्पण गर्दै उच्च सम्मान प्रकट गरेका छन्। नेपालमा लोकतन्त्रको संस्थागत सुदृढिकरणको अभियानले सात दशक पार गरिसकेको उनको भनाई छ। अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नुपर्नेमा सभामुख घिमिरेले जोड दिए।पटकपटक संविधान बदल्लै अन्ततः सार्वभौम जनताबाट निर्वाचित संविधान सभाले संविधान निर्माण गरेको पनि झण्डै एक दशक पुग्न लागेको छ। सन्देशमा भनिएको छ,अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नै पर्दछ। लोकतन्त्रले सबै प्रकारका समस्या समाधान गर्न मार्गप्रशस्त गर्दछ भन्ने आम विश्वास रहेको छ। उनले प्रजातन्त्र दिवसले स्वतन्त्रताको अभ्यासमार्फत विकास र समृद्धिको यात्रालाई थप गति दिने प्रेरणा मिलोस् भन्ने कामना गरेका छन्।"
निर्वाचनमा गठबन्धन गर्नेनगर्ने विषय तत्कालीन अवस्थामा निर्भर हुन्छ : सभापति देउवा,"काठमाडौं : नेपाली कांग्रेस सभापति शेरबहादुर देउवाले जनताको निराशालाई देखाएर लोकतन्त्रविरुद्ध हुने गतिविधि कांग्रेसलाई मान्य नहुने बताएका छन्। सोमबारदेखि ललितपुरको गोदावरीमा सुरू भएको पार्टीको महासमिति बैठकमा सम्बोधन गर्ने क्रममा सभापति देउवाले लोकतन्त्रको विकल्प लोकतन्त्र नै भएकाले यसको विकल्प खोजिनु गलत हुने बताए। सभापति देउवाले लोकतान्त्रिक व्यवस्थाले नै सबै समस्या समाधान गरेर देशलाई विकासको बाटोमा लैजान सक्ने बताए। उनले नेपाली कांग्रेस जनताको भरोसा र विश्वासको पार्टी भएकाले जनताको भरोसा मर्न दिन नहुनेमा जोड दिए। देउवाले निर्वाचनमा गठबन्धन गर्ने वा नगर्ने विषय तत्कालीन अवस्थामा निर्भर हुने बताए। उनले अहिलेको निर्वाचन प्रणालीमा एकल बहुमत संभव नभएकाले गठबन्धनको विकल्प नभएको समेत दावी गरे। उनले वर्तमान गठबन्धनलाई निरन्तरता दिन कांग्रेसको राजनीतिक जिम्मेवारी हुने पनि जिकिर गरे । 'अहिले हामी गठबन्धनको अभ्यासमा छौं । गठबन्धन सकरा १० महिना अघि मात्र बनेको होइन । प्रतिनिभिसभा विघटन गर्ने र संघीय लोकतान्त्रिक गणतन्त्रलाई कमजोर बनाउने काम भएपछि यसको रक्षाका लागि कांग्रेसको नेतृत्वमा गठबन्धन बनेको हो,'उनले भने,'वर्तमान सरकार त्यसैको निरन्तरता हो । महासमितिमा पेश भएको सबै दस्तावेजले गठबन्धनको विषयलाई समेटिएको छ । वर्तमान गठबन्धन सबैको अग्रसरतामा संविधानको रक्षाको उद्देश्यले बनेको हो।' सभापति देउवाले पार्टीलाई थप बलियो बनाउन विधान संसोधन आवश्यक भएको उल्लेख गरे । उनले जनताको आशा भरोसा स्थापित गर्न संविधान कार्यान्वनयमा देखिएको अस्पष्टता जटिलता पहिचान गरेर स्पष्ट पार्दै अघि बढ्नुपर्ने धारणा व्यक्त गरे। कांग्रेस जनताले आशा भरोसा गरेको पार्टी भएकाले जनताको विश्वासलाई खण्डित गर्न नहुने उनको भनाइ छ । 'अहिले पार्टी ठूलो बनेको छ । संगठन बलियो छ । जनताको आशा भरोसा कांग्रेसप्रति छ । कांग्रेसले विश्वासलाई खण्डित हुन दिनु हुँदैन,'उनले भने । सभापति देउवाले पार्टीको १४ औं महाधिवेशनले नेतृत्व मात्र चयन गरेको अवस्थामा अभावका कारण नीतिगत विषयमा दस्तावेज राखेर छलफल गर्न नपाएको भन्दै सोही उद्देश्यले महासमितिको बैठक बोलाइएको स्पष्ट पारे। उनले महासमिति बैठकमा पेश हुने दस्तावेज प्रस्तावमाथि गहन छलफल गर्न आग्रह समेत गरे। सभापति देउवाले भने,' साथीहरूका विचार,सुझाव र अवधारणाहरू समेटेर नीतिगत दस्तावेजहरू परिमार्जन गरी पारित गरिनेछन्। यसैले गहनरुपमा अध्ययन गर्नुहोला।'"
समाजवादी क्रान्तिले मात्रै मधेसको समस्या समाधान हुन्छ,"प्रत्यक्ष निर्वाचन प्रणाली माओवादीको आवश्यकता कि बाध्यता ? आठौं महाधिवेशनका केही स्वीकारोक्तिहरू छन्। त्यो बेला हामीले समाजवादी दिशामा जाने भन्यौं। पार्टी विधिपद्धतिअनुसार चल्न नसकेकोे निष्कर्ष थियो। सहमतिका आधारमा पार्टी चलाउँदा ठूला कमिटीहरू बने। पार्टीलाई चुस्तदुरुस्त ढंगले चलाउने, सकेसम्म साना कमिटीहरू बनाउने पक्षमा त्यही बेलामा पुगेका थियौैं। प्रत्यक्ष निर्वाचन प्रणालीबाट सबै कमिटीहरू चयन गर्ने विधान अधिवेशनबाट निर्णय गरेका छौं। जुन हाम्रो व्यावहारिक आवश्यकता थियो। अनि पदाधिकारी कसरी छनौट हुन्छ नि ? तल्लो कमिटीदेखि पदाधिकारीसम्म चुनावबाटै छान्नु पर्ने प्रतिनिधिहरूले माग उठाएका थिए। तर, प्रचण्डजीले त्यो मागलाई पाखा लगाउनु भयो नि ?त्यसरी यस विषयलाई बुझ्नुहुँदैन। पार्टीको नेतृत्व लामो संघर्षबाट आएको हुन्छ। माओवादी उत्पीडित वर्ग र समुदायको पार्टी हो। प्रत्यक्ष निर्वाचन प्रणालीबाट त्यही वर्ग र समुदायको दृष्टिकोण र स्वार्थलाई प्रतिनिधित्व गर्ने सुनिश्चितता हुनु पर्छ। अरू पुँजीवादी पार्टीमा सहजतापूर्वक वर्गको सुनिश्चितता हुन्छ। तर, कम्युनिस्ट पार्टीमा सहजै त्यही ढंगको हुँदैन। रूपान्तरणको निश्चित प्रक्रियाबाट जानुपर्छ। क्रान्तिकारी आन्दोलनमा नेतृत्वको प्रश्नले सर्वाधिक महत्व राख्छ। एउटा प्रणालीबाट अर्को प्रणालीमा जाँदाका संक्रमणकालीन असर, कार्यशैली र पद्धतिहरू पनि प्रमुख हुन्छन्। प्रत्यक्षबाट कमिटी छान्ने अभ्यास पनि गरौं। अनि पदाधिकारी छनौटको प्रक्रियामा जानका लागि परिपक्व परिस्थिति पनि माग हुन्छ। त्यसका लागि पनि यो सोच आएको हो। जब प्रचण्डजी आफू खतरामा पर्ने देख्नुहुन्छ अनि नयाँनयाँ कार्डको प्रयोग गर्नुहुन्छ। जस्तै पदाधिकारी छनौटका लागि प्रत्यक्ष निर्वाचन प्रणालीमै नजानु ?कमरेड प्रचण्डले नेपालको आन्दोलनमा खेलेको भूमिकालाई ठीक ढंगले बुझ्नुपर्छ। पार्टीको नेतृत्वमा उहाँलाई बसिराख्नलाई कुनै संकट आएको छैन। उहाँ जीवनको उत्तरार्धमा पनि समाजवादी आन्दोलनलाई अगाडि बढाउन र पार्टी पुनर्गठन गर्न तयार हुनुहुन्छ। स्थापित नेतृत्वले योग्दान गरिरहेको बेला त्यसको वरिपरी अरू नेताले मुलरूपमा मुख्य नेतृत्वअन्तर्गत अरूले पूरक भूमिका खेलेर जानुपर्छ। अहिलेको विधानले नयाँ नेतृत्व जन्माउने क्षमता राख्छ ? कम्युनिस्ट आन्दोलनले नेपालमा लोकतान्त्रिक पद्दतिलाई पनि पक्रिनु पर्ने छ। र, सही खालका कम्युनिस्ट पार्टी पनि बनाउनु पर्छ। यी दुवै पक्षलाई हेरेर माओवादीले आफ्नो खालको विधान बनाउन सुरुवात गरेको हो। आउने दिनमा यसले नयाँ नेतृत्वलाई विकास गर्नका लागि पनि एउटा प्रणाली खोजी गरेको हो। अहिलेको नेतृत्व त टेस्टेड नेतृत्व भइसक्यो। अहिलेसम्म गरेको कामलाई निरन्तरता दिन एउटा सक्षम र समाजवादी क्रान्ति हाँक्ने टिम बनाउन हामी नयाँ निर्वाचन पद्दतिमा गएका हौं। युवा र पछाडि परेका वर्गको बारे विधानमा कस्तो व्यवस्था छ ? समय कोणबाट युवाहरूको नेतृत्व विकासका लागि आठौं महाधिवेशनबाट २० प्रतिशत सिट छुट्याउने प्रवधान लिएर आयौं। अहिले पनि विधानमा त्यो कुरा छ। महिलाको ३५, दलितको १५, मुस्लिमको ५ प्रतिशत जस्ता विशेष व्यवस्था गरेका छौं। साँच्चिकै विधान लागू हुन्छ ?विधान कार्यान्वयन गर्ने दिशामा हामी गइसक्यौं। विशेष महाधिवेशन गर्दा तलदेखि माथिसम्म प्रतिनिधित्वको व्यवस्था हुन्छ। जब कमिटी गठन हुन्छ, त्यहाँँबाट लागू हुन्छ। नेतृत्वले विधानअधिवेशनमै लागू गरेर जाने प्रतिबद्धता गरिसकेको छ। हरहालतमा विधान लागू गर्नुपर्ने अवस्था छ। आगामी २०८४ को निर्वाचनमा माओवादीलाई देशको १ नम्बर पार्टी बनाउने भनिँदै छ, के यो सम्भव छ ?एक नम्बरको पार्टी बन्ने कुरामा ठीक कार्यदिशा पक्रिन्छौं, पक्रिदैनौं ? ठीक कार्यदिशाको कार्यान्वन हुन्छ कि हुँदैन ? त्यसमा भर पर्छ। पार्टीलाई प्रणालीमा हिम्डाउँछौं, हिँडाउँदैनौं ? त्यसमा निर्भर हुन्छ। जनताको दिन दिनको आवश्यकता र समस्यालाई सम्बोधन गरेर काम गर्छौं ? गर्दैनौं ? यो कुराले निर्धारण गर्छ। अहिले हामी जनतातिर फर्किएका छौं। के योजना लिएर ? अब हामी तराईंमधेस केन्द्रित जनजागरण अभियान, पूर्वपश्चिम अभियान, उत्तरदक्षिण अभियानमार्फत् जनतामा जाने प्रक्रियामा छौं। हिजो जसरी हामीले संघर्ष गरेका थियौं त्यसैलाई हेरेर जनताले माओवादीलाई एक नम्बरको पार्टी बनाएका हुन्। जनताको मुद्दामा आधारित भएर काम गर्नु पर्छ। सडक, सदन र सरकार तीनवटै मोर्चालाई समायोजन गर्नुपर्छ। त्यसरी गइयो भने प्रतिस्पर्धाको राजनीतिमा माओवादीलाई कुन स्तरमा राख्छ त्यो जनताले फैसला गर्ने कुरा हो। तराईंमधेसमा माओवादी किन केन्द्रित हुँदैछ ? मधेसमा ठूलो राजनीतिक परिवर्तन भयो। तर, तराईंमधेसका जनताको जीवनमा परिवर्तन आउन सकेन। मधेसकेन्द्रित राजनीतिक शक्तिहरू शक्तिको रूपमा देखापरे। तर, ती पार्टीहरूले पनि जनताको समस्या हल गर्न सकेन। मधेसमा वर्गीय, जातीय उत्पीडन छ। समाजिक, सांस्कृतिक पहिचानका सवालहरू छन्। त्यो सबै पक्षलाई हेरेर समाजवादी क्रान्तिको दिशाभित्र मधेसका समस्यालाई जोडर मात्रै हल हुन सक्छ। त्यसैले हामी एकपटक मधेसतराईतिर फर्किनुपर्छ भनेर हामी जागरण अभियान चलाउने निष्कर्षमा पुगेका हौं। राष्ट्रिय एकतालाई प्रतिनिधित्व गर्न उत्तरदक्षिण अभियान पनि चलाउँदैछौं। माओवादीले फेरि जातीय मोर्चाहरू किन ब्युँउताउने निर्णय गर्यो ?२०७८ सालको केन्द्रीय कमिटीले वर्ग र उत्पीडित समुदायलाई छोड्यौ। त्यसकारण पार्टी कमजोर भयो। सांस्कृतिक रूपान्तरणलाई ठीक ढंगले नपक्रिएकाले कमजोरी भएको बैठकको निष्कर्ष थियो। त्यसैले उत्पीडित वर्गसँगै उत्पीडित समुदायको सवालललाई पनि ठीक ढंगले पक्रिन हामीले यो निर्णय गरेका हौं। यो निर्णयको दुरगामी प्रभाव ? समाजवादी क्रान्तिको मुख्य शक्ति उत्पीडित वर्ग र समुदाय हुन्। त्यो उज्यालोमा हामीले हाम्रो जनवर्गीय संगठनलाई पुनर्गठन गर्दै छौं। ती सबैलाई व्यवस्थित गर्दै जातीय, क्षेत्रीय मोर्चालाई पनि गठन गर्न लागेका हौं। ती मोर्चाहरूका आफ्ना निश्चित पेसागत, जातीय, क्षेत्रीय मुद्दाहरू हुन्छन्। त्यसैले जातीय तथा क्षेत्रीय मोर्चालाई जोडसँग अगाडि बढाउन खोजेका हौं। २०६४ मा पहिलो शक्ति रहेको माओवादी किन कमजोर भए ? समयक्रमसँगै हाम्रा चारवटा गल्ती भए। पहिलो बदलिएको विश्व, बदलिएको नेपालको राजनीति र बदलिएका राजनीतिक पार्टीहरूलाई दृष्टिगत गरेर विचारको पर्याप्त विकास गर्न सकिएन। दोस्रो पार्टी विधि र पद्धतिमा चलेन। जनवादी केन्द्रीयतालाई कार्यान्वयन गर्न सकिएन। तेस्रो कम्युनिस्ट सर्वहारा वर्ग(मजदुर, किसान, उत्पीडितको पार्टी हो। तर, हामीले आफ्नो वर्ग छोड्यौं। एक प्रकारले हामी घरको न घाटको भयौं। चौथौ पूँजीवादी जनवादी क्रान्ति आफ्नै ढंगले सम्पन्न भइसकेकोपछि समाजवाद यात्रातिर लागि हाल्नुपर्ने थियो। पूँजीवादले अन्त्य गर्न नसकेको विभेद, असमान्ता, उत्पीडन, अन्याय, अत्याचारलाई समाजवादले हल गर्छ भन्ने स्पष्टा नीति र रणनीत बनाएर जान सकेनौं। मुख्य यी चार पक्षमा ध्यान नदिँदा कमजोर भयौं। सत्तामा पुग्दा वर्ग किन छुट्न गयो ?सर्वहार वर्गको विश्वास लिएर पार्टीले उचाइ लियो। तर, जब संविधानसभाको चुनावबाट हामी प्रतिस्पर्धाको राजनीतिमा गयौं। अरूको जनमत लिनुपर्यो। अरूलाई पनि विश्वास दिनु पर्यो। त्यसले गर्दा वर्ग छुट्यो। पार्टी रूपान्तरण अभियानपछि अहिले प्रगशील निर्णयहरू गरेर अघि बढेका छौं। किन कमजोरी भयो ?जनवादको अभ्यास गर्दै जनयुद्ध, शान्ति सम्झौता, संविधान निर्माणदेखि अहिलेसम्म आयौं। शान्ति प्रक्रियापछि पार्टी प्रतिस्पर्धाको राजनीतिमा गयो। धेरै मान्छे माओवादीमा आए। सबैलाई समेटन सहमतिबाट गयो। ठूला भद्दा कमिटी बन्यो। पार्टी निर्देशनात्मक कमिटीहरूमा बदलिए। हिजो धेरै अधिकार अध्यक्षमा केन्द्रित गर्यौं। यो नै गम्भीर त्रुटि भयो। हेटौंडादेखि नै नेतृत्व हस्तान्तरणको कुरो उठ्दै छ। प्रचण्डले पनि नेतृत्व लिन आउन भन्दै हुनुहुन्छ। उहाँ मानसिक रूपमै नेतृत्व हस्तान्तरण तयार हुनुहुन्छ ? नेतृत्व सशस्त्र संघर्ष, जनआन्दोलन, चुनाव, सामाजिक तथा आर्थिक अभियानबाट विकास हुन्छ। अध्यक्षले बदलिएको प्रतिस्पर्धाको राजनीतिमा नेतृत्व लिन अगाडि बढ्नुस् भन्नुभएको छ। माथिबाट कसैलाई नेता बनाइदिएर हुने कुरा होइन। काम, अभियान र आन्दोलनको वरिपर िनेता र नेतृत्वको विकास त्यस जोड हुन्छ। त्यो आन्दोलनलाई पार्टी नेतृत्वले रक्षा र विकास गर्नुपर्छ। अध्यक्ष सक्रिय भइरहेसम्म आन्दोलन टिक्ने हो कि पछिसम्म जाने हो भन्ने कोणबाट अरू नेताहरूले सोच्नुपर्छ। अध्यक्षले पार्टी पुनर्गठन गर्ने पक्षमा हुनुहुन्छ। नेतृत्व हस्तारण गर्ने अधारहरू केके हुन् ?अरू पार्टीमा प्रतिस्पर्धा गर्दा पनि आफ्नै वर्गको आउँछ। त्यसले भित्र पट्टी खासै फरक पर्दैन। तर, सर्वहारा वर्गको उत्पीडितलाई लिएर हिँड्दा त्यहाँँ चिन्तनकै कुरा आउँछ कि आउँदैन भन्ने विचारको पार्टीभित्रै विकास गर्नुपर्छ। जीवनशैली, आचारण, संघर्षशीलतालाई व्यापक विकास गरिसकेपछि मात्रै नेतृत्व हस्तान्तरण गर्न निश्चित रूपमा सिर्जना हुन्छ। यसबारे प्रचण्डले कसरी सोचिरहनुभएको छ ?मेरो बुझाइमा अध्यक्ष कमरेडले आफू सक्रिय हुँदाहुँदै पार्टीलाई पनि संस्थागत गर्ने अनि नेतृत्व पनि विकास गर्ने मुडमा हुनुहुन्छ। पार्टीको नाम फेर्नु पर्छ भनेर कुरो उठेको छ। माओवादी नाम तपाइँहरूको ब्रान्ड होइन र ? अध्यक्षले पार्टी बैठकमा भन्नुभयो, माओवादीको धेरै कुरा गुमेको छ। एउटा माओवादी भन्ने पहिचान बचेको छ। त्यो पनि बदल्न त मन छैन। बाबुराम भट्टराईको पार्टीसँग एकताका लागि छलफल हुँदा उहाँहरू माओवादी पार्टी नाम नराख्ने अनि हामी छोड्न नसक्ने भयौं। त्यसैले अब पार्टीको नाम पर्ने ठाउँमा पुगेका छौं। नेकपा रहन्छ। तर, पछाडिको माओवादीका ठाउँमा के राख्ने बारे नयाँ समझदारी गरेर बढ्छौं। दुई परिस्थितमा मात्रै पार्टीको नाम बदल्छौं। कुनकुन परिस्थितिमा ? कम्युनिष्टहरूको बृहत् एकता भयो भने। जस्तो एमाले र माओवादी बनाउँदा हामीले माओवादी छोडेका थियौं। दोस्रो, विशेष महाधिवेशनपछि पार्टीको नाम फेर्ने कुरा उठेको छ। नामका लागि नाम बदल्न खोजेको होइन। बृहत् एकता गर्ने र मुलुकलाई फेरि नयाँ ढंगले लैजाने कोणबाट उठेको छ। माओवादीलाई हटाएर समाजवादी राखौं भन्ने छ। अबको २१औं शताब्दीमा नेपाली विशेषताको समाजवाद भनेका छौं। उपयुक्त समयमा नाम बदलेर जाने बारे हामीबीच करिब करिब सहमति जस्तो नै छ। हामी पार्टीलाई नयाँ ब्रान्ड बनाउने तिर छौं। के अब पार्टीको नीति, विचार र सिद्धान्त पनि फेरिन्छ ? गणतन्त्र, संघीयता, धर्मनिरपेक्षता, समानुपातिक समावेशीता, समाजवाद उन्मुखताका सन्दर्भमा आक्रमक भएर माओवादी आउनु पथ्र्यो। तर, त्यसो भएन। विधान बनाउँदा विश्व परिवेश, विज्ञान र प्रविधिको परिवर्तनलाई मात्रै हेरियो। यो परिवेशमा समाजवादी क्रान्तिको मोडेललाई पनि हेर्नु पथ्र्यो। अब यि सबैलाई हेरेर विधान बनायौं। आजको विचारचाहिँ के ? हामीले २१औं शताब्दीमा नेपाली विशेषतासहितको समाजवाद भनेका छौं। आठौं महाधिवेशनबाट यो विचारमा अघि जाने तय भयो। तर, अझै छलफल पुगेको छैन। चार महिने रूपान्तरण अभियान चलायौं। हालै फागुन १, २, ३ गतेसम्म विधान अधिवेशन गर्यौं। यसपछि विशेष महाधिवेशन गरेर अबको रणनीति तयार गर्छौं। समाजवादी क्रान्तिलाई ठोस र मूर्तरूप दिने विचार, नीति र रणनीति बनाउँछौं।वाम एकतामा माओवादीको धारणा के छ ? एमाले र माओवादीबीचको एकता टुटे पनि हाम्रो निष्कर्षः सामाजिक, आर्थिक, सांस्कृतिक रूपान्तरणका लागि कम्युनिस्टहरू एक हुनैपर्छ। त्यसको चरित्र कस्तो हुन्छ ? संविधानको रक्षा र कार्यान्वयन गर्ने, गणतन्त्र, संघीयता, धर्मनिरपेक्षता, समावेशी, समानुपातिक, मौलिक हकको रक्षा, राष्ट्रियता, स्वाभिमान, भगौलिक अखण्डताको रक्षा गर्नु मुख्य चरित्र हुन्छ। समाजवाद यात्राको बाटो हुन्छ। त्यसका लागि साझा नेतृत्व, कार्यक्रम र आचारसंहिता चाहिन्छ। झन्डै माओवादी सकिन लागेको थियो। के यो कुरा सत्य हो ? नेपाली राजनीतिक कोणबाट विश्लेषण गर्नेहरूको मनमा माओवादी सकिए हुन्थ्यो भन्ने छ। तर, माओवादी सकिँदैन। माओवादीले जे भूमिका निर्वाह गर्यो त्यो भूमिका अरू शक्तिले खेलेकै छैन। त्यसैले अहिले त्यो ठाउँ खाली छ। माओवादीको विशाल नेता कार्यकर्ता टिम छ। आठौं महाधिवेशनमा झन्डै ८ लाख मान्छेहरूले सदस्यता लिए। अहिले चारमहिने अभियानमा ६० प्रतिशतले नवीकरण गरे। अहिले चार लाख सदस्य छन्। यो सानो शक्ति होइन। नसच्चिए ओरालो लाग्छौं भन्ने हाम्रै विश्लेषण छ। शक्ति थाहा पाउनका लागि अभियान चलायौं। अब हामी मधेसतराईं अभियान, पूर्वपश्चिम अभियान, उत्तरदक्षिण अभियान चलाउँछौं। माओवादी संसदीय राजनीतिमा फेल खाइरहेको छ किन ? राष्ट्रिय राजनीतिले गठबन्धन गर्ने अवस्था सिर्जना भयो। तर गठबन्धनको समीक्षा पनि भइरहको छ। कांग्रेससँग मिलेर चुनावमा गयौं। उ एक नम्बरको पार्टी भयो। हामी ५४ सिटबाट झेर ३२ सिटमा आएर पनि तीन नम्बरको पार्टी भयौं। भर्खरैको राष्ट्रियसभाको चुनावमा प्रदेश १ मा हामी हार्यौं। कांग्रेसले जित्यो। विगतमा पनि त्यस्ता घटनाहरू छन्। गठबन्धनमा इमान्दारीताको कमी देखियो। अर्को हामीसँग संसदीय राजनीतिको अनुभव थिएन। यस कुरामा एमाले अनुभवी देखियो। अब त समृद्धि, समाजिक न्याय र सुशासन दिइएन भने कोही पनि टिक्नेवाला छैनन्। माओवादीले अब आफ्नै बलमा चुनाव लड्छ त ? अब आफ्नै खुट्टामा उभिएर चुनाव लड्ने गरी किन तयारी नगर्ने ? भन्ने ठाउँमा पुगेका छौं। चुनावपछि मात्रै गठबन्धन गर्छौं। २०७४ सालको चुनावमा नेकपा बन्दा पनि सबै ठाउँमा उम्मेदवार उठाए नौ। २०७९ मा गठबन्धन गर्दा जित्ने ठाउँहरू पनि छोड्नुपर्यो। त्यसैले हामी कमजोर भयौं भन्ने परेको छ। अब माओवादीले एक्लै चुनावमा प्रतिस्पर्धा गर्छ। चुनावपछि एजेन्डाका आधार मिल्नेहरूसँग मात्रै माओवादीले गठबन्धन गर्छ। पार्टी भ्रष्टीकरणतर्फ गयो। अनि बिचौलिया हावी भयो भन्ने छ नि ? त्याग, बलिदानको कीर्तिमानी कायम गरेर हामी आएका थियौं। वास्तवमा हामीले निरन्तर सांस्कृति अभियान चलाइरहनु पर्ने थियो। हाम्रो यहाँनिर त्रुटि भयो। अरू सुधार गर्छौं। यसले के असर पर्यो ?पार्टीभित्रै वर्ग देखियो। इमान्दार माओवादी र खाओवादी सँगसँगै भयो। यसलाई प्रयोग गरेर वर्ग स्वार्थ पुरा गर्ने प्रवृत्ति देखियो। यसले पनि माओवादी यति कमजोर भयो। जवाफदेहिता, उत्तरदायित्व, परदर्शिता पार्टीलाई चाहिन्छ। यो भने पार्टी निर्माणको मुख्य आधार हो। गल्ती गरेको छ भने जनतामा गएर स्वीकार गर्ने, फेरि जनसेवकको रूपमा काम गर्ने बहस चलेको छ। अब नेताहरू सच्चिन्छन् त ? अब माओवादी सच्चिने या सक्किने बहसकोबीचबाट अगाडि बढेको छ। पार्टीभित्र पनि आचारसंहितादेखि लिएर सबै पक्षलाई व्यवस्थित गर्नु छ। पार्टी बाहिर राज्यको कोणबाट भ्रष्टाचारविरुद्धका नयाँ बिलहरू चाहिएको छ। त्यसलाई सफल बनाउन अब स्वच्छ पार्टी, जवाफदेही पार्टी नबनाइन हुँदैन। त्यो नेतृत्वबाटै सुरु हुन्छ। प्रस्तुति : राजकरण महतो"
७ सालकै क्रान्तिबाट देशमा आमूल परिवर्तन,"मुलुकमा राजनीतिक क्रान्ति भनेको २००७ सालको क्रान्ति नै हो। ००७ साल फागुन ७ गते ऐतिहासिक घोषणामार्फत आमूल राजनैतिक परिवर्तन शंखनाद भयो। देश आधुनिक तथा लोकतान्त्रिक युगमा प्रवेश गर्यो। जनता बिमुख राज्य व्यवस्थाले विश्राम लिने, रैती नागरिक हुने, जनता वैयक्तिक स्वतन्त्रतासहित आधारभूत मानव अधिकारसँग अभ्यस्त हुने क्रम यसै दिनबाट सुरु भयो। देशमा संविधान निर्माणलगायत उज्वल गन्तव्यको नक्सा कोरिने सुखद सिलसिला पनि त्यहींबाट शुभारम्भ भयो। निरंकुशताबाट मुक्ति, लोकतन्त्रको उदय, तथा लोक कल्याणकारी नवयुग निर्माणमुखी संकल्पको पहिलो दिन भएकाले यही दिनले राष्ट्रिय प्रजातन्त्र दिवसको मान्यता स्वस्फूर्त प्राप्त गरेको हो। यसपछि मनाइँदै आएका सबै दिवस फागुन ७ गतेको ऐतिहासिक महत्वभित्र मजैसँग अटाउने दिवस हुन्। ००७ सालको ऐतिहासिक घोषणाको ७३ वर्ष पुगेको छ। फर्केर हेर्दा, केही प्रश्न झन्झन् गम्भीर रूपमा देखा परेका छन्। जस्तो कि, बाचा गरिएअनुसार दुई वर्षभित्र संविधानसभाबाट संविधान बनाउने प्रक्रिया त्यसबेला किन अघि बढ्न सकेन ?। साथै, ००७ सालको क्रान्ति सफल तुल्याउन एकताबद्ध भएका पक्ष वा शक्तिहरू संविधानसभाको संयुक्त प्रतिबद्धता अघि बढाउने दिशामा सहकार्य, मेलमिलाप तथा ऐतिहासिक दायित्व पूरा गर्न किन लागेनन् वा सकेनन् ? यी अनुत्तरित प्रश्नहरू हुन्। तर, मुलुकमा लोकतान्त्रिक विकासको स्वर्ण युगको उद्घाटन ००७ सालको ऐतिहासिक घोषणाबाट भएको हो। तर, त्यस बेला संविधानसभाबाट संविधान बनाउने भन्ने घोषणा कार्यान्वयन नहुँदा देश अस्थिरताको चक्रब्युहमा फस्न पुग्यो। मुख्य दलहरूले बिगतबाट शिक्षा लिनु नितान्त जरुरी छ। ताकि इतिहास भिन्न किसिमले भए पनि नदोहरियोस्। हिजो संविधानसभाबाट संविधान बन्न नसक्दा तथा परम्परावादी राजसंस्थालाई सर्वथा संवैधानिक राजतन्त्रको परिधिभित्र सम्मानित गर्न नसक्दा पटकपटक संविधान फेर्दै देशले अस्थिरताको लामो यात्रा पार गर्नुपर्यो। यसपटक संविधान कार्यान्वयनका बदनियतका कारण असन्तृष्टि उर्लंदो छ। समयमै यसको समाधान होओस्। (पूर्वसभामुख ढुंगाना, नागरिक समाजका अगुवा हुन्।)"
प्रजातन्त्र दिवसको अवसरमा १४ स्वयमसेविका सम्मानित,"विराटनगर : कोशी प्रदेश सरकारले प्रजातन्त्र दिवसको अवसर पारेर १४ जना सामुदायिक महिला स्वास्थ्य स्वयमसेविकालाई सम्मान गरेको छ । सोमबार मुख्यमन्त्री केदार कार्कीले प्रदेशका १४ जिल्लाबाट एकएक जना महिला स्वास्थ्य स्वयमसेविकालाई सम्मान गरेका हुन् । जनस्वास्थ्यका लागि खटिएका स्वास्थ्य स्वयमसेविकाहरूको खुट्टामा आफैंले जुत्ता लगाइदिएर मुख्यमन्त्री कार्कीले सम्मान गरे । उनीहरूलाई प्रदेशको स्वास्थ्य मन्त्रालय अंकित चाँदीको सिक्का,खादा,सम्मानपत्र र नगद १५ हजार रुपैयाँ प्रदान गरिएको थियो । स्वास्थ्य स्वयमसेविकालाई सम्मान गरेपछि मुख्यमन्त्री कार्कीले आफ्ना सन्तानको हेरचाह छाडेर अरूको सेवा गर्न दौडने आमाहरूलाई सम्मान गर्न पाउँदा गौरव महसुस भएको बताए । यता स्वास्थ्य मन्त्रालयकी सचिव सुधा देवकोटाले जिल्ला जनस्वास्थ्य कार्यालयले हरेक जिल्लाबाट एकएक उत्कृष्ट स्वयंसेविका छनोट गरेको जनाउँदै आधारभूत स्वास्थ्य सेवामा योगदानको कदरस्वरूप सम्मान गरिएको बताइन् । यसरी सम्मानित हुनेमा ताप्लेजुङकी पम्फा राई, उदयपुरकी दिलमाया मगर, ओखलढुंगाकी नीरकुमारी राणा, सुनसरीकी तिलमाया खड्का, झापाकी दयावती राजवंशी, संखुवासभाकी छिरिजम्बा भोटे, खोटाङकी पुण्यकुमारी पौडेल, पाँचथरकी यशोधा ढकाल, तेह्रथुमकी गोमा भट्टराई रहेकी छन् । यस्तै,भोजपुरकी सीता तामाङ,इलामकी इशवरा निरौला,मोरङकी सोनीकुमारी चौधरी, सोलुखुम्बुकी ल्हेमी शेर्पा र धनकुटाकी खड्कुमारी विश्वकर्मा रहेकी छन् ।"
महासमिति बैठकअघि शेखरले गरे सुदूरपश्चिमका जिल्ला सभापतिसँग छलफल,"काठमाडौं : नेपाली कांग्रेसका नेता डा शेखर कोइरालाले महासमिति बैठकअघि सुदूरपश्चिम प्रदेशका जिल्ला सभापतिहरूसँग आवश्यक छलफल गरेका छन्। महासमिति बैठक सोमबार दिउँसो १ बजेबाट ललितपुरको गोदाबरीमा सुरू हुँदैछ। बैठक सभापति शेरबहादुर देउवाले उद्घाटन गर्नेछन्। छलफलमा जिल्ला सभापतिहरू पुष्प शाह, पदम बोगटी,चतुरबहादुर चन्द,भिम साउद, रामसिंह रावल, खड्ग बोहोरा, नरेन्द्रसिंह थापा र युवा तथा खेलकुदमन्त्री डिगबहादुर लिम्बू सहभागी थिए। छलफलमा समसामयिक राजनीतिक विषय, महासमिति बैठकलगायत विषयमा छलफल भएको जनाइएको छ। महासमिति बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। कोइराला महासमिति बैठकमा पार्टी उपसभापति र महामन्त्रीहरूले पेश गर्ने राजनीतिक दस्तावेजसँग सन्तुष्ट छैनन्। बैठकमा १६५ केन्द्रीय सदस्य,हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने जनाइएको छ।"
भारत भ्रमणमा जाँदा नेपालीले अब सहजै सिम कार्ड पाउने,"काठमाडौं : नेपालीहरू भारत भ्रमणमा जाँदा अब सजिलै त्यहाँको सिम कार्ड खरिद गर्न पाउने भएका छन्। भारत सरकारले सोमबार नेपाल र भुटानी नागरिकका लागि सजिलै सिम कार्ड खरिद गर्न सकिने व्यवस्था ल्याएको हो। भारतको सञ्चार मन्त्रालयले सूचना जारी गर्दै उक्त निर्णय सार्वजनिक गरेको हो। भारत भ्रमणमा जाँदा नेपालीले नागरिकता, भोटर कार्ड, पासपोर्टमध्ये कुनै एकबाट त्यहाँको सिम कार्ड खरिद गर्न पाउने भएका हुन्। त्यस्तै भारतस्थित नेपाली दूतावासले जारी गरेको फोटोसहितको प्रमाणपत्रले पनि सिम कार्ड खरिद गर्न सकिनेछ। भारत भ्रमणमा गएका नेपालीले सिम कार्ड नपाउँदा सास्ती भोग्दै आएका थिए। सिम कार्ड नपाएर सास्ती भोग्न थालेपछि काठमाडौंस्थित भारतीय दूतावासमा नेपालीहरूले गुनासो टिपाएका थिए। दिनहुँ गुनासो आउन थालेपछि नेपालका लागि भारतीय राजदूत नविन श्रीवास्तवले नेपालीहरूका लागि सिम कार्ड वितरणमा सहजता प्रदान गर्न भारत सरकारसँग पहल गरेका थिए। राजदूत श्रीवास्तवको निरन्तर प्रयासपछि भारत सरकारले नेपाली र भुटानी नागरिकका लागि सिम कार्ड वितरणमा सहजता ल्याएको हो। नेपालीहरूले सहजरूपमा सिम कार्ड पाउने भारत सरकारले निर्णय गरे पनि यसको कार्यान्वयनका लागि भने केही समय लाग्ने बताइएको छ। यसअघि विदेशीहरूका लागि सिम कार्ड पाउन पासपोर्टमा भिसा स्ट्याम्पको आवश्यकता अनिवार्य रहेको थियो। आधार कार्ड नभएका र पासपोर्टमा भिसा नभएका विदेशीहरूले भारतीय सिम कार्ड नपाउने भएपछि त्यसको प्रत्यक्ष मारमा नेपाली र भुटानीहरू परेका थिए।"
असफल व्यक्तिलाई उपकुलपति बनाउन खोजिँदैछ : ओली,"काठमाडौं : नेकपा एमालेका अध्यक्ष केपी ओलीले त्रिभुवन विश्वविद्यालयको उपकुलपतिमा सरकारले असफल व्यक्तिलाई नियुक्त गर्न खोजेको बताएका छन्। सिफारिस समितिले आइतबार उपकुलपतिका लागि प्राडा चित्रबहादुर बुढाथोकी, प्राडा केशरजंग बराल र प्राडा टंकनाथ धमलाको नाम सरकारलाई सिफारिस गरेको थियो। गलत व्यक्तिहरूलाई सिफारिस गरेको भन्दै ओलीले सो अभिव्यक्ति दिएका हुन्। सोमबार काठमाडौं आयोजित कार्यक्रममा बोल्दै उनले त्रिभुवन विश्वविद्यालयको उपकुलपतिमा सरकारले एकलौटी गरेको र असफल व्यक्तिलाई नियुक्त गर्न खोजेको बताए। उनले वर्तमान सरकारले प्रजातान्त्रिक मूल्यमान्यतामाथि निरन्तर प्रहार गरेको उनको भनाइ छ। प्रजातान्त्रिक मूल्यमान्यतालाई स्थापित गर्न खोज्दा एमाले सरकारलाई प्रतिपक्षीहरूले सहयोग नगरेको उनले बताए। मुलुकमा केही थिति बसाले पनि गठबन्धनले त्यसलाई भत्काउन खोजेको उनले बताए। त्यस्तै उनले गैर सहकारी व्यक्तिहरू सहकारीमा प्रवेश गरेकाले यस क्षेत्रमा समस्या सिर्जना भएको बताए। नाफा कमाउने शोषणकारी ठगी धन्दाको रूपमा सहकारीलाई प्रयोग गर्न खोजेका कारण सहकारी क्षेत्र बदनाम भएको उनको भनाइ छ।"
गठबन्धन सरकार गठनका लागि मात्र बनेको होइन,"नेपालको इतिहासमा अविस्मरणीय दिनका रुपमा रहेको आज फागुन ७ गतेको अवसर पारेर नेपाली कांग्रेसले महासमिति बैठक शुभारम्भ गरिरहेको छ। म यस महासमिति बैठकमा सबै साथीहरुलाई हार्दिक स्वागत गर्न चाहन्छु। देशमा लोकतन्त्र स्थापना र संरक्षणका लागि आफ्नो जीवन अर्पण गर्नु हुने सबै प्रातः स्मरणीय शहिदहरुमा श्रद्धाञ्जली व्यक्त गर्दछु । नेपाली कांग्रेसको स्थापना गर्ने, पार्टीलाई मार्ग निर्देश गर्ने, वैचारिक र संगठनात्मक रुपले सवल बनाउँदै कांग्रसकै नेतृत्वमा देशमा ठूला ठूला परिवर्तनको अभियानलाई सार्थक तुल्याउने आदरणीय नेता वीपी कोइराला, सुवर्ण शम्शेर, गणेशमान सिंह, कृष्णप्रसाद भट्टराई, गिरिजाप्रसाद कोइराला र सुशील कोइरालाप्रति म हार्दिक श्रद्धाञ्जली व्यक्त गर्दछु । पार्टीमा निरन्तर रुपले क्रियाशिल रही लोकतन्त्र स्थापना, पुनस्र्थापना र रक्षाका लागि जेलनेल, निर्वासन, सर्वश्वहरण लगायत तमाम दुःख कष्ट व्यहोरेका र पार्टीलाई सुदृढ बनाउन दिनरात प्रयत्नशिल रहेका सबै नेता र साथीहरुको उच्च सम्मान गर्दै वहाँहरुको योगदान स्मरण गर्न चाहन्छु । नेपाली कांग्रेसले देशमा लोकतन्त्र स्थापना, पुनस्र्थापना र संरक्षणका लागि लामो संघर्ष गरेको इतिहास सबैमा विदितै छ । हाम्रो इतिहास लोकतन्त्रका लागि जनताको हक अधिकार र स्वतन्त्रताका लागि त्याग तपस्या र बलिदानका गाथाले भरिपूर्ण छ । मुलुकमा जहिले पनि संकट उत्पन्न भएका बेला नेपाली कांग्रेसले आफ्नो नेतृत्वमा समाधान दिएको छ । लोकतान्त्रिक मूल्य मान्यतासँग कहिल्यै पनि सम्झौता नगर्ने नेपाली कांग्रेसको दृढताका कारणले नै यो पार्टी राष्ट्रिय र अन्तर्राष्ट्रिय स्तरमा एक मात्र लोकतान्त्रिक पार्टीका रुपमा पहिचान बनाउन सफल भएको हो । लोकतान्त्रिक मूल्य मान्यता प्रतिको अविचलित निष्ठा, जनतासँगको निरन्तर एवं अटुट सम्बन्धका कारणले नै कांग्रेसले जन्मकालदेखि नै राष्ट्रका लागि महत्वपूर्ण भूमिका निर्वाह गर्दै इतिहास निर्माण गरेको छ । लोकतन्त्रको स्थापना, पुनस्र्थापनाका लागि भएका श्रृंखलाबद्ध क्रान्ति, संघर्ष आन्दोलनदेखि दश वर्षे सशस्त्र द्वन्द्वलाई शान्तिमा रुपान्तरण गर्ने विषय होस् वा अन्तरिम संविधानदेखि वर्तमान संविधान निर्माण र संविधानको कार्यान्वयनको कार्यमा नेतृत्व प्रदान गरेका सबै काम नेपाली कांग्रेसको महत्वपूर्ण भूमिकाका उदाहरण हुन् । नेपाली कांग्रेस आफ्नो इतिहासमा गर्व गर्दै वर्तमान र भविष्यमा समेत जिम्मेवारीपूर्वक आफ्नो कर्तव्य निर्वाह गर्नेछ । नेपाली कांग्रेसका सैद्धान्तिक मान्यता, नीति कार्यक्रम र व्यवहार सबै लोकतान्त्रिक मान्यताबाट निर्देशित हुनेछन् । नेपालको वर्तमान संविधान नेपाली कांग्रेसको नेतृत्वमा निर्माण भएको हो । संविधानले बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली सुनिश्चित गरेको छ । यो शासकीय स्वरुप नेपाली कांग्रेसको मान्यता अनुकुल छ । संविधानको रक्षा र सार्थक कार्यान्वयन आजका मुख्य एजेण्डा हुन् । नेपाली कांग्रेस संविधानको सुरक्षा र कार्यान्वयनका पक्षमा दृढ छ र यो हाम्रो दायित्व पनि हो । यसै संविधानको उचित कार्यान्वयले देशमा दिगो शान्ति, सुशासन, विकास र समृद्धि ल्याउन सकिन्छ भन्ने विषयमा हामी स्पष्ट छौं । संविधान गतिशिल दस्तावेज हो । संविधानको दीर्घ जीवनका लागि संविधान माथि जनताको स्वीकार्यता र स्वामित्व स्थापित गर्न आवश्यक हुन्छ । संविधान जनताको आशा, भारोषा र मर्यादा गर्ने विषय बन्नु पर्दछ । संविधान जारी भएको आठ वर्ष भई सकेको छ । संविधान कार्यान्वयको मूल्याङ्कन गर्ने, कार्यान्वयनको क्रममा देखा परेका समस्या, जटिलता वा अस्पष्टता समेतको पहिचान गर्ने समय भएको छ । संविधानले व्यवस्था गरेको शासकीय स्वरुप र मूलभूत विषयमा प्रतिकूल प्रभाव नहुने गरी संविधानको संशोधन गर्न सकिने गरी अब छलफल प्रारम्भ गर्नु पर्दछ । अहिले हामी गठबन्धनको अभ्यासमा छौं । अहिलेको गठबन्धन सरकार गठनका लागि मात्र बनेको होइन । केही समय पहिले प्रतिनिधि सभालाई असमयमा विघटन गर्ने, मुलुकमा राजनीतिक अस्थिरता ल्याउने, संविधानलाई जोखिममा पार्ने र संघीय लोकतान्त्रिक गणतन्त्रलाई कमजोर बनाउने गतिविधि भए । संविधानको रक्षाका लागि नेपाली कांग्रेसकै पहल, प्रयत्न र अग्रसरतामा तत्कालनै गठबन्धन बनेको हो । गत निर्वाचन पूर्वको गठबन्धन र वर्तमान सरकार त्यसैको निरन्तरता हो । आज पनि हामीले संविधानको रक्षालाई प्राथमिक एजेण्डाका रुपमा लिएका छौं । महासमितिमा प्रस्तुत हुने सबै दस्तावेजले यस विषयलाई उल्लेख गरेको छ । हामीले संविधानमा मिश्रित निर्वाचन प्रणाली अपनाएका छौं । मिश्रित निर्वाचन प्रणालीका गुण दोष दुवै छन् । यो प्रणालीले देशको सबै जातजाती र समुदायको उचित प्रतिनिधित्वलाई प्रात्याभूति गरेको छ । यो सकारात्मक पक्ष हो । तर यो निर्वाचन प्रणालीमा कुनै एक मात्र पार्टीको स्पष्ट बहुमत आउने सम्भावना कम हुन्छ । वर्तमान गठबन्धन हामी समेतको अग्रसरतामा संविधानको रक्षाको उद्देश्यले गठन भएको हुँदा यसको निरन्तरता हाम्रो राजनीतिक जिम्मेवारी पनि हुन गएको छ । आगामी दिनमा तीनै तहमा नेपाली कांग्रेसले बहुमत ल्याउन सक्ने गरी पार्टी संगठनलाई सुदृढ बनाउने काममा लागौं । यसका लागि म पार्टीका सबै साथीहरुलाई अुनशासित, एकतावद्ध र क्रियाशिल भई पार्टी संगठन सुदृढ गर्ने काममा लाग्न आव्हान गर्दछु । भविष्यमा राजनीतिक गठबन्धन गर्ने वा नगर्ने भन्ने विषय तत्कालीन परिस्थितिमा निर्भर हुने भएको हुँदा पार्टीले तत्कालीन परिस्थिति अनुसार गठबन्धनको औचित्य सान्दर्भिकता लगायतका विषयमा ठोस मूल्याङ्कन र छलफल गरी त्यसै बेलामा उचित निर्णय लिन सक्नेछ । हाम्रो पार्टी देशको सबैभन्दा ठूलो पार्टी बनेको छ । देशका सबै गाउँवस्ती सबै वर्ग समुदायमा बलियो संगठन छ । गत निर्वाचनमा संघ, प्रदेश र स्थानीय तीनै तहमा सबैभन्दा बढी जननिर्वाचित प्रतिनिधि हाम्रा छन् । नेपाली कांग्रेस नेपाली जनताको सबै भन्दा बढी आशा, भरोषा र विश्वास गरेको पार्टी हो । जनताको यो विश्वासलाई खण्डीत हुन दिनु हुँदैन । नेपाली कांग्रेसका साथीहरुले उच्च मनोवल र आत्मविश्वासको साथ राष्ट्रसेवामा समर्पित हुनु पर्दछ । हामीले शिर झुकाउनु पर्ने, मन सानो गर्नुपर्ने कुनै कारण छैन । नेपाली कांग्रेसको विधानमा समय सापेक्ष संशोधनको आवश्यकता छ । विधानले नेपाली कांग्रेसको आन्तरिक लोकतन्त्रलाई बलियो बनाएको छ । पार्टीमा समानुपातिक प्रतिनिधित्व भएको छ । पार्टीलाई सांगठनिक रुपले थप सबल बनाउनका लागि विधानमा संशोधन बारे आवश्यक छलफल गर्न सकिन्छ । विश्वभरी नै आर्थिक मन्दीको अवस्था छ । कोभिड १९ को महामारी, अन्तर्राष्ट्रिय स्तरमा केही मुलुक बिच युद्ध वा अशान्तिका कारण हाम्रो अर्थतन्त्रमा पनि प्रतिकूल प्रभाव परेको छ । तथापी आर्थिक क्षेत्रमा सकारात्मक प्रभाव देखिन थालेको छ । आर्थिक प्रतिकूलताका कारण चाहे जस्तो काम गर्न सकिएको छैन । जनतामा केही निराशा देखिएको छ । हामी प्रतिकूल अवस्थालाई अनुकुलतामा बदल्न सक्छौं । जनतामा नयाँ भरोषा र विश्वास जगाउन सकिन्छ । यसका सबै मिलेर काम गर्नु पर्दछ । जनताको निराशालाई देखाएर लोकतान्त्रिक गणतन्त्रको विरुद्धमा हुने गतिविधि कांग्रेसलाई मान्य हुन सक्दैन । लोकतन्त्रको विकल्प लोकतन्त्र नै हो भन्ने कुरामा हामी दृढ छौं । लोकतान्त्रिक व्यवस्थाले नै सबै समस्यालाई सम्बोधन गरेर देशलाई विकासको बाटोमा लान सक्दछ । हामीले विधिको शासन र सुशासनमा विषेश जोड दिनु पर्दछ । नेपाली कांग्रेसले सदैव सम्वाद, सहमति र सहकार्यको नीति अबलम्बन गरेको छ । देशमा विद्यमान राजनीतिक दलहरुमा प्रतिस्पर्धा हुनु स्वभाविक हो तर कतिपय हाम्रा साझा विषय छन् । देशको सर्वाभौमिकता, अखण्डता, लोकतन्त्र, विकास, परराष्ट्र नीति र शान्ति प्रकृयाका बाँकी काम संक्रमणकालीन न्याय जस्ता विषयमा हाम्रा समान धारणा हुनु पर्दछ । यस निम्ती सम्वाद, सहमति र सहकार्यको संस्कारलाई प्रोत्साहित गर्नु पर्दछ । पार्टी भित्र वा सबै पार्टी विचमा पनि निरन्तर सम्वाद र सहमतिको अभ्यास गर्नु पर्दछ । महासमितिको यो बैठकलाई देश भित्र र विदेशमा रहेका सबै नेपालीले उत्सुकतापूर्वक हेरी रहेका छन् । अन्तर्राष्ट्रिय जगतको पनि चासोको विषय बनेको छ । संचार जगतले महासमितिलाई निकै महत्व दिएका छन् । महासमितिको यो बैठक नेपाली कांग्रेसलाई थप सवल सुदृढ र एकताबद्ध बनाएर लैजान सफल हुनेछ भन्ने मैले विश्वास लिएको छु । धन्यवाद ।जय नेपाल ! महासमितिको बैठक उद्घाटनमा नेपाली कांग्रेसका सभापति शेरबहादुर देउवाले प्रस्तुत गरेको मन्तव्य"
कांग्रेस पदाधिकारीले गरेका गल्तीहरू महासमिति बैठकले सच्याउनुपर्छ : उपसभापति गुरूङ,"काठमाडौं : नेपाली कांग्रेसका उपसभापति एवं कानुन,न्याय तथा संसदीय मामिलामन्त्री धनराज गुरूङले महासमितिले बैठकले वडाध्यक्षदेखि मन्त्रीसम्मका सम्पत्ति छानबिन गर्ने निर्णय लिनुपर्ने बताएका छन्। ललितपुरको गोदावरीमा महासमिति बैठकको उद्घाटनसत्रमा बोल्दै मन्त्री गुरूङले कांग्रेसबाट निर्वाचित वडाध्यक्षदेखि संघीय मन्त्रीसम्मका सम्पत्ति छानबिन गर्ने निर्णय गर्नुपर्ने बताएका हुन्। उनले भने, यो महासमितिले वडाध्यक्षदेखि मन्त्री भएकाहरूसम्मको सम्पत्ति छानबिन गर्ने निर्णय गर्नुपर्छ, यसका लागि हिम्मत गर्नुपर्छ।' उपसभापति गुरूङले पदाधिकारीले गरेका गल्ती महासमिति बैठकले सच्याउनुपर्ने समेत बताए। पार्टीको भद्दा संरचनालाई हटाएर चुस्त बनाउनुपर्ने उनको भनाइ छ। उनले बैठकमा पेश गरिने प्रस्तावमा गहिरो गरी छलफल हुनुपर्ने र नीति बनाइनुपर्नेमा जोड दिए। मन्त्री गुरूङले जनतालाई महशुस हुनेगरी १४ औं महासमिति बैठक सम्पन्न गर्नुपर्नेमा जोड दिए। उनले महासमिति बैठक पार्टीका लागि सर्वोच्च निकाय भएको बताए। 'नेपाली कांग्रेसलाई चुस्तरुपमा अगाडि बढाउन महासमिति बैठकले सही बाटो देखाउन सकोस्। यसैले बैठकमा आएका सबै प्रस्तावमाथि गहनरुपमा छलफल गरौं,'उनले भने।"
होला कांग्रेसमा आमूल परिवर्तन ?,"सिद्धान्तहीन गठबन्धन गर्नुहुन्न भन्ने आमकार्यकर्ताको आवाज भए पनि सत्ताकेन्द्रित गठबन्धनले सोचेजस्तो परिणाम दिन सकेन। पार्टीमा योगदान र कामका आधारमा मूल्यांकन हुनुपर्छ। गुटका आधारमा होइन कि उसले कति काम गरेको छ ? त्यसका आधारमा मूल्यांकन गर्ने प्रणालीको व्यवस्था गर्न जरुरी छ। कुनै पनि पदीय जिम्मेवारी दिँदा पनि व्यक्तिको अनुहार हेरेर होइन, उसको दक्षता र क्षमताका आधारमा दिनुपर्छ। कसैलाई काखा र कसैलाई पाखा नगरौं, व्यक्ति होइन विचार, पद होइन पद्धति, सत्ता होइन समाज र नेता होइन, नीतिको मूल मर्म र आदर्शमा आधारित नैतिक मूल्यमान्यता सहितको राजनीतिको सुरुआत गर्न नेपाली कांग्रेसले ढिलो गर्नुहुन्न। पार्टीमा विकृति, विसंगतिको अन्त्य गरी विधि, नियम, प्रक्रिया र सामूहिकताको आधारमा चल्नुपर्छ। देश भ्रष्टाचारले आक्रान्त छ। जतासुकै भ्रष्टाचारका काण्डले जनतामा निकै आक्रोश बढेको छ। भ्रष्टाचारविरुद्ध नेपाली कांग्रेसले नै अगुवाइ गरेर पञ्चायतकालदेखि गणतन्त्रसम्म सार्वजनिक पदमा बसेका नेतादेखि कर्मचारीसम्मका सम्पत्ति छानबिन पहल र प्रयास गरेको हो। रोजगारीको अभावमा लाखौं युवा बिदेसिन बाध्य छन्। युवाको भविष्य, बेरोजगारी र देशमा युवा जनशक्तिको अभावका विषयमा पार्टीले गम्भीर रूपले छलफल गर्नुपर्छ। अहिले कांग्रेस सरकारमा छ, त्यसैले कांग्रेसको विशेष पहलमा हजारौं रोजगारीको सिर्जना गरौं र युवालाई स्वदेशमै बस्ने वातावरण बनाऔं। विश्वको जुनसुकै कुनामा पुगेका नेपालीको सुरक्षा, संरक्षण र उनीहरूको सफल भविष्यका लागि विशेष संयन्त्र खडा गरी राज्यले अभिभावकीय भूमिका निर्वाह गर्नुपर्छ। विदेशमा गएर नेपालीले आर्जन गरेको अनुभव, पुँजी, ज्ञान र सीप नेपालमा भिœयाएर समृद्ध राष्ट्र बनाउन कांग्रेसले विशेष पहल गर्नुपर्छ। उद्यमशीलताको विकास गरी युवालाई नवप्रवर्तनमा जोडिन हौसला, प्रेरणा, पुँजीमा पहुँच, कानुनी सहजीकरण र व्यावसायिक वातावरण निर्माणका लागि कांग्रेसले विशेष अग्रसरता लिनुपर्छ। कोरोना महामारी र अहिलेको आर्थिक संकटको कारण रोजगारी गुमाएका मजदुर र अप्ठ्यारोमा परेका तथा मिटरब्याजपीडित, साना व्यापारी, उद्योगी र व्यवसायीका लागि तत्काल राहत प्याकेज घोषणाका लागि सरकारलाई दबाब सिर्जना गर्नुपर्छ। अर्थतन्त्र मजबुत बनाउने विशेष कार्यक्रमहरू सञ्चालन गर्न सरकारलाई दबाब दिनुपर्छ। कांग्रेसले नै आर्थिक समृद्धिको नेतृत्व लिन सक्नेगरी अगाडि बढ्नुपर्छ। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ताा, शक्ति र कुर्सी केन्द्रित हुनु भएन। अहिलेको मिश्रित निर्वाचन प्रणालीले अस्थिरता सिर्जना मात्रै गर्यो। प्रधानमन्त्रीको ध्यान देशको विकास र समृद्धिभन्दा पद जोगाउनतिर गयो। गठबन्धनका सर्तहरू मानेर संसद्मा बहुमत जुटाउनमै सम्पूर्ण समय खेर गएको देखिन्छ। वर्षवर्षमा सरकार परिवर्तनको खेल चलिराख्दा जनपेक्षित काम सरकारले गर्न सकेको छैन। एउटा प्रधानमन्त्रीले सोचविचार, भिजन र योजनाअनुसार काम सुरु गर्न नपाउँदै सरकार ढल्ने अवस्था आउँछ। त्यसैले स्थिर सरकार, तीव्र विकास, भ्रष्टाचार नियन्त्रण र बलियो सरकार निर्माणका लागि जनताबाट प्रत्यक्ष निर्वाचित प्रधानमन्त्री व्यवस्थाका विषयमा पनि छलफल गर्नुपर्ने आवश्यकता छ। पाँच वर्ष ढुक्कसँग आफ्नो भिजन र योजनाअनुसार काम गर्न कार्यकारी प्रधानमन्त्री व्यवस्था पो उपयुक्त हो कि ? छलफल गरौं। प्रतिनिधिसभाको निर्वाचन प्रणालीमा पनि परिवर्तन गर्न आवश्यक देखिन्छ। अब प्रतिनिधिसभाको निर्वाचनमा सबै सिट प्रत्यक्ष निर्वाचित हुने व्यवस्था गर्न जरुरी छ। अनि राष्ट्रियसभामा समानुपातिक र समावेशी गरौं। पार्टीभित्र कुनै पनि अवसरको समान र न्यायोचित वितरण हुनुपर्छ। सधैं एउटै व्यक्तिले मात्रै अवसर पाउने, एकै मानिस सधैं मन्त्री र सांसद हुने, सीमित मान्छेको मात्रै हालिमुहाली हुने, दु : ख संघर्ष सबैले गर्नुपर्ने तर नेताबाट पुरस्कृत हुने चाहिँ सधैं उही एउटै अनुहार हुने प्रवृत्तिले पार्टीलाई कमजोर बनाउँछ। अब एकजना मानिस तीन पटकभन्दा बढी सांसद हुन नपाउने व्यवस्था गरौं। सीमित मानिसको हालिमुहाली हुन रोकौं। प्रधानमन्त्री र मन्त्री पनि दुई पटकमात्रै हुन पाउने व्यवस्था गरौं। कांग्रेसमा जनताको आकर्षण र युवाको सहभागिता बढाउन अब नयाँ अनुहारलाई पनि संसद्मा आउने र देशको नेतृत्व गर्ने मौका दिनुपर्छ। आमचुनावको मुखैमा पार्टीको महाधिवेशन गर्दा पार्टीको आन्तरिक विवादले आमचुनावमा असर भएको देखिन्छ। पार्टीको महाधिवेशनमा भएको खिचातानी, वादविवाद र आन्तरिक निर्वाचनको कारणले आपसी मनमुटाव भइरहेको बेला तत्काल आमचुनावमा जानुपर्दा त्यसको असर गम्भीर पर्ने देखिन्छ। त्यसैले आम निर्वाचनलाई असर नगर्ने गरी आमचुनावको दुई वर्षअघि नै अनिवार्य महाधिवेशन गर्नेगरी विधानमै व्यवस्था गरिनुपर्छ। आमचुनावको दुई वर्षअघि नै अनिवार्य महाधिवेशन गरेर एकताबद्ध रूपमा तत्काल राष्ट्रिय निर्वाचनको तयारीमा जुट्नु पर्छ।पार्टी संगठनको ढाँचा पनि केही परिवर्तन गर्नुपर्ने देखिन्छ। पार्टीको वडा अधिवेशन दुई वर्षको अन्तरालमा गर्दा नेतृत्व विकास र चलायमान हुन्छ। केन्द्रीय महाधिवेशन सम्पन्न गर्न देशैभरिका प्रतिनिधि भेला हुन समय लाग्ला, तयारी गर्नुपर्ला त्यो ठीकै हो, तर एउटा वडाको अधिवेशनका लागि पाँच पाँच वर्ष कुरेर संगठनलाई जाम गरेर राख्नुभन्दा दुईदुई वर्षमा वडा अधिवेशन गर्दा वडाको संगठन गतिशील हुनुका साथै नयाँ र ऊर्जाशील नेत्तृत्वले समुदाय तहमा पार्टीलाई सशक्त, बलियो र प्रभावकारी बनाउन विशेष भूमिका निर्वाह गर्छन्। केन्द्रीय महाधिवेशन हुने वर्षमात्रै क्षेत्रीय प्रतिनिधि छान्ने र महाधिवेशन नहुने वर्ष वडा सभापति र वडा कार्यसमितिको मात्र चयन गर्दा पार्टी चलायमान र स्थानीय तहमा नेतृत्व विकास गर्ने अवसर प्राप्त हुन्छ। जसले गर्दा पार्टीको मेरुदण्डको रूपमा रहेको स्थानीय तहको संगठन बलियो हुने वातावरण तयार हुन्छ। जात र धर्मका नाममा राजनीति गर्ने र जातीय धार्मिक विवादमा कांग्रेस फस्ने काम गर्नु हुँदैन। कुनै पनि विवादमा पर्ने विषयमा कांग्रेस गम्भीर बन्नुपर्छ। धर्म भनेको मान्छेको आस्था र विश्वासको कुरा हो। त्यसैले धर्मको राजनीतीकरणबाट कांग्रेसलाई मुक्त राख्नु पर्छ। तर बहुसंख्यक जनताको भावनामाथि कांग्रेसले चोट पुर्याउने काम कदापि गर्नु हुँदैन। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ता, शक्ति र कुर्सी केन्द्रित हुनु भएन। नागरिकका सबालमा पार्टी खरो ढंगबाट अघि बढ्नुपर्छ। आज नागरिकले महँगी र मूल्यवृद्धिको मार खेपिरहनु परेको छ। किसानले मल नपाउने, विद्यार्थीले पुस्तक नपाउने, युवाले रोजगारी नपाउने अनि नागरिकता लिनेदेखि पासपोर्ट बनाउने ठाउँ र कर बुझाउनसम्म कष्टपूर्ण लाइन बस्नुपर्छ। नागरिकको यो अवस्थाको अन्त्य कहिले हुन्छ ? हाम्रो पार्टी अहिले सरकारमा भएर पनि प्रभावकारी भूमिका निर्वाह गर्न सकेको देखिन्न। नागरिकको दैनिक जीवनयापन सरल र सहज बनाउन विशेष ध्यान दिनुपर्छ। साथै पार्टी शुद्धीकरण र सुदृढीकरण गर्न केन्द्र, प्रदेश, जिल्ला र गाउँ तहसम्म सिद्धान्त र एजेन्डामा वैचारिक जागरण अभियान सुरु गर्न जरुरी छ। भ्रातृसंस्थाहरू कांग्रेसका मेरुदण्ड हुन्। कांग्रेसका नर्सरी र संगठनका मूलआधार हुन्। तर अहिले महाधिवेशन नगरेर तदर्थवादबाट चलाउन खोज्दा संगठन कमजोर बन्न पुगेको छ। त्यसैले तत्काल भ्रातृसंस्थाहरूको महाधिवेशन गरेर पदधिकारीसहित गतिशील, ऊर्जाशील र कर्मशील नेत्तृत्व चयन गर्न ढिलो गर्नु हुन्न। सिद्धान्तहीन, विचारहीन, गठबन्धन गर्नुहुन्न भन्ने आमकार्यकर्ताको आवाज हुँदाहुँदै पनि सत्तालाई मात्रै ध्यान दिएर बनेको बृहत् गठबन्धनले सोचेजस्तो परिणाम आउन सकेन। त्यसैले निर्वाचन समीक्षाका लागि टालटुले पारामा होइन, गहिराइमा पुगेर छलफल गर्नु जरुरी छ। अब आइन्दा अरूको बैसाखी नटेकी आफ्नै बलमा निर्वाचन जित्ने तयारीमा लाग्नुपर्छ। सहिद परिवार तथा द्वन्द्वपीडित परिवारलाई उच्च सम्मान, पार्टीमा अवसर र उचित स्थानको सुनिश्चितता गरिनुपर्छ। समानुपातिकबाट एक पटक सांसद बनेकालाई कुनै पनि हालतमा दोहोर्याउनु हुँदैन। पार्टीको आन्तरिक निर्वाचनमा पनि समावेशीबाट प्रतिनिधित्व गर्ने पदमा एक पटकभन्दा बढी अवसर नपाउने व्यवस्था कडाइका साथ लागू गर्नुपर्छ। साथै एउटै व्यक्ति बारम्बार एउटै पदमा दोहोरिने अवस्थाको अन्त्य गर्नुपर्छ। एउटै व्यक्तिलाई भएभरको जिम्मेवारी दिएर हुँदैन, कामको बाँडफाँट हुनुपर्छ। अब पार्टीमा एक व्यक्ति एक जिम्मेवारी हुनुपर्छ। निर्वाचनमा टिकट वितरण गर्दा अनैतिक चलखेल नगरी केन्द्रको हस्तक्षेप पूर्णत : बन्द गर्नुपर्छ। स्थानीय तहको टिकट जिल्ला समितिले, प्रदेश सांसदको प्रदेश समितिले र संघीय सांसदको टिकट केन्द्रले दिने व्यवस्था गर्नुपर्छ। युवाको ऊर्जा, चेतना र क्षमतालाई सदुपयोग गर्न पार्टीका हरेक तहमा कम्तीमा ५० प्रतिशत युवा प्रतिनिधित्वको सुनिश्चितता गरिनुपर्छ। नेपाली कांग्रेसलाई युवामैत्री पार्टी बनाउनुपर्छ। शाही नेपाली कांग्रेसका युवानेता हुन् ।"
"कांग्रेसको महासमिति बैठक आजबाट, चारतारे झण्डाले झकिझकाउ गोदावरी (तस्बिर)","काठमाडौं : नेपाली कांग्रेसको महासमिति बैठक आजबाट ललितपुरको गोदावरीमा सुरु हुने भएको हो। राष्ट्रिय महाधिवेशनको दुई वर्ष तीन महिनापछि नीति अधिवेशनका रुपमा लिएको महासमिति बैठकमा भाग लिनका लागि देशभरबाट महासमिति सदस्य काठमाडौं आइपुगेका हुन्। महाधिवेशनस्थल चारतारे झण्डाले झकिझकाउ बनेको छ। महासमितिको सोमबार दिउँसो पार्टी सभापति शेरबहादुर देउवाले उद्घाटन गर्ने कार्यक्रम रहेको छ। बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०, जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिए। कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। राजनीतिक स्थायीत्व, रुपान्तरण र नविनता, स्वतन्त्रता न्याय र समानता भन्ने मूल नाराका साथ सुरु हुने महासमिति बैठक फागुन १० गतेसम्म चल्ने कांग्रेसले जनाएको छ। यस अगाडि एमालेले पनि गोदावरीमै विधान अधिवेशन गरेको थियो। तस्बिर : अभिषेक महर्जन"
सभापति देउवाले गरे कांग्रेस महासमिति बैठकको उद्घाटन,"काठमाडौं : नेपाली कांग्रेसका सभापति शेरबहादुर देउवाले कांग्रेस महासमिति बैठकको उद्घाटन गरेका छन्। सभापति देउवाले ललितपुरको गोदावरीमा महासमिति बैठकको उद्घाटन गरेका हुन्। महासमिति बैठकस्थल विभिन्न सामग्रीहरूले झकिझकाउ गरिएको छ। बैठकस्थल पुग्न २० वटा बसको व्यवस्था मिलाइएको कांग्रेसले जनाएको छ। बैठकस्थलमा सुरक्षा व्यवस्था कडा पारिएको छ। प्रवेशद्वारमा संस्थापक नेता विश्वेश्वरप्रसाद कोइराला र सभापति देउवाको तस्बिर राखिएको छ। महासमिति बैठक तीनसम्म चल्नेछ। बैठकमा उपसभापति पूर्णबहादुर खड्काले नीति,महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डाप्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिएका छन्। राजनीतिक स्थायीत्व,रुपान्तरण र नविनता,स्वतन्त्रता न्याय र समानता भन्ने मूल नाराका साथ सुरू हुने महासमिति बैठक फागुन १० गतेसम्म चल्नेछ।"
नेपाली माटो सुहाउँदो समाजवादी राष्ट्र निर्माणका लागि प्रधानमन्त्री प्रचण्डको आह्वान,"काठमाडौं : प्रधानमन्त्री पुष्पकमल दाहाल प्रचण्डले नेपाली माटो सुहाउँदो समाजवादी राष्ट्र निर्माणका लागि आह्वान गरेका छन्। प्रजातन्त्र दिवसको अवसरमा टुँडिखेलमा आयोजित समारोहलाई आज सम्बोधन गर्दै प्रधानमन्त्री प्रचण्डले लोककल्याणकारी सामाजिक न्याययुक्त समाजवादी राज्य निर्माणको अभियानमा समाहित हुन अपील गरेका हुन्। प्रचण्डले सङ्घीय लोकतान्त्रिक गणतन्त्रको रक्षा र सुदृढीकरणसहित समाजवादको बलियो आधार खडा गर्नुपर्नेमा जोड दिए।परम्परागत विकासको मोडेल पुनरावलोकन गरी उत्पादन र रोजगारी सिर्जनामा केन्द्रित हुनुछ,उनले भने, रोजगारीका अवसरहरू सिर्जना गरी बौद्धिक पलायन रोक्नुछ। युवाहरूमा आशाको रक्तसञ्चार भर्नु छ। नेपाललाई गरिबीको दुष्चक्रबाट बाहिर निकाल्नुछ। प्रजातन्त्र लोकहित अभिवृद्धि गरी राजनीतिक, आर्थिक, सामाजिक एवं सांस्कृतिक विकासको आधार तयार गर्ने व्यवस्था भएको बताउँदै प्रधानमन्त्री प्रचण्डले जनताले आफूलाई शासन गर्ने प्रतिनिधि आफै चयन गरेर पठाउने प्रजातान्त्रिक प्रणालीले राज्यमा अग्रगामी प्रगति र उन्नतिको आधार सिर्जना गर्ने विश्वास व्यक्त गरे। लोकतन्त्रको विकल्प उन्नत लोकतन्त्र मात्रै हुने भएकाले यस व्यवस्थामा देखिएका सीमा र कमजोरीको समाधान समेत यही व्यवस्थाभित्र मात्रै सम्भव रहने उनले बताए। प्रधानमन्त्री प्रचण्डले भने, लोकतान्त्रिक गणतन्त्रको सुदृढीकरणसहित संस्थागत विकास, सङ्घीयताको प्रभावकारी कार्यान्वयन, राज्य सञ्चालन प्रक्रियामा नागरिकको सक्रिय सहभागिताबाट मात्र जनअधिकार र जनजीविकाको सुदृढीकरण एवं समाजवादको आधार तयार हुन सक्छ। उनले नेपाली जनताको सुशासन, सामाजिक न्याय र समृद्विको आकांक्षा पूरा गर्न चुनौतीलाई नजिकबाट नियालिरहेको उल्लेख गरे। यतिखेर म, नेपाली जनताले सङ्घीय लोकतान्त्रिक गणतन्त्र स्थापनार्थ गरेको विश्वास, राखेको आशा र भरोसालाई कमजोर हुन नदिन लागिरहेको छु। संविधानले प्रत्याभूत गरेका हक अधिकार एवं जनताको दैनिक जीवनस्तरमा देखिने परिवर्तन ल्याउन ठोस कदम चाल्नुपर्नेमा म सचेत र गम्भीर छु, प्रचण्डले भने, यस दिशामा आआफ्नो जिम्मेवारीअनुरूप जनउत्तरदायी भएर काम गर्नसमेत सम्पूर्ण राष्ट्रसेवकहरूमा निर्देशित गर्दछु। प्रचण्डले आधुनिक नेपालको शासकीय स्वरूपको जग नै विभिन्न चरणका सङ्घर्ष र क्रान्तिको अविछिन्न श्रृङ्खला भएको दाबी गरे। प्रधानमन्त्री प्रचण्डले संविधानको प्रस्तावनामा समाजवादउन्मुख राज्य निर्माणको सङ्कल्प गरिएकाले प्राप्त अधिकारको रक्षा र सुदृढीकरणसहित थप अधिकारका निमित्त अगाडि बढ्ने ढोका खुला रहेको बताए। उनले नेपाली जनताको राजनीतिक सङ्घर्ष र क्रान्तिको लामो गौरवशाली परम्परा रहिआएको उल्लेख गरे। राष्ट्रपति रामचन्द्र पौडेल, प्रधानमन्त्री प्रचण्ड सहभागी उक्त कार्यक्रममा पत्रकारलाई प्रवेश निषेध गरेपछि फोटो पत्रकारले क्यामरा डाउन गरेका थिए। उनीहरुले सूचना विभागबाट जारी प्रेस कार्ड देखाउँदासमेत प्रवेश नदिएको बताएका छन्।"
प्रजातन्त्र दिवसको कार्यक्रममा प्रवेश गर्न नदिएपछि पत्रकारले गरे क्यामेरा डाउन,"काठमाडौं : राष्ट्रिय प्रजातन्त्र दिवस २०८० को अवसरमा मूल समारोह समितिले आयोजना गरेको कार्यक्रममा पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका छन् । सोमबार सैनिक मञ्च टुँडिखेलमा आयोजित विशेष समारोहमा रिपोर्टिङका लागि गएका पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका हुन । सूचना तथा प्रसारण विभागको कार्डले समेत प्रवेश नदिएपछि पत्रकारहरूले सांकेतिक विरोध गर्दै क्यामेरा डाउन गरेका थिए । समारोहको निमन्त्रण पास भए मात्रै प्रवेश दिने भन्दै पत्रकारहरूलाई आयोजकले फर्काइदिएको थियो । सो समारोहमा राष्ट्रपति,उपराष्ट्रपति,प्रधानमन्त्री,प्रधानन्यायाधीश,सभामुखसहितको सहभागिता रहेको थियो । विक्रम संवत् २००७ फागुन ७ गते १०४ वर्षसम्म चलेको जहाँनिया राणाशासन अन्त्य भइ नेपालमा प्रजातन्त्रको स्थापनाको घोषणा भएको दिनको स्मरणमा दिवस मनाउन थालिएको हो ।"
साउदीमा मनाइयो ७४ औं प्रजातन्त्र दिवस,"साउदी : साउदीको रियाद सहरमा ७४ औं राष्ट्रिय प्रजातन्त्र दिवस मनाइएको छ। साउदीस्थित नेपाली राजदूतावास रियादको आयोजनामा प्रजातन्त्र दिवस मनाइएको हो । कार्यक्रममा नेपाल विद्युत प्राधिकरणका कार्यकारी निर्देशक कुलमान घिसिङ,राजदूत नवराज सुवेदी तथा वाणिज्य दूत शत्रुधन पोखरेलको उपस्थिति रहेको थियो। कार्यक्रममा राष्ट्रिय गानासँगै प्रजातन्त्र प्राप्तिको लागि बलिदान दिने सम्पूर्ण ज्ञातअज्ञात सहिदप्रति सम्मान र सम्झनामा एक मिनेट मौन धारण गरिएको थियो । कार्यक्रममा नियोग उपप्रमुख डम्बरू बल्लभ पौडेल नेपाली जनताको लामो संघर्ष र बलिदानबाट प्राप्त प्रजातन्त्रको उपलब्धीहरूलाई संस्थागत गर्ने दिशामा विसं २०७२ सालमा नयाँ संविधान जारी भएको बताए। राजदूत नवराज सुवेदीले प्रजातन्त्रले नेपाली जीवनको स्वतन्त्रतामा समेत परिवर्तन ल्याएको जिकिर गरे। उनले साथै मुलुकमा लामो समयदेखि रहेको राजनीतिक संक्रमणको अन्त्य भइ अहिले मुलुक आर्थिक विकास र उन्नतितर्फ उन्मुख हुँदै गएको बताए। जेद्दा वाणिज्यदूत शत्रुधन पोखरेलले वैदेशिक रोजगारीमा रहेका हरेक नेपालीको श्रमसँगै हकहितका लागि काम गरिनुको साथै विदेशमा अलपत्र परेका नेपालीहरूको उद्धार गरि राहत सहयोग पुर्याउन सके प्रजातन्त्रको भएको थप महसुस हुने बताए । नेपाल विद्युत प्राधिकरणका कार्यकारी निर्देशक कुलमान घिसिङले नेपालमा विद्युत उत्पादन उद्योगधन्दा र व्यापारमा लगानी गर्न र पर्यटन प्रवर्द्धनमा सरिक भइ नेपालसाउदीबीचको सम्बन्धलाई अझ सुदृढ बनाउँदै नेपालको आर्थिक विकासमा सहयोग पुर्याउन आग्रह गरे । कार्यक्रममा साउदीमा अलपत्र परेर बसेका नेपालीहरूको उद्धार स्वरूप हवाई टिकट व्यवस्था गर्ने विभिन्न संघ संस्था,व्यक्ति,व्यवसायीलाई कदरसहित सम्मान गरिएको थियो ।"
"राष्ट्रियता गम्भीर संकटमा छ, गठबन्धन भत्कदैन : महामन्त्री सिंह","अर्घाखाँची : नेकपा मसालका महामन्त्री मोहन विक्रम सिंहले नेपालको राष्ट्रियता गम्भीर संकटमा परेको बताएका छन्। प्रगतिशील पत्रकार संघ नेपाल अर्घाखाँचीले सन्धिखर्कमा गरेको पत्रकार सम्मेलनमा उनले विभिन्न घटनामा दोषी भ्रष्टचारीलाई कारबाही गर्न सरकारले खुट्टा कमाउन नहुनेमा जोड दिएका हुन् । देश अहिले गम्भीर संकटमा छ, गणतन्त्र धर्म निरपेक्षता लगायतका उपलब्धिहरु जोखिममा परेका छन्। उनले भने प्रतिगमनकारीहरु अराजकता फैल्याएर प्राप्त उपलब्धिहरुलाई समाप्त पार्ने दाउमा छन्। त्यो सफल हुने सम्भावना छैन तर दलहरु सचेत हुनुपर्छ। वर्तमान अवस्थामा गठबन्धन भत्कने कुनै सम्भावना समेत नभएको बताउँदै उनले पाँच दलीय गठबन्धनले पाँच वर्ष सरकार चलाउने बताए। उनले अमेरिका लगायतका शक्तिशाली देशहरुले राजनीतिक पार्टी नै खोलेर नेपालमा हस्तक्षेप गर्न आइपुगेको दाबी गरे। विगतमा यहाँका दलका नेताहरुलाई आफ्नो अनुकुल प्रयोग गर्दै आएकोमा अहिले पार्टी नै स्थापना गरेर नेपालमा हस्तक्षेप गर्न लगाएको सिंहले बताए। अमेरिकाले आफ्नो स्रोत साधनको प्रयोग गरेर आफ्नो अनुकुल काम गर्नका लागि राजनीतिक दलमा लगानी गरेको उनले दावी गरे। चीनलाई साईजमा राख्नका लागि अमेरिकाले नेपालको भूमि प्रयोग गर्न खोजेको समेत दाबी गरे। अहिले अमेरिकाको मुख्य प्रतिस्पर्धा चीनसंग छ, त्यसले गर्दा पनि उसले चीनलाई साईजमा राख्न नेपालको भूमि प्रयोग गर्न खोजिरहेको छ।उनले भने,यहाँको अस्थीरतामा खेलेर नयाँ दलमार्फत त्यो स्वार्थ पूरा गर्ने तयारीमा रहेको देखिन्छ।"
रास्वपाले गर्यो कर्णालीका प्रदेशदेखि वडासम्मका समिति र विभाग विघटन,"काठमाडौं : राष्ट्रिय स्वतन्त्र पार्टीले कर्णाली प्रदेशका प्रदेशदेखि वडासम्मका समिति र विभाग विघटन गरेको छ। रास्वपाको आइतबार बसेको पार्टी सचिवालयको बैठकले कर्णाली प्रदेशका प्रदेशदेखि वडासम्मका सम्पूर्ण समिति र विभाग विघटन गरी ३ महिने कर्णाली विशेष अभियान संचालन गर्ने निर्णय गरेको महामन्त्री तथा प्रवक्ता डा मुकुल ढकालले जानकारी दिए। उनका अनुसार बैठकले अभियानमा संसदमा कर्णालीका मुद्दाहरुलाई विशेष प्राथमिकता साथ उठान गर्दै सरकारलाई घच्घच्याउने र पार्टी संगठनका गतिविधि एवं कार्यक्रमहरुलाई अगाडि बढाउने निर्णय गरेको छ। यसैगरी बैठकले केन्द्रीय विभागमा केही सदस्यको मनोनयनसँगै जिम्मेवारी हेरफेर गरेको छ । बैठकले पवन देवकोटालाई केन्द्रीय मानवीय विकास प्रवर्द्धन विभागको उपप्रमुख, ज्ञानेन्द्र महतारालाई केन्द्रीय विज्ञान, सञ्चार तथा सूचना प्रविधि विभागको सदस्य, भोजराज क्वालिटीलाई केन्द्रीय विधेयक मन्थन विभागको सदस्य, गणेश पौडेललाई मानव अधिकार विभागको सदस्य र दीपक विश्वकर्मालाई केन्द्रीय संगठन विभागको सदस्यको जिम्मेवारी दिएको हो । बैठकले बालीनाली नष्ट गर्ने र कृषकको उठीवास लगाउने बाँदर नियन्त्रण सम्बन्धी अध्ययन गर्न भारत भ्रमणमा संसदको कृषि, सहकारी तथा प्राकृतिक स्रोत समितिले सांसद पठाउने भन्ने सम्बन्धमा राष्ट्रिय स्वतन्त्र पार्टीको तर्फबाट सो अध्ययन भ्रमणमा सांसदको सट्टामा सम्बन्धित विज्ञलाई पठाउँदा उपयुक्त हुने देखिएकोले विज्ञ पठाउन अनुरोध गर्ने निर्णय समेत गरेको ढकालले बताए।"
मुलुकमा आत्मनिर्भर राष्ट्रिय अर्थतन्त्रको निर्माण अपरिहार्य छ : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी छन्। प्रजातन्त्र दिवसको अवसरमा शुभकामना दिँदै उनले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी हुन्। मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सहिदहरूप्रति श्रद्धाञ्जलि अर्पण गर्दै उनले जारी गरेको शुभकामना सन्देशमा नेपालको आधुनिक इतिहासमा फागुन ७ गतेको विशिष्ट महत्व रहेको उल्लेख छ । पूर्वराष्ट्रपतिले लोकतान्त्रिक प्रणालीको स्थायित्वका लागि समाजमा व्याप्त गरिबी, बेरोजगारी र सामाजिक विभेदहरूलाई अन्त्य गरी जनताको जीवनस्तरमा सकारात्मक परिवर्तन ल्याउन आवश्यक रहेको उल्लेख गरिन्।"
कांग्रेसप्रति किन आशा जागेन ?,"काठमाडौं : कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ?"
कांग्रेसमा नीति बहस : कांग्रेसले रूखमा मात्रै भोट हाल्न पाउने कि नपाउने ?,"काठमाडौं : कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। कांग्रेस महामन्त्री गगन थापाले अबका कुनै पनि चुनावमा कांग्रेसले गठबन्धन नगरी एक्लै चुनावमा जानुपर्ने राजनीतिक एवं सांगठानिक प्रतिवेदन पार्टीमा पेस गरे। केन्द्रीय कमिटी हुँदै यो प्रस्ताव सोमबारबाट सुरु हुने महासमिति बैठकमा पेस हुँदै छ। महामन्त्री थापाको यो प्रस्तावका पक्षमा डा शेखर कोइराला पक्षीय नेताहरू अडिग छन्। डा कोइरालाले गठबन्धनको संस्कृतिका कारण कांग्रेसको भोट घट्दै गएको धारणा सार्वजनिक गरिसकेका छन्। त्यसैकारण कोइरालाले बारम्बार नेतृत्वसँग प्रश्न गर्ने गरेका छन् कहिलेसम्म कम्युनिस्टको पछि लाग्ने हो ? कम्युनिस्टको पछि लाग्दा कांग्रेसको ७ प्रतिशत मत घटेको भन्दै कोइरालाले महासमिति बैठकमा एक्लै चुनावमा जाने प्रस्तावका पक्षमा दरिलो भएर उभिन आफू पक्षीय नेताहरूसंग आग्रह गरिसकेका छन्। एक्लै जाने आँट गर्ला त कांग्रेस ? कुनै बेला कम्युनिस्टहरूको सबैभन्दा आलोचना गथ्र्यो, कांग्रेस। कम्युनिस्टहरू एकदलीय र निरंकुश भएको भन्दै कांग्रेसले आफू मात्रै लोकतान्त्रिक पार्टी भएको दाबी गथ्र्यो। तर, पछिल्ला दिनमा कम्युनिस्ट पार्टीहरूसँग मिलेर सत्ता बनाउने मात्र होइन, चुनाव पनि लड्ने गरेको छ। त्यसैकारण संस्थापन इतर पक्षीय नेताहरू असन्तुष्ट छन्। उनीहरू सत्ताका लागि गठबन्धन गरे पनि गठबन्धन गरेर चुनाव लड्न नहुने तर्क गर्दै आएका छन्। तर, सभापति देउवा पक्षीय नेताहरू भने गठबन्धन गर्नु बाध्यता भएको तर्क गर्छन्। उपसभापति पूर्णबहादुर खड्का कांग्रेसका लागि गठबन्धन रहर नभई बाध्यता भएको बताउँछन्। मिश्रित निर्वाचन प्रणालीका कारण कसैको पनि बहुमत आउने अवस्था नभएकाले गठबन्धन गर्नु बाध्यता भएको खडकाको भनाइ छ। महामन्त्री थापा भने चुनावी गठबन्धनका विपक्षमा छन्। कार्यकर्ताहरूको मनोभावअनुसार पार्टी एक्लै चुनाव लड्नुपर्ने उनको दाबी छ। त्यसैले चुनाव अघि गठबन्धन नगर्ने प्रतिबद्धता गर्नुपर्ने थापाको अडान छ। अर्का महामन्त्री विश्वप्रकाश शर्मा पनि चुनावमा गठबन्धन गर्न नहुने पक्षमा छन्। कांग्रेस पहिलो दल बने पनि समानुपातिकतर्फ मत घट्नुमा भने गठबन्धनको संस्कृतिलाई कारण देखाएका छन्। तर, अहिले नै गठबन्धन गर्ने भनेर महासमिति बैठकले नीति बनाउन नहुने उनको मत छ। निर्वाचन आउनुभन्दा ४ वर्षअघि नै निर्वाचनबारे छलफल गर्नु यद्यपि आवश्यक विषय होइन, शर्माले समसामयिक प्रतिवेदनमा भनेका छन्, त्यसैले आगामी निर्वाचनमा पनि गठबन्धन गरेर हामी जानेछौं या तीनवटै तहको सम्पूर्ण स्थानमा कांग्रेस उम्मेदवार खडा गर्नेछौं ? यसमा छलफल आवश्यक हो। कांग्रेसका पुराना मतदाताले अन्य चिह्नमा मत दिन पार्टीले गरेको आग्रह नरुचाएको महामन्त्री शर्माको विश्लेषण छ। उनीहरूको विश्वासलाई पुनर्जागृत गर्नुपर्ने शर्माले प्रतिवेदनमा उल्लेख गरेका छन्। गठबन्धनमार्फत पहिलो दल त बन्यौं, तर समानुपातिकतर्फ ०७४ को तुलनामा हामीले करिब ७ प्रतिशत मत गुमाउनुको वास्तविक कारण के हो ? शर्माको प्रश्न छ। महामन्त्री थापा भने निर्वाचनका बेला गठबन्धन गर्न नहुने कुरा महासमिति बैठकबाटै नीतिगत निर्णय हुनुपर्ने पक्षमा छन्। कार्यकर्ता र कांग्रेसका शुभेच्छुक गठबन्धनप्रति सकारात्मक नरहेकाले पार्टीले नयाँ संकल्प गर्नुपर्ने अनिवार्य भइसकेको छ, थापा भन्छन्, भविष्यमा हुने आवधिक निर्वाचनहरूमा निर्वाचन पूर्वगठबन्धन (प्रिइलेक्सन एलायन्स) गरेर अब कहिल्यै आफ्ना मतदातालाई अन्य कुनै दलको चुनाव चिह्नमा मत हाल्ने अवस्था सिर्जना गर्नु हुँदैन। गठबन्धनका कारणले पार्टीलाई क्षति पुगेको र कार्यकर्तामा निराशा थपेकोमा दुई महामन्त्रीको मत एक छ। थापाले भनेका छन्, तीनै तहको निर्वाचनमा कतिपय स्थानमा आफ्नो आस्था प्रकट गर्ने रूख चिह्न नै नहुँदा कांग्रेसजनले आज पर्यन्त आफ्नो असन्तुष्टि व्यक्त गरिरहेको हामीले देखेका छौं, थापाले प्रतिवेदनमा लेखेका छन्। थापाले निर्वाचन प्रणालीको सीमाले गर्दा कुनै पनि दलले बहुमत प्राप्त नगर्ने अवस्था भए पनि पाँच वर्षका लागि गठबन्धनसहित मत मागेकाले यस अवधिसम्म जनतासँगको बाचा र अन्य साझेदार दलहरूसँगको सम्झौताबमोजिम राजनीतिक इमान्दारी प्रदर्शन गर्नुपर्ने उल्लेख गरेका छन्। पार्टीको आफ्नो उम्मेदवार नहुँदा संगठनभित्र आकांक्षीको व्यवस्थापन त कठिन भयो नै पार्टीभित्रको ऊर्जामा समेत गिरावट आयो, महामन्त्री थापाले प्रतिवेदनमा लेखेका छन्, जसले गर्दा निर्वाचनमा संख्यात्मक रूपमा पार्टी पहिलो दल भए पनि लोकप्रिय मत घट्ने अवस्था भयो। स्थानीय तह, प्रदेशसभा र प्रतिनिधिसभाको निर्वाचनमा गठबन्धन गर्दा पार्टीले १३२ प्रतिशत मतदाता गुमाएको थापाले उल्लेख गरेका छन्। यही कुरा सातै प्रदेशसभा चुनावको मतका आधारमा हेर्ने हो भने हाम्रो लोकप्रिय मतको हिस्सा ५ प्रतिशतले घटेको छ, थापाले प्रतिवेदनमा भनेका छन्, त्यसको एउटा प्रमुख कारण हो, स्थानीय तहको निर्वाचनमा हामीले तल्लो तहमै आवश्यकताका आधारमा तालमेल गर्ने भनेका थियौं, बाध्यात्मक बनाएका थिएनौं। थापाले अगाडि भनेका छन्, एकातर्फ कांग्रेसका क्रियाशील सदस्यले आफ्नो चिह्नमा मत हाल्न पाएनन् नै अर्कोतर्फ अन्य दलको निर्वाचन चिह्न र झन्डा बोकेर मत माग्न हिँड्नुपर्ने बाध्यात्मक अवस्थामा हामीले पुर्यायौं। महासमितिबाटै चुनावी गठबन्धनमा जाँदैनौं भन्ने नीति तय गरेर देशभरका कार्यकर्तालाई सन्देश दिनुपर्ने इतर समूहका नेता डा शेखर कोइरालाको भनाइ छ। यो महासमिति बैठक बाटैै निर्णय गर्नुपर्छ भन्ने मान्यतामा म अडिग छु, कोइरालाले भने। कांग्रेसको नीति कस्तो ? महामन्त्री थापा भन्छन्, अबको नीति ग्राउन्ड लेभलका जनताले महसुस गर्ने गरी निर्माण हुन आवश्यक छ। यतिबेला संघ, प्रदेश र बहुसंख्यक स्थानीय सरकारमा पार्टी नेतृत्वदायी भूमिकामा भए तापनि पार्टी सरकारमा भएको महसुस र आफ्नोपन नै कांग्रेस सदस्यले गर्न सकिरहेको देखिँदैन। सरकारका नीति, प्राथमिकता र कार्यक्रमसँग पार्टी जोडिएको अनुभूत गर्न नसकेको उनको भनाइ छ। यस्तो अवस्थामा जताततै पार्टीभित्र एकखालको अलमल छ हामीले सरकारको प्रतिरक्षा गर्ने कि प्रश्न ? थापाले भनेका छन्। नेता डा गोविन्दराज पोख्रेल भन्छन्, कांग्रेस आफनै बलबुतामा लड्नुपर्छ। कांग्रेसले कांग्रेसलाई नै मत माग्नुपर्छ। निर्वाचनपछि सरकार बनाउन गठबन्धन गर्नुपर्ने विषय त्यो विषय पछि हेर्नुपर्छ। ६ महिनामा नीतिबारे बहस गर्नुपर्नेमा २ वर्षपछि मात्रै कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। पार्टीको वैधानिकता जोगाउने चुनौतीबीच ०७८ मंसिर २८ गते महाधिवेशन भयो। तर, नीतिबारे छलफल भएन। त्यसैकारण नीतिबिनाको पार्र्टी र विधिबिनाको काम गराइले पार्र्टीलाई गतिशील, प्रभावकारी र सिर्जनशील बनाउन नसकेको कांग्रेसकै नेताहरू बताउँछन्। कांग्रेसको विधानअनुसार नेतृत्व चयन भएको ६ महिनाभित्रमा नीति अधिवेशन गर्नुपर्ने हो। तर, २ वर्ष २ महिना बितेपछि महासमिति बैठकमा नीतिबारे छलफल हुँदै छ। नीतिमा छलफल नहुँदा कांग्रेसका धेरै विषय अपूर्ण छन्। विभागहरू गठन हुन सकेका छैनन्। सभापतिले कोषाध्यक्ष पनि बनाउन सकेका छैनन्। नीति प्रशिक्षण प्रतिष्ठान अलपत्र जस्तै छ। महासमिति बैठकको तयारीका लागि भनेर सभापति देउवाले बिहीबारलाई केन्द्रीय समितिको बैठक बोलाएका थिए। बैठकमा ३ वटा प्रतिवेदन पेस भएका थिए र ती तीनवटै प्रतिवेदन केन्द्रीय समितिको बैठकबाट परिमार्जनसहित पारित भएका थिए। महासमिति बैठकका अध्यक्ष एवं उपसभापति पूर्णबहादुर खड्काले तयार पारेको आर्थिक, सामाजिक, धार्मिक, सांस्कृतिक तथा राजनीतिक विषय समेटिएको नीति प्रस्तावको प्रतिवेदन ल्याएका छन्। त्यसैगरी महामन्त्रीद्वय गगन थापाले सांगठनिक प्रस्ताव र विश्वप्रकाश शर्माले समसामयिक राजनीति प्रस्ताव पेस गरेका छन्। राजनीतिक परिवर्तनको नेतृत्व लिने, विकास र समृद्धि गर्न नसक्ने महत्वपूर्ण राजनीतिक घटनाको मुख्य नेतृत्व लिँदै आएको कांग्रेस विकास र समृद्धिको जस भने कहिल्यै पाउने गरेको छैन। विकास र समृद्धि नेपाली कांग्रेसले जति अरूले नगरेको नेपाली कांग्रेसका नेता तारानाथ रानाभाट बताउँछन्। हामी अहिले सपना बाँड्न सक्छौं, ती सपनालाई साकार पार्नलाई के गरेका छौं ? रानाभाट भन्छन्, खासमा त्यसले महत्वपूर्ण राख्छ। परिवर्तन, कार्यपत्र, घोषणापत्र प्रतिबद्घता पत्रमा उल्लेख भएका कुरालाई कार्यान्वयन गरे मात्र जनताले विश्वास गर्छन्। नेता गुरु घिमिरे भने राष्ट्रनिर्माणमा नभई कांग्रेस बारम्बार सत्तामा केन्द्रित रहेको बताउँछन् २०४८ सालयता जुन अवसर कांग्रेसले पायो। त्यो मौका सत्तामा मात्र केन्द्रित रह्यो, उनको आरोप छ, जनताबाट प्राप्त जनादेशलाई अवज्ञा गर्यो। पार्टीभित्रको अन्तरकलह बढायौं हामीले। त्यसैले यो बैठकमा हामीले गरेका कमजोरीलाई अन्तर आत्माबाट स्विकार्नुपर्ने आवश्यक छ। ०७२ पछि पनि खासखास मुद्दामा कांग्रेसको इमान्दारिता नदेखाएको घिमिरे बताउँछन्। उनी भन्छन्, कांग्रेसको कार्यशैली पूर्णरूपमा यान्त्रिक देखिन्छ। ३५ वर्ष सरकार चलाउँदा मुलुक यो अवस्थामा पुगेको छ। देश बिग्रियो थिति बिग्रियो भनेर मात्र हुँदैन। हामीले बिगार्यौ भनेर गल्ति स्विकार्न सक्नुपर्छ, घिमिरे भन्छन्। बीपीको समाजवाद नयाँ पुस्तालाई थाहा छ ? समाजवादको सिद्धान्त कहीँ कतै लागू नभएको कांग्रेस युवा नेता घिमिरे बताउँछन्। जनताको सोच्ने शैलीलाई परिवर्तन गर्न सकिएको छैन, उनी भन्छन्, अशान्ति, बेरोजगार, भ्रष्टाचार झन्झन् बढ्दै गएको छ। अनि कसरी बीपीको समाजवादको कुरा गर्न सुहाउँछ ? पहिला व्यावहारिक रूपमा लागू गरौं अनि समाजवादको कुरा गरौं। अर्का नेता रानाभाट बीपीको समाजवाद छोडेर नयाँ दिशामा जाने भन्ने कुरा कांग्रेस पार्टीमा नहुने बताउँछन्। यसैलाई हासिल गरेर घोषणा कसरी गर्ने परिपूर्ति कसरी गर्ने ? नेपाली कांग्रेसलाई समसामयिक कसरी बनाउने ? प्रश्न यो हो, उनी भन्छन्। कांग्रेसमा हजार बढी नयाँ पुस्ता आउने क्रम बढ्दो भएको रानाभाट बताउँछन्। उनी भन्छन्, भ्रातृ र मातृ संगठन कांग्रेसमा धेरै छन्। भ्रातृ संस्थाबाट कांग्रेसमा आउनेलाई मात्र हैन पुराना कांग्रेसलाई पनि विपि समाजवाद व्यावहारिक ढंगबाट बुझाउनुपर्ने आवश्यक छ। राजनीतिक विश्लेषक गेजा शर्मा वाग्ले सैद्धान्दिक र वैचारिक दृष्टिकोणले कांग्रेसलाई रूपान्तरण गर्नुपर्ने बताउँछन्। ०४६ पछि नेपाली कांग्रेसले अनुशरण गरेको उद्धार र खुला अर्थनीतिको कारणले गर्दा आर्थिक वृद्घि त भयो, तर अपेक्षाकृत आर्थिक सामाजिक उपलब्धि हासिल गर्न सकेन, वाग्ले भन्छन्, त्यसकारण लोकतान्त्रिक समाजवादलाई पनि समयअनुकूल परिष्कृत गर्नुपर्ने आवश्यक छ। रूखमा भोट हाल्न पाऔं कांग्रेसका युवा नेता महर भन्छन्, गाउँगाउँमा जो हजुरबुवाहरू हुनुहुन्छ। जो वर्षौंदेखि कांग्रेसको रूख चिन्ह्मा मत हाल्दै आउनुभएको छ। उहाँहरूलाई अर्को चिन्ह्मा भोट हाल भनेर व्यक्तिको नैसर्गिक अधिकार छिन्ने काम भएको छ। महासमिति बैठकबाट त्यो प्रचलन हटाउने नीति लिनुपर्छ। नेता घिमिरे भने अहिले नै गठबन्धन छोड्दा जनताप्रति बेइमानी हुने बताउँछन्। अहिलेको यो चुनावी गठबन्धन भएको हुनाले ५ वर्ष यस्तैयस्तै गरेरै चल्ने जस्तो देखिन्छ, उनी भन्छन्, अबको निर्वाचनमा भने कांग्रेस एक्लै चुनावमा जानुपर्छ। राजनीति विश्लेषक वाग्ले गठबन्धनबारे कांग्रेसको दृष्टिकोण स्पष्ट हुनुपर्ने बताउँछन्। सम्पूर्ण पार्टीका कार्यकर्ताले बिगतमा गठबन्धन गरेका कारणले पार्टी संगठन कमजोर भयो भनिराखेका छन्, वाग्ले भन्छन्, महामन्त्रीले निर्वाचन पूर्वगठबन्धन नगर्ने प्रस्ताव पेस गर्नुभएको छ। त्योनै उपयुक्त देखिन्छ। आफ्नै एजेन्डा र कार्यसूचीमा निर्वाचन लडेर कांग्रेसले आफ्नो नेतृत्वमा सरकार बनाउन सक्षम हुनुपर्ने वाग्लेको भनाइ छ। सहमहामन्त्री महालक्ष्मी डिना उपाध्याय भने परिस्थितिले गठबन्धनको संस्कार जन्माएको बताउँछिन्। गठबन्धनलाई उपलब्धिका रूपमा प्रयोग गर्न सक्नुपर्छ, उनी भन्छिन्, हामीले संगठन सुधार गर्नुपर्ने धेरै क्षेत्र छन्। गठबन्धन नगर्ने वातावरण सिर्जना गर्नका लागि हामीले के कस्ता उपायहरू अवलम्बन गर्ने छौं ? त्यतातिर छलफल गरौं। एक्लै निर्वाचनमा गएर जितेर आउने सम्मको माहोल पार्टीमा सिर्जना गरौं। देउवाको नीति के हो ? गठबन्धन प्रतिपार्टी सभापति शेरबहादुर देउवाको नीति भने अहिले खुलेको छैन। उनी आपैंले कुनै प्रतिक्रिया दिएका छैनन्। शेखरको नीति के हो ? कांग्रेसका नेता शेखर कोइरालाले महासमिति बैठकमा पेस हुने प्रतिवेदन विरोधाभास जस्तो देखिएको बताएका छन्। महासमिति पेस हुने प्रतिवेदन थप परिमार्जन हुनुपर्ने माग गरेका हुन्। केन्द्रीय समिति बैठकमा कताकता प्रतिवेदनहरूमा विरोधाभास आएका छन्। युनिफाइड दस्तावेज जाओस् भन्ने चाहन्छु। प्रतिवेदन परिमार्जन हुँदै होला, होस् भन्ने मेरो चाहना हो। उनले गठबन्धन गर्दा कांग्रेसको भोट घट्दै गएको दाबी गरे। उनले भने, जिल्लाजिल्ला घुम्दा हामीले एक्लै चुनाव कहिले लड्ने हो ? हाम्रो चिह्नमा भोट कहिले हाल्न पाउँछौं भनेर प्रश्न गर्नुहुन्छ। सरकारमा चारैतिर बहुमतमा छौं तर भोट घट्दै गइरहेको छ। गठबन्धन गरेर निर्वाचनमा जाँदा कांग्रेसको भोट घट्दै गएको छ। यसतर्फ नेतृत्वको ध्यान गएको छैन। उनले भोट किन घटिरहेको छ विश्लेषण गरिरहेका छैनौं। कोइरालाले भने, यो प्रणालीबाट बहुमतको सरकार आउन सक्दैन। निर्वाचन प्रणालीमा होमवर्क गर्नुपर्छ। परिमार्जन गर्नुपर्छ। नेपाली कांग्रेसले पहल गर्नुपर्यो अन्य दलसँग बसेर। नीति र नेतृत्व दुवै दृष्टिकोणले कांग्रेस संक्रमणकालबाट गुज्रिरहेको छ। स्थापनाकालदेखि अंगिकार गर्दै आएका मार्गनिर्देशक सिद्धान्तहरूलाई समयानुकूल पुनव्र्याख्या र पुनःपरिभाषित गर्न जरुरी छ। १४औं महाधिवेशनबाट नेतृत्वमात्र चयन भयो। नीति निर्माणको काम भएन। त्यसैले यसपटकको महासमिति बैठकले राष्ट्रिय अन्तर्राष्ट्रिय परिवेशमा भएका परिवर्तनलाई मध्यनजर गरेर सैद्धान्दिक र वैचारिक दृष्टिकोणले रूपान्तरण गर्नुपर्ने खाँचो छ। गेजा शर्मा वाग्ले, राजनीति विश्लेषक कांग्रेसप्रति किन आशा जागेन ? कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ?"
६ अर्ब ४१ करोडभन्दा बढी बिगो दाबी गर्दै ४ पूर्वसचिवसहित १५ जनाविरुद्ध मुद्दा दायर,"अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गरेको छ। काठमाडौं : मेलम्ची खानेपानी आयोजनामा भ्रष्टाचार भएको तथ्य बाहिर आएको छ। खानेपानी मन्त्रलायका ४ सचिवसहित आयोजनाका पूर्वपदाधिकारीले निर्माण कम्पनीसँग मिलेर भ्रष्टाचार गरेको तथ्य खुलेको हो। अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै १५ जनाविरुद्ध विशेष अदालतमा मुद्दा दायर गरेको छ। खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुरसहित निर्माण आयोजनाका पदाधिकारीले मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको देखिएको अख्तियार प्रवक्ता एवं सहसचिव नरहरि घिमिरेले जानकारी दिए। उनका अनुसार मेलम्ची खानेपानी विकास समितिका तत्कालीन बोर्ड अध्यक्ष एवं खानेपानी मन्त्रालयका सचिव डा सञ्जय शर्माविरुद्ध ६ करोड ९७ लाख ८३ हजार १७८ बिगो र १३ वर्षसम्म कैद तथा बिगो बराबरको जरिवाना असुलको माग गरिएको छ। यसैगरी भीमप्रसाद उपाध्यायलाई ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गरिएको छ। अर्का पूर्वसचिव एवं तत्कालीन बोर्ड अध्यक्ष गजेन्द्रकुमार ठाकुरलाई ६० करोड ४९ लाख १९ हजार ८ सय ८४ बिगो र १३ वर्ष कैद तथा बिगो असुल उपरको माग गरिएको छ। यसैगरी मेलम्ची खानेपानी विकास समितिका तत्कालीन बोर्ड सदस्य रुद्रसिंह तामाङलाई पनि प्रतिवादी बनाइएको छ। उनी हाल अध्यागमन विभागका महानिर्देशक छन्। उनलाई ११ करोड ९ लाख १७ हजार ४ सय ५८ बिगो र १० वर्षसम्म कैद सजायको माग गरिएको छ। यस्तै अर्थ मन्त्रालयका तत्कालीन सचिव तथा तत्कालीन बोर्ड सदस्य मुकुन्दप्रसाद पौडेललाई ६ करोड ९७ लाख ८३ हजार १ सय ७८ बिगो र १० वर्षसम्म कैद माग दाबी गरिएको छ। अर्का बोर्ड सदस्य चन्द्रबहादुर थापालाई ७१ करोड ५८ लाख ३७ हजार ६ सय ४३ बिगो र १० वर्षसम्म कैद माग गरिएको छ। यसैगरी समितिका पूर्वकार्यकारी निर्देशक घनश्याम भट्टराईलाई २२ करोड ७५ लाख १९ हजार ८ सय ९६, रामचन्द्र देवकोटालाई ३२ करोड ३५ लाख ६१ हजार ६ सय ६३ र सूर्यराज कँडेललाई ८९ करोड ८ लाख ९८ हजार २ सय ८५ बिगो र १३ वर्षसम्म कैद सजायको माग गरिएको छ। यस्तै समितिका तत्कालीन उपसचिव मणिभद्र न्यौपाने, रामचन्द्र न्यौपाने, बेगनाथ पौडेललाई जनही ३२ करोड ३५ लाख ६१ हजार ६ सय ६३ बिगो माग गरिएको छ। केदारप्रसाद अर्याललाई ४४ करोड ७३ लाख ७३ हजार ७२ बिगो माग गरिएको छ। उनीहरूलाई १० वर्षसम्म कैद सजायको माग पनि गरिएको छ। समितिका तत्कालीन उपकार्यकारी निर्देशक भोजविक्रम थापालाई ३२ करोड ३५ लाख ६१ हजार ६ सय ६३ बिगो र १० वर्ष कैद सजाय माग गरिएको छ। अख्तियारले परामर्शदाता र निर्माण व्यवसायीलाई पनि प्रतिवादी बनाएको छ। परामर्शदाता इप्टिसाबीईटीएस जेभीका डेपुटी टिम लिडर शिवकुमार शर्मा र इप्टिसा सर्भिसेज डी इन्गेजियरिज एसएल परामर्श सेवा प्रालि जेभीलाई पनि मुद्दा दायर गरिएको छ। शर्मालाई ४८ करोड ३६ लाख ७ हजार ५८० र परामर्श कम्पनीलाई ८७ करोड ५८ लाख ८३ हजार ३ सय ६० बिगो तोकिएको छ। यस्तै निर्माण व्यवसायी सीएमसी डी राभेनालाई ६५ करोड १४ लाख ५७ हजार ४ सय १० बिगो माग गरिएको छ। निर्माण कम्पनी सीएमसी डी राभेन्नाले कामै नगरी भुक्तानी लिएको पाइएको छ। निर्माण व्यवसायीसँग २०७० असार ३१ मा १०९५ दिनभित्र निर्माण सम्पन्न गर्ने गरी ७ अर्ब ७२ करोडको ठेक्का सम्झौता भएको थियो। सम्झौता भएको ५ वर्षपछि २०७५ मंसिर २९ मा सीएमसीले छाडेको थियोे। सन् २०१६ जुन २० मा एसियाली विकास बैंकबाट ऋणमा लिएको रकम सम्झौताविपरीत ठेकेदार कम्पनीलाई दुई किस्तामा अतिरिक्त मोबिलाइजेसन पेस्कीबापत ५३ करोड ६३ लाख २५ हजार दिएको अख्तियारको अनुसन्धानमा देखिएको छ। यस्तै २०१७ फेब्रुअरी १७ मा भ्यालु इन्जिनियरिङका नाममा ३२ करोड २८ लाख ६० हजार दिइएको थियो, त्यो पनि नियमविपरीत रहेको अख्तियारले जनाएको छ। यस्तै ठेक्का सम्झौतामा परामर्शदातालाई दिएको अधिकारबमोजिम निर्माण व्यवसायीबाट पेस भएको बिल पुनरावलोकन नगरी भुक्तानी दिएर १० करोड हानी नोक्सानी गरेको देखिएको अख्तियारले जनाएको छ ।"
कांग्रेसका भातृ संस्थाले भने : उपलब्धिलाई संस्थागत गर्नुपर्नेमा प्रतिगमन गर्न खोज्नु पार्टी र जनताका लागि दुर्भाग्य,"काठमाडौं : नेपाली कांग्रेसका तीन भ्रातृ संस्थाले प्राप्त उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य भएको टिप्पणी गरेका छन्। आइतबार आदिवासी जनजाति विभाग एवम् नेपाल लोकतन्त्रवादी आदिवासी जनजाति महासंघ र नेपाल मुस्लिम संघले संयुक्त विज्ञप्ति जारी गर्दै कांग्रेसको महासमिति बैठकमा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न ध्यानाकर्षण गराएका छन्। समुन्नत नेपाल निर्माण गर्न प्राप्त भएका उपलब्धिहरुलाई कार्यान्वयन गर्नुपर्ने अवस्थामा अहिले पार्टी भित्र र बाहिर विभिन्न अभियानका नाममा संविधान र पार्टीको नीति, सिद्धान्त र विचार विपरितका गतिविधिहरु भइरहेकोमा हामी आदिवासी जनजाति तथा मुस्लिम समुदायको गम्भीर ध्यानाकर्षण भएको छ। नेपाली कांग्रेसको नेतृत्वमा प्राप्त भएका उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य हो। जारी विज्ञप्तिमा भनिएको छ,नेपाली कांग्रेसको यस ऐतिहासिक महासमिति बैठक २०८० मा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न नेतृत्वको गम्भीर ध्यानाकर्षण गराइन्छ। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिने विज्ञप्तिमा उल्लेख छ। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्ने उनीहरुको माग छ। विज्ञप्तिमा भनिएको छ,नेपाली जनताको आन्दोलन र वलिदानबाट प्राप्त नेपालको संविधान निर्माण प्रक्रिया र संविधान घोषणामा नेपाली कांग्रेसले गरेको नेतृत्वप्रति हामी आदिवासी जनजाति तथा मुस्लिम समुदाय गौरवान्वित छौं। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिन्छ भन्नेमा हामी विश्वस्त छौं। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्दछ। संविधानको मर्म अनुसार नेपाली कांग्रेसले आफ्नो विधानमा जनसंख्याको बनौटको आधारमा समानुपातिक समावेशी प्रतिनिधित्व हुने व्यवस्था गरेको विज्ञप्तिमा उल्लेख छ। विज्ञप्तिमा भनिएको छ,यसले गर्दा पनि नेपाली कांग्रेस पार्टीप्रति आदिवासी जनजाति, मुस्लिम, मधेशी, दलित, थारु, अल्पसंख्यक लगायतका समुदायको आकर्षण बढेको छ तरपनि पनि समग्र महिला क्लष्टरभित्र पनि आदिवासी जनजाति तथा मुस्लिम समुदायका महिलाहरुको समानुपातिक प्रतिनिधित्व हुने व्यवस्था गरिनुपर्दछ। त्यसै गरी संविधानको धारा ५६ को उपधारा ५ बमोजिम थोरै संख्यामा रहेका अल्पसंख्यक समुदायको आर्थिक, सामाजिक, राजनैतिक, साँस्कृतिक विकासको लागि स्वायत्त, विशेष र संरक्षित क्षेत्र निर्माणको लागि नेपाली कांग्रेसले नेतृत्वदायी भूमिका निर्वाह गर्नुपर्दछ।"
गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति हो : राष्ट्रपति पौडेल,"काठमाडौं : राष्ट्रपति रामचन्द्र पौडेलले गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति भएको बताएका छन्। राष्ट्रिय प्रजातन्त्र दिवस, २०८० को अवसरमा शुभकामना व्यक्त गर्दै पौडेलले फागुन ७ नेपालको इतिहासमा गौरवपूर्ण र अविस्मरणीय दिनको रूपमा अंकित रहेको बताएका हुन् । विसं २००७ सालको क्रान्ति सफल भएर निरङ्कुशता विरूद्धको बलिदानीपूर्ण संघर्षको परिणामस्वरूप मानव अधिकार तथा राजनैतिक स्वतन्त्रता हासिल गरेको ऐतिहासिक उपलब्धिको सम्झना र सम्मान स्वरूप प्रत्येक वर्ष फागुन ७ गते हामी प्रजातन्त्र दिवस मनाउँछौं ।शुभकामना सन्देशमा भनिएको छ, मुलुकको सार्वभौमसत्ता जनतामा निहित हुनुपर्दछ भन्ने मान्यतालाई जनताको संघर्ष तथा सहिदको बलिदानबाट स्थापित गरेको हुनाले यस दिन नेपालको इतिहासमा गौरवपूर्ण र अविस्मरणीय दिनको रूपमा अंकित छ । लामो संघर्ष र बलिदानबाट प्राप्त संघीय लोकतान्त्रिक गणतन्त्रको स्थापना र जनता आफैंले बनाएको वर्तमान संविधान निर्माणको एउटा महत्त्वपूर्ण जग विसं २००७ सालको क्रान्ति थियो भन्ने हामीले बिर्सन हुन्न । राष्ट्रपति पौडेलले संघीय लोकतान्त्रिक गणतन्त्र हामी नेपालीले सात दशक भन्दा लामो संघर्षबाट प्राप्त गरेको महत्वपूर्ण उपलब्धि भएको बताएका छन् । शुभकामना सन्देशमा भनिएको छ, लोकतन्त्रले सामाजिक न्याय, समानता, सामाजिक सद्भाव तथा समृद्धि सहित बृहत् राष्ट्रिय एकतालाई अझै मजबुत तुल्याउँछ । जनता नै राज्य शक्तिको सम्पूर्ण स्रोत हुन् भन्ने मान्यतालाई यसले स्थापित गरेको छ । नेपालको संविधानले संघीय लोकतान्त्रिक गणतान्त्रात्मक व्यवस्थालाई अंगिकार गर्दै न्याय र समानतामा आधारित समाजवाद उन्मुख अर्थतन्त्र निर्माण गर्ने लक्ष्य लिएको छ । उनले आजको यस दिनले सबै जनप्रतिनिधिमूलक संस्था, राजनीतिक दल तथा राज्यका सबै अङ्गलाई लोकतान्त्रिक मूल्य, मान्यताहरू अवलम्वन गर्दै जनअपेक्षा पूरा गर्ने दिशामा अघि बढ्न प्रेरित गर्नेछ भन्ने विश्वास व्यक्त गरेका छन्। पौडेलले नेपालको सार्वभौमसत्ता, भौगोलिक अखण्डता, राष्ट्रिय हित, स्वाभिमान र लोकतन्त्रका लागि भएका विभिन्न आन्दोलनहरूमा योगदान गर्नुहुने सबै प्रति सम्मान प्रकट गर्दै प्रजातन्त्र दिवसले दिगो शान्ति, सुशासन, विकास र समृद्धिको राष्ट्रिय लक्ष्य हासिल गर्न मद्दत पुगोस् भन्ने कामना गरेका छन्।"
नवलपुरमा पाँच गिद्ध मृत फेला,नवलपरासी : नवलपरासी (बर्दघाट सुस्तापूर्व)को कावासोती नगरपालिका११ लोकाहा खोला किनारमा आज पाँच गिद्ध (जटायु) मृत फेला परेका छन्। चार डंगर प्रजाति र एउटा हिमाली प्रजातिको गिद्ध मृत फेला परेका हुन्। जटायु रेस्टुरेन्टका अध्यक्ष डिबी चौधरीका अनुसार सोही स्थानमा एउटा सुन गिद्ध र ६ डंगर प्रजातिको गिद्ध बिरामी अवस्थामा फेला परेका छन्। गिद्ध मरेको स्थानमा दुई स्याल पनि मृत फेला परेकाले त्यही सिनो खाएर गिद्ध मरेको आशंका गरिएको छ। खोला किनारमा गिद्ध मृत देखेपछि स्थानीयले जटायु रेस्टुरेन्टमा खबर गरेका थिए। मरेका गिद्धको मंगलबार परीक्षण गरिने तथा बिरामी गिद्धको प्राथमिक उपचार गरिएको अध्यक्ष चौधरीले जानकारी दिए।
करिडोरको बाटो खुलेसँगै तमोर गढमा सुरक्षा पोस्ट स्थापना गर्न माग,"धनकुटा : तमोर गढमा सुरक्षा पोस्ट स्थापना गर्न स्थानीयले माग गरेका छन्। तमोर करिडोरको ट्रयाक खुलेसँगै पछिल्लो समय तमोर गढमा बढ्दो बजारीकरण र आर्थिक चलायमान हुँदै गएपछि यहाँका स्थानीयले सुरक्षा पोस्ट स्थापनाको माग गरेका हुन्। करिडोरको प्रस्थान विन्दु मुलघाटदेखि धनकुटा र पाँचथरको सीमा क्षेत्र नावा खोलासम्म कुनै पनि सुरक्षा पोस्ट छैन। मुलघाट देखि नावा खोलासम्मको दूरी २८ किलोमिटर छ। यो क्षेत्रमा साँगुरीगढी गाउँपालिकाको कुसेटार, चौविसे गाउँपालिकाको सदामटार, हंशमोरङ, फलामेटार, भैसेटार, डिहीटार गाउँ पर्दछन्। पछिल्लो समय तमोर करिडोरको सडक कालोपत्रे हुन थालेपछि यहाँ सवारी साधनको अत्यधिक चाप रहेको छ। धनकुटासहित पाँचथर, ताप्लेजुङ, तेह्रथुमका विभिन्न स्थानमा गुड्ने सवारी साधन यसै करिडोर हुँदै गुड्ने गर्छ। दैनिक सयौं सवारी साधन आवतजावत गर्छन्। यस क्षेत्रमा केही दुर्घटना तथा घटना भए मुढेवास र डाँडाबजारमा रहेको प्रहरी चौकीसम्म पुग्नु पर्ने बाध्यता छ। भौगोलिक हिसाबले यो यी चौकी तमोर गढदेखि ४५ घण्टाको पैदल दूरीमा रहेको सुरक्षाको दृष्टिकोणले यस क्षेत्रमा सुरक्षा चेक पोस्ट राख्न अति आवश्यक भएको स्थानीय साँगुरीगढी गाउँपालिका३ कुसेटारका स्थानीय खेलबहादुर न्यौपानेले बताए। तमोर करिडोरको यो क्षेत्रमा पछिल्लो समय होटल तथा अन्य व्यवसाय खुल्ने क्रम बढ्दो छ। जसको कारण आर्थिक गतिविधि बढाएको छ। व्यापारी तथा व्यवसायको संरक्षणका लागि राज्यले तमोर करिडोरमा तत्काल सुरक्षा पोस्ट स्थापना गर्नुपर्ने फलामेटारमा छथर होटल सञ्चालन गर्दै आइरहेका होटल व्यवसायीको भनाइ छ। धनकुटाका प्रमुख जिल्ला अधिकारी पुण्यविक्रम पौडेलले यो क्षेत्रमा बढ्दो सुरक्षा चुनौतीलाई मध्यनजर गर्दै सुरक्षकर्मीको उपस्थिति गराउन माथिल्लो निकायमा सिफारिस गरेर पठाएको बताए। त्यो निर्णय नभएसम्म जिल्ला तहबाट निर्णय गरेर तथा स्थानीय तहसँगको समन्वयमा अस्थायी प्रहरी पोस्ट राख्ने काम अघि बढाउने प्रजिअ पौडेलको भनाइ छ।"
इरानले बनायो युद्धपोत जहाज,तेहरान : इरानले स्वदेशमै निर्मित दुई वटा युद्धपोतहरू अनावरण गरेको छ। स्वर्गीय इरानी कमाण्डर कासिम सुलेमानीलाई सम्मान गर्दै 'शाहिद बाकेरी' र 'शाहिद सय्यद शिराजी' नामका जहाजहरू सार्वजनिक गरिएको हो। इस्लामिक रिभोलुसन गार्ड्स कोर (आईआरजीसी) नौसेनाको 'शाहिद सुलेमानी' वर्गका रहेको बताइएको छ। देशको बढ्दो नौसैनिक क्षमताहरू प्रदर्शन गर्दै इरानले उक्त युद्धतोप बनाएको हो। नौसेना कमाण्डर अलिरेजा ताङ्सिरीले दिएको जनाकारी अनुसार ती जहाजहरू पूर्णरूपमा इरानीहरूले डिजाइन गरेका हुन्। जसको लम्बाइ ६७ मिटर छ भने स्टेल्थ टेक्नोलोजी र हतियारहरूले सुसज्जित छ। चार वटा इन्जिनहरूद्वारा सञ्चालित हुने जहाले तीनवटा हल्का रकेट बोक्ने क्षमताको रहेको बताइएको छ।
दुर्घटनामा चालक र सहचालकको मृत्यु,पाल्पा : पाल्पामा टिपर दुर्घटना हुँदा दुई जनाको मृत्यु भएको छ। लु२ख ५६१ नं को टिपर दुर्घटना हुँदा चालक र सहचालकको ज्यान गएको हो। रुपन्देहीको खैरेनीबाट माथागढी५ धामिका ढुङ्गाखानीतर्फ आउँदै गरेको टिपर माथागढी गाउँपालिका५ आर्थोकघाटस्थित रहवास खैरेनी सडकखण्डमा आज उक्त टिपर दुर्घटना भएको हो। उक्त घटनामा रुपन्देहीको तिलोत्तमा नगरपालिका१६ का चालक २४ वर्षीय प्रदीप कुमाल र सोही ठाउँका सहचालक १८ वर्षीय मनिष परियारको घट्नास्थलमै मृत्यु भएको जिल्ला प्रहरी कार्यालयाका प्रहरी उपरीक्षक सुगन्ध श्रेष्ठले जानकारी दिए। दुर्घटनाको कारण खुल्न नसकेको प्रहरीले जनाएको छ।
पञ्चकोटमा बृहत ब्रह्माण्डीय महायज्ञ,"बागलुङ : बागलुङको धार्मिक तथा पर्यटकीयस्थल पञ्चकोटमा बृहत् ब्रह्माण्डीय महायज्ञको तयारी अन्तिम चरणमा पुगेको छ। स्वामी कमलनयनाचार्यको अगुवाईमा फागुन ९ गतेदेखि २३ गतेसम्म १५ दिन सञ्चालन हुने अनन्तश्री ब्रह्माण्डीय महायज्ञ २०८० को तयारी अन्तिम चरणमा पुगेको सोमबार पत्रकार सम्मेलन गरेर जनाइएको छ। महायज्ञको फागुन ९ गते ९ वर्षका १०८ कन्याहरूबाट उद्घाटन हुने उनले बताए। महायज्ञका मुल संयोजक मुक्तिनाथ बाबा स्वामी कमलनयनाचार्यले महायज्ञमा १५ दिनसम्म विभिन्न कार्यक्रम र सम्मेलन गरिने जानकारी दिए। महायज्ञ सञ्चालन हुने हरेक दिन फरक फरक कार्यक्रम सञ्चालन हुनेछन्। पहिलो दिन फागुन ९ गने जल, उर्जा, विकास तथा वातावरण सम्मेलन हुनेछ। फागुन १० गते राष्ट्रिय राजनीति एवं कर्मचारी सहितको उपस्थितिमा पञ्चकोटको महत्वबारे प्रकाश पारिनेछ। फागुन ११ गते राष्ट्रिय शिक्षा प्रणालीको कार्यान्वयन सम्मेलन, फागुन १२ गते गण्डकी विकासको अवधारणा र कार्यान्वयन सम्मेलन, फागुन १३ गते प्रादेशिक राजनीति र सुशासन सम्मेलन हुनेछ। फागुन १४ गते राष्ट्रिय सुरक्षा प्रणाली, न्यायिक पद्धति कार्यान्वयन सम्मेलन, फागुन १५ गते आत्मनिर्भरमुखी राष्ट्रिय कृषि सम्मेलन, फागुन १६ गते योग तथा खेल सम्मेलन, फागुन १७ गते पूर्वीय चिकित्सा पद्धति र जनस्वास्थ्य विकास सम्मेलन हुने भएको मुल संयोजक कमलनयनाचार्यले बताए। यस्तै फागुन १८ गते राष्ट्रिय अर्थतन्त्रको विकास र वित्तीय संस्थाको योगदान, फागुन १९ गते समावेशीताको सिद्धान्त र महिलाको क्षमता विकास सम्मेलन, फागुन २० गते भाषा, साहित्य र संस्कृति संरक्षण सम्मेलन हुने छ। फागुन २१ गते समाजसेवा र समाजसेवीको प्रभावकारिता सम्मेलन, फागुन २२ गते प्राकृतिक श्रोत संरक्षण र वातावरण सम्मेलन तथा फागुन २३ गते वैदिक सनातन तथा बौद्ध धर्म र धार्मिक स्थलको संरक्षण सम्बन्धी सम्मेलन समेत हुने भएको संयोजक कमलनयनाचार्यले बताए। उनले महायज्ञमा २१ हजार ५ सय ५५ क्विन्टल धान्यान्चल समेत गर्न लागेको बताए। ब्रह्माण्डी महायज्ञ अहिलेसम्म नेपालमा नभएको र बागलुङमा पहिलो पटक हुन लागेको उनले जानकारी दिए। हजारौं वर्ष पहिले कहिले भएको भए नेपालमा भयो होला मेरो जानकारीमा भएसम्म यस्तो खालको यज्ञ नेपालमा भएको छैन, उनी भन्छन्, महायज्ञको अध्यक्ष भगवान मुक्तिनाथ, संरक्षक भगवान पशुपतिनाथ, आह्वानकर्ता भगवान बुद्ध र स्वागतकर्ता गण्डकी नदी कृष्णगण्डकी र शुक्लागण्डकी दिदीबहिनी रहनेछन्। यो एउटा अद्भुत संयोग रहनेछ। ब्रह्माण्डी महायज्ञ केवल धार्मिक कार्यक्रम मात्र नभई जल जोगाउन राष्ट्रिय आह्वान भएको कमलनयनाचार्यले बताए। जल र गौ जोगाउन सक्यौ भने नेपाल समृद्ध हुन्छ, उनले भने,यो महायज्ञ मात्र होइन। यो ब्रह्माण्डीय महायज्ञ हो। यहाँ जल, उर्जा, विकास तथा वातावरण, देश विकासको अवधारणा र कार्यान्वयनका साथै राजनीति र सुशासनका बारेमा सम्मेलन हुनेछन्। १५ दिनसम्म चल्ने महायज्ञमा २५ फिट अग्लो मौलो २१ हजार कर्ताबाट धान अर्पण गरेर पुरिनेछ। पञ्चकोटमा विश्वशान्ति कलश निर्माण लागि २०७१ सालमा शिलान्यास भए पनि काम पूरा हुन सकेको छैन। १५१ फिट अग्लो कलसमा करिब एक हजार पाँच सय व्यक्तिहरू अटाउनेगरी हामी कलस निर्माण भइरहेको छ। कलस निर्माणका लागि ४० फिट जमिनमुनिबाट फाउन्डेसन तयार पार्ने काम भइसकेको उनले बताए। ४० फिट तलबाट कलसका लागि फाउण्डेसनको काम भइसकेर एक तला ढलान भइसकेको छ,उनले भने,यो नेपालमै पहिलो पटक विश्वशान्तिको सन्देश कालीगण्डकीको तटबाट सन्देश प्रवाह गर्नेगरी काम गर्दैछौं। ५ हजार ५ सय ५५ केजीको महाघण्ट तयार भएर पञ्चकोटमा आइपुगेको छ। उक्त महाघण्ट महायज्ञकै अवसरमा फागुन १० गते राष्ट्रपति रामचन्द्र पौडेलले अनावरण गर्ने संयोजक कमलनयनाचार्यले बताए। पञ्चकोटमा अहिलेसम्म ५० करोड बढिको पूर्वाधार तयार भइसकेका छन्। २०७१ सालमा सञ्चालन गरिएको पहिलो महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। शीश महल, सत्सङ्ग भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला लगायतका संरचनाहरू पञ्चकोट विकास परिषदका प्रतिनिधि अध्यक्ष दामोदर शास्त्रीले बताए। उनले गरुडनारायणको मन्दिर, हनुमानको मूर्ति स्थापना, सडक पूर्वाधारको सुधार तथा निर्माण, खानेपानीको व्यवस्थापन लगायतका कामहरू सम्पन्न भइसकेको बताउँदै विशेष गरी ठूलो भौतिक र धार्मिक संरचनाहरू ताराजालकोट रहेको ठाउँमा निर्माण भैरहेका जानकारी दिए।"
जाजरकोटका भूकम्पपीडितलाई प्रतिपरिवार १५ हजार रुपैयाँ,"जाजरकोट : नेपाल रेडक्रस सोसाइटीले जाजरकोटका भूकम्पपीडितलाई प्रतिपरिवार १५ हजार रुपैयाँ प्रदान गरेको छ। कर्णाली भुकम्प प्रतिकार्य कार्यक्रम अन्तर्गत रेडक्रसले एक हजार ६२३ परिवारलाई नगद प्रदान गरेको हो। भेरी नगरपालिकाका वडा नम्बर १, २ र ३ मा प्रतिपरिवार १५ हजारका दरले २ करोड ४० लाख नगद सहायता प्रदान गरिएको हो। पीडितहरूको आधारभूत आवश्यकता परिपूर्तिका लागि रकम प्रदान गरिएको कर्णाली भूकम्प प्रतिकार्य कार्यक्रम जाजरकोटका कार्यक्रम संयोजक प्रकाश कार्कीले बताए। ३ सय परिवारका लागि नगद सहायता प्रदान गर्ने गरी रकम थप भएर आएको उनले जानकारी दिए। उक्त नगद सहायता वडा नम्बर ४ सम्म विस्तार गरिने छ। उनका अनुसार जिल्ला विपद न्यूनीकरण तथा व्यवस्थापन समितिले रेडक्रसको कार्य क्षेत्र भेरी नगरपालिका तोकेको र नगरपालिकाले भेरीका वडा नम्बर १, २ र ३ तोकेपछि भूकम्प पीडितहरूका लागि विभिन्न सहायताका कार्यक्रम सञ्चालन भइरहेका छन्। भेरीको वडा नम्बर १ मा २ सय ५० अस्थायी आवास निर्माण गरिएको छ। त्यस्तै वडा नम्बर ३ मा एक सय अस्थायी आवास निर्माण भएका छन्। ती परिवारका लागि अस्थायी आवासमा ५० हजार, १५ हजार शौचालय, ७ हजार खानेपानी ट्यांकी र १५ हजार बहुउद्देश्यीय नगद सहायता गरी ८७ हजारको प्याकेज रहेको कार्यक्रम संयोजक कार्कीले बताए।"
नेपालले गुजरात र बरोडासँग टी२० फ्रेन्डसीप कप खेल्ने,"काठमाडौं : नेपालले भारतको क्षेत्रीय टीमसँग टी२० फ्रेन्डसीप कप खेल्ने भएको छ। नेपाल क्रिकेट संघ (क्यान)ले चैत १८ गतेदेखि हुने प्रतियोगिताको तालिका सार्वजनिक गरेको छ। जसमा भारतको क्षेत्रीय टिम गुजरात र बरोडा रहेका छन्। भारतीय विदेशमन्त्री एस जयशंकर नेपाल भ्रमणमा आएका बेला क्यानले भारतीय टोलीसँग मैत्रीपूर्ण खेलका लागि प्रस्ताव गरेको थियो। सोही प्रस्तावअनुसार भारतीय क्रिकेट बोर्ड (बीसीसीआई)ले क्षेत्रीय टोलीसँग नेपालको प्रतिस्पर्धाका लागि राजी भएको बताइएको छ। तालिका अनुसार नेपालले चैत १८ गते गुजरातसँग खेल्नेछ। त्यस्तै दोस्रो खेल चैत २० गते नेपाल र बरोडा, २१ गते नेपाल र गुजरात र २३ गते नेपाल र बरोडाबीच खेल हुनेछ। समूहको पहिलो र दोस्रो टिमले चैत २५ फाइनल खेल्नेछ। उक्त खेलहरू गुजरातको भापी रंगशालामा आयोजना हुनेछ।"
भारत भ्रमणमा जाँदा नेपालीले अब सहजै सिम कार्ड पाउने,"काठमाडौं : नेपालीहरू भारत भ्रमणमा जाँदा अब सजिलै त्यहाँको सिम कार्ड खरिद गर्न पाउने भएका छन्। भारत सरकारले सोमबार नेपाल र भुटानी नागरिकका लागि सजिलै सिम कार्ड खरिद गर्न सकिने व्यवस्था ल्याएको हो। भारतको सञ्चार मन्त्रालयले सूचना जारी गर्दै उक्त निर्णय सार्वजनिक गरेको हो। भारत भ्रमणमा जाँदा नेपालीले नागरिकता, भोटर कार्ड, पासपोर्टमध्ये कुनै एकबाट त्यहाँको सिम कार्ड खरिद गर्न पाउने भएका हुन्। त्यस्तै भारतस्थित नेपाली दूतावासले जारी गरेको फोटोसहितको प्रमाणपत्रले पनि सिम कार्ड खरिद गर्न सकिनेछ। नेपालीहरूले सहजरूपमा सिम कार्ड पाउने भारत सरकारले निर्णय गरे पनि यसको कार्यान्वयनका लागि भने केही समय लाग्ने बताइएको छ। भारत भ्रमणमा गएका नेपालीले सिम कार्ड नपाउँदा सास्ती भोग्दै आएका थिए। सिम कार्ड नपाएर सास्ती भोग्न थालेपछि काठमाडौंस्थित भारतीय दूतावासमा नेपालीहरूले गुनासो टिपाएका थिए। दिनहुँ गुनासो आउन थालेपछि नेपालका लागि भारतीय राजदूत नविन श्रीवास्तवले नेपालीहरूका लागि सिम कार्ड वितरणमा सहजता प्रदान गर्न भारत सरकारसँग पहल गरेका थिए। राजदूत श्रीवास्तवको निरन्तर प्रयासपछि भारत सरकारले नेपाली र भुटानी नागरिकका लागि सिम कार्ड वितरणमा सहजता ल्याएको हो। नेपालीहरूले सहजरूपमा सिम कार्ड पाउने भारत सरकारले निर्णय गरे पनि यसको कार्यान्वयनका लागि भने केही समय लाग्ने बताइएको छ। यसअघि विदेशीहरूका लागि सिम कार्ड पाउन पासपोर्टमा भिसा स्ट्याम्पको आवश्यकता अनिवार्य रहेको थियो। आधार कार्ड नभएका र पासपोर्टमा भिसा नभएका विदेशीहरूले भारतीय सिम कार्ड नपाउने भएपछि त्यसको प्रत्यक्ष मारमा नेपाली र भुटानीहरू परेका थिए।"
टाउको काटेर गाडेको अवस्थामा युवकको शव फेला,"कपिलवस्तु : हत्यापश्चात जलाएर गाडिएको अवस्थामा युवकको शव फेला परेको छ। कपिलवस्तु नगरपालिका४ पिपरी गाउँदेखि दक्षिण तर्फको नहरको कुलोमा शव फेला परेको हो। शवको टाउको नरहेको र बाँकी शरीर कुलोमा खाल्टो खनेर गाडेको अवस्थामा फेला परेको प्रहरी नायब उपरीक्षक हरिबहादुर वलीले बताए। नहरमा गाडिएको सो शवको घुँडाको भाग मात्र देखिएको थियो। अन्यत्रै हत्या गरी टाउको काटेर कुलोमा खाल्डो खनी गाडिएको प्रहरी नायब उपरीक्षक वलीले बताए। निलो मोटो जिन्सको जकेट लगाएको, हातमा रक्षा सुत्र डोरी बाँधेको करीब २५ वर्षीय युवकको शव रहेको प्रहरीले जनाएको छ। मृतकको सनाखत हुन सकेको छैन। पोष्टमार्टमका लागि शव बुटवल पठाइएको प्रहरीले जनाएको छ। शव फेला परे लगत्तै तालिम प्राप्त कुकुर, विशेषज्ञ मेडिकल चिकित्सक, सरकारी वकिल लगायतको टोली सो स्थानमा पुगेको थियो। हत्यामा संलग्न रहेकाहरूको पहिचान गर्न सो क्षेत्रमा तालिम प्राप्त कुकुरको समेत प्रयोग गरिएको छ। घटना बारे सूक्ष्म अनुसन्धान सुरु गरिएको प्रहरी उपरीक्षक नवरत्न पौडेलले बताए। केही दिनअघि घरबाट हराएका एक युवकको परिवार सम्पर्कमा आएको र उनीहरुलाई शव पहिचानका लागि बुटवल पठाइएको प्रहरीले जनाएको छ।"
जसपाको केन्द्रीय कार्यकारिणी समिति बैठक आह्वान,काठमाडौं : जनता समाजवादी पार्टी (जसपा) नेपालले केन्द्रीय कार्यकारिणी समितिको बैठक आह्वान गरेको छ। यही फागुन १० गते बिहीबार बिहान ११ बजे पार्टी केन्द्रीय कार्यालय बालकुमारीमा बस्ने गरी बैठक आह्वान गरिएको सो पार्टीका प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। उनका अनुसार पार्टीको आसन्न राष्ट्रिय महाधिवेशनको तयारीका सम्बन्धमा छलफल गर्न बैठक बोलाइएको हो। बैठकमा केन्द्रीय नेताहरूलाई जिम्मेवारी बाँडफाँट गर्ने लगायतका विषयमा छलफल हुने जानकारी पनि उनले दिए।
वीरगन्जमा अनिश्चितकालीन कर्फ्यु,"वीरगन्ज : वीरगन्जमा सोमबार साँझ ५ देखि कर्फ्यु लगाइएको छ। जिल्ला प्रशासन कार्यालय पर्साले सार्वजनिक सूचना जारी गरेर वीरगन्ज महानगरपालिका क्षेत्रमा साँझ ५ देखि अनिश्चितकालीन कर्फ्यु आदेश जारी गरेको हो। रौतहटको ईशनाथ नगरपालिकाको मोतीपुरमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा पनि सोमबार दुई फरक समुदायबीच ठाउँ ठाउँमा झडप भई स्थिति तनावपूर्ण भएपछि स्थानीय प्रशासनले कर्फ्यु लगाएको पर्साका प्रमुख जिल्ला अधिकारी दिनेश सागर भुषालले जानकारी दिए। स्थानीय प्रशासनले जारी गरेको कर्फ्यु आदेशको सूचनामा वीरगन्जको सीमा क्षेत्र पूर्वमा नगवा चोक, पश्चिममा तिलावे पुल, उत्तरमा परवानीपुर र दक्षिण भन्सारको मितेरी पुलभित्र महानगरको क्षेत्रमा कर्फ्यु लगाइएको उल्लेख छ। यसअघि सोमबार दिउँसोदेखि केही हिन्दुवादीहरूले प्रदर्शन गर्दै बजार बन्द गराउने क्रममा हिन्दुवादी र प्रहरीबीच ठाउँ ठाउँमा झडप भएको थियो। यस्तै हिन्दुवादीहरूले बजार बन्द गराउने क्रममा केही पसलमा तोडफोड गरेपछि मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेको थियो। त्यस्तै हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भएपनि प्रहरीले हस्तक्षेप गरेर स्थिति नियन्त्रणमा लिएको थियो। तर त्यसपछि वीरगन्जकै इदगाह चोकमा मुस्लिम समुदायका केही युवाहरूले सडकमा टायर बालेर प्रदर्शन गरिरहेका बेला प्रहरीले हस्तक्षेप गर्दै लाठीचार्ज गरेपछि स्थिति फेरि बिग्रिएको थियो। त्यसक्रममा प्रदर्शनकारीले प्रहरीमाथि ढुंगामुढा गरेको र प्रहरीले भीड तितरबितर पार्न १० राउन्डभन्दा बढी अश्रुग्यास प्रहार गरेको थियो। यसअघि हिन्दु समाज नामक समूहको अगुवाइमा हिन्दुवादीहरूले रौतहट, महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएका थिए।"
सभापति देउवाले गरे कांग्रेस महासमिति बैठकको उद्घाटन,"काठमाडौं : नेपाली कांग्रेसका सभापति शेरबहादुर देउवाले कांग्रेस महासमिति बैठकको उद्घाटन गरेका छन्। सभापति देउवाले ललितपुरको गोदावरीमा महासमिति बैठकको उद्घाटन गरेका हुन्। महासमिति बैठकस्थल विभिन्न सामग्रीहरूले झकिझकाउ गरिएको छ। बैठकस्थल पुग्न २० वटा बसको व्यवस्था मिलाइएको कांग्रेसले जनाएको छ। बैठकस्थलमा सुरक्षा व्यवस्था कडा पारिएको छ। प्रवेशद्वारमा संस्थापक नेता विश्वेश्वरप्रसाद कोइराला र सभापति देउवाको तस्बिर राखिएको छ। महासमिति बैठक तीनसम्म चल्नेछ। बैठकमा उपसभापति पूर्णबहादुर खड्काले नीति,महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डाप्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिएका छन्। राजनीतिक स्थायीत्व,रुपान्तरण र नविनता,स्वतन्त्रता न्याय र समानता भन्ने मूल नाराका साथ सुरू हुने महासमिति बैठक फागुन १० गतेसम्म चल्नेछ।"
नेदरल्यान्ड्सले नामिबियालाई हरायो,"काठमाडौं : आइसीसी विश्वकप क्रिकेट लिग२ को त्रिकोणात्मक शृङ्खलाअन्तर्गत आज भएको खेलमा नेदरल्यान्ड्सले नामिबियालाई ७ विकेटले पराजित गर्दै प्रतियोगितामा पहिलो जित दर्ता गराएको छ। कीर्तिपुरस्थित त्रिवि क्रिकेट मैदानमा भएको खेलमा नामिबियाले प्रस्तुत गरेको १२४ रनको सामान्य लक्ष्य नेदरल्यान्ड्सले २७ दशमलव दुई ओरभमा ३ विकेट गुमाउँदै पूरा गर्यो। यस जितसँगै नेदरल्यान्ड्सले दुई खेलमा दुई अंक जोडेको छ। पहिलो खेलमा नेदरल्यान्ड्स नेपालसँग नौ विकेटले पराजित भएको थियो। समान दुई खेल नै खेलेको नामिबियाको पनि समान दुई अंक नै छ। पहिलो खेलमा नामिबियाले नेपाललाई ४ विकेटले हराएको थियो। नेदरल्यान्ड्सको जितमा माइकल लेभिटले सर्वाधिक ५७ रनको योगदान दिए। उनले ८१ बल खेल्दै आठ चौका र दुई छक्का प्रहार गरे। त्यसैगरी म्याक्स ओडोउडले २८ रन बनाउदा बास डी लिडेले अविजित २१ रन बनाए। नामिबियाका लागि कप्तान जेर्रार्ड एरास्मसले ३ विकेट लिए। टस हारेर पहिले ब्याटिङको निम्तो पाएको नामिबियाले ३५ दशमलव एक ओभरमा सबै विकेट गुमाउँदै एक सय २३ रनको योगफल बनाएको थियो। नामिबियाका लागि जेजे स्मिथले २६, जान ग्रिनले १९, रुबेन ट्रम्पलम्यानले २०, निकोलस डाभिन र कप्तान जेर्रार्ड एरास्मसले समान १३१३ तथा वेर्नार्ड स्कोल्ट्जले १२ रन बनाए। नामिबियालाई सस्तैमा समेट्नेक्रममा नेदरल्यान्ड्सका आर्यन दत्त एक्लैले छ विकेट लिए भने कायल केलिनले दुई विकेट झारे। त्यस्तै रोलेफ भान डेर मार्वे र म्याक्स ओडोउडले समान एकएक विकेट झारे।"
"कोरियन भाषा परीक्षा आजदेखि सुरु, पहिलो चरणमा साढे ४७ हजारले परीक्षा दिने","काठमाडौं: ईपीएस कोरिया शाखाले लिने कोरियन भाषा परीक्षा आजदेखि सुरु भएको छ। राष्ट्रिय व्यावसायिक प्रशिक्षण प्रतिष्ठान, भैँसेपाटीमा परीक्षा सुरु भएको शाखाले जनाएको छ। परीक्षा एक दिनमा पाँच वटा सिफ्टमा लिइनेछ। जसमा एक हजार जनाले परीक्षा दिन पाउने गरी व्यवस्था मिलाइएको इपीएस कोरिया शाखाका निर्देशक मैयाँ कडेलले जानकारी दिइन्। 'पहिलो सिफ्टमा करिब ४७ हजार पाँच सय १९ जनाले कोरियन भाषा परीक्षा दिने छन्, शनिबार पनि परीक्षा दिने गरी व्यवस्था मिलाएका छौं, अन्य सिफ्ट त्यसपछि तय गरिने छ', उनले भनिन्। परीक्षार्थीहरु परीक्षाको एक दिन अघि सिफ्टअनुसार ईपीएस शाखा, कार्यालय ग्वार्कोमा बायोमेट्रिक रजिस्ट्रेशन फिङर प्रिन्ट दर्ताका लागि उपस्थित हुनुपर्नेछ। परीक्षा सुरु हुनुअघि एक घण्टा अगाडि परीक्षा हलमा ओरेन्टेसन सुरु हुनेछ साथै निर्धारित समयमा उपस्थित नभए परीक्षामा सहभागी नगराइने निर्देशक कडेलले जानकारी दिइन्। परीक्षामा मोबाइल फोन, स्मार्टवाचलगायतका कुनै पनि विद्युतीय सञ्चारका साधनहरु लैजान निषेध गरिएको छ। परीक्षामा चिट चोर्ने, नक्कल गरेकोलगायतका अवाञ्छित गतिविधि गरेको भेटिएमा परीक्षा रद्द गर्नुकासाथै चार वर्षसम्मका लागि परीक्षामा समावेश हुन निषेध गरिने कार्यालयले जनाएको छ। सन् २०२३ का लागि कोरियाको उत्पादनमूलक क्षेत्रतर्फ एक लाख ६३ हजार ६३५ जनाले आवेदन दिएका थिए।"
प्रजातन्त्र दिवसको अवसरमा १४ स्वयमसेविका सम्मानित,"विराटनगर : कोशी प्रदेश सरकारले प्रजातन्त्र दिवसको अवसर पारेर १४ जना सामुदायिक महिला स्वास्थ्य स्वयमसेविकालाई सम्मान गरेको छ । सोमबार मुख्यमन्त्री केदार कार्कीले प्रदेशका १४ जिल्लाबाट एकएक जना महिला स्वास्थ्य स्वयमसेविकालाई सम्मान गरेका हुन् । जनस्वास्थ्यका लागि खटिएका स्वास्थ्य स्वयमसेविकाहरूको खुट्टामा आफैंले जुत्ता लगाइदिएर मुख्यमन्त्री कार्कीले सम्मान गरे । उनीहरूलाई प्रदेशको स्वास्थ्य मन्त्रालय अंकित चाँदीको सिक्का,खादा,सम्मानपत्र र नगद १५ हजार रुपैयाँ प्रदान गरिएको थियो । स्वास्थ्य स्वयमसेविकालाई सम्मान गरेपछि मुख्यमन्त्री कार्कीले आफ्ना सन्तानको हेरचाह छाडेर अरूको सेवा गर्न दौडने आमाहरूलाई सम्मान गर्न पाउँदा गौरव महसुस भएको बताए । यता स्वास्थ्य मन्त्रालयकी सचिव सुधा देवकोटाले जिल्ला जनस्वास्थ्य कार्यालयले हरेक जिल्लाबाट एकएक उत्कृष्ट स्वयंसेविका छनोट गरेको जनाउँदै आधारभूत स्वास्थ्य सेवामा योगदानको कदरस्वरूप सम्मान गरिएको बताइन् । यसरी सम्मानित हुनेमा ताप्लेजुङकी पम्फा राई, उदयपुरकी दिलमाया मगर, ओखलढुंगाकी नीरकुमारी राणा, सुनसरीकी तिलमाया खड्का, झापाकी दयावती राजवंशी, संखुवासभाकी छिरिजम्बा भोटे, खोटाङकी पुण्यकुमारी पौडेल, पाँचथरकी यशोधा ढकाल, तेह्रथुमकी गोमा भट्टराई रहेकी छन् । यस्तै,भोजपुरकी सीता तामाङ,इलामकी इशवरा निरौला,मोरङकी सोनीकुमारी चौधरी, सोलुखुम्बुकी ल्हेमी शेर्पा र धनकुटाकी खड्कुमारी विश्वकर्मा रहेकी छन् ।"
"प्रदर्शनका क्रममा वीरगन्जको विभिन्न ठाउँमा झडप, बजार बन्द","वीरगन्ज : वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका छन्। रौतहटको ईशनाथ नगरपालिकाको घिउडा गाँउमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका हुन्। त्यसक्रममा बजार बन्द गराउँदै हिँडेका हिन्दुवादी र प्रहरीबीच ठाउँ ठाउँमा झडप भएको छ। यस्तै हिन्दुहरूले निकालेको विरोध जुलुसमा मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेर स्थिति नियन्त्रणमा लिएको छ। अहिले पनि वीरगन्जको मुख्य बजारको अवस्था तनावपूर्ण नै रहेको छ। चोक चोकमा हिन्दुवादी र मुस्लिमहरू छुट्टाछुट्टै भेला भएर बसेपछि ठूलो संख्यामा नेपाल प्रहरी र सशस्त्र प्रहरी परिचालन गरिएको छ। हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भए पनि प्रहरीले हस्तक्षेप गरेर नियन्त्रणमा लिएको प्रहरी निरीक्षक मोहनविक्रम केसीले जानकारी दिए । यस्तै हिन्दु समाजले रौतहट,महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएको छ।"
निर्वाचनमा गठबन्धन गर्नेनगर्ने विषय तत्कालीन अवस्थामा निर्भर हुन्छ : सभापति देउवा,"काठमाडौं : नेपाली कांग्रेस सभापति शेरबहादुर देउवाले जनताको निराशालाई देखाएर लोकतन्त्रविरुद्ध हुने गतिविधि कांग्रेसलाई मान्य नहुने बताएका छन्। सोमबारदेखि ललितपुरको गोदावरीमा सुरू भएको पार्टीको महासमिति बैठकमा सम्बोधन गर्ने क्रममा सभापति देउवाले लोकतन्त्रको विकल्प लोकतन्त्र नै भएकाले यसको विकल्प खोजिनु गलत हुने बताए। सभापति देउवाले लोकतान्त्रिक व्यवस्थाले नै सबै समस्या समाधान गरेर देशलाई विकासको बाटोमा लैजान सक्ने बताए। उनले नेपाली कांग्रेस जनताको भरोसा र विश्वासको पार्टी भएकाले जनताको भरोसा मर्न दिन नहुनेमा जोड दिए। देउवाले निर्वाचनमा गठबन्धन गर्ने वा नगर्ने विषय तत्कालीन अवस्थामा निर्भर हुने बताए। उनले अहिलेको निर्वाचन प्रणालीमा एकल बहुमत संभव नभएकाले गठबन्धनको विकल्प नभएको समेत दावी गरे। उनले वर्तमान गठबन्धनलाई निरन्तरता दिन कांग्रेसको राजनीतिक जिम्मेवारी हुने पनि जिकिर गरे । 'अहिले हामी गठबन्धनको अभ्यासमा छौं । गठबन्धन सकरा १० महिना अघि मात्र बनेको होइन । प्रतिनिभिसभा विघटन गर्ने र संघीय लोकतान्त्रिक गणतन्त्रलाई कमजोर बनाउने काम भएपछि यसको रक्षाका लागि कांग्रेसको नेतृत्वमा गठबन्धन बनेको हो,'उनले भने,'वर्तमान सरकार त्यसैको निरन्तरता हो । महासमितिमा पेश भएको सबै दस्तावेजले गठबन्धनको विषयलाई समेटिएको छ । वर्तमान गठबन्धन सबैको अग्रसरतामा संविधानको रक्षाको उद्देश्यले बनेको हो।' सभापति देउवाले पार्टीलाई थप बलियो बनाउन विधान संसोधन आवश्यक भएको उल्लेख गरे । उनले जनताको आशा भरोसा स्थापित गर्न संविधान कार्यान्वनयमा देखिएको अस्पष्टता जटिलता पहिचान गरेर स्पष्ट पार्दै अघि बढ्नुपर्ने धारणा व्यक्त गरे। कांग्रेस जनताले आशा भरोसा गरेको पार्टी भएकाले जनताको विश्वासलाई खण्डित गर्न नहुने उनको भनाइ छ । 'अहिले पार्टी ठूलो बनेको छ । संगठन बलियो छ । जनताको आशा भरोसा कांग्रेसप्रति छ । कांग्रेसले विश्वासलाई खण्डित हुन दिनु हुँदैन,'उनले भने । सभापति देउवाले पार्टीको १४ औं महाधिवेशनले नेतृत्व मात्र चयन गरेको अवस्थामा अभावका कारण नीतिगत विषयमा दस्तावेज राखेर छलफल गर्न नपाएको भन्दै सोही उद्देश्यले महासमितिको बैठक बोलाइएको स्पष्ट पारे। उनले महासमिति बैठकमा पेश हुने दस्तावेज प्रस्तावमाथि गहन छलफल गर्न आग्रह समेत गरे। सभापति देउवाले भने,' साथीहरूका विचार,सुझाव र अवधारणाहरू समेटेर नीतिगत दस्तावेजहरू परिमार्जन गरी पारित गरिनेछन्। यसैले गहनरुपमा अध्ययन गर्नुहोला।'"
अन्नपूर्णकर्मी बुढाथोकीलाई साहसिक पत्रकारिता पुरस्कार,"धरान : अन्नपूर्ण पोस्टका पत्रकार किशोर बुढाथोकीलाई साहसिक पत्रकारिता पुरस्कारले सम्मान गरिएको छ। नयन एड्भरटाइजिङ प्रालिद्वारा सञ्चालित प्रदेश खबर डट कमको प्रथम वार्षिकोत्सवका अवसरमा सोमबार उनलाई उक्त पुरस्कार प्रदान गरिएको छ। बुढाथोकीलाई कार्यक्रमको प्रमुख अतिथि प्रतिनिधिसभाकी उपसभामुख इन्दिरा रानाले ११ हजार १५१ रुपैयाँ नगद र सम्मानपत्र प्रदान गरिन्। बुढाथोकी अन्नपूर्ण पोस्टका कोशी ब्युरो प्रमुख हुन्। पत्रकारिता क्षेत्रमा लामो समयदेखि काम गरिरहेका कृष्ण आचार्य (खोटाङ), हर्ष सुब्बा,कृष्णविनोद लम्साल(सुनसरी), सञ्जयसन्तोषी राई (धनकुटा), शिवबहादुर कार्की (मोरङ), कौशल चेम्जोङ (उदयपुर) र चन्द्र भण्डारी (झापा)लाई दोसल्ला ओढाएर सम्मानपत्र प्रदान गरिएको छ। त्यस्तै फोटो पत्रकारिता पुरस्कार राससका प्रदीपराज पन्त,उत्कृष्ट पत्रकारिता पुरस्कार सुरेन्द्र भण्डारी (झापा),सिर्जनशील पत्रकारिता पुरस्कार विवेक रेग्मीलाई प्रदान गरिएको छ।"
नारायणगढ मुग्लिन सडक खण्डको पहाड काट्ने काम अन्तिम चरणमा,चितवन : चितवनको नारायणगढ मुग्लिन सडक खण्डको पहाड काट्ने काम अन्तिम चरणमा पुगेको छ । उक्त सडक खण्डमा १२ बजे देखि ४ बजे सम्म सडक नै बन्द गरेर पहाड काट्ने काम हुँदै आएको छ । नारायणगढ मुग्लिन सडक खण्डको तुईन खोलामा पुल निर्माणको लागि अप्रोज बनाउन पहाड काट्ने काम भइरहेको छ । उक्त खण्डमा करिब ६० मिटर पहाड रहेकोमा गत आर्थिक वर्षमा २५ मिटर र यस आर्थिक वर्षमा ३५ मिटर मध्ये २७ मिटर पहाड काटी सकेको इन्जिनियर कृष्ण प्रसाद आचार्यले जानकारी दिए। उक्त सडक खण्डमा १५ वटा पुल निर्माण गर्नु पर्नेमा १४ वटा पुलको काम सम्पन्न भइसकेको र अब एउटा पुल बनाउन बाँकी रहेको उनले बताए। उक्त पहाड काट्नको लागि फागुन १२ गते सम्म समय दिइएको छ । उक्त सडक खण्डको पहाड काट्ने काम अन्तिम अन्तिम चरणमा पुगेको र यसै आर्थिक वर्षसम्ममा पुलको स्लायब ढलान गर्ने लक्ष्य रहेको आचार्यले बताए।
"लघुवित्तको सदस्य संख्या, ऋणी, नाफादेखि प्रतिफल पनि घट्दै","काठमाडौं : लघुवित्तबाट लाभ लिनेको संख्या कम हुँदै गएको छ। लघुवित्तको ब्याजदर र असुली प्रक्रियासँग आजित हुनेको संख्या बढ्दा लघुवित्तको ऋणी र सदस्य दुवैमा भारी गिरावट आएको थियो। लघुवित्त पीडितहरूले समूह नै बनाएर आन्दोलनसमेत गरिरहँदा तथ्यले पनि केन्द्रीय बैंकबाट नियमन हुुने यी संस्थाबाट लाभ लिने घट्दै गएको देखाउँछ। चालु आर्थिक वर्षको ६ महिनामै लघुवित्तबाट ऋण लिने ऋणीको संख्या साढे २ लाखले घटेको छ। असार मसान्तसम्म लघुवित्तहरूबाट कुल २९ लाख ८४ हजार जनाले ऋण लिएकामा पुस मसान्तसम्म घटेर २७ लाख ३६ हजार कायम भएको हो। यसो त गत वर्षको असार मसान्तदेखि नै ऋणीको संख्या घट्दो छ। २०७९ असार मसान्तसम्म लघुवित्तबाट कुल ३३ लाख ३ हजार जनाले ऋण लिएका थिए। गत वर्षको पुस मसान्तसम्म यो संख्या घटेर ३२ लाख ६० हजारमा झरेको थियो। पछिल्लो १ वर्षमा ऋणीको संख्या ५ लाखभन्दा बढीले कम भएको हो। ऋणको संख्या कम हुनुको कारण एक ऋणी, एक लघुवित्त नीति रहेको नेपाल राष्ट्र बैंकको दाबी छ। केन्द्रीय बैंकको व्यवस्थाअनुसार एक व्यक्तिले एउटा लघुवित्तबाट मात्र ऋण लिन पाउँछन्। सोही नीतिको प्रभावस्वरूप ६ महिनामा ऋणीको संख्या ८३३ प्रतिशतले कम भएको केन्द्रीय बैंकको तर्क छ। केन्द्रीय बैंकको तर्कले ऋणीको संख्या कम हुनुको कारण देखिए पनि अर्को तथ्यले लघुवित्तप्रतिको निराशा देखाउँछ, त्यो हो सदस्य संख्यामा कमी आउनु। ६ महिनामा लघुवित्तका सदस्य संख्या १३ हजारले घटेको छ। लघुवित्तको अभ्यास सुरु भएदेखि बढेको सदस्य संख्यामा अहिले भने ब्रेक लागेको हो। गत असार मसान्तसम्म लघुवित्तहरूको कुल सदस्य संख्या ६० लाख १६ हजार थियो। यो संख्या पुस मसान्तमा घटेर ६० लाख ३ हजार कायम भएको छ। २०७९ पुस मसान्तसम्ममा ६४ वटा घ वर्गका लघुवित्त वित्तीय संस्थाहरू रहेकोमा केही लघुवित्त वित्तीय संस्थाहरू मर्जर तथा प्राप्ति भएपश्चात् यस बैंकको सुपरिवेक्षकीय दायराभित्र २०८० पुस मसान्तमा ५७ वटा लघुवित्त वित्तीय संस्थाहरू सञ्चालनमा रहेका छन्। ५७ वटा लघुवित्त वित्तीय संस्थाहरूमध्ये ३ वटा थोक कर्जा प्रदायक संस्था रहेका छन् भने बाँकी ५४ वटा खुद्रा कर्जा प्रवाह गर्ने लघुवित्त संस्था छन्। लघुवित्त वित्तीय संस्थाहरूको शाखा विस्तार पछिल्लो समयमा सुस्तगतिमा रहेको देखिन्छ। अघिल्लो आर्थिक वर्षको दोस्रो त्रैमासमा लघुवित्त वित्तीय संस्थाहरूको शाखा संख्या ०३४ प्रतिशतले वृद्धि भएकोमा यस आर्थिक वर्षको दोस्रो त्रैमासमा भने मात्र ००६ प्रतिशतले वृद्धि भएको छ। प्रदेशगत रूपमा लघुवित्त वित्तीय संस्थाको शाखाहरू लुम्बिनी प्रदेशमा सबैभन्दा बढी छ। २०८० पुस मसान्तसम्ममा उक्त प्रदेशमा भएका शाखाको संख्या कुल शाखा संख्याको २३ प्रतिशत (१,१५१ शाखा) रहेको छ। पहुँचका हिसाबले कर्णाली प्रदेशमा लघुवित्त संस्थाको उपस्थिति न्यून छ। कर्णालीमा कुल शाखा संख्याको ५ प्रतिशतमात्रै शाखाहरू (२३० शाखा) रहेका छन्। नेपाल राष्ट्र बैंकको गैरस्थलगत अध्ययन प्रतिवेदनअनुसार थोक कर्जा प्रदायक लघुवित्त वित्तीय संस्थाहरूको सापटी रकममा ह्रास आएको छ। यस्ता लघुवित्त वित्तीय संस्थाहरूको प्रमुख वित्तीय स्रोत पुँजी र सापटी हुन्। २०८० पुस मसान्तसम्ममा थोक लघुवित्त वित्तीय संस्थाहरूले ४८ अर्ब ३६ करोड वित्तीय स्रोत संकलन गरेका छन् जुन २०८० असार मसान्तको तुलनामा ८३१ प्रतिशतले कम हो। आर्थिक वर्ष २०७९८० को दोस्रो त्रैमासिक अवधिमा वित्तीय स्रोत संकलनमा ५५७ प्रतिशतले वृद्धि भएको थियो। लघुवित्त वित्तीय संस्थाहरूले प्राथमिक पुँजीको बढीमा ३० गुणासम्म वित्तीय स्रोत परिचालन गर्न सक्ने व्यवस्था रहेको छ। २०८० पुस मसान्तसम्ममा वित्तीय स्रोत संकलन अघिल्लो त्रैमासको प्राथमिक पँुजीको मात्र ४६४ गुणा छ। पछिल्लो १ वर्षमा ऋणीको संख्या ५ लाखभन्दा बढीले कम भएको छ। ६ महिनामा ऋणीको संख्या ८३३ प्रतिशतले कमी भयो । २०८० पुस मसान्तमा आइपुग्दा ५७ लघुवित्ता वित्ताीय संस्था सञ्चालनमा । अर्कातर्फ खुद्रा कर्जा प्रदायक लघुवित्त वित्तीय संस्थाहरूले बचतनिक्षेप र सापटी रकम बढाएका छन्। २०८० पुस मसान्तसम्ममा लघुवित्त वित्तीय संस्थाहरूले बचतनिक्षेप संकलन १ खर्ब ६७ अर्ब ६४ करोड र सापटी रु १ खर्ब ७५ अर्ब ८३ करोड गरी जम्मा ३ खर्ब ४३ अर्ब ४७ करोड वित्तीय स्रोत संकलन गरेका छन्। कुल वित्तीय स्रोत संकलन रकम अघिल्लो आर्थिक वर्ष २०७९८० को दोस्रो त्रैमासमा ०३० प्रतिशतले घटेकोमा यस आर्थिक वर्षको दोस्रो त्रैमासमा भने ४५३ प्रतिशतले बढेको छ। २०८० पुस मसान्तसम्ममा खुद्रा कर्जा प्रदायक लघुवित्त वित्तीय संस्थाहरूको वित्तीय स्रोत संकलन अघिल्लो त्रैमासको प्राथमिक पुँजीको ७६६ गुणासम्म पुगेको छ। निष्क्रिय कर्जा दोब्बर २०८० पुस मसान्तसम्ममा थोक लघुवित्त वित्तीय संस्थाहरूको निष्क्रिय कर्जा रकममा उल्लेखनीय वृद्धि भएको छ। थोक कर्जा प्रदायक लघुवित्त वित्तीय संस्थाहरूको कुल कर्जा तथा सापटीमध्ये निष्क्रिय कर्जा १ अर्ब २२ करोड अर्थात् २२५ प्रतिशत छ। २०८० असार मसान्तमा निष्क्रिय कर्जाको अनुपात ०७१ प्रतिशत रहेको थियो भने २०७९ पुस मसान्तमा यस्तो अनुपात ०८७ प्रतिशत मात्र रहेको थियो। समीक्षा अवधिमा निष्क्रिय कर्जा १८५६५ प्रतिशतले बढेको छ भने सक्रिय कर्जा ११७१ प्रतिशतले घटेको हो। यसैगरी खुद्रा कर्जा प्रदायक लघुवित्त वित्तीय संस्थाहरूको निष्क्रिय कर्जा २८ अर्ब ८९ करोड अर्थात ७४९ प्रतिशत रहेको छ। २०८० असार मसान्तमा निष्क्रिय कर्जाको अनुपात ५५२ प्रतिशत रहेको थियो। समीक्षा अवधिमा निष्क्रिय कर्जाको वृद्धिदर ४०७८ प्रतिशत छ। यस अवधिमा कृषि क्षेत्रतर्फ कर्जा प्रवाहको हिस्सामा सामान्य वृद्धि भएको छ। लघुवित्त वित्तीय संस्थाहरूले २०८० पुस मसान्तमा प्रवाह गरेको कुल कर्जाको ४८९२ प्रतिशत कृषि क्षेत्रमा प्रवाह भएको छ। २०८० असार मसान्तमा कृषि क्षेत्रमा ४८३२ प्रतिशत कर्जा प्रवाह भएको थियो। आर्थिक वर्ष २०८००८१ को दोस्रो त्रैमाससम्ममा लघुवित्त वित्तीय संस्थाहरूले प्रवाह गरेको कुल कर्जा मध्ये घरेलु तथा लघु उद्योग क्षेत्रमा ४४२ प्रतिशत र सेवा व्यवसाय क्षेत्रमा २५९१ प्रतिशत कर्जा प्रवाह भएको देखिन्छ। कहाँ गर्छन् लगानी ? लघुवित्त वित्तीय संस्थाहरूको लगानीमा भने व्यापक वृद्धि भएको छ। २०८० पुस मसान्तमा लघुवित्त वित्तीय संस्थाहरूको कुल लगानी १२ अर्ब ४७ करोड पुगेको छ जुन २०८० असार मसान्तको तुलनामा ३३५३ प्रतिशतले बढी हो। अघिल्लो आर्थिक वर्षको दोस्रो त्रैमासमा कुल लगानी ५३७२ प्रतिशतले बढेको थियो। लघुवित्त वित्तीय संस्थाहरूले मुद्दती निक्षेपमा २०८० पुस मसान्तसम्म १० अर्ब ४६ करोड राखेका छन् जुन रकम २०८० असार मसान्तको तुलनामा ४३५४ प्रतिशतले बढी हो। अघिल्लो आर्थिक वर्षको सोही अवधिमा मुद्दती निक्षेपमा राखेको रकम ७०८४ प्रतिशतले बढेको थियो। लघुवित्त वित्तीय संस्थाहरूले समीक्षा अवधिमा मुद्दती निक्षेपमा गरेको लगानीमा वृद्धि भएको देखिन्छ। नाफासँगै प्रतिफल घट्दै अघिल्लो आर्थिक वर्षको दोस्रो त्रैमासको तुलनामा थोक कर्जा प्रदायक लघुवित्त वित्तीय संस्थाहरूको खुद मुनाफामा ह्रास आएको छ। २०८० पुस मसान्तसम्ममा यस्ता लघुवित्त वित्तीय संस्थाहरूको ब्याज आम्दानी ३ अर्ब ७ करोड र ब्याज खर्च १ अर्ब ८१ करोड पुगेको छ। अर्थात् उनीहरूले कुल ५९ करोड रुपैयाँ खुद मुनाफा गरेका छन् जुन अघिल्लो आर्थिक वर्षको दोस्रो त्रैमासको तुलनामा २४५८ प्रतिशतले कम हो। अर्को खुद्रा कर्जा प्रदायक लघुवित्त वित्तीय संस्थाहरूको खुद मुनाफामा पनि ह्रास आएको छ। उक्त लघुवित्त वित्तीय संस्थाहरूको २०७९ पुस मसान्तमा खुद मुनाफा २ अर्ब ४२ करोड रहेकोमा ८७ प्रतिशतले ह्रास आएर २०८० पुस मसान्तमा मात्र ३१ करोड कायम भइको छ। यस्ता लघुवित्त वित्तीय संस्थाहरूको ब्याज आम्दानी २४ अर्ब ७४ करोड र ब्याज खर्च १५ अर्ब ५२ करोड छ। यस अवधिमा ५४ खुद्रा कर्जा प्रदायक लघुवित्त वित्तीय संस्थाहरूमध्ये २१ वटा लघुवित्त वित्तीय संस्थाहरू खुद नोक्सानीमा छन्। लघुवित्तको नाफामा गिरावट आउँदा उनीहरूले लगानीकर्तालाई दिने प्रतिफलमा पनि ह्रास आएको छ। गत आर्थिक वर्षको नाफाबाट अधिकांश लघुवित्तले लाभांश वितरण नगर्ने घोषणा गरिसकेका छन्। नाफा घट्दा यी संस्थाले आगामी आवमा पनि न्यून लाभांश दिने अनुमान लगाइएको छ। निर्देशन परिपालना कस्तो ? केन्द्रीय बैंकले जारी गर्ने निर्देशन परिपालनामा केही लघुवित्तबाहेक सबैले अनुशासित देखिएका छन्। पुँजीकोष अनुपातमा सुपर र सिर्जनशील लघुवित्तले, अनिवार्य मौज्दात अनुपातमा सुपर र समाजले र तरल सम्पत्ति अनुपातमा सुपरले अटेरी गरेको नेपाल राष्ट्र बैंकको गैरस्थलगत अध्ययन प्रतिवेदनले देखाउँछ। लघुवित्त वित्तीय संस्थाहरूले कुल जोखिम भारित सम्पत्तिको ४ प्रतिशत प्राथमिक पुँंजी र ८ प्रतिशत पुंँजीकोष कायम गर्नुपर्ने व्यवस्था छ। तर, २०८० पुस मसान्तको अपरिष्कृत वित्तीय विवरणको आधारमा सुपर लघुवित्त वित्तीय संस्था र सिर्जनशील लघुवित्त वित्तीय संस्थाको पुँजीकोष ८ प्रतिशतभन्दा कम छ। राष्ट्र बैैंकले सुपर लघुवित्त वित्तीय संस्थालाई शीघ्र सुधारात्मक कारबाहीसम्बन्धी विनियमावली २०७४ को विनियम ३ बमोजिमको कारबाही गरेको छ। अन्य ५५ वटा लघुवित्त वित्तीय संस्थाहरूले पुंँजीकोषसम्बन्धीे निर्देशनको पालना गरेको छ। २०८० पुस मसान्तमा लघुवित्त वित्तीय संस्थाले निष्क्रिय कर्जालाई कमसल, शंकास्पद र खराब कर्जामा वर्गीकरण गरी क्रमशः २५, ५० र १०० प्रतिशत तथा बिमित कर्जाको हकमा उपरोक्त व्यवस्थाको २५ प्रतिशत नोक्सानी व्यवस्था कायम गरेका छन्। उनीहरूको कुल कर्जामा निष्क्रिय कर्जा अनुपात ६८५ प्रतिशत छ। साथै निष्क्रिय कर्जाका लागि कुल कर्जा रकमको ३३९ प्रतिशत बराबर कर्जा नोक्सानी व्यवस्था कायम गरेका छन्। लघुवित्तहरूले यस अवधिमा २१ अर्ब ९० करोड बराबर कर्जा नोक्सानी व्यवस्था कायम गरेका छन्। उक्त रकम कुल बाँकी कर्जाको ४९८ प्रतिशत र निष्क्रिय कर्जाको ७२७४ प्रतिशत हो। घ वर्गका लघुवित्त वित्तीय संस्थाहरूले कुल बचत दायित्वको ०५ प्रतिशत (सर्वसाधारणबाट निक्षेप संकलन गर्नेको हकमा २ प्रतिशत) अनिवार्य मौज्दात अनुपात कायम गर्नुपर्ने व्यवस्था रहेकोमा २०८० पुस मसान्तमा सुपर लघुवित्त र समाज लघुवित्तबाहेक अन्य सबै लघुवित्त वित्तीय संस्थाहरूले सो निर्देशनको पालना गरेका छन्।"
असफल व्यक्तिलाई उपकुलपति बनाउन खोजिँदैछ : ओली,"काठमाडौं : नेकपा एमालेका अध्यक्ष केपी ओलीले त्रिभुवन विश्वविद्यालयको उपकुलपतिमा सरकारले असफल व्यक्तिलाई नियुक्त गर्न खोजेको बताएका छन्। सिफारिस समितिले आइतबार उपकुलपतिका लागि प्राडा चित्रबहादुर बुढाथोकी, प्राडा केशरजंग बराल र प्राडा टंकनाथ धमलाको नाम सरकारलाई सिफारिस गरेको थियो। गलत व्यक्तिहरूलाई सिफारिस गरेको भन्दै ओलीले सो अभिव्यक्ति दिएका हुन्। सोमबार काठमाडौं आयोजित कार्यक्रममा बोल्दै उनले त्रिभुवन विश्वविद्यालयको उपकुलपतिमा सरकारले एकलौटी गरेको र असफल व्यक्तिलाई नियुक्त गर्न खोजेको बताए। उनले वर्तमान सरकारले प्रजातान्त्रिक मूल्यमान्यतामाथि निरन्तर प्रहार गरेको उनको भनाइ छ। प्रजातान्त्रिक मूल्यमान्यतालाई स्थापित गर्न खोज्दा एमाले सरकारलाई प्रतिपक्षीहरूले सहयोग नगरेको उनले बताए। मुलुकमा केही थिति बसाले पनि गठबन्धनले त्यसलाई भत्काउन खोजेको उनले बताए। त्यस्तै उनले गैर सहकारी व्यक्तिहरू सहकारीमा प्रवेश गरेकाले यस क्षेत्रमा समस्या सिर्जना भएको बताए। नाफा कमाउने शोषणकारी ठगी धन्दाको रूपमा सहकारीलाई प्रयोग गर्न खोजेका कारण सहकारी क्षेत्र बदनाम भएको उनको भनाइ छ।"
साउदीमा मनाइयो ७४ औं प्रजातन्त्र दिवस,"साउदी : साउदीको रियाद सहरमा ७४ औं राष्ट्रिय प्रजातन्त्र दिवस मनाइएको छ। साउदीस्थित नेपाली राजदूतावास रियादको आयोजनामा प्रजातन्त्र दिवस मनाइएको हो । कार्यक्रममा नेपाल विद्युत प्राधिकरणका कार्यकारी निर्देशक कुलमान घिसिङ,राजदूत नवराज सुवेदी तथा वाणिज्य दूत शत्रुधन पोखरेलको उपस्थिति रहेको थियो। कार्यक्रममा राष्ट्रिय गानासँगै प्रजातन्त्र प्राप्तिको लागि बलिदान दिने सम्पूर्ण ज्ञातअज्ञात सहिदप्रति सम्मान र सम्झनामा एक मिनेट मौन धारण गरिएको थियो । कार्यक्रममा नियोग उपप्रमुख डम्बरू बल्लभ पौडेल नेपाली जनताको लामो संघर्ष र बलिदानबाट प्राप्त प्रजातन्त्रको उपलब्धीहरूलाई संस्थागत गर्ने दिशामा विसं २०७२ सालमा नयाँ संविधान जारी भएको बताए। राजदूत नवराज सुवेदीले प्रजातन्त्रले नेपाली जीवनको स्वतन्त्रतामा समेत परिवर्तन ल्याएको जिकिर गरे। उनले साथै मुलुकमा लामो समयदेखि रहेको राजनीतिक संक्रमणको अन्त्य भइ अहिले मुलुक आर्थिक विकास र उन्नतितर्फ उन्मुख हुँदै गएको बताए। जेद्दा वाणिज्यदूत शत्रुधन पोखरेलले वैदेशिक रोजगारीमा रहेका हरेक नेपालीको श्रमसँगै हकहितका लागि काम गरिनुको साथै विदेशमा अलपत्र परेका नेपालीहरूको उद्धार गरि राहत सहयोग पुर्याउन सके प्रजातन्त्रको भएको थप महसुस हुने बताए । नेपाल विद्युत प्राधिकरणका कार्यकारी निर्देशक कुलमान घिसिङले नेपालमा विद्युत उत्पादन उद्योगधन्दा र व्यापारमा लगानी गर्न र पर्यटन प्रवर्द्धनमा सरिक भइ नेपालसाउदीबीचको सम्बन्धलाई अझ सुदृढ बनाउँदै नेपालको आर्थिक विकासमा सहयोग पुर्याउन आग्रह गरे । कार्यक्रममा साउदीमा अलपत्र परेर बसेका नेपालीहरूको उद्धार स्वरूप हवाई टिकट व्यवस्था गर्ने विभिन्न संघ संस्था,व्यक्ति,व्यवसायीलाई कदरसहित सम्मान गरिएको थियो ।"
"अफवाह फैलाइयो, ४ कारणले डुब्दैनन् बैंक","काठमाडौं : बैंक तथा वित्तीय संस्थाका बारेमा अफवाह फिँजाइएको भन्दै बैंक तथा वित्तीय संस्था परिसंघ, नेपाल (सिबिफिन)ले आपत्ति जनाएको छ। बैंक तथा वित्तीय संस्थाको वित्तीय सूचकहरू सबल रहेको भन्दै परिसंघले बैंकिङ प्रणालीमा कुनै जोखिम पनि दाबी गरेको हो। परिसंघले जारी गरेको विज्ञप्तिमा बैंक तथा वित्तीय संस्थाहरूको विरुद्धमा विगत केही दिनदेखि केही व्यक्तिसमूहबाट बैंक तथा वित्तीय संस्थाहरूको साख, गरिमा, विश्वसनियतामा ठेस पुग्ने गरी विभिन्न अफवाह फैलाउने र आशंका एवं अविश्वास बढाउने खालका समाचारहरू सम्प्रेषण गर्नेे कार्य भएकामा यसप्रति आफ्नो गम्भीर ध्यानाकर्षण भएको उल्लेख छ। सिबिफनका अनुसार सबल नियमनकारी निकायको सूक्ष्म निगरानीमा तथा प्रचलित कानुन तथा नियमनकारी निकायले जारी गरेका नीतिनिर्देशनहरूका अक्षरशः पालना गर्दै सञ्चालित छन्। परिसंघले केही व्यक्ति तथा समूहले फैलाएका भ्रामक तथा तथ्यहीन विषयहरूको पछि नलागी आफू सम्बद्ध बैंक तथा वित्तीय संस्थाहरूको वास्तविक तथ्यहरूका बारेमा बुझ्नु परेमा सम्बन्धित बैंक तथा वित्तीय संस्थाहरूका आधिकारिक प्रतिनिधिहरूलाई सम्पर्क गर्न समेत आग्रह गरेको छ। २०८० पुस मसान्तसम्म कुल गार्हस्थ्य उत्पादनको ११३९३ प्रतिशत निक्षेप, कुल गार्हस्थ्य उत्पादनको ९४४७ प्रतिशत कर्जा लगानी, ६ हजार ४ सय ४१ शाखा सञ्जाल रहेको बैंक तथा वित्तीय संस्थाहरूको मुख्य वित्तीय परिसूचकहरू स्वस्थ एवं सबल रहेको, सर्वसाधारण निक्षेपकर्ता तथा समग्र ग्राहक वर्गको हकहितका विषयमा कुनै पनि जोखिम सिर्जना नभएको परिसंघले जनाएको छ। परिसंघका अनुसार बैंक तथा वित्तीय संस्थाहरूको अत्यन्त सबलीकरण र पारदर्शीरूपमा सञ्चालन हुने सुनिश्चितता गर्न देहायबमोजिमको कानुनी व्यवस्था लागू गरिएको छ। १) बैंक तथा वित्तीय संस्था सञ्चालनसम्बन्धी ऐन २०७३, तथा सो ऐनबमोजिम जारी भएको नियम तथा सोबमोजिम नेपाल राष्ट्र बैंकले जारी गर्ने निर्देशनबमोजिम सञ्चालन हुने। २) अन्तर्राष्ट्रिय मापदण्डका आधारमा नेपाल राष्ट्र बैंकबाट नियमित रूपमा सुपरिवेक्षण तथा अनुगमन भई विभिन्न निर्देशन जारी हुने र सोको परिपालनाको नियमित अनुगमन हुने र निर्देशन पालना नभए कानुनबमोजिम आवश्यक कारबाही हुने। ३) बैंक तथा वित्तीय संस्थाहरूको आर्थिक परिसूचकहरू जस्तै पुँजी पर्याप्तता अनुपात, तरलता अनुपात, निक्षेप कर्जा अनुपात, अनिवार्य नगद मौज्दात अनुपातलगायतका विभिन्न प्रमुख वित्तीय तथा गैरवित्तीय परिसूचकहरूको सम्बन्धमा नियमित रूपमा आन्तरिक तथा नियामकमार्फत समेत अनुमगन हुने र सोसम्बन्धी केही कैफियत भए तुरुन्त समाधान गर्न निर्देशन दिने र निर्देशन पालना नभए कानुनबमोजिम कारबाही हुने। ४) नेपाल राष्ट्र बैंकबाट जारी निर्देशनबमोजिम प्राकृतिक व्यक्तिका नाममा बचत तथा मुद्दती खातामा रहेको ५ लाख रुपैयाँसम्मको निक्षेप नेपाल सरकारद्वारा स्थापना गरिएको निक्षेप तथा कर्जा सुरक्षण कोषमार्फत सुरक्षण गरिएको हुने।"
राष्ट्रपति रनिङ शिल्डमा सामुदायिक विद्यालयहरूलाई उपाधि,"ढल्केवर(धनुषा) : धनुषाको मिथिला नगरपालिकामा सम्पन्न दोस्रो राष्ट्रपति रनिङ शिल्डमा सामुदायिक विद्यालयहरूले वर्चस्व जमाएका छन्। प्रतियोगिताको प्रथम, द्वितीय र तृतीयको उपाधि सामुदायिक विद्यालयहरूले आफ्नो कब्जामा पारेका हुन्। जनता माध्यमिक विद्यालय नक्टाझिजले १९ पदकसहित प्रतियोगिताको प्रथम उपाधि चुमेका छन्। उक्त विद्यालयले १२ स्वर्ण, ४ रजत र ३ कास्य पदक हासिल गरेको छ। यस्तै सार्वजनिक माध्यमिक विद्यालय बेंगाडावरले ३ स्वर्ण, ९ रजत र ३ कास्य गरी १५ पदकसहित द्वितीय स्थान हासिल गरेको प्रतियोगिता संयोजक विश्वनाथ महतोले जानकारी दिए। उनका अनुसार महेन्द्र माध्यमिक विद्यालय ढल्केवरले ३ स्वर्ण, ४ रजत र ७ कास्य गरी १४ पदकसहित तृतीय स्थान ल्याएको हो। प्रतियोगितामा आदर्श राष्ट्रिय माध्यमिक विद्यालय लालगढले ३ स्वर्ण, ३ रजत र २ कास्यसहित ८ पदक, लालगढ नमुना विद्या सदन लालगढले ३ स्वर्ण, २ रजत र १ कास्यसहित ६ पदक, सनफलावर इङ्गलिस बोडिङ स्कुल बेंगाडावरले २ स्वर्ण, २ रजत र २ कास्यसहित ६ वटा पदक जितेको हो। त्यसैगरी विनायक इङ्गलिस बोडिङ स्कुल ढल्केवरले २ स्वर्ण, ३ रजत र ७ कास्यसहित १२ पदक, माध्यमिक विद्यालय तुलसी चौडाले १ रजत र १ कास्यसहित २ पदक, जनता माध्यमिक विद्यालय हरिहरपुर र चिल्ड्रेन गार्डेन इङ्गलिस बोडिङ स्कुल ढल्केवरले समान ३३ कास्यपदक हासिल गरेको प्रतियोगिता संयोजक महतोले जनाए। प्रतियोगितामा भलिबल, कबड्डी र एथ्लेटिक्सतर्फका खेलहरू गराइएको थियो। जसमा नगरभित्रका ६ सामुदायिक र ४ निजी गरी १० वटा विद्यालयले प्रतियोगितामा भाग लिएका थिए। मिथिला नगरपालिकाको आर्थिक सहयोगमा यस वर्षको राष्ट्रपति रनिङ शिल्ड प्रतियोगिता जनता माध्यमिक विद्यालय नक्टाझिजले आयोजना गरेको मिथिला नगरपालिकाका प्रवक्ता रामबहादुर स्याङ्दनले जानकारी दिए।"
गठबन्धन सरकार गठनका लागि मात्र बनेको होइन,"नेपालको इतिहासमा अविस्मरणीय दिनका रुपमा रहेको आज फागुन ७ गतेको अवसर पारेर नेपाली कांग्रेसले महासमिति बैठक शुभारम्भ गरिरहेको छ। म यस महासमिति बैठकमा सबै साथीहरुलाई हार्दिक स्वागत गर्न चाहन्छु। देशमा लोकतन्त्र स्थापना र संरक्षणका लागि आफ्नो जीवन अर्पण गर्नु हुने सबै प्रातः स्मरणीय शहिदहरुमा श्रद्धाञ्जली व्यक्त गर्दछु । नेपाली कांग्रेसको स्थापना गर्ने, पार्टीलाई मार्ग निर्देश गर्ने, वैचारिक र संगठनात्मक रुपले सवल बनाउँदै कांग्रसकै नेतृत्वमा देशमा ठूला ठूला परिवर्तनको अभियानलाई सार्थक तुल्याउने आदरणीय नेता वीपी कोइराला, सुवर्ण शम्शेर, गणेशमान सिंह, कृष्णप्रसाद भट्टराई, गिरिजाप्रसाद कोइराला र सुशील कोइरालाप्रति म हार्दिक श्रद्धाञ्जली व्यक्त गर्दछु । पार्टीमा निरन्तर रुपले क्रियाशिल रही लोकतन्त्र स्थापना, पुनस्र्थापना र रक्षाका लागि जेलनेल, निर्वासन, सर्वश्वहरण लगायत तमाम दुःख कष्ट व्यहोरेका र पार्टीलाई सुदृढ बनाउन दिनरात प्रयत्नशिल रहेका सबै नेता र साथीहरुको उच्च सम्मान गर्दै वहाँहरुको योगदान स्मरण गर्न चाहन्छु । हामी पार्टीको १४ औं महाअधिवेशन पछिको पहिलो महासमिति बैठक प्रारभ्म गरी रहेका छौं । पार्टीको १४ औं महाधिवेशनमा समय अभावका कारण नीतिगत विषयमा दस्तावेज प्रस्तुत गरी छलफल गर्न पाइएन । पार्टीका नीतिगत विषयमा छलफल गर्ने उद्देश्यले महाधिवेशनको निर्णय अनुसार यो महासमिति बैठक बोलाइएको हो । यो बैठकमा विभिन्न दस्तावेज प्रस्तुत हुनेछन् । सबै सहभागी साथीहरुले ती विषयहरुमा राम्ररी अध्ययन गरी आफ्ना विचार राख्नु हुनेछ । साथीहरुका विचार, सुझाव र धारणा समेत समेटेर नीतिगत दस्तावेजहरु परिमार्जन गरी पारित गरिने छन् । नेपाली कांग्रेसले देशमा लोकतन्त्र स्थापना, पुनस्र्थापना र संरक्षणका लागि लामो संघर्ष गरेको इतिहास सबैमा विदितै छ । हाम्रो इतिहास लोकतन्त्रका लागि जनताको हक अधिकार र स्वतन्त्रताका लागि त्याग तपस्या र बलिदानका गाथाले भरिपूर्ण छ । मुलुकमा जहिले पनि संकट उत्पन्न भएका बेला नेपाली कांग्रेसले आफ्नो नेतृत्वमा समाधान दिएको छ । लोकतान्त्रिक मूल्य मान्यतासँग कहिल्यै पनि सम्झौता नगर्ने नेपाली कांग्रेसको दृढताका कारणले नै यो पार्टी राष्ट्रिय र अन्तर्राष्ट्रिय स्तरमा एक मात्र लोकतान्त्रिक पार्टीका रुपमा पहिचान बनाउन सफल भएको हो । लोकतान्त्रिक मूल्य मान्यता प्रतिको अविचलित निष्ठा, जनतासँगको निरन्तर एवं अटुट सम्बन्धका कारणले नै कांग्रेसले जन्मकालदेखि नै राष्ट्रका लागि महत्वपूर्ण भूमिका निर्वाह गर्दै इतिहास निर्माण गरेको छ । लोकतन्त्रको स्थापना, पुनस्र्थापनाका लागि भएका श्रृंखलाबद्ध क्रान्ति, संघर्ष आन्दोलनदेखि दश वर्षे सशस्त्र द्वन्द्वलाई शान्तिमा रुपान्तरण गर्ने विषय होस् वा अन्तरिम संविधानदेखि वर्तमान संविधान निर्माण र संविधानको कार्यान्वयनको कार्यमा नेतृत्व प्रदान गरेका सबै काम नेपाली कांग्रेसको महत्वपूर्ण भूमिकाका उदाहरण हुन् । नेपाली कांग्रेस आफ्नो इतिहासमा गर्व गर्दै वर्तमान र भविष्यमा समेत जिम्मेवारीपूर्वक आफ्नो कर्तव्य निर्वाह गर्नेछ । नेपाली कांग्रेसका सैद्धान्तिक मान्यता, नीति कार्यक्रम र व्यवहार सबै लोकतान्त्रिक मान्यताबाट निर्देशित हुनेछन् । नेपालको वर्तमान संविधान नेपाली कांग्रेसको नेतृत्वमा निर्माण भएको हो । संविधानले बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली सुनिश्चित गरेको छ । यो शासकीय स्वरुप नेपाली कांग्रेसको मान्यता अनुकुल छ । संविधानको रक्षा र सार्थक कार्यान्वयन आजका मुख्य एजेण्डा हुन् । नेपाली कांग्रेस संविधानको सुरक्षा र कार्यान्वयनका पक्षमा दृढ छ र यो हाम्रो दायित्व पनि हो । यसै संविधानको उचित कार्यान्वयले देशमा दिगो शान्ति, सुशासन, विकास र समृद्धि ल्याउन सकिन्छ भन्ने विषयमा हामी स्पष्ट छौं । संविधान गतिशिल दस्तावेज हो । संविधानको दीर्घ जीवनका लागि संविधान माथि जनताको स्वीकार्यता र स्वामित्व स्थापित गर्न आवश्यक हुन्छ । संविधान जनताको आशा, भारोषा र मर्यादा गर्ने विषय बन्नु पर्दछ । संविधान जारी भएको आठ वर्ष भई सकेको छ । संविधान कार्यान्वयको मूल्याङ्कन गर्ने, कार्यान्वयनको क्रममा देखा परेका समस्या, जटिलता वा अस्पष्टता समेतको पहिचान गर्ने समय भएको छ । संविधानले व्यवस्था गरेको शासकीय स्वरुप र मूलभूत विषयमा प्रतिकूल प्रभाव नहुने गरी संविधानको संशोधन गर्न सकिने गरी अब छलफल प्रारम्भ गर्नु पर्दछ । अहिले हामी गठबन्धनको अभ्यासमा छौं । अहिलेको गठबन्धन सरकार गठनका लागि मात्र बनेको होइन । केही समय पहिले प्रतिनिधि सभालाई असमयमा विघटन गर्ने, मुलुकमा राजनीतिक अस्थिरता ल्याउने, संविधानलाई जोखिममा पार्ने र संघीय लोकतान्त्रिक गणतन्त्रलाई कमजोर बनाउने गतिविधि भए । संविधानको रक्षाका लागि नेपाली कांग्रेसकै पहल, प्रयत्न र अग्रसरतामा तत्कालनै गठबन्धन बनेको हो । गत निर्वाचन पूर्वको गठबन्धन र वर्तमान सरकार त्यसैको निरन्तरता हो । आज पनि हामीले संविधानको रक्षालाई प्राथमिक एजेण्डाका रुपमा लिएका छौं । महासमितिमा प्रस्तुत हुने सबै दस्तावेजले यस विषयलाई उल्लेख गरेको छ । हामीले संविधानमा मिश्रित निर्वाचन प्रणाली अपनाएका छौं । मिश्रित निर्वाचन प्रणालीका गुण दोष दुवै छन् । यो प्रणालीले देशको सबै जातजाती र समुदायको उचित प्रतिनिधित्वलाई प्रात्याभूति गरेको छ । यो सकारात्मक पक्ष हो । तर यो निर्वाचन प्रणालीमा कुनै एक मात्र पार्टीको स्पष्ट बहुमत आउने सम्भावना कम हुन्छ । वर्तमान गठबन्धन हामी समेतको अग्रसरतामा संविधानको रक्षाको उद्देश्यले गठन भएको हुँदा यसको निरन्तरता हाम्रो राजनीतिक जिम्मेवारी पनि हुन गएको छ । आगामी दिनमा तीनै तहमा नेपाली कांग्रेसले बहुमत ल्याउन सक्ने गरी पार्टी संगठनलाई सुदृढ बनाउने काममा लागौं । यसका लागि म पार्टीका सबै साथीहरुलाई अुनशासित, एकतावद्ध र क्रियाशिल भई पार्टी संगठन सुदृढ गर्ने काममा लाग्न आव्हान गर्दछु । भविष्यमा राजनीतिक गठबन्धन गर्ने वा नगर्ने भन्ने विषय तत्कालीन परिस्थितिमा निर्भर हुने भएको हुँदा पार्टीले तत्कालीन परिस्थिति अनुसार गठबन्धनको औचित्य सान्दर्भिकता लगायतका विषयमा ठोस मूल्याङ्कन र छलफल गरी त्यसै बेलामा उचित निर्णय लिन सक्नेछ । हाम्रो पार्टी देशको सबैभन्दा ठूलो पार्टी बनेको छ । देशका सबै गाउँवस्ती सबै वर्ग समुदायमा बलियो संगठन छ । गत निर्वाचनमा संघ, प्रदेश र स्थानीय तीनै तहमा सबैभन्दा बढी जननिर्वाचित प्रतिनिधि हाम्रा छन् । नेपाली कांग्रेस नेपाली जनताको सबै भन्दा बढी आशा, भरोषा र विश्वास गरेको पार्टी हो । जनताको यो विश्वासलाई खण्डीत हुन दिनु हुँदैन । नेपाली कांग्रेसका साथीहरुले उच्च मनोवल र आत्मविश्वासको साथ राष्ट्रसेवामा समर्पित हुनु पर्दछ । हामीले शिर झुकाउनु पर्ने, मन सानो गर्नुपर्ने कुनै कारण छैन । नेपाली कांग्रेसको विधानमा समय सापेक्ष संशोधनको आवश्यकता छ । विधानले नेपाली कांग्रेसको आन्तरिक लोकतन्त्रलाई बलियो बनाएको छ । पार्टीमा समानुपातिक प्रतिनिधित्व भएको छ । पार्टीलाई सांगठनिक रुपले थप सबल बनाउनका लागि विधानमा संशोधन बारे आवश्यक छलफल गर्न सकिन्छ । विश्वभरी नै आर्थिक मन्दीको अवस्था छ । कोभिड १९ को महामारी, अन्तर्राष्ट्रिय स्तरमा केही मुलुक बिच युद्ध वा अशान्तिका कारण हाम्रो अर्थतन्त्रमा पनि प्रतिकूल प्रभाव परेको छ । तथापी आर्थिक क्षेत्रमा सकारात्मक प्रभाव देखिन थालेको छ । आर्थिक प्रतिकूलताका कारण चाहे जस्तो काम गर्न सकिएको छैन । जनतामा केही निराशा देखिएको छ । हामी प्रतिकूल अवस्थालाई अनुकुलतामा बदल्न सक्छौं । जनतामा नयाँ भरोषा र विश्वास जगाउन सकिन्छ । यसका सबै मिलेर काम गर्नु पर्दछ । जनताको निराशालाई देखाएर लोकतान्त्रिक गणतन्त्रको विरुद्धमा हुने गतिविधि कांग्रेसलाई मान्य हुन सक्दैन । लोकतन्त्रको विकल्प लोकतन्त्र नै हो भन्ने कुरामा हामी दृढ छौं । लोकतान्त्रिक व्यवस्थाले नै सबै समस्यालाई सम्बोधन गरेर देशलाई विकासको बाटोमा लान सक्दछ । हामीले विधिको शासन र सुशासनमा विषेश जोड दिनु पर्दछ । नेपाली कांग्रेसले सदैव सम्वाद, सहमति र सहकार्यको नीति अबलम्बन गरेको छ । देशमा विद्यमान राजनीतिक दलहरुमा प्रतिस्पर्धा हुनु स्वभाविक हो तर कतिपय हाम्रा साझा विषय छन् । देशको सर्वाभौमिकता, अखण्डता, लोकतन्त्र, विकास, परराष्ट्र नीति र शान्ति प्रकृयाका बाँकी काम संक्रमणकालीन न्याय जस्ता विषयमा हाम्रा समान धारणा हुनु पर्दछ । यस निम्ती सम्वाद, सहमति र सहकार्यको संस्कारलाई प्रोत्साहित गर्नु पर्दछ । पार्टी भित्र वा सबै पार्टी विचमा पनि निरन्तर सम्वाद र सहमतिको अभ्यास गर्नु पर्दछ । महासमितिको यो बैठकलाई देश भित्र र विदेशमा रहेका सबै नेपालीले उत्सुकतापूर्वक हेरी रहेका छन् । अन्तर्राष्ट्रिय जगतको पनि चासोको विषय बनेको छ । संचार जगतले महासमितिलाई निकै महत्व दिएका छन् । महासमितिको यो बैठक नेपाली कांग्रेसलाई थप सवल सुदृढ र एकताबद्ध बनाएर लैजान सफल हुनेछ भन्ने मैले विश्वास लिएको छु । धन्यवाद । जय नेपाल ! महासमितिको बैठक उद्घाटनमा नेपाली कांग्रेसका सभापति शेरबहादुर देउवाले प्रस्तुत गरेको मन्तव्य"
पश्चिम नेपालकै सुविधायुक्त बन्दै कर्णाली प्रदेश अस्पताल,"सुर्खेत : कर्णाली प्रदेश अस्पताल पश्चिम नेपालकै सुविधायुक्त अस्पताल बन्दै गएको छ। पछिल्लो समय अस्पतालले आफ्ना सेवा सुविधाहरू तीव्र रुपमा वृद्धि गर्दै नेपालका सुविधायुक्त अस्पतालबाट प्रदान हुने स्वास्थ्य सेवाहरू दिन थालेको छ। सोमबार अस्पतालले १८ औँ स्थापना दिवसका अवसरमा आफ्नो प्रगति प्रतिवेदन पनि सार्वजनिक गरेको छ। अस्पतालका निर्देशक डाडम्बर खड्काले नेपालका सबै सुविधायुक्त अस्पतालहरूले प्रवाह गरिरहेका सबै स्वास्थ्य सेवाहरू प्रदेश अस्पतालले दिइरहेको बताए। उनका अनुसार अस्पतालमा मुख्यगरी जनरल मेडिसियन, जनरल सर्जरी, न्यूरो सर्जरी, अर्थोपेडिक, कार्डियोलोजी, गाईनो, ड्रेमाटोलोजी, डेन्टल, इएनटी, साईक्राटिक, फिस्टुला, एनआरएच, न्यूट्रेन, एआरटी, डट्स, डाईलाईसिस, टेलिमेडिसियन, सबै किसिमका ल्याब जाँच सेवा, एक्सरे, सिटीस्क्यान, म्यामोग्राफि लगायतका सेवाहरू दिइरहेको छ। हाल अस्पतालबाट विभिन्न १५ वटा विभागले सेवा दिइरहेका छन्। अस्पताल निर्देशक डा खड्काले भने, 'विगतमा यस अस्पतालमा मृगौला डायलोसिस सेवा मात्र थियो। केही समयअघिदेखि मृगौला प्रत्यारोपण सेवा पनि सञ्चालन गरेका छौँ। एमआरआई सेवा दिनका लागि मेसिन खरिद गर्ने कार्य भइसकेको छ। उक्त सेवा पनि सुरुवात हुन्छ। त्यसका लागि भवन निर्माणको काम भइरहेको छ। आउने चैत महिनाबाट उक्त सेवा पनि दिन सुरु गरिने तयारी छ।' २९७ शय्याको प्रदेश अस्पताल सुर्खेतमा विगतका वर्षहरूको तुलनामा पछिल्लो आर्थिक वर्षमा बिरामीको चाप निकै बढेको छ। अस्पतालले सार्वजनिक गरेको तथ्यांक अनुसार आर्थिक वर्ष २०७७०७८ मा ओपीडीमा ५३ हजार १ सय ८३ जनाले सेवा लिएकोमा आर्थिक वर्ष २०७८०७९ मा १ लाख २४ हजार ४ सय ६८ जना, आर्थिक वर्ष २०७९०८० मा १ लाख ९१ हजार ९ सय ६६ जना र चालु आर्थिक वर्षको साउनदेखि पुससम्म ८४ हजार २ सय ८८ जना बिरामीले सेवा लिएका छन्। प्रदेश अस्पताल विकास समितिका अध्यक्ष प्रेमबहादुर घलेले कर्णालीका हरेक नागरिकको समस्या समाधान गर्ने अस्पताल बनाउन आफूहरू लागिपरेको बताए। उनले विस्तारै प्रदेश अस्पताल सुर्खेतमा मुलुककै सुविधा सम्पन्न अस्पतालमा पाइने सबैखाले सेवाहरू उपलब्ध हुने बताए। अबको तीन वर्षमा प्रदेश अस्पताललाई सुर्खेत स्वास्थ्य विज्ञान प्रतिष्ठानका रुपमा स्थापना गरी सञ्चालनमा ल्याउने तयारी रहेको अस्पताल निर्देशक डाखड्काले बताए। कर्णाली प्रदेशकै जुम्लाको सदरमुकाम खलंगामा कर्णाली स्वास्थ्य विज्ञान प्रतिष्ठान हुँदा हुँदै सुर्खेतको वीरेन्द्रनगरमा रहेको प्रदेश अस्पताललाई स्वास्थ्य विज्ञान प्रतिष्ठान बनाउने गृहकार्य अघि बढाइरहेका बेला प्रदेश सरकारको आन्तरिक मामिला तथा कानुन मन्त्रालयले अवरोध गरेको छ। नेकपा माओवादी केन्द्रको नेतृत्वको प्रदेश सरकारमा नेपाली कांग्रेस पनि सहभागी छ। तर सत्ताको नेतृत्व गरेको दलले नै समालेको कानुन मन्त्रालयले प्रदेश अस्पताललाई स्वास्थ्य विज्ञान प्रतिष्ठान बनाउने प्रस्तावमा सहमति नदिएर अवरोध गरेको हो।"
गोपीचन्द्र पार्की लण्डन म्याराथनमा सहभागी हुने,काठमाडौं : नवौं नेपालगञ्ज म्याराथनका बिजेता एपिएफ क्लबका गोपीचन्द्र पार्कीले लण्डन म्याराथनमा सहभागीता जनाउने भएका छन् । नेपालगञ्ज म्याराथनले सोमबार काठमाडौंमा पत्रकार सम्मेलन गर्दै नेपालगञ्ज म्याराथनका विजेतालाई अन्तराष्ट्रिय स्तरको म्याराथनमा सहभागी गराउने योजना अनुसार पार्कीलाई लण्डन म्याराथनमा पठाउन लागिएको जनाएको हो । नेपालगञ्ज म्याराथनका अध्यक्ष टीएस ठकुरीले नेपालका धावकलाई अन्तराष्ट्रिय खेलमा सहभागीता गराउन पहल गरिएको बताए । नेपालगञ्ज म्याराथनको रनिङ पार्टनर नेपाल युकेको सहकार्य र सहयोगमा पार्कीको लण्डन म्याराथनमा सहभागीता पक्का भएको ठकुरीले जानकारी दिए । उनले नेपालगञ्ज म्याराथनको आगामी संस्करणलाई थप व्यवस्थीतका साथ अघि बढाउने बताए । पत्रकार सम्मेलनमा धावक गोपीचन्द्र पार्कीले नेपालगञ्ज म्याराथनको रुट नेपालकै राम्रो रुट भएको र अव लण्डन म्याराथनमा राम्रो नजिता आउने गरि तयारी गर्ने बताए । पार्कीले निर्धारित दुरी २ घण्टा २१ मिनेट ३८ सेकेन्डमा पार गर्दै नवौं संस्करणको नेपालगञ्ज म्याराथनको उपाधि जितेका थिए । लण्डन म्याराथन बैशाख ९ गते आयोजना हुने बताइएको छ ।
"नेपाली सेनाले गर्याे हेलिकप्टरबाट पुष्पवृष्टि, सम्भावनालाई अवसरमा बदल्नुपर्ने प्रधानमन्त्रीको भनाइ (भिडियो)","काठमाडौं प्रधानमन्त्री पुष्पकमल दाहाल प्रचण्डले सङ्घीय लोकतान्त्रिक प्रणालीले सिर्जना गरेका अथाह सम्भावनालाई अवसरमा बदल्नुपर्ने बताएका छन् । राष्ट्रिय प्रजातन्त्र दिवसको अवसरमा सैनिकमञ्च टुँडिखेलमा आयोजित बिशेष समारोहलाई सम्बोधन गर्दै प्रधानमन्त्री प्रचण्डले संघीय लोकतान्त्रिक गणतन्त्रको रक्षा र सुदृढीकरणसहित समाजवादको बलियो आधार खडा गर्नुपर्नेमा जोड दिए । उनले सन् २०३० सम्म नेपाललाई अतिकम विकसित राष्ट्रबाट स्तरोन्नतिसहित विकासोन्मुख राष्ट्रको रूपमा स्थापित गर्नुपर्ने उल्लेख गर्दै कुल गार्हस्थ उत्पादनमा गुणात्मक विकास गर्ने राष्ट्रको जिम्मेवारी रहेको बताए । उनले कानुनको शासन, मानवअधिकारका मूल्य र मान्यता, लैङ्गिक समानता, समानुपातिक समावेशीकरण, सहभागिता र सामाजिक न्यायको माध्यमबाट जनहित र लोककल्याणकारी समाज निर्माण गर्न सकिने बताएका थिए। समारोहमा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना लगाएतको सहभागीता रहेको थियो । सो अवसरमा नेपाली सेनाको हेलिकप्टरबाट राष्ट्रिय प्रजातन्त्र दिवस, २०८० अङ्कित ब्यानर प्रदर्शन गरी पुष्पवृष्टि एवं बेलुनहरू उडाइएको थियो । साथै शान्तिका प्रतीक परेवा उडाइएको थियो भने नेपाली सेना, नेपाल प्रहरी, सशस्त्र प्रहरी बलद्वारा मार्चपास र ब्याण्ड प्रस्तुत गरिएको थियो ।"
कांग्रेस पदाधिकारीले गरेका गल्तीहरू महासमिति बैठकले सच्याउनुपर्छ : उपसभापति गुरूङ,"काठमाडौं : नेपाली कांग्रेसका उपसभापति एवं कानुन,न्याय तथा संसदीय मामिलामन्त्री धनराज गुरूङले महासमितिले बैठकले वडाध्यक्षदेखि मन्त्रीसम्मका सम्पत्ति छानबिन गर्ने निर्णय लिनुपर्ने बताएका छन्। ललितपुरको गोदावरीमा महासमिति बैठकको उद्घाटनसत्रमा बोल्दै मन्त्री गुरूङले कांग्रेसबाट निर्वाचित वडाध्यक्षदेखि संघीय मन्त्रीसम्मका सम्पत्ति छानबिन गर्ने निर्णय गर्नुपर्ने बताएका हुन्। उनले भने, यो महासमितिले वडाध्यक्षदेखि मन्त्री भएकाहरूसम्मको सम्पत्ति छानबिन गर्ने निर्णय गर्नुपर्छ, यसका लागि हिम्मत गर्नुपर्छ।' उपसभापति गुरूङले पदाधिकारीले गरेका गल्ती महासमिति बैठकले सच्याउनुपर्ने समेत बताए। पार्टीको भद्दा संरचनालाई हटाएर चुस्त बनाउनुपर्ने उनको भनाइ छ। उनले बैठकमा पेश गरिने प्रस्तावमा गहिरो गरी छलफल हुनुपर्ने र नीति बनाइनुपर्नेमा जोड दिए। मन्त्री गुरूङले जनतालाई महशुस हुनेगरी १४ औं महासमिति बैठक सम्पन्न गर्नुपर्नेमा जोड दिए। उनले महासमिति बैठक पार्टीका लागि सर्वोच्च निकाय भएको बताए। 'नेपाली कांग्रेसलाई चुस्तरुपमा अगाडि बढाउन महासमिति बैठकले सही बाटो देखाउन सकोस्। यसैले बैठकमा आएका सबै प्रस्तावमाथि गहनरुपमा छलफल गरौं,'उनले भने।"
ट्याक्सी वे विस्तारमा त्रिभुवन विमानस्थल बन्द होला ?,"त्रिभुवन अन्तर्राष्ट्रिय विमानस्थल ५ दिनसम्म बन्द गर्नुपर्ने भनिएको छ। काठमाडौं : त्रिभुवन अन्तर्राष्ट्रिय विमानस्थलको रनवे (धावनमार्ग) को दुवै बिन्दुलाई छुने प्यारालल् ट्याक्सी वे विस्तारको काम भइरहेको छ। ट्याक्सी वे विस्तारको क्रममा आगामी कात्तिकमंसिरमा (सन् २०२४ को नोभेम्बरतिर) विमानस्थल बन्द गर्नुपर्ने बताइएको छ। लगातार नभई पटकपटक गरेर ५ दिनसम्म विमानस्थल बन्द गर्नुपर्ने भनिएको छ। रनवेमा ट्याक्सी वे लगेर जोड्नुपर्ने भएकाले विमानस्थल बन्द पनि गर्नुपर्ने विमानस्थल विस्तार आयोजनाका प्रमुख दीपेन्द्र श्रेष्ठ बताउँछन्। ट्याक्सी वे जोड्ने ठाउँमा ३४ मिटर गहिरो खन्नुपर्ने हुन्छ। खनेर लेयर बाइ लियर नयाँ फिलिङ गर्नुपर्छ। यसका लागि विमानस्थल बन्द गर्नुपर्ने हुन्छ, श्रेष्ठ बताउँछन्। त्रिभुवन विमानस्थल अहिले २१ घण्टा सञ्चालनमा छ। ८ देखि १० घण्टासम्म लाग्ने कामलाई ३ घण्टामा सम्पन्न गर्न असम्भव भएकाले विमानस्थल नै बन्द गर्ने कि भन्ने कुरा भएको प्रमुख श्रेष्ठको भनाइ छ। अहिले यसबारेमा अध्ययन भइरहेको उनले बताए। खन्ने क्रममा अन्य भौगोलिक जटिलता आउन सक्ने हुँदा विमानस्थल बन्द गर्नुपर्ने आवश्यकता हुन सक्ने उनको भनाइ हो। यस्तो अवस्थामा त्यसलाई व्यवस्थापन गर्नका लागि ८ देखि १० घण्टाको समयले पनि पुग्दैन भन्दै श्रेष्ठले विषम परिस्थिति देखिए बन्द गर्नुपर्न सक्ने भनिएको बताए। सन् २०२४ को नोभेम्बरदेखि वा सन् २०२५ को जनवरीदेखि बन्द हुन सक्ने बताइएको छ। २ देखि ३ महिनाको अवधिमा ५ दिन जति बन्द हुन सक्ने विमानस्थलले जनाएको छ। विमानस्थल बन्द गर्नुपर्ने अवस्था आए गौतमबुद्ध र पोखरा अन्तर्राष्ट्रिय विमानस्थलबाट उडान सुचारु गराउने प्रारम्भिक योजना बनाइएको छ। आन्तरिक उडान काठमाडौंबाट गराएर बाह्य उडान पोखरा र भैरहवाबाट गर्न सक्ने योजना छ। यसै सम्बन्धमा आयोजनाले आन्तरिक तथा बाह्य वायुसेवा प्रदायक कम्पनीहरूसँग छलफल पनि गरेको छ। अन्तर्राष्ट्रिय उडानका सम्बन्धमा करिब ६ महिनाअघि नै विमानस्थल बन्द गर्ने सूचना दिए व्यवस्थापन गर्ने कम्पनीले भनेको श्रेष्ठले जानकारी दिए। अन्तर्राष्ट्रिय नागरिक उड्डयन संगठन (आईकाओ) को मापदण्डअनुसार ट्याक्सी वे विस्तारको काम भइरहेको छ। २०२६ सम्म सक्ने गरी तीन वर्षका लागि गान्सु मेकानाइज्ड चिनियाँ कम्पनीलाई ट्याक्सी वे विस्तारको ठेक्का दिइएको हो। एसियाली विकास बैंक (एडीबी) को ऋण सहयोगमा ट्याक्सी वे विस्तारको काम भइरहेको छ। प्यारालल् ट्याक्सी वे नहुनाले सबै जहाज रनवेबाट टेक अफ गर्दै आइरहेका छन्। यो समयमा अरू जहाज उडान अवतरण गर्न पाउँदैनन्। प्यारालल् ट्याक्सी वे हुनेबित्तिकै जहाजहरू यसबाट नै उडानका लागि क्यूमा जान सक्छन्। यो हुनेबित्तिकै रनवेको क्षमता करिब २५ प्रतिशतले बढ्ने प्रमुख श्रेष्ठले भनाइ छ। बढ्दो हवाई यात्रु धान्नका लागि नयाँ अन्तर्राष्ट्रिय टर्मिनल भवनको पनि आवश्यकता छ। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेको छ। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। नेपालमा आगामी २० वर्षमा हवाई यातायातको वार्षिक स्थिर वृद्धि (३५ प्रतिशतसम्मको) हुने अनुमान छ। तर, त्रिभुवन अन्तर्राष्ट्रिय विमानस्थलको अवस्थिति काठमाडौं सहरको ज्यादै नजिक रहेकाले यसको सीमा क्षेत्रभन्दा थप विस्तार गर्ने अवस्था छैन। बढ्दो मागलाई विमानस्थलको हालको सीमा क्षेत्रभित्रै उपलब्ध क्षेत्रफलको प्रभावकारी उपयोग गरेर सम्बोधन गर्नुपर्ने देखिन्छ। यसैका लागि प्राधिकरणले एडीबीको सहयोगमा सन् २०१०२०२८ मा त्रिभुवन अन्तर्राष्ट्रिय विमानस्थलको पूर्वाधार सुधारका लागि गुरुयोजना तयार गरेको छ। विमानस्थल विस्तारका लागि १ सय ४० रोपनी जग्गा अधिग्रहण गरिएको बताइएको छ। आयोजना क्षेत्रमा ट्याक्सी वेको उत्तरी भागलाई विस्तार गर्ने, विमानस्थलमा बढी विमानहरू राख्न यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) विस्तार गर्ने, ह्यांगर थप गर्ने र धावन मार्गको दक्षिणी भागमा तीन सय मिटर धावन मार्ग विस्तार गर्ने रहेका छन्। धावन मार्ग (रनवे) विस्तारको काम भइसकेको छ। धावन मार्गको दक्षिणतिरको अन्तिममा ट्याक्सी वे विस्तार गर्ने, जहाज पार्किङस्थल (ह्यांगर) लाई त्रिभुवन अन्तर्राष्ट्रिय विमानस्थलको पूर्वी भागमा स्थानान्तरण गर्ने र आन्तरिक विमानस्थलमा यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) निर्माण गर्ने लगायत गुरुयोजनाअन्तर्गत सन् २०२८ को अनुमानित माग धान्ने गरी हवाई उड्डयन सुविधाको थप विकासको योजना गरिएको छ। ट्याक्सी वे र ह्यांगर एरियाको लगानी भने एडीबीको ऋणमा भइरहेको छ। करिब ६५ मिलियन अमेरिकी डलरमा आयोजना निर्माण भइरहेको जानकारी दिइएको छ। धावनमार्गको उत्तरपश्चिमपट्टि अन्तर्राष्ट्रिय एप्रोन (पार्किङ) विस्तारको काम भइरहेको छ। पार्किङ बनिसकेपछि थप १८ अन्तर्राष्ट्रिय विमान पार्किङ गर्न सकिनेछ। अहिले ११ विमान पार्किङ हुँदै आइरहेको छ। चाइना नेसनल एरो टेक्नोलोजी इन्जिनियरिङले सन् २०२० मा यो आयोजनाको ठेक्का पाएको थियो। कोभिडका कारण काम सुरु नभएको एप्रोन विस्तारको काम आगामी दुई वर्षभित्र सकिनेछ। यो आयोजना नेपाल सरकार र प्राधिकरणको आन्तरिक स्रोतबाट परिचालन भइरहेको छ। आयोजनाको लागत करिब ७ अर्ब रुपैयाँ छ। ह्यांगर एरिया (जहाजको मर्मत गर्ने ठाउँ) विकासको काम पनि भइरहेको छ। धावनमार्गदेखि पूर्वतिर यसको काम भइरहेको छ। केडिएन र सीसीईसीसी जेभी (सहकार्य) चाइनिज कम्पनीले ठेक्का पाएको छ। यो आयोजना पनि सन् २०२६ सम्म सक्नु पर्नेछ।"
भ्रष्टाचार मुद्दा लागेपछि भीम उपाध्यायले भने  देश हितको कामबाहेक मेलम्चीमा कुनै गल्ती गरेको छैन,"काठमाडौं : पूर्वसचिव भीमप्रसाद उपाध्यायले मेलम्ची खानेपानी आयोजनामा आफूले कुनै बदमासी नगरेको दावी गरेका छन्। मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको भन्दै अख्तियार दुरूपयोग अनुसन्धान आयोगले उपाध्यायसहित १५ जनाविरुद्ध मुद्दा दायर गरेपछि उनले यस्तो प्रतिक्रिया दिएका हुन्। आयोगले आइतबार विशेष अदालत काठमाडौंमा उपाध्यायविरुद्ध ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गर्दै आरोपपत्र दायर गरेको हो। सामाजिक सञ्जालमा लेख्दै उपाध्यायले मेलम्चीका कसैले आफूलाई एक रुपैयाँ पनि नदिएको र मिटिङमा चिया खाना त्यो पनि शाकाहारीबाहेक केही नखाएको बताएका छन्। उनले आफूमाथि लगाएको आरोपमा कुनै दम नभएको दावी गरेका छन्। उनले सोही विषयमा डेढ वर्षअघि अख्तियारमा लिखित प्रतिक्रिया दिएको बताउँदै उनले यो विषयमा मुद्दा दायर गर्न नपर्ने र प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको बताएका छन्। 'मैले डेढ वर्ष अघि अख्तियारमा पुगेर यसबारेमा आफ्नो लिखित प्रतिक्रिया दिएको थिएँ। यो मुद्दा दायर गर्न पर्ने बिषय नै हैन, प्रोजेक्ट फिनान्सियल एवं टेक्निकल म्यानेजमेन्टको इस्यु मात्र हो भनेको थिएँ। तर अख्तियारले आफ्नो ब्याख्यात्मक अधिकार प्रयोगगरेर मुद्दा दायर गरेछ। मुद्दामा रत्ति दम छैन। अधिकार हुनेले अधिकारको दुरूपयोग गर्न सक्छन्। यसको दोष लिने कुरा हुदैन। मेलम्ची टनेल प्रोजेक्ट कूल रू ८ अर्बको ठेक्का हो, राज्यको हिनामिना ७ अर्ब भएको भनेर मुद्दा परेको भनिएको रहेछ। अभियोजनको डिटेल अझै अध्ययन गर्न पाएको छैन। मसँग सोधिएको कुरा तपाईँ अध्यक्ष भएको मेलम्ची विकास बोर्डका ५ सदस्यबाट अनुमोदन गराई किन ठेकेदारलाई बिनाब्याज पेश्की दिएको भनिएको हो, जति रकम पेश्की दिएको छ त्यसको ब्याज राज्यलाई हानी गर्यो भनिएको रहेछ। त्यो पेश्कीको ब्याज र ब्याजको स्याज वर्षौँको जोडेर बिगो कायम गरेको बुझियो। अरूको बारेमा मलाई खास थाहा भएन तर मेरो बारेको कुरा यति रहेछ। म ०७३ कार्तिक देखि ०७४ भदौ १२ गतेसम्म खानेपानी मन्त्रालयको सचिव पदमा १० महिना काम गरेको थिएँ, त्यसकै हैसियतमा मेलम्ची बोर्डको पदेन अध्यक्ष थिएँ। म ३ करोड नेपालीका सामू ढुक्क संग भन्छु, मबाट देशहितको काम बाहेक मेलम्चीमा कुनै गल्ती गरेको थिएन, छैन,'उनले सामाजिक सञ्जालमा लेखेका छन्। उनले आफू स्वदेश फर्कनासाथ अदालतमा सफाइका लागि उपस्थित हुने जानकारी समेत गराएका छन्। उनले सामाजिक सञ्जालमा लेखेका छन्,' 'देशको हितमा काम गर्नु गल्ती हुदैन त्यो पनि काकाकूल ४० लाख उपत्यकाबासीलाई पानी खुवाउने पवित्र काम गर्दा। मेलम्चीका कसैले मलाई १ रूपैया कुनै बेला दिएको छन् भने भनून्। मिटिंगमा चिया खाजा त्यो पनि शाकाहारीबाहेक केही खाएको पनि छैन। रिटायर भएको नै अहिले ६ वर्ष बितिसकेको छ। खैर विशेष अदालतमा मुद्दा परिसकेको छ। विषय प्राविधिक बनेको छ। बदनीयत नभइ फौजदारी कसुर प्रमाणित हुने कुरा पनि हुदैन। स्वदेश फर्कनासाथ अदालतमा आफ्नो सफाइका लागि उपस्थित हुनेनै छु। मेरा सबै शुभचिन्तकहरूले मन खिन्न नपार्नुहोला। कहिले काही भाइरस लागेर रूघाखोकी लाग्छ। सामान्य उपचार गर्नुपर्छ । मेरो हकमा यो मुद्दामा रौँ बराबरको पनि दम छैन । बुझ्नुस् रू ८ अर्बको ठेक्कामा रू ७ अर्बको भ्रष्टाचार? त्यो पनि सबै प्रकृया र बैंक ग्यारेन्टी लिएर दिएको पेश्कीको ब्याज गणना गरेर उक्त ब्याज र सोको स्याज समेत जोडी निकालिएको हिसाब रकम हानी नोक्सानी गरेको आरोपमा! त्यो पनि बोर्डको अध्यक्ष जसको कुनै कार्यकारी अधिकार हुँदैन, प्रोजेक्ट व्यवस्थापनले विज्ञहरूको सिफारिसमा ल्याएको अनुमोदन प्रस्ताव अनुमोदन गर्दा।'"
चौथो राष्ट्रिय लघुवित्त सदस्य सम्मेलन : १२ बुँदे घोषणापत्र जारी,"काठमाडौं :चौंथो राष्ट्रिय लघुवित्त सदस्य सम्मेलन बाह्रबुँदे घोषणापत्र जारी गर्दै सम्पन्न भएको छ। घोषणापत्रले स्वस्थ लघुवित्त, समृद्ध सदस्य नारालाई व्यवहारमा कार्यान्वयन गर्ने उल्लेख छ। त्यस्तै, घोषणापत्रमा तेस्रो सम्मेलनले अगाडि सारेको घरघरमा उद्यम फैलाउँ, गरिबीलाई शून्य बनाउँ अभियानलाई मूर्तरूप दिने कुरा उल्लेख छ। लघुवित्तमा देखिएका विकृति, विसंगतिलाई अन्त्य गर्ने, सदस्य तथा संस्थाले समेटेका वर्गलाई सुसूचित गर्ने अभियान चलाउने, सदस्य तथा कर्मचारीको आचरण सुधार गर्ने, विपन्न महिलालाई कर्जा तथा बचतमा सहजीकरण गर्ने घोषणापत्रमा उल्लेख छ। लघुवित्तमा जोडिएका सदस्यका सन्तानलाई युवा उद्यमी बनाउन सहयोग गर्ने, वातावरणमैत्री र उद्यमशील समाज बनाउनका लागि युवा परिचालन गर्ने, वातावरण अनुकूलता प्रवद्र्धन गर्न वातावरणमैत्री गाउँ निर्माण, प्रविधिमैत्री संस्था निर्माण र निष्क्रिय सदस्यलाई सक्रिय बनाउने अभियान चलाउनेलगायत घोषणापत्रमा समेटिएको छ। समापन समारोहमा प्रतिनिधिसभासदस्य लीलानाथ श्रेष्ठले देशको आर्थिक अवस्था गम्भीर रहेकाले यस्तो अवस्थामा लघुवित्त तथा सहकारी क्षेत्रको भूमिका बढेर गएको बताए। प्रतिनिधिसभाका सांसद भगवती चौधरीले ६० लाख नेपाली गरिबीको रेखामुनि रहेको अवस्थामा झन्डै त्यत्तिकै सदस्य संख्यामा काम गर्ने लघुवित्त तथा सहकारी क्षेत्र अर्थतन्त्रको मेरुदण्ड भएको बताइन्। कार्यक्रममा इनरुवा नगर पालिकाकी उपप्रमुख विनिता मेहताले लघुवित्तले महिलाको आर्थिक हैसियतदेखि नेतृत्व विकासमा समेतमा सहयोग गर्ने बताइन्। कार्यक्रमका सभापति तथा आयोजक समितिका अध्यक्ष शंकरमान श्रेष्ठले सम्मेलनमा लघुवित्त तथा सहकारी क्षेत्रका समस्याका विषयमा गम्भीर समीक्षा भएको र घोषणापत्रमा उल्लेख गरिएका कुराहरूलाई समुदायस्तरमा गएर लागू गर्न जोड दिए। कार्यक्रममा उत्कृष्ट लघुवित्तकर्मी तथा लघुवित्त संस्थालाई पुरस्कार वितरण गरिएको थियो। यस वर्षको संस्थागत उद्यमशीलता विकासतर्फ उत्कृष्ट भएर जीवन विकास लघुउद्यम वित्तीय संस्था पुरस्कृत भएको छ। जीवन विकासले एक लाख रुपैयाँ प्राप्त गर्यो। सम्मेलन फागुन ५ र ६ गते दुई दिनसम्म चलेको थियो। प्रत्येक दुईदुई वर्षमा सम्मेलन हुँदै आएको छ।"
रास्वपाले गर्यो कर्णालीका प्रदेशदेखि वडासम्मका समिति र विभाग विघटन,"काठमाडौं : राष्ट्रिय स्वतन्त्र पार्टीले कर्णाली प्रदेशका प्रदेशदेखि वडासम्मका समिति र विभाग विघटन गरेको छ। रास्वपाको आइतबार बसेको पार्टी सचिवालयको बैठकले कर्णाली प्रदेशका प्रदेशदेखि वडासम्मका सम्पूर्ण समिति र विभाग विघटन गरी ३ महिने कर्णाली विशेष अभियान संचालन गर्ने निर्णय गरेको महामन्त्री तथा प्रवक्ता डा मुकुल ढकालले जानकारी दिए। उनका अनुसार बैठकले अभियानमा संसदमा कर्णालीका मुद्दाहरुलाई विशेष प्राथमिकता साथ उठान गर्दै सरकारलाई घच्घच्याउने र पार्टी संगठनका गतिविधि एवं कार्यक्रमहरुलाई अगाडि बढाउने निर्णय गरेको छ। यसैगरी बैठकले केन्द्रीय विभागमा केही सदस्यको मनोनयनसँगै जिम्मेवारी हेरफेर गरेको छ । बैठकले पवन देवकोटालाई केन्द्रीय मानवीय विकास प्रवर्द्धन विभागको उपप्रमुख, ज्ञानेन्द्र महतारालाई केन्द्रीय विज्ञान, सञ्चार तथा सूचना प्रविधि विभागको सदस्य, भोजराज क्वालिटीलाई केन्द्रीय विधेयक मन्थन विभागको सदस्य, गणेश पौडेललाई मानव अधिकार विभागको सदस्य र दीपक विश्वकर्मालाई केन्द्रीय संगठन विभागको सदस्यको जिम्मेवारी दिएको हो । बैठकले बालीनाली नष्ट गर्ने र कृषकको उठीवास लगाउने बाँदर नियन्त्रण सम्बन्धी अध्ययन गर्न भारत भ्रमणमा संसदको कृषि, सहकारी तथा प्राकृतिक स्रोत समितिले सांसद पठाउने भन्ने सम्बन्धमा राष्ट्रिय स्वतन्त्र पार्टीको तर्फबाट सो अध्ययन भ्रमणमा सांसदको सट्टामा सम्बन्धित विज्ञलाई पठाउँदा उपयुक्त हुने देखिएकोले विज्ञ पठाउन अनुरोध गर्ने निर्णय समेत गरेको ढकालले बताए।"
दार्चुलामा ट्याक्टर दुर्घटना हुँदा ओभरसियर रावतको मृत्यु,दार्चुला : दार्चुलाको नौगाड गाउँपालिका २ सुन्नमुन्न सडकखण्डमा ट्याक्टर दुर्घटना भएको छ। आइतबार साँझ ग्वाल्लेक निर्माण सेवा कम्पनीको सिमेन्ट बोकेको सुदूरपश्चिम प्रदेश ०२ ००१ त १४२९ नम्बरको ट्याक्टर दुर्घटना हुँदा ट्याक्टरमा सवार धनुषाको नारायण नगरपालिका ५ गमरखोलीका ३२ वर्षीय राम सागर रावतको मृत्यु भएको जिल्ला प्रहरी कार्यालय दार्चुलाले जनाएको छ। उनी सोही निर्माण सेवा कम्पनीका ओभरसियर हुन्। दुर्घटनामा गम्भीर घाइते भएका उनको उपचारको क्रममा जिल्ला अस्पताल दार्चुलामा मृत्यु भएको हो। ट्याक्टर ब्रेक फेल भई सडकबाट अन्दाजी १५० मिटर तल खसेर दुर्घटना भएको थियो। ट्याक्टर चालक बैतडीको मेलौली नगरपालिका १ का २८ वर्षीय बिजेन्द्र सिंह नायक फरार रहेका छन्। उनको खोजि भइरहेको प्रहरीले जनाएको छ।
महासमिति बैठकअघि शेखरले गरे सुदूरपश्चिमका जिल्ला सभापतिसँग छलफल,"काठमाडौं : नेपाली कांग्रेसका नेता डा शेखर कोइरालाले महासमिति बैठकअघि सुदूरपश्चिम प्रदेशका जिल्ला सभापतिहरूसँग आवश्यक छलफल गरेका छन्। महासमिति बैठक सोमबार दिउँसो १ बजेबाट ललितपुरको गोदाबरीमा सुरू हुँदैछ। बैठक सभापति शेरबहादुर देउवाले उद्घाटन गर्नेछन्। छलफलमा जिल्ला सभापतिहरू पुष्प शाह, पदम बोगटी,चतुरबहादुर चन्द,भिम साउद, रामसिंह रावल, खड्ग बोहोरा, नरेन्द्रसिंह थापा र युवा तथा खेलकुदमन्त्री डिगबहादुर लिम्बू सहभागी थिए। छलफलमा समसामयिक राजनीतिक विषय, महासमिति बैठकलगायत विषयमा छलफल भएको जनाइएको छ। महासमिति बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। कोइराला महासमिति बैठकमा पार्टी उपसभापति र महामन्त्रीहरूले पेश गर्ने राजनीतिक दस्तावेजसँग सन्तुष्ट छैनन्। बैठकमा १६५ केन्द्रीय सदस्य,हरेक निर्वाचन क्षेत्रबाट एक हजार ७८०,जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने जनाइएको छ।"
"कांग्रेसको महासमिति बैठक आजबाट, चारतारे झण्डाले झकिझकाउ गोदावरी (तस्बिर)","काठमाडौं : नेपाली कांग्रेसको महासमिति बैठक आजबाट ललितपुरको गोदावरीमा सुरु हुने भएको हो। राष्ट्रिय महाधिवेशनको दुई वर्ष तीन महिनापछि नीति अधिवेशनका रुपमा लिएको महासमिति बैठकमा भाग लिनका लागि देशभरबाट महासमिति सदस्य काठमाडौं आइपुगेका हुन्। महाधिवेशनस्थल चारतारे झण्डाले झकिझकाउ बनेको छ। महासमितिको सोमबार दिउँसो पार्टी सभापति शेरबहादुर देउवाले उद्घाटन गर्ने कार्यक्रम रहेको छ। बैठकमा उपसभापति पूर्णबहादुर खड्काले नीति, महामन्त्री गगन थापाले सांगठनिक र महामन्त्री विश्वप्रकाश शर्माले समसामयिक राजनीतिक प्रस्ताव तथा अर्थमन्त्री डा प्रकाशरण महतले नेपालको वर्तमान आर्थिक अवस्थाका बारेमा प्रतिवेदन पेश गर्ने र लेखा समिति संयोजक श्याम घिमिरेले लेखापरीक्षण प्रतिवेदन पेस गर्ने कार्यसूची छ। बैठकमा १६५ केन्द्रीय सदस्य, हरेक निर्वाचन क्षेत्रबाट एक हजार ७८०, जनसम्पर्क समितिबाट ८९, भ्रातृसंस्था तथा शुभेच्छुक संस्थाबाट ६९, महासमिति सदस्य नरहेका प्रदेश कार्यसमितिका सभापति, जिल्ला सभापति र भ्रातृसंघ तथा शुभेच्छुक संस्थाका केन्द्रीय अध्यक्ष महासमिति बैठकमा सहभागी हुने प्रचार विभाग प्रमुख प्रचार विभाग प्रमुख मीन विश्वकर्माले जानकारी दिए। कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। राजनीतिक स्थायीत्व, रुपान्तरण र नविनता, स्वतन्त्रता न्याय र समानता भन्ने मूल नाराका साथ सुरु हुने महासमिति बैठक फागुन १० गतेसम्म चल्ने कांग्रेसले जनाएको छ। यस अगाडि एमालेले पनि गोदावरीमै विधान अधिवेशन गरेको थियो। तस्बिर : अभिषेक महर्जन"
जारी छ जातीय विभेद,"नेपालमा भएका ठूला राजनीतिक परिवर्तनका एजेन्डाहरूमा नछुट्टिने विषय हो, जातीय छुवाछूतविरुद्धको विद्रोही आवाज। त्यसमाथि दलित समुदायको लामो संघर्षपछि नेपालको संविधान २०७२ ले नै छुवाछूत र जातीय विभेदलाई दण्डनीय बनाएको छ। जातीय विभेद कसुर सजाय ऐन, २०६८ ले पनि यो विषयलाई निषेध गरेको छ। विभिन्न चरणको राजनीतिक परिवर्तनपछि समाजको चेतनाको स्तर निकै माथि उठेको छ। तर, जातीय विभेदविरुद्धको चेतना भने नेपाली समाजमा अझै कमजोर छ भन्ने विभिन्न घटनाले देखाएको छ। ऐनकानुन जे भए पनि अझैसम्म जातीय विभेद जारी छ। गैरदलितलाई मन पराएको, बिहे गरेको कारण ज्यान गएका घटनाहरू सेलाएका छैनन्। त्यसमाथि नीति निर्माणको समेत जिम्मेवारी बोकेको स्थानीय तहका दलित जनप्रतिनिधिले विभेद भोगका तीता अनुभवहरू ताजै छन्। दलित समुदायमाथि पानीमा समेत विभेदका घटना कति पीडादायी होला ? भोग्नेलाई मात्र थाहा छ। यद्यपि यो विभेद क्रमशः अन्त्य हुँदै गएको छ। तर, दलित समुदायका व्यक्तिहरू जोडिएका तमाम विषयलाई अझै पनि पूर्णरूपमा समाजले सहजै स्वीकार गरिरहेको छैन। किन ? यसको उदाहरण हो, बिरामीको उपचारमा खटिएका स्वास्थ्यकर्मीमाथिको विभेद। मुगुस्थित स्वास्थ्यचौकीमा कार्यरत स्वास्थ्यकर्मीमाथि हालै जातकै कारण भएको विभेदको घटनाले फेरि एकपटक जातीय विभेदको मुद्दामाथि राज्यले गम्भीरतापूर्वक ध्यान दिनुपर्ने भएको छ। कानुन बनाएर मात्र हुँदैन, व्यवहारमा चेतनाको स्तर वृद्धिमै राज्यले काम गर्नुपर्छ भन्ने सन्देश हो यो। जातीय भेदभाव र छुवाछूतकै कारण रुकुमको घटना भयो। हजारौंको बलिदानीपछि स्थापना भएको गणतन्त्रमा पनि जातीय विभेदकै कारण कयौंले ज्यान गुमाइसकेका छन्। तर पनि व्यवहारमा राज्यका संरचनाहरूले नै यो कार्यान्वयन गरेका छैनन्। किनभने जातीय विभेदविरुद्धको ऐन आएको दशक भइसक्दा पनि त्यसका आधारमा नगन्य मात्रामा दोषीहरू दण्डित भएका छन्। त्यसैले नीति भएर मात्र हुँदैन, कार्यान्वयन गर्नेहरूको नियति पनि सफा हुन जरुरी छ। आजको समयमा जातकै आधारमा हुने असमानता अन्त्य गर्न नसक्नु असफल राज्यको अर्को उदाहरण हो। त्यसैले भौतिक पूर्वाधार विकासमात्र होइन, जनस्तरमा जातीय विभेदविरुद्धको सशक्त सचेतना र त्यसविरुद्ध बनेको ऐन कानुनको निर्मम कार्यान्वयन आजको आवश्यकता हो।"
"राष्ट्रियता गम्भीर संकटमा छ, गठबन्धन भत्कदैन : महामन्त्री सिंह","अर्घाखाँची : नेकपा मसालका महामन्त्री मोहन विक्रम सिंहले नेपालको राष्ट्रियता गम्भीर संकटमा परेको बताएका छन्। प्रगतिशील पत्रकार संघ नेपाल अर्घाखाँचीले सन्धिखर्कमा गरेको पत्रकार सम्मेलनमा उनले विभिन्न घटनामा दोषी भ्रष्टचारीलाई कारबाही गर्न सरकारले खुट्टा कमाउन नहुनेमा जोड दिएका हुन् । देश अहिले गम्भीर संकटमा छ, गणतन्त्र धर्म निरपेक्षता लगायतका उपलब्धिहरु जोखिममा परेका छन्। उनले भने प्रतिगमनकारीहरु अराजकता फैल्याएर प्राप्त उपलब्धिहरुलाई समाप्त पार्ने दाउमा छन्। त्यो सफल हुने सम्भावना छैन तर दलहरु सचेत हुनुपर्छ। वर्तमान अवस्थामा गठबन्धन भत्कने कुनै सम्भावना समेत नभएको बताउँदै उनले पाँच दलीय गठबन्धनले पाँच वर्ष सरकार चलाउने बताए। उनले अमेरिका लगायतका शक्तिशाली देशहरुले राजनीतिक पार्टी नै खोलेर नेपालमा हस्तक्षेप गर्न आइपुगेको दाबी गरे। विगतमा यहाँका दलका नेताहरुलाई आफ्नो अनुकुल प्रयोग गर्दै आएकोमा अहिले पार्टी नै स्थापना गरेर नेपालमा हस्तक्षेप गर्न लगाएको सिंहले बताए। अमेरिकाले आफ्नो स्रोत साधनको प्रयोग गरेर आफ्नो अनुकुल काम गर्नका लागि राजनीतिक दलमा लगानी गरेको उनले दावी गरे। चीनलाई साईजमा राख्नका लागि अमेरिकाले नेपालको भूमि प्रयोग गर्न खोजेको समेत दाबी गरे। अहिले अमेरिकाको मुख्य प्रतिस्पर्धा चीनसंग छ, त्यसले गर्दा पनि उसले चीनलाई साईजमा राख्न नेपालको भूमि प्रयोग गर्न खोजिरहेको छ।उनले भने,यहाँको अस्थीरतामा खेलेर नयाँ दलमार्फत त्यो स्वार्थ पूरा गर्ने तयारीमा रहेको देखिन्छ।"
"तनहुँमा जन्ती बोकेको जीप दुर्घटना : दुई जनाको मृत्यु, १६ घाइते",दमौली : तनहुँको आँबुखैरेनी गाउँपालिका१ गिरौनचोरस्थित भित्री सडकखण्डमा आज बिहान जन्ती बोकेको जीप दुर्घटना हुँदा दुई जनाको मृत्यु भएको छ । बरादीहिलेखर्कस्थित भित्री सकखण्डमा जन्ती लिएर गइरहेको बा १८च ५९२१ नम्बरको बोलेरो जीप दुर्घटना हुँदा दुई जनाको मृत्यु भएको हो । मृत्य हुनेको पहिचान हुन बाँकी रहेको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाँणले जानकारी दिए । अनियन्त्रित भई सडकबाट अन्दाजी पाँच सय मिटर तल जीप खसेको थियो । दुर्घटनामा १६ जना घाइते भएका छन् । घाइतेको विभिन्न अस्पतालमा उपचार भइरहेको प्रहरीले जनाएको छ । रासस
७ सालकै क्रान्तिबाट देशमा आमूल परिवर्तन,"मुलुकमा राजनीतिक क्रान्ति भनेको २००७ सालको क्रान्ति नै हो। ००७ साल फागुन ७ गते ऐतिहासिक घोषणामार्फत आमूल राजनैतिक परिवर्तन शंखनाद भयो। देश आधुनिक तथा लोकतान्त्रिक युगमा प्रवेश गर्यो। जनता बिमुख राज्य व्यवस्थाले विश्राम लिने, रैती नागरिक हुने, जनता वैयक्तिक स्वतन्त्रतासहित आधारभूत मानव अधिकारसँग अभ्यस्त हुने क्रम यसै दिनबाट सुरु भयो। देशमा संविधान निर्माणलगायत उज्वल गन्तव्यको नक्सा कोरिने सुखद सिलसिला पनि त्यहींबाट शुभारम्भ भयो। निरंकुशताबाट मुक्ति, लोकतन्त्रको उदय, तथा लोक कल्याणकारी नवयुग निर्माणमुखी संकल्पको पहिलो दिन भएकाले यही दिनले राष्ट्रिय प्रजातन्त्र दिवसको मान्यता स्वस्फूर्त प्राप्त गरेको हो। यसपछि मनाइँदै आएका सबै दिवस फागुन ७ गतेको ऐतिहासिक महत्वभित्र मजैसँग अटाउने दिवस हुन्। ००७ सालको ऐतिहासिक घोषणाको ७३ वर्ष पुगेको छ। फर्केर हेर्दा, केही प्रश्न झन्झन् गम्भीर रूपमा देखा परेका छन्। जस्तो कि, बाचा गरिएअनुसार दुई वर्षभित्र संविधानसभाबाट संविधान बनाउने प्रक्रिया त्यसबेला किन अघि बढ्न सकेन ?। साथै, ००७ सालको क्रान्ति सफल तुल्याउन एकताबद्ध भएका पक्ष वा शक्तिहरू संविधानसभाको संयुक्त प्रतिबद्धता अघि बढाउने दिशामा सहकार्य, मेलमिलाप तथा ऐतिहासिक दायित्व पूरा गर्न किन लागेनन् वा सकेनन् ? यी अनुत्तरित प्रश्नहरू हुन्। तर, मुलुकमा लोकतान्त्रिक विकासको स्वर्ण युगको उद्घाटन ००७ सालको ऐतिहासिक घोषणाबाट भएको हो। तर, त्यस बेला संविधानसभाबाट संविधान बनाउने भन्ने घोषणा कार्यान्वयन नहुँदा देश अस्थिरताको चक्रब्युहमा फस्न पुग्यो। मुख्य दलहरूले बिगतबाट शिक्षा लिनु नितान्त जरुरी छ। ताकि इतिहास भिन्न किसिमले भए पनि नदोहरियोस्। हिजो संविधानसभाबाट संविधान बन्न नसक्दा तथा परम्परावादी राजसंस्थालाई सर्वथा संवैधानिक राजतन्त्रको परिधिभित्र सम्मानित गर्न नसक्दा पटकपटक संविधान फेर्दै देशले अस्थिरताको लामो यात्रा पार गर्नुपर्यो। यसपटक संविधान कार्यान्वयनका बदनियतका कारण असन्तृष्टि उर्लंदो छ। समयमै यसको समाधान होओस्। (पूर्वसभामुख ढुंगाना, नागरिक समाजका अगुवा हुन्।)"
बागलुङ नगरपालिकामा कुकुर होस्टल,"बागलुङ : बागलुङ जिल्लाको बागलुङ नगरपालिकाले कुकुरहरूका लागि कुकुर होस्टल बनाउने भएको छ। बागलुङ बजार क्षेत्रमा भेटिने कुकुरको व्यवस्थापनका लागि नगरपालिकाले नगर प्रबद्र्धन कार्यक्रमअन्तर्गत होस्टल बनाउन लागेको हो। नगरपालिकाका प्रमुख प्रशासकीय अधिकृत हरिदत्त कँडेलले मुख्यमन्त्री कार्यालय गण्डकी प्रदेशसँगको साझेदारीमा नगरपालिकाले होस्टल बनाउन लागेको बताए। उनले १ करोड लागतमा बागलुङ नगरपालिका१३ को कालाखोलामा कुकुर होस्टल बनाउन लागेको बताए। उनले होस्टलका लागि नगरपालिकाले ३५ लाख र मुख्यमन्त्री कार्यालयले ६५ लाख रूपैयाँँ बेहोर्ने सम्झौता भएको जानकारी दिए। चालु वर्षभित्रै कुकुर होस्टल बनेर सञ्चालनमा आउने नगरपालिकाले जनाएको छ। नगरपालिकाले चालु आर्थिक वर्षको नीति तथा कार्यक्रममा बजार क्षेत्रका कुकुरहरूको व्यवस्थापनका लागि कुकुर होस्टल बनाउने नीति ल्याएको थियो। सोही नीतिअनुसार प्रदेश सरकारसँगको समन्वयमा बानपा१३ मा कुकुर होस्टल सञ्चालन गर्न लागिएको बागलुङ नगरपालिकाले जनाएको छ। नगरप्रमुख वसन्तकुमार श्रेष्ठले सडकमा छाडा छाडिने कुकुरबाट हुने जोखिम र रेबिजलगायतका रोग नियन्त्रण गर्न होस्टल सञ्चालन गर्नु परेको बताए। उनले कुकुरले टोकेर वर्षमा धेरैजना घाइते भएको, रेबिज रोगसमेत लाग्ने जोखिम बढेकोले त्यसको अन्त्यका लागि छाडा कुकुरहरूको व्यवस्थापनका लागि कुकुर होस्टल बनाउन लागिएको बताए। नगरपालिकाले घरघरमा पालिएका र सडक कुकुरलाई रेबिजविरुद्धको खोपसमेत लगाउँदै आएको छ। हामीले घर पालुवा कुकुर अनिवार्य दर्ता गर्ने प्रावधान गरेर दर्ता प्रक्रिया सञ्चालन गरिरहेका छौं, नगरप्रमुख श्रेष्ठले भने, घरपालुवा र सडक कुकुरलाई रेबिजविरुद्धको खोपसहित सबै औषधि निःशुल्क गर्दै आएका छौं। उनले छाडा कुकुरलाई खोप लगाएर मात्रै होस्टलमा राखिने जानकारी दिए। हामीले सडकमा छाडा छाडिएका कुकुरलाई खोप लगाएर मात्रै होस्टलमा राख्छौं, नगरप्रमुख श्रेष्ठले भने, सडकमा छाडा छाडिएका कुकुर कसैले पाल्न चाहेमा नगरको अनुमतिले लैजान सक्नेछन्। सबै कुकुरको तथ्यांक राख्ने र मृत्युपछि लगत कट्टा गर्ने व्यवस्था गरेका छौं। नगरपालिकाले छाडा कुकुर व्यवस्थापनका लागि घरपालुवा कुकुरलाई घरधनीले २ सय रुपैयाँँ शुल्क तिरेर दर्ता गर्नुपर्ने नीति बनाएको छ।"
वैदेशिक ठगीका उजुरी बढे,"काठमाडौं : धादिङकी मनकुमारी तामाङ कुवेत जान भन्दै गत असोजमा त्रिभुवन विमानस्थल पुगेकी थिइन्। गाउँकै आफन्तलाई ३ लाख बुझाएकी उनी कुवेत उड्न भने पाइनन्। दुबईको भिजिट भिसा हातमा लिएर विमानस्थल पुगेकी उनलाई कागजात शंकास्पद भन्दै अध्यागमन अधिकृतले फिर्ता पठाए। रिण तिर्नका लागि मजदुरी गरिरहेकी तामाङ ५ महिनापछि मात्रै पासपोर्ट फिर्ता लिन प्रहरी कार्यालय पुगेकी थिइन्। यस्तै, सर्लाहीका वीरेन्द्र महतो न्युजिल्यान्ड जानका लागि गत मंसिरमा घरबाट हिँडेका थिए। उनलाई एजेन्टले वर्किङ भिसामा पठाउने भन्दै पटकपटक महतोसँग १८ लाख बुझे। प्ल टु पास गरेका महतोले न्युजिल्यान्ड नपुगीबीच ट्रान्जिटबाटै फर्काइए। उजुरी बोकेर अपराध अनुसन्धान महाशाखा पुगेका उनी प्रहरीसँग आफू ठगिएको बताउँदै थिए। वीरेन्द्रले कहिले ईसेवा त कहिले अनलाइन बैंकिङमार्फत एजेन्टलाई पैसा बुझाएका थिए। वैदेशिक रोजगारका लागि पैसा बुझाएको भन्ने कुनै आधिकारिक कागजात उनीसँग थिएन। यसैले पनि उनी कहिले वैदेशिक रोजगार विभाग त कहिले प्रहरी कार्यालय धाइरहेका छन्। पोर्चुगल जान १६ लाख लाग्छ। महिनामा डेढ लाख कमाइ हुन्छ भन्दै प्रलोभन दिएर ठगी गर्ने चितवन खैरेनीका समीरकुमार कर्णलाई प्रहरीले पक्राउ गरेको छ। उनीविरुद्ध ८ लाख ३० हजार ठगी गरेको उजुरी दर्ता भएको छ। यी त केही घटना मात्रै हुन्। पछिल्लो समय वैदेशिक रोजगारीमा जाने भन्दै ठगी हुने गरेका घटना बढ्दो छ। उपत्यका अपराध अनुसन्धान कार्यालयको तथ्यांकअनुसार पछिल्लो ७ महिनामा मात्रै वैदेशिक रोजगार ठगीका ४२१ वटा उजुरी परेका छन्। अपराध अनुसन्धान कार्यालयमा वैदेशिक रोजगार ठगी भन्दै वैदेशिक रोजगार विभागबाट ४ सय २१ वटा प्रक्राउ पुर्जी प्राप्त भएको थियो। विदेश पठाउने भन्दै पैसा उठाएर ठगी गर्ने १ सय ९८ जना पक्राउ परेका छन्। जसमा १६१ जना पुरुष र ३७ जना महिला छन्। वैदेशिक रोजगारमा ठगी गर्नेहरूविरुद्ध १३ करोड ५ लाख ८७ हजार ३ सय बिगो बराबरको मुद्दा दर्ता भएको छ। आव ७८७९ मा १२० वटा उजुरीमा १२० वटै पक्राउ पुर्जी जारी भएको थियो। जसमा ५ जना मात्रै पक्राउ परेका थिए। यस्तै, आव ७९८० मा ८६ वटा वैदेशिक ठगीका उजुरी परे। जसमा २८ जनामात्रै पक्राउ परेका थिए। गत वर्ष ८६ वटा मात्रै पक्राउ पुर्जी जारी भएकोमा यस वर्षको सुरुको ७ महिनामै यो संख्या पाँच गुणा बढेको छ। यही पुसमा ९४ वटा उजुरी आएकोमा माघ महिनामा ८४ वटा उजुरी आएका छन्। किन बढिरहेछ वैदेशिक ठगी ? उपत्यका अपराध अनुसन्धान कार्यालयका प्रमुख सोमेन्द्र सिंह राठौरका अनुसार सामाजिक सञ्जालको बढ्दो प्रयोगसँगै वैदेशिक रोजगारमा जाने नेपालीको संख्या उल्लेख्य छ। नेपालमा काम गर्न नचाहने र वैदेशिक रोजगारमा गएपछि टन्नै कमाइ हुन्छ भन्ने गलत धारणा समाजमा व्याप्त छ। जे कुराको माग बढी हुन्छ त्यही कुरा परिपूर्तिमा लाग्छ मानिस। विदेश पठाइदिन्छु र भिसा मगाइदिन्छु भनेपछि सजिलै विश्वास गर्ने आदत बढ्दो छ। राठौर अगाडि थप्छन्, अहिले त सामाजिक सञ्जालमा फेक विज्ञापन गरेर ठग्ने गिरोह सक्रिय छन्। त्यस्ता, फेक विज्ञापन गर्ने कम्पनी दर्ता नै भएका हुँदैनन्। उनीहरूको उद्देश्य नै ठगी गर्ने हुन्छ। विभिन्न बहानामा विदेश जान लागेका युवायुवतीले पैसा बुझाउने बेलासम्म कसैलाई सोध्दैनन्, आधिकारिकताका विषयमा बुझ्दैनन् पनि। जब ठगिन्छन्, अनि मात्रै प्रहरीमा आउँछन्। न उनीहरूसँग पैसा बुझाएको प्रमाण हुन्छ न त कुनै कागजात नै। पैसा लिने व्यक्ति नै फरार हुन्छ। प्रमाण नभएको मुद्दामा पीडितले न्याय पाउने संभावना निकै कम मात्रै हुन्छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार छोटो समयमा धेरै पैसा कमाउने रहरले वैदेशिक ठगी बढिरहेको छ। सबैलाई विदेश जानु छ, पैसा कमाउनु छ, छिटो धनी हुनु छ। पछिल्लो समय पोर्चुगल, पोल्यान्ड, सर्विया, क्यानडा, माल्दिभ्स, न्युजिल्यान्ड, अष्टेलिया, जापान, क्रोएसिया, कम्बोडिया, टर्की, अल्बानिया, रसियाजस्ता देशमा लैजाने भन्दै ठगी गर्ने गिरोह नै सक्रिय छन्। यस्ता गिरोहहरू एक ठाउँमा ठगी गर्ने र फरार हुने, लगत्तै अर्को ठाउँमा कार्यालय खोलेर ठगी गर्ने जस्ता कार्य गरिरहेका छन्।"
'डीएसपी हुँ' भन्दै गाडी चालकलाई अपशब्द बोल्ने पक्राउ,काठमाडौं : सार्वजनिक स्थलमा प्रहरीको 'डीएसपी हुँ' भन्दै धम्क्याउँदै हिँड्ने एकजनालाई प्रहरीले नियन्त्रणमा लिएको छ। काठमाडौंको लाजिम्पाट सडक खण्डमा कार चालकलाई रोकेर प्रहरीको डीएसपी हुँ भन्दै अपशब्द बोल्ने काठमाडौंको चुनादेवी बस्ने ५२ वर्षीय प्रविन श्रेष्ठलाई प्रहरीले नियन्त्रणमा लिएको हो। रातीको समयमा कार चलाउँदै गरेका एकजना युवालाई रोकेर अपशब्द बोलेको भीडीयो सार्वजनिक सञ्जालमा सार्वजनिक भएको थियो। उक्त भीडीयोलाई लिएर सामाजिक सञ्जाल प्रयोगकर्ताहरूले पक्राउ गरी कारवाही गर्न प्रहरीलाई आग्रह गरेका थिए। त्यसपछि प्रहरीले ती व्यक्तिलाई पक्राउ गरेको हो। पक्राउ परेका श्रेष्ठ नेपाल प्रहरीको प्रहरी कर्मचारी (बहालवाला र अवकाश प्राप्त) नभएको नेपाल प्रहरीले जनाएको छ। उनीविरुद्ध थप अनुसन्धान भइरहेको प्रहरीले जनाएको छ।
नेपालको आधुनिक इतिहासमा फागुन ७ गतेको विशिष्ट महत्त्व छ : सभामुख घिमिरे,"काठमाडौं : सभामुख देवराज घिमिरेले नेपालको आधुनिक इतिहासमा फागुन ७ गतेको विशिष्ट महत्त्व रहेको बताएका छन्। सोमबार प्रजातन्त्र दिवसको शुभकामना दिँदै उनले ७ सालपछि भएका जनक्रान्ति प्रजातन्त्रकै जगमा भएको दाबी गरेका हुन्। मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भएपनि प्रजातन्त्र दिवसको अस्तित्व कायम रहेको उनले बताए। नेपालको आधुनिक इतिहासमा फागुन ७ गतेको विशिष्ट महत्वपूर्ण रहेको छ। २००७ सालको क्रान्ति सफल भएर १०४ वर्षे लामो निरङ्कुश जहानीया राणा शासन अन्त्य भएको सम्झनामा हरेक वर्ष फागुन ७ गते प्रजातन्त्र दिवस मनाइन्छ। घिमिरेले दिएको शुभकामना सन्देशमा भनिएको छ,२००७ सालमा प्रजातन्त्र आएको मुलुकमा बहुदलीय व्यवस्था हुँदै संघीय लोकतान्त्रिक गणतन्त्र स्थापना भइसकेको छ। तर, प्रजातन्त्र दिवसको अस्तित्व भने कायम रहँदै आएको छ। ००७ सालपछि भएका जति पनि जनक्रान्ति छन्, ती सबै प्रजातन्त्रकै जगमा भएको हो भन्ने मेरो बुझाइ छ। उनले ऐतिहासिक दिनमा मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सम्पूर्ण ज्ञात अज्ञात सहिदहरूप्रति श्रद्धाञ्जली अर्पण गर्दै उच्च सम्मान प्रकट गरेका छन्। नेपालमा लोकतन्त्रको संस्थागत सुदृढिकरणको अभियानले सात दशक पार गरिसकेको उनको भनाई छ। अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नुपर्नेमा सभामुख घिमिरेले जोड दिए।पटकपटक संविधान बदल्लै अन्ततः सार्वभौम जनताबाट निर्वाचित संविधान सभाले संविधान निर्माण गरेको पनि झण्डै एक दशक पुग्न लागेको छ। सन्देशमा भनिएको छ,अब लोकतन्त्रको संस्थागत र वास्तविक कार्यान्वयनका लागि न्याय र समानतामा आधारित समृद्ध समाज निर्माणतर्फ अघि बढ्नै पर्दछ। लोकतन्त्रले सबै प्रकारका समस्या समाधान गर्न मार्गप्रशस्त गर्दछ भन्ने आम विश्वास रहेको छ। उनले प्रजातन्त्र दिवसले स्वतन्त्रताको अभ्यासमार्फत विकास र समृद्धिको यात्रालाई थप गति दिने प्रेरणा मिलोस् भन्ने कामना गरेका छन्।"
समाजवादी क्रान्तिले मात्रै मधेसको समस्या समाधान हुन्छ,"प्रत्यक्ष निर्वाचन प्रणाली माओवादीको आवश्यकता कि बाध्यता ? आठौं महाधिवेशनका केही स्वीकारोक्तिहरू छन्। त्यो बेला हामीले समाजवादी दिशामा जाने भन्यौं। पार्टी विधिपद्धतिअनुसार चल्न नसकेकोे निष्कर्ष थियो। सहमतिका आधारमा पार्टी चलाउँदा ठूला कमिटीहरू बने। पार्टीलाई चुस्तदुरुस्त ढंगले चलाउने, सकेसम्म साना कमिटीहरू बनाउने पक्षमा त्यही बेलामा पुगेका थियौैं। प्रत्यक्ष निर्वाचन प्रणालीबाट सबै कमिटीहरू चयन गर्ने विधान अधिवेशनबाट निर्णय गरेका छौं। जुन हाम्रो व्यावहारिक आवश्यकता थियो। अनि पदाधिकारी कसरी छनौट हुन्छ नि ? जनवादी केन्द्रीयता भनेको लोकतान्त्रिक पद्धतिमै आधारित हुन्। चुन्ने, चुनिने प्रक्रियाबाट माथिदेखि तलसम्म जानु उपयुक्त हुन्छ। त्यसको अर्थ सहमतीय पद्धति नै हुँदैन भन्ने होइन। सहमति जुट्न नसकेको अवस्थामा प्रत्यक्ष निर्वाचनले समस्याको हल गर्छ। अब कमिटीहरू सबै प्रत्यक्ष निर्वाचनबाट छनौट हुन्छन्। कमिटीभित्र चुनिएका सदस्यको मतदान प्रक्रियाबाट पदाधिकारी छनौट गर्ने दिशामा गएका हौं। यो अहिलेको हाम्रो आवश्यकता पनि हो। तल्लो कमिटीदेखि पदाधिकारीसम्म चुनावबाटै छान्नु पर्ने प्रतिनिधिहरूले माग उठाएका थिए। तर, प्रचण्डजीले त्यो मागलाई पाखा लगाउनु भयो नि ? त्यसरी यस विषयलाई बुझ्नुहुँदैन। पार्टीको नेतृत्व लामो संघर्षबाट आएको हुन्छ। माओवादी उत्पीडित वर्ग र समुदायको पार्टी हो। प्रत्यक्ष निर्वाचन प्रणालीबाट त्यही वर्ग र समुदायको दृष्टिकोण र स्वार्थलाई प्रतिनिधित्व गर्ने सुनिश्चितता हुनु पर्छ। अरू पुँजीवादी पार्टीमा सहजतापूर्वक वर्गको सुनिश्चितता हुन्छ। तर, कम्युनिस्ट पार्टीमा सहजै त्यही ढंगको हुँदैन। रूपान्तरणको निश्चित प्रक्रियाबाट जानुपर्छ। क्रान्तिकारी आन्दोलनमा नेतृत्वको प्रश्नले सर्वाधिक महत्व राख्छ। एउटा प्रणालीबाट अर्को प्रणालीमा जाँदाका संक्रमणकालीन असर, कार्यशैली र पद्धतिहरू पनि प्रमुख हुन्छन्। प्रत्यक्षबाट कमिटी छान्ने अभ्यास पनि गरौं। अनि पदाधिकारी छनौटको प्रक्रियामा जानका लागि परिपक्व परिस्थिति पनि माग हुन्छ। त्यसका लागि पनि यो सोच आएको हो। जब प्रचण्डजी आफू खतरामा पर्ने देख्नुहुन्छ अनि नयाँनयाँ कार्डको प्रयोग गर्नुहुन्छ। जस्तै पदाधिकारी छनौटका लागि प्रत्यक्ष निर्वाचन प्रणालीमै नजानु ? कमरेड प्रचण्डले नेपालको आन्दोलनमा खेलेको भूमिकालाई ठीक ढंगले बुझ्नुपर्छ। पार्टीको नेतृत्वमा उहाँलाई बसिराख्नलाई कुनै संकट आएको छैन। उहाँ जीवनको उत्तरार्धमा पनि समाजवादी आन्दोलनलाई अगाडि बढाउन र पार्टी पुनर्गठन गर्न तयार हुनुहुन्छ। स्थापित नेतृत्वले योग्दान गरिरहेको बेला त्यसको वरिपरी अरू नेताले मुलरूपमा मुख्य नेतृत्वअन्तर्गत अरूले पूरक भूमिका खेलेर जानुपर्छ। अहिलेको विधानले नयाँ नेतृत्व जन्माउने क्षमता राख्छ ? कम्युनिस्ट आन्दोलनले नेपालमा लोकतान्त्रिक पद्दतिलाई पनि पक्रिनु पर्ने छ। र, सही खालका कम्युनिस्ट पार्टी पनि बनाउनु पर्छ। यी दुवै पक्षलाई हेरेर माओवादीले आफ्नो खालको विधान बनाउन सुरुवात गरेको हो। आउने दिनमा यसले नयाँ नेतृत्वलाई विकास गर्नका लागि पनि एउटा प्रणाली खोजी गरेको हो। अहिलेको नेतृत्व त टेस्टेड नेतृत्व भइसक्यो। अहिलेसम्म गरेको कामलाई निरन्तरता दिन एउटा सक्षम र समाजवादी क्रान्ति हाँक्ने टिम बनाउन हामी नयाँ निर्वाचन पद्दतिमा गएका हौं। युवा र पछाडि परेका वर्गको बारे विधानमा कस्तो व्यवस्था छ ? समय कोणबाट युवाहरूको नेतृत्व विकासका लागि आठौं महाधिवेशनबाट २० प्रतिशत सिट छुट्याउने प्रवधान लिएर आयौं। अहिले पनि विधानमा त्यो कुरा छ। महिलाको ३५, दलितको १५, मुस्लिमको ५ प्रतिशत जस्ता विशेष व्यवस्था गरेका छौं। साँच्चिकै विधान लागू हुन्छ ? विधान कार्यान्वयन गर्ने दिशामा हामी गइसक्यौं। विशेष महाधिवेशन गर्दा तलदेखि माथिसम्म प्रतिनिधित्वको व्यवस्था हुन्छ। जब कमिटी गठन हुन्छ, त्यहाँँबाट लागू हुन्छ। नेतृत्वले विधानअधिवेशनमै लागू गरेर जाने प्रतिबद्धता गरिसकेको छ। हरहालतमा विधान लागू गर्नुपर्ने अवस्था छ। आगामी २०८४ को निर्वाचनमा माओवादीलाई देशको १ नम्बर पार्टी बनाउने भनिँदै छ, के यो सम्भव छ ? एक नम्बरको पार्टी बन्ने कुरामा ठीक कार्यदिशा पक्रिन्छौं, पक्रिदैनौं ? ठीक कार्यदिशाको कार्यान्वन हुन्छ कि हुँदैन ? त्यसमा भर पर्छ। पार्टीलाई प्रणालीमा हिम्डाउँछौं, हिँडाउँदैनौं ? त्यसमा निर्भर हुन्छ। जनताको दिन दिनको आवश्यकता र समस्यालाई सम्बोधन गरेर काम गर्छौं ? गर्दैनौं ? यो कुराले निर्धारण गर्छ। अहिले हामी जनतातिर फर्किएका छौं। के योजना लिएर ? अब हामी तराईंमधेस केन्द्रित जनजागरण अभियान, पूर्वपश्चिम अभियान, उत्तरदक्षिण अभियानमार्फत् जनतामा जाने प्रक्रियामा छौं। हिजो जसरी हामीले संघर्ष गरेका थियौं त्यसैलाई हेरेर जनताले माओवादीलाई एक नम्बरको पार्टी बनाएका हुन्। जनताको मुद्दामा आधारित भएर काम गर्नु पर्छ। सडक, सदन र सरकार तीनवटै मोर्चालाई समायोजन गर्नुपर्छ। त्यसरी गइयो भने प्रतिस्पर्धाको राजनीतिमा माओवादीलाई कुन स्तरमा राख्छ त्यो जनताले फैसला गर्ने कुरा हो। तराईंमधेसमा माओवादी किन केन्द्रित हुँदैछ ? मधेसमा ठूलो राजनीतिक परिवर्तन भयो। तर, तराईंमधेसका जनताको जीवनमा परिवर्तन आउन सकेन। मधेसकेन्द्रित राजनीतिक शक्तिहरू शक्तिको रूपमा देखापरे। तर, ती पार्टीहरूले पनि जनताको समस्या हल गर्न सकेन। मधेसमा वर्गीय, जातीय उत्पीडन छ। समाजिक, सांस्कृतिक पहिचानका सवालहरू छन्। त्यो सबै पक्षलाई हेरेर समाजवादी क्रान्तिको दिशाभित्र मधेसका समस्यालाई जोडर मात्रै हल हुन सक्छ। त्यसैले हामी एकपटक मधेसतराईतिर फर्किनुपर्छ भनेर हामी जागरण अभियान चलाउने निष्कर्षमा पुगेका हौं। राष्ट्रिय एकतालाई प्रतिनिधित्व गर्न उत्तरदक्षिण अभियान पनि चलाउँदैछौं। माओवादीले फेरि जातीय मोर्चाहरू किन ब्युँउताउने निर्णय गर्यो ? २०७८ सालको केन्द्रीय कमिटीले वर्ग र उत्पीडित समुदायलाई छोड्यौ। त्यसकारण पार्टी कमजोर भयो। सांस्कृतिक रूपान्तरणलाई ठीक ढंगले नपक्रिएकाले कमजोरी भएको बैठकको निष्कर्ष थियो। त्यसैले उत्पीडित वर्गसँगै उत्पीडित समुदायको सवालललाई पनि ठीक ढंगले पक्रिन हामीले यो निर्णय गरेका हौं। यो निर्णयको दुरगामी प्रभाव ? समाजवादी क्रान्तिको मुख्य शक्ति उत्पीडित वर्ग र समुदाय हुन्। त्यो उज्यालोमा हामीले हाम्रो जनवर्गीय संगठनलाई पुनर्गठन गर्दै छौं। ती सबैलाई व्यवस्थित गर्दै जातीय, क्षेत्रीय मोर्चालाई पनि गठन गर्न लागेका हौं। ती मोर्चाहरूका आफ्ना निश्चित पेसागत, जातीय, क्षेत्रीय मुद्दाहरू हुन्छन्। त्यसैले जातीय तथा क्षेत्रीय मोर्चालाई जोडसँग अगाडि बढाउन खोजेका हौं। २०६४ मा पहिलो शक्ति रहेको माओवादी किन कमजोर भए ? समयक्रमसँगै हाम्रा चारवटा गल्ती भए। पहिलो बदलिएको विश्व, बदलिएको नेपालको राजनीति र बदलिएका राजनीतिक पार्टीहरूलाई दृष्टिगत गरेर विचारको पर्याप्त विकास गर्न सकिएन। दोस्रो पार्टी विधि र पद्धतिमा चलेन। जनवादी केन्द्रीयतालाई कार्यान्वयन गर्न सकिएन। तेस्रो कम्युनिस्ट सर्वहारा वर्ग(मजदुर, किसान, उत्पीडितको पार्टी हो। तर, हामीले आफ्नो वर्ग छोड्यौं। एक प्रकारले हामी घरको न घाटको भयौं। चौथौ पूँजीवादी जनवादी क्रान्ति आफ्नै ढंगले सम्पन्न भइसकेकोपछि समाजवाद यात्रातिर लागि हाल्नुपर्ने थियो। पूँजीवादले अन्त्य गर्न नसकेको विभेद, असमान्ता, उत्पीडन, अन्याय, अत्याचारलाई समाजवादले हल गर्छ भन्ने स्पष्टा नीति र रणनीत बनाएर जान सकेनौं। मुख्य यी चार पक्षमा ध्यान नदिँदा कमजोर भयौं। सत्तामा पुग्दा वर्ग किन छुट्न गयो ? सर्वहार वर्गको विश्वास लिएर पार्टीले उचाइ लियो। तर, जब संविधानसभाको चुनावबाट हामी प्रतिस्पर्धाको राजनीतिमा गयौं। अरूको जनमत लिनुपर्यो। अरूलाई पनि विश्वास दिनु पर्यो। त्यसले गर्दा वर्ग छुट्यो। पार्टी रूपान्तरण अभियानपछि अहिले प्रगशील निर्णयहरू गरेर अघि बढेका छौं। किन कमजोरी भयो ? जनवादको अभ्यास गर्दै जनयुद्ध, शान्ति सम्झौता, संविधान निर्माणदेखि अहिलेसम्म आयौं। शान्ति प्रक्रियापछि पार्टी प्रतिस्पर्धाको राजनीतिमा गयो। धेरै मान्छे माओवादीमा आए। सबैलाई समेटन सहमतिबाट गयो। ठूला भद्दा कमिटी बन्यो। पार्टी निर्देशनात्मक कमिटीहरूमा बदलिए। हिजो धेरै अधिकार अध्यक्षमा केन्द्रित गर्यौं। यो नै गम्भीर त्रुटि भयो। हेटौंडादेखि नै नेतृत्व हस्तान्तरणको कुरो उठ्दै छ। प्रचण्डले पनि नेतृत्व लिन आउन भन्दै हुनुहुन्छ। उहाँ मानसिक रूपमै नेतृत्व हस्तान्तरण तयार हुनुहुन्छ ? नेतृत्व सशस्त्र संघर्ष, जनआन्दोलन, चुनाव, सामाजिक तथा आर्थिक अभियानबाट विकास हुन्छ। अध्यक्षले बदलिएको प्रतिस्पर्धाको राजनीतिमा नेतृत्व लिन अगाडि बढ्नुस् भन्नुभएको छ। माथिबाट कसैलाई नेता बनाइदिएर हुने कुरा होइन। काम, अभियान र आन्दोलनको वरिपर िनेता र नेतृत्वको विकास त्यस जोड हुन्छ। त्यो आन्दोलनलाई पार्टी नेतृत्वले रक्षा र विकास गर्नुपर्छ। अध्यक्ष सक्रिय भइरहेसम्म आन्दोलन टिक्ने हो कि पछिसम्म जाने हो भन्ने कोणबाट अरू नेताहरूले सोच्नुपर्छ। अध्यक्षले पार्टी पुनर्गठन गर्ने पक्षमा हुनुहुन्छ। नेतृत्व हस्तारण गर्ने अधारहरू केके हुन् ? अरू पार्टीमा प्रतिस्पर्धा गर्दा पनि आफ्नै वर्गको आउँछ। त्यसले भित्र पट्टी खासै फरक पर्दैन। तर, सर्वहारा वर्गको उत्पीडितलाई लिएर हिँड्दा त्यहाँँ चिन्तनकै कुरा आउँछ कि आउँदैन भन्ने विचारको पार्टीभित्रै विकास गर्नुपर्छ। जीवनशैली, आचारण, संघर्षशीलतालाई व्यापक विकास गरिसकेपछि मात्रै नेतृत्व हस्तान्तरण गर्न निश्चित रूपमा सिर्जना हुन्छ। यसबारे प्रचण्डले कसरी सोचिरहनुभएको छ ? मेरो बुझाइमा अध्यक्ष कमरेडले आफू सक्रिय हुँदाहुँदै पार्टीलाई पनि संस्थागत गर्ने अनि नेतृत्व पनि विकास गर्ने मुडमा हुनुहुन्छ। पार्टीको नाम फेर्नु पर्छ भनेर कुरो उठेको छ। माओवादी नाम तपाइँहरूको ब्रान्ड होइन र ? अध्यक्षले पार्टी बैठकमा भन्नुभयो, माओवादीको धेरै कुरा गुमेको छ। एउटा माओवादी भन्ने पहिचान बचेको छ। त्यो पनि बदल्न त मन छैन। बाबुराम भट्टराईको पार्टीसँग एकताका लागि छलफल हुँदा उहाँहरू माओवादी पार्टी नाम नराख्ने अनि हामी छोड्न नसक्ने भयौं। त्यसैले अब पार्टीको नाम पर्ने ठाउँमा पुगेका छौं। नेकपा रहन्छ। तर, पछाडिको माओवादीका ठाउँमा के राख्ने बारे नयाँ समझदारी गरेर बढ्छौं। दुई परिस्थितमा मात्रै पार्टीको नाम बदल्छौं। कुनकुन परिस्थितिमा ? कम्युनिष्टहरूको बृहत् एकता भयो भने। जस्तो एमाले र माओवादी बनाउँदा हामीले माओवादी छोडेका थियौं। दोस्रो, विशेष महाधिवेशनपछि पार्टीको नाम फेर्ने कुरा उठेको छ। नामका लागि नाम बदल्न खोजेको होइन। बृहत् एकता गर्ने र मुलुकलाई फेरि नयाँ ढंगले लैजाने कोणबाट उठेको छ। माओवादीलाई हटाएर समाजवादी राखौं भन्ने छ। अबको २१औं शताब्दीमा नेपाली विशेषताको समाजवाद भनेका छौं। उपयुक्त समयमा नाम बदलेर जाने बारे हामीबीच करिब करिब सहमति जस्तो नै छ। हामी पार्टीलाई नयाँ ब्रान्ड बनाउने तिर छौं। इमान्दार माओवादी र खाओवादी सँगसँगै भए। यसलाई प्रयोग गरेर वर्ग स्वार्थ पूरा गर्ने प्रवृत्तिा देखियो। यसले पनि माओवादी कमजोर भयो। हामी पार्टीलाई नयाँ ब्रान्ड बनाउनेतिर छौं। वास्तवमा हामीले निरन्तर सांस्कृतिक अभियान चलाइरहनु पर्ने थियो, तर त्यहाँ त्रुटि भयो। अरू पुँजीवादी पार्टीमा सहजतापूर्वक वर्गको सुनिश्चितता हुन्छ। तर, कम्युनिस्ट पार्टीमा सहजै त्यही ढंगको हुँदैन। प्रत्यक्षबाट कमिटी छान्ने अभ्यास पनि गरौं, पदाधिकारी छनोटको प्रक्रियामा जानका लागि परिपक्व परिस्थितिको पनि माग हुन्छ भनेरै यो सोच आएको हो। अहिलेको नेतृत्व त टेस्टेड नेतृत्व भइसक्यो। अहिलेसम्म गरेको कामलाई निरन्तरता दिन एउटा सक्षम र समाजवादी क्रान्ति हाँक्ने टिम बनाउन हामी नयाँ निर्वाचन पद्दतिमा गएका हौं। के अब पार्टीको नीति, विचार र सिद्धान्त पनि फेरिन्छ ? गणतन्त्र, संघीयता, धर्मनिरपेक्षता, समानुपातिक समावेशीता, समाजवाद उन्मुखताका सन्दर्भमा आक्रमक भएर माओवादी आउनु पथ्र्यो। तर, त्यसो भएन। विधान बनाउँदा विश्व परिवेश, विज्ञान र प्रविधिको परिवर्तनलाई मात्रै हेरियो। यो परिवेशमा समाजवादी क्रान्तिको मोडेललाई पनि हेर्नु पथ्र्यो। अब यि सबैलाई हेरेर विधान बनायौं। आजको विचारचाहिँ के ? हामीले २१औं शताब्दीमा नेपाली विशेषतासहितको समाजवाद भनेका छौं। आठौं महाधिवेशनबाट यो विचारमा अघि जाने तय भयो। तर, अझै छलफल पुगेको छैन। चार महिने रूपान्तरण अभियान चलायौं। हालै फागुन १, २, ३ गतेसम्म विधान अधिवेशन गर्यौं। यसपछि विशेष महाधिवेशन गरेर अबको रणनीति तयार गर्छौं। समाजवादी क्रान्तिलाई ठोस र मूर्तरूप दिने विचार, नीति र रणनीति बनाउँछौं। वाम एकतामा माओवादीको धारणा के छ ? एमाले र माओवादीबीचको एकता टुटे पनि हाम्रो निष्कर्षः सामाजिक, आर्थिक, सांस्कृतिक रूपान्तरणका लागि कम्युनिस्टहरू एक हुनैपर्छ। त्यसको चरित्र कस्तो हुन्छ ? संविधानको रक्षा र कार्यान्वयन गर्ने, गणतन्त्र, संघीयता, धर्मनिरपेक्षता, समावेशी, समानुपातिक, मौलिक हकको रक्षा, राष्ट्रियता, स्वाभिमान, भगौलिक अखण्डताको रक्षा गर्नु मुख्य चरित्र हुन्छ। समाजवाद यात्राको बाटो हुन्छ। त्यसका लागि साझा नेतृत्व, कार्यक्रम र आचारसंहिता चाहिन्छ। झन्डै माओवादी सकिन लागेको थियो। के यो कुरा सत्य हो ? नेपाली राजनीतिक कोणबाट विश्लेषण गर्नेहरूको मनमा माओवादी सकिए हुन्थ्यो भन्ने छ। तर, माओवादी सकिँदैन। माओवादीले जे भूमिका निर्वाह गर्यो त्यो भूमिका अरू शक्तिले खेलेकै छैन। त्यसैले अहिले त्यो ठाउँ खाली छ। माओवादीको विशाल नेता कार्यकर्ता टिम छ। आठौं महाधिवेशनमा झन्डै ८ लाख मान्छेहरूले सदस्यता लिए। अहिले चारमहिने अभियानमा ६० प्रतिशतले नवीकरण गरे। अहिले चार लाख सदस्य छन्। यो सानो शक्ति होइन। नसच्चिए ओरालो लाग्छौं भन्ने हाम्रै विश्लेषण छ। शक्ति थाहा पाउनका लागि अभियान चलायौं। अब हामी मधेसतराईं अभियान, पूर्वपश्चिम अभियान, उत्तरदक्षिण अभियान चलाउँछौं। माओवादी संसदीय राजनीतिमा फेल खाइरहेको छ किन ? राष्ट्रिय राजनीतिले गठबन्धन गर्ने अवस्था सिर्जना भयो। तर गठबन्धनको समीक्षा पनि भइरहको छ। कांग्रेससँग मिलेर चुनावमा गयौं। उ एक नम्बरको पार्टी भयो। हामी ५४ सिटबाट झेर ३२ सिटमा आएर पनि तीन नम्बरको पार्टी भयौं। भर्खरैको राष्ट्रियसभाको चुनावमा प्रदेश १ मा हामी हार्यौं। कांग्रेसले जित्यो। विगतमा पनि त्यस्ता घटनाहरू छन्। गठबन्धनमा इमान्दारीताको कमी देखियो। अर्को हामीसँग संसदीय राजनीतिको अनुभव थिएन। यस कुरामा एमाले अनुभवी देखियो। अब त समृद्धि, समाजिक न्याय र सुशासन दिइएन भने कोही पनि टिक्नेवाला छैनन्। माओवादीले अब आफ्नै बलमा चुनाव लड्छ त ? अब आफ्नै खुट्टामा उभिएर चुनाव लड्ने गरी किन तयारी नगर्ने ? भन्ने ठाउँमा पुगेका छौं। चुनावपछि मात्रै गठबन्धन गर्छौं। २०७४ सालको चुनावमा नेकपा बन्दा पनि सबै ठाउँमा उम्मेदवार उठाए नौ। २०७९ मा गठबन्धन गर्दा जित्ने ठाउँहरू पनि छोड्नुपर्यो। त्यसैले हामी कमजोर भयौं भन्ने परेको छ। अब माओवादीले एक्लै चुनावमा प्रतिस्पर्धा गर्छ। चुनावपछि एजेन्डाका आधार मिल्नेहरूसँग मात्रै माओवादीले गठबन्धन गर्छ। पार्टी भ्रष्टीकरणतर्फ गयो। अनि बिचौलिया हावी भयो भन्ने छ नि ? त्याग, बलिदानको कीर्तिमानी कायम गरेर हामी आएका थियौं। वास्तवमा हामीले निरन्तर सांस्कृति अभियान चलाइरहनु पर्ने थियो। हाम्रो यहाँनिर त्रुटि भयो। अरू सुधार गर्छौं। यसले के असर पर्यो ? पार्टीभित्रै वर्ग देखियो। इमान्दार माओवादी र खाओवादी सँगसँगै भयो। यसलाई प्रयोग गरेर वर्ग स्वार्थ पुरा गर्ने प्रवृत्ति देखियो। यसले पनि माओवादी यति कमजोर भयो। जवाफदेहिता, उत्तरदायित्व, परदर्शिता पार्टीलाई चाहिन्छ। यो भने पार्टी निर्माणको मुख्य आधार हो। गल्ती गरेको छ भने जनतामा गएर स्वीकार गर्ने, फेरि जनसेवकको रूपमा काम गर्ने बहस चलेको छ। अब नेताहरू सच्चिन्छन् त ? अब माओवादी सच्चिने या सक्किने बहसकोबीचबाट अगाडि बढेको छ। पार्टीभित्र पनि आचारसंहितादेखि लिएर सबै पक्षलाई व्यवस्थित गर्नु छ। पार्टी बाहिर राज्यको कोणबाट भ्रष्टाचारविरुद्धका नयाँ बिलहरू चाहिएको छ। त्यसलाई सफल बनाउन अब स्वच्छ पार्टी, जवाफदेही पार्टी नबनाइन हुँदैन। त्यो नेतृत्वबाटै सुरु हुन्छ। प्रस्तुति : राजकरण महतो"
नेपाली माटो सुहाउँदो समाजवादी राष्ट्र निर्माणका लागि प्रधानमन्त्री प्रचण्डको आह्वान,"काठमाडौं : प्रधानमन्त्री पुष्पकमल दाहाल प्रचण्डले नेपाली माटो सुहाउँदो समाजवादी राष्ट्र निर्माणका लागि आह्वान गरेका छन्। प्रजातन्त्र दिवसको अवसरमा टुँडिखेलमा आयोजित समारोहलाई आज सम्बोधन गर्दै प्रधानमन्त्री प्रचण्डले लोककल्याणकारी सामाजिक न्याययुक्त समाजवादी राज्य निर्माणको अभियानमा समाहित हुन अपील गरेका हुन्। प्रचण्डले सङ्घीय लोकतान्त्रिक गणतन्त्रको रक्षा र सुदृढीकरणसहित समाजवादको बलियो आधार खडा गर्नुपर्नेमा जोड दिए।परम्परागत विकासको मोडेल पुनरावलोकन गरी उत्पादन र रोजगारी सिर्जनामा केन्द्रित हुनुछ,उनले भने, रोजगारीका अवसरहरू सिर्जना गरी बौद्धिक पलायन रोक्नुछ। युवाहरूमा आशाको रक्तसञ्चार भर्नु छ। नेपाललाई गरिबीको दुष्चक्रबाट बाहिर निकाल्नुछ। प्रजातन्त्र लोकहित अभिवृद्धि गरी राजनीतिक, आर्थिक, सामाजिक एवं सांस्कृतिक विकासको आधार तयार गर्ने व्यवस्था भएको बताउँदै प्रधानमन्त्री प्रचण्डले जनताले आफूलाई शासन गर्ने प्रतिनिधि आफै चयन गरेर पठाउने प्रजातान्त्रिक प्रणालीले राज्यमा अग्रगामी प्रगति र उन्नतिको आधार सिर्जना गर्ने विश्वास व्यक्त गरे। लोकतन्त्रको विकल्प उन्नत लोकतन्त्र मात्रै हुने भएकाले यस व्यवस्थामा देखिएका सीमा र कमजोरीको समाधान समेत यही व्यवस्थाभित्र मात्रै सम्भव रहने उनले बताए। प्रधानमन्त्री प्रचण्डले भने, लोकतान्त्रिक गणतन्त्रको सुदृढीकरणसहित संस्थागत विकास, सङ्घीयताको प्रभावकारी कार्यान्वयन, राज्य सञ्चालन प्रक्रियामा नागरिकको सक्रिय सहभागिताबाट मात्र जनअधिकार र जनजीविकाको सुदृढीकरण एवं समाजवादको आधार तयार हुन सक्छ। उनले नेपाली जनताको सुशासन, सामाजिक न्याय र समृद्विको आकांक्षा पूरा गर्न चुनौतीलाई नजिकबाट नियालिरहेको उल्लेख गरे। यतिखेर म, नेपाली जनताले सङ्घीय लोकतान्त्रिक गणतन्त्र स्थापनार्थ गरेको विश्वास, राखेको आशा र भरोसालाई कमजोर हुन नदिन लागिरहेको छु। संविधानले प्रत्याभूत गरेका हक अधिकार एवं जनताको दैनिक जीवनस्तरमा देखिने परिवर्तन ल्याउन ठोस कदम चाल्नुपर्नेमा म सचेत र गम्भीर छु, प्रचण्डले भने, यस दिशामा आआफ्नो जिम्मेवारीअनुरूप जनउत्तरदायी भएर काम गर्नसमेत सम्पूर्ण राष्ट्रसेवकहरूमा निर्देशित गर्दछु। प्रचण्डले आधुनिक नेपालको शासकीय स्वरूपको जग नै विभिन्न चरणका सङ्घर्ष र क्रान्तिको अविछिन्न श्रृङ्खला भएको दाबी गरे। प्रधानमन्त्री प्रचण्डले संविधानको प्रस्तावनामा समाजवादउन्मुख राज्य निर्माणको सङ्कल्प गरिएकाले प्राप्त अधिकारको रक्षा र सुदृढीकरणसहित थप अधिकारका निमित्त अगाडि बढ्ने ढोका खुला रहेको बताए। उनले नेपाली जनताको राजनीतिक सङ्घर्ष र क्रान्तिको लामो गौरवशाली परम्परा रहिआएको उल्लेख गरे। राष्ट्रपति रामचन्द्र पौडेल, प्रधानमन्त्री प्रचण्ड सहभागी उक्त कार्यक्रममा पत्रकारलाई प्रवेश निषेध गरेपछि फोटो पत्रकारले क्यामरा डाउन गरेका थिए। उनीहरुले सूचना विभागबाट जारी प्रेस कार्ड देखाउँदासमेत प्रवेश नदिएको बताएका छन्।"
होला कांग्रेसमा आमूल परिवर्तन ?,"सिद्धान्तहीन गठबन्धन गर्नुहुन्न भन्ने आमकार्यकर्ताको आवाज भए पनि सत्ताकेन्द्रित गठबन्धनले सोचेजस्तो परिणाम दिन सकेन। पार्टीमा योगदान र कामका आधारमा मूल्यांकन हुनुपर्छ। गुटका आधारमा होइन कि उसले कति काम गरेको छ ? त्यसका आधारमा मूल्यांकन गर्ने प्रणालीको व्यवस्था गर्न जरुरी छ। कुनै पनि पदीय जिम्मेवारी दिँदा पनि व्यक्तिको अनुहार हेरेर होइन, उसको दक्षता र क्षमताका आधारमा दिनुपर्छ। कसैलाई काखा र कसैलाई पाखा नगरौं, व्यक्ति होइन विचार, पद होइन पद्धति, सत्ता होइन समाज र नेता होइन, नीतिको मूल मर्म र आदर्शमा आधारित नैतिक मूल्यमान्यता सहितको राजनीतिको सुरुआत गर्न नेपाली कांग्रेसले ढिलो गर्नुहुन्न। पार्टीमा विकृति, विसंगतिको अन्त्य गरी विधि, नियम, प्रक्रिया र सामूहिकताको आधारमा चल्नुपर्छ। देश भ्रष्टाचारले आक्रान्त छ। जतासुकै भ्रष्टाचारका काण्डले जनतामा निकै आक्रोश बढेको छ। भ्रष्टाचारविरुद्ध नेपाली कांग्रेसले नै अगुवाइ गरेर पञ्चायतकालदेखि गणतन्त्रसम्म सार्वजनिक पदमा बसेका नेतादेखि कर्मचारीसम्मका सम्पत्ति छानबिन पहल र प्रयास गरेको हो। रोजगारीको अभावमा लाखौं युवा बिदेसिन बाध्य छन्। युवाको भविष्य, बेरोजगारी र देशमा युवा जनशक्तिको अभावका विषयमा पार्टीले गम्भीर रूपले छलफल गर्नुपर्छ। अहिले कांग्रेस सरकारमा छ, त्यसैले कांग्रेसको विशेष पहलमा हजारौं रोजगारीको सिर्जना गरौं र युवालाई स्वदेशमै बस्ने वातावरण बनाऔं। विश्वको जुनसुकै कुनामा पुगेका नेपालीको सुरक्षा, संरक्षण र उनीहरूको सफल भविष्यका लागि विशेष संयन्त्र खडा गरी राज्यले अभिभावकीय भूमिका निर्वाह गर्नुपर्छ। विदेशमा गएर नेपालीले आर्जन गरेको अनुभव, पुँजी, ज्ञान र सीप नेपालमा भिœयाएर समृद्ध राष्ट्र बनाउन कांग्रेसले विशेष पहल गर्नुपर्छ। उद्यमशीलताको विकास गरी युवालाई नवप्रवर्तनमा जोडिन हौसला, प्रेरणा, पुँजीमा पहुँच, कानुनी सहजीकरण र व्यावसायिक वातावरण निर्माणका लागि कांग्रेसले विशेष अग्रसरता लिनुपर्छ। कोरोना महामारी र अहिलेको आर्थिक संकटको कारण रोजगारी गुमाएका मजदुर र अप्ठ्यारोमा परेका तथा मिटरब्याजपीडित, साना व्यापारी, उद्योगी र व्यवसायीका लागि तत्काल राहत प्याकेज घोषणाका लागि सरकारलाई दबाब सिर्जना गर्नुपर्छ। अर्थतन्त्र मजबुत बनाउने विशेष कार्यक्रमहरू सञ्चालन गर्न सरकारलाई दबाब दिनुपर्छ। कांग्रेसले नै आर्थिक समृद्धिको नेतृत्व लिन सक्नेगरी अगाडि बढ्नुपर्छ। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ताा, शक्ति र कुर्सी केन्द्रित हुनु भएन। अहिलेको मिश्रित निर्वाचन प्रणालीले अस्थिरता सिर्जना मात्रै गर्यो। प्रधानमन्त्रीको ध्यान देशको विकास र समृद्धिभन्दा पद जोगाउनतिर गयो। गठबन्धनका सर्तहरू मानेर संसद्मा बहुमत जुटाउनमै सम्पूर्ण समय खेर गएको देखिन्छ। वर्षवर्षमा सरकार परिवर्तनको खेल चलिराख्दा जनपेक्षित काम सरकारले गर्न सकेको छैन। एउटा प्रधानमन्त्रीले सोचविचार, भिजन र योजनाअनुसार काम सुरु गर्न नपाउँदै सरकार ढल्ने अवस्था आउँछ। त्यसैले स्थिर सरकार, तीव्र विकास, भ्रष्टाचार नियन्त्रण र बलियो सरकार निर्माणका लागि जनताबाट प्रत्यक्ष निर्वाचित प्रधानमन्त्री व्यवस्थाका विषयमा पनि छलफल गर्नुपर्ने आवश्यकता छ। पाँच वर्ष ढुक्कसँग आफ्नो भिजन र योजनाअनुसार काम गर्न कार्यकारी प्रधानमन्त्री व्यवस्था पो उपयुक्त हो कि ? छलफल गरौं। प्रतिनिधिसभाको निर्वाचन प्रणालीमा पनि परिवर्तन गर्न आवश्यक देखिन्छ। अब प्रतिनिधिसभाको निर्वाचनमा सबै सिट प्रत्यक्ष निर्वाचित हुने व्यवस्था गर्न जरुरी छ। अनि राष्ट्रियसभामा समानुपातिक र समावेशी गरौं। पार्टीभित्र कुनै पनि अवसरको समान र न्यायोचित वितरण हुनुपर्छ। सधैं एउटै व्यक्तिले मात्रै अवसर पाउने, एकै मानिस सधैं मन्त्री र सांसद हुने, सीमित मान्छेको मात्रै हालिमुहाली हुने, दु : ख संघर्ष सबैले गर्नुपर्ने तर नेताबाट पुरस्कृत हुने चाहिँ सधैं उही एउटै अनुहार हुने प्रवृत्तिले पार्टीलाई कमजोर बनाउँछ। अब एकजना मानिस तीन पटकभन्दा बढी सांसद हुन नपाउने व्यवस्था गरौं। सीमित मानिसको हालिमुहाली हुन रोकौं। प्रधानमन्त्री र मन्त्री पनि दुई पटकमात्रै हुन पाउने व्यवस्था गरौं। कांग्रेसमा जनताको आकर्षण र युवाको सहभागिता बढाउन अब नयाँ अनुहारलाई पनि संसद्मा आउने र देशको नेतृत्व गर्ने मौका दिनुपर्छ। आमचुनावको मुखैमा पार्टीको महाधिवेशन गर्दा पार्टीको आन्तरिक विवादले आमचुनावमा असर भएको देखिन्छ। पार्टीको महाधिवेशनमा भएको खिचातानी, वादविवाद र आन्तरिक निर्वाचनको कारणले आपसी मनमुटाव भइरहेको बेला तत्काल आमचुनावमा जानुपर्दा त्यसको असर गम्भीर पर्ने देखिन्छ। त्यसैले आम निर्वाचनलाई असर नगर्ने गरी आमचुनावको दुई वर्षअघि नै अनिवार्य महाधिवेशन गर्नेगरी विधानमै व्यवस्था गरिनुपर्छ। आमचुनावको दुई वर्षअघि नै अनिवार्य महाधिवेशन गरेर एकताबद्ध रूपमा तत्काल राष्ट्रिय निर्वाचनको तयारीमा जुट्नु पर्छ। पार्टी संगठनको ढाँचा पनि केही परिवर्तन गर्नुपर्ने देखिन्छ। पार्टीको वडा अधिवेशन दुई वर्षको अन्तरालमा गर्दा नेतृत्व विकास र चलायमान हुन्छ। केन्द्रीय महाधिवेशन सम्पन्न गर्न देशैभरिका प्रतिनिधि भेला हुन समय लाग्ला, तयारी गर्नुपर्ला त्यो ठीकै हो, तर एउटा वडाको अधिवेशनका लागि पाँच पाँच वर्ष कुरेर संगठनलाई जाम गरेर राख्नुभन्दा दुईदुई वर्षमा वडा अधिवेशन गर्दा वडाको संगठन गतिशील हुनुका साथै नयाँ र ऊर्जाशील नेत्तृत्वले समुदाय तहमा पार्टीलाई सशक्त, बलियो र प्रभावकारी बनाउन विशेष भूमिका निर्वाह गर्छन्। केन्द्रीय महाधिवेशन हुने वर्षमात्रै क्षेत्रीय प्रतिनिधि छान्ने र महाधिवेशन नहुने वर्ष वडा सभापति र वडा कार्यसमितिको मात्र चयन गर्दा पार्टी चलायमान र स्थानीय तहमा नेतृत्व विकास गर्ने अवसर प्राप्त हुन्छ। जसले गर्दा पार्टीको मेरुदण्डको रूपमा रहेको स्थानीय तहको संगठन बलियो हुने वातावरण तयार हुन्छ। जात र धर्मका नाममा राजनीति गर्ने र जातीय धार्मिक विवादमा कांग्रेस फस्ने काम गर्नु हुँदैन। कुनै पनि विवादमा पर्ने विषयमा कांग्रेस गम्भीर बन्नुपर्छ। धर्म भनेको मान्छेको आस्था र विश्वासको कुरा हो। त्यसैले धर्मको राजनीतीकरणबाट कांग्रेसलाई मुक्त राख्नु पर्छ। तर बहुसंख्यक जनताको भावनामाथि कांग्रेसले चोट पुर्याउने काम कदापि गर्नु हुँदैन। पार्टीलाई सत्ता केन्द्रित होइन, नागरिक केन्द्रित बनाउनु पर्छ। नेताको अर्जुनदृष्टि कुर्सीमा हुनुभन्दा जनताको समस्यामा अर्जुनदृष्टि हुनु पर्यो। पार्टी सत्ता, शक्ति र कुर्सी केन्द्रित हुनु भएन। नागरिकका सबालमा पार्टी खरो ढंगबाट अघि बढ्नुपर्छ। आज नागरिकले महँगी र मूल्यवृद्धिको मार खेपिरहनु परेको छ। किसानले मल नपाउने, विद्यार्थीले पुस्तक नपाउने, युवाले रोजगारी नपाउने अनि नागरिकता लिनेदेखि पासपोर्ट बनाउने ठाउँ र कर बुझाउनसम्म कष्टपूर्ण लाइन बस्नुपर्छ। नागरिकको यो अवस्थाको अन्त्य कहिले हुन्छ ? हाम्रो पार्टी अहिले सरकारमा भएर पनि प्रभावकारी भूमिका निर्वाह गर्न सकेको देखिन्न। नागरिकको दैनिक जीवनयापन सरल र सहज बनाउन विशेष ध्यान दिनुपर्छ। साथै पार्टी शुद्धीकरण र सुदृढीकरण गर्न केन्द्र, प्रदेश, जिल्ला र गाउँ तहसम्म सिद्धान्त र एजेन्डामा वैचारिक जागरण अभियान सुरु गर्न जरुरी छ। भ्रातृसंस्थाहरू कांग्रेसका मेरुदण्ड हुन्। कांग्रेसका नर्सरी र संगठनका मूलआधार हुन्। तर अहिले महाधिवेशन नगरेर तदर्थवादबाट चलाउन खोज्दा संगठन कमजोर बन्न पुगेको छ। त्यसैले तत्काल भ्रातृसंस्थाहरूको महाधिवेशन गरेर पदधिकारीसहित गतिशील, ऊर्जाशील र कर्मशील नेत्तृत्व चयन गर्न ढिलो गर्नु हुन्न। सिद्धान्तहीन, विचारहीन, गठबन्धन गर्नुहुन्न भन्ने आमकार्यकर्ताको आवाज हुँदाहुँदै पनि सत्तालाई मात्रै ध्यान दिएर बनेको बृहत् गठबन्धनले सोचेजस्तो परिणाम आउन सकेन। त्यसैले निर्वाचन समीक्षाका लागि टालटुले पारामा होइन, गहिराइमा पुगेर छलफल गर्नु जरुरी छ। अब आइन्दा अरूको बैसाखी नटेकी आफ्नै बलमा निर्वाचन जित्ने तयारीमा लाग्नुपर्छ। सहिद परिवार तथा द्वन्द्वपीडित परिवारलाई उच्च सम्मान, पार्टीमा अवसर र उचित स्थानको सुनिश्चितता गरिनुपर्छ। समानुपातिकबाट एक पटक सांसद बनेकालाई कुनै पनि हालतमा दोहोर्याउनु हुँदैन। पार्टीको आन्तरिक निर्वाचनमा पनि समावेशीबाट प्रतिनिधित्व गर्ने पदमा एक पटकभन्दा बढी अवसर नपाउने व्यवस्था कडाइका साथ लागू गर्नुपर्छ। साथै एउटै व्यक्ति बारम्बार एउटै पदमा दोहोरिने अवस्थाको अन्त्य गर्नुपर्छ। एउटै व्यक्तिलाई भएभरको जिम्मेवारी दिएर हुँदैन, कामको बाँडफाँट हुनुपर्छ। अब पार्टीमा एक व्यक्ति एक जिम्मेवारी हुनुपर्छ। निर्वाचनमा टिकट वितरण गर्दा अनैतिक चलखेल नगरी केन्द्रको हस्तक्षेप पूर्णत : बन्द गर्नुपर्छ। स्थानीय तहको टिकट जिल्ला समितिले, प्रदेश सांसदको प्रदेश समितिले र संघीय सांसदको टिकट केन्द्रले दिने व्यवस्था गर्नुपर्छ। युवाको ऊर्जा, चेतना र क्षमतालाई सदुपयोग गर्न पार्टीका हरेक तहमा कम्तीमा ५० प्रतिशत युवा प्रतिनिधित्वको सुनिश्चितता गरिनुपर्छ। नेपाली कांग्रेसलाई युवामैत्री पार्टी बनाउनुपर्छ। शाही नेपाली कांग्रेसका युवानेता हुन् ।"
प्रजातन्त्र दिवसको कार्यक्रममा प्रवेश गर्न नदिएपछि पत्रकारले गरे क्यामेरा डाउन,"काठमाडौं : राष्ट्रिय प्रजातन्त्र दिवस २०८० को अवसरमा मूल समारोह समितिले आयोजना गरेको कार्यक्रममा पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका छन् । सोमबार सैनिक मञ्च टुँडिखेलमा आयोजित विशेष समारोहमा रिपोर्टिङका लागि गएका पत्रकारहरूलाई प्रवेश नदिइएपछि उनीहरूले क्यामेरा डाउन गरेर विरोध जनाएका हुन । सूचना तथा प्रसारण विभागको कार्डले समेत प्रवेश नदिएपछि पत्रकारहरूले सांकेतिक विरोध गर्दै क्यामेरा डाउन गरेका थिए । समारोहको निमन्त्रण पास भए मात्रै प्रवेश दिने भन्दै पत्रकारहरूलाई आयोजकले फर्काइदिएको थियो । सो समारोहमा राष्ट्रपति,उपराष्ट्रपति,प्रधानमन्त्री,प्रधानन्यायाधीश,सभामुखसहितको सहभागिता रहेको थियो । विक्रम संवत् २००७ फागुन ७ गते १०४ वर्षसम्म चलेको जहाँनिया राणाशासन अन्त्य भइ नेपालमा प्रजातन्त्रको स्थापनाको घोषणा भएको दिनको स्मरणमा दिवस मनाउन थालिएको हो ।"
असल अभ्यासमा चौरजहारी,"स्थानीय तह नागरिकका अपेक्षा पूरा गर्ने नजिकका शासकीय संरचनाहरू हुन्। नागरिक हितको रक्षा र प्रवद्र्धन स्थानीय सरकारको मुख्य जिम्मेवारी हो। जसले स्थानीय सरकारप्रति भरोसा र विश्वासमा अभिवृद्धि गर्छ। मुलुक संघीय संरचनामा प्रवेश गरेको आठ वर्ष भयो। संघीय शासन प्रणालीले नागरिकका अपेक्षा सम्बोधन गर्न सक्यो वा सकेन ? जेहोस्, स्थानीय तहहरू सिर्जनशील र रचनात्मक कार्य सञ्चालन गर्न जरुरी छ। लेखमा रुकुमपश्चिमको चौरजहारी नगरपालिकाले गरेका केही असल अभ्यासको चर्चा गरिएको छ। नगरबस सेवा : पहाडी भूभागमा घण्टौं पैदल यात्रा गर्नुपर्ने बाध्यता चौरजहारीवासीमा थियो। जनप्रतिनिधिले सरकारी गाडीको सेवासुविधा प्रयोग गर्छन्, जनताका दु : ख उस्तै भन्ने गुनासो पनि थियो। त्यसैले २०७६ सालदेखि सञ्चालनमा आएको नगरबस हाल पाँचवटा छन्, जुन सहुलितपूर्ण र नियमित छ। यात्रामा सहिद परिवार, ज्येष्ठ नागरिक, अपांगता भएका व्यक्तिहरूलाई विशेष सहुलियतको व्यवस्था छ। पोसाक तथा स्टेसनरी सामग्री वितरण : एउटै आकार र प्रकारको अभ्यास पुस्तिका पनि। प्रारम्भिक बालविकासदेखि कक्षा ५ सम्म अध्ययनरत बालबालिकाका लागि यो सुविधा छ। यसले विद्यार्थी उपस्थिति र टिकाउ दरमा समेत वृद्धि गरेको छ। आर्थिक अवस्थाका कारण पोसाकमा हुने विभेदको अन्त्य भई एकरूपता कायम भएको छ। नगर शिक्षक परिचालन : समुदायको सक्रियता स्थापना गरिएका सामुदायिक विद्यालयहरू पछिल्लो समय आन्तरिक स्रोतको अभावमा ऋणमा थिए। शिक्षकहरूको तलबभत्ताको जोहो गर्न हम्मेहम्मे थियो। निजीस्रोत शिक्षकविहीन बनाउन चौरजहारीले ११५ नगर शिक्षक परिचालन गरेको छ। टिनका छानामुक्त विद्यालय भवन निर्माण अभियान : टिनका छानामुक्त विद्यालय निर्माणको अभियान सञ्चालनका लागि पाँच वर्षअघि थालिएको यो अभियानले पूर्णता पाएको छ। ३७ सामुदायिक विद्यालयमा पक्की भवन निर्माण भएका छन्। टिनका छाना पूर्णरूपले विस्थापित भएका छन्। एक घर एक धारा : गाउँबस्तीहरू खानेपानीको चरम समस्यामा थिए। स्वास्थ्य र सरसफाइका लागि नगरपालिकाले ६ वर्षदेखि एक घर एक धाराको अभियान सञ्चालन गर्यो। १८ वटा लिफ्ट योजनाहरू सञ्चालनमा आए। एक दर्जन खानेपानी योजना बने। फलस्वरूप ९० प्रतिशत घरमा धारा बने। खानेपानीका लागि खच्चड र ट्याक्टरमा समेत पानी ढुवानी गर्नुपर्ने अवस्था अन्त्य भएको छ। स्वास्थ्य बिमा कार्यक्रम : उपचार खर्चको अभावमा कुनै पनि नागरिकको ज्यान जाने अवस्था नबनोस् भनेर नगरपालिकाले कमजोर आर्थिक अवस्थाका १२८४ घरपरिवारको नि : शुल्क स्वास्थ्य बिमा गरिदिएको छ। विपन्न, सहिद परिवार तथा घाइते अपांगता भएका परिवारलाई नगरपालिकाले नि : शुल्क बिमा गरिदिएर स्वास्थ्य बिमा कार्यक्रममा आबद्ध गरेको छ। नगरका प्रत्येक परिवारमा एक लाखसम्म स्वास्थ्य उपचार सेवाको सुनिश्चिता भएको छ। ईहाजिरी सञ्चालन : विद्यालय र कार्यालयहरूमा विभिन्न बहानामा शिक्षक कर्मचारी अनुपस्थित हुने अवस्था थियो। कतिपय उपस्थित नहुने, उपस्थित भएर पनि पूरा समय कार्यालयमा बस्न नचाहने प्रवृत्ति अन्त्य गर्न चुनौती थियो जुन अन्त्य भएको छ। दैनिक, मासिक र वार्षिक रूपमा कर्मचारीहरूको उपस्थितिको तुलनात्मक रूपमा लेखाजोखा गर्न मिल्ने सफ्टवेयर सञ्चालनमा छ। नि : शुल्क फोटोकपी सेवा र सेवाग्राही सन्तुष्टि सर्वेक्षण : नगर कार्यपालिकाको कार्यालयमा आउने सेवाग्राहीले फोटोकपीका लागि पैसा तिर्नु पर्दैन। यसले सरल, सहज र छरितो सेवा प्रवाहमा टेवा पुगेको छ। फोटोकपीका लागि जाँदाआउँदा झन्डै एक घण्टा लाग्थ्यो। नगरपालिकाको सेवा प्रवाहका बारेमा सेवाग्राहीसँग सन्तुष्टि सर्वेक्षण गर्ने गरिएको छ। यो सेवा सेवाग्राहीबाट प्राप्त सुझाव कार्यान्वयन गरिएको हो। कल सेन्टरको स्थापना : अति आवश्यकीय सेवाका लागि सेवाग्राहीको सहज पहुँचको प्रबन्ध नगरपालिकाले मिलाएको छ। अतिआवश्यकीय सेवाका लागि २४औं घण्टा कल सेन्टर उपलब्ध छ। प्राकृतिक विपद्मा उद्दारसमेतका लागि नगर प्रहरीको सहयोग लिन कल सेन्टर सहयोगी बनेको छ। अन्तरजातीय विवाह गर्ने जोडीलाई सम्मान : जातीय विभेद सामाजिक अपराध हो। शान्त, न्यायपूर्ण र समतामूलक समाज निर्माणका लागि जातीय विभेदरहित समाज आजको आवश्यकता हो। त्यसको पूर्ण प्रत्याभूतिका लागि प्रेरित गर्न नगरपालिकाले अन्तजातीय विवाह गर्ने जोडीहरूलाई पुरस्कारसहित सम्मान गर्ने गरेको छ। आन्तरिक राजस्व लक्ष्यभन्दा बढी : आव २०७९८० मा नगरपालिकाले आन्तरिक राजस्व लक्ष्यभन्दा बढी संकलन गरेको छ। २ करोड २२ लाख प्रक्षेपण गरेकोमा २ करोड ३१ लाख राजस्व संकलन भएको छ। मासिक तथा वार्षिक लक्ष्य तोकी नतिजा सार्वजनिक तथा सम्मानले सकारात्मक नतिजा प्राप्त भएको हो। निष्कर्ष : स्थानीय सरकार घर नजिकको सरकार हो। नागरिकका समस्यालाई सहजरूपमा ग्रहण गरी सार्वजनिक सेवाप्रवाहलाई रचनात्मक रूपले सम्बोधन गर्नु सरकारको दायित्व हो। नागरिकको मन जित्ने गरी स्थानीय तहहरूले कार्यक्रम कार्यान्वयन गर्न जरुरी छ। जनहितमा समर्पित भई रचनात्मक रूपमा प्रस्तुत हुन सके स्थानीय सरकारको गरिमा सधैं उचो हुने देखिन्छ। कर्मकाण्डी पाराले जनताका अपेक्षा पूरा हुन सक्दैनन् भन्ने पुष्टि भइसकेको छ। सफल हुनेहरू फरक केही गर्दैनन् तर हरेक काम फरक ढंगले गर्छन्। यसले सरकार र जनताबीचको सम्बन्धलाई मजबुद र बलियो बनाउँछ। ढकाल, चौरजहारी नगरपालिकाका निमित्त प्रमुख प्रशासकीय हुन्"
कांग्रेसका भातृ संस्थाले भने : उपलब्धिलाई संस्थागत गर्नुपर्नेमा प्रतिगमन गर्न खोज्नु पार्टी र जनताका लागि दुर्भाग्य,"काठमाडौं : नेपाली कांग्रेसका तीन भ्रातृ संस्थाले प्राप्त उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य भएको टिप्पणी गरेका छन्। आइतबार आदिवासी जनजाति विभाग एवम् नेपाल लोकतन्त्रवादी आदिवासी जनजाति महासंघ र नेपाल मुस्लिम संघले संयुक्त विज्ञप्ति जारी गर्दै कांग्रेसको महासमिति बैठकमा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न ध्यानाकर्षण गराएका छन्। समुन्नत नेपाल निर्माण गर्न प्राप्त भएका उपलब्धिहरुलाई कार्यान्वयन गर्नुपर्ने अवस्थामा अहिले पार्टी भित्र र बाहिर विभिन्न अभियानका नाममा संविधान र पार्टीको नीति, सिद्धान्त र विचार विपरितका गतिविधिहरु भइरहेकोमा हामी आदिवासी जनजाति तथा मुस्लिम समुदायको गम्भीर ध्यानाकर्षण भएको छ। नेपाली कांग्रेसको नेतृत्वमा प्राप्त भएका उपलब्धिहरुलाई संस्थागत गर्नुपर्ने समयमा प्रतिगमन गर्न खोज्नु पार्टी, जनता र मुलुककै लागि दुर्भाग्य हो। जारी विज्ञप्तिमा भनिएको छ,नेपाली कांग्रेसको यस ऐतिहासिक महासमिति बैठक २०८० मा संविधान एवम् पार्टीको नीति, विचार र सिद्धान्त विपरित हुनेगरी कुनै निर्णय नगर्न नेतृत्वको गम्भीर ध्यानाकर्षण गराइन्छ। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिने विज्ञप्तिमा उल्लेख छ। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्ने उनीहरुको माग छ। विज्ञप्तिमा भनिएको छ,नेपाली जनताको आन्दोलन र वलिदानबाट प्राप्त नेपालको संविधान निर्माण प्रक्रिया र संविधान घोषणामा नेपाली कांग्रेसले गरेको नेतृत्वप्रति हामी आदिवासी जनजाति तथा मुस्लिम समुदाय गौरवान्वित छौं। नेपालको संविधानमा समेटिएका लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीले समुन्नत नेपाल निर्माणको लक्ष्य प्राप्तिमा पुग्न सकिन्छ भन्नेमा हामी विश्वस्त छौं। नेपाली जनताको आन्दोलनबाट प्राप्त उपलब्धिहरु लोकतान्त्रिक गणतन्त्र, संघीयता, धर्मनिरपेक्षता र समानुपातिक समावेशी प्रणालीलाई अविछिन्न राख्दै यसको कार्यान्वयन गर्न पनि नेपाली कांग्रेसले नेतृत्व गर्नुपर्दछ। संविधानको मर्म अनुसार नेपाली कांग्रेसले आफ्नो विधानमा जनसंख्याको बनौटको आधारमा समानुपातिक समावेशी प्रतिनिधित्व हुने व्यवस्था गरेको विज्ञप्तिमा उल्लेख छ। विज्ञप्तिमा भनिएको छ,यसले गर्दा पनि नेपाली कांग्रेस पार्टीप्रति आदिवासी जनजाति, मुस्लिम, मधेशी, दलित, थारु, अल्पसंख्यक लगायतका समुदायको आकर्षण बढेको छ तरपनि पनि समग्र महिला क्लष्टरभित्र पनि आदिवासी जनजाति तथा मुस्लिम समुदायका महिलाहरुको समानुपातिक प्रतिनिधित्व हुने व्यवस्था गरिनुपर्दछ। त्यसै गरी संविधानको धारा ५६ को उपधारा ५ बमोजिम थोरै संख्यामा रहेका अल्पसंख्यक समुदायको आर्थिक, सामाजिक, राजनैतिक, साँस्कृतिक विकासको लागि स्वायत्त, विशेष र संरक्षित क्षेत्र निर्माणको लागि नेपाली कांग्रेसले नेतृत्वदायी भूमिका निर्वाह गर्नुपर्दछ।"
कांग्रेसमा नीति बहस : कांग्रेसले रूखमा मात्रै भोट हाल्न पाउने कि नपाउने ?,"काठमाडौं : कांग्रेस संस्थापन इतर पक्षको स्पष्ट एजेन्डा छ अबका कुनै पनि चुनावमा गठबन्धन नगर्ने। कांग्रेस एक्लै चुनावमा जाने। महासमितिको बैठकबाट यो विषयमा नीतिगत निर्णय गराउने अडानमा छ, संस्थापन इतर पक्ष। तर, संस्थापन पक्ष भने चुनावी गठबन्धनबारे अहिल्यै नीति बनाउन नहुने अडानमा छ। पार्टीले यस्तो नीति लिए हालकै सत्तागठबन्धनमा असर पर्ने सभापति शेरबहादुर देउवा पक्षको बुझाइ छ। त्यसैकारण महासमिति बैठकमा एक्लै जाने कि गठबन्धनको संस्कृति अनुसार अघि बढ्ने भन्ने एजेन्डामा कांग्रेसभित्र पेचिलो बहस हुने नेताहरू बताउँछन्। कांग्रेस महामन्त्री गगन थापाले अबका कुनै पनि चुनावमा कांग्रेसले गठबन्धन नगरी एक्लै चुनावमा जानुपर्ने राजनीतिक एवं सांगठानिक प्रतिवेदन पार्टीमा पेस गरे। केन्द्रीय कमिटी हुँदै यो प्रस्ताव सोमबारबाट सुरु हुने महासमिति बैठकमा पेस हुँदै छ। महामन्त्री थापाको यो प्रस्तावका पक्षमा डा शेखर कोइराला पक्षीय नेताहरू अडिग छन्। डा कोइरालाले गठबन्धनको संस्कृतिका कारण कांग्रेसको भोट घट्दै गएको धारणा सार्वजनिक गरिसकेका छन्। त्यसैकारण कोइरालाले बारम्बार नेतृत्वसँग प्रश्न गर्ने गरेका छन् कहिलेसम्म कम्युनिस्टको पछि लाग्ने हो ? कम्युनिस्टको पछि लाग्दा कांग्रेसको ७ प्रतिशत मत घटेको भन्दै कोइरालाले महासमिति बैठकमा एक्लै चुनावमा जाने प्रस्तावका पक्षमा दरिलो भएर उभिन आफू पक्षीय नेताहरूसंग आग्रह गरिसकेका छन्। एक्लै जाने आँट गर्ला त कांग्रेस ? कुनै बेला कम्युनिस्टहरूको सबैभन्दा आलोचना गथ्र्यो, कांग्रेस। कम्युनिस्टहरू एकदलीय र निरंकुश भएको भन्दै कांग्रेसले आफू मात्रै लोकतान्त्रिक पार्टी भएको दाबी गथ्र्यो। तर, पछिल्ला दिनमा कम्युनिस्ट पार्टीहरूसँग मिलेर सत्ता बनाउने मात्र होइन, चुनाव पनि लड्ने गरेको छ। त्यसैकारण संस्थापन इतर पक्षीय नेताहरू असन्तुष्ट छन्। उनीहरू सत्ताका लागि गठबन्धन गरे पनि गठबन्धन गरेर चुनाव लड्न नहुने तर्क गर्दै आएका छन्। तर, सभापति देउवा पक्षीय नेताहरू भने गठबन्धन गर्नु बाध्यता भएको तर्क गर्छन्। उपसभापति पूर्णबहादुर खड्का कांग्रेसका लागि गठबन्धन रहर नभई बाध्यता भएको बताउँछन्। मिश्रित निर्वाचन प्रणालीका कारण कसैको पनि बहुमत आउने अवस्था नभएकाले गठबन्धन गर्नु बाध्यता भएको खडकाको भनाइ छ। महामन्त्री थापा भने चुनावी गठबन्धनका विपक्षमा छन्। कार्यकर्ताहरूको मनोभावअनुसार पार्टी एक्लै चुनाव लड्नुपर्ने उनको दाबी छ। त्यसैले चुनाव अघि गठबन्धन नगर्ने प्रतिबद्धता गर्नुपर्ने थापाको अडान छ। अर्का महामन्त्री विश्वप्रकाश शर्मा पनि चुनावमा गठबन्धन गर्न नहुने पक्षमा छन्। कांग्रेस पहिलो दल बने पनि समानुपातिकतर्फ मत घट्नुमा भने गठबन्धनको संस्कृतिलाई कारण देखाएका छन्। तर, अहिले नै गठबन्धन गर्ने भनेर महासमिति बैठकले नीति बनाउन नहुने उनको मत छ। निर्वाचन आउनुभन्दा ४ वर्षअघि नै निर्वाचनबारे छलफल गर्नु यद्यपि आवश्यक विषय होइन, शर्माले समसामयिक प्रतिवेदनमा भनेका छन्, त्यसैले आगामी निर्वाचनमा पनि गठबन्धन गरेर हामी जानेछौं या तीनवटै तहको सम्पूर्ण स्थानमा कांग्रेस उम्मेदवार खडा गर्नेछौं ? यसमा छलफल आवश्यक हो। कांग्रेसका पुराना मतदाताले अन्य चिह्नमा मत दिन पार्टीले गरेको आग्रह नरुचाएको महामन्त्री शर्माको विश्लेषण छ। उनीहरूको विश्वासलाई पुनर्जागृत गर्नुपर्ने शर्माले प्रतिवेदनमा उल्लेख गरेका छन्। गठबन्धनमार्फत पहिलो दल त बन्यौं, तर समानुपातिकतर्फ ०७४ को तुलनामा हामीले करिब ७ प्रतिशत मत गुमाउनुको वास्तविक कारण के हो ? शर्माको प्रश्न छ। महामन्त्री थापा भने निर्वाचनका बेला गठबन्धन गर्न नहुने कुरा महासमिति बैठकबाटै नीतिगत निर्णय हुनुपर्ने पक्षमा छन्। कार्यकर्ता र कांग्रेसका शुभेच्छुक गठबन्धनप्रति सकारात्मक नरहेकाले पार्टीले नयाँ संकल्प गर्नुपर्ने अनिवार्य भइसकेको छ, थापा भन्छन्, भविष्यमा हुने आवधिक निर्वाचनहरूमा निर्वाचन पूर्वगठबन्धन (प्रिइलेक्सन एलायन्स) गरेर अब कहिल्यै आफ्ना मतदातालाई अन्य कुनै दलको चुनाव चिह्नमा मत हाल्ने अवस्था सिर्जना गर्नु हुँदैन। गठबन्धनका कारणले पार्टीलाई क्षति पुगेको र कार्यकर्तामा निराशा थपेकोमा दुई महामन्त्रीको मत एक छ। थापाले भनेका छन्, तीनै तहको निर्वाचनमा कतिपय स्थानमा आफ्नो आस्था प्रकट गर्ने रूख चिह्न नै नहुँदा कांग्रेसजनले आज पर्यन्त आफ्नो असन्तुष्टि व्यक्त गरिरहेको हामीले देखेका छौं, थापाले प्रतिवेदनमा लेखेका छन्। थापाले निर्वाचन प्रणालीको सीमाले गर्दा कुनै पनि दलले बहुमत प्राप्त नगर्ने अवस्था भए पनि पाँच वर्षका लागि गठबन्धनसहित मत मागेकाले यस अवधिसम्म जनतासँगको बाचा र अन्य साझेदार दलहरूसँगको सम्झौताबमोजिम राजनीतिक इमान्दारी प्रदर्शन गर्नुपर्ने उल्लेख गरेका छन्। पार्टीको आफ्नो उम्मेदवार नहुँदा संगठनभित्र आकांक्षीको व्यवस्थापन त कठिन भयो नै पार्टीभित्रको ऊर्जामा समेत गिरावट आयो, महामन्त्री थापाले प्रतिवेदनमा लेखेका छन्, जसले गर्दा निर्वाचनमा संख्यात्मक रूपमा पार्टी पहिलो दल भए पनि लोकप्रिय मत घट्ने अवस्था भयो। स्थानीय तह, प्रदेशसभा र प्रतिनिधिसभाको निर्वाचनमा गठबन्धन गर्दा पार्टीले १३२ प्रतिशत मतदाता गुमाएको थापाले उल्लेख गरेका छन्। यही कुरा सातै प्रदेशसभा चुनावको मतका आधारमा हेर्ने हो भने हाम्रो लोकप्रिय मतको हिस्सा ५ प्रतिशतले घटेको छ, थापाले प्रतिवेदनमा भनेका छन्, त्यसको एउटा प्रमुख कारण हो, स्थानीय तहको निर्वाचनमा हामीले तल्लो तहमै आवश्यकताका आधारमा तालमेल गर्ने भनेका थियौं, बाध्यात्मक बनाएका थिएनौं। थापाले अगाडि भनेका छन्, एकातर्फ कांग्रेसका क्रियाशील सदस्यले आफ्नो चिह्नमा मत हाल्न पाएनन् नै अर्कोतर्फ अन्य दलको निर्वाचन चिह्न र झन्डा बोकेर मत माग्न हिँड्नुपर्ने बाध्यात्मक अवस्थामा हामीले पुर्यायौं। महासमितिबाटै चुनावी गठबन्धनमा जाँदैनौं भन्ने नीति तय गरेर देशभरका कार्यकर्तालाई सन्देश दिनुपर्ने इतर समूहका नेता डा शेखर कोइरालाको भनाइ छ। यो महासमिति बैठक बाटैै निर्णय गर्नुपर्छ भन्ने मान्यतामा म अडिग छु, कोइरालाले भने। कांग्रेसको नीति कस्तो ? महामन्त्री थापा भन्छन्, अबको नीति ग्राउन्ड लेभलका जनताले महसुस गर्ने गरी निर्माण हुन आवश्यक छ। यतिबेला संघ, प्रदेश र बहुसंख्यक स्थानीय सरकारमा पार्टी नेतृत्वदायी भूमिकामा भए तापनि पार्टी सरकारमा भएको महसुस र आफ्नोपन नै कांग्रेस सदस्यले गर्न सकिरहेको देखिँदैन। सरकारका नीति, प्राथमिकता र कार्यक्रमसँग पार्टी जोडिएको अनुभूत गर्न नसकेको उनको भनाइ छ। यस्तो अवस्थामा जताततै पार्टीभित्र एकखालको अलमल छ हामीले सरकारको प्रतिरक्षा गर्ने कि प्रश्न ? थापाले भनेका छन्। नेता डा गोविन्दराज पोख्रेल भन्छन्, कांग्रेस आफनै बलबुतामा लड्नुपर्छ। कांग्रेसले कांग्रेसलाई नै मत माग्नुपर्छ। निर्वाचनपछि सरकार बनाउन गठबन्धन गर्नुपर्ने विषय त्यो विषय पछि हेर्नुपर्छ। ६ महिनामा नीतिबारे बहस गर्नुपर्नेमा २ वर्षपछि मात्रै कांग्रेसको १४औं महाधिवेशन नेतृत्व चयनमा मात्रै केन्द्रित रह्यो। पार्टीको वैधानिकता जोगाउने चुनौतीबीच ०७८ मंसिर २८ गते महाधिवेशन भयो। तर, नीतिबारे छलफल भएन। त्यसैकारण नीतिबिनाको पार्र्टी र विधिबिनाको काम गराइले पार्र्टीलाई गतिशील, प्रभावकारी र सिर्जनशील बनाउन नसकेको कांग्रेसकै नेताहरू बताउँछन्। कांग्रेसको विधानअनुसार नेतृत्व चयन भएको ६ महिनाभित्रमा नीति अधिवेशन गर्नुपर्ने हो। तर, २ वर्ष २ महिना बितेपछि महासमिति बैठकमा नीतिबारे छलफल हुँदै छ। नीतिमा छलफल नहुँदा कांग्रेसका धेरै विषय अपूर्ण छन्। विभागहरू गठन हुन सकेका छैनन्। सभापतिले कोषाध्यक्ष पनि बनाउन सकेका छैनन्। नीति प्रशिक्षण प्रतिष्ठान अलपत्र जस्तै छ। महासमिति बैठकको तयारीका लागि भनेर सभापति देउवाले बिहीबारलाई केन्द्रीय समितिको बैठक बोलाएका थिए। बैठकमा ३ वटा प्रतिवेदन पेस भएका थिए र ती तीनवटै प्रतिवेदन केन्द्रीय समितिको बैठकबाट परिमार्जनसहित पारित भएका थिए। महासमिति बैठकका अध्यक्ष एवं उपसभापति पूर्णबहादुर खड्काले तयार पारेको आर्थिक, सामाजिक, धार्मिक, सांस्कृतिक तथा राजनीतिक विषय समेटिएको नीति प्रस्तावको प्रतिवेदन ल्याएका छन्। त्यसैगरी महामन्त्रीद्वय गगन थापाले सांगठनिक प्रस्ताव र विश्वप्रकाश शर्माले समसामयिक राजनीति प्रस्ताव पेस गरेका छन्। राजनीतिक परिवर्तनको नेतृत्व लिने, विकास र समृद्धि गर्न नसक्ने महत्वपूर्ण राजनीतिक घटनाको मुख्य नेतृत्व लिँदै आएको कांग्रेस विकास र समृद्धिको जस भने कहिल्यै पाउने गरेको छैन। विकास र समृद्धि नेपाली कांग्रेसले जति अरूले नगरेको नेपाली कांग्रेसका नेता तारानाथ रानाभाट बताउँछन्। हामी अहिले सपना बाँड्न सक्छौं, ती सपनालाई साकार पार्नलाई के गरेका छौं ? रानाभाट भन्छन्, खासमा त्यसले महत्वपूर्ण राख्छ। परिवर्तन, कार्यपत्र, घोषणापत्र प्रतिबद्घता पत्रमा उल्लेख भएका कुरालाई कार्यान्वयन गरे मात्र जनताले विश्वास गर्छन्। नेता गुरु घिमिरे भने राष्ट्रनिर्माणमा नभई कांग्रेस बारम्बार सत्तामा केन्द्रित रहेको बताउँछन् २०४८ सालयता जुन अवसर कांग्रेसले पायो। त्यो मौका सत्तामा मात्र केन्द्रित रह्यो, उनको आरोप छ, जनताबाट प्राप्त जनादेशलाई अवज्ञा गर्यो। पार्टीभित्रको अन्तरकलह बढायौं हामीले। त्यसैले यो बैठकमा हामीले गरेका कमजोरीलाई अन्तर आत्माबाट स्विकार्नुपर्ने आवश्यक छ। ०७२ पछि पनि खासखास मुद्दामा कांग्रेसको इमान्दारिता नदेखाएको घिमिरे बताउँछन्। उनी भन्छन्, कांग्रेसको कार्यशैली पूर्णरूपमा यान्त्रिक देखिन्छ। ३५ वर्ष सरकार चलाउँदा मुलुक यो अवस्थामा पुगेको छ। देश बिग्रियो थिति बिग्रियो भनेर मात्र हुँदैन। हामीले बिगार्यौ भनेर गल्ति स्विकार्न सक्नुपर्छ, घिमिरे भन्छन्। बीपीको समाजवाद नयाँ पुस्तालाई थाहा छ ? समाजवादको सिद्धान्त कहीँ कतै लागू नभएको कांग्रेस युवा नेता घिमिरे बताउँछन्। जनताको सोच्ने शैलीलाई परिवर्तन गर्न सकिएको छैन, उनी भन्छन्, अशान्ति, बेरोजगार, भ्रष्टाचार झन्झन् बढ्दै गएको छ। अनि कसरी बीपीको समाजवादको कुरा गर्न सुहाउँछ ? पहिला व्यावहारिक रूपमा लागू गरौं अनि समाजवादको कुरा गरौं। अर्का नेता रानाभाट बीपीको समाजवाद छोडेर नयाँ दिशामा जाने भन्ने कुरा कांग्रेस पार्टीमा नहुने बताउँछन्। यसैलाई हासिल गरेर घोषणा कसरी गर्ने परिपूर्ति कसरी गर्ने ? नेपाली कांग्रेसलाई समसामयिक कसरी बनाउने ? प्रश्न यो हो, उनी भन्छन्। कांग्रेसमा हजार बढी नयाँ पुस्ता आउने क्रम बढ्दो भएको रानाभाट बताउँछन्। उनी भन्छन्, भ्रातृ र मातृ संगठन कांग्रेसमा धेरै छन्। भ्रातृ संस्थाबाट कांग्रेसमा आउनेलाई मात्र हैन पुराना कांग्रेसलाई पनि विपि समाजवाद व्यावहारिक ढंगबाट बुझाउनुपर्ने आवश्यक छ। राजनीतिक विश्लेषक गेजा शर्मा वाग्ले सैद्धान्दिक र वैचारिक दृष्टिकोणले कांग्रेसलाई रूपान्तरण गर्नुपर्ने बताउँछन्। ०४६ पछि नेपाली कांग्रेसले अनुशरण गरेको उद्धार र खुला अर्थनीतिको कारणले गर्दा आर्थिक वृद्घि त भयो, तर अपेक्षाकृत आर्थिक सामाजिक उपलब्धि हासिल गर्न सकेन, वाग्ले भन्छन्, त्यसकारण लोकतान्त्रिक समाजवादलाई पनि समयअनुकूल परिष्कृत गर्नुपर्ने आवश्यक छ। रूखमा भोट हाल्न पाऔं कांग्रेसका युवा नेता महर भन्छन्, गाउँगाउँमा जो हजुरबुवाहरू हुनुहुन्छ। जो वर्षौंदेखि कांग्रेसको रूख चिन्ह्मा मत हाल्दै आउनुभएको छ। उहाँहरूलाई अर्को चिन्ह्मा भोट हाल भनेर व्यक्तिको नैसर्गिक अधिकार छिन्ने काम भएको छ। महासमिति बैठकबाट त्यो प्रचलन हटाउने नीति लिनुपर्छ। नेता घिमिरे भने अहिले नै गठबन्धन छोड्दा जनताप्रति बेइमानी हुने बताउँछन्। अहिलेको यो चुनावी गठबन्धन भएको हुनाले ५ वर्ष यस्तैयस्तै गरेरै चल्ने जस्तो देखिन्छ, उनी भन्छन्, अबको निर्वाचनमा भने कांग्रेस एक्लै चुनावमा जानुपर्छ। राजनीति विश्लेषक वाग्ले गठबन्धनबारे कांग्रेसको दृष्टिकोण स्पष्ट हुनुपर्ने बताउँछन्। सम्पूर्ण पार्टीका कार्यकर्ताले बिगतमा गठबन्धन गरेका कारणले पार्टी संगठन कमजोर भयो भनिराखेका छन्, वाग्ले भन्छन्, महामन्त्रीले निर्वाचन पूर्वगठबन्धन नगर्ने प्रस्ताव पेस गर्नुभएको छ। त्योनै उपयुक्त देखिन्छ। आफ्नै एजेन्डा र कार्यसूचीमा निर्वाचन लडेर कांग्रेसले आफ्नो नेतृत्वमा सरकार बनाउन सक्षम हुनुपर्ने वाग्लेको भनाइ छ। सहमहामन्त्री महालक्ष्मी डिना उपाध्याय भने परिस्थितिले गठबन्धनको संस्कार जन्माएको बताउँछिन्। गठबन्धनलाई उपलब्धिका रूपमा प्रयोग गर्न सक्नुपर्छ, उनी भन्छिन्, हामीले संगठन सुधार गर्नुपर्ने धेरै क्षेत्र छन्। गठबन्धन नगर्ने वातावरण सिर्जना गर्नका लागि हामीले के कस्ता उपायहरू अवलम्बन गर्ने छौं ? त्यतातिर छलफल गरौं। एक्लै निर्वाचनमा गएर जितेर आउने सम्मको माहोल पार्टीमा सिर्जना गरौं। देउवाको नीति के हो ? गठबन्धन प्रतिपार्टी सभापति शेरबहादुर देउवाको नीति भने अहिले खुलेको छैन। उनी आपैंले कुनै प्रतिक्रिया दिएका छैनन्। शेखरको नीति के हो ? कांग्रेसका नेता शेखर कोइरालाले महासमिति बैठकमा पेस हुने प्रतिवेदन विरोधाभास जस्तो देखिएको बताएका छन्। महासमिति पेस हुने प्रतिवेदन थप परिमार्जन हुनुपर्ने माग गरेका हुन्। केन्द्रीय समिति बैठकमा कताकता प्रतिवेदनहरूमा विरोधाभास आएका छन्। युनिफाइड दस्तावेज जाओस् भन्ने चाहन्छु। प्रतिवेदन परिमार्जन हुँदै होला, होस् भन्ने मेरो चाहना हो। उनले गठबन्धन गर्दा कांग्रेसको भोट घट्दै गएको दाबी गरे। उनले भने, जिल्लाजिल्ला घुम्दा हामीले एक्लै चुनाव कहिले लड्ने हो ? हाम्रो चिह्नमा भोट कहिले हाल्न पाउँछौं भनेर प्रश्न गर्नुहुन्छ। सरकारमा चारैतिर बहुमतमा छौं तर भोट घट्दै गइरहेको छ। गठबन्धन गरेर निर्वाचनमा जाँदा कांग्रेसको भोट घट्दै गएको छ। यसतर्फ नेतृत्वको ध्यान गएको छैन। उनले भोट किन घटिरहेको छ विश्लेषण गरिरहेका छैनौं। कोइरालाले भने, यो प्रणालीबाट बहुमतको सरकार आउन सक्दैन। निर्वाचन प्रणालीमा होमवर्क गर्नुपर्छ। परिमार्जन गर्नुपर्छ। नेपाली कांग्रेसले पहल गर्नुपर्यो अन्य दलसँग बसेर। नीति र नेतृत्व दुवै दृष्टिकोणले कांग्रेस संक्रमणकालबाट गुज्रिरहेको छ। स्थापनाकालदेखि अंगिकार गर्दै आएका मार्गनिर्देशक सिद्धान्तहरूलाई समयानुकूल पुनव्र्याख्या र पुनःपरिभाषित गर्न जरुरी छ। १४औं महाधिवेशनबाट नेतृत्वमात्र चयन भयो। नीति निर्माणको काम भएन। त्यसैले यसपटकको महासमिति बैठकले राष्ट्रिय अन्तर्राष्ट्रिय परिवेशमा भएका परिवर्तनलाई मध्यनजर गरेर सैद्धान्दिक र वैचारिक दृष्टिकोणले रूपान्तरण गर्नुपर्ने खाँचो छ। गेजा शर्मा वाग्ले, राजनीति विश्लेषक कांग्रेसप्रति किन आशा जागेन ? कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ? यो पनि पढ्नुहोस महासमिति बैठकमा पेश हुने प्रतिवेदन विरोधाभास छ, परिमार्जन होस् : शेखर कोइराला"
मुलुकमा आत्मनिर्भर राष्ट्रिय अर्थतन्त्रको निर्माण अपरिहार्य छ : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी छन्। प्रजातन्त्र दिवसको अवसरमा शुभकामना दिँदै उनले मुलुकमा उद्योग र उद्यमशीलताको विकासमार्फत सुदृढ र आत्मनिर्भर राष्ट्रिय अर्थतन्त्रको निर्माण अपरिहार्य भएको बताएकी हुन्। मुलुकमा तानाशाही शासन व्यवस्थाको अन्त्य गरी प्रजातन्त्र स्थापनाका लागि भएका विभिन्न आन्दोलनका क्रममा आफ्नो अमूल्य जीवन उत्सर्ग गर्ने सहिदहरूप्रति श्रद्धाञ्जलि अर्पण गर्दै उनले जारी गरेको शुभकामना सन्देशमा नेपालको आधुनिक इतिहासमा फागुन ७ गतेको विशिष्ट महत्व रहेको उल्लेख छ । सात दशकभन्दा लामो अवधिमा पनि निरङ्कुश शासकबाट पटकपटक प्रजातन्त्रको गला रेट्ने प्रयत्न भएको उनको दाबी छ। पूर्वराष्ट्रपति भण्डारीको शुभकामना सन्देशमा भनिएको छ, विसं २००७ को जनक्रान्तिले नै एकातर्फ राणाहरूको निरङ्कुश पारिवारिक शासनको अन्त्य गरी प्रजातन्त्रको स्थापना गरेको थियो भने अर्कोतर्फ बन्द नेपाली समाजलाई खुलापन र आधुनिकतातर्फ अघि बढ्न मार्ग प्रशस्त गरेको थियो । त्यसपछिका सात दशकभन्दा लामो अवधिमा पनि निरङ्कुश शासकबाट पटकपटक प्रजातन्त्रको गला रेट्ने प्रयत्न भएको थियो। पूर्वराष्ट्रपतिले लोकतान्त्रिक प्रणालीको स्थायित्वका लागि समाजमा व्याप्त गरिबी, बेरोजगारी र सामाजिक विभेदहरूलाई अन्त्य गरी जनताको जीवनस्तरमा सकारात्मक परिवर्तन ल्याउन आवश्यक रहेको उल्लेख गरिन्।"
६ अर्ब ४१ करोडभन्दा बढी बिगो दाबी गर्दै ४ पूर्वसचिवसहित १५ जनाविरुद्ध मुद्दा दायर,"अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गरेको छ। काठमाडौं : मेलम्ची खानेपानी आयोजनामा भ्रष्टाचार भएको तथ्य बाहिर आएको छ। खानेपानी मन्त्रलायका ४ सचिवसहित आयोजनाका पूर्वपदाधिकारीले निर्माण कम्पनीसँग मिलेर भ्रष्टाचार गरेको तथ्य खुलेको हो। अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै १५ जनाविरुद्ध विशेष अदालतमा मुद्दा दायर गरेको छ। खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुरसहित निर्माण आयोजनाका पदाधिकारीले मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको देखिएको अख्तियार प्रवक्ता एवं सहसचिव नरहरि घिमिरेले जानकारी दिए। उनका अनुसार मेलम्ची खानेपानी विकास समितिका तत्कालीन बोर्ड अध्यक्ष एवं खानेपानी मन्त्रालयका सचिव डा सञ्जय शर्माविरुद्ध ६ करोड ९७ लाख ८३ हजार १७८ बिगो र १३ वर्षसम्म कैद तथा बिगो बराबरको जरिवाना असुलको माग गरिएको छ। यसैगरी भीमप्रसाद उपाध्यायलाई ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गरिएको छ। अर्का पूर्वसचिव एवं तत्कालीन बोर्ड अध्यक्ष गजेन्द्रकुमार ठाकुरलाई ६० करोड ४९ लाख १९ हजार ८ सय ८४ बिगो र १३ वर्ष कैद तथा बिगो असुल उपरको माग गरिएको छ। यसैगरी मेलम्ची खानेपानी विकास समितिका तत्कालीन बोर्ड सदस्य रुद्रसिंह तामाङलाई पनि प्रतिवादी बनाइएको छ। उनी हाल अध्यागमन विभागका महानिर्देशक छन्। उनलाई ११ करोड ९ लाख १७ हजार ४ सय ५८ बिगो र १० वर्षसम्म कैद सजायको माग गरिएको छ। यस्तै अर्थ मन्त्रालयका तत्कालीन सचिव तथा तत्कालीन बोर्ड सदस्य मुकुन्दप्रसाद पौडेललाई ६ करोड ९७ लाख ८३ हजार १ सय ७८ बिगो र १० वर्षसम्म कैद माग दाबी गरिएको छ। अर्का बोर्ड सदस्य चन्द्रबहादुर थापालाई ७१ करोड ५८ लाख ३७ हजार ६ सय ४३ बिगो र १० वर्षसम्म कैद माग गरिएको छ। यसैगरी समितिका पूर्वकार्यकारी निर्देशक घनश्याम भट्टराईलाई २२ करोड ७५ लाख १९ हजार ८ सय ९६, रामचन्द्र देवकोटालाई ३२ करोड ३५ लाख ६१ हजार ६ सय ६३ र सूर्यराज कँडेललाई ८९ करोड ८ लाख ९८ हजार २ सय ८५ बिगो र १३ वर्षसम्म कैद सजायको माग गरिएको छ। यस्तै समितिका तत्कालीन उपसचिव मणिभद्र न्यौपाने, रामचन्द्र न्यौपाने, बेगनाथ पौडेललाई जनही ३२ करोड ३५ लाख ६१ हजार ६ सय ६३ बिगो माग गरिएको छ। केदारप्रसाद अर्याललाई ४४ करोड ७३ लाख ७३ हजार ७२ बिगो माग गरिएको छ। उनीहरूलाई १० वर्षसम्म कैद सजायको माग पनि गरिएको छ। समितिका तत्कालीन उपकार्यकारी निर्देशक भोजविक्रम थापालाई ३२ करोड ३५ लाख ६१ हजार ६ सय ६३ बिगो र १० वर्ष कैद सजाय माग गरिएको छ। अख्तियारले परामर्शदाता र निर्माण व्यवसायीलाई पनि प्रतिवादी बनाएको छ। परामर्शदाता इप्टिसाबीईटीएस जेभीका डेपुटी टिम लिडर शिवकुमार शर्मा र इप्टिसा सर्भिसेज डी इन्गेजियरिज एसएल परामर्श सेवा प्रालि जेभीलाई पनि मुद्दा दायर गरिएको छ। शर्मालाई ४८ करोड ३६ लाख ७ हजार ५८० र परामर्श कम्पनीलाई ८७ करोड ५८ लाख ८३ हजार ३ सय ६० बिगो तोकिएको छ। यस्तै निर्माण व्यवसायी सीएमसी डी राभेनालाई ६५ करोड १४ लाख ५७ हजार ४ सय १० बिगो माग गरिएको छ। निर्माण कम्पनी सीएमसी डी राभेन्नाले कामै नगरी भुक्तानी लिएको पाइएको छ। निर्माण व्यवसायीसँग २०७० असार ३१ मा १०९५ दिनभित्र निर्माण सम्पन्न गर्ने गरी ७ अर्ब ७२ करोडको ठेक्का सम्झौता भएको थियो। सम्झौता भएको ५ वर्षपछि २०७५ मंसिर २९ मा सीएमसीले छाडेको थियोे। सन् २०१६ जुन २० मा एसियाली विकास बैंकबाट ऋणमा लिएको रकम सम्झौताविपरीत ठेकेदार कम्पनीलाई दुई किस्तामा अतिरिक्त मोबिलाइजेसन पेस्कीबापत ५३ करोड ६३ लाख २५ हजार दिएको अख्तियारको अनुसन्धानमा देखिएको छ। यस्तै २०१७ फेब्रुअरी १७ मा भ्यालु इन्जिनियरिङका नाममा ३२ करोड २८ लाख ६० हजार दिइएको थियो, त्यो पनि नियमविपरीत रहेको अख्तियारले जनाएको छ। यस्तै ठेक्का सम्झौतामा परामर्शदातालाई दिएको अधिकारबमोजिम निर्माण व्यवसायीबाट पेस भएको बिल पुनरावलोकन नगरी भुक्तानी दिएर १० करोड हानी नोक्सानी गरेको देखिएको अख्तियारले जनाएको छ । यो पनि पढ्नुहोस मेलम्चीमा ठेकेदार हावी मेलम्चीमा एक अर्ब घोटाला मेलम्चीमा ब्रह्मलुट मेलम्चीमा कारबाही गर मेलम्चीका हाकिम ट्यांकर व्यवसायी मेलम्ची विलम्बको रहस्य मेलम्ची विलम्बको रहस्य मेलम्ची खानेपानी विकास समितिका तत्कालीन अध्यक्ष संजय शर्मासहित १५ जनाविरुद्ध भ्रष्टाचार मुद्दा दायर मेलम्ची खानेपानीमा भ्रष्टाचार गरेको अभियोगमा अध्यागमन विभागका महानिर्देशक तामाङविरुद्ध मुद्दा दर्ता"
कांग्रेसप्रति किन आशा जागेन ?,"काठमाडौं : कांग्रेसका युवा नेताहरू पार्टीप्रति युवा पंक्ति आकर्षण नभएकोमा चिन्ता व्यक्त गर्छन्। पार्टीले सही नीति र नेतृत्व लिनसके मात्रै युवामा आकर्षण देखिने उनिहरूको तर्क छ। राजनीतिप्रति नै युवाको आकर्षण होइन, असन्तुष्टि बढ्दो छ, युवा नेता भुपेन्द्रजंग शाही भन्छन्, कांग्रेसले रूखमा मत हाल्न दिन्न। अरूमा भोट हाल्न लगाएपछि ती युवा कसरी कांग्रेसमा रहन्छन् ? एकपटक अरू चिन्हमा भोट हालिसकेपछि कांग्रेसप्रतिको मोह नै भंग हुन जान्छ। युवा नेता गुरु घिमिरे पनि पार्टीले गम्भीर रूपमा समीक्षा गर्नुपर्ने बेला आएको बताउँछन्। सरकारको कार्यसम्पादन मूल्यांकन, पार्टीको १४औं महाधिवेशनदेखि हालसम्मको समयको विश्लेषण गर्नुपर्ने उनको भनाइ छ। कांग्रेसका अर्का युवा नेता नैनसिंह महर महासमिति बैठकमा कांग्रेसको आन्तरिक जीवन, अर्थतन्त्रको अवस्था, संविधान कार्यान्वयनदेखि चुनावमा एक्लै लड्ने लगायतका विषयमा छलफल गर्नुपर्ने बताउँछन्। बलियो जनताको पार्टी बनाउनका लागि भ्रष्टाचार, सुशासनको कुरा, पार्टीभित्रका आन्तरिक विषय, शिक्षा स्वास्थ्यका मुद्दा, इन्धन, पर्यटनलगायतका कुरा पार्टीले के गर्न सक्छ ? छलफल गर्नुपर्छ, महर भन्छन्, राम्रो काम गरेर जनतालाई खुसी बनाउने जिम्मेवारी कांग्रेसको हो। कांग्रेसप्रति जनताको अपेक्षा एकदमै बढी छ। नेता श्याम घिमिरे कांग्रेस अहिले मिसनविहीन जस्तो अवस्थामा पुगेको बताउँछन्। जनताका मुद्दा सुन्नभन्दा पनी राजनीतिको वरिपरि नै कांग्रेस घुमेको देखिन्छ, घिमिरे भन्छन्, संघीयता, समानुपातिक प्रणालीका विषयमा पुनर्विचारको विषय र हिन्दूधर्मको कुरा उठेको छ। जनताले कांग्रेसबाट अपेक्षा गरेका छन्। यी मुद्दामा कांग्रेसले मौनता सांधिरहे, भोलि अरू कसैले यसको नेतृत्व लिन सक्छ। सहमहामन्त्री महालक्ष्मी डिना उपाध्याय पार्टीका हरेक क्षेत्रमा महिलाको अर्थपूर्ण सहभागिता हुनुपर्ने विषय उठाउनुपर्ने बताउँछिन्। आर्थिक, सामाजिक लगायतका क्षेत्रमा असमानता छन्, उपाध्यायले भनिन्, भोलिको बाटोमा कांग्रेसले हिजो गरेको परिवर्तनका उपलब्धिलाई अर्थपूर्ण प्रयोग गर्न सक्यो, सकेन। त्यसलाई सुधारात्मक बाटोमा लैजाने प्रयास गर्नुपर्छ। कांग्रेसले आफनै विधिविधान मान्ने हो भने २०८२ सालमा महाधिवेशन गर्नुपर्ने डा पोख्रेल बताउँछन्। अहिलेको अवस्थाले अनावश्यक रूपमा धेरै नेता उत्पादन गरेको छ, उनी भन्छन्, केन्द्रदेखि वडासम्मका समिति चुस्त, चलायमान बनाउनुपर्छ। त्यसका लागि साना र छरिता संरचना बनाउनुपर्छ। मिटिङ गर्नै नसकिने वा मिटिङ बस्नै नसक्ने समिति बनाएर के गर्ने ?"
गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति हो : राष्ट्रपति पौडेल,"काठमाडौं : राष्ट्रपति रामचन्द्र पौडेलले गणतन्त्रको स्थापना र वर्तमान संविधान निर्माणको महत्त्वपूर्ण जग २००७ सालको क्रान्ति भएको बताएका छन्। राष्ट्रिय प्रजातन्त्र दिवस, २०८० को अवसरमा शुभकामना व्यक्त गर्दै पौडेलले फागुन ७ नेपालको इतिहासमा गौरवपूर्ण र अविस्मरणीय दिनको रूपमा अंकित रहेको बताएका हुन् । विसं २००७ सालको क्रान्ति सफल भएर निरङ्कुशता विरूद्धको बलिदानीपूर्ण संघर्षको परिणामस्वरूप मानव अधिकार तथा राजनैतिक स्वतन्त्रता हासिल गरेको ऐतिहासिक उपलब्धिको सम्झना र सम्मान स्वरूप प्रत्येक वर्ष फागुन ७ गते हामी प्रजातन्त्र दिवस मनाउँछौं ।शुभकामना सन्देशमा भनिएको छ, मुलुकको सार्वभौमसत्ता जनतामा निहित हुनुपर्दछ भन्ने मान्यतालाई जनताको संघर्ष तथा सहिदको बलिदानबाट स्थापित गरेको हुनाले यस दिन नेपालको इतिहासमा गौरवपूर्ण र अविस्मरणीय दिनको रूपमा अंकित छ । लामो संघर्ष र बलिदानबाट प्राप्त संघीय लोकतान्त्रिक गणतन्त्रको स्थापना र जनता आफैंले बनाएको वर्तमान संविधान निर्माणको एउटा महत्त्वपूर्ण जग विसं २००७ सालको क्रान्ति थियो भन्ने हामीले बिर्सन हुन्न । राष्ट्रपति पौडेलले संघीय लोकतान्त्रिक गणतन्त्र हामी नेपालीले सात दशक भन्दा लामो संघर्षबाट प्राप्त गरेको महत्वपूर्ण उपलब्धि भएको बताएका छन् । शुभकामना सन्देशमा भनिएको छ, लोकतन्त्रले सामाजिक न्याय, समानता, सामाजिक सद्भाव तथा समृद्धि सहित बृहत् राष्ट्रिय एकतालाई अझै मजबुत तुल्याउँछ । जनता नै राज्य शक्तिको सम्पूर्ण स्रोत हुन् भन्ने मान्यतालाई यसले स्थापित गरेको छ । नेपालको संविधानले संघीय लोकतान्त्रिक गणतान्त्रात्मक व्यवस्थालाई अंगिकार गर्दै न्याय र समानतामा आधारित समाजवाद उन्मुख अर्थतन्त्र निर्माण गर्ने लक्ष्य लिएको छ । उनले आजको यस दिनले सबै जनप्रतिनिधिमूलक संस्था, राजनीतिक दल तथा राज्यका सबै अङ्गलाई लोकतान्त्रिक मूल्य, मान्यताहरू अवलम्वन गर्दै जनअपेक्षा पूरा गर्ने दिशामा अघि बढ्न प्रेरित गर्नेछ भन्ने विश्वास व्यक्त गरेका छन्। पौडेलले नेपालको सार्वभौमसत्ता, भौगोलिक अखण्डता, राष्ट्रिय हित, स्वाभिमान र लोकतन्त्रका लागि भएका विभिन्न आन्दोलनहरूमा योगदान गर्नुहुने सबै प्रति सम्मान प्रकट गर्दै प्रजातन्त्र दिवसले दिगो शान्ति, सुशासन, विकास र समृद्धिको राष्ट्रिय लक्ष्य हासिल गर्न मद्दत पुगोस् भन्ने कामना गरेका छन्।"
नवलपुरमा पाँच गिद्ध मृत फेला,नवलपरासी : नवलपरासी (बर्दघाट सुस्तापूर्व)को कावासोती नगरपालिका११ लोकाहा खोला किनारमा आज पाँच गिद्ध (जटायु) मृत फेला परेका छन्। चार डंगर प्रजाति र एउटा हिमाली प्रजातिको गिद्ध मृत फेला परेका हुन्। जटायु रेस्टुरेन्टका अध्यक्ष डिबी चौधरीका अनुसार सोही स्थानमा एउटा सुन गिद्ध र ६ डंगर प्रजातिको गिद्ध बिरामी अवस्थामा फेला परेका छन्। गिद्ध मरेको स्थानमा दुई स्याल पनि मृत फेला परेकाले त्यही सिनो खाएर गिद्ध मरेको आशंका गरिएको छ। खोला किनारमा गिद्ध मृत देखेपछि स्थानीयले जटायु रेस्टुरेन्टमा खबर गरेका थिए। मरेका गिद्धको मंगलबार परीक्षण गरिने तथा बिरामी गिद्धको प्राथमिक उपचार गरिएको अध्यक्ष चौधरीले जानकारी दिए।
करिडोरको बाटो खुलेसँगै तमोर गढमा सुरक्षा पोस्ट स्थापना गर्न माग,"धनकुटा : तमोर गढमा सुरक्षा पोस्ट स्थापना गर्न स्थानीयले माग गरेका छन्। तमोर करिडोरको ट्रयाक खुलेसँगै पछिल्लो समय तमोर गढमा बढ्दो बजारीकरण र आर्थिक चलायमान हुँदै गएपछि यहाँका स्थानीयले सुरक्षा पोस्ट स्थापनाको माग गरेका हुन्। करिडोरको प्रस्थान विन्दु मुलघाटदेखि धनकुटा र पाँचथरको सीमा क्षेत्र नावा खोलासम्म कुनै पनि सुरक्षा पोस्ट छैन। मुलघाट देखि नावा खोलासम्मको दूरी २८ किलोमिटर छ। यो क्षेत्रमा साँगुरीगढी गाउँपालिकाको कुसेटार, चौविसे गाउँपालिकाको सदामटार, हंशमोरङ, फलामेटार, भैसेटार, डिहीटार गाउँ पर्दछन्। पछिल्लो समय तमोर करिडोरको सडक कालोपत्रे हुन थालेपछि यहाँ सवारी साधनको अत्यधिक चाप रहेको छ। धनकुटासहित पाँचथर, ताप्लेजुङ, तेह्रथुमका विभिन्न स्थानमा गुड्ने सवारी साधन यसै करिडोर हुँदै गुड्ने गर्छ। दैनिक सयौं सवारी साधन आवतजावत गर्छन्। यस क्षेत्रमा केही दुर्घटना तथा घटना भए मुढेवास र डाँडाबजारमा रहेको प्रहरी चौकीसम्म पुग्नु पर्ने बाध्यता छ। भौगोलिक हिसाबले यो यी चौकी तमोर गढदेखि ४५ घण्टाको पैदल दूरीमा रहेको सुरक्षाको दृष्टिकोणले यस क्षेत्रमा सुरक्षा चेक पोस्ट राख्न अति आवश्यक भएको स्थानीय साँगुरीगढी गाउँपालिका३ कुसेटारका स्थानीय खेलबहादुर न्यौपानेले बताए। तमोर करिडोरको यो क्षेत्रमा पछिल्लो समय होटल तथा अन्य व्यवसाय खुल्ने क्रम बढ्दो छ। जसको कारण आर्थिक गतिविधि बढाएको छ। व्यापारी तथा व्यवसायको संरक्षणका लागि राज्यले तमोर करिडोरमा तत्काल सुरक्षा पोस्ट स्थापना गर्नुपर्ने फलामेटारमा छथर होटल सञ्चालन गर्दै आइरहेका होटल व्यवसायीको भनाइ छ। धनकुटाका प्रमुख जिल्ला अधिकारी पुण्यविक्रम पौडेलले यो क्षेत्रमा बढ्दो सुरक्षा चुनौतीलाई मध्यनजर गर्दै सुरक्षकर्मीको उपस्थिति गराउन माथिल्लो निकायमा सिफारिस गरेर पठाएको बताए। त्यो निर्णय नभएसम्म जिल्ला तहबाट निर्णय गरेर तथा स्थानीय तहसँगको समन्वयमा अस्थायी प्रहरी पोस्ट राख्ने काम अघि बढाउने प्रजिअ पौडेलको भनाइ छ।"
जाजरकोटका भूकम्पपीडितलाई प्रतिपरिवार १५ हजार रुपैयाँ,"जाजरकोट : नेपाल रेडक्रस सोसाइटीले जाजरकोटका भूकम्पपीडितलाई प्रतिपरिवार १५ हजार रुपैयाँ प्रदान गरेको छ। कर्णाली भुकम्प प्रतिकार्य कार्यक्रम अन्तर्गत रेडक्रसले एक हजार ६२३ परिवारलाई नगद प्रदान गरेको हो। भेरी नगरपालिकाका वडा नम्बर १, २ र ३ मा प्रतिपरिवार १५ हजारका दरले २ करोड ४० लाख नगद सहायता प्रदान गरिएको हो। पीडितहरूको आधारभूत आवश्यकता परिपूर्तिका लागि रकम प्रदान गरिएको कर्णाली भूकम्प प्रतिकार्य कार्यक्रम जाजरकोटका कार्यक्रम संयोजक प्रकाश कार्कीले बताए। ३ सय परिवारका लागि नगद सहायता प्रदान गर्ने गरी रकम थप भएर आएको उनले जानकारी दिए। उक्त नगद सहायता वडा नम्बर ४ सम्म विस्तार गरिने छ। उनका अनुसार जिल्ला विपद न्यूनीकरण तथा व्यवस्थापन समितिले रेडक्रसको कार्य क्षेत्र भेरी नगरपालिका तोकेको र नगरपालिकाले भेरीका वडा नम्बर १, २ र ३ तोकेपछि भूकम्प पीडितहरूका लागि विभिन्न सहायताका कार्यक्रम सञ्चालन भइरहेका छन्। भेरीको वडा नम्बर १ मा २ सय ५० अस्थायी आवास निर्माण गरिएको छ। त्यस्तै वडा नम्बर ३ मा एक सय अस्थायी आवास निर्माण भएका छन्। ती परिवारका लागि अस्थायी आवासमा ५० हजार, १५ हजार शौचालय, ७ हजार खानेपानी ट्यांकी र १५ हजार बहुउद्देश्यीय नगद सहायता गरी ८७ हजारको प्याकेज रहेको कार्यक्रम संयोजक कार्कीले बताए।"
पञ्चकोटमा बृहत ब्रह्माण्डीय महायज्ञ,"बागलुङ : बागलुङको धार्मिक तथा पर्यटकीयस्थल पञ्चकोटमा बृहत् ब्रह्माण्डीय महायज्ञको तयारी अन्तिम चरणमा पुगेको छ। स्वामी कमलनयनाचार्यको अगुवाईमा फागुन ९ गतेदेखि २३ गतेसम्म १५ दिन सञ्चालन हुने अनन्तश्री ब्रह्माण्डीय महायज्ञ २०८० को तयारी अन्तिम चरणमा पुगेको सोमबार पत्रकार सम्मेलन गरेर जनाइएको छ। महायज्ञको फागुन ९ गते ९ वर्षका १०८ कन्याहरूबाट उद्घाटन हुने उनले बताए। महायज्ञका मुल संयोजक मुक्तिनाथ बाबा स्वामी कमलनयनाचार्यले महायज्ञमा १५ दिनसम्म विभिन्न कार्यक्रम र सम्मेलन गरिने जानकारी दिए। महायज्ञ सञ्चालन हुने हरेक दिन फरक फरक कार्यक्रम सञ्चालन हुनेछन्। पहिलो दिन फागुन ९ गने जल, उर्जा, विकास तथा वातावरण सम्मेलन हुनेछ। फागुन १० गते राष्ट्रिय राजनीति एवं कर्मचारी सहितको उपस्थितिमा पञ्चकोटको महत्वबारे प्रकाश पारिनेछ। फागुन ११ गते राष्ट्रिय शिक्षा प्रणालीको कार्यान्वयन सम्मेलन, फागुन १२ गते गण्डकी विकासको अवधारणा र कार्यान्वयन सम्मेलन, फागुन १३ गते प्रादेशिक राजनीति र सुशासन सम्मेलन हुनेछ। फागुन १४ गते राष्ट्रिय सुरक्षा प्रणाली, न्यायिक पद्धति कार्यान्वयन सम्मेलन, फागुन १५ गते आत्मनिर्भरमुखी राष्ट्रिय कृषि सम्मेलन, फागुन १६ गते योग तथा खेल सम्मेलन, फागुन १७ गते पूर्वीय चिकित्सा पद्धति र जनस्वास्थ्य विकास सम्मेलन हुने भएको मुल संयोजक कमलनयनाचार्यले बताए। यस्तै फागुन १८ गते राष्ट्रिय अर्थतन्त्रको विकास र वित्तीय संस्थाको योगदान, फागुन १९ गते समावेशीताको सिद्धान्त र महिलाको क्षमता विकास सम्मेलन, फागुन २० गते भाषा, साहित्य र संस्कृति संरक्षण सम्मेलन हुने छ। फागुन २१ गते समाजसेवा र समाजसेवीको प्रभावकारिता सम्मेलन, फागुन २२ गते प्राकृतिक श्रोत संरक्षण र वातावरण सम्मेलन तथा फागुन २३ गते वैदिक सनातन तथा बौद्ध धर्म र धार्मिक स्थलको संरक्षण सम्बन्धी सम्मेलन समेत हुने भएको संयोजक कमलनयनाचार्यले बताए। उनले महायज्ञमा २१ हजार ५ सय ५५ क्विन्टल धान्यान्चल समेत गर्न लागेको बताए। ब्रह्माण्डी महायज्ञ अहिलेसम्म नेपालमा नभएको र बागलुङमा पहिलो पटक हुन लागेको उनले जानकारी दिए। हजारौं वर्ष पहिले कहिले भएको भए नेपालमा भयो होला मेरो जानकारीमा भएसम्म यस्तो खालको यज्ञ नेपालमा भएको छैन, उनी भन्छन्, महायज्ञको अध्यक्ष भगवान मुक्तिनाथ, संरक्षक भगवान पशुपतिनाथ, आह्वानकर्ता भगवान बुद्ध र स्वागतकर्ता गण्डकी नदी कृष्णगण्डकी र शुक्लागण्डकी दिदीबहिनी रहनेछन्। यो एउटा अद्भुत संयोग रहनेछ। ब्रह्माण्डी महायज्ञ केवल धार्मिक कार्यक्रम मात्र नभई जल जोगाउन राष्ट्रिय आह्वान भएको कमलनयनाचार्यले बताए। जल र गौ जोगाउन सक्यौ भने नेपाल समृद्ध हुन्छ, उनले भने,यो महायज्ञ मात्र होइन। यो ब्रह्माण्डीय महायज्ञ हो। यहाँ जल, उर्जा, विकास तथा वातावरण, देश विकासको अवधारणा र कार्यान्वयनका साथै राजनीति र सुशासनका बारेमा सम्मेलन हुनेछन्। १५ दिनसम्म चल्ने महायज्ञमा २५ फिट अग्लो मौलो २१ हजार कर्ताबाट धान अर्पण गरेर पुरिनेछ। पञ्चकोटमा विश्वशान्ति कलश निर्माण लागि २०७१ सालमा शिलान्यास भए पनि काम पूरा हुन सकेको छैन। १५१ फिट अग्लो कलसमा करिब एक हजार पाँच सय व्यक्तिहरू अटाउनेगरी हामी कलस निर्माण भइरहेको छ। कलस निर्माणका लागि ४० फिट जमिनमुनिबाट फाउन्डेसन तयार पार्ने काम भइसकेको उनले बताए। ४० फिट तलबाट कलसका लागि फाउण्डेसनको काम भइसकेर एक तला ढलान भइसकेको छ,उनले भने,यो नेपालमै पहिलो पटक विश्वशान्तिको सन्देश कालीगण्डकीको तटबाट सन्देश प्रवाह गर्नेगरी काम गर्दैछौं। ५ हजार ५ सय ५५ केजीको महाघण्ट तयार भएर पञ्चकोटमा आइपुगेको छ। उक्त महाघण्ट महायज्ञकै अवसरमा फागुन १० गते राष्ट्रपति रामचन्द्र पौडेलले अनावरण गर्ने संयोजक कमलनयनाचार्यले बताए। पञ्चकोटमा अहिलेसम्म ५० करोड बढिको पूर्वाधार तयार भइसकेका छन्। २०७१ सालमा सञ्चालन गरिएको पहिलो महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। शीश महल, सत्सङ्ग भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला लगायतका संरचनाहरू पञ्चकोट विकास परिषदका प्रतिनिधि अध्यक्ष दामोदर शास्त्रीले बताए। उनले गरुडनारायणको मन्दिर, हनुमानको मूर्ति स्थापना, सडक पूर्वाधारको सुधार तथा निर्माण, खानेपानीको व्यवस्थापन लगायतका कामहरू सम्पन्न भइसकेको बताउँदै विशेष गरी ठूलो भौतिक र धार्मिक संरचनाहरू ताराजालकोट रहेको ठाउँमा निर्माण भैरहेका जानकारी दिए।"
दुर्घटनामा चालक र सहचालकको मृत्यु,पाल्पा : पाल्पामा टिपर दुर्घटना हुँदा दुई जनाको मृत्यु भएको छ। लु२ख ५६१ नं को टिपर दुर्घटना हुँदा चालक र सहचालकको ज्यान गएको हो। रुपन्देहीको खैरेनीबाट माथागढी५ धामिका ढुङ्गाखानीतर्फ आउँदै गरेको टिपर माथागढी गाउँपालिका५ आर्थोकघाटस्थित रहवास खैरेनी सडकखण्डमा आज उक्त टिपर दुर्घटना भएको हो। उक्त घटनामा रुपन्देहीको तिलोत्तमा नगरपालिका१६ का चालक २४ वर्षीय प्रदीप कुमाल र सोही ठाउँका सहचालक १८ वर्षीय मनिष परियारको घट्नास्थलमै मृत्यु भएको जिल्ला प्रहरी कार्यालयाका प्रहरी उपरीक्षक सुगन्ध श्रेष्ठले जानकारी दिए। दुर्घटनाको कारण खुल्न नसकेको प्रहरीले जनाएको छ।
राष्ट्रपति रनिङ शिल्डमा सामुदायिक विद्यालयहरूलाई उपाधि,"ढल्केवर(धनुषा) : धनुषाको मिथिला नगरपालिकामा सम्पन्न दोस्रो राष्ट्रपति रनिङ शिल्डमा सामुदायिक विद्यालयहरूले वर्चस्व जमाएका छन्। प्रतियोगिताको प्रथम, द्वितीय र तृतीयको उपाधि सामुदायिक विद्यालयहरूले आफ्नो कब्जामा पारेका हुन्। जनता माध्यमिक विद्यालय नक्टाझिजले १९ पदकसहित प्रतियोगिताको प्रथम उपाधि चुमेका छन्। उक्त विद्यालयले १२ स्वर्ण, ४ रजत र ३ कास्य पदक हासिल गरेको छ। यस्तै सार्वजनिक माध्यमिक विद्यालय बेंगाडावरले ३ स्वर्ण, ९ रजत र ३ कास्य गरी १५ पदकसहित द्वितीय स्थान हासिल गरेको प्रतियोगिता संयोजक विश्वनाथ महतोले जानकारी दिए। उनका अनुसार महेन्द्र माध्यमिक विद्यालय ढल्केवरले ३ स्वर्ण, ४ रजत र ७ कास्य गरी १४ पदकसहित तृतीय स्थान ल्याएको हो। प्रतियोगितामा आदर्श राष्ट्रिय माध्यमिक विद्यालय लालगढले ३ स्वर्ण, ३ रजत र २ कास्यसहित ८ पदक, लालगढ नमुना विद्या सदन लालगढले ३ स्वर्ण, २ रजत र १ कास्यसहित ६ पदक, सनफलावर इङ्गलिस बोडिङ स्कुल बेंगाडावरले २ स्वर्ण, २ रजत र २ कास्यसहित ६ वटा पदक जितेको हो। त्यसैगरी विनायक इङ्गलिस बोडिङ स्कुल ढल्केवरले २ स्वर्ण, ३ रजत र ७ कास्यसहित १२ पदक, माध्यमिक विद्यालय तुलसी चौडाले १ रजत र १ कास्यसहित २ पदक, जनता माध्यमिक विद्यालय हरिहरपुर र चिल्ड्रेन गार्डेन इङ्गलिस बोडिङ स्कुल ढल्केवरले समान ३३ कास्यपदक हासिल गरेको प्रतियोगिता संयोजक महतोले जनाए। प्रतियोगितामा भलिबल, कबड्डी र एथ्लेटिक्सतर्फका खेलहरू गराइएको थियो। जसमा नगरभित्रका ६ सामुदायिक र ४ निजी गरी १० वटा विद्यालयले प्रतियोगितामा भाग लिएका थिए। मिथिला नगरपालिकाको आर्थिक सहयोगमा यस वर्षको राष्ट्रपति रनिङ शिल्ड प्रतियोगिता जनता माध्यमिक विद्यालय नक्टाझिजले आयोजना गरेको मिथिला नगरपालिकाका प्रवक्ता रामबहादुर स्याङ्दनले जानकारी दिए।"
"तनहुँमा जन्ती बोकेको जीप दुर्घटना : दुई जनाको मृत्यु, १६ घाइते",दमौली : तनहुँको आँबुखैरेनी गाउँपालिका१ गिरौनचोरस्थित भित्री सडकखण्डमा आज बिहान जन्ती बोकेको जीप दुर्घटना हुँदा दुई जनाको मृत्यु भएको छ । बरादीहिलेखर्कस्थित भित्री सकखण्डमा जन्ती लिएर गइरहेको बा १८च ५९२१ नम्बरको बोलेरो जीप दुर्घटना हुँदा दुई जनाको मृत्यु भएको हो । मृत्य हुनेको पहिचान हुन बाँकी रहेको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाँणले जानकारी दिए । अनियन्त्रित भई सडकबाट अन्दाजी पाँच सय मिटर तल जीप खसेको थियो । दुर्घटनामा १६ जना घाइते भएका छन् । घाइतेको विभिन्न अस्पतालमा उपचार भइरहेको प्रहरीले जनाएको छ । रासस
टाउको काटेर गाडेको अवस्थामा युवकको शव फेला,"कपिलवस्तु : हत्यापश्चात जलाएर गाडिएको अवस्थामा युवकको शव फेला परेको छ। कपिलवस्तु नगरपालिका४ पिपरी गाउँदेखि दक्षिण तर्फको नहरको कुलोमा शव फेला परेको हो। शवको टाउको नरहेको र बाँकी शरीर कुलोमा खाल्टो खनेर गाडेको अवस्थामा फेला परेको प्रहरी नायब उपरीक्षक हरिबहादुर वलीले बताए। नहरमा गाडिएको सो शवको घुँडाको भाग मात्र देखिएको थियो। अन्यत्रै हत्या गरी टाउको काटेर कुलोमा खाल्डो खनी गाडिएको प्रहरी नायब उपरीक्षक वलीले बताए। निलो मोटो जिन्सको जकेट लगाएको, हातमा रक्षा सुत्र डोरी बाँधेको करीब २५ वर्षीय युवकको शव रहेको प्रहरीले जनाएको छ। मृतकको सनाखत हुन सकेको छैन। पोष्टमार्टमका लागि शव बुटवल पठाइएको प्रहरीले जनाएको छ। शव फेला परे लगत्तै तालिम प्राप्त कुकुर, विशेषज्ञ मेडिकल चिकित्सक, सरकारी वकिल लगायतको टोली सो स्थानमा पुगेको थियो। हत्यामा संलग्न रहेकाहरूको पहिचान गर्न सो क्षेत्रमा तालिम प्राप्त कुकुरको समेत प्रयोग गरिएको छ। घटना बारे सूक्ष्म अनुसन्धान सुरु गरिएको प्रहरी उपरीक्षक नवरत्न पौडेलले बताए। केही दिनअघि घरबाट हराएका एक युवकको परिवार सम्पर्कमा आएको र उनीहरुलाई शव पहिचानका लागि बुटवल पठाइएको प्रहरीले जनाएको छ।"
नारायणगढ मुग्लिन सडक खण्डको पहाड काट्ने काम अन्तिम चरणमा,चितवन : चितवनको नारायणगढ मुग्लिन सडक खण्डको पहाड काट्ने काम अन्तिम चरणमा पुगेको छ । उक्त सडक खण्डमा १२ बजे देखि ४ बजे सम्म सडक नै बन्द गरेर पहाड काट्ने काम हुँदै आएको छ । नारायणगढ मुग्लिन सडक खण्डको तुईन खोलामा पुल निर्माणको लागि अप्रोज बनाउन पहाड काट्ने काम भइरहेको छ । उक्त खण्डमा करिब ६० मिटर पहाड रहेकोमा गत आर्थिक वर्षमा २५ मिटर र यस आर्थिक वर्षमा ३५ मिटर मध्ये २७ मिटर पहाड काटी सकेको इन्जिनियर कृष्ण प्रसाद आचार्यले जानकारी दिए। उक्त सडक खण्डमा १५ वटा पुल निर्माण गर्नु पर्नेमा १४ वटा पुलको काम सम्पन्न भइसकेको र अब एउटा पुल बनाउन बाँकी रहेको उनले बताए। उक्त पहाड काट्नको लागि फागुन १२ गते सम्म समय दिइएको छ । उक्त सडक खण्डको पहाड काट्ने काम अन्तिम अन्तिम चरणमा पुगेको र यसै आर्थिक वर्षसम्ममा पुलको स्लायब ढलान गर्ने लक्ष्य रहेको आचार्यले बताए।
अन्नपूर्णकर्मी बुढाथोकीलाई साहसिक पत्रकारिता पुरस्कार,"धरान : अन्नपूर्ण पोस्टका पत्रकार किशोर बुढाथोकीलाई साहसिक पत्रकारिता पुरस्कारले सम्मान गरिएको छ। नयन एड्भरटाइजिङ प्रालिद्वारा सञ्चालित प्रदेश खबर डट कमको प्रथम वार्षिकोत्सवका अवसरमा सोमबार उनलाई उक्त पुरस्कार प्रदान गरिएको छ। बुढाथोकीलाई कार्यक्रमको प्रमुख अतिथि प्रतिनिधिसभाकी उपसभामुख इन्दिरा रानाले ११ हजार १५१ रुपैयाँ नगद र सम्मानपत्र प्रदान गरिन्। बुढाथोकी अन्नपूर्ण पोस्टका कोशी ब्युरो प्रमुख हुन्। पत्रकारिता क्षेत्रमा लामो समयदेखि काम गरिरहेका कृष्ण आचार्य (खोटाङ), हर्ष सुब्बा,कृष्णविनोद लम्साल(सुनसरी), सञ्जयसन्तोषी राई (धनकुटा), शिवबहादुर कार्की (मोरङ), कौशल चेम्जोङ (उदयपुर) र चन्द्र भण्डारी (झापा)लाई दोसल्ला ओढाएर सम्मानपत्र प्रदान गरिएको छ। त्यस्तै फोटो पत्रकारिता पुरस्कार राससका प्रदीपराज पन्त,उत्कृष्ट पत्रकारिता पुरस्कार सुरेन्द्र भण्डारी (झापा),सिर्जनशील पत्रकारिता पुरस्कार विवेक रेग्मीलाई प्रदान गरिएको छ।"
वैदेशिक ठगीका उजुरी बढे,"काठमाडौं : धादिङकी मनकुमारी तामाङ कुवेत जान भन्दै गत असोजमा त्रिभुवन विमानस्थल पुगेकी थिइन्। गाउँकै आफन्तलाई ३ लाख बुझाएकी उनी कुवेत उड्न भने पाइनन्। दुबईको भिजिट भिसा हातमा लिएर विमानस्थल पुगेकी उनलाई कागजात शंकास्पद भन्दै अध्यागमन अधिकृतले फिर्ता पठाए। रिण तिर्नका लागि मजदुरी गरिरहेकी तामाङ ५ महिनापछि मात्रै पासपोर्ट फिर्ता लिन प्रहरी कार्यालय पुगेकी थिइन्। यस्तै, सर्लाहीका वीरेन्द्र महतो न्युजिल्यान्ड जानका लागि गत मंसिरमा घरबाट हिँडेका थिए। उनलाई एजेन्टले वर्किङ भिसामा पठाउने भन्दै पटकपटक महतोसँग १८ लाख बुझे। प्ल टु पास गरेका महतोले न्युजिल्यान्ड नपुगीबीच ट्रान्जिटबाटै फर्काइए। उजुरी बोकेर अपराध अनुसन्धान महाशाखा पुगेका उनी प्रहरीसँग आफू ठगिएको बताउँदै थिए। वीरेन्द्रले कहिले ईसेवा त कहिले अनलाइन बैंकिङमार्फत एजेन्टलाई पैसा बुझाएका थिए। वैदेशिक रोजगारका लागि पैसा बुझाएको भन्ने कुनै आधिकारिक कागजात उनीसँग थिएन। यसैले पनि उनी कहिले वैदेशिक रोजगार विभाग त कहिले प्रहरी कार्यालय धाइरहेका छन्। पोर्चुगल जान १६ लाख लाग्छ। महिनामा डेढ लाख कमाइ हुन्छ भन्दै प्रलोभन दिएर ठगी गर्ने चितवन खैरेनीका समीरकुमार कर्णलाई प्रहरीले पक्राउ गरेको छ। उनीविरुद्ध ८ लाख ३० हजार ठगी गरेको उजुरी दर्ता भएको छ। यी त केही घटना मात्रै हुन्। पछिल्लो समय वैदेशिक रोजगारीमा जाने भन्दै ठगी हुने गरेका घटना बढ्दो छ। उपत्यका अपराध अनुसन्धान कार्यालयको तथ्यांकअनुसार पछिल्लो ७ महिनामा मात्रै वैदेशिक रोजगार ठगीका ४२१ वटा उजुरी परेका छन्। अपराध अनुसन्धान कार्यालयमा वैदेशिक रोजगार ठगी भन्दै वैदेशिक रोजगार विभागबाट ४ सय २१ वटा प्रक्राउ पुर्जी प्राप्त भएको थियो। विदेश पठाउने भन्दै पैसा उठाएर ठगी गर्ने १ सय ९८ जना पक्राउ परेका छन्। जसमा १६१ जना पुरुष र ३७ जना महिला छन्। वैदेशिक रोजगारमा ठगी गर्नेहरूविरुद्ध १३ करोड ५ लाख ८७ हजार ३ सय बिगो बराबरको मुद्दा दर्ता भएको छ। आव ७८७९ मा १२० वटा उजुरीमा १२० वटै पक्राउ पुर्जी जारी भएको थियो। जसमा ५ जना मात्रै पक्राउ परेका थिए। यस्तै, आव ७९८० मा ८६ वटा वैदेशिक ठगीका उजुरी परे। जसमा २८ जनामात्रै पक्राउ परेका थिए। गत वर्ष ८६ वटा मात्रै पक्राउ पुर्जी जारी भएकोमा यस वर्षको सुरुको ७ महिनामै यो संख्या पाँच गुणा बढेको छ। यही पुसमा ९४ वटा उजुरी आएकोमा माघ महिनामा ८४ वटा उजुरी आएका छन्। किन बढिरहेछ वैदेशिक ठगी ? उपत्यका अपराध अनुसन्धान कार्यालयका प्रमुख सोमेन्द्र सिंह राठौरका अनुसार सामाजिक सञ्जालको बढ्दो प्रयोगसँगै वैदेशिक रोजगारमा जाने नेपालीको संख्या उल्लेख्य छ। नेपालमा काम गर्न नचाहने र वैदेशिक रोजगारमा गएपछि टन्नै कमाइ हुन्छ भन्ने गलत धारणा समाजमा व्याप्त छ। जे कुराको माग बढी हुन्छ त्यही कुरा परिपूर्तिमा लाग्छ मानिस। विदेश पठाइदिन्छु र भिसा मगाइदिन्छु भनेपछि सजिलै विश्वास गर्ने आदत बढ्दो छ। राठौर अगाडि थप्छन्, अहिले त सामाजिक सञ्जालमा फेक विज्ञापन गरेर ठग्ने गिरोह सक्रिय छन्। त्यस्ता, फेक विज्ञापन गर्ने कम्पनी दर्ता नै भएका हुँदैनन्। उनीहरूको उद्देश्य नै ठगी गर्ने हुन्छ। विभिन्न बहानामा विदेश जान लागेका युवायुवतीले पैसा बुझाउने बेलासम्म कसैलाई सोध्दैनन्, आधिकारिकताका विषयमा बुझ्दैनन् पनि। जब ठगिन्छन्, अनि मात्रै प्रहरीमा आउँछन्। न उनीहरूसँग पैसा बुझाएको प्रमाण हुन्छ न त कुनै कागजात नै। पैसा लिने व्यक्ति नै फरार हुन्छ। प्रमाण नभएको मुद्दामा पीडितले न्याय पाउने संभावना निकै कम मात्रै हुन्छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार छोटो समयमा धेरै पैसा कमाउने रहरले वैदेशिक ठगी बढिरहेको छ। सबैलाई विदेश जानु छ, पैसा कमाउनु छ, छिटो धनी हुनु छ। पछिल्लो समय पोर्चुगल, पोल्यान्ड, सर्विया, क्यानडा, माल्दिभ्स, न्युजिल्यान्ड, अष्टेलिया, जापान, क्रोएसिया, कम्बोडिया, टर्की, अल्बानिया, रसियाजस्ता देशमा लैजाने भन्दै ठगी गर्ने गिरोह नै सक्रिय छन्। यस्ता गिरोहहरू एक ठाउँमा ठगी गर्ने र फरार हुने, लगत्तै अर्को ठाउँमा कार्यालय खोलेर ठगी गर्ने जस्ता कार्य गरिरहेका छन्।"
वीरगन्जमा अनिश्चितकालीन कर्फ्यु,"वीरगन्ज : वीरगन्जमा सोमबार साँझ ५ देखि कर्फ्यु लगाइएको छ। जिल्ला प्रशासन कार्यालय पर्साले सार्वजनिक सूचना जारी गरेर वीरगन्ज महानगरपालिका क्षेत्रमा साँझ ५ देखि अनिश्चितकालीन कर्फ्यु आदेश जारी गरेको हो। रौतहटको ईशनाथ नगरपालिकाको मोतीपुरमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा पनि सोमबार दुई फरक समुदायबीच ठाउँ ठाउँमा झडप भई स्थिति तनावपूर्ण भएपछि स्थानीय प्रशासनले कर्फ्यु लगाएको पर्साका प्रमुख जिल्ला अधिकारी दिनेश सागर भुषालले जानकारी दिए। स्थानीय प्रशासनले जारी गरेको कर्फ्यु आदेशको सूचनामा वीरगन्जको सीमा क्षेत्र पूर्वमा नगवा चोक, पश्चिममा तिलावे पुल, उत्तरमा परवानीपुर र दक्षिण भन्सारको मितेरी पुलभित्र महानगरको क्षेत्रमा कर्फ्यु लगाइएको उल्लेख छ। यसअघि सोमबार दिउँसोदेखि केही हिन्दुवादीहरूले प्रदर्शन गर्दै बजार बन्द गराउने क्रममा हिन्दुवादी र प्रहरीबीच ठाउँ ठाउँमा झडप भएको थियो। यस्तै हिन्दुवादीहरूले बजार बन्द गराउने क्रममा केही पसलमा तोडफोड गरेपछि मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेको थियो। त्यस्तै हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भएपनि प्रहरीले हस्तक्षेप गरेर स्थिति नियन्त्रणमा लिएको थियो। तर त्यसपछि वीरगन्जकै इदगाह चोकमा मुस्लिम समुदायका केही युवाहरूले सडकमा टायर बालेर प्रदर्शन गरिरहेका बेला प्रहरीले हस्तक्षेप गर्दै लाठीचार्ज गरेपछि स्थिति फेरि बिग्रिएको थियो। त्यसक्रममा प्रदर्शनकारीले प्रहरीमाथि ढुंगामुढा गरेको र प्रहरीले भीड तितरबितर पार्न १० राउन्डभन्दा बढी अश्रुग्यास प्रहार गरेको थियो। यसअघि हिन्दु समाज नामक समूहको अगुवाइमा हिन्दुवादीहरूले रौतहट, महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएका थिए।"
"प्रदर्शनका क्रममा वीरगन्जको विभिन्न ठाउँमा झडप, बजार बन्द","वीरगन्ज : वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका छन्। रौतहटको ईशनाथ नगरपालिकाको घिउडा गाँउमा सरस्वतीको मूर्ति सेलाउने विषयलाई लिएर हिन्दु र मुस्लिम समुदायबीच पाँच दिनदेखि जारी विवादलाई लिएर वीरगन्जमा सोमबार हिन्दुवादीहरूले प्रदर्शन गर्दै बजार बन्द गराएका हुन्। त्यसक्रममा बजार बन्द गराउँदै हिँडेका हिन्दुवादी र प्रहरीबीच ठाउँ ठाउँमा झडप भएको छ। यस्तै हिन्दुहरूले निकालेको विरोध जुलुसमा मुस्लिम समुदायका एक समूहले अवरोध गर्न खोज्दा प्रहरीले हस्तक्षेप गरेर स्थिति नियन्त्रणमा लिएको छ। अहिले पनि वीरगन्जको मुख्य बजारको अवस्था तनावपूर्ण नै रहेको छ। चोक चोकमा हिन्दुवादी र मुस्लिमहरू छुट्टाछुट्टै भेला भएर बसेपछि ठूलो संख्यामा नेपाल प्रहरी र सशस्त्र प्रहरी परिचालन गरिएको छ। हिन्दुवादीहरूले जुलुस निकालेर बजार बन्द गराउँदै हिँडेपछि समूह बनाएर मुख्य सडकमा आएका मुस्लिम समुदायको एक समूहले आदर्शनगर र महावीरस्थानमा हिन्दु धर्मको झण्डा च्यात्न थालेपछि स्थिति तनावपूर्ण बनेको भए पनि प्रहरीले हस्तक्षेप गरेर नियन्त्रणमा लिएको प्रहरी निरीक्षक मोहनविक्रम केसीले जानकारी दिए । यस्तै हिन्दु समाजले रौतहट,महोत्तरी लगायतका जिल्लामा हिन्दुमाथि अत्याचार भएको भन्दै त्यसमा संलग्नहरूलाई कारबाहीको माग गर्दै जिल्ला प्रशासन कार्यालय पर्सामा ज्ञापनपत्र बुझाएको छ।"
"कोरियन भाषा परीक्षा आजदेखि सुरु, पहिलो चरणमा साढे ४७ हजारले परीक्षा दिने","काठमाडौं: ईपीएस कोरिया शाखाले लिने कोरियन भाषा परीक्षा आजदेखि सुरु भएको छ। राष्ट्रिय व्यावसायिक प्रशिक्षण प्रतिष्ठान, भैँसेपाटीमा परीक्षा सुरु भएको शाखाले जनाएको छ। परीक्षा एक दिनमा पाँच वटा सिफ्टमा लिइनेछ। जसमा एक हजार जनाले परीक्षा दिन पाउने गरी व्यवस्था मिलाइएको इपीएस कोरिया शाखाका निर्देशक मैयाँ कडेलले जानकारी दिइन्। 'पहिलो सिफ्टमा करिब ४७ हजार पाँच सय १९ जनाले कोरियन भाषा परीक्षा दिने छन्, शनिबार पनि परीक्षा दिने गरी व्यवस्था मिलाएका छौं, अन्य सिफ्ट त्यसपछि तय गरिने छ', उनले भनिन्। परीक्षार्थीहरु परीक्षाको एक दिन अघि सिफ्टअनुसार ईपीएस शाखा, कार्यालय ग्वार्कोमा बायोमेट्रिक रजिस्ट्रेशन फिङर प्रिन्ट दर्ताका लागि उपस्थित हुनुपर्नेछ। परीक्षा सुरु हुनुअघि एक घण्टा अगाडि परीक्षा हलमा ओरेन्टेसन सुरु हुनेछ साथै निर्धारित समयमा उपस्थित नभए परीक्षामा सहभागी नगराइने निर्देशक कडेलले जानकारी दिइन्। परीक्षामा मोबाइल फोन, स्मार्टवाचलगायतका कुनै पनि विद्युतीय सञ्चारका साधनहरु लैजान निषेध गरिएको छ। परीक्षामा चिट चोर्ने, नक्कल गरेकोलगायतका अवाञ्छित गतिविधि गरेको भेटिएमा परीक्षा रद्द गर्नुकासाथै चार वर्षसम्मका लागि परीक्षामा समावेश हुन निषेध गरिने कार्यालयले जनाएको छ। सन् २०२३ का लागि कोरियाको उत्पादनमूलक क्षेत्रतर्फ एक लाख ६३ हजार ६३५ जनाले आवेदन दिएका थिए।"
बागलुङ नगरपालिकामा कुकुर होस्टल,"बागलुङ : बागलुङ जिल्लाको बागलुङ नगरपालिकाले कुकुरहरूका लागि कुकुर होस्टल बनाउने भएको छ। बागलुङ बजार क्षेत्रमा भेटिने कुकुरको व्यवस्थापनका लागि नगरपालिकाले नगर प्रबद्र्धन कार्यक्रमअन्तर्गत होस्टल बनाउन लागेको हो। नगरपालिकाका प्रमुख प्रशासकीय अधिकृत हरिदत्त कँडेलले मुख्यमन्त्री कार्यालय गण्डकी प्रदेशसँगको साझेदारीमा नगरपालिकाले होस्टल बनाउन लागेको बताए। उनले १ करोड लागतमा बागलुङ नगरपालिका१३ को कालाखोलामा कुकुर होस्टल बनाउन लागेको बताए। उनले होस्टलका लागि नगरपालिकाले ३५ लाख र मुख्यमन्त्री कार्यालयले ६५ लाख रूपैयाँँ बेहोर्ने सम्झौता भएको जानकारी दिए। चालु वर्षभित्रै कुकुर होस्टल बनेर सञ्चालनमा आउने नगरपालिकाले जनाएको छ। नगरपालिकाले चालु आर्थिक वर्षको नीति तथा कार्यक्रममा बजार क्षेत्रका कुकुरहरूको व्यवस्थापनका लागि कुकुर होस्टल बनाउने नीति ल्याएको थियो। सोही नीतिअनुसार प्रदेश सरकारसँगको समन्वयमा बानपा१३ मा कुकुर होस्टल सञ्चालन गर्न लागिएको बागलुङ नगरपालिकाले जनाएको छ। नगरप्रमुख वसन्तकुमार श्रेष्ठले सडकमा छाडा छाडिने कुकुरबाट हुने जोखिम र रेबिजलगायतका रोग नियन्त्रण गर्न होस्टल सञ्चालन गर्नु परेको बताए। उनले कुकुरले टोकेर वर्षमा धेरैजना घाइते भएको, रेबिज रोगसमेत लाग्ने जोखिम बढेकोले त्यसको अन्त्यका लागि छाडा कुकुरहरूको व्यवस्थापनका लागि कुकुर होस्टल बनाउन लागिएको बताए। नगरपालिकाले घरघरमा पालिएका र सडक कुकुरलाई रेबिजविरुद्धको खोपसमेत लगाउँदै आएको छ। हामीले घर पालुवा कुकुर अनिवार्य दर्ता गर्ने प्रावधान गरेर दर्ता प्रक्रिया सञ्चालन गरिरहेका छौं, नगरप्रमुख श्रेष्ठले भने, घरपालुवा र सडक कुकुरलाई रेबिजविरुद्धको खोपसहित सबै औषधि निःशुल्क गर्दै आएका छौं। उनले छाडा कुकुरलाई खोप लगाएर मात्रै होस्टलमा राखिने जानकारी दिए। हामीले सडकमा छाडा छाडिएका कुकुरलाई खोप लगाएर मात्रै होस्टलमा राख्छौं, नगरप्रमुख श्रेष्ठले भने, सडकमा छाडा छाडिएका कुकुर कसैले पाल्न चाहेमा नगरको अनुमतिले लैजान सक्नेछन्। सबै कुकुरको तथ्यांक राख्ने र मृत्युपछि लगत कट्टा गर्ने व्यवस्था गरेका छौं। नगरपालिकाले छाडा कुकुर व्यवस्थापनका लागि घरपालुवा कुकुरलाई घरधनीले २ सय रुपैयाँँ शुल्क तिरेर दर्ता गर्नुपर्ने नीति बनाएको छ।"
दार्चुलामा ट्याक्टर दुर्घटना हुँदा ओभरसियर रावतको मृत्यु,दार्चुला : दार्चुलाको नौगाड गाउँपालिका २ सुन्नमुन्न सडकखण्डमा ट्याक्टर दुर्घटना भएको छ। आइतबार साँझ ग्वाल्लेक निर्माण सेवा कम्पनीको सिमेन्ट बोकेको सुदूरपश्चिम प्रदेश ०२ ००१ त १४२९ नम्बरको ट्याक्टर दुर्घटना हुँदा ट्याक्टरमा सवार धनुषाको नारायण नगरपालिका ५ गमरखोलीका ३२ वर्षीय राम सागर रावतको मृत्यु भएको जिल्ला प्रहरी कार्यालय दार्चुलाले जनाएको छ। उनी सोही निर्माण सेवा कम्पनीका ओभरसियर हुन्। दुर्घटनामा गम्भीर घाइते भएका उनको उपचारको क्रममा जिल्ला अस्पताल दार्चुलामा मृत्यु भएको हो। ट्याक्टर ब्रेक फेल भई सडकबाट अन्दाजी १५० मिटर तल खसेर दुर्घटना भएको थियो। ट्याक्टर चालक बैतडीको मेलौली नगरपालिका १ का २८ वर्षीय बिजेन्द्र सिंह नायक फरार रहेका छन्। उनको खोजि भइरहेको प्रहरीले जनाएको छ।
६ अर्ब ४१ करोडभन्दा बढी बिगो दाबी गर्दै ४ पूर्वसचिवसहित १५ जनाविरुद्ध मुद्दा दायर,"अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गरेको छ। काठमाडौं : मेलम्ची खानेपानी आयोजनामा भ्रष्टाचार भएको तथ्य बाहिर आएको छ। खानेपानी मन्त्रलायका ४ सचिवसहित आयोजनाका पूर्वपदाधिकारीले निर्माण कम्पनीसँग मिलेर भ्रष्टाचार गरेको तथ्य खुलेको हो। अख्तियार दुरुपयोग अनुसन्धान आयोगले ६ अर्ब ४१ करोडभन्दा बढी बिगो कायम दाबी गर्दै १५ जनाविरुद्ध विशेष अदालतमा मुद्दा दायर गरेको छ। खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुरसहित निर्माण आयोजनाका पदाधिकारीले मौजुदा कानुन एवं सम्झौताको शर्त पालना नगरी ठेक्का व्यवस्थापनमा असक्षम देखिएको निर्माण व्यवसायीलाई अनुचित आर्थिक लाभ पुर्याएको देखिएको अख्तियार प्रवक्ता एवं सहसचिव नरहरि घिमिरेले जानकारी दिए। उनका अनुसार मेलम्ची खानेपानी विकास समितिका तत्कालीन बोर्ड अध्यक्ष एवं खानेपानी मन्त्रालयका सचिव डा सञ्जय शर्माविरुद्ध ६ करोड ९७ लाख ८३ हजार १७८ बिगो र १३ वर्षसम्म कैद तथा बिगो बराबरको जरिवाना असुलको माग गरिएको छ। यसैगरी भीमप्रसाद उपाध्यायलाई ४ करोड ११ लाख ३४ हजार २७९ बिगो तथा १३ वर्षसम्म कैद तथा बिगो असुलको माग गरिएको छ। अर्का पूर्वसचिव एवं तत्कालीन बोर्ड अध्यक्ष गजेन्द्रकुमार ठाकुरलाई ६० करोड ४९ लाख १९ हजार ८ सय ८४ बिगो र १३ वर्ष कैद तथा बिगो असुल उपरको माग गरिएको छ। यसैगरी मेलम्ची खानेपानी विकास समितिका तत्कालीन बोर्ड सदस्य रुद्रसिंह तामाङलाई पनि प्रतिवादी बनाइएको छ। उनी हाल अध्यागमन विभागका महानिर्देशक छन्। उनलाई ११ करोड ९ लाख १७ हजार ४ सय ५८ बिगो र १० वर्षसम्म कैद सजायको माग गरिएको छ। यस्तै अर्थ मन्त्रालयका तत्कालीन सचिव तथा तत्कालीन बोर्ड सदस्य मुकुन्दप्रसाद पौडेललाई ६ करोड ९७ लाख ८३ हजार १ सय ७८ बिगो र १० वर्षसम्म कैद माग दाबी गरिएको छ। अर्का बोर्ड सदस्य चन्द्रबहादुर थापालाई ७१ करोड ५८ लाख ३७ हजार ६ सय ४३ बिगो र १० वर्षसम्म कैद माग गरिएको छ। यसैगरी समितिका पूर्वकार्यकारी निर्देशक घनश्याम भट्टराईलाई २२ करोड ७५ लाख १९ हजार ८ सय ९६, रामचन्द्र देवकोटालाई ३२ करोड ३५ लाख ६१ हजार ६ सय ६३ र सूर्यराज कँडेललाई ८९ करोड ८ लाख ९८ हजार २ सय ८५ बिगो र १३ वर्षसम्म कैद सजायको माग गरिएको छ। यस्तै समितिका तत्कालीन उपसचिव मणिभद्र न्यौपाने, रामचन्द्र न्यौपाने, बेगनाथ पौडेललाई जनही ३२ करोड ३५ लाख ६१ हजार ६ सय ६३ बिगो माग गरिएको छ। केदारप्रसाद अर्याललाई ४४ करोड ७३ लाख ७३ हजार ७२ बिगो माग गरिएको छ। उनीहरूलाई १० वर्षसम्म कैद सजायको माग पनि गरिएको छ। समितिका तत्कालीन उपकार्यकारी निर्देशक भोजविक्रम थापालाई ३२ करोड ३५ लाख ६१ हजार ६ सय ६३ बिगो र १० वर्ष कैद सजाय माग गरिएको छ। अख्तियारले परामर्शदाता र निर्माण व्यवसायीलाई पनि प्रतिवादी बनाएको छ। परामर्शदाता इप्टिसाबीईटीएस जेभीका डेपुटी टिम लिडर शिवकुमार शर्मा र इप्टिसा सर्भिसेज डी इन्गेजियरिज एसएल परामर्श सेवा प्रालि जेभीलाई पनि मुद्दा दायर गरिएको छ। शर्मालाई ४८ करोड ३६ लाख ७ हजार ५८० र परामर्श कम्पनीलाई ८७ करोड ५८ लाख ८३ हजार ३ सय ६० बिगो तोकिएको छ। यस्तै निर्माण व्यवसायी सीएमसी डी राभेनालाई ६५ करोड १४ लाख ५७ हजार ४ सय १० बिगो माग गरिएको छ। निर्माण कम्पनी सीएमसी डी राभेन्नाले कामै नगरी भुक्तानी लिएको पाइएको छ। निर्माण व्यवसायीसँग २०७० असार ३१ मा १०९५ दिनभित्र निर्माण सम्पन्न गर्ने गरी ७ अर्ब ७२ करोडको ठेक्का सम्झौता भएको थियो। सम्झौता भएको ५ वर्षपछि २०७५ मंसिर २९ मा सीएमसीले छाडेको थियोे। सन् २०१६ जुन २० मा एसियाली विकास बैंकबाट ऋणमा लिएको रकम सम्झौताविपरीत ठेकेदार कम्पनीलाई दुई किस्तामा अतिरिक्त मोबिलाइजेसन पेस्कीबापत ५३ करोड ६३ लाख २५ हजार दिएको अख्तियारको अनुसन्धानमा देखिएको छ। यस्तै २०१७ फेब्रुअरी १७ मा भ्यालु इन्जिनियरिङका नाममा ३२ करोड २८ लाख ६० हजार दिइएको थियो, त्यो पनि नियमविपरीत रहेको अख्तियारले जनाएको छ। यस्तै ठेक्का सम्झौतामा परामर्शदातालाई दिएको अधिकारबमोजिम निर्माण व्यवसायीबाट पेस भएको बिल पुनरावलोकन नगरी भुक्तानी दिएर १० करोड हानी नोक्सानी गरेको देखिएको अख्तियारले जनाएको छ । यो पनि पढ्नुहोस मेलम्चीमा ठेकेदार हावी मेलम्चीमा एक अर्ब घोटाला मेलम्चीमा ब्रह्मलुट मेलम्चीमा कारबाही गर मेलम्चीका हाकिम ट्यांकर व्यवसायी मेलम्ची विलम्बको रहस्य मेलम्ची विलम्बको रहस्य मेलम्ची खानेपानी विकास समितिका तत्कालीन अध्यक्ष संजय शर्मासहित १५ जनाविरुद्ध भ्रष्टाचार मुद्दा दायर मेलम्ची खानेपानीमा भ्रष्टाचार गरेको अभियोगमा अध्यागमन विभागका महानिर्देशक तामाङविरुद्ध मुद्दा दर्ता"
जसपाको केन्द्रीय कार्यकारिणी समिति बैठक आह्वान,काठमाडौं : जनता समाजवादी पार्टी (जसपा) नेपालले केन्द्रीय कार्यकारिणी समितिको बैठक आह्वान गरेको छ। यही फागुन १० गते बिहीबार बिहान ११ बजे पार्टी केन्द्रीय कार्यालय बालकुमारीमा बस्ने गरी बैठक आह्वान गरिएको सो पार्टीका प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। उनका अनुसार पार्टीको आसन्न राष्ट्रिय महाधिवेशनको तयारीका सम्बन्धमा छलफल गर्न बैठक बोलाइएको हो। बैठकमा केन्द्रीय नेताहरूलाई जिम्मेवारी बाँडफाँट गर्ने लगायतका विषयमा छलफल हुने जानकारी पनि उनले दिए।
'डीएसपी हुँ' भन्दै गाडी चालकलाई अपशब्द बोल्ने पक्राउ,काठमाडौं : सार्वजनिक स्थलमा प्रहरीको 'डीएसपी हुँ' भन्दै धम्क्याउँदै हिँड्ने एकजनालाई प्रहरीले नियन्त्रणमा लिएको छ। काठमाडौंको लाजिम्पाट सडक खण्डमा कार चालकलाई रोकेर प्रहरीको डीएसपी हुँ भन्दै अपशब्द बोल्ने काठमाडौंको चुनादेवी बस्ने ५२ वर्षीय प्रविन श्रेष्ठलाई प्रहरीले नियन्त्रणमा लिएको हो। रातीको समयमा कार चलाउँदै गरेका एकजना युवालाई रोकेर अपशब्द बोलेको भीडीयो सार्वजनिक सञ्जालमा सार्वजनिक भएको थियो। उक्त भीडीयोलाई लिएर सामाजिक सञ्जाल प्रयोगकर्ताहरूले पक्राउ गरी कारवाही गर्न प्रहरीलाई आग्रह गरेका थिए। त्यसपछि प्रहरीले ती व्यक्तिलाई पक्राउ गरेको हो। पक्राउ परेका श्रेष्ठ नेपाल प्रहरीको प्रहरी कर्मचारी (बहालवाला र अवकाश प्राप्त) नभएको नेपाल प्रहरीले जनाएको छ। उनीविरुद्ध थप अनुसन्धान भइरहेको प्रहरीले जनाएको छ।
