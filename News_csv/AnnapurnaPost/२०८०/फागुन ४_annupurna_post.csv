शीर्षक,विवरण
शिक्षालाई प्रविधिसँग जोड्न पाँचपोखरीमा सिकाइ मेला,"सिन्धुपाल्चोक : सिन्धुपाल्चोकको पाँचपोखरी गाउँपालिकामा रहेको भीम विद्याश्रम माध्यमिक विद्यालयमा पाँचपोखरी सिकाइ मेला सञ्चालन गरिएको छ। गाउँपालिकाका विद्यालयहरूको सहकार्यमा भएको कार्यक्रममा पाँचपोखरी थाङ्पाल गाउँपालिकाको आयोजना तथा भिम विद्याश्रम माध्यमिक विद्यालय, पालिकाका सबै विद्यालयहरू र विभिन्न गैरसरकारी संस्थाको आयोजनामा मेला गरिएको मेलामा २३ वटा विद्यालयले स्टल राखेका थिए। विज्ञान प्रविधि र कलाको प्रबर्द्धन आजको युग सुहाउँदो शिक्षाको सम्बोधन भन्ने मुल नाराका साथ सुरु भएको सिकाइ मेलामा विद्यार्थीहरूले ५० भन्दा बढी विज्ञान, गणित अंग्रजी र सामाजिक विषयसँग सम्बन्धित प्रयोगात्मक कलाहरू प्रदर्शन गरे। भोताङदेवि माध्यमिक विद्यालयले स्टलका रूपमा राखिएको स्थानीय विषय अन्तरगत पाँचपोखरी विषयको समग्र पाँचपोखरी चित्रित स्टल गाउँपालिकालाई हस्तान्तरण गरिएको आयोजक विद्यालयका प्रधानाध्यापक अनिलकुमार स्याङ्बोले जानकारी दिए।"
बर्थिङ सेन्टरमा भिडियो एक्सरे सेवा सुरु,"बुटवल : रुपन्देहीको तिलोत्तमा नगरपालिकाले दुईवटा बर्थिङ सेन्टरमा सुविधायुक्त भिडियो एक्सरे सेवा सञ्चालनमा ल्याएको छ। शुक्रबार वडा नम्बर ६ को आनन्दवन स्वास्थ्य चौकीमा भिडियो एक्सरे सेवा सुरु गरिएको वडाध्यक्ष गणेश पाठकले जानकारी दिए। यसअघि सेमराबजार स्वास्थ्यचौकीमा सेवा सञ्चालन गरिएको छ। नगरपालिकाले यी दुवै स्वास्थ्यचौकीमा बर्थिङ सेन्टर सञ्चालनमा ल्याएको छ। स्वास्थ्यचौकीमा भिडियो एक्सरे सेवा नहुँदा गर्भवतीहरू निजी अस्पताल धाउनुपर्ने बाध्यता रहेको वडाध्यक्ष पाठकले जानकारी दिए। निजी अस्पताल र क्लिनिकहरूले १ हजार ३ सय ५० देखि १ हजार सात र लुम्बिनी प्रादेशिक अस्पतालले सात सय ५० रुपैयाँ भिडियो एक्सरेको शुल्क लिने गर्छ। तर, आफूहरूले ६ सय ५० रुपैयाँ मात्र शुल्क निर्धारण गरिएको पाठकले बताए।"
मुलुकमा उत्पादन र रोजगारी बढाएर आयात घटाउनुपर्छ : राष्ट्रपति पौडेल,"काठमाडौं : राष्ट्रपति रामचन्द्र पौडेलले राजनीतिक परिवर्तनपछि मुलुकको आवश्यकता आर्थिक समृद्धि, विकास र शान्ति नै भएको बताएका छन्। शुक्रबार काभ्रेको बनेपामा बृहत् काभ्रेपलाञ्चोक कृषि महोत्सव२०८० को उद्घाटन गर्दै राष्ट्रपति पौडेलले कृषि क्षेत्रको विकासमार्फत मुलुकको समृद्धि र विकास गर्नुपर्ने बताएका हुन्। उनले मुलुकमै उत्पादन र रोजगारी बढाएर आयात घटाउने तथा निर्यात बढाउनेतर्फ नीति निर्माता, योजनाविद् र सरकारले विशेष कार्यक्रम ल्याउनुपर्ने आवश्यकता रहेको धारणा राखे। निमुखालाई न्याय र विपन्नलाई आयको व्यवस्था तथा श्रम गर्नेको सम्मान गर्ने संस्कृति बसाल्नु अपरिहार्य रहेको उनले बताए। राष्ट्रपति पौडेलले मूलतः कृषि, पर्यटन, जलस्रोत र उद्योग व्यवसायको विकासबाट नै औद्योगिकीकरणको मार्ग प्रशस्त गरी आर्थिक रुपमा समृद्ध नेपालको निर्माण गर्नसक्ने धारणा राखेका छन्। जिल्ला समन्वय समिति, बनेपा नगरपालिका, कृषि विकास कार्यालय, पशु सेवा कार्यालय तथा काभ्रेपलाञ्चोक उद्योग वाणिज्य संघद्वारा संयुक्तरुपमा आयोजित बृहत् कृषि महोत्सव चार दिनेसम्म सञ्चालन हुनेछ ।"
काठमाडौंका निषेधित क्षेत्रको अवधि बढाइयो,"काठमाडौं : जिल्ला प्रशासन कार्यालय काठमाडौंले विगतमा निषेधित क्षेत्र तोकिएका स्थानलाई आगामी दुई महिनासम्मका लागि जुलुस, प्रदर्शन, धर्ना, घेराउ, अनशन, घेराउ, सभाजस्ता आन्दोलन वा विरोधका कार्यक्रम गर्न वर्जित स्थलका रूपमा निरन्तरता दिएको छ। यही फागुन ५ गतेदेखि कार्यपालिका, व्यवस्थापिका र न्यायपालिकाका मुख्य कार्यालय, अतिविशिष्ट पदाधिकारीको निवास, मुलुकको प्रशासनिक केन्द्र तथा मुख्य आगमन मार्गहरूमा विरोध वा प्रदर्शनी गर्न निषेध गरिएको हो। राष्ट्रपति कार्यालय शीतलनिवासको पूर्व पुरानो पवित्र वर्कसप चोक, पश्चिम सामाखुसी निस्कने नाला, उत्तर राष्ट्रिय प्रहरी प्रशिक्षण प्रतिष्ठानको दक्षिण पूर्वी गेट, दक्षिण प्रहरी अस्पताल जाने मोडसम्म निषेध गरिएको छ। प्रधानमन्त्री निवास बालुवाटारको पुरानो पवित्र वर्कसप चोकबाट रसियन राजदूतावास हुँदै इटालिया चोक, सभामुख निवासदेखि गैह्रीधारा जाने बाटोको पश्चिम दक्षिण, प्रधानन्यायाधीश निवासबाट लाजिम्पाट, राष्ट्र बैंक चोकबाट पूर्वतर्फ एक सय मिटर र इटालिया चोकबाट ५० मिटर दक्षिणसम्म निषेधित क्षेत्र तोकिएको हो। 'जिल्ला सुरक्षा समिति काठमाडौंको सिफारिसका आधारमा स्थानीय प्रशासन ऐन, २०२८ को दफा ६ को उपदफा (३क)बमोजिम देहायको क्षेत्रमा मिति २०८०११०५ देखि बढीमा दुई महिनासम्मका लागि पाँच जनाभन्दा बढी व्यक्ति भेला जम्मा भई जुलुस, प्रदर्शन, धर्ना, घेराउ, अनशन, घेराउ, सभाजस्ता आन्दोलन वा विरोधका कार्यक्रम गर्न निषेध गरेको आदेश जारी गरिएको छ,' आदेशमा भनिएको छ।"
गृह मन्त्रालयले गठन गर्यो प्रहरी कर्मचारी समायोजन समिति,"काठमाडौं : गृह मन्त्रालयले प्रहरी कर्मचारी समायोजन प्रक्रिया अगाडि बढाएको छ। गृहले सहसचिवको संयोजकत्वमा प्रहरी कर्मचारी समायोजन समिति गठन गर्दै प्रक्रिया अगाडि बढाएको हो। प्रहरी समायोजनसम्बन्धी काम सम्पन्न गर्न प्रशासन महाशाखा प्रमुखको संयोजकत्वमा नीति, योजना अनुगमन तथा मूल्यांकन महाशाखाका सहसचिव सहसंयोजक तथा प्रहरी नायब महानिरीक्षक, मन्त्रालयका उपसचिव र प्रहरी कर्मचारी प्रशासन शाखाका उपसचिव सदस्य रहेको पाँच सदस्यीय समिति क्रियाशील रहेको गृहले जनाएको छ। मन्त्रालयका प्रवक्ता नारायणप्रसाद भट्टराईले आज एक विज्ञप्ति जारी गरेर पाँच सदस्यीय प्रहरी कर्मचारी समायोजन समितिले काम थालनी गरिसकेको जानकारी दिएका छन्। उनले संविधानको प्रावधानअनुसार प्रहरी कर्मचारी समायोजनसम्बन्धी कार्य थालनी भएको उल्लेख गरेका छन्। प्रवक्ता भट्टराईले संविधान र प्रहरी समायोजन ऐन, २०७६ बमोजिम प्रहरी कर्मचारीलाई नेपाल प्रहरी तथा प्रदेश प्रहरी सेवामा समायोजन गरी संघीयता कार्यान्वयनलाई प्रभावकारी बनाउन मन्त्रालय प्रतिबद्ध रहेको बताए।"
सुदूरपश्चिमका मन्त्री शाहीले काठमाडौं भ्रमण गरेबापत बुझे ५ लाख ६७ हजार,"धनगढी : सुदूरपश्चिमका आर्थिक मामिला मन्त्री नरेशबहादुर शाहीले ११ महिनामा २३ पटक काठमाडौंको सयर गरेका छन्। उनले मुख्यमन्त्री कमलबहादुर शाहको काठमाडौं गएको रेकर्ड ब्रेक गरेका हुन्। मुख्यमन्त्री कमल बहादुर शाहलाई काठमाडौं बढी जाने गरेको आरोप लागिरहेका बेला आर्थिक मामिला मन्त्री नरेशबहादुर शाहीको पनि काठमाडौं भ्रमण सार्वजनिक भएको हो। आर्थिक मामिला मन्त्रालयले मन्त्री शाहीले २१ पटक मात्रै काठमाडौं गएको विवरण दिए पनि, उनको पिएसओहरुको भ्रमण भने २३ पटक भएको तथ्यांकमा उल्लेख छ। मन्त्री बिना पिएसओमात्रै काठमाडौं जाने कुरै भएन, विवरणमा फरक पर्यो कि ? म बुझ्छु, आर्थिक मामिला मन्त्रालयका सूचना अधिकारी धनबहादुर रोकायाले भने। तर मन्त्रालयले दिएको विवरणमा २०७९ सालको फागुन २ गते र २०८० सालको असोज २ गते पिएसओको मात्रै काठमाडौं भ्रमण देखाइएको छ। तर उनको भ्रमणको कारणमा भने मन्त्रीज्युको सुरक्षार्थ उल्लेख छ। शाहीले आर्थिक मामिला मन्त्री भएपछि फागुनको २२ गतेदेखि संघीय राजधानीको भ्रमण सुरु गरेको विवरणमा देखाइएको छ। २०७९ सालको फागुन २२ गते देखि २०८० माघको ८ गतेसम्म उनले २१ पटक काठमाडौंको भ्रमण गरेका देखाइए पनि उनको पिएसओको विवरण हेर्दा उनी २५ पटक काठमाडौं गएको देखिन्छ। (मन्त्रालयले दिएको विवरणमा हेर्नुहोस) आर्थिक मामिला मन्त्री शाहीको काठमाडौंको भ्रमण मुख्यमन्त्रीको भन्दा पनि अझ चाख लाग्दो छ। उनले अधिकांश महिनामा, महिनाको तीनतीन पटक काठमाण्डौंको भ्रमण गरेका छन्। २०७९ सालको चैतमा उनी २ गते, १३ गते र २६ गते गरी तीनपटक काठमाडौं गएका छन्। आर्थिक मामिला मन्त्रालयले दिएको विवरणअनुसार उनी तीनै पटक मन्त्रालयको कामका सिलसिलामा काठमाडौं गएका छन्। तर, उनले तीन पटकको मन्त्रालयको कामका सिलसिला भने खुलाएका छैनन्। चैतमा मात्रै होइन, २०८० को साउनमा पनि उनी तीनपटक काठमाडौं गएका छन्। साउनको १ गते, १२ गते र २६ गते उनी काठमाडौं गएका छन्। त्यो तीन पटकको भ्रमणमा उनी १८ दिन काठमाडौं बसेका छन्। २०८० सालको मंसिरमा पनि उनी तीनतीन पटक काठमाडौं उडेका छन्। मंसिरको ५ गते, २० गते र २९ गते गरी तीनपटक मन्त्री शाही काठमाडौं उडेका हुन्। मंसिरमा भने उनले दुई पटक मन्त्रालयको कामका सिलसिलामा र एक पटक लगानी तथा विकास सम्मेलनको कामका सिलसिलामा काठमाडौं गएको उल्लेख गरेका छन्। २०८० को फागुनमा हुने भनिएको लगानी तथा विकास सम्मेलन तयारी नपुगेको भन्दै २०८१ को असोजसम्मका लागि स्थगित गरिएको छ। मुख्यमन्त्री, आर्थिक मामिला मन्त्रीसहितका अन्य मन्त्रीहरू पनि लगानी तथा विकास सम्मेलनका नाममा राजधानी उडेका छन्। धनगढीमा कार्यक्रम गरेका छन्। तर, अन्त्यमा कार्यक्रम नै स्थिगित गरेका छन्। आर्थिक मन्त्री शाहीले २०७९ सालको फागुन २२ गते देखि २०८० सालको माघको ८ गतेसम्मको २१ पटकको काठमाडौंको यात्राबापत कूल ५ लाख ६७ हजार ६६६ रकम टिकट र भत्ता बुझेका छन्। उनको पनि भत्ता बुझेको रकम समान दिनको फरकफरक छ। आर्थिक मामिला मन्त्रालयले दिएको तथ्यांक हेर्ने हो भने मन्त्री शाहीले बराबर दिनको फरकफरक अंकमा भत्ता बुझेका छन्। २०८० सालको वैशाख ४ गतेदेखि ११ गतेसम्मको ८ दिनको उनले २० हजार ६२५ भत्ता बझेका छन् भने २०८० कै साउन १ गते देखि ८ गतेसम्मको ८ दिनको भत्ता १५ हजार ६२५ बुझेका छन्। समान दिनको फरकफरक भत्ता बुझेपछि मन्त्री र स्वकीय सचिवालयमा मनपरी भत्ता बुझिँदै आएको प्रष्ट भएको छ। मन्त्री शाही कार्यकालभरि १०७ दिन बढी काठमाण्डौं बसेका छन्।"
'राजनीति र राज्यप्रति नागरिकको विश्वास जगाउन सकिएन भने जोसुकैले देशको नेतृत्व गरोस् प्रगति हुँदैन',"काठमाडौं : नेपाली कांग्रेस महानमन्त्री विश्वप्रकाश शर्माले राजनीति र राज्यप्रति नागरिकको आशा र विश्वास जगाउन नसके जोसुकैले देशको नेतृत्व गरेपनि प्रगति न्यून हुने बताएका छन्। त्यसका लागि राजनीतिक दलहरूले नै पहलकदमी लिनुपर्ने केन्द्रीय समितिमा शर्माले पेश गरेको राजनीतिक प्रस्तावमा उल्लेख छ। 'सरकार(प्रतिपक्ष,जित(हार सबै चलिरहन्छ। तर प्रतिस्पर्धाको साझा मैदान राजनीतिप्रति र राज्यप्रति नागरिकको आशा र भरोसा जगाउन सकिएन भने जोसुकैले नेशको नेतृत्व गरेपनि प्रगतिको गति धिमा नै हुन्छ। अतस्विकर्षणका कारणहरू पहिचान गरेर त्यसको अन्त्य गर्ने पहलकदमी हामी सबैको साझा कर्तव्य हो,'शर्माको राजनीतिक प्रस्तावमा भनिएको छ। देशमा शान्तिस्थापना,नयाँ संविधान,तीन तहको सरकार भएपनि राजनीतिप्रति नागरिकको बेखुसी र विकर्षण दिनप्रतिदिन बढ्दै गएको शर्माको भनाइ छ। राजनीतिप्रति भरोसा जोगाउन सकियो भने मात्रै नागरिकमा देशप्रतिको भरोसा बढ्ने उनको तर्क छ। राजनीतिक प्रस्तावमा भनिएको छ,'शान्ति स्थापना भएको छ,नागरिककै प्रतिनिधिले संविधानसभा मार्फत बनाएको नयाँ संविधान छ,नागरिककै मतबाट निर्वाचित जनप्रतिनिधिले तीन तहको सरकार बनेको छ,देश समुन्नतिको मार्गमा अघि बढ्ने जमर्कोमा छ । ०६२ र ६३ को आन्दोलन पछिको यो अवधिमा कांग्रेस आठौं पटक सरकारमा छ,नेकपा एमाले नौपटक सरकारमा बसिसकेको छ । माओवादी पार्टीले अहिले सरकारको नेतृत्व गरिरहेको छ । नेमकिपा बाहेक सबै नै सरकारमा बसिसकेका छन् । तर, पनि देशको राजनीतिप्रति नागरिकमा बेखुसी र विकर्षण किन छ ?' यो विषयलाई सबै राजनैतिक दलहरूले साझा ढंगले आत्मसाथ गरी सम्बोधन गर्न जरूरी रहेको उनको सुझाव छ। पछिल्लो समय समाजमा डरलाग्दो विश्वासको खाडल देखिएको उनको भनाइ छ। 'आज समाजमा डरलाग्दो ढंगले विश्वासको संकट देखिएको छ । व्यक्तिप्रति अविश्वास, परिवारमा अविश्वास, वित्तीय संस्था होस् या प्रहरी प्रशासन,राजनैतिक दल हुन् या न्यायालय सबैप्रति अविश्वास गरेर आफूलाई बाहेक अरूलाई विश्वास नगर्ने प्रवृत्तिले समाजलाई घोर निराशामा पुऱ्याउन सक्छ । अझ त्यो निराशामा मलजल गरेर राजनीतिको फसल काट्ने प्रवृत्ति नै घातक छ,'शर्माको राजनीतिक प्रस्तावमा उल्लेख छ।"
एमालेकै पहलमा शान्तिप्रक्रिया टुंगिन्छ : अध्यक्ष ओली,"काठमाडौं : नेकपा एमालेका अध्यक्ष एवं पूर्वप्रधानमन्त्री केपी शर्मा ओलीले एमालेको पहलमा शान्तिप्रक्रिया टुङ्गोमा पुग्ने चरणमा रहेको बताएका छन्। विश्व सामाजिक मञ्च २०२४को अवसरमा नेपाल बुद्धिजीवी परिषद्ले शुक्रबार काठमाडौंमा आयोजना गरेको समाजवादको विश्वव्यापी सम्भावना नामक अन्तरक्रिया कार्यक्रममा अध्यक्ष ओलीले यस्तो बताएका हुन्। उनले अहिलेको संविधानमा सामाजिक न्यायसहितको अधिकार स्थापित गरेको भन्दै यसलाई सबै मिलेर कार्यान्वयन गरिने धारणा राखे। उनले एमाले सरकारमा रहदा सामाजिक न्यायसहितको आर्थिक विकासमा जोड दिएको र त्यसका लागि आवश्यक पूर्वाधार बनाएको दावी गरे । महिला अधिकार, शिक्षा, स्वच्छ खानेपानी र स्वास्थ्यबिमासहित सामाजिक सुरक्षाका क्षेत्रमा एमाले सरकारले धेरै काम गरेको उनको भनाइ छ। ओलीले सुखी नेपाली समृद्ध नेपालको लक्ष्यलाई पुरा गर्नका लागि प्रतिवद्ध रहेको धारणा राखे । त्यस्तै उनले समाजवादले नै मुलुकलाई अघि बढाउन सकिने र सबै प्रकारका विभेद अन्त्य गर्ने बताए। अध्यक्ष ओलीले सामाजिक न्यायका आधारमा परराष्ट्र नीति र सम्बन्ध पारस्पारिक लाभलाई अघि बढाउनुपर्नेमा जोड दिए।"
"मोरङमा ठूल्ठूला अपराधिक घटना, २१८७ जना पक्राउ","विराटनगर : शान्ति सुरक्षाका दृष्टिकोणले संवेदनशील मानिने मोरङमा १ वर्षको अवधिमा प्रहरीले विभिन्न अपराधिक घटनासँग सम्बन्धित २ हजार ३ सय १६ वटा मुद्दा दर्ता गरेको छ। दर्ता भएकामध्ये १ हजार ४ सय ५६ वटा मुद्दा फर्छ्यौट भएका छन् भने ८६० वटा मुद्दा फर्छ्यौट हुन बाँकी छ। विभिन्न अपराधिक घटनामा संलग्न २ हजार १ सय ८७ जना पक्राउ परेका छन्। पक्राउ पर्नेमध्ये १ हजार ९ सय ४८ पुरुष र २ सय ३९ जना महिला छन्। मोरङ प्रहरीका प्रवक्ता डीएसपी रन्जनकुमार दाहालका अनुसार १ वर्षको अवधिमा मोरङबाट ४ सय ६६ जना फरार प्रतिवादीलाई पक्राउ गरेर अदालतमा बुझाइएको छ। पक्राउ परेकाबाट १ सय ८९ वर्ष ५ महिना ३ दिन कैद र ७० करोड ५४ लाख ८० हजार ७ सय ७६ रूपैयाँ जरिवाना असुल भएको जानकारी डीएसपी दाहालले दिए। उनका अनुसार भन्सार चोरी तस्करीमा प्रयोग भएका १९ वटा सवारीसाधन र त्यसमा संलग्न २८ जना मानिसलाई नियन्त्रणमा लिएर आवश्यक कारबाहीका लागि सम्बन्धित निकायमा बुझाइएको छ। १२ करोड ८१ लाख ४ हजार ८ सय मूल्य बराबरको तस्करीका सामान बरामद गरिएको दाहालले बताए। त्यसमध्ये अवैध हुण्डी कारोबारको ७ करोड १९ लाख ६८ हजार ६ सय ५० रूपैयाँ प्रहरीले बरामद गरेको थियो। प्रहरीले १ वर्षमा लागूऔषध गाँजा १ हजार ३ सय ८३ किलो बरामद गरेको छ। चरेश ५ सय ग्राम, ब्राउन सुगर (खैरो हेरोइन) २ सय ६९ ग्राम १ सय ९ मिलिग्राम, विभिन्न मनोद्धिपक क्याप्सुल २ हजार ६८, मनोद्धिपक सुई २ हजार २ सय ५४ एम्पुल बरामद गरेको छ। २ हजार २ सय २१ लिटर अवैध घरेलु मदिरा र ८ सय किलो कच्चा पदार्थ बरामद भएको छ। त्यही अवधिमा मोरङमा ३७ हजार १ सय २२ वटा सवारीसाधनलाई कारबाही गर्दा २ करोड ४६ लाख ९६ हजार रूपैयाँ राजस्व संकलन भएको छ। पछिल्लो १ वर्षमा भएका ७ सय ३९ वटा सवारी दुर्घटनामा ७२ जनाको मृत्यु भएको छ। १ हजार १ सय ४४ जना घाइते भएका छन्। डीएसपी दाहालका अनुसार ४ हजार ६ सय ८३ वटा ट्राफिक सचेतनामूलक कार्यक्रम सञ्चालन गरिएको छ। त्यसबाट १ लाख ९ हजार ६ सय २८ जना लाभान्वित भएको उनले बताए। उनका अनुसार एउटा भरुवा बन्दुक, ६ वटा पेस्तोल तथा ७ राउण्ड गोलीसहित १० जनालाई पक्राउ गरिएको छ। प्रहरीले ४० क्यूफिट अवैध काठ बरामद गरेको थियो। काठ तस्करीमा प्रयोग गरिएको एउटा पिकअप गाडीसहित ५ जना पक्राउ परेका छन्। नदीजन्य पदार्थको दोहन एवं चोरी तस्करीमा संलग्न ८ जनालाई पक्राउ गरिएको दाहालले बताए। २६ वटा सवारीसाधन नियन्त्रणमा लिएर कारबाही गर्दा ५ लाख १५ हजार रूपैयाँ राजस्व संकलन भएको छ। चोरी भएकामध्ये ३८ वटा मोटरसाइकल फेला परेका छन्। मोरङमा एसपी पोखरेलले चलाएका अभियानहरू एसपी दीपक पोखरेल जिल्लाको नेतृत्वमा रहँदा प्रहरी कार्यालय परिसरमा वृक्षरोपण गर्नेदेखि मोटरसाइकल ग्यारेज, हल तथा मिसिल भण्डार कक्ष निर्माण र हिरासत कक्षमा थुनुवाका लागि डाइनिङ हलको व्यवस्था गरिदिएका छन्। उनले तल्लो दर्जाका प्रहरीको गुनासो सम्बोधन तथा मनोबल वृद्धिका लागि सप्ताहिक रूपमा कार्यालय प्रमुखबाट गुनासो सुनुवाई तथा सम्बोधन कार्यक्रम र मासिक रूपमा प्रहरी कर्मचारीसँग टी वीथ टिम कार्यक्रम सञ्चालनमा ल्याएका थिए। लागूऔषध न्यूनीकरणका लागि म सक्छु (आई क्यान) अभियान चलाएर दुव्र्यसनीलाई मनोसामाजिक परामर्श सेवा प्रदान गर्ने कार्य पोखरेलको प्राथमिकतामा पर्यो। उनले मातहतका कार्यालयमा अनुसन्धान टोली परिचालन गरेर सहायता प्रदान गर्नेदेखि लागूऔषधको बढ्दो कारोबार रोक्न र सामुदायिक सचेतनामूलक गतिविधिलाई अभियान सञ्चालन गरे। अनुसन्धानमा खटिने कर्मचारीलाई विशेष प्रशिक्षण दिने, घरेलु मदिरा नियन्त्रण एवं नष्ट गर्ने र हातहतियारको अवैध कारोबार रोक्न विशेष अप्रेशन चलाउनेदेखि विपद् उद्धार, अवैध भन्सार चोरी तस्करी नियन्त्रण, भारतबाट आयात भएका माछा तथा ब्रोइलर कुखुरा नष्ट गर्ने अभियान उनले चलाए। पोखरेलका अनुसार मोटरसाइकललगायतका सवारीसाधन चोरी नियन्त्रण, लैंगिक हिंसाविरुद्धको सचेतनामूलक कार्यक्रम, लागूऔषधविरुद्धको सचेतना र महिला तथा बालबालिकाविरुद्ध हुने अपराध नियन्त्रणका लागि अन्तरक्रियालगायतका अभियान चलाइयो । प्रहरी जवान लक्षित उत्प्रेरणा अभिवृद्धि कार्यक्रम, समुदायसँग चिया, प्रहरीसँग विद्यार्थी र पीडित पुनः भेटघाटलगायतका नयाँ कार्यक्रम पोखरेलले चलाएका छन्। उनले विभिन्न अपराधबाट पीडित भएकाहरुसँग भेटघाट गरेर उनीहरुको अवस्थाका बारेमा जानकारी लिँदै पीडितलाई न्याय दिलाउन भूमिका खेलेका थिए। १ वर्षको अवधिमा ४१ वटा पीडित पुनः भेटघाट कार्यक्रम सञ्चालन गरिएको थियो । त्यस क्रममा ३ सय १७ जना पीडितसँग भेटभाट गरी उनीहरुको पछिल्लो अवस्था र प्रहरीका तर्फबाट गर्नुपर्ने थप सहयोगका बारेमा जानकारी लिइएको थियो। अर्कोतर्फ कोशी प्रदेशको नामकरणविरुद्ध भएका विभिन्न विरोध र अन्दोलनका कार्यक्रममा सुरक्षा व्यवस्था चुस्त एवं मजवुत बनाउनेतर्फ प्रहरीले महत्वपूर्ण भूमिका खेल्यो। आन्दोलनका बेला एसपी पोखरेल आफैं फिल्डमा खटिन्थे। आन्दोलनबाट हुने सम्भावित मानवीय तथा भौतिक क्षति रोक्न प्रहरीले संयमित हिसाबले भूमिका खेलेको थियो। हालः एसपी पोखरेल कोशी प्रदेश प्रहरी कार्यालयमा सरुवा भएका छन् भने उनको ठाउँमा एसपी नवराज कार्की आउने भएका छन्। ३८ प्रहरीलाई कारबाही मोरङमा १ वर्षको अवधिमा प्रहरी संगठनको मर्यादा र आचरणविपरीत काम गर्ने ३८ जना प्रहरी कारबाहीमा परेका छन्। जवानदेखि जुनियर अधिकृतसम्म कारबाहीमा परेका हुन्। कारबाहीमा पर्नेमा १ जना सइ, ३ असइ, १ वरिष्ठ हवल्दार, ८ हवल्दार, ३ सहायक हवल्दार र २२ जना जवान रहेका छन्। त्यस्तै शान्ति सुरक्षा र अपराध नियन्त्रणमा उल्लेखनीय भूमिका निर्वाह गर्दै उत्कृष्ट काम गर्ने ३ सय १ जना पुरस्कृत पनि भएका छन्। जसमा ४ जना डीएसपी, १४ जना इन्सपेक्टर, ११ जना वरिष्ठ सइ, १५ जना सइ, ४५ जना असइ, २४ जना वरिष्ठ हवल्दार, ४५ जना हवल्दार, ५७ जना सहायक हवल्दार र ८६ जना जवान छन्। यी हुन् मोरङमा भएका ठूला अपराध १ २०७९ फागुन ७ गते बूढीगंगा गाउँपालिका२ मा २८ वर्षीया प्रियंका सोनारको हत्या गरेर शव नरसिंह चौधरीको ग्वालीमा छाडिएको थियो। हत्यामा संलग्न प्रियंकाका पति विराटनगर महानगरपालिका१९ का रमेशकुमार सोनारसहित कटहरी गाउँपालिका५ का ३५ वर्षीय उमेश सरदार र ६२ वर्षीय रमानन्द राय पक्राउ परे । अदालतले थुनामा राखेर मुद्दाको पुर्पक्ष गर्न आदेश दिएपछि तीनै जनालाई कारागार चलान गरिएको छ। २ विराटनगरकै तुलसी सहकारीले रकम हिनामिना गरेको भनेर बचतकर्ताले २०७९ फागुन १६ गते प्रहरीमा किटानी जाहेरी दिए। अनुसन्धानबाट १ हजार ३ सय ७ जना बचतकर्ताको ५० करोड ८८ लाख ७८ हजार ७ सय २८ रूपैयाँ सहकारीले ठगी गरेको खुल्यो। साथै, सहकारीको १६ करोड ९७ हजार ४२ लाख बढीको स्रोत खुलेन। प्रहरीले सहकारीमा आवद्ध ८ जनालाई प्रतिवादी बनाएर मुद्दा चलायो। पक्राउ परेका ३ जनालाई अदालतले पुर्पक्षका लागि थुनामा राख्न आदेश दियो। ३ मोरङको सुनवर्षी नगरपालिका१ मा फागुन १७ गते १४ वर्षीय बालक विशाल माझीको हत्या भयो। हत्यामा संलग्न ३५ वर्षीय वीरेन्द्र पासवान र उनकी पत्नी ३४ वर्षीया डल्ली पासवान पक्राउ परे। अदालतले थुनामा राखेर मुद्दाको पुर्पक्ष गर्न आदेश दिएपछि दुवै जनालाई कारागार चलान गरिएको छ। ४ बेलबारी नगरपालिका१ नक्सालबारीकी ५३ वर्षीया देवी महतको फागुन २५ गते हत्या भयो। प्रहरीका अनुसार आफ्नै पति ५७ वर्षीय हेमकर्ण महतले खुकुरीले टाउकोमा प्रहार गरेर उनको हत्या गरेका थिए। हेमकर्ण चैत २ गते पथरीशनिश्चरे नगरपालिका१० बाट पक्राउ परे। अदालतले पुर्पक्षका लागि थुनामा राख्न आदेश दिएपछि उनलाई कारागार चलान गरिएको छ। ५ एसईई परीक्षा दिइरहेका २ सय ५ जना नक्कली परीक्षार्थीलाई प्रहरीले पक्राउ गर्यो। विभिन्न विद्यालयमा परीक्षा दिइरहेका उनीहरूलाई चैत २२ गते र २६ गते प्रहरीले पक्राउ गरेको थियो। सार्वजनिक मावि, सरस्वती मावि र जनता माविबाट पक्राउ परेकामाथि इलाका प्रहरी कार्यालय बेलबारी तथा सर्वोदय मावि र सरस्वती माविबाट पक्राउ परेकामाथि इलाका प्रहरी कार्यालय रंगेलीबाट अनुसन्धान भएको थियो। संगठित रूपमा नक्कली परीक्षार्थी परिचालन गर्ने गिरोहसमेत पक्राउ परेको थियो। नक्कली परीक्षार्थीसहित उनीहरुलाई परिचालन गर्नेहरु अदालतको आदेशपछि धरौटीमा रिहा भएका थिए। ६ विराटनगर महानगरपालिका३ पिपल चोकस्थित जयकिशोर चौधरीको घरबाट सुन चाँदीका गरगहना चोरी गर्ने संगठित गिरोह गत जेठ ३ गते पक्राउ पर्यो। ३८ किलो चाँदी र २ तोला सुनसहित १९ वर्षीय विवेक कामत, २१ वर्षीय राजकुमार कामत र २२ वर्षीय श्रीकान्त दास पक्राउ परेका थिए। अदालतले उनीलाई थुनामा राखेर मुद्दाको पुर्पक्ष गर्न आदेश दियो। ७ विराटनगर१० मा साउन १९ गते २० वर्षीय हलिम साफीमाथि तरवार प्रहार भयो। तरवार प्रहार गर्ने २२ वर्षीय समिर मियाँ, २४ वर्षीय सदाफ भनिने मोहमद आसिफ, मोहमद उजाले र ४० वर्षीय ईस्रारुण कुरैसी पक्राउ परे। उनीहरुविरुद्ध प्रहरीले ज्यान मार्ने उद्योगअन्तर्गतको मुद्दा चलायो। अदालतले कुरैसी र उजालेलाई १ लाख धरौटीमा छाड्न तथा अरु २ जनालाई पुर्पक्षका लागि थुनामा राख्न आदेश दिएको थियो। ८ विराटनगर९ स्थित ग्रीनक्रस अस्पतालमा असार १४ गते जन्मिएको नवजात शिशुलाई बेपत्ता बनाइयो। अविवाहित युवतीबाट जन्मिएको शिशुलाई चिकित्सकसमेतको मिलेमतोमा सन्तानविहीन दम्पतीलाई बिक्री गरेको पत्ता लाग्यो। घटनामा संलग्न युवतीका प्रेमी भोजपुरको हतुवागढीका २७ वर्षीय गोविन्द राई, शिशु बिक्री गर्ने वरिष्ठ प्रसूति तथा स्त्री रोग विशेषज्ञ डा तपेश्वरलाल कर्ण, ३३ वर्षीया सुधा राजवंशी, कटहरी गाउँपालिका२ की ४६ वर्षीया दिलमनी राजवंशी, ३० वर्षीय सूर्यनारायण राजवंशी, सिरहाकी ३८ वर्षीया निर्मला यादव र अस्पताल सञ्चालक ५५ वर्षीय कृष्ण खवास पक्राउ परे। प्रहरीले नवजात शिशुको सकुशल उद्धार गरेको थियो। ९ शृङ्खलाबद्ध लुटपाटमा संलग्न गिरोह भदौ २२ गते मोरङको बूढीगंगा गाउँपालिका५ कोयलपुरबाट पक्राउ पर्यो। उक्त गिरोहले सुनसरीको इलाका प्रहरी कार्यालय दुहवीमा कार्यरत प्रहरीलाई आक्रमण गरेर चाइनिज पेस्तोलसमेत लुटेर लगेको थियो। प्रहरीबाट लुटपाट गरिएको पेस्तोलसहित अर्को कटुवा पेस्तोल, लुटिएका गरगहना, मोबाइल, मोटरसाइकल र नगदसहित गिरोह पक्राउ परेको हो। पक्राउ पर्नेमा सुनसरीको दुहवी नगरपालिका४ का ३२ वर्षीय नसुदिन मियाँ, दुहवी१ का ३० वर्षीय मोहमद अलिम मुर्तुजा, साकिब मिया, भारत घर भई दुहवी६ मा बस्ने ४० वर्षीय मोहमद आलम, बूढीगंगा४ का ४० वर्षीय रिजवन मियाँ, २५ वर्षीय सिजाम आलम, बूढीगंगा५ का २१ वर्षीय नजरुल मियाँ रहेका छन्। मोबाइल पसल सञ्चालक सिजाम आलमबाहेक अन्य व्यक्तिहरु शृङ्खलाबद्ध लुटपाटमा संलग्न रहेको प्रहरी अनुसन्धानबाट खुलेको थियो। १० स्रोत नखुलेको १९ लाख ९० हजार रूपैयाँसहित पुस ११ गते विराटनगर६ बाट एक जना पक्राउ परे। को ७ प ५२२१ नम्बरको मोटरसाइकलमा सवार सुनसरीको देवानगन्ज गाउँपालिका५ का ४९ वर्षीय सुरेन्द्रप्रसाद साह पक्राउ परेका थिए। उनलाई आवश्यक अनुसन्धान र कारबाहीका लागि प्रहरीले राजस्व अनुसन्धान कार्यालय इटहरीमा बुझायो। उनीबाट बरामद भएको रकम अवैध हुण्डी कारोबारको रहेको पत्ता लागेको छ। ११ मोरङ र सुनसरीबाट सयभन्दा बढी मोटरसाइकल चोरी गरेको घटनामा संलग्न २ जना मंसिर २९ गते विराटनगरबाट पक्राउ परे। सुनसरीको हरिनगरा६ का ४० वर्षीय नजाम अन्सारी र भोक्राहानरसिंह२ का २३ वर्षीय निकाइल अन्सारी पक्राउ परेका हुन्। नजामको साथबाट लागूऔषध ब्राउन सुगर १०३ ग्रामसमेत बरामद भएको थियो। नजाम र निकाइलको समूहले चोरी गरेर मोटरसाइकल भारतका विभिन्न स्थानमा पुर्याएर बिक्री गर्ने गरेको पत्ता लाग्यो। १२ विराटनगर३ मा यही माघ २९ गते प्रेसर कुकर बम फेला पर्यो। नेपाली सेनाको टोलीले त्यसलाई फागुन १ गते डिस्पोज गर्यो। माओवादीको नाम दिएर खोलिएको नयाँ भूमिगत समूह नेकपा (माओवादी) महावीर समूहले उक्त बम राखेको प्रहरीको भनाइ छ। महावीर समूहले निजी विद्यालय र व्यापारिक घटनामा धम्क्याउँदै चन्दा आतंक मच्चाइरहेको पनि खुल्यो। चन्दा माग्दा नदिएमा त्रसित बनाउने हिसाबले बम राखेको पत्ता लागेको थियो। बम राखेको घटनामा संलग्न महावीर समूहका २ जनालाई प्रहरीले विष्फोटक पदार्थ तथा विभिन्न दस्तावेजसहित पक्राउ गर्यो। पक्राउ पर्नेमा इलामको माङ्सेबुङ गाउँपालिका१ घर गजुरमुखी घर भइ काठमाडौंको भीमसेनगोलामा डेरा गरी बस्ने ३८ वर्षीय प्रवीण मिश्र र पाँचथरको याङवरक गाउँपालिका१ का ३० वर्षीय विपिन अधिकारी रहेका छन्। उनीहरूमाथि विष्फोटक पदार्थ ऐनअन्तर्गत मुद्दा चलाउन प्रहरीले अनुसन्धान गरिरहेको छ। मिश्र र अधिकारी पक्राउ परेसँगै माओवादीको नाममा नयाँ भूमिगत समूह खडा गरेर पूर्वी तराईमा चन्दा आतंक मच्चाउने गिरोह सक्रिय भएको खुलेको छ।"
जाँचबुझ आयोगले बुझायो बालकुमारी घटनाको प्रतिवेदन,"काठमाडौं : बालकुमारी घटनाबारे सत्यतथ्य जाँचबुझ गर्न सरकारले गठन गरेको आयोगले गृहमन्त्री नारायणकाजी श्रेष्ठलाई शुक्रबार प्रतिवेदन पेस गरेको छ। प्रतिवेदन बुझ्दै उपप्रधानमन्त्री श्रेष्ठले आयोगले सत्यतथ्य जाँचबुझ गरी मिहिनेतपूर्वक निकालेको निष्कर्षलाई कार्वान्यवन गरिने बताए। पुस १३ गते ललितपुरको बालकुमारीस्थित ईपीएस कोरिया शाखा कार्यालयमा परीक्षा फारम भर्ने विषयलाई लिएर भएको प्रदर्शनमा चौरपाटी, अछामका वीरेन्द्र शाह र महाबु, दैलेखका सुजन रावतको मृत्यु भएको थियो। उक्त घटनाको जाँचबुझ गरी एक महिनाभित्र राय, सुझाव र सिफारिस सहितको प्रतिवेदन पेस गर्नेगरी नेपाल सरकार (मन्त्रिपरिषद्)ले पुस १६ मा जाँचबुझ आयोग बनाएको थियो। उच्च अदालतका पूर्व न्यायाधीश शेखरप्रसाद पौडेल अध्यक्ष तथा पूर्व अतिरिक्त प्रहरी महानिरीक्षक अरुण कुमार बीसी र गृह मन्त्रालयका प्रवक्ता एवं सहसचिव नारायणप्रसाद भटाराई सदस्य रहेको आयोगले पुस २० देखि काम सुरु गरेर १५ दिन समय थप गरी ४४ दिनमा प्रतिवेदन बुझाएको हो। आयोगका अध्यक्ष पौडेलले जारी गरेको प्रेस विज्ञप्तिमा आयोगले घटनास्थलको निरीक्षण गरेको, प्रत्यक्षदर्शी, सञ्चारकर्मी, पीडितका परिवार, घटनाका घाइते, विशेषज्ञ डाक्टर तथा घटनासँग सम्बन्धित अन्य मानिस सहित १६ जनाको बयान कागज गरेको र घटनासँग सम्बन्धित सुरक्षा निकायका पदाधिकारी एवं अन्य समेत गरी २९ जनाको बयान गरेको जनाइएको छ। ईपीएस कोरिया शाखा बालकुमारी, जिल्ला प्रशासन कार्यालय ललितपुर, जिल्ला प्रहरी परिसर ललितपुर, सशस्त्र प्रहरी बल, नेपाल २१ नं गण दक्षिणकाली ललितपुर र राष्ट्रिय अनुसन्धान जिल्ला कार्यालय ललितपुरबाट प्रतिवेदनहरू लिइएको, घटनास्थलबाट बरामद भएका भौतिक सबुदहरूको परीक्षण प्रतिवेदन तयार गरिएको, शव परीक्षण प्रतिवेदन तयार गरिएको, उपत्यका प्रहरी कार्यालय परिचालन कक्ष एवम् प्रहरी प्रधान कार्यालय नक्सालबाट प्रहरी सञ्चारको विवरण तथा सिसीटीभी फुटेज लिइएको, घटनास्थल वरपर उपलब्ध भएसम्मका सिसीटीभीबाट फुटेज लिइएको र आयोगको इमेलमा प्राप्त भएका सूचनाहरू समेतलाई गहन अध्ययन तथा विश्लेषण गरिएको समेत विज्ञप्तिमा उल्लेख छ।"
मन्थलीमा डोको डस्टविन अभियान,"रामेछाप : जिल्ला सदरमुकामको सरसफाइलाई ध्यान दिँदै मन्थली नगरपालिका र रामेछापकाठमाडौं सिर्जनशील समाजले संयुक्तरुपमा डोको डस्टविन अभियान सुरु गरेका छन्। जिल्ला सदरमुकाम मन्थली बजार र सरकारी कार्यालयको मूल गेट नजिक फोहर संकलनका लागि डोको राखेर अभियान सुरु गरिएको हो। रामेछापकाठमाडौं सिर्जनशील समाजले मन्थलीको वाणिज्य बैंक चोकबाट रेडक्रस लाइन हुँदै कोष तथा लेखा नियन्त्रण कार्यालय, जिल्ला प्रशासन, जिल्ला हुलाक, टेलिकम, पशुसेवा केन्द्र, घरेलु उद्योग हुँदै प्रधानमन्त्री कृषि आधुनिकीकरण परियोजना, कृषि ज्ञान केन्द्रसहित कृषि विकास बैंकको चोकसम्मको चक्रपथ सडकमा करिब ४३ डोको राखिएको समाजका अध्यक्ष विपिन भट्टराईले बताए। नगरपालिकाले बजार क्षेत्र हुँदै मन्थली अस्पताल चोकबाट देवकोटाबिपीमदन आश्रित चोकसम्म करिब दुई सय डोको डस्टविन राखेको नगरप्रमुख लव श्रेष्ठले जानकारी दिए। बजारको सरसफाइलाई मध्यनजर गर्दै पहिलो चरणमा वडाध्यक्षसँगको समन्वयमा बजार क्षेत्रका वडाबाट अभियान थालिएको भन्दै अन्य वडामा पनि क्रमशः अभियान विस्तार गर्दै लैजाने उनले बताए। स्थानीयस्तरमा उत्पादन भएका डोको वातावरण मैत्री हुने तथा उत्पादित सामान पनि बिक्री हुने भएकाले यसलाई छनोट गरिएको समाजका अध्यक्ष भट्टराईले बताए। संस्थाबाट डोकोबापत संकलन भएको रकमले स्थानीयको आर्थिक अवस्थामा टेवा पुग्ने उनको भनाइ थियो। यो अभियान सञ्चालनपश्चात सरकारी कार्यालयमा आउने सेवाग्राही र बजारमा आउने नागरिकले प्रयोग गरेको पानीका बोतल, अन्य फोहोरजन्य वस्तु डस्टविनमा संकलन गरी भोलिपल्ट बिहान नगरपालिकाले उक्त फोहर व्यवस्थापन गर्ने गरेको भट्टराईले जानकारी दिए। उनका अनुसार मन्थली बजारमा अधिकांश ठाउँमा स्टयान्ड बनाएर डोको डस्टविन राखिएको छ। डोको डस्टविनले स्थानीय उत्पादनलाई बजारीकरणमा सहजीकरण हुनु र बजार क्षेत्रमा जथाभावी फोहर तथा प्लाष्टिक फाल्ने, सडकमा वा पसल अगाडि फोहर थुपार्नेलगायत क्रियाकलापबाट बजारको सौन्दर्यलाई बचाइराख्नुका साथै व्यापार व्यवसाय थप चलायमान हुने अपेक्षा लिइएको स्थानीय व्यवसायी रामहरी उप्रेतिले बताए। उनले यसअघि डोको नराख्दा जथाभावी फोहर थुपार्ने गरिएकामा अभियानपछि बजार सुन्दर र सफा देखिएको बताए। यस्तो अभियान यसअघि अन्य जिल्लामा भएका भन्दै अहिले मन्थली सदरमुकाममा सुरु भएपछि आफू उत्साहित भएको स्थानीय टंक श्रेष्ठले बताए। सदरमुकाममा मात्र नभई जिल्लाका सबै पालिकाले यस किसिमका अभियान थाल्नुपर्ने उनको भनाइ थियो। यसअघि जिल्ला समन्वय समिति रामेछापले तय गरेको सभ्य, समृद्ध र सक्षम रामेछापको नारालाई पूरा गर्न अभियानले महत्त्वपूर्ण भूमिका खेल्ने स्थानीय बताउँछन्। रासस"
चापाकोटलाई सुन्दर सहर बनाइन्छ : कानुन मन्त्री गुरुङ,"स्याङ्जा : कानुन, न्याय तथा संसदीय मामिला मन्त्री धनराज गुरुङले मौलिकपन जोगाउँदै चापाकोट नगरपालिकालाई सुन्दर सहर को रूपमा विकसित गर्ने बताएका छन्। चापाकोट उद्योग वाणिज्य संघले आयोजना गरेको दोस्रो चापाकोट महोत्सव एवं व्यापार मेला को उद्घाटन गर्दै मन्त्री गुरुङले चापाकोटलाई सुन्दर सहर बनाउने बताएका हुन्। चापाकोट कृषि क्याम्पस, ग्रामीण सडक, सिँचाइ, अस्पताल, कालीगण्डकीमा पुल निर्माण लगायतका कार्य अघि बढेको उनको भनाइ छ। आँप, लिची, कटहर, केरा लगायतका फलफूलसँगै धान, मकै र तरकारी उत्पादनसँगै जोडिएर मनग्गे आम्दानी लिन सकिने जनाउँदै यसतर्फ स्थानीयवासीले रुचि देखाउनुपर्नेमा जोड दिए। महोत्सव १३ गतेसम्म सञ्चालन हुने छ।"
वित्तीय र प्राविधिक खाडलका कारण जलवायु परिवर्तनसम्बन्धी योजना कार्यान्वयन हुन सकेन : प्रधानमन्त्री,"काठमाडौं : प्रधानमन्त्री पुष्पकमल दाहालले विश्वव्यापी उत्सर्जनमा लगभग शून्य योगदान भए पनि नेपालले जलवायु परिवर्तनको प्रत्यक्ष, असमान र हानिकारक प्रभाव भोगिरहेको बताएका छन्। जलवायु परिवर्तन र दिगो विकासमा सांसदको भूमिका विषयक सम्मेलनलाई सम्बोधन गर्दै उनले जलवायु परिवर्तन सामाजिकआर्थिक र वातावरणीय कल्याणका लागि ठूलो चुनौती भएको बताए। विश्वव्यापी खतराको रूपमा विकसित भइरहेको जलवायु परिवर्तनले विकासका सम्भावनाहरूमा गम्भीर अवसर पार्ने उल्लेख गर्दै उनले अति कम विकसित मुलुकहरू जलवायु परिवर्तनको प्रभावबाट बढी जोखिममा रहेको स्पष्ट पारे। 'हाम्रा जनता पहिरो, बाढी, जंगलको डढेलो, हीम पहिरोको प्रकोप, खडेरी आदिजस्ता जलवायुजन्य प्रकोपबाट नराम्ररी प्रभावित भएका छन्,' उनले भने, 'जोखिममा परेका त्यस्ता मुलुकका जनतालाई आर्थिक र प्राविधिक सहयोगको आवश्यकता छ। त्यस विषयमा संसारको ध्यान जानुपर्छ।' जलवायु परिवर्तनको असर न्युनीकरण गर्ने योजनाहरू कार्यान्वयन गर्ने प्रयासमा गम्भीर वित्तीय र प्राविधिक खाडलहरू देखिएको उल्लेख गर्दै प्रधानमन्त्री दाहालले पारिस्थितिकी प्रणाली र जलवायु परिवर्तनसँग जनतालाई लचिलो बनाउन एवं स्थानीयस्तरमा जलवायु अनुकूलन गर्नेगरी योजनाएर कार्यान्वयन गर्नका लागि थप स्रोतहरू जुटाउनुपर्ने आवश्यकता रहेको बताए। जलवायु न्यायको पक्षमा वकालत गर्न र पारिस्थितिकी प्रणाली, मानिस र पृथ्वीको दिगो भविष्य रक्षाका लागि विश्वका सांसदहरू र नीति निर्माताहरूबीच वार्ता गर्नुपर्नेमा आफू विश्वस्त रहेको उल्लेख गर्दै प्रधानमन्त्री दाहालले सहज तवरले हानी र नोक्सानी कोष कार्यान्वयन गर्नुपर्नेमा जोड दिए। 'एक सय बिलियन अमेरिकी डलरको जलवायु वित्त दायित्व पूरा गर्न, हरित जलवायु कोषमार्फत् जलवायु कार्यहरूलाई गति दिन तथा अतिकम विकसित मुलुकको पहुँच विस्तार गर्न र त्यसको कार्यान्वयनमा जोड दिन चाहन्छु,' उनले भने। अतिकम विकसित मुलुकको अध्यक्षको हैसियतमा उनले विकसित अर्थतन्त्र र अन्तर्राष्ट्रिय समुदायलाई जलवायु परिवर्तनको जोखिममा रहेका मुलुकहरूलाई सहयोग गर्न आग्रह गरे। स्वच्छ ऊर्जा सुरक्षित गर्न र ४५ प्रतिशत वनले ढाकेको जमिनलाई कायम राख्न नेपाल पूर्णरूपमा प्रतिबद्ध रहेको उल्लेख गर्दै प्रधानमन्त्रीले भने, 'नेपाल पेरिस सम्झौताप्रति पूर्ण प्रतिबद्ध छ। हामी सन् २०४५ सम्ममा शून्य हरितगृह ग्यास उत्सर्जन हासिल गर्न प्रतिबद्ध छौं।'"
"सरकार राजनीति सिक्ने पाठशाला हो, छाड्दैनौं : रेशम चौधरी","काठमाडौं : नागरिक उन्मुक्ति पार्टीका अध्यक्ष रेशम चौधरीले कसैले भन्दैमा सरकार नछाड्ने बताएका छन्। पार्टी स्थापना दिवसको अवसरमा भिडियो सन्देश जारी गर्दै अध्यक्ष चौधरीले सरकार पनि राजनीति सिक्ने पाठशाला भएको बताए। वर्तमान प्रधानमन्त्री पुष्पकमल दाहालजस्तो विवेक गुमाउने पक्षमा आफ्नो पार्टी नरहेको उनको भनाइ छ। 'धेरै साथीले केही गर्न सकेनौं भने सरकारबाट फिर्ता होउ भन्छन्। तर, रेशम चौधरीको विवेकले भन्छ, सरकार पनि एउटा राजनीतिक पाठशाला हो। यहाँ बसेर धेरै कुरा सिक्न सकिन्छ। त्यसैले सरकार छोडिहाल्ने पक्षमा छैनौं,' उनले भने, 'आवेगमा आएर हालका प्रधानमन्त्री प्रचण्डले त्यसबेला गल्ती नगरेको भए सायद अहिले उहाँको पार्टीको अवस्था अर्कै हुन्थ्यो।' गठबन्धनमा अन्याय हुँदा पनि इमान्दार भएर बस्नुको विकल्प नरहेको उनले सन्देशमा भनेका छन्। 'राष्ट्रियसभा निर्वाचनमा हामीलाई छुटाउन मिल्दैनथ्यो। तर, आफ्नै गठबन्धनमा अन्याय हुँदा पनि टुलुटुलु हेरेर बस्नुको विकल्प छैन। चोट लागे पनि धैर्यवान बन्नैपर्छ। हाम्रो साथ र विश्वास गठबन्धनलाई छ। हामी इमान्दारितापूर्वक भूमिका निभाउँछौं,' उनले भने। उनले आफूहरू सरकारमा रहेर कमैया र सुकुम्बासीको समस्या समाधान गर्ने बताए। 'मेरो पनि दृढ संकल्प छ, कमैया, सुकुम्बासीलाई बास र गुठी पीडितलाई लालपूर्जा दिएरै छाड्छौं। त्यति नि गर्न सकेनौं भने हामी केही गर्न सक्दैनौं,' उनले भने। उनले आफूहरू नविन पालुवा भएका प्रष्ट पारे। त्यसैले कस्तो पालुवा पलाउँछ भन्ने वैज्ञानिकले पनि पुष्टि गर्न नसकेको उनको भनाइ छ। उनले आफ्ना नेताकार्यकर्तालाई पदको लोभमा नपर्न र लालच लिएर मन्त्रालय नधाउन आग्रह गरे। 'लोभ र लालचका दृष्टिले मन्त्रालय धाउन बन्द गर्नुस्। मन्त्रीसँग गिडगिडाएर मेरो काम गरिदिनुस् भनेर आफ्नो शीर ननिहुर्याउनुस्। पार्टीमा पदको भागबण्डा नगर्नुस्, लुछाचुँडी नगर्नुस्,' उनले भने। उनले राज्यसँग थुप्रै असन्तुष्टि रहे पनि धैर्यताका साथ राज्य सञ्चालन गर्नुपरेको दुखेसो पोखे। 'हाम्रा असन्तुष्टि थुप्रै छन्। राज्य सञ्चालन गर्दा धैर्यता पनि उतिकै चाहिँदो रहेछ। मलाई जेलले गम्न सिकाएको छ। जेल एउटा यस्तो युनिभर्सिटी हो, जहाँ राजनीतिक परिपक्वताको सर्टिफिकेट पाइन्छ। जेलले मलाई घोत्लिन सिकाएको छ। घोरिन सिकाएको छ र नतिजा निकाल्न सिकाएको छ,' उनले भने। सुदूरपश्चिममा ७ सिट जितेपछि ठूला भनिएका दलहरू सबै सम्झौतामा हस्ताक्षर गर्न तयार भएको बताउँदै उनले माग पूरा गराउन जनमत चाहिने बताए। भौगोलिक सांस्कृतिक पहिचानसहितको संघीयता र समाजमा आधारित समाजवादलाई हामी प्रतिस्थापन गर्न तत्पर रहेको बताउँदै उनले यसले नेपाललाई सगरमाथाभन्दा माथि पुर्याउने बताए।"
बुटवलका साइकलयात्रीको नेपालभारत पर्यटन यात्रा,"बुटवल : बुटवलमा रहेका साइकलयात्रीहरू नेपाल भारत पर्यटन यात्रामा निस्किएका छन्। बुटवलको शिद्धभूमि क्षेत्र सिद्धबाबा र भारतको गोरखनाथ बाबाको सम्बन्धबारे प्रवर्द्धन गर्नका लागि शुक्रबार पर्यटन यात्रामा निस्किएको बुटवल युनाइटेड साइक्लिङ क्लबका अध्यक्ष उत्तम श्रेष्ठले जानकारी दिए। पर्यटन यात्रामा उनीसहित २० जना साइकल यात्री सवार छन्। धार्मिक र साहसिक खेल पर्यटन विकास गर्ने उद्देश्यका साथ दुई दिने इण्डो नेपाल धार्मिक पर्यटन यात्राको सुरुवात गरिएको उनको भनाइ छ। २१ सय वर्षअघि भारत वर्षमा पर्ने उज्जैनका चक्रवती सम्राट भतृहरि राजाको वैराग्यपछि उत्तरापन्थ सिद्धबाबा क्षेत्रमा तपस्या गरी सिद्धि प्राप्त गरेको किवदन्तीलाई उजागर गर्ने गरी साइकल यात्रामा निस्किएको श्रेष्ठले बताए। गोरखनाथ बाबाको निर्देशनमा भतृहरि राजा नेपालमा आएर ध्यान गरी सिद्ध प्राप्त गरेको पवित्र र तपोभूमिको प्रचारप्रसार गरी पर्यटक भित्र्याउने लक्ष्य साइकलयात्रीहरूको रहेको छ। नेपालभारतको पुरानो सम्बन्धलाई उजागर गर्दै धार्मिक पर्यटन बढाउने गरी पहिलोपटक साइकल यात्रा गरिएको कार्यक्रम संयोजक रवीलाल सुवेदीले बताए। प्रदेश खेलकुद परिषद् लुम्बिनीका सदस्य सचिव जयप्रकाश भट्टराई, सिद्धबाबा धाम मन्दिर व्यवस्थापन समितिका उपाध्यक्ष अम्मर खड्का, सल्लाहकार लकुश श्रेष्ठलगायतले साइकल मानव स्वास्थ्य, पर्यटन र खेलसँग जोडिएको भन्दै नेपालमा यसैबाट साहसिक पर्यटनको विकास गर्न सकिने बताए।"
डोल्पामा २ सय परिवारलाई ग्यास चुल्हो वितरण,"डोल्पा : डोल्पाको ठुलिभेरी नगरपालिकाको वडा नम्बर ८ ले दुई सय घर परिवारलाई ग्यास र चुलो वितरण गरिएको छ। उक्त वडामा पर्ने डाँगीबाडा र जुफालका सम्पूर्ण घरधुरीलाई निःशुल्क रूपमा ग्यास चुलो र सिलिण्डर वितरण गरिएको हो। दुर्गम तथा ग्रामीण भेगमा बसोबास गर्ने महिलाहरूको स्वास्थ्य र समयलाई ख्याल गरेर १४ लाख रकममा खरिद गरेर ग्यास सिलिण्डर चुलो वितरण गरिएको वडाध्यक्ष मनराम ठकुल्लाले बताए। 'गाउँघरमा घरको सम्पूर्ण भार महिलालाई हुन्छ। खेतबारीको काम,बालबच्चा हेरचाहदेखि घरायसी काममा पनि महिला नै खट्नुपर्छ। चिसोमा दाउरा बाल्दा निस्केको धुवाँले महिलाको स्वास्थ्य बिग्रिएको पाइएको छ,' उनले भने। वडा नम्बर ८ ले ३० युनिटभन्दा कम विद्युत खपत गर्ने घरधुरीको महसुल समेत आफै तिर्दै आएको छ।"
अबका निर्वाचनमा कांग्रेसले कुनै पनि दलसँग चुनावी गठबन्धन गर्नुहुँदैन : शेखर कोइराला,"काठमाडौं : नेपाली कांग्रेसका नेता डाशेखर कोइरालाले आगामी निर्वाचनमा अन्य राजनीतिक दलसँग चुनावी गठबन्धन नगर्न सुझाव दिएका छन्। बिहीबारदेखि जारी कांग्रेस केन्द्रीय समिति बैठकमा नेता कोइरालाले अहिलेको निर्वाचन प्रणाली परिवर्तन गरिएन भने कुनै पनि दलले बहुमत ल्याउने संभावना नरहेकाले चुनावी गठबन्धन गर्न नहुने सुझाव दिएका हुन्। नेता कोइरालाले संविधान संशोधन गरेर निर्वाचन प्रणाली परिवर्तन गर्नुपर्ने धारणा व्यक्त गरे। यसका लागि कांग्रेसले पहल कदमी लिनुपर्ने उनको भनाइ छ। 'हरेक तहका निर्वाचनमा अब उप्रान्त नेपाली कांग्रेसले कुनै राजनीतिक दलसँग चुनावी गठबन्धन वा तालमेल गर्नु हुँदैन । अहिले संविधानमा भएको निर्वाचन प्रणालीले कुनै पनि दलको बहुमत आउने सम्भावना देखिदैन । तसर्थ संविधान संशोधनमार्फत् निर्वाचन प्रणाली परिवर्तन गर्न सबै राजनीतिक दलहरूसँग संवादको लागि नेपाली कांग्रेसले पहल गर्नुपर्छ।' नेता कोइरालाले देशमा व्याप्त भ्रष्टाचार र आर्थिक अनुशासनहिनता बढेको भन्दै भ्रष्टाचारलाई कडाइकासाथ नियन्त्रण गर्नुपर्नेमा जोड दिए। उनले केन्द्रीय समिति बैठकमा प्रस्तुत प्रतिवेदन र दस्ताबेजहरू गठबन्धनको छाया परेको हो कि जस्तो देखियो टिप्पणी गरे। महासमिति बैठकमा प्रस्तुत हुने प्रस्तावहरू कांग्रेस पार्टीको मौलिकतामा आधारित हुनुपर्थ्यो तर, त्यसो नदेखिएको उनको भनाइ छ। कार्य समितिको बैठकमा उपसभापति पूर्णबहादुर खड्काले नीति प्रस्ताव र महामन्त्रीद्वय गगनकुमार थापा र विश्व प्रकाश शर्माले सांगठिक र राजनीतिक प्रतिवेदन पेश गरेका थिए। विधान लोकतान्त्रिक पार्टीको मेरुदण्ड भएको बताउँदै नेता कोइरालाले कांग्रेस पार्टीको विधानमा धेरै त्रुटीहरू रहेका कारण सांगठनिक गतिविधिमा बाधा आइरहेको औंल्याए । यो महासमितिको बैठकले 'विधान संशोधन मस्यौदा समिति' बनाएर विधानलाई समयानुकूल परिमार्जन गर्नुपर्ने सुझाव दिए। पछिल्लो समय निर्वाचित जनप्रतिनिधिबीच समस्या चुलिदै गइरहेको भन्दै त्यसलाई समन्वय गर्न पार्टी तहमै स्थायी सयंन्त्र निर्माण गरिनुपर्नेमा उनले जोड दिए।"
कांग्रेस बैठकमा २२ नेताको पुरक प्रस्ताव सनातन हिन्दूधर्मको पक्षमा उभिन माग,काठमाडौं : नेपाली कांग्रेसको केन्द्रीय कार्यसमितिको बैठकमा धार्मिक स्वतन्त्रतासहितको वैदिक सनातन हिन्दूधर्मको पक्षमा पुरक प्रस्ताव पेस भएको छ। शुक्रबार पार्टी कार्यालय सानेपामा बसेको बैठकमा २२ जनाको सामूहिक प्रस्ताव पेस गर्दै केन्द्रीय सदस्य शंकर भण्डारीले महासमिति बैठकको एजेण्डामा धार्मिक स्वतन्त्रतासहितको वैदिक सनातन हिन्दूधर्मको विषयलाई समावेश गर्नुपर्ने माग गरे। महासमितिको बैठकबाट छलफल गरेर सनातन हिन्दूराष्ट्रको पक्षमा पार्टी दृढतापूर्वक उभिन पुरक प्रस्तावको रूपमा वैदिक सनातन हिन्दूधर्मको पक्षमा प्रस्ताव पेस गरिएको केन्द्रीय सदस्य भण्डारीले जानकारी दिए। उनले संविधानमा नै धार्मिक स्वतन्त्रतासहितको वैदिक सनातन हिन्दूधर्मको विषयका लागि संशोधन गर्न सकिने दाबी गरे। यस विषयमा यसअघि नै पार्टी नेतृत्वलाई पटकपटक सुझाव दिए पनि बेवास्ता गरिएको उनले बताए। उनले कांग्रेसले यसलाई बेवास्ता गरे भविष्यमा ठूलो क्षति बताए। त्यस्तै अर्का पुरक प्रस्तावकर्ता केन्द्रीय सदस्य देवेन्द्रराज कँडेलले सनातन हिन्दूधर्मको विषयमा महासमितिबाट पार्टीको प्रष्ट धारणा आउनुपर्ने बताए। जनआन्दोलनका क्रममा धर्म निरपेक्षको कुरा नउठ्दा सदनबाट पारित भए पनि अब भने त्यसलाई संशोधन गर्नुपर्ने उनले बताए। उनले विश्वको एकमात्र हिन्दूराष्ट्रको पहिचानका रूपमा नेपाललाई अघि बढाउनुपर्ने बताए। केन्द्रीय कार्य समितिको बैठकमा उपसभापति पूर्णबहादुर खड्काको नीति प्रस्ताव र महामन्त्रीद्वय गगनकुमार थापा र विश्व प्रकाश शर्माको सांगठनिक र राजनीतिक प्रतिवेदनमाथि छलफल भएको केन्द्रीय सदस्य प्रदीप पौडेलले जानकारी दिए। बैठकमा प्रस्तावमा सुशासन र भ्रष्टाचार अन्त्यको वषयलाई प्राथमिकतामा राखेपनि कार्ययोजनाका बारेमा प्रस्ताव प्रष्ट नरहेको उनले बताए। उनले कार्ययोजनाका साथ सुशासन र भ्रष्टाचार अन्त्यको प्रस्ताव आउनुपर्नेमा जोड दिए। बैठकमा प्रस्ताव प्रतिवेदन केन्द्रीय समितिले पारित गरेपछि महासमिति बैठकमा पेस हुनेछ। महासमिति बैठक फागुन ७ गतेदेखि १० गतेसम्म ललितपुरको गोदावरीमा बस्दैछ।
डोल्पा भित्रियो ३० लाख बढीको राहत तथा उद्धार सामग्री,"डोल्पा : हिमाली जिल्ला डोल्पामा ३० लाख रुपैयाँ भन्दा बढीको राहत तथा उद्धार सामग्री भित्रिएको छ। राष्ट्रिय विपत जोखिम न्यूनीकरण तथा व्यवस्थापन प्राधिकरण र गृह मन्त्रालयको सहयोग सय थान पाल, २५ थान सिलिपिङ ब्याग, ५० थान ब्लांकेट, एक थान ढलान काट्ने मेसिन, एक थान फायर पम्प लगायतका सामग्री आएको प्रमुख जिल्ला अधिकारी दाहालले जानकारी दिए । विपद् पूर्व तयारीका लागि पर्याप्त सामग्री नभएकाले नभएपछि केन्द्रसँग समन्वय गरेर सामग्री ल्याइएको उनले बताए। आज जिल्ला विपद् व्यवस्थापन समितिको बैठकमा सामग्री सार्वजनिक गरिएको हो ।"
"मोरङबाट भरुवा बन्दुक बरामद, सिकार गर्ने समूह फरार","विराटनगर : मोरङको कानेपोखरीमा रहेको भुल्केसुन्तली सामुदायिक वन क्षेत्रबाट शुक्रबार भरुवा बन्दुकसहित अन्य सामान बरामद भएको छ। कानेपोखरी६ सीताधापनजिक रहेको माचभित्र परालले छोपेर राखेको अवस्थामा लोड गरिएको बन्दुकसहित ३ वटा टर्च लाइट, खुकुरी, २ वटा मोबाइल, गाडीको ब्यारिङ र भरुवा बन्दुकमा लाग्ने अन्दाजी १ सय ग्राम बारुद सामुदायिक वन उपभोक्ता समितिको गस्ती टोलीले फेला पारेको हो। वन्यजन्तुको चोरी सिकारी गर्ने समूहले छाडेको अवस्थामा वन क्षेत्रमा बन्दुकसहितका सामान फेला परेको थियो। वन उपभोक्ता समितिका अध्यक्ष भीमराज लिम्बूले उक्त सामान प्रहरीलाई बुझाएका हुन्। वन्यजन्तुको सिकार गर्ने समूह भने फरार भएको छ। प्रहरीका अनुसार गस्ती टोलीलाई देख्नासाथ चोरी सिकारीमा संलग्नहरु फरार भएका हुन्। फरार भएका व्यक्तिको खोजी तीव्र पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार घटनाको अनुसन्धान सुरु गरिएको छ। वन क्षेत्रमा गस्ती गर्दै गएको टोलीलाई देखेपछि वन्यजन्तुको अवैध चोरी सिकारी गर्नेहरु भने फरार भएछन्। सिकार खेल्न प्रयोग गरिएका बन्दुकसहितका सामान भने त्यहीँ छाडेछन्, डीएसपी दाहालले भने, वन उपभोक्ता समितिले फेला पारेर प्रहरीलाई बुझाएको छ। यस विषयमा विभिन्न कोणबाट अनुसन्धान भइरहेको छ। अनुसन्धानपछि चोरी सिकारीमा संलग्नका बारेमा पत्ता लाग्ने उनको भनाइ छ। उनका अनुसार यो घटनाले पछिल्लो समय वन क्षेत्रमा वन्यजन्तुको अवैध चोरी सिकारी गर्ने समूह सक्रिय रहेको देखाउँछ। वन उपभोक्ता समितिका अध्यक्ष लिम्बूका अनुसार वन क्षेत्रबाट वन्यजन्तुको चोरी सिकारी व्यापक भइरहेको जनगुनासो आइरहेको थियो। पछिल्लो समय चोरी सिकारी हुने क्रम बढेको छ। त्यसलाई नियन्त्रणमा गर्न वन उपभोक्ता समितिका तर्फबाट सक्रियता बढाइएको छ, लिम्बूले भने, वन क्षेत्रमा नियमित गस्ती गर्दैछौं। चोरी सिकारी नियन्त्रण गर्न प्रहरी र वन कार्यालयसँग समेत समन्वय भइरहेको छ। सिकार खेल्न प्रयोग गरिने सामान फेला परेपछि चोरी सिकारी गर्ने समूहलाई भेटिन्छ कि भनेर व्यापक खोजी गरिएको उनले बताए। ४ जना मान्छे सिकार खेल्दै आएका रहेछन्। हाम्रो गस्ती टोलीलाई देख्नासाथ बन्दुकलगायतका सामान छाडेर फरार भए, उनले भने, निक्कै बेरसम्म खोजी गर्यौं। तर, फेला पार्न सकिएन।"
गर्भवतीको हेलिकोप्टरबाट उद्धार,"म्याग्दी : म्याग्दीको विकट धवलागिरि गाउँपालिका४ मुदीबगरकी एकजना गर्भवतीको आज हेलिकोप्टरमा उद्धार गरिएको छ। गण्डकी प्रदेशको सामाजिक विकास तथा स्वास्थ्य मन्त्रालय र धवलागिरि गाउँपालिकाको समन्वयमा बगरगाउँकी तुलसा बुढाथोकीलाई उद्धार गरिएको हो । धवलागिरि गाउँपालिकाको स्वास्थ्य शाखाका सहसंयोजक अनिषा आचार्यले बिहीबार साँझ ६ बजेदेखि प्रसूति ब्यथाले लागेपछि पेटमा रहेको बच्चाको धड्कन पनि अनियमित भएकाले तत्काल एयरलिफ्ट गरेर पोखरा लगिएको बताए। 'पाठेघर खुल्न विलम्ब, रक्तचाप कम हुँदै गएको र बच्चाको धड्कन अनियमित भएको हुँदा हेलिकप्टरमा पोखरा पठाएका थियौँ', उनले भने, 'पोखराको गण्डकी अस्पतालमा अपराह्न बुढाथोकी सुरक्षित रूपमा सुत्केरी हुनुभएको छ।' आमा र बच्चाको अवस्था खतरामुक्त रहेको अस्पतालका चिकित्सकलाई उद्धृत गर्दै उनले भने।"
सिकाइ संस्कार प्रवर्द्धन गर्न शैक्षिक मेला,दोलखा : दोलखाको भीमेश्वर नगरपालिका २ मा रहेको तिखातल आधारभूत विद्यालयले सिकाइ संस्कार प्रवर्द्धन गर्न शैक्षिक मेला आयोजना गरेको छ। विद्यालयले घर तथा विद्यालयमा सिकाइ संस्कार प्रवर्द्धन गरी बालबालिकामा राम्रो आनीबानीको विकास गर्नका लागि मेला आयोजना गरेको हो। सिकाइ निरन्तर अभियानअन्तर्गत शैक्षिक गुणस्तरलाई सुधार गर्नका लागि विद्यार्थीहरूमा भौतिक ज्ञान बढाउने र अभिभावक विद्यार्थीहरूमा आआफ्नो जिम्मेवारीको बोध गराउने उद्देश्यले मेलाको आयोजना गरिएको विद्यालयका प्रधानाध्यापक तीर्थबहादुर जोशीले जानकारी दिए। मेलाको उद्घाटन गर्दै प्रदेश सांसद भरतबहादुर केसीले बालबालिकाको शैक्षिक गुणस्तर बढाउन मेलाले निकै महत्व राख्ने बताए। सामुदायिक विद्यालयमा शैक्षिक गुणस्तरका साथ घर परिवार र समाजमा संस्कार खस्किँदै गएकाले यस्ता कार्यक्रम प्रभावकारी हुने र शैक्षिक मेलाले विद्यालयमा पठन संस्कृतिको विकास हुने विश्वास व्यक्त गरे।
'विश्वविद्यालयको उपकूलपति नियुक्तिको प्रक्रिया र व्यक्तित्व छनोटको विषयमा सरकारले नयाँ सन्देश दिनुपर्छ',"काठमाडौं : नेपाली कांग्रेसका महामन्त्री विश्व प्रकाश शर्माले पछिल्लो समय सरकारले गरेका कतिपय नियुक्तिहरू विवादित भइरहेको बताएका छन्।बिहीबारदेखि सुरू भएको केन्द्रीय समिति बैठकमा पेश भएको महामन्त्री शर्माको राजनीतिक प्रस्तावमा पछिल्लो समय सरकारले गरिरहेको र गर्ने तयारीमा रहेका कतिपय महत्वपूर्ण नियुक्तिहरूमा 'भागबण्डा' थप आलोचनाको विषय बनेको उल्लेख छ। राजनीतिक नियुक्ति गर्दा व्यक्तिहरूको व्यवसायिक योग्यता,निष्ठा र इमानदारितालाई महत्वपूर्णका साथ हेरिनुपर्ने उनको तर्क छ। पछिल्लो समय विश्वविद्यालयको उपकूलपति नियुक्तिको विषय थप विवादित बन्दै गएको भन्दै शर्माले नियुक्तिको प्रक्रियादेखि व्यक्तिको छनौटसम्मको विषयमा सरकारले विशेष ध्यानदिनुपर्ने प्रतिवेदनमा उल्लेख गरेका छन्। 'पछिल्लो समय सरकारले गरिरहेको र गर्ने तयारी गरिरहेको कतिपय महत्त्वपूर्ण नियुक्तिहरूमा भागबन्डाको जुन सन्देश गएको छ,त्यो आलोचनाको विषय बनेको छ। विश्वविद्यालयहरूको उपकूलपति नियुक्तिको प्रक्रियादेखि व्यक्तित्वको छनौटसम्मको विषयमा सरकारले नागरिकमा नविन आशा जगाउने ढंगले नयाँ सन्देश दिन सक्नैपर्छ,'प्रतिवेदनमा उल्लेख छ। त्रिभुवन विश्वविद्यालयको उपकूतपतिको छनौंट प्रक्रिया नै विवादित भएको भन्दै आलोचना भइरहेको छ। विश्वविद्यालयको उपकूलपतिका लागि दरखास्त दिएका ४३ जनामध्ये १४ जना सर्टलिस्टमा परेका छन्। विवादित व्यक्तिहरू सर्टलिस्टमा परेपछि उपकूलपति छनौट प्रक्रियामाथि प्रश्न उठेको हो।"
आगामी आर्थिक वर्षको बजेट सिलिङ १८ खर्ब तोकियो,काठमाडौं : आगामी आर्थिक वर्ष २०८१०८२ का लागि बजेट १८ खर्बको सिलिङमा आउने भएको छ। अर्थमन्त्री डाप्रकाशशरण महतले शुक्रबार पत्रकार सम्मेलनगरी आगामी वर्षका लागि १८ खर्बको सीमाभित्र रहेर बजेट सिलिङ भएको जानकारी गराएका हुन्। राष्ट्रिय योजना आयोगका उपाध्यक्षको नेतृत्वमा रहने स्रोत समितिले १८ खर्बको बजेट सिलिङ निर्धारण गरेको हो। अर्थमन्त्री महतले आर्थिक वर्ष २०८००८१ को बजेटको आधार नघटाएको बताए। उनले संभव भएजति खर्च गर्न कोशिस गर्ने बताए।
नुवाकोटमा भीरबाट लडेर महिलाको मृत्यु,नुवाकोट : नुवाकोटको पूर्वी भेगमा रहेको पाखुरेको भीरबाट खसेर एक महिलाको ज्यान गएको छ। बेलकोटगढी नपा १३ की ३८ वर्षीया सपना लामाको भीरबाट खसेर ज्यान गएको जिल्ला प्रहरी कार्यालय नुवाकोटले जनाएको छ। सपनाको शव सडकमार्गदेखि एकसय मिटर तल स्थानीयवासीले देखेपछि प्रहरीलाई खबर गरेका थिए। महिलाको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ भने घटनाका सम्बन्धमा थप अनुसन्धान भइरहेको नुवाकोट प्रहरीले जनाएको छ।
नेपाल एयरलाइन्सले सिमकोटसुर्खेत परीक्षण उडान भर्ने,"सिमकोट (हुम्ला) : नेपाल एयरलाइन्सले सिमकोटसुर्खेत रुटमा परीक्षण उडान गर्ने भएको छ । फागुन ७ गतेदेखि उक्त रुटमा उडान भर्ने नेपाल एयरलाइन्सले जनाएको छ। यसअघि नेपालगञ्जसिमकोटनेपालगञ्ज रुटमा उडान गर्दै आएको एयरलाइन्सले कर्णाली प्रदेशको राजधानी सुर्खेत जोड्ने गरी सिमकोटबाट परीक्षण उडान गर्ने भएको नेपाल एयरलाइन्स सिमकोट स्टेशनका प्रमुख छिरिङ लामाले जानकारी दिए। यसका लागि सबै तयारी पूरा भएको उनको भनाइ छ । 'नेपाल एयरलाइन्सको जहाजले नेपालगञ्जसिमकोटमा उडान गरेपछि सोही दिन सिमकोटसुर्खेत परीक्षण उडान हुनेछ, उनले भने,'यसपछि सुर्खेतसिमकोटका लागि यात्रुसहितको उडान भर्ने तालिकाको तयारी भइरहेको छ ।'यद्यपि अझै भाडा कति निर्धारण भने भइसकेको छैन । सिमकोटसुर्खेत हवाई उडान हुने भएपछि हुम्लाबासीलाई सहज हुने भएको स्थानीय गोर्ख रोकायाले बताए। 'सिमकोटसुर्खेत उडान सुरु भएपछि हुम्लाबाट नेपालगञ्ज र नेपालगञ्जबाट सुर्खेत जानुपर्ने बाध्यता हट्नेछ, उनले भने। सिमकोटबाट नेपालगञ्ज जान जहाजमा ४५ मिनेट लाग्छ भने नेपालगञ्बाट सुर्खेत पुग्न चार घण्टा लाग्छ । अब सिधै प्रदेश राजधानी सुर्खेत पुग्न नियमित उडान भए ३५ मिनेट पुग्न सकिने रोकायाको भनाइ छ ।"
आँखाको ज्योति फर्किएपछिको खुसी,"सिरहा : धनगढीमाई नगरपालिका२ निवासी दलित समुदायका हुली रामको आँखा केही महिना यता दुख्न थालेको थियो। अस्पताल जाने खर्च नभएपछि उनी उपचार गराउन पाएका थिएनन्। गाउँमै शिविर आएको खबर सुनेपछि उनी खुशी भएका थिए। शिविरमा जाँच गराए। उनको आँखामा मोतिबिन्दु देखियो। त्यही निःशुल्क शल्यक्रिया गरिदिने सुनेपछि उनी हर्षित भए। उनी मात्रै होइन सोही नगरपालिका११ का गोविन्दबहादुर श्रेष्ठ आँखा देख्दैनथिए। उनी पनि उपचार पाउँदा खुसी भएका छन्। नगरपालिकाले तिलगंगा अस्पताल काठमाण्डौंको सहकार्यमा वडा वडामा शिविर सञ्चालन गरेपछि यहाँका ७ हजारभन्दा बढी स्थानीयहरुले निःशुल्क रुपमा आँखा जाँच गराउन पाएका छन्। ५३५ जनामा मोतिबिन्दु देखापरेपछि उनीहरुले निःशुल्क रुपमै यही शल्यक्रिया गराएका छन्। आर्थिक अवस्था कमजोर, अस्पताल आउजाउ गर्ने सहयोगी नपाएर वृद्ध र अशक्त मानिसले उपचार गराउन पाएका थिएनन्। जनताको समस्या बुझेर तिलगंगा अस्पतालसँग सहकार्य गरी शिविर सञ्चालन गराएका छौँ, धनगढीमाई नगरपालिकाका मेयर शिवशंकर महतोले भने,नगरबाट विरामी र कुरुवालाई चिया, पाउरोटी र दूध उपल्बध गराएका छौँ। मेयर महतोका अनुसार तिलगंगा आँखा अस्पताल, मानवीय कल्याणकारी फाउण्डेशन र युएई दुतावास (दुवै एड)ले आग्रहलाई स्वीकार गरी नगरवासीको आँखा उपचार गर्न मद्दत गरेका छन्। मोतिबिन्दुले न्यून दृष्टि र अन्धोपन गराउँछ। यो समस्या तराई क्षेत्रमा बढी देखिन्छ। त्यही देखेर हामी स्रोत खोजी ठाउँठाउँमा जतचेतना जगाउने र शिविर गर्न प्रयोजना बनाएर उपचार गर्ने गरेका छौँ,तिलगंगा अस्पतालका डा कृष्णमोहन श्रेष्ठले भने,शिविरबाट हजारौँ सर्वसधारण लाभान्वित भएको छ। उनीहरु खुशी देखिएका छन्। वडा वडामा शिविर गरी स्कर्निङ्ग गरेका विरामीलाई उपचार गरेका छौँ। उपचारपछि आँखालाई कसरी जोगाउने, हेरचाहको तरिका र खानेकुराको विषयमा सबैलाई जानकारी दिएका छौँ, परियोजना अधिकृत महेश पराजुलीले भने,औषधी र चस्मा पनि विरामीहरुलाई निःशुल्क दिइएको छ।"
बैतडीमा रुखले च्यापिएर १९ वर्षीय प्रकाशको मृत्यु,बैतडी : बैतडीमा रुखले च्यपिएर एक युवकको मृत्यु भएको छ । पाटन नगरपालिका५ अड्तोलाका १९ वर्षीय प्रकाश पाण्डेयको आफैंले काट्दै गरेको सल्लाको रुखमुनी च्यापिएर मृत्यु भएको हो । शुक्रबार बिहान करिब ९ बजेको समयमा घर नजिकैको जङ्गलमा सल्लाको रुख काटिरहेका पाण्डेय सोहीरुखमुनी च्यापिएर गम्भीर घाइते भएका थिए । मध्यान्ह १२ बजेको समयमा पाटन प्राथमिक स्वास्थ्य केन्द्रमा उनको उपचारको क्रममा मृत्यु भएको जिल्ला प्रहरी कार्यालय बैतडीका सूचना अधिकारी प्रहरी निरीक्षक खेमबिक्रम केसीले जानकारी दिए । प्रकाश पाटन नगरपालिका वडा नं १ स्थित सिद्धेस्वर मावि मेल्चौरामा कक्षा १० मा अध्यायनरत थिए ।
महालक्ष्मी विकास बैंक संगठित संस्थाको 'ए' वर्गमा पर्न सफल,"काठमाडौं : महालक्ष्मी विकास बैंक नेपाल स्टक एक्सचेञ्ज लिमिटेडले फागुन ३ गते जारी गरेको सूचनाबमोजिम संगठित संस्थाको वर्गीकरणअनुसार 'ए' वर्गमा परेको छ। धितोपत्र सूचीकरण विनियमावली २०७५ को विनियम ११ बमोजिम चुक्ता पुँजी कम्तीमा एक अर्ब रुपैयाँ भएको, धितोपत्र सूचीकरण गराएको कम्तीमा ३ वर्ष पूरा भएको, विगत तीन आर्थिक वर्ष लगातार नाफामा रही लाभांश वितरण गरेको, क्रेडिट रेटिङ संस्थाबाट औसत वा सो भन्दा माथिको रेटिङ प्राप्त गरेको, नियमनकारी निकायले तोकेको ढाँचामा वित्तीय विवरण पेश गरेको तथा आर्थिक वर्ष समाप्त भएको ६ महिनाभित्र वार्षिक साधारण सभा सम्पन्न गरेको संस्थाहरू 'ए' वर्गमा पर्ने व्यवस्था रहेको र सोही बमोजिम महालक्ष्मी विकास बैंक 'ए' वर्गमा परेको हो। 'सबल बैंक, सफल सहकार्य' को नारालाई आत्मसाथ गर्दै नेपाली जनताको घरदैलोमा विगत २८ वर्षदेखि अनवरत रुपले गुणस्तरीय वित्तीय सेवा प्रदान गर्दै आएको यस बैंकको देशभर १०३ शाखा कार्यालयहरू र करिब ७ लाख ग्राहकहरू रहेका छन्। साथै मिति २०८००९२८ मा सम्पन्न बैंकको २२ औ वार्षिक साधारण सभाबाट विदेशी बैंक वा वित्तीय संस्थालाई रणनीतिक साझेदारको रुपमा ल्याउन प्रस्ताव समेत पारित भएको छ।"
सोलुका किसान भन्छन् : आलुखेतीभन्दा स्याउबाट धेरै आम्दानी,"सल्लेरी : हिमाली जिल्ला सोलुखुम्बुमा स्याउ उत्पादन क्रमिक रुपले वृद्धि हुँदै गएको छ। पछिल्लो तीन आर्थिक वर्षको तथ्यांकलाई विश्लेषण गर्दा जिल्लामा स्याउ उत्पादन क्रमिक रुपले वृद्धि भएको पाइएको छ। कृषि ज्ञान केन्द्र सोलुखुम्बुको अनुसार आव २०७८०७९ मा एक हजार एक सय ९३ मेट्रिकटन, ०७९०८० मा एक हजार तीन सय नौ मेट्रिकटन र ०८००८१ मा एक हजार तीन सय ८६ मेट्रिकटन स्याउ उत्पादन भएको छ। जिल्लामा पछिल्लो वर्ष उच्च गुणस्तरको (आइडेन्सीटी) स्याउ खेती विस्तारको क्रम बढेकाले उत्पादन पनि बढ्दै गएको कार्यालयका सूचना अधिकारी कुलबहादुर राईले बताउँछन्। उनले भने, जिल्लामा विगतमा गरिएको रैथाले जातको स्याउको बोटहरू सबै मासिएको छ, तर अहिले यो उच्च गुणस्तरको स्याउ खेती सुरु गरिएको छ। यो ६७ वर्ष भयो होला नयाँ प्रजातिको स्याउ भित्रिएको यसले राम्रै आम्दानी दिरहेको छ। यद्यपि सुरुआतको केही वर्षमा राम्रै आम्दानी दिए पनि बोट पुरानो हुँदै गएपछि उत्पादनमा गिरावट आउने लक्षण देखिएको कृषि विज्ञहरू बताउँछन्। २०७८०७९ मा दुई सय पाँच हेक्टर, ०७९०८० मा दुई सय २१ र ०८००८१ मा दुई सय ३० हेक्टरमा गरिएको स्याउ खेतीले उत्पादन दिएको हो। उत्पादकत्व पनि क्रमशः बढिरहेको छ। आव ०७८७९ मा प्रतिहेक्टर ५८२ मेट्रिकटन, ०७९०८० मा ५९२ र ०८००८१ मा ६३ मेट्रिकटन रहेको छ। जिल्लामा हाल दुई सय ३३ हेक्टर क्षेत्रफलमा स्याउ खेती गरिएको छ। यसमा सोलुदूधकुण्ड नगरपालिका४, ५, ६, ८, ९ र १० बढी खेती हुने गरेको केन्द्रले जनाएको छ। उत्पादित स्याउ अधिकांश जिल्लामै खपत हुने गरेको छ भने केही मात्रामा जिल्लाबाहिर पनि निर्यात भएको छ। चिसोका कारण रङमा राम्रोसँग विकास नभएको ज्ञान केन्द्र प्रमुख दुर्गाबहादुर तिरुवा बताउँछन्। जिल्लाको गोरा, टाप्टिङ, पत्तालेलगायत क्षेत्रलाई प्रधानमन्त्री कृषि आधुनिकीकरणले स्याउ पकेट क्षेत्र नै घोषणा गरेर काम गरिरहेको छ। पकेट क्षेत्र हुँदा उत्पादनमा केही मात्रामा वृद्धि भए पनि त्यसपश्चात् किसानले स्याउको हेरचाह गर्न नसक्ने कतिपय स्थानीय किसान बताउँछन्। पछिल्लो समय स्याउमा एक प्रकारको अैजेरु तथा बोट र फलमा कालो हुने रोग देखिएको छ। उक्त समस्याको समाधान किसानका लागि महँगो पर्ने उनीहरूको भनाइ छ। विगतमा जिल्लाको गोरा, टाप्टिङ क्षेत्रलाई स्याउको हब नै मानिन्थ्यो। सो क्षेत्रमा वार्षिक १० हजार टनभन्दा बढी स्याउ उत्पादन हुने गरेको वृद्ध लाक्पा शेर्पाले बताए। सो समय यहाँ उत्पादित स्याउ खपत नभएर घरेलु मदिरा उत्पादन गर्नेदेखि वस्तुभाउलाई खुवाउने प्रयोजनका लागि समेत प्रयोग गरिने गरेको उनको भनाइ छ। तर ती रैथाने जातका स्याउहरू पछिल्लो २० वर्षमा सबै लोप भएको शेर्पाको अनुभव छ। उनले भने, पहिला त सोलुको गोरा, टाप्टिङको स्याउ भनेपछि यहाँ मात्रै हैन काठमाडौँसमेत राम्रो चर्चा थियो, यहाँबाट कोसेलीका रुपमा धेरै काठमाडौँ जान्थ्यो, तर अहिले त ती स्याउहरू कहाँ छन् र ? सबै रोगले सखाप नै पार्यो नि। रूख बुढा पनि भयो, त्यसको उपचार गर्न पनि कसैले ध्यान दिएर त्यही भएर सबै बोट मर्यो। स्याउमा देखिएको रोगका कारण जिल्लाका विभिन्न क्षेत्रमा गरिएको रैथाने जातको स्याउको अस्तित्व संकटमा परेको छ। रैथाने जातमा रोग देखिएपछि किसानले उन्नत जातको हाइडेन्सिटी स्याउ खेती सुरु गरेका हुन्। तामाखानीका किसान कर्मा गेलु शेर्पाले भने, हामीले पहिलो त २०२५ बोट गोल्डेन, फुजी जातको स्याउ लगाएका थियौँ, मेरो बुबाहरूले नै त्यो जातको स्याउ खेती गर्नुभएको थियो, हामीले त्योबाट राम्रै आम्दानी पनि गरेका थियौँ तर पछिल्लो समय ती स्याउहरू सबै मरेर सखाप भयो, रोगले आक्रमण गरेपछि हामीले स्याउको बोटहरू बचाउन सकेनौँ। पुराना जातका स्याउहरू ऐँजेरु, बोट मर्ने, फल नदिनेजस्ता कारणहरूले मर्दै गएको हो भने कतिपय रूख बुढो भएका कारण आफैँ झर्दै गएको स्याउ किसान कर्मा शेर्पाको भनाइ छ। त्यसपछि केही वर्ष स्याउ खेतीबाट निराश बनेका किसान पछिल्लो एक दशकयता उच्च घनत्वको स्याउ खेतीले आशा जगाएको स्थानीयबासी बताउँछन्। नयाँ प्रजातिको स्याउले रोपेको छोटो समय एक वर्षमै उत्पादन दिने भएकाले किसानको रोजाइ यसतर्फ सोझिएको ज्ञान केन्द्रका सूचना अधिकारी राईले बताए। यो प्रजातिको स्याउको बोट सानो र होचो हुने तथा कम क्षेत्रफलमा धेरै बोट लगाउन सकिनाका साथै उत्पादनसमेत बढी दिने भएकाले किसान अन्य बाली मासेर भए पनि स्याउ खेतीमा अग्रसर बनेका छन्। उत्पादित स्याउलाई बजारको समेत अभाव नभएकाले किसानले खेती गर्न रुचाएका छन्। जिल्लामा उत्पादन भएको स्याउ कतिपय जिल्लामै खपत हुन्छ भने आधाभन्दा बढी जिल्लामा कार्यरत कर्मचारीले घर बिदामा जाँदा कोसेलीका रुपमा लैजाने भएकाले खपत राम्रो रहेको किसानको भनाइ छ। पत्ताले बन्दै स्याउ हब सोलुदूधकुण्ड नगरपालिका८ पत्तालेका युवाले स्याउ खेतीबाट मनग्य आम्दानी लिन थालेका छन्। यस क्षेत्रका आठजना युवाले करिब दुई वर्षअघिदेखि सामूहिक रुपमा सुरु गरेको व्यावसायिक स्याउ खेतीबाट अहिले राम्रो आम्दानी लिन थालेका हुन्। आफूहरूले वर्षमा पाँचदेखि आठ लाखसम्म आम्दानी गरेको एग्रो टुरिजम डेभलपमेन्ट फार्म पत्तालेका सञ्चालक कर्मा शेर्पाले बताए। फार्ममार्फत एक सय ८६ रोपनी जग्गामा १८ हजार स्याउको बिरुवा रोपेको फार्म सञ्चालक शेर्पाको भनाइ छ। इटलियन जातको स्याउबाट यस आर्थिक वर्षमा पाँच लाखभन्दा बढी आम्दानी भएको शेर्पाले बताए। पहिलोपटक उत्पादन भएको स्याउ घुम्न आउनेहरू पर्यटकले फार्ममै आएर किनेकाले बजार खोज्न नपरेको उनको भनाइ छ। आउँदो दिनमा स्याउबाट जुस, जामलगायत उत्पादन गर्ने उनीहरूको योजना छ । आलु मात्रै उत्पादन हुने पत्ताले क्षेत्रमा युवा मिलेर सुरुमा एक करोड रुपैयाँ लगानीमा तीन हजार स्याउको बिरुवा रोपेका थिए। अहिले बगैँचामा १८ हजार बिरुवा पुगेको उनीहरूले बताएका छन्। आलु खेतीबाट भन्दा स्याउबाट राम्रो आम्दानी लिन सकिने भएकाले यसतर्फ लागेको उनीहरूको भनाइ छ। उनीहरूले प्रधानमन्त्री कृषि आधुनिकीकरण परियोजनाबाट ५५ लाख ६२ हजार अनुदानसमेत प्राप्त गरेका थिए। यसरी सरकारले प्रदान गरेको अनुदानले आफूहरूलाई झन् उत्साहित बनाएको सञ्चालक शेर्पाले बताए। उनले भने, आलुभन्दा स्याउबाट धेरै फाइदा रहेछ, युवा मिलेर जुनसुकै व्यवसाय गरे पनि राम्रै आम्दानी लिन सकिने रहेछ, स्याउ खेतीबाट हामी त धेरै सन्तुष्ट छौँ। झन्डै दुई हजार आठ सय मिटरको उचाइमा पर्ने पत्ताले क्षेत्रमा यसअघि व्यावसायिक रुपमा स्याउ खेती गरिएको थिएन। आलुका लागि प्रख्यात पर्यटकीय गाउँ पत्तालेलाई स्याउ उत्पादन हुने क्षेत्रका रुपमा विकास गर्ने योजना रहेको युवा कृषकले बताएका छन्। रासस"
बाजुरामा जातीय छुवाछुत कायमै : दलित स्वास्थ्यकर्मीले पाइनन् कोठा,"बाजुरा : जिल्लाको खप्तडछेडेदह गाउँपालिका४ की मोतीकला कुमारी सार्की सोही गाउँपालिकाको ७ को गुम्लागाउँ बर्थिङ सेन्टरमा कार्यरत अनमी हुन् । गाउँपालिकाकी करार कर्मचारी मोतीकला दैनिक दुई घण्टा हिँडेर घरबाटै बर्थिङ सेन्टर आउजाउ गर्छिन् । आटीचौर स्वास्थ्य चौकीअन्तर्गतको यो बर्थिङ सेन्टरमा उनले काम गर्न थालेको पनि ३ वर्ष भयो । मातिकला सार्कीको घरबाट गुम्ला गाउँ बर्थिङ सेन्टर पुग्न दुई घण्टा बढी समय लाग्छ। दैनिक घरबाटै आउजाउ गर्न टाढा भएपछि उनले बर्थिङ सेन्टर भएकै गुम्लागाउँमा कोठा लिएर बस्न खोजिन् तर उनलाई कोठा दिन कोही गाउँले तयार भएनन् । गर्भवती भएपछि घरबाटै आउजाउ गर्न बाध्य भएपछि कोठा खोज्दा गैरदलितले नदिएको दुखेसो उनले अन्नपूर्णलाई सुनाइन्। 'केही नलागेपछि केही महिना त बर्थिङ सेन्टरको सुत्केरी गराउने ठाउँमै बसेँ,त्यहीँ खाना पकाउने,सुत्ने गरेको थिएँ,'उनले स्वास्थ्य संस्थामा बस्दाको असहजता सुनाइन् । उनले स्थानीयलाई भुँइतलामा भएपनि बस्न दिनु भनेर अनुरोध गर्दा समेत कोठा नपाएको गुनासो गरिन्। गुम्ला गाउँमा गैरदलितको बसोबास छ । गाउँमा केही व्यक्ति कोठा दिन तयार भए पनि अरु गाउँलेले दलितलाई कोठा दिनुहुन्न भनेर रोकेको मोतीकलाको भनाइ छ । आफूले कोठा नपाउँदा आउजाउमा समस्या भएको गुनासो उनले वडाध्यक्ष खगेन्द्र रावतसमक्ष राखेको बताइन् । वडा अध्यक्ष रावतले पनि कोठा खोज्न समन्वय गरिदिए पनि गाउँलेले भने दिन मानेन्। वडाध्यक्ष रावतले भने आफ्नो गाउँमा विभेद नरहेको दाबी गरे । तर, मोतीकलालाई गाउँलेले किन कोठा नदिएका हुन् भन्ने प्रश्नमा उनले कुनै जवाफ दिएनन् । आटीचौर स्वास्थ्य चौकीका इन्चार्ज रमेश ओलीले पनि मोतीकलाले गाउँमा कोठा पाउन नसकेको बताए । स्वास्थ्य संस्थामै बस्ने व्यवस्था गर्न पनि ठाउँ अभावले समस्या भएको ओलीले बताए । खप्तड छेडेदहकै डोगडी स्वास्थ्य चौकीकी सिनियर अनमी दिपमाला सिलवालले पनि आफूले दलित समुदायको भएका कारण काम गर्ने सिलसिलामा विभेद भोगेको तितो सत्य बताइन्। । गाउँमा गर्भवतीको स्वास्थ्य जाँच गर्न जाँदा जात लुकाए मात्रै बास बस्न पाउने गरेको उनी बताउँछिन् । खप्तडछेडेदह गाउँपालिका १ काँडा गाउँमा जाँदा खान र बस्नमा समस्या भएपछि जात ढाँटेको दिपमालाले बताइन् । दलित हुँ भनेपछि बास बस्न समस्या हुने,बाध्य भएर जात लुकाउने गरेको छु,उनले भनिन् । नेपालको संविधानको मौलिक हकमा कुनै पनि व्यक्तिलाई उसको उत्पत्ति, जातजाति, समुदाय, पेशा, व्यवसाय, शारीरिक अवस्था आदिको आधारमा निजी र सार्वजनिक स्थानमा छुवाछुत वा भेदभाव गर्न नपाइने उल्लेख छ । जातीय भेदभाव तथा छुवाछुत (कसूर र सजाय ) ऐन २०६८ ले जातीय भेदभाव तथा छुवाछुत गर्नेलाई ३ महिनादेखि ३ वर्षसम्म कैद वा एक हजारदेखि २५ हजार रुपैयाँसम्म जरिवाना वा दुबै सजाय हुने व्यवस्था छ । तर,बाजुरा जिल्लामा भने नागरिकलाई सेवा दिन घरघर हिँड्नुपर्ने स्वास्थ्यकर्मी नै छुवाछुतबाट पीडित बनेका छन् । जिल्लामा जातीय विभेद र छुवाछुतका घटना कानुनको दायरामा आउन सकेका छैनन् । यस्ता विभेदका घटना सार्वजनिक नै हुँदैनन् र भएपनि गाउँमै मिलेमतोमा मिलाइने गरिन्छ। '"
एसिसी महिला प्रिमियर कप क्रिकेट : नेपालले टस जितेर पहिले ब्याटिङ गर्दै,काठमाडौं : एसिसी महिला प्रिमियर कप क्रिकेट प्रतियोगिता२०२४ अन्तर्गत मलेसियाविरुद्धको सेमिफाइनमा नेपालले टस जितेर ब्याटिङ गर्दै छ। मलेसियाको क्वालालाम्पुरमा भर्खरै भएको टसमा कप्तान इन्दु वर्माले टस जितेर पहिले ब्याटिङ गर्ने निर्णय लिएकी हुन् । आजको खेल विजेता प्रतियोगिताको फाइनलमा प्रवेश गर्नेछ भने खेलको विजेता टोलीले यसै वर्ष हुने महिला टि ट्वान्टी एसिया कप क्रिकेट प्रतियोगितामा सहभागिता जनाउन पाउनेछ । नेपालले क्वार्टरफाइनलमा कुवेतलाई आठ विकेटले हराउँदै प्रतियोगिताको सेमिफाइनलमा पुगेको हो । त्यस्तै समूह चरणको खेलमा नेपालले माल्दिभ्सलाई दुई सय १४ रनले हराएको थियो भने भूटान र हङ्कङलाई समान आठआठ विकेटले पराजित गरेको थियो । मलेसिया जापानलाई १६ रनले हराउँदै सेमिफाइनल प्रवेश गरेको हो । मलेसियाले समूह चरणमा इन्डोनेसियालाई छ विकेटले हराएको थियो भने कतारलाई ३९ रन र बहराइनलाई एक सय २६ रनले पराजित गरेको थियो ।
डडेलधुरामा फागुन १३ देखि दादुरारुबेला खोप अभियान,"डडेलधुरा : डडेलधुरामा फागुन १३ गतेदेखि दादुरारुबेला खोप अभियान सञ्चालन हुने भएको छ। फागुन १३ गतेदेखि १६ गतेसम्म अभियान सञ्चालन हुने भएको हो। शुक्रबार जिल्ला स्वास्थ्य कार्यालय डडेलधुराले जिल्ला सदरमुकाममा अभिमुखीकरण र बहस पैरवी गोष्ठीमा अभियानबारे जानकारी दिएको हो। ९ महिनादेखि ५ वर्षमुनिका बालबालिकालाई खोप दिने यस अभियानमा जिल्लाका ११ हजार ८२३ जना बालबालिकालाई खोप लगाउने लक्ष्य रहेको छ। नियमित खोप सञ्चालन हुने स्थान, विगतका खोप अभियानमा सञ्चालन गरिएका खोप केन्द्र र स्वास्थ्य संस्थागरी एक सय ८० वटा खोप केन्द्रबाट खोप प्रदान गरिने स्वास्थ्य कार्यालय डडेलधुराले जनाएको छ।"
माओवादी केन्द्रका सबै कमिटी प्रत्यक्ष निर्वाचनबाट चयन गरिने,"काठमाडौं : माओवादी केन्द्रले पार्टीका सबै कमिटी प्रत्यक्ष निर्वाचन प्रणालीबाट चयन गर्ने निर्णय गरेको छ। बिहीबार सम्पन्न विधान अधिवेशनमा नेताकार्यकर्ताले टिके प्रथा हटाएर प्रत्यक्ष प्रणालीबाट सबै कमिटीको नेतृत्व चयन गर्नुपर्ने दबाब दिएका थिए। चर्को दबाबपछि पार्टी अध्यक्ष पुष्पकमल दाहाल प्रचण्डले भने, अब पार्टीका हरेक कमिटी प्रत्यक्ष निर्वाचन प्रणालीबाट छनोट हुन्छन्। दाहालको यस्तो घोषणालाई विधान अधिवेशनका प्रतिनिधिले ताली बजाएर स्वागत गरेका थिए। टिके प्रथाले पार्टी र नेता दुवै बिग्रिएको भन्दै पार्टी रूपान्तरणको चार महिने अभियानका क्रममा भुइँतहबाटै पार्टी नेतृत्वको चौतर्फी विरोध भएको थियो। तीन दिन चलेको विधान अधिवेशनको समापनमा अध्यक्ष प्रचण्डले भने, पार्टीको हरेक कमिटी प्रत्यक्ष निर्वाचन प्रणालीबाट चयन गर्नेबारे विधानमै व्यवस्था गर्ने निर्णय गरेका छौं। अब हाम्रो पार्टीमा प्रत्यक्ष निर्वाचन प्रणालीको ढोका खुल्यो। एक वर्षभित्र हुने विशेष महाधिवेशनपछि प्रत्यक्ष निर्वाचन प्रणालीबाट पार्टीका कमिटी गठन गरिने उनले बताए। अध्यक्ष दाहालका अनुसार केन्द्रीय कमिटीको निर्वाचनपछि त्यही कमिटीले पदाधिकारी चयन गर्नेछ। अध्यक्ष दाहालको राजनीतिक प्रतिवेदनमाथि छलफल गर्न बनेका २० समूहले नै पार्टी नेतृत्व प्रत्यक्ष निर्वाचन प्रणालीबाट चयन हुनुपर्ने दबाब दिएका थिए। टिके प्रथाले सिंगो पार्टी नै थला परे जस्तो कार्यकर्ताले महसुस गरे, केन्द्रीय सदस्य दीपक साउदले भने, पार्टीलाई समयानुकूल, चलायमान र आकर्षणको केन्द्र बनाउनुपर्ने आवश्यक छ। त्यसका लागि कार्यकर्ताले पत्याएको नेतृत्व आउनुपर्छ। कमिटी गठन गर्दा जनवादी केन्द्रीयताको आधारमा गर्ने माओवादीले निर्णय गरेको छ। कमिटीमा बस्नेहरूको योग्यताबारे कार्यविधि र नियमावलीमा उल्लेख गरिने पनि उनले बताए। पार्टी जीवनमा भएको पहिलो विधान अधिवेशनलाई प्रतिनिधिहरूले अनौठो मानेका छन्। तर, विधान लागू हुन्छ कि हुँदैन ? भन्नेमा प्रतिनिधिहरू विश्वस्त छैनन्। केन्द्रीय सदस्य दीपबहादुर योञ्जनले भने, विधान जसरी पनि कार्यान्वयन गर्छौं भनेर अध्यक्षले भन्नुभएको छ। अब विधान, नीति र विधिमा पार्टी चलेन भने कठिनै हुन्छ। उनका अनुसार अबको महाधिवेशन केन्द्रबाट सुरु हुन्छ। महाधिवेशनको मिति अहिले तोकिएको छैन। सम्भवतः एक वर्षमा हुन्छ। पार्टी प्रवक्ता अग्नि सापकोटाले विधान अधिवेशन ओजपूर्ण भएको दाबी गरे। यस्तै विधान अधिवेशनले केन्द्रीय कमिटी १ सय ९९ सदस्यीय बनाउने निर्णय गरेको छ। वैचारिक, सैद्धान्तिक, दार्शनिक बहस माथिल्लो स्तरबाट भयो। २१ औं शताब्दीको राष्ट्रिय र अन्तर्राष्ट्रिय परिस्थितिको विश्लेषण गरेर नयाँ विचार धाराको निर्माण गर्ने पक्षमा हामी पुगेका छौं, सापकोटाले भने, यसले विशेष महाधिवेशनको आधार तयार गरेको छ। समाजवादी विचारधारा, मूल्यमान्यता, मार्गचित्र प्रस्तुत गर्ने गरी विधानको प्रस्ताव तयारसहित छोटो विधान तयार हुन्छ। समाजवादी मोर्चाकै माध्यबाट वाम शक्तिको आधार बनाउँदै जाने पक्षमा माओवादी उभिएको छ। उसले समग्र वामपन्थी शक्तिको पनि एकीकरण र कम्युनिस्ट पार्टीको पुनर्गठन गर्ने विधान अधिवेशनबाट निर्णय गरेको छ। लोकतान्त्रिक समाजवाद र कम्युनिस्टहरूको एकीकरण र पुनर्गठनलाई अनिर्वाय भनेका छौं, प्रवक्ता सापकोटाले भने, अझ हामीले सामाजिक न्यायसहितको वैज्ञानिक समाजवादको बाटो निर्धारण गरेका छौं। पार्टीभित्र शुद्धीकरण अभियान चलाउने माओवादीले नीति लिने अधिवेशनबाट निर्णय गरेको छ। पार्टीका भ्रष्ट नेता तथा कार्यकर्ताको सम्पत्ति छानबिन गर्ने कुरा बैठकमा चर्को रूपमा उठेको थियो। पार्टी पदाधिकारीको गम्भीर ध्यानाकर्षण भएको छ, सापकोटाले भने, अब पार्टीभित्र शुद्धीकरण अभियान बेजोड ढंगले हुन्छ। पार्टीलाई जीवनत बनाउन, सरकारको काम प्रचार गर्न चैत १ गतेबाट जनजागरण अभियान चलाउने अधिवेशनले निर्णय गरेको छ। हुलाकी राजमार्ग केन्द्र तराई मधेस जनजागरण अभियान चलाउने, पूर्वपश्चिम राजमार्ग र हिमाल, पहाड र तराईलाई लक्षित गरेर उत्तरदक्षिण अभियान चलाउने निर्णय भएको प्रवक्ता सापकोटाले जानकारी दिए।"
बचत अपचलन आरोपमा बैंकका कर्मचारविरुद्ध मुद्दा,रुकुमपश्चिम : रुकुम पश्चिमको आठविसकोट नगरपालिका९ राडीबजारको प्रभु बैंकका बचतकर्ताको रकम हिनामिना गरेको आरोपमा अप्रेसन इन्चार्ज निरजविक्रम शाहविरुद्ध मुद्दा दर्ता गरिएको छ। उनले १ करोड ३१ लाख २५ हजार रुपैयाँ अपचलनको आरोपमा मुद्दा दर्ता गरिएको हो। बैंकको कर्णाली प्रादेशिक कार्यालय सुर्खेतका प्रमुख शरदराज तिमिल्सिनाको नेतृत्वमा अनुसन्धान गर्न आएको टोलीले शाहविरुद्ध बैंकिङ कसुरमा मुद्दा दर्ता गराएको जिल्ला प्रहरी कार्यालय रुकुमपश्चिमका प्रहरी प्रमुख प्रहरी नायव निरीक्षक नमराज भट्टराईले जानकारी दिए। उनका अनुसार मुद्दा दर्ता भएसँगै घटनाको अनुसन्धान सुरु गरिएको छ। शाह विगत ६ वर्षदेखि बैंकमा कार्यरत थिए। उनीविरुद्ध बचतकर्ताको रकम अपचलन गरेको आरोप छ। शाह अहिले सम्पर्कमा नरहेको बैंकले जनाएको छ। छानबिनका क्रमा बचतकर्ताको रकम अपचलन गरेको पाइएको हो।
"पूजाको दियो हराएपछि महिलामाथि बोक्सीको आरोप, मलमुत्र खुवाएर यातना","विराटनगर : मोरङको बूढीगंगामा बोक्सीको आरोप लगाउँदै एक जना महिलामाथि अमानवीय व्यवहार गरिएको छ । प्रहरीका अनुसार ५५ वर्षीया महिलालाई कुटपिट गर्दै र यातना दिँदै मानव मलमूत्र (दिसापिसाब) खुवाएर अमानवीय व्यवहार गरिएको हो । बिहीबार दिउँसो २ बजेतिरको घटनाका बारेमा प्रहरीले साँझ मात्रै जानकारी पाएको थियो । बोक्सीको आरोप लगाउँदै महिलालाई मलमूत्र खुवाएर कुटपिट गर्दै यातना दिने अर्की महिलालाई प्रहरीले पक्राउ गरेको छ । बूढीगंगा गाउँपालिका७ की ५० वर्षीया पारो माझीलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । पक्राउ परेकी माझीले गाउँघरमा धामी झाँक्रीको काम गर्दै आएको पाइएको उनको भनाइ छ । प्रहरीका अनुसार धामी झाँक्री भएर झारफुकको काम गर्ने माझीको घरमा लगाइएको अष्टम पूजामा प्रयोग गरिएको दियो हराएको थियो । पूजाको दियो चोरी गरेको आरोप उनले पीडितलाई लगाएको प्रहरीको भनाइ छ । पूजाको दियो हराएपछि चोरी गरेको भनेर बोक्सीको आरोप लगाउँदै उनले महिलालाई कुटपिट गरेर यातना दिँदै मलमूत्र खुवाएको प्रारम्भिक अनुसन्धानबाट खुलेको डीएसपी दाहालले बताए । उनका अनुसार जोखाना हेर्दा र तान्त्रिक विधिबाट ध्यान गर्दा दियो चोरेको थाहा भएकाले बोक्सीलाई गर्ने कारबाही गरेको माझीले प्रहरीसमक्ष स्वीकार गरेकी छन् । यस्तो काम बोक्सीबाहेक अरुले गर्नै सक्दैन । दियो चोरेर मेरो घरमा लगाएको पूजा भाँड्ने काम गरियो, उनलाई उद्रित गर्दै प्रहरीले भन्यो । माझीले लछारपछार पारेर हातले कुटपिट गर्दै विभिन्न हिसाबबाट यातना दिएर पीडितलाई मलमूत्र खुवाएको जानकारी दाहालले दिए । त्यस क्रममा पीडितले आफू बोक्सी नभएको र आफूले दियोसमेत नचोरेको भन्दै यातना नदिन र मलमूत्र नखुवाउन पटकपटक आग्रह गरेको प्रहरीको भनाइ छ । तर, माझीले भने आफ्नो घरमा लगाएको पूजामा बोक्सी प्रवेश गरेर दियो चोरेको भन्दै अमानवीय व्यवहार गरेकी थिइन् । धामी झाँक्रीको काम गर्दै आएकी माझीलाई पीडित पक्षले दिएको किटानी जाहेरीका आधारमा पक्राउ गरिएको दाहालको भनाइ छ । उनीविरुद्ध बोक्सी आरोपको कसुरमा मुद्दा चलाउने प्रहरीको तयारी छ । अनुसन्धानका लागि अदालतबाट शुक्रबार म्याद थप गरिने डीएसपी दाहालले बताए । उनका अनुसार इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाका सम्बन्धमा थप अनुसन्धान गरिरहेको छ । घटनामा अरु व्यक्तिहरुको संलग्नता हालसम्म नदेखिएको प्रहरीको भनाइ छ । घटना वान टु वान नै भएको देखिन्छ । अरु पनि व्यक्तिहरु संलग्न छन् कि भनेर थप अनुसन्धान भइरहेको छ, डीएसपी दाहालले भने, अनुसन्धानका क्रममा अरुको संलग्नता देखिएमा पक्राउ गरेर कारबाहीको दायरामा ल्याइने छ । आरोपीलाई म्याद थप गर्न अदालत लैजाने तयारी हुँदैछ ।"
लापरबाहीले लगातार भयानक दुर्घटना,"बुटवलकपिलवस्तु : चालकको गम्भीर लापरबाहीले लुम्बिनी प्रदेशमा दुई दिनको अन्तरमा भयानक दुर्घटना हुँदा २० जनाले ज्यान गुमाएका छन्। क्षमताभन्दा बढी भार तथा तीव्र गतिले यात्रुहरूले अकालमै ज्यान गुमाएका हुन्। नियमनकारी निकाय ट्राफिक प्रहरीले सडक सुरक्षामा चासो नदिँदा मुख्य राजमार्गमै ठूला दुर्घटना हुँदै आएका छन्। तरार्ईको समथर क्षेत्रमा तीव्र गतिका कारण यात्रुले ज्यान गुमाउँदै आएका छन्। बुधबार राति पूर्वपश्चिम राजमार्गको शिवराज नगरपालिका १ सुरही पुलनजिकै भएको बस दुर्घटनामा १० जनाको मृत्यु भएको छ। मृत्यु भएका जिल्ला प्रहरी कार्यालय कपिलवस्तुका अनुसार दुर्घटनामा १ भारतीय नागरिक, १ दम्पतीसहित १० जनाको मृत्यु भएको हो। कञ्चनपुर जिल्ला पुनर्वास नगरपालिका९ का ८१ वर्षीय विसनदत्त भट्ट र उनकी श्रीमती ६० वर्षीया विमला देवी भट्ट पनि दुर्घटनामा परी मृत्यु भएको प्रहरीले जनाएको छ। प्रहरीका अनुसार, भारत उत्तर प्रदेशका ५५ वर्षीय सकिल मुसलमान, रौतहट जिल्ला पहुरानी नगरपालिका ३ बस्ने नारायणबहादुर भण्डारी, सल्यान जिल्ला सेमीखाल ३ का ४१ वर्षीय अर्जुनकुमार योगी, कन्चनपुर जिल्ला भीमदत्त नगरपालिका४ का १९ वर्षीय उमेश भण्डारी, २७ वर्षीया संजु थापा, २१ वर्षीया खगेश्वरी खाती, १८ वर्षीय सुदीप भट्ट र महेन्द्रनगर नगरपालिका १ का २६ वर्षीय राहुल राम कामीको मृत्यु भएको प्रहरी उपरीक्षक नवरत्न पौडेलले बताए। तीव्र गतिमा रहेको गाडीमा अचानक ब्रेक फेल भए पनि गाडी दुर्घटना भएको प्रहरी उपरीक्षक नवरत्न पौडेलले बताए। महेन्द्रनगरबाट काठमाडौंं जाँदै गरेको सुपप्र०२००१ ख ००९८ नम्बरको बस बुधबार राति १ बजे दुर्घटना भएको थियो। सडकबाट करिब १ मिटर तल बस खसेको र खबर पाएलगत्तै नेपाल प्रहरी र सशस्त्र प्रहरी उद्धार कार्यमा जुटेको थियो। दुर्घटनामा घाइते रहेका गाडी चालक कञ्चनपुर जिल्ला भीमदत्त नगरपालिका ४ का ४० वर्षीय पूर्णबहादुर चन्दको थप उपचार बुटवलस्थित अस्पतालमा भइरहेको प्रहरीले जनाएको छ। दुर्घटनामा परेका १३ जना उपचारपछि घर फर्किएका छन्। तीव्र गतिकै कारण केही दिनअघि मात्रै दाङको भालुवाङमा बस नदीमा खसेको थियो। पहाडी क्षेत्रमा भने क्षमताभन्दा बढी यात्रु राखेर गुड्दा दुर्घटना हुने गरेका छन्। मंगलबार मात्रै पाल्पाको तिनाउ गाउँपालिकामा जिप दुर्घटना हुँदा १० जनाको मृत्यु भएको थियो। आठ जनाको घटनास्थलमा र दुईजनाको उपचारका क्रममा लुम्बिनी मेडिकल कलेजमा मृत्यु भएको हो। पहाडी कच्ची सडकमा जीपले अत्यधिक भार बोकेको थियो। आठ जना सिट क्षमता रहने जिपमा तीन गुणा यात्रु खाँदिएका थिए। अत्यधिक भारले अनियन्त्रित भएपछि तिनाउँ गाउँपालिका६ मस्यामस्थित इको फार्महाउसनजिकै भित्री कच्ची सडकखण्डमा डुम्रेबाट चिदीतर्फ जाँदै गरेको लु१ज २३७१ नम्बरको जिप दुर्घटना भएको थियो। आफैंं अनियन्त्रित भएर जिप सडकबाट करिब तीन सय मिटर तल खसेको थियो। गएको पुस २८ गते बाँकेको नेपालगन्जबाट काठमाडौंंतर्फ आउँदै गरेको भे १ ख ३९१२ नम्बरको बस राति साढे १० बजेतिर राप्ती गाउँपालिकास्थित राप्ती नदी पुलबाट खसेको थियो। दुर्घटना हुँदा १२ जना यात्रुले ज्यान गुमाएका थिए। प्रहरी चेकिङ छल्दै उक्त बसले दुई घण्टामा सो दूरी पार गरेको थियो। अत्यधिक गतिमा रहेका कारण बस पुलबाट सीधै नदीमा खसेको थियो। कपिलवस्तु दुर्घटना पनि चालककै लापरबाहीका कारण भएको प्रहरीको भनाइ छ। प्रहरी उपरीक्षक पौडेलले तीव्र गतिका कारण बस सडकबाहिर पुगेको बताए। यसमा चालकले गम्भीर लापरबाही गरेको प्रहरीको भनाइ छ।"
दुग्ध विकास संस्थानका महाप्रबन्धक सञ्जिव झालाई कालोमोसो दलियो,"काठमाडौं :दुग्ध विकास संस्थान (डीडीसी)का महाप्रबन्धक सञ्जिव झामाथि कार्यकक्षमै दुर्व्यवहार भएको छ। क्रान्तिकारी युवा संगठन नेपालले कार्यकक्षमा रहेका डीडीसीका महाप्रबन्धक झामाथि कालोमोसो दलेको हो। महाप्रबन्धकमाथि कालोमोसो दलेको भिडियो युवा संगठनले आफ्नो फेसबुक पेजबाट सार्वजनिक गरेको छ। मोसो दल्ने क्रमा झा र युवा संगठनका कार्यकर्ताबीच हात हालाहाल समेत भएको छ। झाले डीडीसीमा अनियमिता र भ्रष्टाचार गरेको भन्दै कालोमोसो दलेको संगठनले जनाएको छ। झामाथि दूध बचेको करिब १७ करोड रुपैयाँ संस्थामा दाखिला नगरी व्यक्तिगत प्रयोजनमा खर्च गरेको,किसानबाट खरिद गरेको ८५ करोड रुपैयाँ बक्यौता तिर्न आलटाल गरेकोलगायत आरोप लगाइएको छ। यसअघि सोमबार सो समूहले यातायात व्यवस्था विभागका महानिर्देशक उद्धव प्रसाद रिजाललाई समेत कालोमोसो दलेको थियो। लाइसेन्स घोटालामा संलग्न भएको आरोप लगाउँदै महानिर्देशक रिजालमाथि कालोमोसो दलेको हो।"
त्यो कालो दिन !,"हिजो जस्तै लाग्छ तर २० वर्ष बितेको पत्तै भएन। आजकै दिन, कसैले त यसलाई महान् दिन भनेर सम्झिन चाहन्छन् तर म यो दिनलाई हाम्रो परिवारको कालो दिन भनेर सम्झन्छु ! सुरुमा ठूलो आवाजमा नारा जुलुस ! महान् जनयुद्ध सफल पारौं ! वीर सहिद लालसलाम ! जस्ता अनेकौं नारासहित महान् जनयुद्धका हिमायतीहरू अगाडि बढे ! लाग्थ्यो आज जिल्ला हान्न सुरु गरे। अब हामीलाई नि लिएर जान्छन्। सुरुमा सेना अगाडि बढ्यो। अब पछिपछि हामी नि जाने त होलाजस्ता खुल्दुली भयो किनभने मावोबादी आन्दोलनमा हाम्रो ठूलो सहयोग थियो ! तर, कुरो जिल्ला कब्जाको रहेनछ ! एकाएक ठुल्दाइ (कमान खड्का, हाल नेकपा एकीकृत समाजवादी जाजरकोटका अध्यक्ष)को आवाज आयो ऐया मरें। मलाई मारेजस्तो आवाज अनि पैसा कता छ भन्जस्ता आवाजसहित पल्लो घरबाट बोल्यो भन्ने लाग्यो। बाहिर निस्किन खोजेँ तर घरको बाहिरबाट लक गरेको रहेछ ! कमान्डर हुनुपर्छ फेरि निर्देशन आयो सम्पूर्ण घरमा एम्बुस फिट गरिस् ? जवाफ पनि आयो फिट गरेँ सर ! मन झन् तर्सित हुँदै खाटमुनि पसे बाँचिन्छ कि भनेर विकल्प समाएँ ! लामो समयपछि दाइलाई पनि म लुकेको कोठामै ल्याइयो र चारैतिरबाट भकुन्डो खेले झैं गरी कुटपिट गरे। टाउकोमा पिस्तोल राखेर फेरि सोधे पैसा कता छ ? दाइले जवाफ दिनु भयो मेरो जति सम्पत्ति छ, पूरै त्यही पल्लो घरमा छ। अनि जनयुद्धका हिमायतीहरू पैसा भएको घरतिर लागे र दाइलाई अरू सदस्य भएको ठाउँमा लगेर छोडे। मचाहिँ उमेरले १३ वर्ष पुगेको कक्षा ८ मा अध्यनरत विद्यार्थी तर अलि चलाक थिएँ। बाँच्ने आसले खाटमुनि पसेको हुनुपर्छ ! म लुकेको कोठामैं धानको भकारी भरिएको थियो। उनीहरूको गिद्दे नजर तेता पयो। धान निकालेर बोरामा भर्दै थिए। ल्याएका बोरा सकिए। बोराको खोजी गरे, म फेला परें ! दुईचार झापड हाने। तँ को होस् ? भनी प्रश्न सोधे। भनें यही घरमा बसेर पढ्ने विद्यार्थी हुँ। बाँकी कुटपिटबाट बच्न सफल भएँ। तर मलाई नि दाइ, भाउजू, छोरा सन्तोष र छोरी हिमानी भएको कोठामै लिएर हुलियो। सबैको मनमा लाग्यो कि सबैलाई एउटै घरको एउटै कोठामा मार्ने भए। दाइले सम्झाउँदै भन्नुभयो सायद मलाई मार्छन् होला। नमारे पनि उपचारको अभावले मर्छु होला। घरको राम्रो ख्याल गर्नू। बाबुनानी सानै छन्। अचानक दाइ भक्कानिनु भयो। रुनु भयो। रक्ताम्य भएको अनुहार पुछ्दै भावविह्ल भयौं। लाग्यो सायद यो नै परिवारबीचको अन्तिम संवाद हुने भयो। घरमा भएको सबै सम्पत्ति अन्न, लत्ताकपडा आदि सबै सामग्री लगेको हिसाबले कोही सदस्य बाँच्ने संकेत थिएन ! बुबाआमा जिउलाको घरमा हुनुहुन्थ्यो। छोरा प्रेम पनि पल्लो घर जाँदा त्यो हुलमा कता हरायो। उहाँहरूबाहेक हामी जीवित रहने कल्पना नै भएन ! सम्पूर्ण सम्पत्ति लैजान साँझको ७ बजेदेखि बिहान को ४ बजेसम्म लागेछ। बिहानपख पूर्ण भएका हामी रहेको ठाउँमा कमान्डर आए। सोधे अरू केही भन्नु छ ! भन्नुपर्ने त धेरै थियो तर केही छैन भन्दै दाइले जवाफ फर्काउनुभयो ! अनि फेरि आदेश आयो यो ठाउँ छोडेर अन्तै भागिस् भने बाँकी जग्गाजमिन नि कब्जा हुन्छ। अनि, घरको छानामा भएको सोलारसमेत निकाले। झलमल्ल बत्ती बाल्दै पुस्तौंदेखि कमाएको लाखौंको सम्पत्ति लुट्दै नाराबाजीसहित आनो बाटो लागे। बिहान हुँदासम्म छरछिमेकी किन आएनन् भनेको त सम्पूर्ण छिमेकीका घरमा बाहिरबाट कब्जा लगाइदिएछन्। बिहानपख एकले अर्काको ढोका खोलिहेर्दा पो ती घरहरूको अगाडि आगो दन्किएको पाइयो। सम्पूर्ण घरहरू रित्तिएको सिंगो गाउँ नै भावविह्ल भएको अवस्थामा थियोे। सम्पत्ति रित्तिए पनि बाँकी जीवन जिउनुको विकल्प थिएन। उपचारका लागि दाइलाई तलतिर लिनुपर्ने आफन्तको सल्लाहबमोजिम सदरमुकाममा लगेर सोही दिन हेलिकप्टरमार्फत राजधानी लग्यौं। उपचारपछि त्यतिबेलाको जनअदालतमै मुद्दा लड्ने निर्णयसहित मलाई के कति कारणले कारबाही गरियो ? भनी मुद्दा दर्ता गयौं। मुद्दा पनि जित्यौं। अन्ततः हामीलाई गरिएको कारबाही पार्टीले गलत गयो भनी कारबाही फुकुवा गर्ने निर्णय भयो। जसले हामीलाइ गाउँ जान निषेध गरिएन जब कि त्यतिबेलाका कारबाहीमा परेकाहरू गाउँ जानसम्म पाएका थिएनन्। घटना घटनुपूर्व पार्टीले नेपाल बन्दको आह्वान गरेको थियो। त्यसको पूर्वसन्ध्यामा एक वृद्ध नेपाली सेनाबाट छोरी गुमाएका वृद्धबुवा घरमा खानेकुरा सकिएर चामल किन्न स्थानीय पसलमा गए। बन्दको बेला पसल खोल्ने क्रममा बन्दकर्ता आए। बन्दको अवज्ञा गर्ने ? भनी निज वृद्धलाई स्कुलको चौरमा लगेर गोरुचुटाइ गरे। स्थानीय गए पनि छुटाउन सकेनन्। तर दाइ गएर ती वृद्धको ज्यान जोगाउनु भो। त्यही गरेबापत धनसम्पत्तिसहित शरीर अंगभंग हुने गरी कारबाही भोग्नुपर्यो दाइले। जुन घटना सधैं ताजै लाग्छ ! हामीसँग व्यक्तिगत स्वार्थ हुँदो हो त यो ठाउँसम्म पुग्ने अवस्था हुँदैनथियो सायद ! नेपाली जनताको साथ समर्थन अनि त्याग र बलिदानले ब्यवस्था त बदलियो तर उनीहरूको अवस्था भने जहाँको तहीँ छ। व्यवस्था बदल्न १७००० ले ज्यान गुमाउनुको अर्थ के ? श्रमिकहरूले हामीजसरी सम्पत्ति गुमाउनुको अर्थ के ? वृद्धआमाले छोराछोरी गुमाउनुको अर्थ के ? पति गुमाउनुको अर्थ के ? यी सारा सवालको जवाफ कसले कहिले दिने ? खड्का हाल एकीकृत समाजवादीका युवा नेता हुन्।"
प्रधानमन्त्रीसँग मेरो सम्बन्ध बिग्रिएको छैन : अर्थमन्त्री,"काठमाडौं : अर्थमन्त्री डा प्रकाश शरण महतले प्रधानमन्त्री पुष्पकमल दाहाल प्रचण्डसँग आफ्नै कुनै विवाद नभएको बताएका छन्। शुक्रबार आर्थिक वर्ष २०८००८१ को अर्धवार्षिक मूल्यांकन प्रतिवेदन सार्वजनिकको विषयमा आयोजित पत्रकार सम्मेलनमा मन्त्री महतले मिडियामा आएजस्तो प्रधानमन्त्रीसँग कुनै तिक्तता नभएको स्पष्ट पारेका हुन्। उनले भने,'प्रधानमन्त्री र अर्थमन्त्रीबीच कुरा मिल्या छैन। उहाँलाई कुनै जानकारी नदिइनकन बजेट कटौती गरियो। भन्याजस्तो न कटौती गर्याछ न उहाँसँग कुनै विवाद छ। हामीले सँगै अर्धवार्षिक प्रतिवेदनमा समीक्षा गर्यौं। आउने दिनमा यस्तो सिनारियो छ भनेर भनेकै छ। हाम्रो निरन्तर संवाद छ। ' मन्त्री महतले आर्थिक वर्षको बजेट कटौती नगरेको बताए। उनले अर्थमन्त्रालयले प्रधानमन्त्रीसँगको छलफल र निर्देशनअनुसार काम गरिरहेको दावी गरे।"
सडक दुर्घटनाको कारण खोज्न सर्वपक्षीय बैठक,"बुटवल : लुम्बिनी प्रदेशमा सडक दुर्घटना हुने क्रम नरोकिएपछि लुम्बिनी प्रदेशको उद्योग तथा यातायात व्यवस्था मन्त्रालयले बैठकको आह्वान गरेको छ। सडक दुर्घटनाको कारण र यसको रोकथामको उपाय खोज्न फागुन १४ गते सर्वपक्षीय बैठक आह्वान गरिएको उद्योग तथा यातायात व्यवस्था मन्त्री सरोज थापा (रोज राणा) ले जानकारी दिए। बैठकमा लुम्बिनी प्रदेशका प्रहरी प्रमुख, प्रदेश ट्राफिक प्रमुख, १२ वटै जिल्लाका प्रमुख जिल्ला अधिकारी, यातायात व्यवसायी र यातायात सम्बद्ध सबै मजदुर संघसंस्थाबाट प्रतिनिधित्व हुने उनले बताए। सडक दुर्घटनाप्रति प्रदेश सरकारको गम्भीर ध्यानाकर्षण भएको छ, मन्त्री थापाले भने, संयूक्त बैठकपछि दुर्घटना न्यूनीकरण गर्न विशेष निर्णय लिनेछौं। पछिल्लो पाँच वर्षमा सडक दुर्घटनामा परी लुम्बिनी प्रदेशका १२ जिल्लाका २ हजार ८ सय ३७ जना नागरिकले अकालमै ज्यान गुमाएका छन्। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय बुटवलका अनुसार लुम्बिनी प्रदेशमा साना ठूला गरी झन्डै साढे पाँच वर्षको अवधिमा ५ हजार १० भन्दा बढी सवारीसाधन दुर्घटनामा परेका छन्।"
"एसिया कप खेल्ने नेपालको सपना सकियो, मलेसियासँग ४ विकेटले पराजित","काठमाडौं : एसिया कप खेल्ने नेपालको सपना तुहिएको छ। एसीसी महिला प्रिमियर कपको सेमिफाइनलमा आयोजक मलेसियासँग ४ विकेटले पराजित भएपछि एसिया कप खेल्ने नेपालको सपना तुहिएको हो। टस जितेर ब्याटिङ गरेको नेपालले निर्धारित ओभरको खेलमा ६ विकेट गुमाएर ११५ रन बनाएको थियो। जवाफी ब्याटिङ गरेको मलेसियाले १ बल अगावै लक्ष्य पूरा गर्यो। मलेसियाका लागि इल्सा हन्टरले अविजित ६९ रन बनाइन्। त्यस्तै मास इलिसाले १३ रन, महिरा इज्जतीले १६ रन र वान जुलियाले ११ रन बनाइन्। त्यसअघि नेपालका लागि कप्तान इन्दु बर्माले सर्वाधिक २९ रन, डली भट्टले २५ रन, कविता कुँवरले २३ रन र रुविना क्षेत्रीले २० रन बनाइन्। अन्य खेलाडीले दोहोरो अंकको रन जोड्न सकेनन्।"
ट्रयाक्टर र मोटरसाइकल एकआपस ठोक्किँदा महिलाको मृत्यु,दमौली : तनहुँको शुक्लागण्डकी नगरपालिका१० छाब्दी देउरालीमा बिहीबार साँझ ट्र्याक्टर र मोटरसाइकल एकआपस ठोक्किँदा एकजना महिलाको मृत्यु भएको छ । छाब्दी देउराली भित्री सडक खण्डमा साँखेबाट दुलेगौडातर्फ आउँदै गरेको ग७प ६९२४ नंको मोटरसाइकल र विपरीत दिशाबाट जाँदै गरेको ग१त ३९९४ नंको ट्रयाक्टर आपसमा ठक्कर खाँदा मोटरसाइकलमा सवार शुक्लागण्डकी१ थप्रेककी ४५ वर्षीया पीपलकौरी गुरुङको घटनास्थलमा मृत्यु भएको हो । जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाँणले ट्र्याक्टर चालक र मोटरसाइकल चालकलाई नियन्त्रणमा लिएको जानकारी दिए। रासस
सडक दुर्घटनाबाट ३ दिनमा लुम्बिनी प्रदेशमा २२ जनाको मृत्यु,"भैरहवा : फागुन लागकैदिन पाल्पामा जिप दुर्घटना हुँदा १० जनाले अकालमा ज्यान गुमाउनु पर्यो। १३ जनाको सिट क्षमता रहेको जिपमा २७ जना यात्रु सवार रहेका थिए। जिप उकालोमा तान्न नसकेपछि दुर्घटना भएको प्रहरीको प्रारम्भिक अनुमान छ। बिहीबार कपिलवस्तुको सुरही नाकामा बस दुर्घटना हुँदा पनि १० जनाले ज्यान गुमाउनु पर्यो। सोही बसमा सवार अन्य ३० जना घाइते भएको प्रहरीको भनाइ छ। बस तीव्र गतिमा रहेका कारण दुर्घटना भएको जनाइएको छ। गत माघमा दाङको भालुवाङमा बस दुर्घटना हुँदा १२ जनाको मृत्यु भएको थियो। तीव्र गतिमा रहेको बस ट्राफिक प्रहरीलाई छल्दै सोझै राप्ती नदीमा खसेको थियो। यी घटनाहरु त प्रतिनिधिमूलक घटनामात्र हुन्। लुम्बिनी प्रदेशमा मात्रै पछिल्लो चालु आर्थिक वर्षको छ महिनामा दुई सय ८५ जनाले ज्यान गुमाएको प्रहरी तथ्याङ्क छ। फागुन महिनामा मात्रै २२ जनाले ज्यान गुमाएको र घाइतेको गम्भीर अवस्थालाई हेर्दै यो सङ्ख्या अझै बढ्न सक्ने ट्राफिक प्रहरीको भनाइ छ। विशेषतः प्रदेशको पहाडी जिल्लामा भएको दुर्घटनामा परेर हताहत हुने सङ्ख्या बढी रहेको छ। ट्राफिक प्रहरी, सवारी चालक एवं बस व्यवसायीहरुको चेपुवामा यात्रुहरुले ज्यान गुमाइरहँदा यी सरोकारवाला एकअर्कालाई दोषारोपणम दिइरहेका छन्। ट्राफिक प्रहरीले चालक, सडकको अवस्था एवं सवारीको स्थितिलाई देखाउँदै यिनीहरुलाई दुर्घटनाको कारक बताइरहेको छ। बस व्यवसायीहरुले भने ट्राफिक प्रहरीले दुर्घटनाका नाममा अनावश्यक जाँच गरी मानसिक तनाव दिएको आरोप छ। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयका प्रमुख प्रहरी उपरीक्षक कृष्ण प्रसार्इंले प्रारम्भिक अनुसन्धानमा चालककै लापारबाहीका कारण दुर्घटना भएको बताएका छन्। तीव्र गति, अत्यधिक भारवहनका कारण पाल्पा र कपिलवस्तुको दुर्घटना भएको उनको भनाइ छ। हालको घटनामा चालकको लापरबाही देखिए पनि दुर्घटनामा अन्य कारणले पनि प्रभाव पार्ने गरेको उनी बताउँछन्। मुख्यतयाः चालक तथा यात्रुले ट्राफिक नियमको पालना नगर्नु, सडकको अवस्था, सवारी साधनको अवस्था, मापसे, चालकहरु पेसाप्रति जवाफदेही नहुनु, भौगोलिक विकटता, अत्यधिक सवारी चापलगायत कारण लुम्बिनी प्रदेशका दुर्घटनाका मुख्य समस्याका रुपमा रहेका छन्। प्रहरी उपरीक्षक प्रसाईँले दुर्घटना न्यूनीकरणमा ट्राफिक प्रहरीसंग सीमित स्रोत साधन रहेको बताए। 'ट्राफिक व्यवस्थापन प्रविधिमैत्री र डिजिटाइलेजेसन गर्न आवश्यक छ, अहिले ट्राफिक प्रहरीमा यी दवैको खाँचो छ,' उनले भने, 'हामीले पर्याप्त कारबाही गरेका छौँ, प्रहरीले सचेतनासँगै सजाय गरे पनि त्यो पर्याप्त हुन सकेको छैन।' उनले ट्राफिक प्रहरी प्रविधि र उपकरणमा कमजोर रहेको बताए। यसका लागि स्थानीय निकायहरुसँग पटकपटक अनुरोध गरे पनि त्यो सफल हुन भने नसकेको उनको भनाइ छ। उनको सडक दुर्घटना कम गर्न ट्राफिक प्रहरी मात्र नभई सबै पक्ष उत्तिकै जिम्मेवार हुनुपर्ने तर्क छ। दुर्घटना कुनै एक विशिष्ट एक कारणले हुने नभई यसमा धेरै तत्वले प्रभाव पारिरहेको बस व्यवसायीहरुको भनाइ छ। सबै घटनामा चालकलाई मात्र दोषारोपण गरे उम्किन नमिल्ने पश्चिम नेपाल बस व्यवसायी प्रालिका अध्यक्ष दधिराम खरेल बताउँछन्। उनले चालकलाई सबैभन्दा बढी कामको भार थपिएको बताए। 'चालकले बस चलाउनमा ध्यान दिनुपर्नेमा ऊ यात्रुदेखि अन्य कुराहरुमा व्यस्त हुने गरेको छ,' उनले भने, 'यस्तोमा उसलाई दुर्घटना न्यूनीकरणभन्दा पनि यात्रु कसरी बढाउने र कसरी रकम कमाउनेमै ध्यान जाने गरेको छ।' अहिले यात्रुको चाप भन्दा सवारी साधनको चाप बढी भएको कारण चालकलाई यात्रु कसरी बढाउन सकिन्छ भन्ने मानसिक तनाव रहेको उनको भनाइ छ। यसबाहेक ट्राफिक प्रहरीले एउटै प्रदेशमा १० स्थानमा जाँच गरेर चालकलाई आक्रान्त बनाएको उनको आरोप छ। जरिवाना उठाउने सरकारको नीति पनि दुर्घटनाको कारक रहेको हुँदा प्रदेशले कति जरिवाना उठाउने भन्ने निर्क्यौल हुनुपर्ने धारणा राखे। खरेलले ट्राफिक व्यवस्थापन व्यवस्थित गर्नका लागि कार्ययोजना बनाई ससाना कुरामा ध्यान दिनुपर्ने सुझाव दिए। लुम्बिनी प्रदेशमा आव २०७७०७८ मा एक हजार दुई सय १२ दुर्घटनामा परी पाँच सय २७ जनाले ज्यान गुमाएका थिए। सोही आर्थिक वर्षमा एक हजार ८३ जना गम्भीर घाइते र सात सय ४० जना सामान्य घाइते भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयको तथ्याङ्कले देखाएको छ। आव २०७८०७९ मा एक हजार एक सय ६४ सवारी दुर्घटनामा परी पाँच सय ५१ जनाले ज्यान गुमाउनाका साथै एक हजार एक सय २३ जना गम्भीर घाइते तथा पाँच सय १७ जना सामान्य घाइते भएका थिए। आव २०७९०८० मा भने आठ सय ९२ सवारी दुर्घटनामा ज्यान गुमाउनेको सङ्ख्या चार सय ६२ रहेको थियो। सो आर्थिक वर्षमा सात सय ९९ जना गम्भीर घाइते तथा चार सय ७७ जना सामान्य घाइते भएको तथ्याङ्कमा उल्लेख छ। रासस"
बझाङको परकाट्ने केन्द्रविन्दु भएर भूकम्पको धक्का,काठमाडौं : बझाङको थलारा गाउँपालिकास्थित परकाट्ने केन्द्रविन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार शुक्रबार बिहान ९ बजेर ३२ मिनेट जाँदा परकाट्ने आसपास केन्द्रविन्दु भएर चार दशमलव चार रेक्टरस्केलको भूकम्प गएको हो । यसअघि गत कात्तिक १७ गते जाजरकोटको रामीडाँडा केन्द्रविन्दु भएर भूकम्प जाँदा जाजरकोट र पश्चिम रुकुममा मात्र एक सय ५३ जनाले अकालमा ज्यान गुमाएका थिए भने दुई सयभन्दा बढी व्यक्ति घाइते भएका थिए ।
प्रतिपक्षविहीन राजनीति,"संसदीय व्यवस्थामा सत्तापक्ष र प्रतिपक्षको आआफ्नै आवश्यकता र महत्व हुन्छ। गरिमा र मर्यादा हुन्छ। सीमा र अधिकार हुन्छ। सतापक्ष र प्रतिपक्षको भूमिका भनेको जनहितमा केन्द्रित भएर शासन सञ्चालनलाई प्रभावकारी र जनउत्तरदायी बनाउनु हो। सत्तापक्षलाई खबरदारी गर्ने, पारदर्शी बनाउने र जनताप्रति उत्तरदायी बनाउने काममा मात्रै होइन, जनहितमा आधारित भएर राज्यको नीतिनिर्माण गर्ने काममा समेत सत्तापक्षलाई सहयोग पुयाउने प्रतिपक्षको जिम्मेवारपूर्ण भूमिका हुन्छ। तर, हाम्रो मुलुकमा त्यस्तो अभ्यास भएको देखिँदैन। सत्तापक्ष र प्रतिपक्षले आआफ्नो सीमा र अधिकार क्षेत्रभित्र रहेर जिम्मेवारपूर्ण कार्यसम्पादन गर्नु लोकतन्त्रको आधारभूत सौन्दर्य हो। मुलुकमा लोकतन्त्रको स्थितिको अभिव्यक्ति संसद्मा सत्तापक्ष र प्रतिपक्षको भूमिकाबाट स्पष्ट हुन्छ। तर, नेपालमा यो संसदीय मूल्य र मान्यताको सजीव अभ्यास भएको पाइन्न। बरु यसको ठीक उल्टो प्रायः मामिलामा सत्तापक्ष र प्रतिपक्षबीचको भेद छुट्याउनै मुस्किल पर्छ। अहिले नेपालको राजनीति प्रतिपक्षविहीन जस्तै बन्न पुगेको छ। सतापक्ष र प्रतिपक्ष छुट्याउनै गाह्रो छ। प्रतिपक्ष एउटा काण्डमा मुछिनेबित्तिकै सतापक्ष बाँकी रहँदैन। यस्तोसम्मको स्थिति छ। संसद्को तेस्रो राजनीतिक शक्तिको रूपमा जनमत पाएका नेकपा (माओवादी केन्द्र)का सुप्रिमो पुष्पकमल दाहाल प्रचण्डको नेतृत्वमा सरकार छ। चुनावमा पहिलो दलको रूपमा जनमत पाएको नेपाली कांग्रेसले प्रचण्ड नेतृत्वको सरकारलाई गठबन्धनको काँध थापेको छ। दोस्रो जनमत पाएको नेकपा एमाले दृश्य अदृश्य रूपमा प्रचण्ड नेतृत्वकै सरकारलाई सघाइरहेको छ। नयाँ उदाएका र जनमत पाएका दलहरू पनि उनीहरूकै पदचाप पछ्याइरहेछन्। प्रतिपक्षविहीन जस्तो भएको छ सदन र सरकार। प्रतिपक्षविहीन राजनीति र सरकारको अवस्था र दुर्दशा कस्तो हुन्छ भन्ने कुरा हामी नजिकबाट नियालिरहेका छौं। नेपाली राजनीतिको इतिहासमा यो नौलो भने होइन। जुन देशमा प्रतिपक्षी शक्ति हुँदैन, त्यो देशको सामाजिक, आर्थिक र राजनीतिक अवस्था कतिसम्म खस्किँदो रहेछ भन्ने कुरा अहिलेको सरकार र देशको दुरावस्थाबाट बुझ्न सकिन्छ। यसर्थ कुनै पनि देशमा प्रतिपक्षबिनाको सरकार सरकार जस्तो हुन सक्दैन। उसले गर्ने हरेक कार्य जनविरोधी नै हुन्छ। निम्न पुँजीपति दलाल वर्गको सेवामै समर्पित हुन्छ। प्रचण्ड नेतृत्वको गठबन्धन सरकारको कार्यकाल दुई वर्ष पुग्न लागेको छ। यसपछि उनीहरूको बीचमा भएको सहमतिको आधारमा कांग्रेस र नेकपा एसको नेतृत्वमा सरकार गठन गर्ने सहमति छ। त्यसैले आन्तरिक बहस सुरु भएको छ। यसअघि प्रचण्ड एमालेको सहमतिमा प्रधानमन्त्री बनेका थिए। आपसी खटपटपछि कांग्रेसलगायत दलसँग गठबन्धन गरेर आफू नेतृत्वकै सरकारलाई प्रचण्डले निरन्तरता दिएका थिए। कुर्सीकै लागि गठबन्धनभित्रै एकले अर्कालाई धोका दिने र शक्तिको बुई चढ्ने खेल कोशी प्रदेशबाट सुरु भइसकेको छ। त्यसैले प्रचण्ड नेतृत्वको सरकारको कार्यकाल सकिनेबित्तिकै यहाँ अर्को राजनीतिक गठबन्धन र खेलको सुरुआत नहोला भन्न सकिन्न। परिणाम, दलबीच आन्तरिक कलह देखिन थालेको छ। अहिलेको सरकारमा करिब १० राजनीतिक दलको सहमति र सहभागिता छ। पछिल्लोपटक नेकपा एमाले, रास्वपा र राप्रपाहरू सरकारबाट बाहिरिए। उनीहरू आफूलाई प्रतिपक्षको दाबी गरे पनि गतिविधि भने त्यस्तो देखिँदैन। गफ ठूला र झूटा मात्र गर्ने र जनतालाई दिग्भ्रमित गर्ने कार्यमा सक्रिय छन्। प्रतिपक्षको भूमिका दरो र खरो छँदै छैन। प्रचण्ड नेतृत्वको सरकारविरुद्ध उभिन उनीहरूको मुटु काँपे झैं लाग्छ। यसर्थ मुलुकमा बेथिति र भ्रष्टाचार मौलाएको छ। यसमा प्रतिपक्ष पनि सामेल देखिन्छन्। प्रचण्ड नेतृत्वको सरकारको कार्यकाल सकेपछि उनीहरूले सहमतिको आधारमा नयाँ सरकार निर्माणमा अघि बढ्नुपर्ने हो। तर, गठबन्धनमा भएको सहमति लागू हुने छाँट देखिँदैन। एमालेसँग मिलेर माधवकुमार नेपालको नेतृत्वमा अर्को सरकार बनाउने बहस सुरु भएको छ। यसका लागि नेकपा एमाले पनि सहमतिमा आउने सम्भावना उत्तिकै छ। यो मिश्रण मिल्यो भने प्रचण्ड र कांग्रेसबीच खटपट हुने आकलन भइरहेछ। प्रचण्ड नेतृत्वको सरकार प्रतिपक्षविहीन देखिए पनि यसबीच उसले गरेका कामकारबाही अरू दलभन्दा रचनात्मक नै देखिन्छ। कति परिणाममुखी बन्यो, त्यो छुट्टै बहसको विषय होला। यतिबेला स्टन्टबाजी राजनीतिक चरित्र सबै दलमा हावी छ। नातावाद, कृपावाद र परिवारवादको रोगले सबैलाई ग्रसित बनाएको छ। दलहरू र तिनको नेतृत्व योभन्दा माथि उठ्न सकिरहेका छैनन्। दोस्रो तह र तप्काका नेतृत्वहरूले पनि विद्रोह गर्न सक्ने हैसियत गुमाइसकेको देखिन्छ। नयाँ राजनीतिक शक्ति पनि उनीहरूकै सिको गरिरहेका छन्। संसदीय लोकतन्त्र भएको मुलुकमा बहुदलीय प्रतिस्पर्धा हुन्छ। यो व्यवस्थाको सुन्दर पक्ष भनेकै राष्ट्रहित र जनहितमा दलबीचको प्रतिस्पर्धा हो। जसले राष्ट्रहित र जनहितमा सबैभन्दा राम्रो र पारदर्शी काम गर्छ, उसैलाई जनताले आवधिक निर्वाचनमार्फत सत्तामा पुयाउँछन्। सत्तामा पुगेका राजनीतिक दल र तिनका नेताहरूले देश र जनताको हितमा काम गरेनन् भने उनीहरूलाई जनताले नै दण्ड दिन्छन् र अर्को तुलनात्मक रूपमा राम्रो दल र तिनका नेतालाई मतदान गरेर फेरि सरकारमा पुयाउँछन्। तर, नेपालमा दलीय प्रतिस्पर्धा स्वस्थ्य र निष्पक्ष हुन सकेको छैन। आमजनतामा जुन जोगी आए पनि कानै चिरेको भन्ने उखान चरितार्थ हुने गरी राजनीतिक दलहरूले अभ्यास गर्दै आएका छन्। मिलीजुली सत्तामा जाने, बाँडीचुँडी खाने अर्थात् पटकपटक सरकारको नेतृत्व गरेका राजनीतिक पार्टीहरू भ्रष्टाचार, अनियमितता जस्ता अख्तियारको दुरुपयोगमा सत्ता पक्ष र प्रतिपक्ष दुवै जोडिने गरेका छन्। संघ सरकार, प्रदेश सरकार र स्थानीय सरकारसम्मको अभ्यास हेर्ने हो भने सत्तापक्षले गर्ने वा गरेको भ्रष्टाचारमा प्रतिपक्षको पनि हिस्सेदारी रहने गरेको छ। विकास निर्माणका हरेक काममा सबै दल मिलेर भ्रष्टाचार गरेका छन्। यस्ता अनगिन्ति उदाहरण छन्। यस्तोअवस्थामा लोकतन्त्रको रक्षाका निम्ति जनता नै जागरुक र सचेत हुनुपर्ने आवश्यकता बढेको छ। यसर्थ, जनताको आँखाको भूमिका निर्वाह गर्ने प्रेसजगत् अनि नागरिक समाजले प्रतिपक्षको भूमिका निभाउनुपर्ने टड्कारो आवश्यकता छ। लेखक, बुद्धिजीवी र अभियन्ताहरूले पनि मुलुकको यो प्रतिपक्षविहीन राजनीतिक अभ्यासप्रति घोत्लिनुपर्ने अवस्था छ। जनतामा जागरण पैदा गर्ने खालका अभियानहरू सञ्चालन गर्नुपर्ने दायित्व र जिम्मेवारी पनि बढेको देखिन्छ। अहिलेको राजनीतिक संकट भनेको नै लोकतन्त्रमाथिको संकट हो।"
कृषिजन्य उत्पादनमा आत्मनिर्भर बन्दै भागेश्वर,"डँडेलधुरा : डँडेलधुराको भागेश्वर गाउँपालिका कृषिजन्य उत्पादनमा आत्मनिर्भर बन्दै छ। आलुखेती, किवी, च्याउ र अन्य तरकारी खेती र कृषि उपजलगायत कृषिजन्य वस्तु उत्पादनमा भागेश्वर आत्मनिर्भर बनिरहेको हो। गाउँपालिकाले दुग्धजन्य पदार्थ उत्पादनका लागि पनि कृषकमा प्रत्यक्ष लगानीका साथै अनुदान प्रदान गरिरहेको छ। गाउँपालिकाले कृषि उत्पादनलाई बढाउन कृषक समक्ष र विद्यालयमा शिक्षण सिकाइसहित विद्यार्थीलाई सीप हस्तान्तरण गरी कृषि क्षेत्रमा आत्मनिर्भर बन्नका लागि उत्प्रेरित गरिरहेको गाउँपालिकाका प्रमुख प्रशासकीय अधिकृत खगेन्द्र भारतीले बताए। गाउँपालिका कृषि विकास इकाइ बगरकोट, डँडेलधुराको आव २०८०।०८१ को वार्षिक स्वीकृत कार्यक्रमअनुसार सञ्चालित कार्यक्रम कार्यान्वयन गरी आत्मनिर्भर बन्ने सूचकांक तयार पारिरहेको छ। आलु उत्पादनमा आत्मनिर्भर बन्नका लागि व्यावसायिक आलुखेती गर्ने कृषकलाई ५० प्रतिशत मूल्य अनुदानमा २ सय ८ क्विन्टल कार्डिनल जातको आलु बिउ, १ सय ४ कृषकलाई वितरण गरेको छ। हिउँदे सिजनमा आलुको उत्पादन लिइसकेका कृषकबाट तथ्यांक संकलन गर्दा प्रतिरोपनी ६ देखि ८ क्विन्टल आलु उत्पादन भएको कृषि शाखा बगरकोटले जनाएको छ। अन्य साग र तरकारीका लागि पनि बिउ वितरण गरेको जनाएको छ। पोषणमैत्री वडा घोषणा अभियानअन्तर्गत वडा २ का सबै विद्यालयमा करेसाबारी निर्माण तथा सामग्री सहयोग गरेको छ। विद्यार्थीलाई करेसाबारी निर्माणमा सहभागी गराई पोषण विशेष कार्यक्रम सञ्चालन भएको छ। साथै भागेश्वर ४ को कैलपाल र वडा ५ चुल्ललाई किवी खेतीका लागि किवी नर्सरी बिरुवा उपलब्ध गराइएको छ। गाउँपालिका अध्यक्ष हेमराज चटौतले कृषक क्षमता विकास कार्यक्रममा भागेश्वर १ र ३ का दुर्गम बस्तीका १० कृषक समूहमा च्याउ खेतीसम्बन्धी स्थलगत तालिम सञ्चालन गरी कन्ये जातको च्याउ र तरकारी बिउ वितरण गरिएको गाउँपालिकाले जनाएको छ।"
"ललिता निवास प्रकरणमा सीमितलाई सजाय, बाँकीलाई सफाइ","काठमाडौं : विशेष अदालतले बहुचर्चित ललिता निवासको सरकारी जग्गा हिनामिना प्रकरणमा पूर्वसचिवद्वय छविराज पन्त, अख्तियारका तत्कालीन प्रमुख दीप बस्न्यातसहित मालपोत, भूमिसुधार र नापिका कर्मचारीलाई दोषी ठहर गरेको छ। विशेष अदालतका सदस्यहरू डा खुसीप्रसाद थारु, रामबहादुर थापा र रितेन्द्र थापाको इजलासले मुख्य योजनाकार रामकुमार सुवेदी र शोभाकान्त ढकाललाई पनि दोषी ठहयाएको छ। दोषी ठहर हुनेमा कलाधर देउजा, सुरेन्द्रमान कपाली, युक्तप्रसाद श्रेष्ठ, जगतप्रसाद पुडासैनी पनि छन्। दोषी ठहर भएका १२ जनालाई ९ करोड रुपैयाँको दामासाहीले हुने जनही ७५ लाख रुपैयाँ जरिवाना र २ वर्ष कैद हुने फैसला भएको छ। अभियोग लागेका तत्कालीन उपप्रधानमन्त्री एवं भूमिसुधारमन्त्री विजयकुमार गच्छदारसहित तीन जना मन्त्रीले सफाइ पाएका छन्। विशेष अदालतले मन्त्रिपरिषद्को निर्णयमा मन्त्रीको एकल भूमिका नहुने तर्क दिँदै सफाइ दिएको हो। सफाइ पाउनेमा पूर्वमन्त्रीद्वय डम्बरबहादुर श्रेष्ठ र चन्द्रदेव जोशी छन्। भूमिसुधार तथा व्यवस्था मन्त्रालयका तत्कालीन सचिव दिनेशहरि अधिकारीले पनि सफाइ पाएका छन्। अख्तियारले ठूलोमा मात्रामा जग्गा व्यक्तिको नाममा दर्ता गराउने कार्यमा संलग्न भएको अभियोग लगाई मुद्दा दायर गरेको थियो। ललिता निवास क्याम्पभित्रका सरकारी, सार्वजनिक जग्गा हिनामिना प्रकरणमा तत्कालीन उपप्रधानमन्त्रीसहित मन्त्री, ६ विशिष्ट श्रेणीका पदाधिकारी, कर्मचारीहरू र अन्य व्यक्तिहरूसमेत गरी १७५ जना विपक्षी बनाइएका थिए। भ्रष्टाचारको आरोपमा ११० जनालाई र सरकारी जग्गा जफत गर्ने प्रयोजनका लागि ६५ जनालाई प्रतिवादी बनाइएको हो। अख्तियारले २०७६ माघ २२ गते विशेष अदालतमा अभियोग दायर गरेको थियो। दायर गरेको चार वर्षपछि फैसला भएको हो। यही ललिता निवास जग्गा प्रकरणमा किर्ते मुद्दा काठमाडौं जिल्ला अदालतमा पनि विचाराधीन छ। जिल्ला अदालतको थुनछेक बहसमा पक्राउ परेका १७ अभियुक्त धरौटीमा र एक जना साधारण तारिखमा रिहा गर्न आदेश दिएको थियो। विशेष अदालतमा गत माघ २ गतेदेखि मुद्दाको सुनुवाइ सुरु भएको थियो। फैसलाको पूर्णपाठपछि तयार पारिने अदालतले जनाएको छ। सचिवको बदनियत भूमिसुधार मन्त्रालयका तत्कालीन सचिव छविराज पन्त दोषी ठहर भएका छन्। उनले मन्त्रिपरिषद्का निर्णय कानुनसम्मत कार्यान्वयन नगरी तहगत रूपमा टिप्पणी उठाइ सदर गरेको पाइएको छ। जुन भूमिसुधार ऐन, २०२१ र जग्गा प्राप्ति ऐन २०३४ समेतका प्रबन्धहरू छल्ने बदनियत गरेको ठहर अदालतले गरेको छ। पारदर्शिताको सिद्धान्तविपरीत मालपोत कार्यालय डिल्लीबजारले गर्ने भनी परिषद् क्षेत्रभित्र पर्ने र बाहिर पर्ने जग्गाको मोही हकमा नेपाल सरकार समरजंग कम्पनीको नामबाट मोहीका नाममा दाखिल खारेज गर्ने समेतका गरेबाट मन्त्रिपरिषद्बाट २०६७ वैशाख ३१ मा प्रस्तावबमोजिम गर्ने भनी निर्णय भएको अदालतले जनाएको छ। पन्तलाई ९ करोड ६५ लाख बिगो दाबी गरिएको थियो। अख्तियारकै प्रमुख पनि दोषी जग्गा हिनामिना प्रकरणमा अख्तियारले आफ्नै पूर्वप्रमुख आयुक्त दीप बस्न्यातलाई पनि प्रतिवादी बनाएको थियो । आफ्नै पूर्वप्रमुखविरुद्ध अख्तियारले मुद्दा चलाएको यो पहिलो घटना हो। विशेष अदालतले बस्न्यातले बदनियतपूर्वक अपारदर्शी तवरले काम गरेको अदालतले ठहर गरेको हो। भौतिक योजना तथा निर्माण मन्त्रालयको सचिवका रूपमा रहँदा गरेको बदनियतपूर्ण कार्यलाई लिएर दायर गरिएको थियो। बस्न्यातलाई ९ करोड ६५ लाखको बिगो दाबी गरिएको थियो। ०७२ चैत १९ मा अख्तियारको आयुक्त नियुक्त भएका बस्न्यात ०७४ जेठ ८ मा प्रमुख आयुक्त बनेका थिए। उनले ०७४ माघ २८ मा अवकाश पाएका थिए। भूमाफिया भनी सजाय भाटभटेनी सुपरमार्केटका सञ्चालक मीनबहादुर दोषी ठहर भएका छन्। गुरुङलाई २ वर्ष कैद र ८० लाख जरिवानाको सजाय सुनाइएको छ। उनलाई ३९ करोड २७ लाख ६८ हजारको बिगो दाबी गरी मुद्दा दायर गरिएको थियो। जिल्ला अदालतले थुनछेक आदेशका क्रममा गुरुङलाई २ करोड ४६ लाख धरौटीमा छोड्न आदेश दिएको थियो। शोभाकान्त ढकाल पनि भूमाफियाकै रूपमा सजायमा परेका छन्। उनलाई पनि समान सजाय तोकिएको छ। जसले सफाइ पाए अख्तियारले मुद्दा चलाएका पछिल्ला हाईप्रोफाइलका व्यक्ति हुन्, विजयकुमार गच्छदार। २०६७ सालमा भौतिक योजना तथा निर्माणमन्त्री हुँदा किर्ते गरेको अभियोग थियो। मुद्दा दायर हुँदा उनी कांग्रेसका उपसभापति र संसदीय दलमा उपनेता थिए। ८६ वर्षीय चन्द्रदेव जोशी नेपाल कम्युनिस्ट पार्टी (संयुक्त) का नेता हुन्। तत्कालीन माओवादीका नेता बाबुराम भट्टराईको नेतृत्वमा बनेको संयुक्त सरकार जोशी भूमिसुधारमन्त्री बनेका थिए। उनी चार महिनामात्र मन्त्री बनेका थिए। २०६९ सालमा डा बाबुराम भट्टराई प्रधानमन्त्री थिए। २०६६०६७ सालमा तत्कालीन प्रधानमन्त्री माधवकुमार नेपालको पालामा डम्बर श्रेष्ठ भूमिसुधारमन्त्री थिए। श्रेष्ठलाई पनि अदालतले सफाइ दिएको छ। उनी मन्त्री हुँदा भूमिसुधार मन्त्रालयका तत्कालीन सचिव छविराज पन्तले टिप्पणी उठाएका थिए। उनीहरू दुवैमाथि ९ करोड ६५ लाख ७५ हजार रुपैयाँका दरले बिगो माग दाबी थियो। दुई वर्ष भूमिसुधार तथा व्यवस्था मन्त्रालयको सचिवको जिम्मेवारीमा थिए दिनेशहरि अधिकारी। २०६८ देखि २०६९ सम्म उनी सचिव थिए। २०६९ साउन ९ गते मन्त्रिपरिषद्मा लैजाने प्रस्ताव तयार गरेको अभियोग लागेको थियो। नेतालाई सफाइका आधार मन्त्रिपरिषद्बाट २०६६ चैत २९ र २०६७ वैशाख ३१ २०६७ साउन १८ गते ललिता निवास जग्गा प्रकरणमा विभिन्न निर्णयहरू भएका हुन्। अख्तियार दुरुपयोग अनुसन्धान आयोग ऐन २०४८ को दफा ४ को खण्ड (ख) समेतका आधारमा मन्त्रिपरिषद्बाट सामूहिक रूपमा गरेका नीतिगत निर्णयहरू आयोगको क्षेत्राधिकारभित्र नपर्ने देखिएको आयोगले निष्कर्ष निकालेको थियो। मन्त्रालयबाट कुनै एकल निर्णय गरेको बादी दाबी नरहेको तथा मन्त्रिपरिषदको २०६७ चैत २९ को सामूहिक निर्णयमा हस्ताक्षर गर्ने कुनै एक जना मन्त्रीलाई मात्र मुद्दा दायर गर्ने क्षेत्राधिकार पुग्ने भन्न नमिल्ने अदालतले ठहर गरेको छ। बस्न्यातले तयार गरेको मिति २०६६ चैत १९ को प्रस्ताव प्रधानमन्त्रीको निर्देशनमा नेपाल सरकार (कार्यसम्पादन) नियमावली २०६४ को नियम २१ अनुसूची १ को खण्ड ४२ बमोजिम पेस भएको देखिएको छ। विशेष अदालतको फैसलामा नियमावलीबमोजिम सो प्रस्ताव पेस गर्न स्वीकृत गरेको आधारमा मात्र बदनियत पुष्टि हुने प्रमाणको अभावमा मन्त्रालयको नीतिगत निर्णयसम्मको जिम्मेवारीमा रहेका गच्छदार उपरको दाबी पुग्न नसक्ने उल्लेख छ। सचिव पन्तले पेस गरेको प्रस्ताव २०६७ वैशाख २७ गते पेस गरेको प्रस्ताव मन्त्रिपरिषद्को वैशाख ३१ को निर्णय गरेको थियो। प्रस्ताव स्वीकृत गरेको आधारमा मात्र सामूहिक निर्णयको हस्ताक्षरकर्ता रहेका मन्त्रालयबाट कुनै एकल निर्णय गरेको पुष्टि हुने प्रमाणको अभावमा मन्त्रालयको नीतिगत निर्णयसम्मको जिम्मेवारीमा रहेका तत्कालीन मन्त्री डम्बर श्रेष्ठ उपरको आरोप दाबी पुग्न नसकी प्रतिवादीहरू विजयकुमार गच्छदार र प्रतिवादी डम्बर श्रेष्ठले आरोपित कसुरबाट सफाइ पाउने ठहर विशेष अदालतल गरेको हो। मिसिल संलग्न प्रमाण कागजातबाट प्रतिवादी दिनेशहरि अधिकारीले २०६३ पुस २६ को मन्त्रिपरिषद्को निर्णयबमोजिम परिवर्तित सन्दर्भमा पुनः प्रस्ताव पेस गरेकोसम्म देखिएको अदालतको फैसलमा उल्लेख छ। तत्कालीन भूमिसुधार तथा व्यवस्थामन्त्री चन्द्रदेव जोशीले मन्त्रीको हैसियतले मन्त्रिपरिषद्मा पेस गर्न सोही प्रस्तावलाई स्वीकृतिसम्म जनाएको देखिन आएको अदालतको निष्कर्ष छ। सो कार्यमा बदनियत तत्वको अभाव देखिएकाले तत्कालीन मन्त्री जोशी र सचिव दिनेशहरि अधिकारीलाई आरोप दाबीबाट सफाइ पाउने ठहर अदालतले गरेको छ। ६५ जनाकोे जग्गा जफत विशेष अदालतले ६५ जनाको जग्गा जफत गर्ने फैसला गरेको छ। जफत हुनेमा कल्पना तुलाधर, शर्मिला शाक्य, प्रगति कंसाकार, गैरआवासीय नेपाली संघ, कामना गुरुङ कल्याण गुरुङ, सज्जन कुमार चाचान, देवान्शी गोयल र सरस्वती घले गुरुङ छन्। त्यस्तै सरला घले, मनोजकुमार केडिया, मनोजकुमार गौतम, मन्ती गोर्खाली, निर्मलादेवी गोयल, निकिता तुलाधर, उमा प्रसार्इं, परिशोभा तुलाधर, रेणुका बज्राचार्य, सुविस्ता तुलाधर लगायतको जग्गा जफत हुने फैसला गरिएको छ। १३६ रोपनी जग्गा सरकारकै ललिता निवास र त्यस आसपासको करिब १ सय ३६ रोपनी जग्गा नेपाल सरकारका नाममा हुने फैसला गरेको छ। मुआब्जा दिएर अधिग्रहण गरेको जग्गा सरकारको नाममा हुने गरी फैसला गरेको हो। ललिता निवास प्रकरण के हो ? भ्रष्टाचारको चर्चित काण्डमध्ये एक हो ललिता निवास जग्गा हिनामिना प्रकरण। सुवर्णशमशेर राणाले पुर्खाहरूबाट प्राप्त गरेको २ सय ९९ रोपनीमा ललिता निवास बनाइएको थियो। ललिता भन्ने देवीको नामबाट ललिता निवासको १९८८ माघ २५ गते भएको लालमोहरबमोजिम २ सय ८७ रोपनी ५ आना २ पैसा २५ दाम जग्गामध्येबाट श्रीमती श्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई प्रतिव्यक्ति ५७ रोपनीका दरले बकसपत्र गरिदिएका थिए। जग्गा प्राप्ति ऐन २०१८ बमोजिम २०२१ सालमा काठमाडौं उपत्यकाका ललिता निवाससहित ६ दरबार सार्वजनिक प्रयोजनका लागि उचित क्षतिपूर्तिसमेत व्यवस्था गरेर अधिग्रहण गर्ने निर्णय तत्कालीन सरकारले गरेको थियो। महावीर भवन नक्सालको १ सय ५४ रोपनी ४ आना २ पैसा, हरिहर भवन ललितपुरको २ सय ४० रोपनी १ आना २ पैसा, सीता भवन नक्सालको १ सय १९ रोपनी १२ आना ३ पैसा, लक्ष्मी निवास महाराजगन्जको २ सय ५८ रोपनी १४ आना, बबरमहल करिया गाउँको २ सय ५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २ सय ४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २ सय ९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) कट्टा गरी बाँकी २ सय ८४ रोपनी १४ आना ३ पैसा अधिग्रहण गरिएको थियो। २०२२०२३ सालमा उनीहरूले पाउने क्षतिपूर्ति पनि वितरण भइसकेको थियो। अधिग्रहणपछि कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउन भनी निवेदन दिएपछि त्यो जग्गा दिने निर्णय भएको देखिन्छ। अधिग्रहण भएको त्यो जग्गामध्ये ६० रोपनी नेपाल राष्ट्र बैंकको नाममा दर्ता गरियो। बाँकी २ सय १२ रोपनी गृह मन्त्रालयअन्तर्गत समरजंग कम्पनीको रेखदेखमा राखियो। तत्कालीन श्री ५ महाराजाधिराजको हुकुम प्रमाणीकरण र श्री ५ को सरकारको २०३६ सालको निर्णयबाट कुमार बस्नेतलाई २ रोपनी ७ आना २ पैसा, दामोदर उपाध्यायलाई १ रोपनी र पबिता देवीलाई १ रोपनी जग्गा दिएको देखिन्छ। यसरी पञ्चायतकालमा १२ रोपनी ७ आना २ पैसा व्यक्तिको नाममा दिएको देखिन्छ। २०४७ सालमा तत्कालीन प्रधानमन्त्री कृष्णप्रसाद भट्टराईको अन्तरिम सरकारको पालामा राजनीतिक कारणबाट हरण भएको जग्गा फिर्ता लिने निर्णय भयो। केपी शर्मा ओली प्रधानमन्त्री भएको बेला २०७५ असार १५ गतेको मन्त्रिपरिषद्को बैठकले सरकारी, सार्वजनिक, गुठी र सरकारद्वारा अधिग्रहण तथा जफल गरिएको जग्गाहरूको हिनामिना सम्बन्धमा छानबिन गरी कारबाहीका लागि सुझाव पेस गर्न एक उच्चस्तरीय समिति गठन गरेको थियो। यसको संयोजकमा पूर्वसचिव शारदाप्रसाद त्रिताल थिए। सदस्यमा सहसचिव महेन्द्रकुमार थापा र गृह मन्त्रालयका उपसचिव सदस्य थिए। ०४९ मा ११२ रोपनी जग्गा अतिक्रमण त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा १ सय १३ रोपनी व्यक्तिको नाममा कायम गरियो। हरण भएको जग्गा फिर्ता गर्ने निर्णयको अपव्याख्या गर्दै अंशियारको अंश छुट्ट्याइसकेपछि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुन्छ। ऐनको बर्खिलाप जग्गा फिर्ता भएको देखिन्छ। २०४९ कात्तिक २५ मा मिसिल नम्बर १०२४ अन्तर्गत २६ रोपनी ६ आना १ पैसा र मिसिल नम्बर १०२५ अन्तर्गत ४९ रोपनी ३ पैसा जग्गा फिर्ता भएको थियो । सोही साल पुस २३ मा मिसिल नम्बर १०२४ अन्तर्गत २८ रोपनी १५ आना १ पैसा र मिसिल नम्बर १०२५ अन्तर्गत ७ रोपनी १४ आना राणा परिवारको नाममा ल्याइएको थियो। राणा परिवारलाई जग्गा फिर्ता गराएबापत मालपोत कार्यालय डिल्लीबजार र मालपोत विभागका कर्मचारीले आफ्नो र आफ्नो परिवारको नाम बकस पनि लिने काम गरेका थिए। त्यो फिर्ता भएको झन्डै १ सय १३ रोपनीको २०६० पुस १५ मा मालपोत कार्यालय डिल्लीबजारले हालसाबिक गरिदिएको थियो। छुट दर्ता (२०६२) २०६२ सालमा छुट दर्ता गरिएको थियो। ललिता निवासको अधिग्रहण गरिएकामध्ये ८ रोपनी १२ आना २ पैसा कित्ता फोड गरिएको थियो। जसमा ८ रोपनी पञ्चायतकालमा नै कनकशमशेरको नाममा कायम भइसकेको थियो। बाँकी १२ आना २ पैसा नेपाल सरकारकै नाममा कायम थियो। २०६२ जेठ २ मा त्यो १२ आना २ पैसा जग्गा पनि गैरकानुनी रूपमा मालपोत डिल्लीबजारका कर्मचारीको मिलोमतोमा सुनिती राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रणाम पुर्जा दिएको देखिन्छ। प्रधानमन्त्री निवास नै व्यक्तिको नाममा (२०६६६९) २०६६ सालमा माधवकुमार नेपाल प्रधानमन्त्री थिए भने उपप्रधान एवं भौतिक निर्माणमन्त्री थिए विजयकुमार गच्छदार। भौतिक सचिव थिए, दीपकुमार बस्न्यात। त्यो बेला तीनपटक ललिता निवासको जग्गा प्रकरणका विषयमा मन्त्रिपरिषद्को निर्णय भएका छन्। २०६६ चैत २९ मा ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। विशिष्ट व्यक्तिको निवास विस्तार गर्ने सम्बन्धमा तत्कालीन भौतिक योजना तथा निर्माण मन्त्रालयले प्रस्ताव तयार गरी मन्त्रिपरिषद्मा पेस गरेको थियो। प्रधानमन्त्री, प्रधानन्यायाधीशसहित निवास व्यक्ति नाम गरियो। त्यो बेला भौतिक योजनामन्त्रीको हैसियतमा गच्छदारले नै विशिष्ट व्यक्तिको जग्गा व्यक्तिको नाममा गर्न प्रस्ताव पेस गरेका थिए। प्रधानमन्त्री, प्रधानन्यायाधीश, सभामुखको निवास विस्तार गर्ने क्रममा नक्कली मोही कायम गरिएको छ। मालपोत कार्यालयको पत्रमा विशिष्ट व्यक्तिको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाम कायम भएका जग्गामा मोही कायम नभएको देखिन्छ। तर, बाँकी विवरणमा मोही कायम भएको प्रस्ताव मन्त्रिपरिषद्मा प्रस्तुत गरिएको थियो। भौतिक मन्त्रालयको प्रस्तावमा २०६६ चैत २९ मा नेपालका पालामा यसरी प्रधानमन्त्रीलगायत विशिष्ट व्यक्तिको निवास विस्तार गर्ने क्रममा मोहीको हिस्सा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने भनी निर्णय भयो। निर्णय कार्यान्वयन गर्ने गराउने क्रममा भूमिसुधार तथा व्यवस्था मन्त्रालयले तयार गरी पेस गरेको प्रस्तावमा २०६७ वैशाख ३१ मा अर्को निर्णय भयो। त्यो प्रस्तावमा पनि भौतिकले तयार गरेको प्रस्तावबमोजिम नै नेपाल सरकार जग्गाधनी भएको सरकारी र सार्वजनिक जग्गामा व्यक्ति विशेषलाई मोहीको हैसियत प्रदान गरेको देखिन्छ। यो काम गैरकानुनी हो। मोहीसम्बन्धी कार्य गर्ने सम्बन्धित भूमिसुधार कार्यालयलाई निर्णय कार्यान्वयनमा संलग्न नगराई जग्गाधनी, मोही हक, स्वामित्व, जग्गाको सट्टाभर्ना, प्लट मिलानजस्ता विषय मालपोत कार्यालय डिल्लीबजारले गर्ने भनी कार्यालय नै किटान गरी प्रस्ताव तयारी गरी मन्त्रिपरिषद्बाट निर्णय गराइएको छ। यसो गर्नुमा सरकारी सार्वजनिक जग्गामा अनधिकृत व्यक्तिलाई मोही खडा गराउने तथा सरकारी जग्गा फछ्र्योट गर्ने, गराउने कार्यमा तत्कालीन सरकार प्रत्यक्ष संलग्नता देखिन्छ। अघिल्ला दुइटा मन्त्रिपरिषद्का निर्णयमा केही त्रुटि भएको भन्दै २०६७ असार १ मा संशोधनको टिप्पणी उठाउन भौतिक योजना तथा निर्माण मन्त्रालयबाट प्रस्ताव तयार भई मन्त्रिपरिषद्मा पेस भएको थियो। भौतिकको प्रस्तावबमोजिम नै २०६७ साउन २८ मा मन्त्रिपरिषद्ले निर्णयबाट नेपाल सरकारबाट केही थप जग्गा व्यक्ति विशेषको नाम कायम हुने गरी संशोधन गरिएको थियो। नक्कली गुठी बनाएर जग्गा बाँडियो (२०६९) २०६९ सालमा डा बाबुराम भट्टराईले नक्कली पशुपति टिकिन्छा गुठी कायम गर्ने गरी निर्णय गराएका थिए। नेपाल सरकार समरजंग कम्पनीको नाममा रहेको ३ रोपनी १२ आना जग्गा पशुपति टिकिन्छा गुठी कायम गरियो। अनाधिकृत व्यक्तिलाई मोही कायम गराउनका लागि गुठी नै नक्कली बनाउने नीतिगत निर्णय डा भट्टराईको मन्त्रिपरिषद्ले गरेको देखिन्छ। त्यसबेला मुख्यसचिव थिए लीलामणि पौड्याल। उनी पनि ललिता निवास प्रकरणमा जोडिएका छन्। अख्तियारको मुद्दामा पूर्वप्रधानमन्त्रीद्वय नेपाल र डा भट्टराईसहित पौड्याल, पूर्वमन्त्री सञ्जय साह, पूर्वनिर्वाचन आयुक्त सुधीरकुमार शाहलगायतलाई उन्मुक्ति दिइएको छ। ललिता निवास क्याम्पभित्रको सरकारी जग्गा सम्बन्धमा विभिन्न मन्त्रालय र कार्यालयबाट विभिन्न मितिमा भएका गैरकानुनी कार्यलाई वैधानिकता दिलाउने र सरकारी जग्गामा अनधिकृत व्यक्तिका हक र स्वामित्व स्थापित गराउने गरी सम्बन्धित मन्त्रालयको प्रस्तावअनुरूप मन्त्रिपरिषद्बाट ०६६१२२९, ०६७०१३१, ०६७०४२८ र ०६९०६१८ मा भएका निर्णय मन्त्रिपरिषद्बाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र पर्ने नदेखिएको हुँदा तत्कालीन प्रधानमन्त्रीद्वय नेपाल र डा भट्टराईको हकमा बयान भए पनि निजहरूको हकमा केही गरिरहनुपरेन भनी आयोगबाट निर्णय भएको बेहोरा अनुरोध छ, आरोपपत्रमा उल्लेख छ। नेपाल प्रधानमन्त्री हुँदा ०६६ चैत २९ गते ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। सरकारअन्तर्गतको समरजंग कम्पनीका नाममा मोही जनिएको ललिता निवासको जम्मा क्षेत्रफल यकिन गरी सोमा मोही भाग कट्टा गरी बाँकी रहने क्षेत्रफल एवं साविक बाटो तथा राजकुलो यकिन गरी १४ रोपनी १० आना ३ पैसा २५ दाममा विशिष्ट व्यक्तिको निवास विस्तार गर्ने निर्णय गरिएको थियो। सरकारका नाममा रहेको जग्गामा मोहियानी हक प्राप्त हुने कानुनी आधार नरहँदानरहँदै ड्राइभर भाइचालगायत ५८ जना नक्कली मोही खडा गराई सरकारी जग्गा व्यक्तिको नाममा कायम गरिएको थियो । तत्कालीन भौतिक योजना तथा निर्माण मन्त्रालयले पेस गरेको प्रस्तावबमोजिम मन्त्रिपरिषद्ले ०६६ चैत २९ मा गरेको निर्णयमा विशिष्ट व्यक्तिको निवास विस्तार गर्ने क्रममा मोहीको हिस्सामा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने निर्णय भएको थियो। उक्त निर्णय कार्यान्वयन गर्नेगराउने क्रममा भौतिक योजनाले पेस गरेको प्रस्तावमा नेपालकै पालामा ०६७ वैशाख ३१ मा अर्को निर्णय भएको देखिन्छ। मन्त्रालय र अन्तर्गतका कार्यालयबाट टिप्पणी उठान भई सोहीबमोजिम प्रस्ताव तयार गरी मन्त्रिपरिषद्मा पेस भएको र प्रस्तावबमोजिम नै नेपालकै पालामा ०६७ साउन २८ गते निर्णय भई नापी र मालपोत कार्यालय डिल्लीबजारले मोही कायम गरेको थियो।"
गुलियो मात्र छैन रेमिट्यान्स,"नेपालबाट प्रतिदिन करिब १ हजार ८ सय युवायुवतीले वैदेशिक रोजगारीका लागि निवेदन दिएको पाइन्छ । औपचारिक र अनौपचारिक रूपमा विदेशमा गएर काम गर्नेको संख्या करिब ८० लाख पुगिसकेको छ। ३० वटा १०२ विद्यालयमा २५० जना विद्यार्थीहरूमा गरिएको एउटा नमुना (स्याम्पल) अध्ययनले जनाएको छ कि १०२ पढ्दै गरेका करिब ८० प्रतिशत विद्यार्थीहरू कुनै न कुनै देशमा काम गर्ने उद्देश्यसहित विदेश जाने तयारी गरिरहेको पाइएको छ। यसरी औपचारिक र अनौपचारिक रूपमा विदेशमा बसेर काम गर्ने तयारी गर्नेहरूको संख्या दिनानुदिन बढ्दै गइरहेको छ। वैदेशिक रोजगारीमा निर्भर रहेर नेपालमा घरव्यवहार चलाउनेहरूको सङ्ख्या पनि उत्तिकै छ। वैदेशिक रोजगारीबाट घरव्यवहार चलाउन पठाइएको पैसा अर्थात् रेमिट्यान्सको मात्रा बढ्दो क्रममा छ। सन् २०२३ बाट सन् २०२४मा (अर्थात् यस वर्ष मात्र) नेपालमा विपे्रषित रकमको मात्रा ४८ प्रतिशतबाट बढेर १७३ प्रतिशत पुगेको छ। अर्थात्, करिब १६ खर्ब रुपैयाँ विप्रेषणका रूपमा नेपालमा भित्रिएको छ। यसबाट नेपाल सरकारको राजस्व बढ्न गई राष्ट्रिय आयमा समेत टेवा पुगेको पनि छ। यसले गर्दा नेपालको कुल गार्हस्थ्य आयमा २२ प्रतिशतले टेवा पुयाएको छ। कुल बजेटमध्ये करिब १० प्रतिशत राजस्व रेमिट्यान्सबाट संकलन हुने गरेको छ। कर तिरेर बाँकी रहेको घर परिवारका लागि भित्रिएको विप्रेषण रकम भने आर्थिक व्यवहार अर्थात् गृहव्यवस्थापनको ज्ञानको कमीले गर्दा निम्नअनुसार खर्च हुने गरेको छ। जस्तैः कुल विपे्रषित पारिवारिक रकममध्ये करिब ८० प्रतिशत रकम भोज, भतेर, मनोरञ्जन र विलासिताका सामानमा खर्च गर्ने प्रवृत्ति भेटिएको छ, भने करिब १५ प्रतिशत रकम शिक्षा, स्वाथ्य र आधारभूत खाद्यान्न, लत्ताकपडा, सञ्चार र आवास निर्माणमा खर्च गर्ने गरेको पाइन्छ भने बाँकी ५ प्रतिशत रकम मात्र बचत तथा लगानी गर्ने गरेको पाइन्छ। यसरी नेपालमा वैदेशिक रोजगारीको चाहना र प्रभावहरू बढ्दै जाने हो भने कालान्तरमा गएर देशमा श्रम शक्तिको अभाव आउँछ। उद्योग धन्दाहरू बन्द हुन सक्छन् र श्रमशक्तिको चरम अभाव भएर दीर्घकालीन रूपमा कुल राष्ट्रिय गार्हस्थ्य उत्पादन तथा राष्ट्रिय आयमा परनिर्भरता बढ्छ। अर्कातिर वार्षिक बजेट निर्माण, देशका ठूला ठूला, दीर्घकालीन योजना र संरचनाहरूको योजना तर्जुमा गर्न, पुराना तथा चालु योजनाहरूको मर्मत सम्भार गर्नमा असर पर्न जानेछ। सचेत होऔं बेलैमा। (लामिछाने अर्थशास्त्रका शिक्षक हुन्।)"
"कांग्रेसका लागि न कोही दुस्मन, न कसैप्रति आग्रह","काठमाडौं : सत्तासीन कांग्रेसले कुनै पनि राजनीतिक दललाई दुमन को रूपमा नलिने नीति लिदैछ। केन्द्रीय समितिको बिहीबारको बैठकमा उपसभापति पूर्णबहादुर खड्काले पेस गरेको राजनीतिक प्रतिवेदनमा सबै दललाई मित्र ठान्ने उल्लेख छ। महासमिति बैठकमा लैजाने उद्देश्यले केन्द्रीय समितिमा राजनीतिक प्रतिवेदन पेस भएको हो। नेपाली कांग्रेस सबै राजनीतिक दललाई सहकर्मी तथा राजनीतिक मित्र ठान्छ, प्रतिवेदनमा भनिएको छ अनेक दल हुन्छन् र पो लोकतन्त्र हुन्छ अनि प्रतिस्पर्धा हुन्छ। आफूमात्र भएको कल्पना त घोर निरंकुशता हो। खड्काले कुनै पनि राजनीतिक दलप्रति दुस्मनीको साइनो नभएको बताएका थिए। तर, पार्टीले लोकतन्त्र विरोधीसँग भने कहिल्यै पनि उदार नहुने खड्काले बताए। कांग्रेसको कुनै पनि दलप्रति विशेष आग्रहसहित मित्रवत् र कुनै दलप्रति दुस्मनीको साइनो छैन, खड्काले भने, उदारता र दलहरूप्रतिको सम्मान कांग्रेसको सीमा हो, तर दलीय पद्धतिप्रतिको विषवमन र उग्रताविरुद्ध भने कांग्रेस दृढतापूर्वक चट्टान भएर उभिइरहने छ। खड्काले पेस गरेको राजनीतिक प्रतिवेदनमा भनिएको छ लोकतन्त्रको उदारता प्रयोग गरेर लोकतन्त्रकै गला रेट्न उद्यत दल तथा समूहप्रति भने कांग्रेस कहिल्यै उदार हुन सक्दैन। खड्कालेजिम्मेवार नेपाली कांग्रेसः समुन्नत देश शीर्षकमा ५९ पृष्ठको मूल प्रस्ताव तयार पारेका छन्। जसमा राजनीतिक, आर्थिक, सामाजिक, सांस्कृतिक सहितका विषय उल्लेख गरिएका छन्। फागुन ७ देखि १० गतेसम्म चल्ने महासमिति बैठकमा उपसभापति खड्काले नीतिसम्बन्धी, महामन्त्री गगन थापाले संगठनात्मक र अर्का महामन्त्री विश्वप्रकाश शर्माले समसामयिक राजनीतिबारे प्रस्ताव पेस गर्ने तयारी गरेका छन्। बैठकमा पेस गर्ने प्रस्तावबारे केन्द्रीय समिति बैठकले टुंगो लगाउनेछ। महामन्त्री थापाको प्रतिवेदन संगठनको संरचना तथा सांगठनिक समस्यालगायत विषयमा केन्द्रित छ। थापाले प्रतिवेदनमार्पत पार्टीको १५ औं महाधिवेशनको कार्यतालिका प्रस्ताव प्रस्तुत गरेका छन्। थापाले ०८२ मंसिर मसान्तभित्र महाधिवेशन गर्ने प्रस्ताव गरेका छन्। १४औंको नीति अधिवेशन सम्पन्न नहुँदै थापाले १५ औं महाधिवेशनको तालिका सार्वजनिक गरेका हुन्। महामन्त्री थापाले ०८१ मंसिर १५ भित्र वडा अधिवेशन, मंसिर मसान्तभित्र गाउँ, नगर अधिवेशन र ०८२ भदौ मसान्तभित्र प्रदेश र प्रतिनिधिसभा क्षेत्रीय अधिवेशन गर्ने कार्यतालिका पेस गरेका हुन्। थापाले प्रधानमन्त्री पुष्पकमल दाहाल प्रचण्ड नेतृत्वको सरकारले नीति, प्राथमिकता र कार्यक्रमअनुसार काम गर्न नसकेको आरोप लगाएका छन्। महासमिति बैठकमा पेस गर्नका लागि तयार पारेको सांगठानिक प्रतिवेदनमा सरकारको प्रतिरक्षा गर्ने कि प्रश्न ? भनेर थापाले प्रतिवेदनमा उल्लेख गरेका छन्। उनले भनेका छन्, यतिबेला संघ, प्रदेश र बहुसंख्यक स्थानीय सरकारमा पार्टी नेतृत्वदायी भूमिकामा भए तापनि पार्टी सरकारमा भएको महसुस र आफ्नोपन नै कांग्रेस सदस्यले गर्न सकिरहेको देखिँदैन। सरकारका नीति, प्राथमिकता र कार्यक्रमसँग पार्टी जोडिएको अनुभूत गर्न सकेको छैन। यस्तो अवस्थामा जताततै पार्टीभित्र एकखालको अलमल छ हामीले सरकारको प्रतिरक्षा गर्ने कि प्रश्न। र अर्का महामन्त्री शर्माले समसामयिक राजनीतिक परिस्थितिबारे प्रतिवेदन प्रस्ताव पेस गरेका छन्। आर्थिक प्रतिवेदन केन्द्रीय कार्यालयको समन्वयमा अर्थमन्त्री डा प्रकाशशरण महतले पेस गर्ने छन्। कोषाध्यक्ष मनोनीत नभएकाले आर्थिक प्रतिवेदन प्रवक्ता महतले पेस गर्दै छन्। सूचना सञ्चार तथा प्रचार विभागका प्रमुख मीनबहादुर विश्वकर्माले महासमिति बैठकमा प्रस्तुत हुने प्रतिवेदनहरूमाथि छलफल सुरु भएको बताए। उनका अनुसार बिहीबारको बैठकमा देशको पछिल्लो आर्थिक अवस्थाको बारेमा अर्थमन्त्री एवम् पार्टीका प्रवक्त प्रकाशशरण महतले जानकारी गराएका थिए भने स्वास्थमन्त्री मोहनबहादुर बस्नेतले स्वास्थ्य मन्त्रालयले गरेका कामबारे जानकारी गराएका थिए।"
भन्सारको अनुगमन गर्दै अर्थ समिति,"काठमाडौं : संसद्को अर्थ समितिले मुख्यमुख्य भन्सार कार्यालयको अनुगमन गर्ने भएको छ। समितिको बिहीबारको बैठकले उपसमिति बनाएर मुलुकका भन्सार कार्यालय अनुगमन गर्ने निर्णय गरेको हो। भन्सार नाकामा चोरी पैठारी बढेको गुनासो धेरै आएकाको छ। समिति सभापति सन्तोष चालिसेले भन्सार कार्यालयहरूमा प्रविधि र जनशक्तिको अभाव रहेको जानकारी आएकाले अनुगमन गर्ने निर्णय गरिएको जनाए। बैठकमा सांसदहरूले राजस्व वृद्धिदर घट्नुमा भन्सार चुहावट वृद्धि भएको भन्दै समितिले अनुगमन गर्नुपर्ने बताएका थिए। मुलुकमा रहेको अन्तर्राष्ट्रिय भन्सारको विषयमा पनि छलफल गर्ने निर्णय गरेको छ। पछिल्लो पटक राजस्व संकलनको लक्ष्यसमेत प्राप्त हुन नसकेको अवस्था छ, सभापति चालिसेले भने, अर्थ मन्त्रालयले भन्सारमा साधन स्रोतको अभाव भएको गुनासो गरिरहेको छ। त्यसैकारण अनुगमन गर्ने निष्कर्षमा पुगेका हौं। सरकारले बजेटको यथार्थपरक ढंगले कार्यान्वयन गर्न नसकेको विषयमा आगामि बैठकमा अर्थमन्त्रीसँग छलफल गर्ने पनि उनले बताए। बजेटको अनुमान गर्ने पुरानो पद्धतिमा भएका कमी कमजोरी र प्रक्षेपणअनुसार राजस्व संकलन हुन नसकेको अवस्था र राजस्व घट्नुको कारणबारे अर्थमन्त्रीसँग छलफल गर्न लागिएको सभापति चालिसेको भनाइ थियो। (प्रशिक्षार्थी)"
सुनसान सामुदायिक विद्यालय,"कर्णाली प्रदेशका सामुदायिक विद्यालय विद्यार्थीविहीन हुन थालेका छन् । त्यसको प्रमुख कारण भनेको निजी विद्यालयतर्फको आकर्षण र विद्यालय जाने उमेरका केटाकेटीसमेत कामधन्दाका लागि थातथलोबाट बाहिरिनु पनि हो । प्रदेश सदरमुकाम सुर्खेतमै समेत सामुदायिक विद्यालयमा विद्यार्थी कम छन्, छेउछाउका निजी विद्यालयमा भने खचाखच । राज्यले सामुदायिक विद्यालयको व्यवस्थापन र त्यसको गुणस्तरमा गरिरहेको बेवास्तामात्रै होइन, चरम लापरबाहीको उपज नै विद्यार्थी अभाव हो । सामान्यतः एउटा कक्षामा ४० जना विद्यार्थी राखेर पढाउने मान्यता हुन्छ । त्यसभन्दा ज्यादा भए दुइटा कक्षा बनाइन्छ । तर, यहाँ त विद्यालयभरिका सबै कक्षाका विद्यार्थीको संख्या पनि ४० नभएका विद्यालय एकदुई उदाहरण होइन, प्रशस्त छन् । प्रदेशभर ३० भन्दा कम विद्यार्थी भएका विद्यालय ९ सयको संख्यामा छन् । कतिपय विद्यालयमा शिक्षक र कर्मचारीभन्दा विद्यार्थी कम हुने अवस्था सिर्जना भएको छ । यस्तो प्रवृत्ति देशैभर पनि देखिँदा सरकारले विद्यालय गाभ्ने अभियान नै चलायो । हो, विद्यार्थी नै छैनन् भने त्यो उपाय ठीक हो । तर, थोरै भएकैले गाभ्दा र टाढाटाढा विद्यालय हुँदा भने गाउँगाउँमा कैयौं केटाकेटी विद्यालय शिक्षाबाट बञ्चित भइरहेका छन् । सक्ने र हुनेखानेले निजीमा पढाउने वा सदरमुकाम लगेर पनि पढाउने गर्दा विपन्न अभिभावकका बालबच्चालाई आधारभूत शिक्षाबाट बञ्चित हुने वातावरण सिर्जना भएको छ । संविधानले शिक्षालाई निःशुल्क र त्यसलाई राज्यको दायित्व मानेको छ । आधारभूत शिक्षाको मौलिक हकबाट बालबालिकालाई बञ्चित गरिनु भनेको राज्यमा फेरि अशिक्षामात्रै होइन, निरक्षरता बाँकी राख्नु पनि हो । शिक्षाका हकमा यो हदसम्मको लापरबाही र गैरजिम्मेवारीपन राज्यले देखाउनु हुँदैन । कर्णालीका ५ देखि १२ वर्ष उमेरका १८ हजार ५ सय ४३ बालबालिका विद्यालय नै जाँदैनन् । जसले राष्ट्रलाई सक्षम र योग्य नागरिक विकास गर्न हामी कति चुकेका छौं भन्ने देखाउँछ । सरकार चलाउनेहरूले विकास र निर्माणको जतिसुकै चर्का कुरा गरे पनि शिक्षा जबसम्म नजरअन्दाज गरिरहन्छन्, देश उँभो लाग्दैन । चाहे राजनीतिक नै किन नहोस्, यो देशको अर्थतन्त्र होस् या समाज अथवा जुनसुकै क्षेत्रको उन्नति र प्रगतिका लागि सबैभन्दा विकास गर्नुपर्ने नै शिक्षाको हो । तसर्थ कर्णालीका सामुदायिक विद्यालय सुनसान हुनु सामान्य होइन, निकै संवेदनशील हो ।"
सरकारविरुद्ध सडक संघर्ष गर्ने एमालेको निर्णय,"काठमाडौं : प्रमुख विपक्षी एमालेले सरकारविरुद्ध संघर्ष गर्ने जनाएको छ। बिहीबार बसेको सचिवालय बैठकले सरकारविरुद्ध जनपरिचालन गर्ने निर्णय गरेको महासचिव शंकर पोखरेलले जानकारी दिए। त्यसका लागि आगामी केन्द्रीय कमिटी बैठकले कार्यक्रम बनाउने महासचिव पोखरेलले जानकारी दिए। सरकारलाई दबाब दिन जनपरिचालन गर्ने बारेमा समेत केन्द्रीय समितिले निर्णय गर्नेछ, उनले भने। गठबन्धन सरकार राष्ट्रहितविपरीत गएको र सुशासनमा बिचलन आएको उनले आरोप लगाए। मुलुक आर्थिक संकटमा परेकाले सरकारविरुद्ध जनपरिचालन गर्ने निर्णय केन्द्रीय कमिटीले गर्नेछ, पोखरेलले भने। गठबन्धन सरकारको कारण राष्ट्रिय हित, जनसरोकार र सुशासनका विषयमा प्रश्नमा गम्भीर बिचलन आएको पोखरेलले बताए। मुलुक आर्थिक संकटतर्फ उन्मुख भइरहेको अवस्थामा राष्ट्रिय हित र जनसरोकारका विषमा जनपरिचालन गर्ने र दबाब दिने विषयमा एजेन्डा तयार पार्ने खालका विषयमा एजेन्डा तयार गर्ने निर्णय गरेको छ, उनले भने। त्यस्तै पार्टीको सातौं केन्द्रीय समिति बैठक फागुन ८, ९ र १० गतेलाई बोलाइएको छ। सचिवालयले केन्द्रीय समिति बैठकका एजेन्डा पनि तय गरेको छ। राजनीतिक स्थितिको समीक्षा, संगठनात्मक प्रतिवेदन, संगठन शुद्धीकरणबारे विशेष कार्य योजना तर्जुमा केन्द्रीय समिति बैठकका प्रमुख एजेन्डा तय गरेको महासचिव पोखरेलले जानकारी दिए। पार्टीलाई कस्तो ढाँचाबाट अझ व्यवस्थित गर्न सकिन्छ भन्ने विषयमा पनि बैठकमा छलफल हुने पोखरेलले बताए। बलियो राष्ट्रिय शक्तिका रूपमा पार्टीलाई स्थापित गर्नका निम्ति पार्टीले जुन योजना अगाडि बढाएको छ, त्यो कार्यान्वयनका लागि पार्टी निर्माणको योजना बनाउने विषयमा छलफल गरिने छ, उनले भने। उनले मिसन ग्रासरुट पछाडि पार्टीले तयार गरेको वार्षिक कार्यक्रमको प्रगति प्रतिवेदन पेस गरेर त्यसमाथि पनि छलफल गरिने पोखरेलले बताए। कार्ययोजनाअनुसार गरिएका कामको पनि बैठकमा समीक्षा हुने उनले बताए। समृद्धिका लागि संकल्प यत्रका क्रममा पार्टीले तयार गरेको प्रतिवेदनको सन्दर्भमा पनि बैठकमा छलफल हुने बताए। सो प्रतिवेदनको आधारमा मध्यपहाडको समृद्धिका लागि पार्टीको अवधारणा बैठकले तयार गर्ने पनि जानकारी दिए। पार्टीमा प्रवेश गर्ने र पार्टीको अधिवेशनपछि जिम्मेवारीबाट बिदा भएका अगुवा नेताहरू व्यवस्थापनको विषयमा पनि बैठकमा छलफल गरी निर्णय गरिने जानकारी गराए। त्यस्तै पार्टी केन्द्रीय कार्यालय भवन निर्माणको लागि पार्टी सदस्यबाट न्यूनतम एक सय रुपैयाँ संंकलन गर्ने अभियानको एजेन्डा पनि बैठकमा लैजाने बताए। महासचिव पोखरेलले एमाले अहिले सत्ता राजनीतिको खेलमा नरहेको स्पष्ट पारे। पोखरेलले जनसरोकारका मुद्दाको अगुवाइ गर्ने पार्टीका रूपमा नेकपा एमाले स्थापित हुनुपर्छ भन्ने मान्यतामा एमाले रहेको प्रष्ट पारे। बैठकले पार्टीका विभिन्न विभागका सदस्य मनोनीत गरेको छ। पार्टी केन्द्रीय प्रचार विभाग सदस्यमा माधवप्रसाद नेपाल, इन्द्रप्रसाद आचार्य र मोहन बास्तोला मनोनीत भएका छन्।"
दिगो विकास लक्ष्य प्राप्ति निराशाजनक,"काठमाडौं : एसिया एन्ड प्यासफिकका मुलुकहरूले दिगो विकास लक्ष्यको एकतिहाइमात्र प्रगति हासिल गर्ने बताइएको छ। एसिया एन्ड प्यासफिक दिगो विकास लक्ष्य प्रतिवेदन २०२४ का अनुुसार सन् २०३० सम्म यी मुलुकहरूले १७ लक्ष्यको एकतिहाइमात्र सफलता हासिल गर्ने औंल्याएको हो। अहिलेको अवस्थामा सन् २०६२ मा मात्रै सन् २०३० का निर्धारित १७ लक्ष्य हासिल गर्न सम्भव रहेको उक्त प्रतिवेदनमा भनिएको छ। तोकिएको करिब ३२ वर्षपछि मात्र यो क्षेत्रमा दिगो विकासका लक्ष्य हासिल हुने बताइएको छ। १७ लक्ष्यअन्तर्गत १ सय ६९ उपलक्ष्यमध्ये हाल १ सय १६ मात्रै मापनयोग्य रहेको बताइएको छ। तीमध्यै १३ उपलक्ष्य गतिमा रहेको र २० भने मापनयोग्य भए पनि पूर्ण लक्ष्यप्राप्तिका लागि गति बढाउन भनिएको छ। सन् २०१५ आधार रेखाको समयभन्दा पनि नकारात्मक अवस्थामा १४ उपलक्ष्य रहेको प्रतिवेदनमा उल्लेख छ। दिगो विकास लक्ष्यमा गरिबीको अन्त्य, भोकमरीको अन्त्य गर्ने, खाद्य सुरक्षा तथा उन्नत पोषण सुनिश्चित, दिगो कृषिको प्रवद्र्धन, स्वस्थ र समृद्ध जीवन प्रवद्र्धन, समावेशी तथा समतामूलक गुणस्तरीय शिक्षा, लैंगिक समानता, स्वच्छ पानी र सरसफाइको उपलब्धता छन्। त्यसैगरी, किफायती, विश्वसनीय, दिगो र आधुनिक ऊर्जामा पहुँच, भरपर्दो, समावेशी र दिगो आर्थिक वृद्धि, उत्थानशील पूर्वाधारको निर्माण, समावेशी र दिगो औद्योगीकरणको प्रवद्र्धन र नवीन खोजलाई प्रोत्साहन, मुलुकभित्र तथा मुलुकबीचको असमानता घटाउने लक्ष्य छन्। दिगो विकास लक्ष्यमा सहर तथा मानव बसोबासलाई समावेशी, सुरक्षित, उत्थानशील र दिगो बनाउने लक्ष्य, दिगो उपभोग र उत्पादन प्रणाली सुनिश्चित गर्ने, जलवायु परिवर्तन र यसको प्रभाव नियन्त्रण गर्न तत्काल पहल थाल्ने छन्। त्यसैगरी, स्थलीय पर्यावरणको संरक्षण, पुनस्र्थापना र दिगो उपयागको प्रवद्र्धन गर्ने, दिगो विकासका लागि शान्तिपूर्ण र समावेशी समाजको प्रवद्र्धन गर्ने र दिगो विकासका लागि विश्वव्यापी साझेदारी सशक्त बनाउने र कार्यान्वयनका लागि स्रोत साधन सुदृढ गर्ने लक्ष्य छन्। दिगो विकास एजेन्डामा आगामि सन् २०३० भित्रमा सबै ठाउँमा गरिबी र भोकमरीको अन्त गर्ने वाचा गरिएकोे छ। देशभित्र र देशहरूबीच रहेको असमानताविरुद्ध लड्ने, मानवअधिकारको रक्षा गर्ने साथै महिला तथा बालिकाको सशक्तीकरण गर्दै लैंगिक समानताको प्रवद्र्धन गर्ने, पृथ्वी र प्राकृतिक स्रोत साधनको रक्षाको सुनिश्चिता गर्ने कुरा गरिएको छ। साथै जलवायु परिवर्तन न्यूनीकरणका लागि तत्काल काम थाल्ने संकल्प गरिएको छ। अर्कोतर्फ यसले विभिन्न तहमा देशको विकास र क्षमतालाई ध्यानमा राख्दै दिगो, समावेशी र स्थायी आर्थिक वृद्धि, समृद्धिको साझेदारी र सबैलाई सम्मानजनक कामको उपलब्ध गराउने अवस्था सिर्जना गर्ने कुरा गरेको छ। कोरोनाभाइरस महामारी, जारी संकट र द्वन्द्वहरूले विश्वव्यापी आपूर्ति शृंखलालाई बाधा पुयाइरहेको र अनिश्चितताका कारणले दिगो विकास लक्ष्य हासिलमा समस्या भइरहको प्रतिवेदनमा भनिएको छ। यी चुनौतीको सामना गर्न घरेलु नीतिहरूलाई संशोधन गरी प्रभावकारी बनाउन आवश्यक रहेको सुझाइएको छ। तथापि १७ लक्ष्यमा गरिबी निवारण तथा उद्योग, नवीनतम विकास र पूर्वाधार विकासमा एसिया एन्ड प्यासफिकका मुलुकको प्रगति उत्साहजनक देखिन्छ। तर, जलवायु परिवर्तन सम्बन्धमा भने यो क्षेत्र बढी प्रताडित देखिएको छ। तोकिएका लक्ष्यमा लैंगिक असमानता र शान्ति, न्याय तथा संस्थाको विकासमा पर्याप्त सूचकहरू नभएको प्रतिवेदनमा भनिएको छ।"
"बझाङ जिप दुर्घटना : एकको मृत्यु, दुईजना घाइते",चैनपुर : बझाङको तलकोटबाट चैनपुर आइरहेको से१ज ८६८ नंको जिप तल्कोट गाउँपालिकाको साइलाबगड नजिक दुर्घटना हुँदा एकजनाको मृत्यु भएको छ भने दुईजना घाइते भएका छन्। बिहीबार साँझ भएको सो दुर्घटनामा मृत्युहुनेमा तलकोट१ की सुस्मिता कठायत रहेकी छिन् भने घाइते तलकोट३ का जिप चालक राजेशकुमार कडाल र मष्टा गाउँपालिका५ का सहचालक कमल कठायतको जिल्ला अस्पताल चैनपुरमा उपचार भइरहेको प्रहरीले जनाएको छ। जिल्ला प्रहरी कार्यालय बझाङका प्रहरी नायब उपरीक्षक भरतबहादुर शाहका अनुसार दुर्घटनापछि सुस्मितालाई उपचारका लागि जिल्ला अस्पतालमा पुर्याउँदा चिकित्सकले उनीलाई मृत घोषणा गरेका थिए । जिप अनियन्त्रित भएर सडकबाट ७० फिट तल खसेको थियो।रासस
