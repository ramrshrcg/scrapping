शीर्षक,विवरण
"एकीकृत बस्ती, बस्नलाई सास्ती","नेपालीका लागि घर भनेको केवल चार पर्खालभित्रको कोठा र त्यसमाथिको छानोमात्रै होइन भन्ने बुझेनौं। बस्ती त एकीकृत नै जाति हो, तर त्यसलाई पूर्वाधारहरूसँग पनि जोड्नुपर्छ, जीविकोपार्जनसँग जोड्नुपर्छ। प्राकृतिक विपद्बाट विस्थापितहरूलाई पुनस्र्थापनाका लागि एकीकृत बस्ती बनाउने कुरा सुन्दा कर्णप्रिय हुन्छ। ठाउँठाउँमा एकीकृतमात्रै होइन, एकीकृत नमुना बस्ती पनि बनाइएका छन्। नमुना भनेको त्यो हो, जुन अनुशरणीय हुन्छ। हाम्रो मुलुकमा बनाइएका एकीकृत नमुना बस्ती भने असफलताका नमुना अर्थात् उदाहरण बनेका छन्। कालिकोटको रास्कोट७ पोखरीकोटको एकीकृत बस्ती होस् या गोरखा लाप्राकको एकीकृत बस्ती अथवा इटहरी उपमहानगरमा मुसहरका लागि बनाइएको एकीकृत बस्ती या सुर्खेत गुर्भाकोटमा निर्मित मुक्त हलियाको बस्ती। सबै बिफल भएका छन्। वास्तवमा, एकीकृत बस्ती विकास विदेशी सापटी ज्ञान हो, त्यो पनि अर्धनक्कल। नेपालको र विदेशको चरित्र फरक छ, संस्कृति फरक छ, जीवनशैली फरक छ। नेपालकै सहर र गाउँको चरित्र र जीवनशैली फरक छ। सहरमा व्यवसाय वा पेसामा मानिसहरू व्यस्त हुन्छन्। गाउँमा कृषिमा निर्भर जीवन छ। सहरमा एउटा दुईचार कोठाको एउटा घर भएपछि व्यवसाय वा जागिरका भरमा जीवन सजिलै चल्छ। गाउँमा घरमात्रै भएर पुग्दैन, खेतबारी पनि चाहिन्छ, आखिर गाउँमा न रोजगारीको अवसर छ न अरू कुनै उद्यम धन्दाको। गोरखाका भूकम्प प्रभावितलाई गुम्सीपाखामा घर बनाइयो र भनियो एकीकृत नमुना बस्ती। तर, त्यहाँ न फराकिलो आँगन छ, न गाईभैंसी वा भेडाबाख्रा पाल्ने गोठका लागि ठाउँ। झन् कालिकोट रास्कोट पोखरीकोटको नमुना बस्तीका घर नै कमसल गुणस्तरका भइदिए। भीरपाखामा ठडिएका घर बाहिरबाट हेर्दा चिटिक्क छन्, त्यहाँ बसेर जीवन चिटिक्क पार्ने उपाय छैन। घरसँगै जीविकोपार्जनसँग जोडिने आधार छैन। अरू पूर्वाधार केही छैन। त्यसैले कर्णाली प्रदेश सरकारले ५ करोड खर्चेर पहिरो प्रभावितलाई बनाइदिएका ७३ मध्ये अधिकतर घर खण्डहर बन्दै छन्। चिन्तक प्रदीप गिरीले अमेरिका वा कुनै विकसित देशमा विद्यावारिधि गरेर आएका विद्वानको प्रसंगमा भन्थे, बाहिरबाट पढेर आएका र नेपालको हकमा धान र गहुँको फरक नबुझ्ने, आलु र प्याजलाई पानी चाहिन्छ कि चाहिँदैन ? यो दुइटा कुरा भन्न नसक्ने। हो, हामीले धेरै मानिसलाई भीरपाखामा छरिएर बस्न दिनुभन्दा एकै ठाउँमा बस्ती बसाल्नु राम्रो हुन्छ भन्ने विदेशी ज्ञान सिक्यौं वा नक्कल त गर्यौं तर हाम्रो आफ्नै जीवनशैली र संस्कृति भुल्यौं। त्यसैले नमुना भनेर निर्मित रास्कोट वा लाप्राकका एकीकृत बस्ती व्यर्थ भए। नेपालीका लागि घर भनेको केवल चार पर्खालभित्रको कोठा र त्यसमाथिको छानोमात्रै होइन भन्ने बुझेनौं। बस्ती त एकीकृत नै जाति हो, तर त्यसलाई पूर्वाधारहरूसँग पनि जोड्नुपर्छ, जीविकोपार्जनसँग जोड्नुपर्छ।"
रुमलिएको अर्थतन्त्र,"अल्पकालीन अर्थात् अन्तर बैंक ब्याजदर घटेर नेपाल राष्ट्र बैंकले बेलाबेला तरलता प्रशोचन गरे पनि यो दरको उतारचढाबले लगानीयोग्य रकमको पर्याप्तता र दिगो उपलब्धता नरहने संकेत गर्छ। यसको सीधा अर्थ कर्जा लगानी विस्तार हुन सकेको छैन भन्ने हो। यो परिस्थितिमा लगानी किन बढेन भन्ने बुझ्न आवश्यक छ। अर्थतन्त्रमा आएको शिथिलताका कारण माग छैन। बजारमा पैसा हुनु वा नहुनुको आधारमा अर्थतन्त्रको स्वास्थ्य मापन गर्न सकिँदैन। महँगीले घाँटी न्याकेको बेलामा जब आमसर्वसाधारणको क्रयशक्ति बढ्दैन। राम्रो आम्दानी नहुने एउटा व्यक्ति खर्च कटौती गर्नतर्फ सोच्छ। सर्वसाधारणको माग नभएकै कारण खुद्रा व्यापारी विस्थापित हुँदै गएका हुन्। सटर खाली हुन थालेका छन्। व्यवसायीको एउटा आवाजले लगानी बढ्न नसक्ने कारण दर्शाउँछ। उनीहरू ब्याजदर घटाउनुपर्छ भन्ने माग र लबिङ गर्न छोडेका छैनन्। बजार सुध्रिएको अवस्था होइन। परिवेश सुध्रिन रोजगारी बढ्नुपर्छ। औपचारिक तथा अनौपचारिक सबै क्षेत्रमा उत्साह छाउनुपर्छ। आर्थिक वर्षको अन्त्यमा रहँदा बैंकिङ क्षेत्रमा पर्याप्त रकम हुनुपर्ने हो। तर, राष्ट्र बैंकले तरलता बढी भयो भने पनि कर्जा प्रवाह हुन सकेको छैन। यस्तो परिस्थितिमा सबैको ध्यान मौद्रिक नीतिमा छ। विगतदेखि नै बजेटभन्दा बढी आस मौद्रिक नीतिबाट गर्ने परम्परा बसालियो। अघिल्लो आर्थिक वर्षको मौद्रिक नीतिले अपेक्षाभन्दा बढी प्याकेज ल्याएका कारणले वाहवाही पाएकै हो। त्यसपछि आयात बढ्यो। रियलस्टेट र सेयर बजारमा लगानी ब्यापक रूपमा बढ्यो। यी सबैको प्रभाव अहिले देखिएको छ। अर्थतन्त्रलाई पुनर्ताजगी गराउन पनि संयमित हुनुपर्ने रहेछ भन्ने बुझियो। हाम्रो अर्थतन्त्र कहीँकतै रुमल्लिएको छ। आधारभूत अवयवलाई टेकेर अगाडि जान सकिरहेको छैन। यो सरकारको पहिलो बजेट कार्यान्वयनको सुरुवात नजिकिँदै जाँदा तथा नेपाल राष्ट्र बैंकले मौद्रिक नीति तर्जुमा गर्दै गर्दा सरोकारवालाले आफ्नो डालोमा केही न केही लाभ हुने नीति आओस् भनेर अपेक्षा गर्नु वा आफ्नो पक्षमा लबिङ गर्नु नराम्रो होइन। तर, मौद्रिक नीतिको लक्ष्य कसैलाई लाभ दिने होइन। मौद्रिक नीतिको लक्ष्य नेपाली मुद्रा खस्किनबाट जोगाउनु अर्थात् मूल्यवृद्धि रोक्नु र भुक्तानी प्रणालीलाई मजबुद बनाउनु हो। तर, रोजगारी सिर्जना पनि राष्ट्र बैंकको मौद्रिक नीतिले गर्नुपर्छ भन्ने अपेक्षा हामीले गयौं। यस्ता माग सम्बोधन गर्न राष्ट्र बैंकले अप्रत्यक्ष रूपमा सुधारको व्यवस्था गर्न सक्छ। कृषि क्षेत्रमा लगानी बढाउने वा त्यसले क्षेत्रले थप लगानीको माग गर्छ भने भइसकेको लगानीलाई पुनर्कर्जाको रूपमा छोटो समयका लागि थप गर्ने विकल्प छ। यस्तो ठाउँमा पनि राष्ट्र बैंकले हेर्ने, साना व्यवसायीलाई पनि उद्यमशीलता विकास गर्न मद्दत गर्ने हो भने अर्थतन्त्रलाई सम्याएर ल्याउन समस्या हुँदैन। शिथिल अर्थतन्त्रलाई पुनर्ताजगी गर्ने हो भने साना तथा मझौला उद्यमलगायत क्षेत्रमा लिफ्टको आवश्यक छ। पुनर्कर्जा एउटा विकल्प हो। यसो भएमात्र गुमेको रोजगारी फर्किन सक्छ, उत्पादन वृद्धि हुन सक्छ, आयात कम हुन सक्छ। सानो रूपबाट जान सक्यौं भने शिथिल भएको अर्थतन्त्र लयमा फर्कन सक्छ। फेरि ठूला परियोजनालाई मात्र प्राथमिकता दिइयो भने अर्थतन्त्र भड्खालोमा पर्छ। निजी क्षेत्रले गरेका माग तत्कालका लागि आफ्नो नाफा बढाउने खालका मात्र छन्। दीर्घकालका बारेमा सोच्ने हो भने रोजगारी सिर्जना गर्ने, स्थानीय व्यवसायमा रमाउन सक्ने वातावरण बनाउने नीति नै चाहियो। (क्षेत्री नेपाल राष्ट्र बैंकका पूर्वगभर्नर हुन्।)"
बैंकमा किन थुप्रियो पैसा ?,"काठमाडौं : अहिले बैंक तथा वित्तीय संस्थासँग कर्जा दिने क्षमता अधिक छ। यसअघिका समय बैंक तथा वित्तीय संस्थासँग लगानी योग्य पुँजी (तरलता) नहुँदा कर्जा नपाउने गुनासो पटकपटक आउँथ्यो। तर, अहिले यथेष्ट पैसा छ। यस्तो अवस्थामा पनि बैंकहरूले निजी क्षेत्रलाई थप कर्जा दिन चाहिरहेका छैनन् भने व्यवसायीहरूले पनि थप कर्जा मागेका छैनन्। बैंकको खराब अर्थात् निस्क्रिय कर्जा बढेकाले बैंकहरू कर्जा दिएर जोखिम मोल्नभन्दा सरकारी ऋणपत्रमा ७८ प्रतिशतको ब्याजदरमा लगानी गर्न तयार देखिन्छन्। असार मसान्तमा सकभर ऋण दिनभन्दा धमाधम उठाउन लागि परेका छन्। व्यवसायीहरू चर्को ब्याजले कर्जा लिएर शिथिल अर्थतन्त्रको अवस्थामा थप लगानी गर्न डराइरहेका छन्। यसअघि आमसर्वसाधारणको निक्षेप चालु पुँजी कर्जा शीर्षकमा ऋण लिएर जथाभावी लगानी गरेपछि यसलाई नेपाल राष्ट्र बैंकले कडाइ गरेर सीमा तोकेपछि थप कर्जा लिन सकेका छैनन्। लगानीको क्षमता हुँदा पनि बैंकले कर्जा प्रवाह गर्न र निजी क्षेत्रबाट माग हुन नसक्नुले गम्भीर अवस्था देखाउँछ। यद्यपि यी दुवै क्षेत्रका सरोकारवाला भने नेपाल राष्ट्र बैंकले आगामी आर्थिक वर्षका लागि साउनमा कस्तो मौद्रिक नीति ल्याउँछ भनेर पर्ख र हेरको अवस्थामा रहेकाले यस्तो अवस्था सिर्जना भएको बताउँछन्। जबकी केन्द्रीय बैंकले आर्थिक वर्ष २०७९८० मा निजी क्षेत्रतर्फ १२६ प्रतिशतले कर्जा वृद्धि गर्ने लक्ष्य राखेको थियो। तर, चालु आव सकिन लाग्दा पनि बैंक तथा वित्तीय संस्थाहरूबाट निजी क्षेत्रमा प्रवाहित कर्जा ४ प्रतिशत पनि नाघ्न सकेको छैन। यसअवधिमा निजी क्षेत्रमा थप १ खर्ब ५३ अर्ब १७ करोड रुपैयाँको मात्रै कर्जा बढ्यो। जबकी गत आर्थिक वर्षकोे सोही अवधिमा यस्तो कर्जा ५ खर्ब ४८ अर्ब १४ करोड रुपैयाँ अर्थात् १३४ प्रतिशतले बढेको थियो। यसपटक निजी क्षेत्रतर्फको कर्जा वृद्धि लक्ष्यअनुसार गर्न नसकेको नेपाल राष्ट्र बैंकका सहप्रवक्ता नारायणप्रसाद पोखरेल स्विकार गर्छन्। यद्यपि पछिल्लो समय निजी क्षेत्रमा गएको कर्जाको प्रतिफल नदेखिएको भन्दै सरोकारवालाहरूले टिप्पणीसमेत गर्दै आएका छन्। सावती (साउथ एसिया वाच अन ट्रेड, इकोनोमिक्स एन्ड इन्भाइरोमेन्ट)का अध्यक्ष पोषराज पाण्डे सीमित उद्योगी तथा व्यवसायीले निक्षेपकर्ताको पैसामाथि हालीमुहाली गरेको अनुमान गर्छन्। निजी क्षेत्रमाथि लगाइएको चालु पुँजी कर्जा सीमाले भने लगानीको प्रतिफल अर्थतन्त्रमा देखिन सक्ने उनको भनाइ छ। भन्छन्, हालसम्म नत निजी क्षेत्रमा भएको लगानीको प्रतिफल अर्थतन्त्रमा देखिएको छ, न त सरकारले लिएको आन्तरिक ऋणको प्रतिफल नै देखिएको छ। यी सबै ऋण कहाँ गयो भन्ने प्रश्न छ। अहिले समग्र वाणिज्य, विकास बैंक र वित्त कम्पनीहरूसँग ३ खर्ब ९४ अर्ब २२ करोड रुपैयाँ कर्जा प्रवाह गर्ने क्षमता छ। यो असार १९ गतेसम्म बैंकहरूसँग भएको क्षमता हो। यसको २ दिनअघि असार १७ गतेसम्म ३ खर्ब ८० अर्ब ३६ करोड २५ लाख रुपैयाँ कर्जा प्रवाह गर्ने क्षमता थियो। असार १९ गतेसम्म बैंकहरूको लगानी योग्य क्षमता खुकुलो अर्थात् कर्जानिक्षेप अनुपात (सीडी रेसियो) ८३२५ प्रतिशतमा सीमित छ। नीतिगत व्यवस्थाअनुसार बैंकहरूले अधिकतम ९० प्रतिशतसम्मको सीडी रेसियो सीमा कायम गर्नुपर्छ। यसअनुसार अहिले बैंकहरूले प्रणालीलाई सहज बनाउन ६७५ प्रतिशतको कुसन राखेका छन्। यसरी अधिक रकम भएकै कारण एक बैंकले अर्को बैंकसँग लिने अन्तर बैंकको ब्याजदर पनि ३४ प्रतिशतको हाराहारीमा झरेको छ। यसअघि यस्तो ब्याजदर ७८ प्रतिशतसम्म पुगेको थियो। अझ यसैबीच सरकारले असार २१ गते आन्तरिक ऋण उठाउन १० अर्ब रुपैयाँ बराबरको ६ वर्षे विकास ऋणपत्र बिक्रीको घोषणा गरेको छ। यसमा जोखिम नहुने र तुलनात्मक रूपमा आकर्षक ब्याजदर हुने भएकाले पनि बैंकहरू इच्छुक देखिन्छन्। केही महिनाअघिसम्म कतिपय बैंकहरूको सीडी रेसियो सीमा नाघेको थियो भने अधिकांशको कसिलो अवस्था हँुदा कर्जा दिन सकेका थिएनन्। बैंकमा अधिक रकम थुप्रिँदा राष्ट्र बैंकले असार महिनामा ३ पटक ( ७, १० र १९ गते) गरेर ५० अर्ब रुपैयाँ प्रणालीबाट तान्यो (प्रशोचन)। यसअघि राष्ट्र बैंकले क्रमशः एक साताका लागि १० अर्ब, २० अर्ब लिए पनि १९ गते भने १० दिनका लागि २० अर्ब रुपैयाँको पैसा बैंकिङ प्रणालीबाट लिएको छ। केन्द्रीय बैंकले बैंकिङ प्रणालीमा पैसा कम हँुदा विभिन्न उपकरणहरूबाट पैसा पठाउँछ तर बढी हुँदा रिभर्स रिपोजस्ता उपकरणमार्फत प्रणालीबाट तान्ने गर्छ। यसअघिसम्म बैंकमा तरलता कम हँुदा स्थायी तरलता सुविधा (एसएलएफ), रिपोलगायतका उपकरणबाट प्रणालीमा थुप्रै पैसा पठाउँदै आएको थियो। तर, पछिल्लो समय यसरी दिनु परेको छैन। बैंकिङ प्रणालीमा निक्षेप संकलन बढ्दो छ। पछिल्लो समय बैंक तथा वित्तीय संस्थको कुल निक्षेप ५६ खर्ब ३० अर्ब रुपैयाँ पुगेको छ। यसमध्ये वाणिज्य बैंकको मात्रै ४९ खर्ब ७२ अर्ब निक्षेप संकलन भएको छ। तर, अहिले आयात एक तहसम्म स्थायित्व कायम भएको, रेमिट्यान्स राम्रै बढिरहेकाले निक्षेप संकलन वृद्धि भएको नेपाल बैंकर्स संघका अध्यक्ष सुनील केसी बताउँछन्। उनकाअनुसार मासिक करिब १ खर्ब रुपैयाँकै हाराहारीमा रेमिट्यान्स भित्रिँदा निक्षेप बढेको हो। आयातमा थायित्व आएको छ। व्यापार घाटा पहिलाको भन्दा घटेको छ। भुक्तानी सन्तुलन पहिलाकोभन्दा सुधार भएर २ खर्ब १४ अर्ब रुपैयाँ बचतमा छ। रेमिट्यान्स महिनामै खर्ब रुपैयाँले आएको छ। यस्ता कारणले निक्षेप बढ्न गएको तर बढेअनुसार कर्जाको माग कम भइरहेकाले तरलता पर्याप्त भएको हो, उनले अन्नपूर्णसँग भने, अझ असार महिनाभर करिब १डेढ खर्ब निक्षेप बढ्न सक्छ। राष्ट्र बैंकबाट पुनर्कर्जा बापतको रकम पनि आउँदा राम्रै रकम बढ्ने देखिन्छ। नेपाल राष्ट्र बैंकको तथ्यांकअनुसार वार्षिक करिब ५ खर्ब रुपैयाँ हाराहारीमा निक्षेप वृद्धि भयो। तर, जसरी निक्षेप बढेको छ कर्जा प्रवाह भने क्षमता हँुदा पनि बढेको छैन। हालसम्म समग्र बैंक तथा वित्तीय संस्थाबाट ४८ खर्ब ६२ अर्ब रुपैयाँ लगानीमा छ। यसमध्ये वाणिज्य बैंकको मात्रै ४३ खर्ब ३ अर्ब रुपैयाँ लगानीमा छ। गत वैशाख, जेठ र असार लागेयता खासै कर्जा जान नसकेको एनएमबी बैंकका प्रमुख कार्यकारी अधिकृतसमेत रहेका संघका अध्यक्ष केसी स्विकार गर्छन्। उनी भन्छन्, समग्र वाणिज्य बैंकसँग करिब साढे ३ खर्ब हाराहारीमा थप कर्जा दिनसक्ने क्षमता छ। सीडी रेसियो खुकुलो छ। तर, मौद्रिक नीति कसरी आउँछ यसले कर्जा प्रवाहमा फरक पार्ने भनेर हेर्न खोजेको देखिन्छ। उनकाअनुसार अहिलेको नियम, परिस्थितिले गर्दा कर्जाको माग आएको छैन। यसैले अहिलेको नियमअनुसार मिल्दो खालको कर्जाको माग आउनुपथ्र्यो तर त्योअनुसार कम भएको उनको भनाइ छ। बजारमा उपभोग क्षमता नभएकाले माग कम हुँदा व्यवसायीहरू पनि केही समय पर्खन खोजेको उनले बताए। पूर्वबैंकर भुवन दाहाल असार महिनामा बैंकहरूले विशेष गरेर नयाँ कर्जा दिनभन्दा पनि उठाउनेमा जोड गर्ने बताउँछन्। बैंकहरू अरू बेलामा रोपेको मानोलाई असार महिनामा मुरी फलाउने काम गर्ने भएकाले पनि कर्जा प्रवाहभन्दा पनि रिकभरीमा जोड दिने भएकाले न्यून ऋण प्रवाहको अवस्था देखिएको उनको भनाइ छ। दाहाल भन्छन्, यस अवधिमा बैंकहरू रिकभरी गर्न चाहन्छन्। वैशाख र जेठमै कर्जा बढ्ला कि जस्तो लागेको थियो। तर, व्यवसायीहरूलाई पनि पछिल्लो बजारको स्थितिले आत्मबल नबढेको देखिन्छ। सरकारको बजेट आइसकेको छ अब मौद्रिक नीतिले गर्ने व्यवस्थाले ब्याजदर घट्ने अपेक्षा गरेर बसेकाले पनि कर्जा प्रवाहमा कमी भएको आकलन गर्न सकिन्छ। निजी क्षेत्रमा जाने कर्जा वृद्धि केन्द्रीय बैंकको लक्ष्यभन्दा कम भएकोमा दुःख व्यक्त गर्दै नेपाल राष्ट्र बैंकका सहप्रवक्ता नारायण पोखरेल पछिल्लो समय अर्थतन्त्रमा शिथिलता सँगै बैंकहरूको खराब कर्जा बढेकाले पनि लगानीमा जोड नदिएको बताउँछन्। उनकाअनुसार बैंकको खराब तथा निस्क्रिय कर्जा (एनपीएल) बढेकाले धेरै पैसा क्रेडिट रिकभरीतिर गएको छ। यो रिकभरी राम्रो भयोे भने एनपीएल घट्ला। यसैले छोटो अवधिका लागि अहिले यसो गरेको देखिन्छ। यद्यपि बैंकहरूले लगानी गर्ने नै हो। लगानी नगर्ने हो भने सटर बन्द गरे हुन्छ। तर, अहिले बैंकहरू एनपीएल बढेका कारण घटाउन ऋण असुलीमै केन्द्रित भएको हो, सहप्रवक्ता पोखरेलले भने। केन्द्रीय बैंकको तथ्यांकअनुसार चालु आर्थिक वर्षको तेस्रो त्रैमाससम्ममा बैंकहरूको निस्क्रिय कर्जा (एनपीएल) बढेर ३३४ प्रतिशत पुगेको छ। जबकी गत वर्ष सोही अवधिमा औसत १ प्रतिशत हाराहारीमा थियो। यसअवधिमा सबै बैंकको कुल कर्जामा निस्क्रिय कर्जा (नन परफर्मिङ लोन) नियन्त्रणमा आउन सकेको छैन। अधिकांश बैंकको दोब्बरले बढेको छ। तेस्रो त्रैमाससम्म वाणिज्य बैंकहरूको मात्रै एनपीएल औसत ३२३ प्रतिशत, विकास बैंकहरूको औसत ३४० र वित्त कम्पनीहरूको ८१९ प्रतिशत पुगेको छ। कुल कर्जाको ५ प्रतिशतमाथि खराब कर्जा हुन नपाउने भएमा वाचलिस्टमा पर्नजान्छ। एनपीए बढ्दा बैंकको कर्जा क्षमता घट्छ। असार मसान्तसम्म कस्तो कति निस्क्रिय कर्जा बढ्छ भन्ने थाहा नभएकाले अहिलेदेखि नै कर्जा नदिएर कुसन राख्न खोजेको व्यवसायीहरू बताउँछन्। यस्तो जोखिममा धेरै बैंकहरू भएकाले अहिले रिकभरीमा केन्द्रित हुँदा थप कर्जा नदिइरहेको नेपाल उद्योग परिसंघ (सीएनआई)का अध्यक्ष राजेशकुमार अग्रवाल जीकिर गर्छन्। उनकाअनुसार बैंकहरूमा पर्याप्त तरलता देखिय तापनि अहिलेको अवस्थामा बैंकहरूले पनि पैसा दिन चाहेका छैनन्। अहिले बजारमा मागको कमी भइरहेको र समग्र अर्थतन्त्र शिथिल भएको अवस्थामा १२१३ प्रतिशतमा कर्जा लिँदा भोलि त्यो पनि तिर्न नसक्ने हुन कि भनेर बैंकहरूले जोखिम लिन नखोजेर कर्जा दिन खोजेनन्, सीएनआई अध्यक्ष अग्रवाल भन्छन्, राष्ट्र बैंकले साउनदेखि वासेल थ्रीअन्तर्गतको काउन्टर साइक्लिङ बफर लगाउँदै छ। यो नीति लगायो भने बैंकले थप २ प्रतिशत प्रोभिजनिङ गर्नुपर्ने हुन्छ। यो कुसन राख्नलाई पनि बैंकहरूले जति थुप्रो भए पनि दिन चाहेको छैन। व्यवसायीहरू भने अर्थतन्त्रमा मन्दी छाउँदा माग घटेकाले निजी क्षेत्रका व्यवसायीहरू महँगो ब्याजमा कर्जा लिएर लगानीको चुनौती लिन नसकेको उनको गुनासो छ। अझ राष्ट्र बैंकले चालु पुँजी कर्जाको व्यवस्था गरेपछि निजी क्षेत्र मर्कामा परेको भन्दै उनले यो व्यवस्थाअनुसार मिलाउन निजी क्षेत्रले कर्जा समायोजन गर्न थालेकाले पनि थप कर्जा लिन नचाहेको बताए। कर्जाको दुरुपयोग भएपछि चालु पुँजी गाइडलाइन ल्याएको हो । अब यसअनुसार उद्योगी, व्यवसायीहरूले आफ्नो कर्जा सीमाअनुसार घटाउनु पर्ने बाध्यताले थप ऋण नलिएको स्पष्ट पारे। यसकारण उद्योगीले ऋण लिन चाहेका छैनन्, उनले थपे। असारभर यस्तै अवस्था रहने उनको अनुमान छ। यसपछि राष्ट्र बैंकले के हिसावले मौद्रिक नीति ल्याउँछ त्यसमा भर पर्ने उनले बताए। यस्तै, नेपाल चेम्बर्स अफ कमर्सका अध्यक्ष राजेन्द्र मल्ल अहिले चर्को ब्याजदरकै कारण व्यवसायीहरू कर्जा लिन अग्रसर नभएको गुनासो गर्छन्। मल्ल भन्छन्, मौद्रिक नीतिको चौतर्फी कसिलो व्यवस्थाले गाह्रो छ। ब्याज महँगो भएकै हो। यद्यपि एकाध घटेको अवस्था पनि छ।"
कांग्रेस र एमालेबीच सहकार्य हुनैपर्छ,"यो सरकार पूर्णरूपमा असफल भइसकेको छ। प्रधानमन्त्रीले नैतिक धरालत गुमाइसक्नु भएको छ। सर्वोच्चको फैसला परमादेशपछि राज्यका तीनै अंग कमजोर बनेको छ। अदालत विवादमा छ। प्रधानमन्त्रीको पछिल्लो अभिव्यक्ति निकै विवादमा छ। उहाँले किन यस्तो अभिव्यक्ति दिनुभयो होला ? प्रधानमन्त्री पुष्पकमल दाहाल प्रचण्ड मुलुकको राजनीतिलाई विवादास्पद बनाउने र अस्थिरता सिर्जना गराउने मुख्य पात्र बन्न पुग्नुभएको छ। सत्ता र शक्तिका लागि जे गर्दा पनि हुन्छ भन्ने मान्यता उहाँले जनयुद्धकालबाटै स्थापित गराउँदै आउनुभयो। एउटाका विरुद्ध अर्कोलाई उपयोग गर्ने माओवादी आन्दोलन देखिकै उहाँको नीति हो। यो माओवादी आन्दोलनको मुख्य चरित्र जस्तो बन्यो। शान्तिप्रक्रिया आएपछि पृथक हुनु होला भन्ने अपेक्षा थियो तर त्यो देखिएन। सुरुदेखिका शृंखला र उहाँका अभिव्यक्ति त्यही किसिमका छन्। लडाकु समायोजन, शिविर व्यवस्थापन, द्वन्द्वकालमा मारिएकाहरूको बारेका उहाँका अभिव्यक्तिबाट उहाँको चरित्र देखिन्छ। यो त नैतिक प्रश्न होइन र ? उहाँको अभिव्यक्तिबाट नैतिक धरालत स्खलित भएको देखिन्छ। मुलुकको लोकतन्त्र, लोकतान्त्रिक संस्थाहरू तथा राष्ट्रको गरिमाको पनि अबमूल्यन गर्ने तरिका अबलम्ब गर्नुभयो। पछिल्लोपटक आफूलाई प्रधानमन्त्री बनाउन सिंहजी पटकपटक दिल्ली पुग्नु भएको भन्ने चर्चा गर्नुभयो। प्रधानमन्त्रीलाई कसैले विवादमा पार्न खोजेको होइन, उहाँ आफैं विवादमा पर्नु भएको हो। मुलुकको प्रधानमन्त्री र मुलुकको स्वाधीनता, स्वाभिमान र राष्ट्रहितको नेतृत्व गर्ने व्यक्तिले यसप्रकारको अभिव्यक्ति दिनु लज्जास्पद र आपत्तिजनक हो। नैतिकताका आधारमा राजीनामा दिनुहोला त ? नैतिक रूपमा उहाँले अब प्रधानमन्त्री पदमा बसिरहने आधार गुमाउनुभयो। नैतिकताको प्रश्न सत्ता गठबन्धनसँग पनि जोडिन्छ। नैतिकताको प्रश्न स्वयं प्रधानमन्त्रीसँग जोडिन्छ। उहाँ कसरी प्रस्तुत हुनुहुन्छ, त्यही आधारमा हाम्रो रणनीति तय हुन्छ। प्रधानमन्त्रीले राजीनामा दिनुहुँदैन भनेर र सत्तागठबन्धन ढाल बनेर प्रस्तुत भइरहेको छ नि ? हामी हाम्रा कुरा राख्छौ, उहाँ (प्रधानमन्त्री) कुन रूपमा अगाडि बढ्नुहुन्छ, त्यही रूपमा हामी अगाडि बढछौं। त्यहीअनुसार हाम्रो रणनीति हुन्छ। प्रधानमन्त्रीको अभिव्यक्ति राष्ट्रियताविपरीत भन्नुभयो नि ? उहाँले नैतिक धरातल गुमाइ नै सक्नुभएको छ। राज्यको प्रतिनिधित्व गर्ने कार्यकारी प्रमुख, राष्ट्रका नेतृत्व गर्नुपर्ने व्यक्ति जसले नैतिक धरालत गुमाइसकेको छ, उ प्रधानमन्त्री रहन्छ रहँदैन भन्ने तपशीलको विषय हो। रहे पनि उहाँले राष्ट्रको गरिमा राख्न सक्नु हुन्न। राष्ट्रलाई कमजोर बनाइ राख्ने हो भने त प्रधानमन्त्री राखी राख्दा फरक पर्दैन। लोकतन्त्रको मूल्यमान्यतालाई स्थापित गर्ने हो, देशमा स्वाधीनता, राष्ट्रहित, स्थायित्व कायम गर्ने, संवैधानिक प्रबन्धप्रति जनविश्वास कायम गर्ने हो भने उहाँको नेतृत्वमा त्यो कुरा सम्भव छैन। भ्रष्टाचारीलाई कारबाही सुरु गरेपछि एमालेले नियोजित रूपमा राजीनामा माग्यो भन्ने प्रधानमन्त्रीको भनाइ छ नि ? भ्रष्टाचारका हरेक मुद्दाको निष्पक्ष छानबिन होस् भन्ने हाम्रो मान्यता हो। कतिपय भ्रष्टाचारका मुद्दाको छानबिन र अनुसन्धान हामीले थालेका थियौं। हाम्राविरुद्ध हल्ला हुन्छन्, तर प्रमाणहरू फेला पर्दैनन्, भेटिदैनन्। किनभने हामीले गल्ती गरेका छैनौं। हाम्रो पार्टीका कसैले गल्ती गरेका रहेछन् भने उनीहरूले दण्डित हुनुपर्छ। उनीहरूलाई बचाउन हामी लाग्दैनौं। बचाउन पर्छ भन्ने मान्यता पनि हाम्रो छैन। जसरी पशुपति जलहरीको विषय चर्चामा ल्याइयो। अनुसन्धानले गलत सावित गर्यो। नक्कली भुटानी शरणार्थी प्रकरणमा जसरी चर्चा गरियो। पार्टीको नेतृत्वका सरकार हुँदाको तयार भएको प्रतिवेदन पनि अनुचित रहेनछ। त्यतिबेला अनुचित क्रियाकलाप पनि भएका रहेनछन्। हामी सरकारबाट बाहिरिएपछिको क्रियाकलापको जिम्मेवारी, भारी हामीलाई बोकाउने काम भयो। त्योे सह्य कुरा होइन। जुनसुकै घटनाक्रमको अनुसन्धान प्रक्रियामा गयो भने एमाले सुरक्षित हुनेछ भन्ने म ठान्छु। अनुसन्धानबाट तपाईंहरू आत्तिनुभयो भन्ने आरोप छ नि ?अनुसन्धानबाट आत्तिनु पर्ने विषय केही छैन। तर, गलत मान्छेले अनुसन्धानको नेतृत्व गर्दा विश्वसनीयता माथि प्रश्न उठ्छ नै। नक्कली भुटानी शरणार्थी प्रकरणमा पीडक र पीडितबीच भएका संवाद सार्वजनिक भएका छन्। त्यो विषयमा अनुसन्धान केन्द्रित भयो कि भएन ? प्रायोजित विषय बढी चर्चामा आए। तथ्यहरूमा प्रवेश गर्ने काममा कम ध्यान गएको भन्ने देखिन्छ। अनुसन्धानलाई फितलो पार्ने काम भएको छ। वास्तवमा सत्ता शक्तिको दुरुपयोग गर्नेलाई जोगाउने काम भयो भन्ने गतिविधिबाट स्पष्ट देखिएको छ। हाम्रो पार्टी सुशासनको पक्षमा छ। भ्रष्टाचारविरुद्धमा निष्पक्ष छानबिन अनुसन्धान हुनुपर्छ। कोही पनि दोषीले उन्मुक्ति पाउनु हुँदैन। कोही निर्दोष फस्नु हँुदैन। नयाँनयाँ घटनाक्रमको अनुसन्धान भयो भने त्यसको लाभ एमालेलाई हुन्छ भन्ने म ठान्छु। यही बेला एमाले र कांग्रेसबीच नयाँ सत्तासमीकरणको चर्चा छ नि ? हामीले चुनावको समयमा नै राजनीतिलाई अस्थिर बनाउन साना दलको भूमिका बढी भयो, भनेर भनेका थियौ। त्यस अर्थमा साना दललाई बोकेर चुनावमा जाने कुरा उचित भएन, यसका आधारमा एक्लाएक्लै चुनावमा जाने नीति बनाऔं भन्ने प्रस्ताव कांग्रेसलाई गरेका थियौं। कांग्रेसको नेतृत्व तयार भएन। कांग्रेस नेतृत्व तयार नभएपछि प्रमुख पार्टी एक्लैएक्लै चुनावमा जाने स्थिति पनि बनेन। जनताको रोजाइमा एमाले पहिलो र कांग्रेस दोस्रो शक्ति रह्यो। त्यसपछि पनि हामीले मुलुकलाई स्थायित्वतर्फ लाने हो भने प्रमुख शक्तिको सहकार्य आवश्यक छ भनेका थियौं। चुनावपछि नै हामी पाँचदलीय गठबन्धनबाट बाहिर आउने हो भने कांग्रेसको नेतृत्वमा सरकारमा जान तयार भएका थियौं। तर, कांग्रेस तयार भएन। माओवादी अध्यक्ष प्रचण्ड तयार हुनुभयो। अनि हामीले उहाँलाई साथ दिएका हौं। प्रधानमन्त्री त बन्नुभयो, तर प्रचण्ड सहमतिप्रति प्रतिबद्ध, र इमान्दार देखिनु भएन। पुरानै गठबन्धनलाई ब्युँताउन लाग्नुभयो। मुलुक संकटमा फस्नुको र अस्थिरता हुनुमा सर्वोच्च फैसला (परमादेश) मूल कारण हो। त्यो बेला बनेको सत्तासमीकरणबाट नै मुलुकमा अस्थिरता, अराजकताको सुरुवात भएको हो। सर्वोच्चको त्यो फैसला (परमादेश) नै मुलुकका लागि दुर्भाग्य बन्यो। कांग्रेस पनि त्यो भित्रबाट बाहिर आएन भने कांग्रेसको भविष्य पनि संकटमा पर्न सक्छ र कमजोर भएर जान्छ। यो कुरा कांग्रेस आफैंले ख्याल गर्नुपर्छ। सत्ताका लागि एमालेले मरिहत्ते गर्यो भन्ने आरोप छ नि ? अहिलेको अवस्थामा सत्ता हाम्रो प्राथमिकताको विषय होइन। मुलुकलाई राजनीतिक स्थायित्व दिने र त्यसका लागि राजनीतिक धु्रवीकरणतर्फ डोर्याउने तथा बलियो राष्ट्रिय शक्ति बनाउने कुरामा आफूलाई केन्द्रित गरेका छौं। चुनाव सकिए लगत्तै एमाले ग्रासरुट अभियानमा किन लाग्यो भनेर मानिसले आश्चर्य पनि प्रकट गरे। तर, हामी समाजलाई बदल्ने कुरा तथा राष्ट्रको विकास र समृद्ध बनाउने कुरा चुनावको विषय मात्रै होइन। मुलुकको भविष्यसँग जोडिएको विषय हो भनेर अभियानमा लाग्यौं। मुलुकलाई स्थायित्व, विकास र समृद्धितर्फ लानका लागि प्रमुख दल बलियो हुनुपर्छ भनेर हामीले अभियान थालेका थियौं। माधव नेपालले राष्ट्रिय राजनीतिलाई गलत बाटो लान जुन भूमिका निर्वाह गर्नुभयो, त्यो क्षमायोग्य कदम होइन। तर, पनि एउटा समयमा मुलुकलाई सही बाटो लानका लागि माधव नेपाललाई राष्ट्रपति बनाएर पार्टी एक बनाउने प्रयास नगरेको होइन तर उहाँ गलत बाटो पुगिसक्नु भएको रहेछ। अहिले पनि हामी पार्टी निर्माणलाई केन्द्रबिन्दुमा राखेर अघि बढेका छौं। यो गठबन्धन असफल, असान्दर्भिक, गलत छ भन्ने विवाद नै छैन तर जबसम्म गठबन्धनभित्रका शक्ति गठबन्धन बाहिर आउँदैनन् तब सरकार परिवर्तन सम्भव छैन। कांग्रेसका दुई विकल्प छन्। देशको दीर्घकालीन भविष्यलाई केन्द्रबिन्दुमा राखेर अघि बढ्ने कि पाँच दलीय गठबन्धनलाई लिएर मुलुक अझ संकटतिर लैजाने। कांग्रेसको हातमा छ। अब मुलुकमा स्थायित्वको लागि राजनीतिक धु्रवीकरणतिर जानुपर्छ। बलिया राजनीति पार्टीबीच प्रतिस्पर्धा र सहकार्य दुवै रणनीति आत्मसात गर्नुपर्छ। कांग्रेससँग प्रतिस्पर्धाका लागि तयार छौं, सँगसँगै सहकार्यका लागि पनि तयार छौं। कांग्रेससँग सत्तासमीकरणको लागि गृहकार्य पनि अघि बढेको हो ? औपचारिक रूपमा हामीले छलफल गरेका छैनौं। मुलुकको संकट समाधानको एजेन्डामा छलफल गर्न हामी तयार छौं। सत्ता हाम्रो प्राथमिकता होइन। मुलुकको संकटको समाधान गर्ने कुरा मुख्य प्रश्न हो। अहिले मुलुक तीन प्रकारको चुनौतीबाट गुज्रिरहेको छ। हाम्रो मुलुकलाई चुनौतीबाट बाहिर ल्याउनु प्रमुख दायित्व हो। राजनीतिक स्थायित्व किन हुन नसकेको होला ? मुलुकका लागि राजनीतिक स्थायित्व अपरिहार्य छ। ३२३३ वर्षमा २८ वटा प्रधानमन्त्री बेहोर्नु पर्यो। एउटा प्रधानमन्त्रीले औसतमा सवा वर्ष पनि काम गर्न पाएनन्। यो दुखद् कुरा हो। त्यसलाई अन्त्य गर्नुपर्छ। सोसिएल एनार्किजमले मुलुकलाई कमजोर बनाउँछ। नागरिक अधिकार सम्पन्न हुनुपर्छ। सगँसगै नागरिकले मुलुक निर्माणको दायित्व पूरा गर्नुपर्छ। दोस्रो चुनौती मौलिक सांस्कृतिक मूल्यको विघटन भइरहेछ। औपनिवेशकालमा स्वतन्त्र रूपमा किन रह्यो भने नेपाल आफ्नो मौलिक संस्कृतिकको जगमा खडा भएको थियो। तर, पछिल्लो समयमा दुई कारण नेपालका संस्कृतिक मूल्यमा तीव्र बिचलन आइरहेको छ। धार्मिक अतिवाद, सांस्कृतिक अतिवादका कारण मौलिक संस्कृतिमा बिचलन आएको छ। धर्मान्तरले नेपाली समाजलाई सांस्कृतिक बिघटनतर्फ अगाडि बढाइरहेको छ। यी दुई चुनौतीलाई सामना गर्न बलियो राजनीतिक शक्तिबाट मात्रै सम्भव छ। तेस्रो चुनौती पाचदलीय गठबन्धन आइसकेपछि राज्यको औपचारिक सामथ्र्य कमजोर हँुदै गयो। औपचारिक अर्थ व्यवस्था कमजोर भयो। अनौपचारिक र गैरकानुनी क्रियाकालप बढ्दै गयो। राज्य तल जाने र कुनै निश्चित व्यापारिक घरानाको सम्पत्ति वर्षमा ४० अर्ब बृद्धि हुने अस्वाभाविक क्रियाकलाप मुलुकमा देखा परेका छन्। सत्तालाई गलत ढंगले प्रयोग गर्ने अहिले सरकारको गलत नीति नै प्रमुख कारण हो। माधव नेपालको पार्टीसँग एकीकरणका लागि संवाद भयो भनिन्छ नि ? माधव नेपालले राष्ट्रिय राजनीतिलाई गलत बाटो लान जुन भूमिका निर्वाह गर्नुभयो, त्यो क्षमायोग्य कदम होइन। तर, पनि एउटा समयमा मुलुकलाई सही बाटो लानका लागि माधव नेपाललाई राष्ट्रपति बनाएर पार्टी एक बनाउने प्रयास नगरेको होइन तर उहाँ गलत बाटो पुगिसक्नु भएको रहेछ। राष्ट्रपतिको प्रस्तावलाई अस्वीकार गर्नुभयो। उहाँ गलत तत्वको प्रभावमा परिसक्नु भएको हामी अनुभूति गरिसकेपछि उहाँसँग फेरि संवाद, सहकार्य र एकता भनेको असम्भव कुरा हो। त्यो पार्टीमा रहेका इमान्दार नेता, कार्याकर्तालाई आफ्नो पुराना घर फर्कन आह्वान गरेका छौैं। धेरै फर्किरहनु भएको छ। फर्किनेक्रम जारी छ। स्थानीय तहदेखिकै साथीहरूसँग छलफल चलिरहेको छ। उहाँलाई वैधानिक र प्राविधिक रूपमा जोडिन गाहे पनि भएको छ। मनोवैज्ञानिक रूपमा समाजवादी पार्टी चल्न सक्दैन भन्नेमा धेरै साथीहरू पुग्नु भएको छ। एमाले पनि त सातै प्रदेशको सत्ताबाट बाहिर त भयो नि ? यो गणितीय रूपमा स्वाभाविक हो। हामी ५१० वटा दलसँग टक्कर गर्ने हैसियत पुगेपछि हाम्रो सामर्थ्य बढाइदिन्छ। प्रतिपक्षीय जनमततर्फ जनताको आकर्षित हुन्छ। अहिलेका नोक्सान देखिएको छ। फराकिलो भविष्य एमालेको उज्यालो पक्ष हो भन्ने लाग्छ। नयाँ शक्ति आएका छन् ? यसमा तपाईंको के धारणा छ ? नेपाली राजनीतिको सोसियल एनार्किजम चरित्र देखापरेको छ। पपुलिस्टले स्थापित हुन खोजिरहेका छन्। सोसियल मिडियामा लोकप्रिय भएर राजनीतिमा स्थापित र सफल भइन्छ भन्ने होइन। त्यो अस्थायी चिज हो। कुनै विधामा स्थापित हुनु राजनीतिमा स्थापित हुनु होइन। संसदीय प्रणाली भएका मुलुकमा पपुलिस्टहरूको भविष्य लामो हुँदैन। यो विश्व राजनीतिबाट सिकेको कुरा हो। पपुलिस्टहरू राजनीतिमा आउने वित्तिकै जनतामा केही न केही असर पर्यो मुलुकको भविष्य उनीहरूबाट सुरक्षित हुन्छ भन्ने होइन। मुलुकको समस्या समाधानको नीतिगत नेतृत्व, बलियो संगठनात्मक आधार र योजनाबद्ध काम गर्ने सक्ने सामर्थको आवश्यकता पर्छ। यो पपुलिस्टबाट सम्भव छैन्। नयाँ शक्तिको क्रेज त बढेको छ नि ! उपनिर्वाचनको नतिजाले देखाएन र ? हामीले स्वाभाविक रूपमा काम गर्ने हिसाबले उहाँहरूलाई प्रोत्साहित नै गरेका छौं। राष्ट्रिय स्वतन्त्र पार्टीका सभापतिलाई उपप्रधानमन्त्री, गृहमन्त्री र मागेका मन्त्रालय दिने कुरामा सहजीकरण गरेका थियौं। उहाँले केही गर्न खोज्नु भएको छ गर्न दिनुपर्छ। तर, जुन तरिकाबाट आउनु भएको छ त्यो धेरै दिन टिक्दैन। उहाँसँग आत्तिनुपर्ने अवस्था छैन। हामी उहाँहरूसँग सहकार्यमा छौं। राम्रो गर्नुभयो मिलेर गरौंला। नीति, एजेन्डा र लक्ष्यबिना सफल हुन सकिँदैन भन्ने् उहाँ पुग्नु भएपछि हामीसँग जोडिन पनि सक्नुहुन्छ। असल मानिसहरू पपुलिजमबाट सम्भव रहनेछ भन्ने मूलधार राजनीतिबाटै अगाडि बढ्न सकिने रहेनछ भन्ने लागेर एमालेसँग जोडिन पनि सक्नुहुन्छ। विदेशीको सहयोगबिना प्रधानमन्त्री बन्नै सकिँदैन भन्ने नेताहरूको मनोविज्ञान त छ नि ? त्यो होइन। जतिबेला एमाले सरकारामा गएको छ। जनचाहना र राष्ट्रहितकै पक्षमा काम गर्यौं। पहिलोपटक मनमोहन अधिकारी प्रधानमन्त्री हुँदा नेपालभारतको असमान सन्धिसम्झौताको पुनरावलोकन एजेन्डा बोकेर भारतसँग प्रस्ताव प्रस्तुत गरेर ऐतिहासिक काम गर्नुभयो। प्रचण्डले भन्ने गरेको कम्फरटेबल र शक्तिकेन्द्रको आशीर्वादबाट हामी पृथक हुँदै आएका छौं। हाम्रा अध्यक्ष केपी शर्मा ओली नाकाबन्दीको परिस्थितिबीच प्रधानमन्त्री हुनुभयो। नाकाबन्दीको समाधान गर्नुभयो। नाकाबन्दीलाई असफल बनाउनुभयो। उहाँ नेतृत्वमा दुई ठूला पार्टीका बीचमा चुनाव तालमेल गरयौ। पार्टी एकता गयौं। सरकार बनायौं। राष्ट्रहितको पक्षमा धेरै महत्वपूर्ण काम गयौं। भविष्यमा नाकाबन्दी नलाग्ने गरी उत्तरी छिमेकी चीनसँग व्यापार पारवाहन सम्झौता गरेका थियौं। दक्षिणको छिमेकी भारतसँग नसुल्झिएका धेरै समस्या समाधान गर्यौं। नेपालभारत सम्बन्धलाई नयाँ सिराबाट अगाडि बढाउनका लागि विज्ञ समूह गठन गर्यौं। साझा प्रतिवेदन तयार गयौं। तर, जब हामीलाई षड्यन्त्रपूवर्क हटाउने काम भयो। ती सकारात्मक प्रयास ओझेलमा परे। बाह्य चलखेल बढ्न थाले। एमाले रहदा मुलुक स्वाधीनता, स्वामिभान र राष्ट्रहित उच्च हुँदा रहेछ भन्ने जनताले बुझेका छन। यतिखेर भूराजनीतिक चपेटामा नेपाल परेको हो ? हो नेपाल भूराजनीतिक द्वन्द्वको चपेटामा छ। यो सन्दर्भमा राष्ट्रको हितको नेतृत्व गर्ने कुरामा एमालेले जुन प्रकार अडान लियो। यसले घेराबन्दी हुनु स्वाभाविक पनि हो। अमेरिका र नेपालबीच गुप्त रूपमा विप्पा सम्झौता गर्ने कोसिस असफल बनाएपछि, नयाँ नक्सा पारित भएपछि, विज्ञ समूहको प्रतिवेदन कार्यान्वयन गर्न लिएका अडानका कारण एमाले प्रतिघेराबन्दी भएको हुनुपर्छ। यति सबै घटनाक्रमको नेतृत्व एमालेले नै गरेको थियो। यो नचाहनेहरू एमालेविरुद्धको मोर्चाबन्दी आउने कुरा स्वाभाविक हो। नेपालमा राष्ट्रशक्ति बलिया भए भने छिमेकी पनि सहकार्य गर्न बाध्य नै हुन्छन् भन्ने स्पष्ट छौं। एमाले अब कसरी अगाडि बढ्छ ? जनतामा भएको निराशाहरूलाई जनअपेक्षा बुझने काम गरिरहेको छ। एमाले सरकारमा हुँदा जे काम भएका थिए यो जनताका बीचमा पुग्न सकेका रहन भन्ने कुरा मिसन ग्रास रुटका बेला गर्न तयार भएको छौं। जनताको अपेक्षा बुझ्ने काम गरिरहेका छौं। एमाले सरकारमा रहँदा युवाको विदेश जानेको संख्या घटेको थियो। नागरिकको भरोसा बढेको थियो। देश बनाउनुपर्छ, देशभित्रै बस्नुपर्छ भन्ने भावना बढेको थियो। हामी बाहिरिपछि फेरि बिदेसिने क्रम बढेको छ। अहिले त अस्वाभाविक रूपमा बढेको छ। युवाको पलायनता रोक्नलाई एमाले पुनः सरकार आउनु जरुरी भन्ने कुरा स्पष्ट भएको छ। युवालाई राजनीतिमा जोड्ने योजना र उनीहरूको नेतृत्वमा अगाडि बढ्न तयार छ। कम्युनिस्टबीच एकताको कुरा जहिल्यै चर्चा मात्रै हुन्छ नि ? हामीले पटकपटक एकता गर्ने, भंग गर्ने नेतालाई जोड्ने कुरालाई एकता मानेका छैनौं, यसको अर्थ छैन। अब राजनीतिक धु्रवीकरण अपरिहार्य छ। समान विचार बोलेकहाँ एउटा केन्द्रमा आउन जरुरी छ। नेताका टाउको जोड्नेभन्दा कार्याकर्ताको मन जोड्ने हो। अब राजनीतिक धु्रवीकरणको चरित्र भनेका कार्यकताको मन जित्ने हो। एकीकृत समाजवादी र माओवादी रहेका वा अन्य वामपन्थीमा जोडिएमा एमालेमा जोडिन आह्वान गरेका छौं। प्रक्रिया जारी छ। राजनीतिक धु्रवीकरण र बलियो राजनीतिक शक्ति निर्माण गर्ने कुरामा एमाले सबैभन्दा सबल र समक्ष छ। अहिले पनि ७७ मध्ये ४४ जिल्ला पहिलो पार्टीका रूपमा छौं। सात प्रदेशमध्ये ६ वटा प्रदेशमा लोकप्रिय मतको आधारमा पहिलो शक्तिको रूपमा छौं। जनताको रोजाइको रूपमा रहेको पहिलो शक्तिका रूपमा रहेको एमालेलाई मुलुकको विकास र समृद्धिको नेतृत्व बहुमत प्राप्त पार्टीको रूपमा स्थापित गर्ने अभियानमा छौं। यसलाई मिसन २०८४ को रूपमा बुझिरहेका छौं। अब हुने निर्वाचनमा मुलुक स्थायित्व प्राप्त गर्ने राजनीतिक अभियान रूपमा अगाडि बढाउनुपर्छ। त्यो सम्भव छ। ७० वर्षे उमेरहद हट्यो किन ? एमाले ज्येष्ठ नागरिकको पार्टी हुन लाग्यो भन्ने छ नि ? एमाले नै नेतृत्व परिवर्तन गरेर देखाउन सफल भएको पार्टी हो। नेपालका प्रमुख राजनीतिक दलको कुरा गर्ने हो। माओवादी केन्द्रमा ४५ वर्ष एउटै व्यक्ति नेतृत्वमा हुनुहुन्छ। २०४६ यता कांग्रेसले ४ वटा मात्रै नेतृत्व परिवर्तन गरेको छ। एमालेले ५ वटा नेतृत्व परिवर्तन भइसकेको छ। मदनभण्डरी, मनमोहन अधिकारी, माधवकुमार नेपाल, झलनाथ खनाल, केपी शर्मा ओली। २०४६ सालपछि पाँचवटा नेतृत्व निर्माण गरिसकेका छौं। नेतृत्व गतिशीलतामा नेपालका प्रमुख राजनीतिक दलमा एमाले नै अगाडि छ। लोकान्त्रिक अभ्यासमा नेतृत्व निर्माणको विशेषता छ , यसमा बिचलित हुने कुरै हुँदैन। हामी त्यसमा सधैं अगाडि छौं अगाडि रहेका छौं। सरकार काम कारबाहीलाई कसरी मूल्यांकन गर्नुहुन्छ ? यो सरकार पूर्णरूपमा असफल भइसकेको छ। प्रधानमन्त्रीले नैतिक धरालत गुमाइसक्नु भएको छ। सर्वोच्चको फैसला परमादेशपछि राज्यका तीनै अंग कमजोर बनेको छ। अदालत विवादमा छ। संसद हंग पार्लियामेन्टको अवस्थामा छ, उसले प्रभावकारी नेतृत्व गर्न नसक्ने आवस्थामा छ। सरकारम विवादमा छ। सरकारले राष्ट्रहित, जनभावना, विकास र समृद्धिका कुनै काम गर्न सकेको छैन्। मुलुक एक प्रकारले आर्थिक संकट र मन्दीमा प्रवेश गरिसकेको छ। यो सरकारको कामको मूल्यांकन गर्नुपर्ने अवस्था नै छैन, सरकार पूर्णत असफल भइसकेको छ। जति बेलासम्म यो सरकार रहन्छ त्यो समय बर्बादी हो। नेपाली समाजमा निराशाका कुरा छन्। राज्य र राष्ट्रिय शक्तिलाई कमजोर गराउने काम उचित बाटो होइन। नेपाली राजनीतिमा लामो समय जनतालाई राज्यकाविरुद्ध उभिन सिकाएयौं। अब यो परिस्थिति बदलिएको छ। अब नागरिकहरू राज्यकाविरुद्ध होइन राज्य निर्माताका रूपमा, राष्ट्र निर्माणको रूपमा उभ्याउन आवश्यक छ। राजनीतक दलले राष्ट्रको शक्तिको रूपमा उभ्याउन जरुरी छ। प्रस्तुति : सुरेन्द्र काफ्ले, तस्बिर : अशोक दुलाल"
लेखनाथ दाहालको टिप्पणी  पटकपटक सदन अवरोध गरेर एमालेले नयाँ रेकर्ड कायम गर्न खोज्दैछ,"काठमाडौं : नेकपा (माओवादी केन्द्र) का सांसद लेखनाथ दाहालले सानासाना कुरालाई लिएर सदन अवरुद्ध गर्ने काम सधैका लागि बन्द गर्नुपर्ने बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै दाहालले सदन अवरुद्ध गर्दा नीति नियम बनाउने काम नै अवरुद्ध भएको भन्दै साना साना कुरालाई लिएर सदन अवरुद्ध गर्ने काम सधैका लागि बन्द गर्नुपर्ने बताएका हुन्। उनले पटक पटक सदन अवरुद्ध गरेर एमालेले नयाँ रेकर्ड कायम गर्न खोजेको टिप्पणी गरे। उनले एमाले सकारात्मक भए मिटरव्याजसम्बन्धी कानुन छिटै अघि बढ्ने जिकिर गरे। प्रधानमन्त्री पुष्पकमल दाहाल प्रचण्डको अभिव्यक्तिलाई लिएर प्रमुख प्रतिपक्ष नेकपा एमालेले संसद अवरुद्ध गर्दै आएको छ। एमालले प्रधानमन्त्रीको राजीनामा माग गरेको छ। संसदको अवरोध हटाउन आज बिहान तीन दलका शीर्ष नेताहरूबीच छलफल भएको थियो। नेकपा माओवादी केन्द्रका अध्यक्ष एवं प्रधानमन्त्री दाहाल,नेकपा एमाले अध्यक्ष केपी ओली र नेपाली कांग्रेस सभापति शेरबहादुर देउवाबीच छलफल भएको थियो। उनीहरूबीच संसद्को गतिरोध हटाउन सहमति भएको भनिएपनि एमालेले प्रधानमन्त्रीको राजीनामा नआएसम्म संसद चल्न नदिने बताएको छ। आजै एमाले अध्यक्ष ओलीले बानेश्वरमा सञ्चारकर्मीसँग कुराकानी गर्दै प्रधानमन्त्रीको राजीनामा नआएसम्म संसदमा अवरोध नहट्ने बताएका छन्।"
प्रतिनिधिसभा बैठक सोमबारसम्मका लागि स्थगित,काठमाडौंः प्रतिनिधि सभाको बैठक सोमबारसम्मका लागि स्थगित भएको छ। आज आइतबार दिउँसो ३ बजे डाकिएको बैठक सोमबार ३ बजेसम्मका लागि स्थगित भएको हो। संघीय संसद् अन्तर्गत् प्रतिनिधि सभाको बैठक संसद् सचिवालयले सूचना टाँस गरेर सोमबारसम्मलाई स्थगित भएको बताएको हो। यसअघि आज बिहान प्रतिनिधि सभाको अवरोध खुलाउन प्रधानमन्त्री पुष्पकमल दाहाल 'प्रचण्ड'सहित तीन दलका शीर्ष नेताले छलफल गरेका थिए। प्रधानमन्त्रीको अभिव्यक्तिलाई लिएर प्रमुख प्रतिपक्ष नेकपा एमालेसहित राष्ट्रिय स्वतन्त्र पार्टी र राष्ट्रिय प्रजातन्त्र पार्टीले संसद अवरोध गर्दै आएका छन्। एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ।
प्रहरी स्रोत भन्छनक्कली भुटानी शरणार्थी प्रकरणमा आरजु राणालाई जोडेर सार्वजनिक गरिएको अडियोमा सत्यता छैन,"काठमाडौं : नक्कली भुटानी शरणार्थी प्रकरणमा नेपाली कांग्रेसकी नेतृ डा आरजु राणा देउवालाई जोडेर सार्वजनिक भएको अडियोको जाँच रिपोर्ट प्रहरीले सार्वजनिक गरेको छ । डा देउवाले नक्कली भुटानी शरणार्थी प्रकरणमाथि अनुसन्धान भइरहेको बेला आफूलाई जोडेर सार्वजिनक भएको अडियोको सत्य,तथ्य अनुसन्धान गर्न नेपाल प्रहरीमा उजुरी दिएकी थिइन् । प्रहरीले आइतबार सार्वजनिक गरेको उजुरी छानविनको प्रगति विवरणमा उक्त अडियो दाङका सन्देश शर्मासँग मिलेको उल्लेख छ । शर्माविरुद्ध ठगी तथा संगठित अपराध कसुर मुद्धामा अनुसन्धान भइरहेको छ। प्रहरीले उजुरी छानविनको प्रगति विवरण सार्वजनिक गरेसँगै आरजु राणालाई जोडेर सार्वजनिक गरिएको अडियो सत्य नभएको प्रहरी स्रोतले बताएको छ । प्रहरीसँगको बयानमा शर्माले भुटानी शरणार्थी प्रकरणमा डा राणाको कहिंकतै संलग्न नहरेको बयान दिएका थिए । काठमाडौं जिल्ला अदालतमा समेत शर्माले प्रहरीलाई दिएको बयानलाई निरन्तरता दिएका थिए । निज जाहेरवाला गजेन्द्र बुढाथोकी र रामकुमार रेग्मीले मलाई पहिले नै फोन सम्पर्क गरी हामीले पैसा लिएका मानिसहरूले हामीलाई समस्यामा पारिसके निजहरु आएको समयमा हामी तपाईंलाई फोन गछौं, सो समयमा तपाईंले हामीले भनेको मानिसलाई रकम बुझाएका छौं भनी जानकारी गराइदिनुभयो भने हामी बाच्छौं भनी पहिले नै निजहरुको नाम लिइ पैसा दिएको हो भन्नु भनेको हुँदा निजहरुले भने अनुसार आरजु देउवा तथा बालकृष्ण खाँड र मञ्जु खाँडको समेत नाम लिइ मैले रकम बुझाएको हो भन्ने कुरा गरेको हो,उक्त कुरा वास्तविक होइन,जाहेरवालाले भन्नू भने अनुसार मात्र भनेको हुँ,मैले निजहरुलाई चिनेको छैन,नचिनेको व्यक्तिलाई यति धेरै रकम विना काम दिने कुरै भएन,सन्देस शर्माले काठमाडौं जिल्ला अदालतमा दिएको बयानमा उल्लेख छ । नेपाल प्रहरीको हिरासतमा रहेका अभियुक्त शर्माले प्रहरीसँग वैशाख ४ गते नै बयान दिएका थिए । उनले प्रहरीमा दिएको र अदालतमा दिएको बयान एउटै छ । तर आरजु राणाको नाम लिएको अडियो वैशाख १६ गते मात्रै सार्वजनिक गरिएको थियो । डा देउवाले अडियो सार्वजनिक भएपछि वैशाख २७ गते अनुसन्धानका लागि प्रहरीसमक्ष उजुरी दिएकी थिइन् । डा देउवाका बारेमा आएको अडियो झुट भएको प्रहरी स्रोतले जनाएको छ।"
न्यायाधीश नियुक्ति छिट्टै हुन्छ : प्रधानन्यायाधीश कार्की,"विराटनगर : प्रधानन्यायाधीश हरिकृष्ण कार्कीले न्यायाधीश नियुक्तिको विषय छिट्टै टुङ्गो लाग्ने बताएका छन् । विराटनगर विमानस्थलमा आइतबार सञ्चारकर्मीसँग कुराकानी गर्दै प्रधानन्यायाधीश कार्कीले न्याय परिषदको बैठक बसेर यसलाई छिटो टुंगोमा पुर्याउने बताए। उनले न्यायपरिषद्को संरचनामा केही परिवर्तनको आवश्यकता भएको बताए। आफ्नो नेतृत्वको समितिले दिएको प्रतिवेदन अनुसार कार्यान्वयन जरुरी रहेको उनको भनाइ छ। उनले सर्वोच्च अदालतमा गोलाप्रथा प्रणाली लागू भएपछि सहज भएको दावी गरे। 'जिल्ला तथा उच्च अदालतमा दुई जोड शून्य अभियान सञ्चालनबाट दुई वर्ष नाघेका मुद्दा नगन्य अवस्थामा छन्। आगामी दिनमा मुद्दाको प्रकृतिअनुसार छ महिना, एक वर्ष र १८ महिनाको पात्रो बनाएर काम गर्नुपर्छ,'उनले भने।"
"कृषि मन्त्रालयमा किसान धर्नामा, ४ मन्त्रालयको काममा बाधा","'उनीहरुले किसान मार्न पाइँदैन', 'हाम्रो माग पूरा गर', 'कृषि मन्त्री राजीनामा दे', 'किसान ठग्न पाइँदैन', 'किसानमारा मन्त्री चाहिंदैन', 'दूध उत्पादन अनुदान कायम गर' भन्दै नारा लगाएका छन्। हेटौंडा : बागमती प्रदेशको राजधानी हेटौंडामा चितवनका किसानहरु मन्त्रालय गेट अगाडी धर्ना बसेका छन । चितवनको विभिन्न स्थानबाट ३० वटा साना तथा ठूलो सवारी साधनमा आएका करिब ५ सय जना दुग्ध उत्पादन किसान प्रदेशको कृषि तथा पशुपन्छी मन्त्रालयको गेट अगाडि धर्ना बसेका हुन्। 'उनीहरुले किसान मार्न पाइँदैन', 'हाम्रो माग पूरा गर', 'कृषि मन्त्री राजीनामा दे', 'किसान ठग्न पाइँदैन', 'किसानमारा मन्त्री चाहिंदैन', 'दूध उत्पादन अनुदान कायम गर' भन्दै नारा लगाएका छन्। त्यसै सन्दर्भमा दुग्ध उत्पादन किसानहरुले प्रदेश सरकारले रोकेको रकम दिनुपर्ने भन्दै धर्ना बसेका हुन्। किसानहरु गेट अगाडि धर्ना बस्दा एउटै भवनमा रहेका ४ वटा मन्त्रालय खानेपानी तथा सिचाई मन्त्रालय, भौतिक पूर्वधार विकास मन्त्रालय, श्रम रोजगार तथा यातायात मन्त्रालय र कृषि मन्त्रालय अहिले अस्तव्यस्त रहेको छ । मन्त्रालय अगाडिको गेट लगाइएको छ भने मन्त्रालयका कर्मचारीसमेत भित्र प्रवेश गर्न पाएका छैनन्। साथै मन्त्रालय अगाडि प्रहरी तैनाथ गरिएको छ ।"
"कोसी प्रदेशमा मन्त्रिपरिषद् विस्तार, माओवादीबाट दुई र कांग्रेसबाट एकजना मन्त्री थपिए","विराटनगर : कोसी प्रदेशका मुख्यमन्त्री उद्धव थापाले मन्त्रिपरिषद् विस्तार गरेका छन् । उनले विस्तार गर्दै मन्त्रिपरिषद् ६ सदस्यीय बनाएका हुन् । मुख्यमन्त्री थापाले आइतबार थप ३ जना मन्त्री नियुक्त गरे । नेकपा (माओवादी केन्द्र)बाट मोरङका जीवन आचार्य र संखुवासभाका राजेन्द्र कार्की तथा नेपाली कांग्रेसबाट उदयपुरका रामकुमार खत्रीलाई मन्त्री नियुक्त गरिएको हो । नवनियुक्त मन्त्रीहरुले प्रदेश प्रमुख पर्शुराम खापुङबाट पद तथा गोपनीयताको शपथ ग्रहण गरेका छन्। आचार्यको नेतृत्वमा माओवादी सरकारमा सहभागी भएको हो । उनले आर्थिक मामिला तथा योजना मन्त्रालयको जिम्मेवारी पाएका छन् । उनी यसअघि नेकपा (एमाले)का नेता हिक्मतकुमार कार्की नेतृत्वको सरकारमा पनि पर्यटन,वन तथा वातावरण मन्त्री थिए । यसअघि शुक्रबार नेकपा (एकीकृत समाजवादी)बाट कमलप्रसाद जबेगू र कांग्रेसबाट प्रदीप सुनुवार मन्त्री बनिसकेका छन् । आचार्यबाहेक अरु मन्त्रीहरु बिना विभागीय छन् । कांग्रेसबाट मन्त्री बनेका खत्री संस्थापनइतर अर्थात डाशेखर कोइराला समूहका हुन् । पूर्वसहमतिविपरीत मुख्यमन्त्री थापाले मन्त्री नियुक्त गरेको भन्दै गठबन्धनभित्र विवाद सुरु भएको छ । मन्त्री नियुक्तिलाई लिएर एकीकृत समाजवादीले आपत्ति जनाएको हो । समाजवादी प्रदेश संसदीय दलका नेता एवं पूर्वमुख्यमन्त्री राजेन्द्रकुमार राईका अनुसार सुरुमा सबै दलबाट एकएकजना मन्त्री नियुक्त गर्ने सहमति थियो । पूर्वसहमति तोडेर मुख्यमन्त्री थापाले मन्त्री नियुक्त गरेको राईले बताए । सहमति तोडेर अघि बढ्ने हो भने गठबन्धनबीचको सहकार्य तोडिनसक्ने र मुख्यमन्त्रीलाई विश्वासको मत दिन नसकिने चेतावनी उनको छ । मुख्यमन्त्री थापाले शुक्रबार गठबन्धनका सबै दलबाट एकएकजना मन्त्री नियुक्तिको तयारी गरेका थिए । तर, माओवादीले मन्त्रीको नाम पठाउन नसक्दा जबेगू र सुनुवार मात्रै मन्त्री बने । जसपाले भने मुख्यमन्त्रीले विश्वासको मत लिएपछि मात्रै सरकारमा सहभागी हुने जनाएको छ । कांग्रेस संसदीय दलका नेता थापालाई गत बिहीबार प्रदेश प्रमुख पर्शुराम खापुङले मुख्यमन्त्री नियुक्त गरेका थिए । कांग्रेस, माओवादी,समाजवादी र जनता समाजवादी पार्टी (जसपा)का ४६ प्रदेशसभा सदस्य र सभामुख बाबुराम गौतमसमेतको समर्थनमा उनी मुख्यमन्त्री नियुक्त भएका हुन् । असंवैधानिक हिसाबले मुख्यमन्त्री नियुक्त गरिएको र तटस्थता बिर्सिएर सरकार गठनमा सभामुख सहभागी भएको भन्दै तीव्र विरोध भइरहेको छ । कोसीमा असंवैधानिक तरिकाले नयाँ सरकार गठन भएको भन्दै नेकपा (एमाले)ले सर्वोच्च अदालतमा रिट दिएको छ। रिटमाथि आज सुनुवाइ हुँदैछ। सुनुवाइअघि नै आजै मुख्यमन्त्री थापाले तीनजना मन्त्री थपेर मन्त्रिपरिषद विस्तार गरेका छन्।"
प्रतिनिधि सभाको बैठक दुई घण्टा सर्यो,"काठमाडौं : प्रतिनिधि सभाको बैठक दुई घण्टा पछाडि सारिएको छ। आइतबार दिउँसो १ बजे बोलाइएको बैठक प्रधानमन्त्रीको पुष्पकमल दाहाल प्रचण्डको अनुरोधमा सभामुख देवराज घिमिरेले दुई घण्टा पछि बस्ने गरी बैठक सारेका हुन्। संसदको गतिरोध अन्त्य गर्न र एमालेले संसदमा उठाएका मागको सन्दर्भमा छलफल गर्न आइतबार बिहान सिंहदरबारमा प्रधानमन्त्री एवम् माओवादी केन्द्रका अध्यक्ष प्रचण्ड, प्रमुख प्रतिपक्ष एवम् एमाले अध्यक्ष केपी शर्मा ओली र कांग्रेस सभापति शेरबहादुर देउवा जुटेका छन्। सभामुखका प्रेस सल्लाहकार शेखर अधिकारीका अनुसार टेलिफोन संवादमा घिमिरेले तीन शीर्ष नेताबीचको छलफलले सदन खुलाउन सकारात्मक निष्कर्षका निकाल्न आग्रह गरेका छन्। बुधबारको बैठकमा एमाले, रास्वपा र राप्रपाले उहाँ (भारतीय नागरिक प्रितम सिंह) ले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। भन्ने प्रधानमन्त्री प्रचण्डको अभिव्यक्तिलाई लिएर संसद अवरोध गरेका थिए। बुधबार कार्यसूचीमा प्रवेश नगरी शुक्रबारसम्म स्थगित भएको बैठक शुक्रबार पनि पुन: सूचना टाँस गरी स्थगित भएको हो। वार्ता सकरात्मक नभए आजपनि नयाँ बानेश्वरस्थित संघीय संसद् भवनमा बोलाइएको बैठक अवरोध गर्ने तयारी गरेको छ। एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ भने सत्ता गठबन्धनले संसदमा फेस गर्ने निर्णय गरेका छन्। सभामुख देवराज घिमिरेले समन्वय गर्न पहल गरेपनि दलहरु आआफ्ना अडानमा लागेका छन्। एमालेले आज पनि राष्ट्रिय सभाको बैठक अवरोध गरेको छ।"
प्रचण्डको विवादास्पदअभिव्यक्तिलाई लिएर आज पनि संसद अवरोध गर्ने एमालेको तयारी,"एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ भने सत्ता गठबन्धनले संसदमा फेस गर्ने निर्णय गरेका छन्। सभामुख देवराज घिमिरेले समन्वय गर्न पहल गरेपनि दलहरु आआफ्ना अडानमा लागेका छन्। काठमाडौं : प्रतिपक्ष दलले आज पनि प्रतिनिधि सभाको बैठक अवरोध गर्ने तयारी गरेका छन्। प्रधानमन्त्री पुष्पकमल दाहाल प्रचण्डले आफूलाई प्रधानमन्त्री बनाउन प्रितम सिंह पटकपटक दिल्ली गएको भन्ने अभिव्यक्ति दिएपछि एमालेसहितका दलले राजीनामा माग गर्दै आएका छन्। बुधबारको बैठकमा एमाले, रास्वपा र राप्रपाले उहाँ (भारतीय नागरिक प्रितम सिंह) ले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। भन्ने प्रधानमन्त्री प्रचण्डको अभिव्यक्तिलाई लिएर संसद अवरोध गरेका थिए। बुधबार कार्यसूचीमा प्रवेश नगरी शुक्रबारसम्म स्थगित भएको बैठक शुक्रबार पनि पुन: सूचना टाँस गरी स्थगित भएको हो। आजपनि नयाँ बानेश्वरस्थित संघीय संसद् भवनमा दिउँसो १ बजे बोलाइएको बैठक अवरोध गर्ने तयारी विपक्षी दलले थालेका छन्। एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ भने सत्ता गठबन्धनले संसदमा फेस गर्ने निर्णय गरेका छन्। सभामुख देवराज घिमिरेले समन्वय गर्न पहल गरेपनि दलहरु आआफ्ना अडानमा लागेका छन्। एमाले महासचिव शंकर पोखरेलले प्रधानमन्त्री प्रचण्डले नैतिक धरातल गुमाइ नै सकेको बताए। प्रधानमन्त्रीलाई कसैले विवादमा पार्न खोजेको होइन, उहाँ आफैं विवादमा पर्नु भएको हो। मुलुकको प्रधानमन्त्री र मुलुकको स्वाधीनता, स्वाभिमान र राष्ट्रहितको नेतृत्व गर्ने व्यक्तिले यसप्रकारको अभिव्यक्ति दिनु लज्जास्पद र आपत्तिजनक हो। उनले अन्नपूर्ण पोस्ट्सँग भने, नैतिक रूपमा उहाँले अब प्रधानमन्त्री पदमा बसिरहने आधार गुमाउनुभयो। नैतिकताको प्रश्न सत्ता गठबन्धनसँग पनि जोडिन्छ। नैतिकताको प्रश्न स्वयं प्रधानमन्त्रीसँग जोडिन्छ। उहाँ कसरी प्रस्तुत हुनुहुन्छ, त्यही आधारमा हाम्रो रणनीति तय हुन्छ। हामी हाम्रा कुरा राख्छौ, उहाँ (प्रधानमन्त्री) कुन रूपमा अगाडि बढ्नुहुन्छ, त्यही रूपमा हामी अगाडि बढ्छौं। राष्ट्रलाई कमजोर बनाइ राख्ने हो भने त प्रधानमन्त्री राखी राख्दा फरक नपर्ने तर देशमा स्वाधीनता, राष्ट्रहित, स्थायित्व कायम गर्ने, हो भने प्रचण्डको नेतृत्वमा सम्भव नभएको महासचिव पोखरेलले बताए। मुलुकको राजनीतिलाई विवादास्पद बनाउने र अस्थिरता सिर्जना गराउने मुख्य पात्र प्रचण्ड बनेको उनको भनाई छ। सत्ता र शक्तिका लागि जे गर्दा पनि हुन्छ भन्ने मान्यता उहाँले जनयुद्धकालबाटै स्थापित गराउँदै आउनुभयो। एउटाका विरुद्ध अर्कोलाई उपयोग गर्ने माओवादी आन्दोलन देखिकै उहाँको नीति हो। यो माओवादी आन्दोलनको मुख्य चरित्र जस्तो बन्यो। महासचिव पोखरेलले भने,उहाँको अभिव्यक्तिबाट नैतिक धरालत स्खलित भएको देखिन्छ। मुलुकको लोकतन्त्र, लोकतान्त्रिक संस्थाहरू तथा राष्ट्रको गरिमाको पनि अबमूल्यन गर्ने तरिका अबलम्ब गर्नुभयो। पछिल्लोपटक आफूलाई प्रधानमन्त्री बनाउन सिंहजी पटकपटक दिल्ली पुग्नु भएको भन्ने चर्चा गर्नुभयो। आजको बैठकमा ३ वटा विधेयक प्रस्तुत हुने सम्भावित कार्यसूची छ।"
पश्चिम बंगालमा पञ्चायत निर्वाचन : हिंसारहित बन्न सकेन २३ वर्षपछिको चुनाव,"इलाम : भारतको पश्चिम बंगाल राज्यका २२ जिल्लामा २३ वर्षपछि शनिबार पञ्चायत निर्वाचन भएको छ। तर, लामो समयपछि निर्वाचन भए पनि हिंसारहित भने हुन सकेन। विभिन्न स्थानमा भएको हिंसात्मक झडपमा एक दर्जन बढीको मृत्यु नै भयो। सयौं घाइते भए। यहाँ प्रत्येक ५५ वर्षमा पञ्चायत निर्वाचन हुनुपर्ने हो। सन् २००२ मा पञ्चायत निर्वाचनले जनप्रतिनिधि छानेपछि सरकारले नै पुनः समयमा निर्वाचन गर्न सकेन। बंगाल राज्यका २२ वटा जिल्लामा ३ हजार ३ सय १७ वटा ग्राम पञ्चायत र ६३ हजार २ सय २९ पञ्चायत छन्। दार्जिलिङमा मात्रै १ सय १२ ग्राम पञ्चायत र ८ सय ७९ पञ्चायत छन्। दार्जिलिङ पहाडमा दार्जिलिङ गोर्खा पार्वत्यपरिषद् (दागोपाप)को स्थापना भएदेखि पञ्चायत निर्वाचन भएको थिएन। त्यसपछि गोर्खाल्यान्ड टेरिटोरियल एडमिनिस्ट्रेसन (जीटीए) को उदय भएपछि पञ्चायतको आवश्यकतालाई जीटीए पक्षधरहरूले थप कमजोर बनाउँदै गएको विपक्षीहरूले आरोप लगाउँदै आएका थिए। निर्वाचनको पक्ष र विपक्षसहित अन्य विभिन्न विषयको उतारचढाव र आन्दोलनको कारण समग्र बंगाल राज्यमा नै यो निर्वाचन २३ वर्षसम्म धकेलियो। शनिबार सम्पन्न निर्वाचन पनि ठूलो सुरक्षाकाबीच सम्पन्न भएको भारतीय सञ्चारमाध्यमले जनाएका छन्। १२ जनाभन्दा बढीको निर्वाचनसँग जोडिएको हिंसात्मक झडपमा नै मृत्यु भए पनि भारत केन्द्र र प्रदेश सरकारले भने निर्वाचन शान्तिपूर्ण नै रहेको दाबी गरेको छ। चुनाव घोषणा भएको दिन ८ जुनदेखि बंगालमा हिंसा भड्किएको थियो। पछिल्लो ३० दिनमा हिंसामा परेर १८ जनाको मृत्यु भइसकेको थियो। यहाँ पनि विभिन्न पार्टीका नेता, कार्यकर्ता एकआपसमा भिड्ने गरेका छन्। शान्ति सुरक्षा कायम गर्न केन्द्रीय बलका ४ सय ८५ कम्पनीका ६५ हजार जवान तैनाथ गरिएका थिए। पञ्चायत निर्वाचनमा दार्जिलिङ र कालेबुङ जिल्लामा दुई समूहबीच प्रतिस्पर्धा भएको थियो भने अन्य २० जिल्लामा त्रिपक्षीय भिडन्त भएको थियो। शनिबार साँझसम्ममा ६० प्रतिशतको हाराहारीमा मतदान भएको बताइएको छ। निर्वाचनको मतगणना भने सोमबारदेखि मात्रै हुने जनाइएको छ। सबै स्थानीय सरकारले २३ वर्षपछि नयाँ जनप्रतिनिधि पाउन लागेकोमा स्थानीय नागरिक भने हर्षित देखिन्थे। दार्जिलिङ जिल्लामा रहेका ३ लाख ८७ हजार ९ सय ५२ र कालेबुङ जिल्लामा १ लाख ७५ हजार ९ सय ३२ मतदातामध्ये करिब ५२ प्रतिशतले मतदानमा भाग लिएको बताइएको छ। शनिबार राज्यका ६३ हजार २ सय २९ पञ्चायतको निम्ति एक चरणमा मतदान भएको हो। प्रत्येक मतदान केन्द्रमा केन्द्रीय पुलिस बल खटाइएको थियो। मतदान केन्द्रमा सीसी क्यामेरासमेत लगाइको थियो। भारतीय पत्रिका हिमालय दर्पणले आफ्नो विश्लेषणमा भनेको छ, पहाडको विकासको निम्ति भनी उदाएको जीटीएद्वारा सर्वांगिण विकास हुन नसकेको अवस्था र गुनासोबीच अब पञ्चायत समिति र ग्राम पञ्चायतहरू सुचारु हुँदा ग्रामीण क्षेत्रहरूमा विकासको मूल फुट्ने छ। दागोपापको उदयदेखि जीटीएसम्म आउँद दार्जिलिङ पहाडको बेरोजगारी समस्या समाधान हुन नसकेको स्थानीयको आरोप छ। उनीहरूले यो निर्वाचनपछि केही परिवर्तन हुन सक्ने अपेक्षा राखेका छन्। दार्जिलिङमा भाजपासहितको गठबन्धन र टीएमसीसहितको अर्को समूह छ। दुवै समूहमा पहाडका क्षेत्रीय दलहरू सहभागी छन्। पहाडमा हिंसाको घटना नसुनिएको दार्जिलिङ नगरपालिकाकी सदस्य नीरा शर्माले बताइन्। उनले यसपटकको मत कसको पक्षमा जान्छ भन्ने भन्न नसक्ने अवस्था रहेको बताइन्। कार्यकर्ता हत्याको आरोप तृणमूल कांग्रेसले तीन कार्यकर्ताको हत्या भएको आरोप लगाउँदै पञ्चायत निर्वाचनमा सुरक्षा व्यवस्था गर्न नसकेकामा सरकारको आलोचना गरेको छ। विपक्षी दलले आफ्ना कार्यकर्ता मारेको तृणमूलको आरोप छ। शनिबार बिहान मतदान सुरु भएपछि पश्चिम बंगालमा हिंसाका धेरै घटना भएका र हिंसात्मक गतिविधि हुन नदिन राज्य सरकारले विश्वसनीय तयारी नगरेका उक्त दलले रोष प्रकट गरेको छ। हाम्रो पार्टीका तीन कार्यकर्ताको रेजिनगर, तुफानगन्ज र खारग्राममा हत्या गरिएको छ र दुई जना डोमकोलमा बन्दुकको गोलीबाट घाइते भएका छन्, लामो ट्विटर पोस्टमा टीएमसीका एक जना नेताले भनेका छन्। शुक्रबार राज्यका परगना, वीरभूम, दक्षिण दिनाजपुर र मुर्सिदाबादमा भएका झडपमा चार जना राजनीतिक दलका कार्यकर्ताले ज्यान गुमाएका थिए। यसैबीच, एएफपीका अनुसार पश्चिम बंगालको चुनावी अभियानका क्रममा शनिबार भएका राजनीतिक झडपमा एकदर्जन बढीले ज्यान गुमाएका छन् भने दर्जनौं घाइते भएका छन्। झडपमा सत्तारुढ दल तृणमूल पार्टीका पाँच जना कार्यकर्ता मारिएको प्रहरीले जनाएको छ। राज्यभरका विभिन्न गाउँहरूमा मतदानसम्बन्धी हिंसामा १२ जनाको मृत्यु भएको र दर्जनौं घाइते भएको पश्चिम बंगालको प्रहरी बलका अतिरिक्त महानिर्देशक जावेद शमिमले पुष्टि गरेका छन्। भारतीय जनता पार्टी (बीजेपी)ले हालैका वर्षहरूमा पश्चिम बंगालमा आफ्नो कब्जा जमाउन कडा परिश्रम गरेको छ। १० करोड ४९ लाख जनसंख्या भएको उक्त राज्यमा ग्राम पञ्चायत चुनावमा दुई लाख उम्मेदवार चुनावी प्रतिस्पर्धामा छन्। विपक्षी बीजेपीले हिंसाका लागि टीएमसी जिम्मेवार रहेको आरोप लगाएको छ। प्रदेशसभामा विपक्षी दलका नेता सुभेन्दु अधिकारीले राष्ट्रपति शासन लागू गर्न माग गरेका छन्। अर्कोतर्फ तृणमूल कांग्रेसले चुनावका लागि ल्याएको केन्द्रीय बल कहाँ छ भन्ने प्रश्न उठाएको छ। पश्चिम बंगालका गभर्नर सीवी आनन्द बोसले हिंसात्मक घटनाहरूको निन्दा गर्दै उनले भनेः यो हामी सबैको चिन्ताको विषय हुनुपर्छ। चुनाव मतपत्रबाट हुनुपर्छ, गोलीबाट होइन।"
"राष्ट्रिसभामा एमाले सांसद्को अवरोध, बैठक भोलिसम्मका लागि स्थगित","काठमाडौं : प्रधानमन्त्री पुष्पकमल दाहाल 'प्रचण्ड' को अभिव्यक्तिलाई लिएर नेकपा एमाले सांसद्हरुले अवरोध गरेपछि आज पनि राष्ट्रियसभा बैठक स्थगित भएको छ। बैठक सुरू हुनेवित्तिकै एमाले सांसदहरू सिटबाट उठेर विरोध जनाएका थिए। बैठकमा बोल्दै एमाले सांसद भगवती न्यौपानेले प्रधानमन्त्री प्रचण्डले राष्ट्रका विरुद्धमा पटकपटक झुटो बोल्दै आएको र झुट अब स्वीकार्न नसकिने बताइन्। 'प्रधानमन्त्री प्रचण्डले मुख्यपात्र भएर प्रहसन भइरहेको नाटक हेरिरहेका छौं। वास्तवमा पास्ट हिस्ट्री हेर्न मन लाग्दैन। विगतमा जनयुद्धका क्रममा उहाँ र एकजनाले नेताले भारतलाई लेखेको पत्र पछि सार्वनजिक भएको थियो। उहाँ धेरै ढाट्नु हुन्छ, नेपाली जनतालाई। उहाँ स्वाधिनताको विरुद्धमा धेरै पटक उभिनु भएको छ। एमसीसीको विरुद्धमा बोलेर पछि पास गराउन एमसीसी बोर्डलाई पत्र पठाएर समसीसी पारित गराउनुभयो। यहाँ कार्यकर्तालाई उचाल्नु भयो।' प्रधानमन्त्रीको अभिव्यक्तिले राष्ट्रिय स्वाधिनतामाथि गम्भीर आघात पुगेकाले राजीनामा माग गरिन्। सांसद न्यौपानेले प्रधानमन्त्रीको राजीनामा नआएसम्म संसद्को अवरोध कायमै रहने बताइन्। सांसद न्यौपानेले बोलिसकेपछि राष्ट्रियसभा अध्यक्ष गणेशप्रसाद तिमिल्सिनाले निरन्तर सदन अवरोध गरेर मात्रै समाधान नहुने भन्दै सदन सञ्चालनमा सहयोग गर्न आग्रह गरे। तर, एमाले सांसदहरूले आफ्नो अडान नछोडेपछि अध्यक्षले बैठक भोलिसम्मका लागि स्थगित भएको घोषणा गरे। केहीदिन अघि दाहालले आफूलाई प्रधानमन्त्री बनाउन सरदार प्रितम सिंह पटकपटक दिल्ली धाएको अभिव्यक्ति दिएका थिए। सोही अभिव्यक्तिलाई लिएर प्रतिप्रक्ष दलसहित रास्वपा र राष्ट्रिय प्रजातन्त्र पार्टीले लगातार संसदमा अवरोध गर्दै आएका छन्। जसका कारण संसद बैठक बस्न सकेको छैन।"
अब जानुपर्दैन कालापहाड,"सुर्खेत : सुर्खेतको पञ्चपुरी नगरपालिका२, च्युरीखेतका बासिन्दाको मजदुरीका लागि कालापहाड (भारत) धाउनुपर्ने बाध्यता अचेल छुटेको छ। उनीहरू तरकारी खेतीमा लागेपछि गाउँमै आम्दानी बढेकाले मजदुरीका लागि बिदेसिने क्रम रोकिएको हो। च्युरीखेतका बासिन्दा पछिल्लो समय तरकारी खेतीमा आकर्षित भएका छन्। च्युरीखेत निवासी लक्ष्मी रोकायालाई घर खर्च धान्न धौधौ हुन्थ्यो। गाउँमा उत्पादन भएको अन्नले वर्षभरि खान पुग्थेन। एकातिर छाक टार्ने पिरलो, अर्कोतर्फ रोजगारी नहुँदाको चिन्ताले लक्ष्मीलाई वर्षौंसम्म सतायो। तर, हिजोआज व्यावसायिक तरकारी खेतीमा लागेपछि उनको अवस्था बदलिएको छ। धान र गहुँको साटो तरकारी खेती गर्न थालेपछि उनको आम्दानी बढेर तेब्बर भएको छ। उनले वार्षिक तीन लाख रुपैयाँसम्म आम्दानी गर्न थालेकी छन्। पुरानो खेती छोडेपछि हाम्रा दिन पनि फेरिए, लक्ष्मी भन्छिन्। पहिले यही जग्गामा फलेको धान र गहुँले वर्षभरि छाक नै टर्थेन, छोराछोरीको पढाइ खर्च पनि जुटाउनै हम्मेहम्मे हुन्थ्यो। गाउँमा हिजोआज अधिकांशले आधुनिक प्रविधिको प्रयोग गर्दै व्यावसायिक रूपमा तरकारी खेती सुरु गरेको वडा सदस्यसमेत रहेका किसान भीमराज बुढाले बताए। उनकाअनुसार स्थानीयले हिउँदमा प्याज, लसुन, बन्दा र काउली लगाउने गरेका छन्। बर्खाको समयमा भने टमाटर, खुर्सानी, बोडी, काँक्रा, सिमी र करेलाको व्यावसायिक खेती हुने गरेको छ। नर्सरी नै स्थापना गरेर किसानले तरकारीका बेर्ना पनि बिक्री गर्दै आएका छन्। उनी भन्छन्, टमाटर र लसुनको खेतीबाटै वर्षमा ४ लाख रुपैयाँसम्म आम्दानी हुन्छ। घरमै बसेर तरकारी खेतीबाटै तेब्बरभन्दा बढी आम्दानी हुन थालेपछि अब जागिर नै किन चाहियो ? मजदुरीका लागि कालापहाड (भारत) धाउनुपर्ने गाउँलेको बाध्यता पनि अचेल छुटेको छ। तरकारी खेतीमा लागेपछि गाउँमै आम्दानी बढेको र युवायुवती पनि मजदुरीका लागि विदेशीनेक्रम रोकिएको उनको भनाइ छ। स्थानीयले हरियाली कृषि तथा पशुपालन कृषक समूह गठन गरेर व्यावसायिक तरकारी खेती थालेका छन्। समूहमा १९ परिवार आबद्ध छन्। समूहमा संगठित भएका किसानले गाउँमा उत्पादन भएको तरकारी संकलन गरेर वीरेन्द्रनगर, बाबियाचौर र बड्डीचौर लगायतका बजारसम्म पठाउने गरेका छन्। गाउँमै तरकारी संकलन केन्द्र स्थापना भएको छ भने तरकारी ढुवानीका लागि समूहले गाडी पनि खरिद गरेको छ। कृषक समूहकी कोषाध्यक्ष कमली रोकाया भन्छिन्, संकलन केन्द्र स्थापना भएपछि गाउँमा उत्पादन भएको तरकारी बिक्री गर्नलाई कुनै समस्या छैन। किसानलाई व्यावसायिक रूपमा तरकारी खेतीमा आकर्षित गर्दै उनीहरूको जीवनस्तरमा सुधार ल्याउनका लागि कृषि तथा पशुपन्छी विकास मन्त्रालयअन्तर्गतको प्रधानमन्त्री कृषि आधुनिकीकरण परियोजनाले प्राविधिक तथा भौतिक सहयोग गरेको छ। कृषक समूहका अध्यक्ष नन्दे बुढाका अनुसार परियोजनाले गाउँमा तरकारी संकलन केन्द्र स्थापनाका लागि पाँच लाख रुपैयाँ, तरकारी ढुवानीका लागि एउटा गाडी, डिजिटल तराजु, मिनी टिलर, प्लाष्टिक घर र सिँचाइ कुलोसमेत निर्माण गरिदिएको छ। आफूहरूले तरकारी खेतीबाट आम्दानी गर्न थालेपछि त्यसको सिको छिमेकी गाउँका किसानले पनि गर्न थालेको बुढाले बताए। उनका अनुसार तरकारी खेतीबाट आम्दानी हुन थालेपछि स्थानीयले पछिल्लो समय छोराछोरीलाई सहरमा राखेर पढाउन थालेका छन् भने विगतमा मजदुरीका लागि कालापहाड धाउने युवाहरूले बाध्यता पनि हटेको छ। प्रधानमन्त्री कृषि आधुनिकीकरण परियोजनाले सुर्खेतमा २०७३ सालदेखि किसानलाई आर्थिक तथा प्राविधिक सहयोग गर्दै आएको छ। परियोजनाले जिल्लाका विभिन्न पालिकामा तरकारी, अदुवा, बेसार र मकै खेतीको पकेट क्षेत्र तथा जोन नै तोकेर किसानलाई सहयोग गर्दै आएको छ। परियोजना कार्यान्वयन इकाई सुर्खेतका प्रमुख पुष्पराज पौडेलका अनुसार परियोजना सुरु भए यता किसानको जीवनस्तरमा सुधार भएको र उनीहरू व्यावसायिक खेतीमा आकर्षित भएको उनको भनाइ छ।"
कोसी सरकारविरुद्ध परेको रिट 'हेर्न नभ्याइने' मा,"विराटनगर : कोसी प्रदेशका नवनियुक्त मुख्यमन्त्री उद्धव थापाविरुद्ध सर्वोच्च अदालतमा परेको रिटमा आज सुनुवाइ नहुने भएको छ। प्रारम्भिक सुनुवाईका लागि रिटको पेशी न्यायाधीश डाआनन्दमोहन भट्टराईको एकल इजलासमा तोकिएको थियो। न्यायाधीश कुमार रेग्मीसँगको संयुक्त इजलासमा अरू मुद्दाको सुनुवाइ गरेका न्यायाधीश भट्टराईले कोशी सरकारविरुद्ध परेको रिट 'हेर्न नभ्याइने'सूचीमा राखेका हुन्। सर्वोच्च अदालतका प्रवक्ता बिमल पौडेलले रिटको पेशी आजलाई तोकिए पनि न्यायाधीश भट्टराई अर्को इजलासमा व्यस्त भएपछि कोसी सरकारविरुद्ध परेको रिट हेर्न नभ्याइने सूचीमा राखिएको जानकारी दिए। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले शुक्रबार सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले रिट दिएका हुन् । नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले बिहीबार मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् । थापाले प्रदेश प्रमुखबाट शुक्रबार पद तथा गोपनीयताको शपथ लिएका थिए। सोही दिन थापाले ३ सदस्यीय मन्त्रीपरिषद् विस्तार गरेका थिए । समाजवादीका कमलप्रसाद जबेगू र कांग्रेसकै प्रदीप सुनुवारलाई बिना विभागीय मन्त्री बनाएका छन् । थापाले आज तीनजनालाई मन्त्री नियुक्त गरेका छन्। माओवादीबाट जीवन आचार्य, राजेन्द्र कार्की र नेपाली कांग्रेसबाट रामकुमार खत्री मन्त्री बनेका हुन्। नवनियुक्त मन्त्रीहरूले आजै पद तथा गोपनीयताको शपथ लिएका छन्। तटस्थ भूमिकामा रहनुपर्ने सभामुख सरकार गठनमा संविधानविपरीत प्रयोग भएपछि उनी कानुनी विवादमा मुछिएका हुन् । उनले प्रदेशसभा सदस्यको हैसियतामा अलग्गै हस्ताक्षर गरेर थापालाई समर्थन गरेका थिए । नयाँ सरकार गठनमा सभामुख र प्रदेश प्रमुखको भूमिकाप्रति तीव्र आलोचना भइरहेको छ । एमालेले सर्वोच्चमा दिएको रिटमा सभामुखसमेतलाई जोडेर गठबन्धनले दाबी पेश गर्दा मुख्यमन्त्री नियुक्त गर्ने प्रदेश प्रमुखको निर्णय खारेज गर्न माग गरिएको छ ।"
कोसी सरकारमा जीवन आचार्यको नेतृत्वमा सहभागी हुँदै माओवादी,"विराटनगर : नेकपा (माओवादी केन्द्र) युवा नेता जीवन आचार्यको नेतृत्वमा कोसी प्रदेश सरकारमा सहभागी हुने भएको छ। आचार्य यसअघि नेकपा (एमाले)का नेता हिक्मतकुमार कार्की नेतृत्वको सरकारमा पनि पर्यटन, वन तथा वातावरण मन्त्री थिए। अहिले नेपाली कांग्रेसका नेता उद्धव थापा नेतृत्वको सरकारमा पनि आचार्य मन्त्री बन्ने भएका हुन्। स्रोतका अनुसार पार्टीको नेतृत्व गरेर सरकारमा जाँदा उनले आर्थिक मामिला तथा योजना मन्त्रालयको जिम्मेवारी पाउने सम्भावना छ। माओवादीको शुक्रबार दिउँसो बसेको बैठकले आचार्यलाई मन्त्री बनाउने निर्णय गरेको हो। प्रदेश प्रमुखको कार्यालयले आइतबार बिहान उनको शपथका लागि तयारी गरेको छ। पार्टीबाट सरकारमा पठाउने अरु मन्त्रीका बारेमा टुंगो लाग्न बाँकी रहेको माओवादी प्रदेश संसदीय दलका नेता इन्द्रबहादुर आङ्बोले बताए। कांग्रेस संसदीय दलका नेता उद्धव थापालाई गत बिहीबार प्रदेश प्रमुख पर्शुराम खापुङले मुख्यमन्त्री नियुक्त गरेका हुन्। शुक्रबार शपथग्रहण गरेका थापाले नेकपा (एकीकृत समाजवादी)बाट कमलप्रसाद जबेगू र कांग्रेसबाट प्रदीप सुनुवारलाई शुक्रबार बिना विभागीय मन्त्री नियुक्त गरिसकेका छन्। सरकारमा सहभागी हुने गठबन्धन दलका तर्फबाट ११ जना मन्त्री नियुक्त गर्ने उनको तयारी थियो। तर, माओवादीले मन्त्रीको नाम पठाउन नसक्दा २ जना मन्त्रीले मात्रै शपथ लिएका हुन्। जनता समाजवादी पार्टी (जसपा)ले मुख्यमन्त्रीले विश्वासको मत लिएपछि मात्रै सरकारमा सहभागी हुने जनाएको छ। माओवादीमा यसअघि आचार्य र दुर्गाप्रसाद चापागाईं मन्त्री बनेका थिए। चापागाईं हिक्मत कार्की नेतृत्वको सरकारका भौतिक पूर्वाधार विकास मन्त्री हुन्।"
"प्रतिनिधिसभा बैठक आज बस्दै, ३ वटा विधेयक प्रस्तुत हुने","काठमाडौं : प्रतिनिधिसभा बैठक आज बस्दै छ। नयाँ बानेश्वरस्थित संघीय संसद् भवनमा दिउँसो १ बजेका लागि बैठक बोलाइएको हो। संसद् सचिवालयका अनुसार आजको बैठमा राष्ट्रियसभाबाट उत्पत्ति भएको नेपाल विश्वविद्यालय विधेयक २०८० प्रतिनिधिसभामा टेबुल हुने सम्भावित कार्यसूची छ। यसैगरी, कानुन, न्याय तथा संसदीय मामिला मन्त्री धनराज गुरुङले केही नेपाल ऐन संशोधन गर्न बनेको विधेयक २०८० पेस गर्ने, राष्ट्रियसभामा उत्पत्ति भएको मुलुकी संहिता सम्बन्धी केही नेपाल ऐन संशोधन गर्ने विधेयक २०८० माथिको दफावार छलफल सदनमा गरियोस् भन्ने प्रस्ताव पेस गर्ने र विधेयकमाथिका संशोधनहरुलाई आजै निर्णयार्थ प्रस्तुत गरिने सम्भावित कार्यसूचीमा रहेको छ। यता संसद बैठकमा प्रमुख प्रतिपक्ष एमालेले प्रधानमन्त्री पुष्पकमल दाहाल प्रचण्डको राजीनामा माग गरेर विरोध गर्ने तयारी छ। यस अगाडि बसेको बैठकमा एमाले, रास्वपा र राप्रपाले प्रधानमन्त्रीको अभिव्यक्तिलाई लिएर संसद अवरोध गरेका थिए।"
"कोसी सरकारविरुद्धको रिटमाथि सुनुवाइ हुँदै, न्यायाधीश भट्टराईको इजलासमा पेशी तोकियो","विराटनगर : कोसी प्रदेशका नवनियुक्त मुख्यमन्त्री उद्धव थापाविरुद्ध सर्वोच्च अदालतमा परेको रिटमा आज प्रारम्भिक सुनुवाई हुने भएको छ। रिटको पेशी न्यायाधीश डाआनन्दमोहन भट्टराईको एकल इजलासमा तोकिएको छ। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले शुक्रबार सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले रिट दिएका हुन् । नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले बिहीबार मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् । थापाले प्रदेश प्रमुखबाट शुक्रबार पद तथा गोपनीयताको शपथ लिएका थिए। सोही दिन थापाले ३ सदस्यीय मन्त्रीपरिषद् विस्तार गरेका थिए । समाजवादीका कमलप्रसाद जबेगू र कांग्रेसकै प्रदीप सुनुवारलाई बिना विभागीय मन्त्री बनाएका छन् । थापाले आज तीनजनालाई मन्त्री नियुक्त गरेका छन्। माओवादीबाट जीवन आचार्य, राजेन्द्र कार्की र नेपाली कांग्रेसबाट रामकुमार खत्री मन्त्री बनेका हुन्। नवनियुक्त मन्त्रीहरूले आजै पद तथा गोपनीयताको शपथ लिएका छन्। तटस्थ भूमिकामा रहनुपर्ने सभामुख सरकार गठनमा संविधानविपरीत प्रयोग भएपछि उनी कानुनी विवादमा मुछिएका हुन् । उनले प्रदेशसभा सदस्यको हैसियतामा अलग्गै हस्ताक्षर गरेर थापालाई समर्थन गरेका थिए । नयाँ सरकार गठनमा सभामुख र प्रदेश प्रमुखको भूमिकाप्रति तीव्र आलोचना भइरहेको छ । एमालेले सर्वोच्चमा दिएको रिटमा सभामुखसमेतलाई जोडेर गठबन्धनले दाबी पेश गर्दा मुख्यमन्त्री नियुक्त गर्ने प्रदेश प्रमुखको निर्णय खारेज गर्न माग गरिएको छ ।"
आफ्नै अभिव्यक्तिका कारण विवादमा आएका प्रधानमन्त्री दाहालले प्रतिनिधिसभा बैठकमा सम्बोधन गर्ने,"काठमाडौं : आफ्नै अभिव्यक्तिका कारण विवादमा आएपछि प्रधानमन्त्री पुष्पकमल दाहाल 'प्रचण्ड'ले आज प्रतिनिधिसभा बैठकमा सम्बोधन गर्ने भएका छन्। आफूलाई प्रधानमन्त्री बनाउन सरदार प्रितम सिंह पटकपटक दिल्ली धाएको अभिव्यक्ति दिएका प्रधानमन्त्री दाहालले दिउँसो ३ बजे बस्ने प्रतिनिधिसभा बैठकमा सम्बोधन गर्न लागेका हुन्। प्रधानमन्त्रीको अभिव्यक्तिलाई लिएर प्रमुख प्रतिपक्ष नेकपा एमालेसहित राष्ट्रिय स्वतन्त्र पार्टी र राष्ट्रिय प्रजातन्त्र पार्टीले संसद अवरोध गर्दै आएका छन्। एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ। यसैबीच संसदको अवरोध हटाउन आज तीन दलका शीर्ष नेताबीच सहमति जुटेको छ। आइतबार बिहान नेकपा माओवादी केन्द्रका अध्यक्ष एवं प्रधानमन्त्री दाहाल, नेकपा एमाले अध्यक्ष केपी शर्मा ओली र नेपाली कांग्रेस सभापति शेरबहादुर देउवाबीच संसदको अवरोध हटाउनेबारे सहमति भएको प्रधानमन्त्रीको सचिवालयले जानकारी दिएको छ । गत बुधबारदेखि प्रमुख प्रतिपक्षी नेकपा(एमाले)लगायतका दलले सङ्घीय संसदका दुवै सदनको बैठक अवरोध गर्दै आएका छन् । सदनको अवरोध खुलाउने विषयमा प्रधानमन्त्रीले प्रमुख दलका शीर्ष नेतासँग आग्रह गरेका थिए। यसअघि प्रधानमन्त्री प्रचण्डको आग्रहमा सभामुख देवराज घिमिरेले आज दिउँसो १ बजेका लागि बोलाइएको प्रतिनिधिसभाको अपराह्न ३ बजेका लागि सारेका छन्।"
"संसदको गतिरोध अन्त्य गर्न प्रचण्ड, ओली र देउवा छलफलमा","काठमाडौं : प्रतिनिधि सभाको बैठक अगाडि कांग्रेस, एमाले र माओवादी केन्द्रका शीर्ष नेता छलफलमा जुटेका छन्। प्रधानमन्त्री पुष्पकमल दाहाल प्रचण्डले आफूलाई प्रधानमन्त्री बनाउन प्रितम सिंह पटकपटक दिल्ली गएको भन्ने अभिव्यक्ति दिएपछि एमालेसहितका विपक्षी दलले राजीनामा माग्दै संसद अवरोध गर्न लागेपछि सत्ता पक्ष छलफलमा जुटेको हो। आइतबार बिहान सिंहदरबारमा प्रधानमन्त्री एवम् माओवादी केन्द्रका अध्यक्ष प्रचण्ड, प्रमुख प्रतिपक्ष दल एवम् एमाले अध्यक्ष केपी शर्मा ओली र कांग्रेस सभापति शेरबहादुर देउवाबीच भेटवार्ता भएको छ। संसदको गतिरोध अन्त्य गर्न र एमालेले संसदमा उठाएका मागको सन्दर्भमा छलफल गर्न शीर्ष नेता जुटेको ओली सचिवालयले जनाएको छ। बुधबारको बैठकमा एमाले, रास्वपा र राप्रपाले उहाँ (भारतीय नागरिक प्रितम सिंह) ले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो। भन्ने प्रधानमन्त्री प्रचण्डको अभिव्यक्तिलाई लिएर संसद अवरोध गरेका थिए। बुधबार कार्यसूचीमा प्रवेश नगरी शुक्रबारसम्म स्थगित भएको बैठक शुक्रबार पनि पुन: सूचना टाँस गरी स्थगित भएको हो। आजपनि नयाँ बानेश्वरस्थित संघीय संसद् भवनमा दिउँसो १ बजे बोलाइएको बैठक अवरोध गर्ने तयारी गरेको छ। एमालेले प्रधानमन्त्रीको राजीनामा नआएसम्म संसद चल्न नदिने अडान राख्दै आएको छ भने सत्ता गठबन्धनले संसदमा फेस गर्ने निर्णय गरेका छन्। सभामुख देवराज घिमिरेले समन्वय गर्न पहल गरेपनि दलहरु आआफ्ना अडानमा लागेका छन्। एमाले महासचिव शंकर पोखरेलले प्रधानमन्त्री प्रचण्डले नैतिक धरातल गुमाइ नै सकेको बताए। प्रधानमन्त्रीलाई कसैले विवादमा पार्न खोजेको होइन, उहाँ आफैं विवादमा पर्नु भएको हो। मुलुकको प्रधानमन्त्री र मुलुकको स्वाधीनता, स्वाभिमान र राष्ट्रहितको नेतृत्व गर्ने व्यक्तिले यसप्रकारको अभिव्यक्ति दिनु लज्जास्पद र आपत्तिजनक हो। उनले अन्नपूर्ण पोस्ट्सँग भने, नैतिक रूपमा उहाँले अब प्रधानमन्त्री पदमा बसिरहने आधार गुमाउनुभयो। नैतिकताको प्रश्न सत्ता गठबन्धनसँग पनि जोडिन्छ। नैतिकताको प्रश्न स्वयं प्रधानमन्त्रीसँग जोडिन्छ। उहाँ कसरी प्रस्तुत हुनुहुन्छ, त्यही आधारमा हाम्रो रणनीति तय हुन्छ। हामी हाम्रा कुरा राख्छौ, उहाँ (प्रधानमन्त्री) कुन रूपमा अगाडि बढ्नुहुन्छ, त्यही रूपमा हामी अगाडि बढ्छौं। राष्ट्रलाई कमजोर बनाइ राख्ने हो भने त प्रधानमन्त्री राखी राख्दा फरक नपर्ने तर देशमा स्वाधीनता, राष्ट्रहित, स्थायित्व कायम गर्ने, हो भने प्रचण्डको नेतृत्वमा सम्भव नभएको महासचिव पोखरेलले बताए। आजको बैठकमा ३ वटा विधेयक प्रस्तुत हुने सम्भावित कार्यसूची छ।"
संसदीय समितिका निर्देशन कार्यान्वयन नहुनु अवहेलना : ज्येष्ठ सदस्य केसी,"काठमाडौं : प्रतिनिधिसभाअन्तर्गतको सार्वजनिक लेखासमितिका ज्येष्ठ सदस्य सभापति राजेन्द्रकुमार केसीले समितिबाट विगतमा भएका निर्णय र निर्देशन कार्यान्वन नहुनु सरकारको हेलचेक्र्याई मात्र नभइ सार्वभौम सम्पन्न ससदीय समितिप्रति अवहेलना भएको बताएका छन्। लेखासमितिको आज बसेको बैठकमा उनले नेपाली जनताले तिरेको करको संरक्षण गर्दै दुरुपयोग हुन नदिने जिम्मेवारी पनि समितिको भएको स्पष्ट पारे। आजको बैठकमा कार्यविधि निर्माण उपसमितिका संयोजक समेत रहेका केसीले समितिको आन्तरिक कार्यविधिको मस्यौदा प्रतिवेदन पेस गरे। बैठकमा सदस्यहरूले समितिलाई प्रभावकारी तुल्याउन दिइएका निर्देशन र सुझाव कार्यान्वयन गर्न आवश्यक रहेकाले सरकारका मन्त्रीहरु बोलाएर जानकारी माग गर्नुपर्ने सुझाव दिएका थिए। उनीहरुले समितिले मेहनतका साथ तयार गरेको अध्ययन प्रतिवेदनका सुझाव सरकारले कार्यान्वयन नगर्ने प्रवृत्ति अन्त्य गर्न जरुरी रहेको तथा समितिका प्रत्येक बैठकको उपलब्धि जनताले महशुस गर्ने खालको हुनुपर्ने धारणा राखे। समिति सदस्य योगेशकुमार भट्टराईले संसद् र समितिलाई विजनेश दिएर प्रभावकारी तुल्याउने तथा समितिले दिएको निर्देशन विनाशर्त कार्यान्वयन गर्ने मुख्य जिम्मेवारी सरकारको भएको विचार प्रकट गरे। सदस्य दीपक गिरीले समितिको अध्ययन,अनुसन्धान,निर्णय र निर्देशन परिपक्क तथा देश र जनताले चाहेको जस्तो हुनुपर्छ भन्नेमा बैठकमा एउटै मत हुन आवश्यक रहेको धारणा राखे। समितिका ज्येष्ठ सदस्य अर्जुननरसिंह केसीले अर्का बैठकबाट कार्यविधि पारित गर्ने प्रतिवेदन अध्ययन गरी आउन समिति सदस्यलाई सुझाव दिए । उनले भने, समितिले नेतृत्व छिटो पाओस्, कार्यतालिका बनाएर काम गरेर समितिलाई प्रभावकारी तुल्याऔँ, महालेखापरीक्षकले औँल्याएको बेरुजुको चाङ ठूलो छ, त्यसको छिटो टुङ्गोमा पुर्याउनुपर्ने दायित्व छ । बैठकमा अघिल्लो कार्यकालमा समितिमा परेका एक सय २१ उजुरीमध्ये सुरक्षण मुद्रण, रेल बोलपत्र, ठेक्कापट्टाको सेटिङ, नेपाल ट्रष्टको जग्गा र पूर्वाधारण भाडालगायतजस्ता २१ वटा उजुरीसम्बन्धी विवरण अध्ययनका लागि सदस्यलाई वितरण गरिएको छ । रासस"
निर्माणाधीन घरको दोस्रो तलाबाट लडेर मृत्यु,विराटनगर : मोरङको बेलबारीमा निर्माणाधीन घरको दोस्रो तलाबाट लडेर आइतबार दिउँसो एक जना मजदुरको मृत्यु भएको छ। बेलबारी नगरपालिका२ लालभित्तीका माधव ओझाको घर निर्माणमा खटिएका भोजपुर छिनामखुका ३५ वर्षीय ज्ञानेन्द्र बस्नेतको मृत्यु भएको हो। मोरङ प्रहरीका प्रवक्ता डीएसपी रन्जनकुमार दाहालका अनुसार दिउँसो ४:३० बजेतिर सेटिङको काम गर्दै गरेको अवस्थामा निर्माणाधीन घरको दोस्रो तलाबाट खसेर बस्नेत घाइते थिए। गम्भीर घाइते अवस्थाका उनलाई उपचारका लागि नोबेल शिक्षण अस्पताल ल्याइएको थियो। अस्पताल ल्याइपुर्याउना साथ चिकित्सकले मृत घोषित गरेको जानकारी दाहालले दिए। उनले घटनाको अनुसन्धान सुरु गरिएको बताए।
ललिता निवास प्रकरणमा सञ्चार सचिव राउत पक्राउ,काठमाडौंः सञ्चार तथा सूचना प्रविधि मन्त्रालयका सचिव कृष्णबहादुर राउतलाई प्रहरीले पक्राउ गरेको छ। ललिता निवास प्रकरणमा मुछिएका राउतलाई त्रिभुवन अन्तर्राष्ट्रिय विमानस्थलबाट पक्राउ गरेको हो। प्रहरीको केन्द्रीय अनुसन्धान ब्यूरोका अनुसार राउतलाई अनुसन्धानका लागि पक्राउ गरिएको हो। राउत काठमाडौंबाट विराटनगरतर्फ जाँदै थिए। ललिता निवास जग्गा हिनामिनामा मुछिएका राउत विरुद्ध यसअघि नै पक्राउ पुर्जी जारी भएको थियो। यसअघि आज मात्रै समरजंग कम्पनीका पूर्व प्रमुख लोकहरि घिमिरे र नापी कार्यालयका तत्कालीन सर्वेक्षक ध्रुवप्रसाद अर्याललाई पक्राउ गरेको थियो। अहिलेसम्म ललिता निवास प्रकरणमा १२ जना पक्राउ परिसकेका छन्।
उपभोक्ताको पैसा खोस्ने वडाध्यक्ष पक्राउ,"वीरेन्द्रनगर : सुर्खेतको वीरेन्द्रनगर नगरपालिका३ का वडाध्यक्ष विनोद सिंह विष्ट पक्राउ परेका छन्। जिल्ला प्रहरी कार्यालय सुर्खेतका प्रमुख एसपी योगेन्द्रसिंह थापाले उपभोक्ता समितिको पैसा खोसेको आरोपमा किटानी जाहेरी आएपछि वडाध्यक्ष विष्टलाई आइतबार दिउँसो प्रहरीको विशेष टोलीले पक्राउ गरेको हो। वडाध्यक्ष विष्टसहित तीन जनाको टोलीले केही दिनअघि खोर्केखोला तटबन्धन उपभोक्ता समितिको ६ लाख ५० हजार रुपैयाँ लुटेको भन्दै प्रहरीमा उजुरी परेको थियो। जाहेरीका आधारमा शुक्रबार पक्राउ परेका सुशील गुरुङ र बलिराज शाहीले जफत भएको रकमबाट वडाध्यक्ष विष्टलाई दुई लाख दिएको स्वीकारेपछि विष्टलाई पक्राउ गरिएको प्रहरीको भनाइ छ। उनी केही समय अगाडि कर्णाली प्रदेश सरकारका मुख्यमन्त्री तथा मन्त्रिपरिषदको कार्यालयमा कार्यरत उपसचिवलाई मुक्का हानेर चर्चामा आएका थिए। उनले उपभोक्ताको पैसा खोसेको आरोपका विषयमा समाचार लेख्ने पत्रकारहरूलाई पनि धम्की दिएका थिए। खोर्के खोला तटबन्धन योजनाका उपभोक्ता समितिहरूले ६ लाख ५० हजार लिएर भागेका वडाध्यक्ष बिष्टसहित तीन जनाका विरुद्धमा जिल्ला प्रहरी कार्यालयमा किटानी जाहेरी दिएका छन्। यता वीरेन्द्रनगर नगरपालिका३ का आरोपित वडाध्यक्ष बिष्टले आफूलाई पैसा लिएको कुरा सत्य नभएको दाबी गर्दै आएका छन्। तर त्यसै घटनामा शुक्रबार पक्राउ परेका वडाध्यक्षका साथीहरू सुशील गुरुङ र बलिराज शाहीले उपभोक्ताबाट खोसेको पैसामा तीन जनालाई भाग लगाएको स्वीकार गरिसकेको प्रहरी स्रोतले भन्यो। स्रोतका अनुसार उपभोक्ताको झोलाबाट खोसेको ६ लाख ५० हजारमा २ लाख वडाध्यक्षको भाग लगाएको र बाँकी ४ लाख ५० हजार सुनील र बलिराजले भाग गरेका छन्। सुर्खेत प्रहरी प्रमुख थापाले भने, 'तीनै जनाका विरुद्ध ६ लाख ५० हजार रुपैयाँ खोसेर लिएको आरोप छ। त्यस बिषयमा प्रहरीले थप अनुसन्धान गरिरहेको छ।'"
पदयात्रा पर्यटनसँग जोडिदै कफुचे हिमताल,"कास्की : कास्कीको मादी गाउँपालिका१ मा पर्ने कफुचे हिमताललाई पदयात्रा पर्यटनसँग जोड्ने गरी पहल बढाइएको छ। पछिल्ला समयमा यस क्षेत्रमा बढ्दै गएको पर्यटकको आकर्षणसँगै तीनवटै सरकारको प्राथमिकतामा यहाँको पदमार्गले स्थान पाउन थालेको हो। आन्तरिक तथा बाह्य पर्यटकको रोजाइमा पर्दै गएको यो ताललाई नेपालको सबैभन्दा कम उचाइमा रहेको हिमतालका रुपमा समेत लिने गरिएको छ। समुद्री सतहबाट दुई हजार चार सय ५० मिटर उचाइमा रहेको यो ताल पछिल्ला समयमा पर्यटकको रोजाइमा पर्न थालेसँगै स्थानीय तहले पनि यसको प्रवर्द्धन र विकासलाई प्राथमिकतामा राखेको मादी गाउँपालिका१ का वडाध्यक्ष देवीजङग गुरुङले बताए। 'कफुचे हिमताल मादी गाउँपालिकाको मात्र नभइ दशेकै गौरव हो, यसको प्रवर्द्धन र विकास गरेर आकर्षक पर्यटकीय गन्तव्यका रुपमा विकास गर्ने हाम्रो लक्ष्य छ', उनले भने। पर्यटकीय नगरी पोखराबाट नजिकै रहेको कला संस्कृतिले भरिपूर्ण नेपालकै ठूलो गुरुङ गाउँ सिक्लेसबाट एक दिनको पदयात्रामा यसस्थानमा पुग्न सकिन्छ। यहाँको विकास तीनवटै सरकारको प्राथमिकतामा रहेको बताउँदै उनले संघबाट पोखरा सिक्लेस, ताङतिङ हुँदै मनाङ जोड्ने पदमार्गलाई राष्ट्रिय गौरवको आयोजनाका रुपमा अघि बढाउने तयारी गरेको उनले बताए। गण्डकी प्रदेश सरकारले मादी गाउँपालिका७ को थाकबाट ताराहिल टप हुँदै कफुचेसम्मको पदमार्गका लागि २५ लाख विनियोजन गरेको उनले बताए। त्यस्तै प्रदेशबाटै सिक्लेस कफुचे पदमार्गका लागि पाँच लाख विनियोजन गरिएको छ। गाउँपालिकाले अघिल्लो वर्षदेखि नै सिक्लेसबाट कफुचेसम्मका लागि ५० प्रतिशत अनुदानमा घोडा खरिद गर्ने गरी कार्यक्रम अघि सारेको थियो। यसको कार्यविधि पनि तयार भइसकेको र आगामी आर्थिक वर्षमा पनि यस कार्यक्रमलाई निरन्तरता दिने उनले बताए। अन्नपूर्ण दोस्रो र चौंथो हिमालको बीचबाट आएको हिमपहिरो पग्लिएर बनेको यो ताल लगभग एक हजार दुई सय वर्गमिटरमा फैलिएको छ। उक्त क्षेत्रमा पहिले पहिले विभिन्न भेडी गोठ रहे पनि अहिले भने छैनन्। कफुचे नामाकरण सम्बन्धमा स्थानीयवासीको भिन्नाभिन्नै तर्क छ। स्थानीय गुरुङ भाषामा क भनेको हिउँको थुप्रो, फु भनेको पग्लनु र चे भनेको समथर ताल हो। हिउँ पग्लेर बनेको हुनाले यस ताललाई कफुचे भन्ने गरिएको बताइन्छ। स्थानीयवासीका अनुसार करिब डेढ दशकअघिसम्म हिउँको थुप्रो रहेको सो स्थानबाट नै आवतजावत गर्न सकिन्थ्यो। पछिल्ला समयमा बर्सेनि बढ्दै गएको जलवायु परिवर्तनको असरका कारण हिउँ पग्लेर ताल बनेको स्थानीयवासी बताउँछन्। सिक्लेसकफुचे मार्गमा पर्ने हुँगु यस क्षेत्रको प्राचीन भेडी गोठ रहने क्षेत्र हो। कफुचेको यात्राका क्रममा सिक्लेसबाट राम्रो हिँड्न सक्नेहरू लगभग साढे तीन घण्टामा हुँगु पुग्न सक्छन्। हिँड्न नसक्नेका लागि भने चारदेखि पाँच घण्टासम्म लाग्ने गर्दछ। हुँगु पुगेका पर्यटक हिँड्न सक्ने एक घण्टामा कफुचे पुगे पनि नसक्नेका लागि डेढ दुई घण्टासम्म लाग्ने गर्दछ। पछिल्ला समयमा जथाभावी बाटो खन्ने क्रमसँगै पदमार्ग हराउँदै गएका अवस्थामा सिक्लेसकफुचेलाई नयाँ पदमार्गका रुपमा विकास गर्न सकिने ट्रेकिङ एजेन्सिज एशोसिएशन अफ नेपाल (टान) गण्डकी प्रदेशका अध्यक्ष धर्मराज पन्थीले बताए। त्यस क्षेत्रमा सन् २००७८ सिक्लेस हुँदै नामुन पास भएर तिमाङ पदमार्गको टानले प्रवर्द्धन गरेको बताउँदै अध्यक्ष पन्थीले मादी गाउँपालिकाको याङजाकोटबाट दूधपोखरी हुँदै क्होलासोँथर निस्कने पदमार्गको प्रवर्द्धनलाई पनि प्राथमिकतामा राखिएको बताए। 'कफुचे ताललाई पदयात्रा पर्यटनसँग जोड्न सकेमा यहाँ ठूलो सङ्ख्यामा स्वदेशी एवम् विदेशी पर्यटक आकर्षित गर्न सकिन्छ', उनले भने, 'पदमार्ग क्षेत्रको प्रवर्द्धन, विकास सँगै पर्यटक लक्षित पूर्वाधार विकासमा तीनवटै तहको साथ र सहयोग आवश्यक छ।' रासस"
मेलम्ची आयोजना स्थलसम्म पुग्ने सडकको निर्माण सुरु भएन,"काठमाडौं : दुई वर्ष पहिले वर्षाका कारण क्षतिग्रस्त बनेको मेलम्ची खानेपानी आयोजनास्थल सम्मको सडक निर्माण सुरु हुन सकेको छैन । दुई वर्ष पहिले आएको बाढीबाट आयोजनासँगै सडक पुरै बगाएको थियो । पहिले सडक खोलाको किनारैकिनार रहेकामा त्यस नजिकै वा अन्यत्रबाट सडक निर्माण गर्नु पर्नेछ । आयोजनास्थलका लागि मात्रै नभएर हेलम्बु गाउँपालिकाको प्रमुख आवातजावत गर्ने मार्ग यही सडक रहेको मेलम्ची खानेपानी विकास समितिले जनाएको छ । अहिले स्थानीय पालिकाले नदी किनारबाट खोलेको अस्थायी सडक प्रयोग हुँदै आएको छ । क्षतिपछिको पुनःनिर्माणको योजना बनाउँदा सडकको जिम्मेवारी सडक विभागलाई दिइएको समितिका सूचना अधिकारी (सिनियर डिभिजनल इञ्जिनियर) राजेन्द्रप्रसाद पन्तले बताए । आयोजनाको अरु संरचनाको समितिले र सडक विभागले गर्ने सहमति भएको थियो । उनले भने, 'आयोजनाको हेडवर्कलगायतका संरचना पुनःनिर्माणका लागि तयारी भइरहेको छ ।' सो क्षेत्रकै पुनःनिर्माणको योजनाअनुसार तत्काल, मध्यकालीन र दीर्घकालीन योजना रहेको थियो । अब विभागले निर्माण गर्ने सडक दिर्घकालीन योजनामा पर्ने सूचना अधिकारी पन्तले बताए । मध्यकालीन योजनाअनुसार समितिले नदीको किनारै किनार बाटो खोलेर काम चलाइएको उनको भनाइ छ । अब सडक विभागले स्थानीयलेसमेत प्रयोग गर्नसक्ने गरी बाटो र पुल बनाउनुपर्ने सूचना अधिकारी पन्तले बताए । मेलम्चीसम्म जाने वैकल्पिक सडक पनि सङ्घीय सरकारले नै ट्र्याक खोलेको थियो । आयोजनास्थलसम्म पुग्ने गरी दीर्घकालीन सडक निर्माण विभागले गर्नुपर्ने उनको भनाइ छ। दीर्घकालीन सडकका लागि पनि सर्वे डिजाइन नै गर्न बाँकी रहेको सूचना अधिकारी पन्तले बताए। स्थायी समाधानका लागि वैकल्पिक सडकलाई नै विस्तार वा अर्का रेखाङ्कन गर्ने भनी छलफलबाट टुङ्गो लगाइने उनले जानकारी दिए । उनले भने, यो विषयमा अहिलेसम्म कुरा भएको छैन । मेलम्ची खानेपानी आयोजनासम्मको सडक क्षेत्रमा विगत वर्षमा पनि थोरै काम गरिए पनि निर्माणका लागि पर्याप्त रकम नभएको सडक विभागले जनाएको छ । सडक बनाउने सैद्धान्तिक कुरा भए पनि बजेट नभएको विभागका प्रवक्ता रामहरि पोखरेलले बताए । उनले भने, 'त्यसका लागि भनेर पैसा नभएर खासै काम पनि हुन नसकेको हो ।' आगामी वर्षको बजेटमा सरकारले दुई खण्डका लागि पाँचपाँच करोड छुट्याइएको छ । सरकारले छुट्याएको रकमबाट कुनै उल्लेख्य काम गर्न नसकिने उनको भनाइ छ । बहुवर्षीय ठेक्का स्वीकृति पाउँदा मात्रै सडकको निर्माणका लागि नै काम हुनसक्ने उनले जिकिर गरे। अहिले केही पुरानो गरेको कामको भुक्तानी दिन बाँकी रहेको छ । उनले भने, 'यही बजेटमा गर्ने भनेको पहिलेको भुक्तानी र नाली पर्खाल बनाउने काम मात्रै गर्न सकिने हो ।' यो सडक विगतमा समिति आफैंले निर्माण गरेको सडक थियो । बाढीपछिको पुनःनिर्माण गर्ने विषयमा भएको छलफलमा आयोजनाको पुनःनिर्माण समितिले र अरु निर्माण सम्बन्धित निकायले गर्ने सहमति भएको थियो । सम्बन्धित मन्त्रालय र विभागसँग नै सम्बन्धित क्षेत्रका विज्ञ हुने भन्दै सडकको जिम्मेवारी सडक विभागलाई दिइएको थियो । रासस"
बासी भात खान दिएको भन्दै आमाको हत्या,"ढल्केवर(धनुषा) : आफ्नै सौतेनी आमालाई कुटपिट गरी हत्या गरेको आरोपमा धनुषा प्रहरीले एक जनालाई पक्राउ गरेको छ। पक्राउ पर्नेमा भारतको वेतिया जिल्ला नरकटियागंज थाना केयुनिया घर भई धनुषाको गणेशमान चारनाथ नगरपालिका४ पथलैयास्थित अशोक जैसवालको घर भाडामा लिएर बस्दै आएका १९ वर्षीय प्रेम भगत रहेको प्रहरीले जनाएको छ। खानामा बासी भात दिएको भन्दै उनले ३९ वर्षीया आमा मिरा देवी भगतलाई कुटपिट गरी हत्या गरेको प्रहरी समक्ष स्वीकारेको धनुषाका प्रहरी प्रवक्ता प्रहरी नायव उपरीक्षक वेदप्रसाद गौतमले जानकारी दिए। उनका अनुसार आइतबार दिउँसो मिरा बस्दै आएको घरमा टाउकोमा चोट लागेको तथा शरीरका विभिन्न भाग जलेको अवस्थामा उनी मृत फेला परेको हो। अनुसन्धानका क्रममा प्रेमलाई नियन्त्रणमा लिई अनुसन्धान गर्दै जाँदा उनले आमाको हत्या गरेको स्वीकारेको प्रहरीले जनाएको छ। आमासँग खाना माग्दा बासी भात खान दिएको र आफू बासी भात खान्न बरु होटेलमा गएर खाना खान्छु भन्दा आमाले आफूलाई बुवाको समेत नाम जोडेर अनेक प्रकारको अपशब्द प्रयोग गरी गाली गलौज गर्दा आवेशमा आएर आमालाई धक्का दिँदा आमा भुइँमा लडेको भन्ने प्रेमले बयान दिएको छ, प्रहरी नायव उपरीक्षक गौतमले भने। प्रेमको बयानलाई उद्धृत गर्दै गौतमले भने आमाले आफूलाई त्यहाँ रहेको काठको चिर्पटले हान्न खोज्दा आफूले सो चिर्पट खोसेर आमाको पिठ्युँमा हान्दा टाउकोमा लागेर सोही ठाउँमा आमाको मृत्यु भयो। मिराको मृत्यु भए लगत्तै घटनालाई ढाकछोप गर्न प्रेमले उनको शरीरमा आगो लगाई जलाएको प्रहरीले जनाएको छ।"
गाउँपालिकाका अधिकृतसहित आठजनाविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले हुम्लाको चङ्खेली गाउँपालिकाका प्रमुख प्रशासकीय अधिकृत विष्णुबहादुर शाहीलगायत आठ जनाविरुद्ध विशेष अदालतमा मुद्दा दायर गरेको छ । खानेपानी ट्याङ्की निर्माणका लागि प्राप्त भएको मुख्यमन्त्री स्वरोजगार कार्यक्रमअन्तर्गतको रकममा भ्रष्टाचार गरेको अभियोगमा आयोगले प्रमुख प्रशासकीय अधिकृत शाही,वडाध्यक्ष, उपभोक्ता समितिका अध्यक्षलगायतविरुद्ध मुद्दा दायर गरेको अख्तियारले जनाएको छ। आयोगका सहायक प्रवक्ता देवीप्रसाद थपलियाले प्रशाकीय अधिकृत शाही,इञ्जिनियर मानबहादुर ऐडी, प्राविधिक सहायक गोभधन बोहोरा, लेखापाल नवीन रेग्मी, चङ्खेली गाउँपालिका२ का वडाध्यक्ष हरिहर उपाध्याय, देवकोटावाडा खानेपानी ट्याङ्की निर्माण उपभोक्ता समितिका अध्यक्ष गोपाल विश्वकर्मा, सचिव प्रयोगलाल जैशी र कोषाध्यक्ष नन्दादेवी देवकोटाविरुद्ध रु छ लाख ४८ हजार बराबरको बिगो दाबी गर्दै मुद्दा दायर गरिएको जानकारी दिए।"
यातायात क्षेत्रलाई लागूऔषध मुक्त बनाउन कोसीमा ट्राफिक सक्रियता,"विराटनगर : सार्वजनिक यातायातको क्षेत्रलाई लागूऔषध मुक्त बनाउन कोसी प्रदेशमा ट्राफिक प्रहरीको सक्रियता बढाइएको छ। सार्वजनिक यातायातका चालकले लागूऔषध सेवन गरेर सवारीसाधन चलाउने गरेको जनगुनासो बढेसँगै ट्राफिक कारबाही तीव्र पार्न अभियान सञ्चालन गरेको हो। यसअघि विभिन्न स्थानमा परीक्षण गर्दा चालकले लागूऔषध सेवन गरेर सवारीसाधन चलाउने गरेको पत्ता लागेको थियो। सार्वजनिक सवारीसाधनमा काम गर्ने चालक, सहचालक तथा परिचालकलाई लक्षित गरेर आइतबारदेखि ट्राफिक प्रहरीले विशेष चेकजाँच अभियान सुरु गरेको हो। कोसी प्रदेश प्रहरी प्रमुख डीआईजी राजेशनाथ बास्तोलाले झापाको काँकडभिट्टामा अभियानको उद्घाटन गरे। उनले सार्वजनिक सवारीको क्षेत्रलाई सुरक्षित बनाउन र बढ्दो दुर्घटना न्यूनीकरण गर्न अभियान फलदायी हुने अपेक्षा गरिएको बताए। बास्तोलाका अनुसार चालकले लागूऔषध र मादक पदार्थ सेवन गरेर सवारी चलाउँदा दुर्घटना बढिरहेको पाइएको छ। कोसी प्रदेशका ट्राफिक प्रहरी प्रमुख एसपी श्यामकुमार महतोका अनुसार प्रदेशका १४ वटै जिल्लामा एकैसाथ अभियानको उद्घाटन गरिएको हो। १४ वटा जिल्लाका विभिन्न २० स्थानमा अभियानको सुरुवात गरिएको छ, उनले भने, अभियानलाई सफल बनाउन र दुर्घटनाबाट हुने मानवीय एवं भौतिक क्षति रोक्न सबै पक्षको सहयोग अपरिहार्य छ। प्रदेश राजधानी विराटनगरमा पनि सवारीसाधनका कर्मचारीलाई लक्षित गरेर लागू पदार्थ सेवन (लापसे) चेकजाँच अभियानको सुरुवात गरिएको छ। अभियानको उद्घाटन मोरङ प्रहरी प्रमुख एसपी दीपक पोखरेलले गरे। सार्वजनिक सवारीसाधनका कर्मचारी (चालक, सहचालक, परिचालक)लाई लक्षित गरेर लापसे चेकजाँच अभियान सुरु भएको छ, पोखरेलले भने, अभियानले बढ्दै गएको सवारी दुर्घटना न्यूनीकरणमा मद्धत पुग्ने अपेक्षा छ। उनले ट्राफिकको महत्वपूर्ण र विशेष अभियानमा सबै पक्षले साथ दिनुपर्ने पनि बताए। सवारी चालकलाई लक्षित गरेर मादक पदार्थ सेवन (मापसे) नियन्त्रण अभियान ट्राफिक प्रहरीले लामै समयदेखि सञ्चालन गरिरहेको छ। ब्रेथलाइजर मेसिनको प्रयोगबाट गरिने चेकजाँचले सवारी चालकले मापसे गरेनगरेको पत्ता लाग्छ। मापसेसँगै अब लापसे अभियान पनि सुरु गरिएको हो। कोसीमा दुर्घटना न्यूनीकरण एवं सडकमा लेन अनुशासनको पालना गराउने उदेश्यले ट्राफिक सप्ताह पनि चलिरहेको छ। मोरङ ट्राफिक प्रमुख इन्सपेक्टर सुनीलकुमार श्रेष्ठका अनुसार चेकजाँचबाट सार्वजनिक सवारीका चालक, सहचालक तथा परिचालकले लागूऔषध सेवन गरेनगरेको पत्ता लाग्छ। मापसे चेकजाँच प्रभावकारी देखिएको र मादक पदार्थ सेवन गर्ने सवारी चालक निरुत्साहित हुँदै गएको उनको भनाइ छ। तर, मापसे छाडेर सवारीका चालक तथा सहचालक लापसेतिर लागेको पाइएपछि नियन्त्रणका लागि अभियान सुरु गरिएको जानकारी श्रेष्ठले दिए। चालकले लागूऔषध सेवन गरेर सवारी चलाउने गरेको सूचना र गुनासा आइरहेका छन्, उनले भने, पछिल्लो समय दुर्घटना वृद्धि हुँदै जानुका एउटा कारण यो पनि हो। श्रेष्ठका अनुसार लागूऔषधको सेवनका कारण समाजमा विभिन्न अपराधिक घटना पनि बढिरहेका छन्। एक प्रकारको विशेष किटको प्रयोग गरेर लागूऔषध सेवन सम्बन्धी जाँच गर्ने गरिएको उनले बताए। यातायात क्षेत्रलाई लागूऔषध मुक्त बनाएर सुधार गर्दै लागू पदार्थ सेवनलाई निरुत्साहित गराउने अभियानको उदेश्य रहेको जानकारी श्रेष्ठले दिए। अभियानलाई मोरङका सबै ठाउँमा विस्तार गरिने उनको भनाइ छ। चेकजाँचका लागि आवश्यक पर्ने किट मोरङमा ट्राफिक प्रहरीलाई नेपाल औषधि व्यवसायी संघ मोरङ शाखाले उपलब्ध गराएको छ। थप किट आवश्यक परेमा प्रदेश सरकार र प्रहरी प्रधान कार्यालयसँग पहल गरिने भएको छ। किटमा मानिसको पिसाब मिसाएर जाँच गर्दा लागूऔषध सेवन गरेनगरेको पत्ता लाग्ने इन्सपेक्टर श्रेष्ठले बताए। उनका अनुसार पिसाबलाई किटमा मिसाएपछि रातो धर्का देखिन्छ। एउटा मात्रै धर्का देखिँदा लागूऔषध सेवन गरेको पुष्टि हुन्छ। अर्थात रिपोर्ट पोजिटिभ आयो भन्ने मान्नुपर्छ, श्रेष्ठ भन्छन्, दुईवटा राता धर्का देखियो भने लागूऔषध सेवन गरेको छैन भन्ने यकिन हुन्छ। त्यो रिपोर्ट नेगेटिभ हो।"
बाढीले जलविद्युत् आयोजनाको निर्माण प्रभावित,"वेनी : बाढीका कारण म्याग्दीको रघुगङ्गा गाउँपालिका८ कुइनेमङ्गलेमा निर्माणधीन २१ मेगावाट क्षमताको ठूलोखोला जलविद्युत् आयोजनाको निर्माण प्रभावित बनेको छ। संयुक्त ऊर्जा प्रालिले निर्माण गर्न लागेको उक्त आयोजनाको बाँधतर्फ बाढीले अत्यधिक क्षति पुर्याएपछि निर्माण प्रभावित बनेको हो। यी असार २१ गते राति आएको अविरल वर्षापछिको बाढीले आयोजनाको बाँधलगायत पूर्वाधारमा क्षति पुर्याएको आयोजनाका प्रमुख रवीन्द्र हमालले जानकारी दिए। 'बाढीले पूर्वाधार निर्माण कार्य प्रभावित बनेको छ, केही सामग्री पनि बगाएको', उनले भने। आयोजनाको निर्माण स्थलतर्फको पहुँचमार्ग समेत बाढीले बगाएको छ। ठेक्का लिएको साकुरा पावरत्रिपल एस कम्पनीले बाढीबाट ४५ लाख बराबरको क्षति पुर्याएको जनाएको छ। आयोजनाको पहुँचमार्ग रहेको रघुगंगा७ चिमखोलादेखि आयोजनास्थलतर्फको सडक खण्ड अन्तर्गत मलाङको पहिरोले सडक निरन्तर अवरुद्ध भएको छ। यसबाट निर्माण सामग्री ढुवानी समस्या भएको छ। बाँध र विद्युतगृह तर्फको पूर्वाधार निर्माणमा एक सय ३० मजदुर काम गर्दै आएका छन्। सन् २०२४ जुलाइसम्ममा विद्युत् उत्पादन गर्ने लक्ष्यका साथ काम अघि बढाइएकामा अब समय बढी लाग्ने आयोजना प्रमुख हमालले बताए। हालसम्ममा आयोजनाको ६० प्रतिशत भौतिक प्रगति भएको छ। फेदीखोलामा मुहान रहने उक्त आयोजनामा पानीलाई छरीस्थित रघुगंगा नदीको किनार विद्युतगृहसम्म ल्याउन दुई हजार सात सय १५ मिटर लामो सुरुङमार्ग खन्नु पर्नेछ। हालसम्म दुई हजार मिटर सुरुङ निर्माण भइसकेको आयोजनाले जनाएको छ। आयोजनाको लागत तीन अर्ब ६० करोड रुपैयाँ अनुमान गरिएको छ।"
ललिता निवास प्रकरणमा थप दुई जना पक्राउ,"काठमाडौं : बालुवाटारस्थित ललिता निवास क्याम्प भित्रको सरकारी जग्गा हिनामिना गरेको आरोपमा थप दुई जना पक्राउ परेका छन्। नेपाल प्रहरीको केन्द्रीय अनुसन्धान ब्युरोका एसएसपी दिनेस आर्चायका अनुसार पक्राउ पर्नेमा धुव्रप्रसाद अर्याल र र लोकहरि घिमिरे छन्। अर्याल र घिमिरेलाई काठमाडौंबाट पक्राउ गरिएको हो। आरोपी अर्याल तत्कालीन नापी कार्यालय काठमाडौंबाट ललिता निवासको जग्गा नाप जाँचमा खटिएका सर्वेक्षक हुन्। घिमिरे समरजंग कम्पनीका प्रमुख थिए। सीआइबी श्रोतका अनुसार आज पक्राउ परेका थप दुई जनासहित ललिता निवास प्रकरणमा ११ जनालाई प्रहरीले नियन्त्रणमा लिएको छ। एसएसपी आर्चायले भने, 'ललिता निवास प्रकरणको अनुसन्धान नयाँ ढंगले सुरु भएको छ। अनुसनधानका क्रममा प्रमाण भेटिएका र संलग्न भएका जो भए पनि उन्मुक्ति दिइँदैन।' सीआइबी श्रोतका अनुसार यस प्रकरणमा केही पूर्व सचिव, बहालवाला सचिव र पूर्वमन्त्री समेत संलग्न भएको प्रमाण प्रहरीले फेला पारेको छ।"
पिँडालु खेतीले उकासेको महिलाको जीवनस्तर,"नवलपरासी : नवलपरासी (बर्दघाट सुस्तापूर्व)को हुप्सेकोट गाउँपालिका१ जुकेपानीकी सानुमाया तामाङले पिँडालु खेती गर्न थालेको १७ वर्ष भयो। पिँडालु खेतीबाट नै उनले आफ्नो घरखर्च धानेकी छन्। उनले अहिले सात कठ्ठा क्षेत्रफलमा पिँडालु खेती गरेकी छिन्। यस क्षेत्रमा सिँचाइको अभाव भएका कारण धान, गहुँ, तोरीलगायतका बाली राम्रो नहुने हुँदा यहाँका अधिकांशले पिँडालु खेती गर्ने गरेको तामाङले बताइन्। यस्तै अर्का किसान पूर्णमाया तामाङले पनि विगत १४ वर्षदेखि पिँडालु खेती गर्दै आएकी छन्। उनले अहिले १० कट्ठा क्षेत्रफलमा हात्ती पाउ पिँडालु लगाएकी छिन्। 'केही वर्ष पहिले बजारको पहुँच राम्रो नहुँदा पिँडालुसँग धान साटेर ल्याउने गरिन्थ्यो', उनले भने, 'अहिले बजारीकरण भएसँगै पिँडालु बिक्री गर्नमा कुनै समस्या छैन, विभिन्न स्थानमा निर्यात हुने गरेको छ।' पछिल्ला वर्षमा पिँडालु खेतीबाट नै एक लाखसम्म आम्दानी हुने गरेको कृषको भनाइ छ। पिँडालु खेतीले यहाँको समुदायलाई समूहिक रुपमा काम गर्ने परम्पराको विकाससमेत गरेको कृषक सम्झना तामाङले बताइन्। 'जुकेपानीको तामाङ टोलका २५ घरले पिँडालु खेती गरेका छौँ', उनले भनिन्, 'सबै घरका मिलेर सामूहिक रूपमा अर्मपर्म गरेर काम गर्दा सहज हुने गरेको छ।' यस क्षेत्रका २५ घरधुरी परिवार अहिले पिँडालु खेतीमा नै आत्मनिर्भर रहेका छन्। तामाङ टोलमा एउटै परिवारले वार्षिक ५० क्विन्टलभन्दा धेरै पिँडालु उत्पादन गर्दै आएको गाउँपालिकाका अध्यक्ष लक्ष्मीदेवी पाण्डेले बताइन्। 'हुप्सेकोट गाउँपालिका क्षेत्र तरकारी पकेट क्षेत्रका रुपमा परिचित छ', उनले भने, 'यहाँको तरुलसँगै पिँडालुको पनि बजारमा धेरै माग देखिएको छ।' गाउँपालिकाले कृषकलाई आवश्यक कृषि सामग्री, मल, बीउ वितरण र बजारीकरणमा सहयोग गर्दै आएको गाउँपालिका अध्यक्ष पाण्डेले बताइन्।"
सडक विस्तार गर्न मकवानपुरका राजनीतिक दलहरू एकजुट,"हेटौंडा : पूर्व पश्चिम राजमार्ग अन्तर्गत हेटौंडा बजार क्षेत्रमा पर्ने सडक विस्तारको सन्दर्भमा मकवानपुरका राजनीतिक दलहरूले ऐक्यबद्धता जनाएका छन्। लामो समयदेखि सडकको दायाँबायाँ २५२५ मिटर विस्तार गर्ने चर्चा भए पनि हालसम्म पनि हेटौंडामा सडक विस्तार हुन नसकेको स्थितिमा मकवानपुरका सबै राजनीतिक दलहरूले सडक विस्तार हुनुपर्छ भन्दै ऐक्यबद्धता जनाएका हुन्। आइतबार नेपाली कांग्रेस नगर समितिको समन्वयमा बसेको संयुक्त बैठकले सडक डिभिजन कार्यालय मकवानपुरले गत असार १० गते निकालेको ३५ दिने सूचना अनुरूप नै सडक विस्तार गर्ने साथै सो कामका लागी सम्बन्धित कार्यालयलाई अनुरोध गर्ने निर्णय गरेको हो। यस्तै राजनीतिक दलहरूको सयुक्त बैठकले सडक विस्तार गर्दा सम्मानित सर्वोच्च अदालतको फैसला बमोजिम तथा ऐन कानुन अनुसार घरधनीहरूको हकमा उचित मुअज्जा तथा क्षतिपूर्ति र सोही स्थानमा व्यवसाय गरेर बसेका व्यवसायीहरूलाई उचित व्यवस्थापन गर्न सम्बन्धित निकायमा अनुरोध गर्ने निर्णय गरेको छ। यसअघि हेटौंडा उपमहानगरले आफ्नो नगरसभाबाट सडक विस्तार गर्ने भन्दै निर्णय गरिसकेको छ। नेपाली कांग्रेस नगरसभापति उत्सव इटेनीको सभाध्यक्षतामा भएको संयुक्त बैठकमा हेटौंडा उपमहानगरका उपमेयर राजेश बानिँया,नेकपा एमाले जिल्ला अध्यक्ष एवम् प्रदेशसभा सदस्य एकालाल श्रेष्ठ,कांग्रेस जिल्ला सभापति बुद्ध लामा, जिल्ला समन्वय समिति प्रमुख ललितबहादुर घलान लगायत विभिन्न राजनीतिक दलका प्रमुख एवम् प्रतिनिधिहरूको सहभागिता रहेको थियो। उता आइतबार नै आफूहरूलाई उचित क्षतिपूर्ति,व्यवस्थापन नगरी सडक विस्तार गर्न खोजिएमा त्यसको प्रतिकार गर्ने भन्दै घरधनी र व्यवसायीहरूले सडक डिभिजन कार्यालय घेराउ समेत गरेका थिए।"
मुस्ताङमा स्याउ ग्रेडिङ तथा कोल्ड स्टोर निर्माण,"जोमसोम : स्याउको राजधानी मानिएको मुस्ताङको घरपझोङ गाउँपालिका४ जोमसोममा स्याउ ग्रेडिङ र स्याउलाई साबिक जस्तै ताजा राख्न कोल्ड स्टोर (चिस्यान केन्द्र) निर्माण गरिएको छ। चालु आर्थिक वर्ष २०७९०८० का लागि विनियोजित संघीय सरकारको सशर्त अनुदान ९५ लाख ५९ हजार लागतमा जोमसोममा २० टन क्षमताको कोल्ड स्टोरसहित स्याउ ग्रेडिङ उपकरणको व्यवस्था गरिएको हो। जोमसोममा संघीयताअघि साविक शहरी विकास तथा भवन डिभिजन बाग्लुङले निर्माण गरेको पुरानो भवनमा कोल्ड स्टोर तथा ग्रेडिङ उपकरण लगायतका भौतिक संरचना निर्माण गरिएको घरपझोङ गाउँपालिकाका सकलदेव शर्माले जानकारी दिए। शर्माका अनुसार कुल बजेट मध्येबाटै खर्च गर्ने गरी जीर्ण भवनको स्तरोन्नति गरी कोल्ड स्टोर स्थापना गरिएको हो। कोल्ड स्टोर रहेको क्षेत्र सशस्त्र प्रहरी बल ३३ नम्बर गुल्म नजिकै दक्षिणतर्फ कम्पाण्डसहित तीन रोपनी क्षेत्रफलमा कोल्ड स्टोर पूर्वाधार निर्माण गरिएको उनले बताए। घरपझोङ४ जोमसोममा निर्माण गरिएको कोल्ड स्टोर तथा ग्रेडिङ उपकरणको निर्माण गर्ने जिम्मा बिआर कन्ट्रक्सन दिक्तेलले लिएको थियो। निर्माण गरिएको कोल्ड स्टोरको ग्रडिङ तथा वासिङ मेसिन उपकरणले प्रतिघण्टा ५ सय केजी स्याउलाई ग्रेडिङ र वासिङ गर्ने क्षमता रहेको शर्माको भनाइ छ। जोमसोममा स्याउ भण्डार गर्ने कोल्ड स्टोर निर्माण भएसँगै जोमसोमका कृषकहरू उत्साहित भएका छन्। घरपझोङ गाउँपालिकाको समन्वयमा निर्माण गरिएको कोल्डले बेमौसममा समेत मुस्ताङ आउने पर्यटकले ताजा स्याउको स्वाद चाख्न पाउने जोमसोमका किसान अजित थकालीले जानकारी दिए। शनिबार जोमसोमका स्याउ किसान, समूह, सहकारी र फार्महरूलाई कोल्ड स्टोरका बारेमा जानकारी गराइएको थियो। गाउँपालिकाको अनुगमनपछि पालिकालाई हस्तान्तरण हुने बताइएको छ। चालु आर्थिक वर्ष नै २०७९०८० का लागि विनियोजित गण्डकी प्रदेशको कृषि विकास निर्देशनालयको स्याउ विशेष कार्यक्रम अन्तर्गत मुस्ताङको घरपझोङ२ मार्फा र थासाङ१ टुकुचेमा सयसय टन क्षमताको दुई वटा बृहत् कोल्ड स्टोर निर्माणको काम अघि बढाएको छ। कृषि विकास निर्देशनालयको स्याउ विशेष कार्यक्रम अन्तर्गत मुस्ताङको मार्फास्थित मार्फा कृषि सहकारी संस्था र टुकुचेको स्यालमा बहुद्देश्यीय सहकारी संस्थालाई ८५ प्रतिशत अनुदान सहुलियत दिने गरी बृहत् कोल्ड स्टोर निर्माणको पूर्वाधार भइरहेको कृषि विकास निर्देशनालय पोखराका निर्देशक बासुदेव रेग्मीले जानकारी दिए। रेग्मीका अनुसार कोल्ड स्टोरलाई चाहिने सबै पूर्वाधार निर्माण गर्न एक कोल्ड स्टोर निर्माण गर्न अधिकतम १ करोड २५ लाख रुपैयाँसम्म अनुदान दिइने र यो अहिलेसम्मकै ठूलो लगानीमा निर्माण गर्न लागिएको उनले बताए।"
"बिहानैदेखि सीआइबीको निगरानीमा थिए सञ्चार सचिव राउत, विमान चढ्नै लाग्दा पक्राउ परे",काठमाडौं : सञ्चार तथा सूचना प्रविधि मन्त्रालयका सचिव कृष्णबहादुर राउत यती एयरलाइन्सको उडान नम्बर ७९३ बाट विराटनगर जान विमानस्थल पुगेका थिए। बोर्डिङ पास लिएर उनी जहाजको प्रतीक्षामा थिए। साढे ४ बजेको नियमित उडानमा विराटनगर जाने तयारीमा रहेका राउतको जहाज झण्डै ४० मिनेट ढिलो गरी उड्ने तयारीमा थियो। उनलाई आइतबार बिहानैदेखि केन्द्रीय अनुसन्धान ब्यूरो (सीआईबी) को टोलीले निगरानीमा राखेको थियो। यती एयरलाइन्सका कर्मचारीले बोर्डिङ चेक गरेर राउतलाई विमान चढ्न पठाइरहेका थिए। सोही बेला सीआईबीको टोलीले सचिव राउतलाई ५:१० मा नियन्त्रणमा लियो। केहीबेर विमान पर्खिरहेका अन्य यात्रुहरूबीच कानेखुसी चलेको स्रोतले बताएको छ। ललिता निवास प्रकरणमा सीआईबीले सञ्चार सचिव राउतलाई आइतबार बेलुकी नियन्त्रणमा लिइएको थियो।
सोमबार देशका यी स्थानमा हुने छ वर्षा,"काठमाडौं : सोमबार देशभर सामान्यदेखि पूर्ण बदली रहनेछ। मौसम पूर्वानुमान महाशाखाका अनुसार सबै प्रदेशका केही स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी र कर्णाली प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। सोमबार राति देशभर सामान्यदेखि पूर्ण बदली रहनेछ। कोशी र गण्डकी प्रदेश लगायत देशका तराईका केही स्थानहरूमा तथा बाँकी भूभागका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, मधेस, गण्डकी र लुम्बिनी प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको महाशाखाले जनाएको छ।"
"श्रृङखलाबद्ध सिक्री लुटपाट, मर्निङ वाकमा गएका महिला मुख्य टार्गेट","काठमाडौं : राजधानीमा श्रृङखलाबद्ध रुपमा सिक्री, लुटपाटमा संलग्न पाँच जनाको समूहलाई प्रहरीले नियन्त्रणमा लिएको छ। रामेछापका ३२ वर्षीय रविन दमाई गत वैशाख महिनादेखि नै प्रहरी हिरासतमा थिए। उनले पेप्सीकोलामा बाटोमा हिँड्दै गरेकी एक महिलाले लगाएको सुनको रानीहार चोरेको कसुरमा प्रहरी हिरासतमा थिए। त्यहाँ उनको भेट उमेश क्षेत्रीसँग भयो। उमेश बाइक चोरीको कसुरमा प्रहरी हिरासतमा थिए। हिरासतमै भएको उनीहरूको भेटघाटले राजधानीमा सिक्री चोरीको आतंक फैलाइरहेको थियो। उपत्यका अपराध अनुसन्धान कार्यालयका प्रमुख एसएसपी मनोज केसीका अनुसार उस्तै प्रकारका घटनाको उजुरी बढ्न थालेपछि प्रहरी सर्तक अवस्थामा थियो। असार १ गतेदेखि २० गतेसम्म २० दिनको अवधिमा उस्तै प्रकारका आठवटा घटना भएको प्रहरीलाई जानकारी आयो। सबै घटनाको एउटै तरिका थियो। बाइकमा आउने र पछाडिको मानिस ओर्लेर सिक्री चोरेर भाग्ने। भाग्नका लागि प्रायजसो एउटै कम्पनीकै बाइक प्रयोग भएको छ। सिक्री लुट्ने आरोपीको हुलिया र कपडा उस्तै प्रकारको छ। पक्राउ पर्नेमा गिरोहका व्यवस्थापक उमेश क्षेत्री, मोटरसाइकल चालक रवि विक, सिक्री लुट्ने लुट्ने रविन दमाई र लुटेको सुन बिक्री गर्न सहयोग गर्ने राहुल माझी र श्रीकान्ता माइती छन्। केसीका अनुसार यो गिरोहको सिक्री लुट्ने धन्दा बिहानैदेखि नै सुरु हुन्थ्यो। बिहानै मर्निङ वाकमा गएका महिलालाई टार्गेट बनाएर उनीहरूले सिक्री लुट्ने गर्थे। प्रायः एक्लै हिँडेका महिलालाई रेक गर्ने र सुनसान जग्गा हेरेर लुटेर भाग्ने गरेका थिए। एसएसपी केसी भन्छन्, प्रहरीले असार १ गतेबाट सर्वसाधारणको चेन तानेर भाग्ने गिरोहको खोजी गरिरहेका थियौं, यसै क्रममा प्रहरीले सबै घटनाको समयमा उक्त एरियाको सीसीटीभी फुटेज फेला पारेको थियो। पछिल्लो घटनामा रविनले सिक्री लुटेर भाग्दै गरेको फुटेज प्रहरीले प्राप्त गरेपछि प्रहरी आरोपी नजिक पुगेको थियो। पक्राउ परेका रविन दमाइले बाइकको पछाडि बसेर सिक्री लुटपाट गर्ने गर्थे। सुनसरीका रवि विकले बाइक चलाउने गर्थे, काभ्रेका उमेश श्रेष्ठले चोरी गर्ने उरिया र सुनको व्यवस्थापन गर्ने गर्थे। धनकुटाका राहुल माझी सुनका गहना बनाउने कालीगढ हुन्। उनले नै चोरीका सुन न्युरोड लगेर बेच्ने गर्थे। न्युरोडको सुन पसलमा कालीगढका रूपमा काम गर्ने, भारत पश्चिम बंगालका श्रीकान्ता माइतीले सुन किन्ने र गाल्ने काम गर्ने गरेको खुलेको छ। प्रहरीका अनुसार चोरी कार्यमा नम्बर फेरि फेरि एउटै बाइक चलाउने गरेको खुलेको छ। उक्त बाइक पनि चोरीकै भएको प्रहरी आशंका छ। अधिकांश घटनामा डुक कम्पनीको बाइक प्रयोग भएको छ। यसअघिका अधिकांश घटनामा चोरहरूले मोटरसाइकलबाटै सिक्री तान्ने गरेको थिए। तर यो समूहले बाइक रोकेर, बाइकबाट झरेर सिक्री तान्ने गरेको भेटिएको छ। प्रहरीले ११२ ग्रामको सुनको ढिक्का र ४७ ग्रामको सुनको नेक्लेस पनि बरामद गरेको छ। लुटिएको सुन गालेर सुनको ढिक्का बनाएको प्रहरीले जानकारी दियो। घटनाको थप अनुसन्धान भइरहेको छ।"
जबरजस्ती करणी मुद्दामा साढे १८ वर्ष कैद,तनहुँ : जिल्ला अदालतले जबरर्जस्ती करणी मुद्दाका अभियुक्तलाई १८ वर्ष छ महिना कैद फैसला सुनाएको छ। जिल्ला अदालतका न्यायाधीश कोमलप्रसाद आचार्यको इजलासले आज अभियुक्त व्यास नगरपालिका१० निवासी यमबहादुर विक विरुद्ध उक्त फैसला सुनाएको हो। यही असार १३ गते मुद्दा फैसला भएकोमा आज सजाय निर्धारण भएको जिल्ला अदालतका श्रेस्तेदार मीनबहादुर कुँवरले जानकारी दिए। अदालतले कुँवरलाई छ लाख जरिवाना र १५ हजार क्षतिपूर्ति बुझाउने समेत फैसला गरेको छ। निज अभियुक्तविरुद्ध २०७८ असार ८ गते वादीद्वारा तनहुँ जिल्ला अदालतमा जबरर्जस्ती करणी मुद्दा दर्ता भएको थियो। १४ वर्षीया बालिकालाई २०७७ मङ्सिर १५ गते जबरजस्ती करणी र २०७८ जेठ १३ गते गर्भपतन गराएको अभियोगमा प्रहरीले विकलाई पक्राउ गरेको थियो। अभियुक्तले बालिकालाई २०७७ मंसिर १५ र त्यसपछि पटकपटक बलात्कार गरेको उजुरी परेको थियो।
"समाजवादी मोर्चाको स्पष्ट सोच छैन, सत्तादोहन गर्ने मात्रै भएकाले संलग्न भएनौं : डा बाबुराम भट्टराई","सिर्फ अंकगणितका आधारमा कांग्रेस र एमालेसँग पालैपालो मोलमोलाइ गरेर सत्तादोहन गर्ने मात्र त्यसको आशय देखिएकाले त्यसमा हामी संलग्न हुने प्रश्नै उठेन। काठमाडौं : पूर्वप्रधानमन्त्री नेपाल समाजवादी पार्टीका अध्यक्ष डा बाबुराम भट्टराईले समाजवादी मोर्चाको कुनै स्पष्ट सोच नभएको बताएका छन्। आइतबार बिहान डा भट्टराईले अंकगणितका आधारमा कांग्रेस र एमालेसँग पालैपालो मोलमोलाइ गरेर सत्तादोहन गर्ने मात्र मोर्चाको आशय देखिएकाले त्यसमा संलग्न नभएको दाबी गरेका छन्। आफ्नो पार्टी मोर्चामा सहभागि नहुनुको कारणबारे जानकारी दिँदै उनले अग्रगामी वैकल्पिक शक्ति निर्माणकै अभियानमा रहने बताए। उनले लेखेका छन्,धेरै शुभेच्छुकहरू विशेषतः माओवादी आन्दोलनमा लागेका साथीहरूले हामीलाई आफैंले अघि सारेको समाजवादी केन्द्र वा समाजवादी मोर्चाबाट किन अलग भएको भनेर र अन्य कतिपयले तपाईं पुराना शक्तितिर कि नयाँ शक्तितिर भनेर निरन्तर प्रश्न गरिरहनु भएकाले आफ्नो दृष्टिकोण सार्वजनिक गर्नु आवश्यक भएको छ। समुन्नत समाजवाद निर्माण गर्न नयाँ ढंगको समाजवादी केन्द्र वा समाजवादी मोर्चा आवश्यक छ भन्ने प्रस्तावना आफूहरुले नै अघि सारेकै बताए। संसदीय अंकगणितप्रतिको अतिशय लिप्साको प्रतिफल स्वरूप कुनै परामर्श र छलफल विनै रहस्यमय ढंगले कथित समाजवादी मोर्चा को एकतर्फी घोषणा हुनपुगेको उनको भनाई छ। नेपालमा संविधानसभाबाट समाजवादउन्मुख संघीय लोकतान्त्रिक गणतन्त्रको संविधान जारी भएपछि ती उपलब्धीहरूको रक्षा गर्दै सुशासन र समृद्धिको जगमा समुन्नत समाजवाद निर्माण गर्न नयाँ ढंगको समाजवादी केन्द्र वा समाजवादी मोर्चा आवश्यक छ भन्ने प्रस्तावना हामीले अघि सारेकै हो। सकेसम्म पुराना शक्तिहरूको रूपान्तरणबाटै त्यस्तो शक्ति बन्नसके सहज हुन्छ भन्ने इमान्दार प्रयत्न हामीले गरेकै हो। त्यसनिम्ति गम्भीर प्रकृतिको वैचारिकराजनीतिक छलफलको आग्रह पनि गरेकै हो। डा भट्टराईले भने,परन्तु पुराना शक्तिहरूमा एकाधिकार जमाएर बसेका नेताहरूको वैचारिकराजनीतिक विषयप्रतिको अरूचीअनिच्छा र खालि तत्कालीन संसदीय अंकगणितप्रतिको अतिशय लिप्साको प्रतिफल स्वरूप हामीसँग कुनै परामर्श र छलफल बिनै रहस्यमय ढंगले कथित समाजवादी मोर्चाको एकतर्फी घोषणा हुनपुग्यो। नयाँ युगको नयाँ ढंगको समाजवादवारे कुनै स्पष्ट सोच नभएको र सिर्फ अंकगणितका आधारमा कांग्रेस र एमालेसँग पालैपालो मोलमोलाइ गरेर सत्तादोहन गर्ने मात्र त्यसको आशय देखिएकाले त्यसमा हामी संलग्न हुने प्रश्नै उठेन। किनकि त्यो समाजवादको उदात्त ध्येयप्रति नै ठूलो घात हो। भट्टराईले क्षेत्रीयतावादी शक्तिहरूसँग सहकार्य गर्दा पार्टीको छवी जनसमक्ष धमिलिन पुगेको कुरालाई स्वीकार्दै आत्मालोचनासहित सच्याउने कार्य गरिसकेको बताए। अतः नयाँ युगको र देशको आवश्यकता अनुरूप हामी देशमा उदाउँदै गरेका सबै अग्रगामी नयाँ शक्तिहरूसँग सहकार्य गर्दै बृहद नयाँ वैकल्पिक शक्ति निर्माणमा प्रतिबद्ध रहेको र रहने कुरा द्विविधारहित ढंगले स्पष्ट पार्न चाहन्छौं। जहाँसम्म हामी नयाँ शक्तितिर कि पुरानो शक्तितिर भन्ने प्रश्न छ हामी नै वास्तवमा वैचारिक रूपले गत एक दशकदेखि देशमा नयाँ वैकल्पिक राजनीतिशक्तिका प्रमुख प्रवर्तक भएकाले हामी नयाँ वैकल्पिक शक्ति निर्माणकै पक्षमा रहेको र रहने कुरा स्वतः स्पष्ट छ। उनले भनेका छौं,बीचमा केही क्षेत्रीयतावादी शक्तिहरूसँग सहकार्य गर्दा हाम्रो छवी जनसमक्ष धमिलिन पुगेको कुरालाई स्वीकार्दै हामीले आत्मालोचनासहित त्यलाई सच्याउने कार्य गरिसकेका छौं! अतः नयाँ युगको र देशको आवश्यकता अनुरूप हामी देशमा उदाउँदै गरेका सबै अग्रगामी नयाँ शक्तिहरूसँग सहकार्य गर्दै बृहद नयाँ वैकल्पिक शक्ति निर्माणमा प्रतिबद्ध रहेको र रहने कुरा द्विविधारहित ढंगले स्पष्ट पार्न चाहन्छौं।"
डोटीमा विषालु च्याउ खाएर ११ जना बिरामी,"डोटी : डोटीको दिपायल सिलगढी नगरपालिका५ इन्द्रचोकका ११ जना विषालु च्याउ खाँदा बिरामी भएका छन् । बिरामी हुनेमा दिपायल सिलगढी ५ इन्द्रचोकका अनमोल डुरा, वासु बोगटी, गङ्गा डुरा, एलिजा डुरा, मीना बोगटी, सुनिल खड्का, सकुन्तला खड्का, निशा बोगटी, बर्मा देवल, बबर देवल, सानु बोगटी रहेको जिल्ला प्रहरी कार्यालय डोटीले जनाएको छ । बिरामी भएका सबैलाई जिल्ला अस्पताल डोटीमा उपचार सम्भव नभएपछि डडेल्धुरा अस्पताल सिफारिस गरिएको जिल्ला प्रहरी कार्यालय डोटीका प्रहरी उपरीक्षक राजेन्द्र धमलाले जानकारी दिए । उनीहरुको अहिले डडेल्धुरा अस्पतालमा उपचार भइरहेको अस्पतालले जनाएको छ । रासस"
दुई सातामै तयार भयो बेलिब्रिज,"बेनी : म्याग्दीको उत्तरी क्षेत्र हुदै मुस्ताङलाई राष्ट्रिय राजमार्गसँग जोड्ने बेनीजोमसोम सडक अन्तर्गत भुरुङखोलामा दुई हप्तामै बेलिब्रिज जडान गरिएको छ। बेनीजोमसोमकोरला सडक आयोजनाले म्याग्दीको अन्नपूर्ण गाउँपालिका२ मा पर्ने भुरुङ खोलामा करिब ३५ लाख रुपैयाँँको लागतमा ३० मिटर लामो बेलिब्रिज जडान भएको जनाएको छ। सडकअन्तर्गत मुस्ताङको लेतेखोलाको बेलिब्रिजलाई भुरुङ खोलामा स्थानान्तरण गरिएको आयोजना प्रमुख जगत प्रजापतिले बताए। भुरुङखोलामा हालै आएको बाढीले त्यहाँ रहेको कल्भर्ट बगाएको थियो, उनले भने बर्खायाममा बाढी आउँदा पनि बेनीजोमसोम सडकमा यातायात सञ्चालनमा समस्या आउन नदिन तत्कालै बेलिब्रिज राखिएको हो। असार पहिलो साता सुरु गरिएको बेलिब्रिज जडानको काम सकिएर यातायातका साधन आवतजावत गर्न थालेको अन्नपूर्ण गाउँपालिकाका कार्यपालिका सदस्य बीरबहादुर पौडेलले जानकारी दिए। कल्भर्ट बढाएपछि भुरुङ खोलामा बाढी आउँदा सवारीसाधन आवतजावत अबरुद्ध हुने समस्या थियो, उनले भने म्याग्दी र मुस्ताङका बासिन्दाका साथै पर्यटक र तिर्थयात्री समस्यामा परेका थिए। बेलिब्रिज सञ्चालन भएपछि सहज भएको छ। लेतेखोलामा पक्कि पुल बनेपछि त्यहाँको बेलिब्रिजको सामान सडक डिभिजन कार्यालय पोखरा लगिएको थियो। पोखराबाट बेलिब्रिजको पाटपुर्जा ल्याएर भुरुङ खोलामा राखिएको हो। बेनीजोमसोम सडक आयोजनाले हालै बेनी नगरपालिका८ कालीपुलदेखि पर्वतको जलजला गाउँपालिका २ र ३ बगरफाँट जोड्ने म्याग्दी नदीमाथि ४५ मिटर लामो बेलिब्रिज जडान गरेको थियो। गत फागुनमा २ करोड ४ लाख रुपैयाँँमा ठेक्का सम्झौता गरेको हिमालयन विल्डर्सले जेठमै बेलिब्रिज जडानको काम सकेर यातायात सञ्चालन भइसकेको छ। बेनीजोमसोम सडकअन्तर्गत म्याग्दीको अन्नपूर्ण३ दानास्थित रुप्से खोलामा ४५ मिटर लामो बेलिब्रिज जडानको काम अन्तिम चरणमा पुगेको छ। रुप्सेखोलामा बेलिब्रिज जडान र नजिकैको पहिरो हटाउन मुक्तिनाथ निर्माण सेवाले ३ करोड ५६ लाख रुपैयाँँमा ठेक्का सम्झौता गरेको थियो। असार महिनाभित्रै रुप्सेको बेलिब्रिजमा यातायातका साधन सञ्चालन हुने गरी तिब्रताका साथ जडानको काम भइरहेको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले बताए।"
बागमती प्रदेशद्वारा दुग्ध किसानलाई अनुदान,"मन्त्रालयका सचिव डा शरणकुमार पाण्डेका अनुसार गत आर्थिक वर्षमा रु १६ करोडमात्रै प्रतिलिटर एक रुपैयाँ ६३ पैसाका दरले वितरण गरिएको थियो । प्रदेशले आव २०७५७६ मा कार्यविधि बनाएर दुग्ध उत्पादक किसानलाई अनुदान दिन सुरु गरेको हो । काठमाडौं : बागमती प्रदेश सरकारको कृषि तथा पशुपक्षी विकास मन्त्रालयले चालु आर्थिक वर्षमा दुग्ध किसानलाई रु ३० करोड अनुदान दिएको छ । प्रदेशभित्रका दुई सय २२ सहकारीमार्फत किसानलाई प्रतिलिटर ३ रुपैयाँ ५३ पैसाका दरले अनुदान दिएको हो । मन्त्रालयका सचिव डा शरणकुमार पाण्डेका अनुसार गत आर्थिक वर्षमा रु १६ करोडमात्रै प्रतिलिटर एक रुपैयाँ ६३ पैसाका दरले वितरण गरिएको थियो । प्रदेशले आव २०७५७६ मा कार्यविधि बनाएर दुग्ध उत्पादक किसानलाई अनुदान दिन सुरु गरेको हो । कार्यविधिमा दोहोरो नपर्ने गरी अनुदान दिन सकिने व्यवस्था रहेको छ । यसै कारण स्थानीय पालिकाले अनुदान दिएका चितवनका तीन पालिकाका किसानलाई अनुदान दिन नसकिएको उनले जानकारी दिए। भरतपुर, राप्ती र माडी नगरपालिकाका ७० वटा सहकारीका किसानलाई अनुदान दिन नसकिएको उनले बताए। उनले भने, 'चाहेर नभएर कार्यविधिले रोकेर दोहोरो अनुदान दिन सकिएन ।' कार्यविधिमा त्यो व्यवस्था नभएको भए अनुदान दिन सकिने उनको भनाइ छ । भरतपुर महानगरपालिकाले प्रतिलिटर तीन, माडी नगरपालिकाले चार र राप्ती नगरपालिकाले ५० पैसा अनुदान दिँदै आएका छन् । अनुदान रकम दोहोरो परेर रोकिएपछि किसान भने आन्दोलित भएका छन् । अनुदानका लागि किसानलाई बैंक खातासमेत खोल्न लगाएर अन्तिम समयमा अनुदान रोकेको किसानको गुनासो छ । उनीहरूले कार्यविधि सच्याएर भए पनि अनुदान दिनुपर्ने माग गरेका छन् । रासस"
हराउँदै अर्मपर्म,"गलेश्वर : एक दशकअघिसम्म ग्रामीण क्षेत्रमा धान, कोदो रोप्दा अर्मपर्म लगाउने परम्परा हिजोआज हराउँदै जान थालेको छ। पर्म लगाउने परम्पराका साथै पर्मका बेला गाइँने पर्मेली गीत पनि लोप हुँदै गएका छन्। धान, कोदो रोप्दा र गोडमेल गर्दा गाइँने पर्मेली गीतले कुनैबेला म्याग्दीको ग्रामीण क्षेत्र घन्किथ्यो। गीत गाउँदै असारे झरीमा अर्मपर्म गर्दै काम गर्नुको मज्जै बेग्लै थियो। जिल्लाको मगर बाहुल्यता भएको माथिल्ला बस्तीमा काम गर्दा माइती र घर पक्षका आफन्तलाई बोलाई आलोपालो गरेर काम गर्ने, सम्बन्ध जोड्ने दुई सय वर्ष पुरानो परम्परा हराउँदै गएपछि ग्रामीण संस्कृति पनि नासिँदै गएकामा पाका पुस्ताले चिन्ता व्यक्त गर्न थालेका छन्। 'पर्म पराम्पराको इतिहास दुई सय वर्ष पुरानो छ', बेनी नगरपालिका२ बगरफाँटका ८७ वर्षीय वेदप्रसाद उपाध्यायले भने, 'विसं १८७० ताका म्याग्दीका गाउँगाउँमा रहेका मुखियाले आफ्नो आफ्नो खेतमा काम गर्नका लागि गाउँलेलाई उर्दी लगाउँथे। सबै गाउँले मिलेर उनीहरूकामा निःशुल्क काम गरिदिनुपर्दथ्यो। त्यसकै सिको गर्दै गाउँलेहरूले पनि एक अर्काकामा गएर पालैपालो काम गर्न थाले, त्यसैलाई नै पर्म लाउनी भन्न थालियो।' अर्थ र श्रमसँग प्रत्यक्ष सम्बन्ध रहेको पर्म प्रथा सामाजिक सम्बन्धको मापन भएको मालिका गाउँपालिका६ का ७३ वर्षीय डिलबहादुर पुनले बताए। उनका अनुसार परम्पराकैरूपमा रहेका कारण पर्म प्रथा ग्रामीण संस्कृतिको एक अङ्ग बनेको थियो। 'पर्म प्रथालाई सन्दर्भ बनाएर आर्थिक, सामाजिक, सांस्कृतिक क्षेत्रमा प्राज्ञिक अध्ययन भएको पाइँदैन', उनले भने। पर्म प्रथालाई सामाजिक अध्ययनको विषय बनाउनु नितान्त आवश्यक रहेको समाजशास्त्रका अध्यापक नवीन घिमिरेले बताए। 'कसैको खेतमा रोपाइँ गर्नुपर्यो वा फसल काट्नुपर्यो भने थोरै श्रमले पुग्दैन। यस अवस्थामा एकले अर्काको खेतमा काम गर्न जाने हो। काममा सघाउन आउनेहरू एकभन्दा बढी हुन्छन् र छिटै काम सम्पन्न हुन्छ। सहयोगको बदलामा सहयोग नै गर्न जाने प्रथा नै पर्मका रूपमा बुझिन्छ', उनले भने। समय परिवर्तनसँगै ग्रामीण बस्तीबाट बसाइँसराइ गरेर सहर पस्ने क्रम बढ्दै गएपछि गाउँमा खेती लगाउने र अर्मपर्म गर्ने परम्परा घट्दै गएको घिमिरेको भनाइ छ। युवा शिक्षा तथा रोजगारीका लागि विदेशमा जाने र परिवार सहरतिर झर्ने चलन जिल्लामा व्यापक बढेका खेती गर्नेको कमी हुँदा पर्म प्रथा पनि लोप हुँदै गएको उनले बताए। कोदो उत्पादनका लागि प्रसिद्ध मानिएको जिल्लाको मालिका गाउँपालिका२ रुममा एक दशकअघिसम्म कोदो रोप्दाको रमाइलो बेग्लै हुन्थ्यो। 'कोदो रोप्नका लागि जुटेका माइती र चेलीको हुलले असारको तेस्रो सातादेखि साउनको दोस्रो सातासम्म बारी ढाकेको हुन्थ्यो', स्थानीय तिला विकले भने। बाँसुरी, मादल, बच्छे बाजालगायतका बाजा बजाएर मेलामा पर्मेली गीत गाउँदा कुनै ठूलै चाडको झल्को आउने उनले बताए। विकका अनुसार रुमको केही जग्गामा कोदो रोपाइँ हुने गरे पनि आजभोलि पर्मेली हुल देखिन छाडेका छन्। 'पहिला बाजागाजासहित पर्मेली गीत गाउँदै तामझाम गर्दै कोदो रोपाइँ गर्ने चलन थियो', उनले भने, 'यहाँ अहिले कोदो रोपाइँ सुरू भए पनि पहिलाजस्तो पर्मेली हुल छैनन्।' माइती र चेली जुटेर एकअर्कामा पर्म लगाउँदै पर्मेली गीत गाउने रुमको मौलिक विशेषता रहेको उनको भनाइ थियो। चेलीले कोसेली दिएपछि माइती पर्म लगाउन तयार हुने र माइतीकोसमेत रोपाइँ सकेपछि अन्त्यमा भोज खाएर कोदो रोपाइँ समापन गर्ने चलन यहाँको पुरानो परम्पराका रूपमा मानिन्छ। अहिले बजारमा निस्किएका थरिथरिका आधुनिक गीतसङ्गीतले नयाँ पुस्तालाई ध्यान खिच्न थालेपछि त्यसको असर पर्मेली गीतमा परेको छ। पर्मेली गीत गाएर कोदो रोप्ने चलनलाई विस्थापित गर्दै अहिले मोबाइलमा गीत बजाएर कोदो रोप्न थालिएको स्थानीय बताउँछन्। ग्रामीण क्षेत्रका स्थानीय रोजीरोटीका लागि बाह्य क्षेत्रमा जानेक्रम बढेसँगै पर्म लगाउने परम्परा प्रभावित भएको यहाँका स्थानीयको भनाइ छ। जिल्लाका रुम, ओखरबोट, हिस्तान, नारच्याङलगायत गाउँमा युवा परिवारसहित सहर तथा सुविधासम्पन्न क्षेत्रमा बसोबास गर्ने क्रम बढ्दो छ। पहिला मुख्य चहलपहल हुने यी ठाउँका घर अहिले रित्तिएका छन्। रित्तिएका घर रूग्न र जग्गा कमाउनका लागि आसपासका क्षेत्रबाट गाउँमा आउनेले पर्मेली परम्परालाई चासो नदिने रसमाया सिउथानीले बताए। गाउँमा अहिले पहिलाको तुलनामा पर्मेली परम्परा हराउन थालिसकेको उनको भनाइ थियो। 'गाउँभरिका माइती चेली जुटेर एकैदिन मेलो सल्टाउँदा खुब रमाइलो हुन्थ्यो', उनले भने, 'अहिले कतैकतै मात्रै अर्मपर्म चलिरहेको छ। अब त यो परम्परा नै मासिने पो हो कि भन्ने चिन्ता छ।' पर्मेली परम्परा हराउँदै गएपछि जिल्लामा पर्मेली गीत गाउनेको अभाव हुन थालेको सिउथानीले बताए। 'उमेर ढल्केकाले मात्रै पर्मेली गीत भाका हालेर गाउन सक्छन्। उनीहरू मेलापातमा पुगेर भाका हाल्न सक्दैनन्। नयाँ पुस्ताले पर्मेली गीत बिर्सिसके', उनले भने। किसानलाई खेतीकिसानीमा आकर्षित गराउन र सबै समुदायलाई एकै भावनामा जोड्नका लागि पर्मेली गीत र पर्म लगाउने परम्पराले सहयोग गरेको मालिका गाउँपालिकाकी उपाध्यक्ष लक्ष्मीदेवी घर्तीमगरले बताए। 'संस्कृतिकै रूपमा विकास भएका यस्ता परम्परा जोगाउनका लागि हामी लागिपर्नु आवश्यक भएको छ', उनले भने। समाजशास्त्रका अध्यापक घिमिरेका अनुसार पर्म प्रथालाई अधिकांश समाज तथा समुदायले आफ्नो आफ्नो मौलिक परम्पराका रुपमा लिएका छन्। 'पर्म प्रथा विस्तारै अन्य समुदायले अपनाएका हुन्। पर्म प्रथा समाजमा रहेको निकै पुरानो परम्परा हो। यसले एकआपसमा सहयोगको भावना विकास गर्दै समाज विकासमा लाग्न प्रेरित गर्छ', उनले भने।"
तिल्चेको बस्ती अझै जोखिममा,"मनाङ : हिमाली जिल्ला मनाङमा २०७८ असार १ मा भएको भारी वर्षा भयो। त्यसयता भएको वर्षात् मनाङवासीका लागि अविस्मरणीय छ। वर्षातका कारण विभिन्न क्षेत्रमा ठूलो बाढीपहिरो गएकाले मनाङमा क्षति पुग्यो। वर्षातपछि मर्स्याङ्दी नदीसँगै यहाँका खोला, खोल्सीमा आएको बाढीले पनि धेरै क्षति पुर्यायो। दूधखोलामा आएको बाढीले नासोँ गाउँपालिका६ र ७ स्थित तिल्चे गाउँको बस्ती जोखिममा पर्यो। दुई वर्ष पूरा भइसक्दा पनि यहाँको बस्ती अझै जोखिममा नै रहेको छ। अझ वर्षायाम सुरुआत भएपछि पानी पर्दा यहाँको बस्ती अझै जोखिममा पुग्ने स्थानीयवासीको गुनासो छ। बस्ती संरक्षणका लागि तटबन्ध निर्माण गरी केही मात्रामा जोखिम न्यूनीकरण गरिए पनि अझ बलियो र सुरक्षित बनाउन बजेट अभाव रहेको स्थानीयवासीको भनाइ छ। यस बस्तीलाई सुरक्षित बनाउन संघीय ऊर्जा, जलस्रोत तथा सिँचाइ मन्त्रालय, गण्डकी प्रदेश र खानेपानी, जलस्रोत तथा सिँचाइ डिभिजन कार्यालयको विशेष भूमिका रहेकाले अझै थप सुरक्षित बनाउन पहल गरिदिन स्थानीयवासीले माग गरेका छन्। आर्थिक वर्ष २०८०८१ मा दूध खोला नियन्त्रण योजनाका लागि बजेट विनियोजन नभए पनि व्यवस्थापन गर्ने प्रयासमा रहेको खानेपानी, जलस्रोत तथा सिँचाइ डिभिजन कार्यालयका प्रमुख ढाकाराम आचार्य बताउँछन्। 'यस क्षेत्र दूधखोलाको जोखिममा रहेकाले समन्वयमा लागिरहेका छौँ', उनी भन्छन्, 'खोला तथा नदी नियन्त्रण कार्यलाई निरन्तरता दिनेछौँ।' चालु आर्थिक वर्षमा उक्त बस्तीको जोखिम न्यूनीकरणका लागि तटबन्ध गरिएको छ, तर बजेटको अभावमा कामलाई पूर्णता दिन सकिएको छैन। नासों गाउँपालिकाका अध्यक्ष धनबहादुर गुरुङले तिल्चेवासीको सुरक्षाका लागि बजेट उपलब्ध गराउन पहल गरिरहेको बताए। गाउँपालिकाको बजेट कम हुँदा आफ्नै बजेटबाट यहाँको सुरक्षाका लागि काम गर्न सम्भव नभएको अध्यक्ष गुरुङको भनाइ छ। तिल्चेवासी वर्षायाममा पानी पर्न थालेपछि विगतमा झैँ खोलामा बाढी आएर बस्ती नै लैजाने हो कि भनेर तर्सिने गरेकाले यस क्षेत्रलाई सुरक्षित बनाउन प्रदेश सरकार र संघीय सरकारबाट सहयोगका लागि अपिल गरिहाल्नुपर्ने अवस्था रहेको स्थानीयवासी बताउँछन्। पानी पर्न थालेपछि रातभर पनि निन्द्रा नलाग्ने गरेको उनीहरूको भनाइ छ। यहाँको समस्याको समाधान प्रदेश सरकार र संघ सरकारले मात्रै गर्न सक्ने भएकाले गुहार्नुपरेको गाउँपालिकाले जनाएको छ।"
"पहाड उक्लँदै लामखुट्टे, फैलाउँदै डेंगु","काठमाडौं : लामखुट्टे पहिले तराईका क्षेत्रमा मात्रै पाइन्थ्यो। अर्थात् जता गर्मी छ लामखुट्टेको बसोबास त्यतै बढी हुन्थ्यो। तर, पछिल्लो समय यसले पहाडमा पनि सताउँदैछ। गर्मी उभो सर्दै जाँदा लामखुट्टेले पनि आफ्नो थातथलो फैलाउँदै लगेको छ। विज्ञ भन्छन्, यो जलवायु परिवर्तनका कारण देखिएको समस्या हो। एक अनुसन्धानले नै देखाएको छ, संसारका विभिन्न क्षेत्रमा प्रत्येक वर्ष २१ फिट माथि डेंगु गराउने लामखुट्टे सर्दैछ। जलवायु परिवर्तनका कारण तापक्रम वृद्धि हुँदा लामखुट्टे उच्च क्षेत्रमा विस्तार हुने दर बढेको छ। नेपालको हकमा २ हजार मिटरसम्म फैलिसकेको छ। एक अध्ययनले न्यूनतम तापक्रम १ डिग्री मात्रै बढ्दा पनि २७ प्रतिशत मलेरिया बढ्ने जनाएको छ। यसै कारण नेपालमा मात्र नभएर विश्वभरि नै लामखुट्टेजन्य रोग महामारी बन्ने चेतावनी वैज्ञानिकहरूले दिएका छन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिटका संयोजक डा शेरबहादुर पुनका अनुसार नेपालमा सबैभन्दा पहिला सन् २००४ मा डेंगु देखिएको थियो। त्यसपछी डेंगु अत्यधिक मात्रामा फैलिएकोे छ। नेपालमा गरिएका अध्ययनहरूले लामखुट्टे उच्च क्षेत्रमा गइरहेको प्रमाणित भइसकेको उनले बताए। भने, ग्लोबल वार्मिङका कारण बढी न्यानो हुँदै जाँदा लामखुट्टे उच्च स्थानमा सर्दै गए। लामखुट्टेले न्यानो ठाउँ मन पराउँछ। न्यानोमा अत्यधिक फस्टाउँछ। पुनका अनुसार काठमाडौंको सवालमा सन् २०१० भन्दा पहिला डेंगु गराउने लामखुट्टे थिएन। संक्रमण रोग नियन्त्रण महाशाखा तथा अन्य अनुसन्धानहरूका आधारमा डेंगु गराउने (एडिस) जातका लामखुट्टे सन् २०१० पछि देखिएको हो। एडिस जातको लामखुट्टे कालोसेतो, छिरबिरे रंगको हुन्छ। पुनको अनुसन्धान डेंगु इमर्जिङ डिजिज इन् नेपाल मा काठमाडौं बाहिर नगएको मान्छेलाई डेंगु लागेको उल्लेख गरेका छन्। टेकुमा डेंगुको पहिलो बिरामी मैले पत्ता लगाएको हो। त्योभन्दा पहिला अन्य जिल्लाहरूबाट बिरामी आए पनि काठमाडौंमा डेंगु थिएन पुनले भने बाहिर कतै नगएको तर स्थानीयमा रोग देखिनु भनेको स्थानीय रूपमा रोग फैलाउने लामखुट्टे छ भन्ने हो। उनका अनुसार सन् २०१९ मा पनि आउटब्रेक भएको थियो। सन् २०२२ मा त्यसले भयंकर ठूलोरूप लियो। सन् २०२२ मा इतिहासमा सबैभन्दा बढी मानिस संक्रमित भए र मृत्यु पनि भयो। सन् २०१९ मै डेंगु काठमाडौंलगायत अन्य स्थानमा प्रकोप बन्ने भविष्यवाणी गरेको पुनले बताए। वर्षासँगै फैलिन्छ डेंगु डा पुनका अनुसार डेंगु विशेषगरी वर्षा सुरु भएपछि बढी देखिन्छ। प्रिमनसुनमा प्रायः आउटब्रेक हुन्छ भन्ने गरिए पनि वर्षाको समयमा बढी देखिन्छ। वर्षापछि जब पानी स्थिर बन्छ। लामखुट्टे वृद्धि विकासको माहोल बन्छ र त्यसको केही सातामा फैलिन्छ। दुई दशकको अनुभवमा उनले पहिलो दशकमा मलेरियाको बिरामीको उपचार गरेको सुनाए। तर, दोस्रो दशकमा खासै समस्या देखेका थिएन। तर, आयातित मलेरिया देखिने गरेको र ती बाहिरै लामखुट्टेले टोकेर काठमाडौं आएपछि संक्रमित बनेकोे उनले बताए। मलेरिया (एनोफिलिज) जातको लामखुट्टेले टोक्दा हुन्छ। तर, यतिबेला डेंगु गराउने (एडिस) जातका लामखुट्टे अत्यन्त आक्रामक रूपमा देखिएका छन्। दिनमा सक्रिय हुन्छन् डेंगु २१औं शताब्दीको सबैभन्दा चुनौतीपूर्ण रोग मान्छन् डाक्टर पुन। दिनमा सक्रिया हुनु नै अभिसाप हो पुनले भने, काम गरिरहेको बेला लामखुट्टेले टोकेको ध्यानै हुँदैन। डेंगु संसारभरि चुनौती बनेको छ। यसले धेरै खालको भाइरस सार्छ। हेटौंडा अस्पतालमा डेंगुका बिरामीको उपचार गर्दै चिकित्सक। जुनैसुकै संक्रमण रोगमा ज्वरो सबैभन्दा पहिलो समस्या हो। वान्ता हुने, आन्तरिक तथा बाह्य रत्तश्राव हुने, डेंगु सक सिन्ड्रोम हुँदा बिरामीको मृत्यु हुँदै आएको छ। जिका भाइरस तथा चिकेनगुन्या रोग पनि यसैबाट हुन्छ। पुनले डेढ वर्षको अनुसन्धानपछि सन् २०१३ ताका नेपालमा चिकेनगुन्याको पहिलो केस पत्ता लगाएका थिए। भारतमा हरेकवर्ष जिकाको समस्या छ। नेपालमा पुष्टि हुन मात्रै बाँकी रहेको बताए। जलवायु परिवर्तनका कारण काठमाडौंमा अत्यधिक तापक्रम तथा जनघनत्व बढिरहेको हुँदा लामखुट्टेको वृद्धिविकासका लागि अनुकूल वातावरण सिर्जना भएको र चुनौती बन्दै गएको बताए। ६५ बढी जिल्लामा डेंगु वातावरण स्वास्थ्य वैज्ञानिक तथा नेपाल स्वास्थ्य अनुसन्धान परिषद्का प्रमुख अनुसन्धान अधिकृत मेघनाथ धिमाल भन्छन्, डेंगु नेपालमा थिएन। २००४ बाट सुरु भएर २००६ मा पहिलोपटक आउटब्रेक भयो। नौवटा जिल्लाबाट ३२ वटा केश आएका थिए। तर, सन् २०२२ मा आइपुग्दा ७७ वटै जिल्लामा पुग्यो। र, ५५ हजार बढी संक्रमित भए। ८० जनाको मृत्यु भएको थियो। यसवर्ष पनि यसैसातासम्म ६५ भन्दा धेरै जिल्लाबाट हजारभन्दा बढी संक्रमित भइसकेको धिमालले जानकारी दिए। डेंगु आउनुमा उनी मुख्य कारक तत्व जलवायु परिवर्तन र अव्यवस्थित सहरीकरणलाई मान्छन्। जलवायु परिवर्तनका कारण वर्षा र तापक्रममा परिवर्तन आएको छ। लामो समय पानी पर्दैैन। कहिले भारी वर्षा हुन्छ। लगातार पानी परेमा डेंगुको जोखिम कम हुन्छ। पानी लगातार पर्दा अण्डा नष्ट हुन्छ। लामखुट्टेले जमेको पानी र बाहिरतिरै फुल पार्छ। तर, पानी पर्दै, रोकिँदै गर्दा लामखुट्टेका लागि अनुकूल बन्छ। ग्याप हुँदै पानी पर्दा एकै पटक लाखौं लाख लामखुट्टे उत्पादन हुन्छन्। छोटियो लामखुट्टेको जीवनचक्र जलवायु परिवर्तनका कारण लामखुट्टेको जीवनचक्र घटेको छ। लार्भा, प्युपा बन्ने समय पनि घटेको छ। तर, वयस्क भएपछि टोक्ने दर बढ्ने धिमाल बताउँछन्। भन्छन्, उसले जुन रगत खान्छ। छिटोभन्दा छिटो डाइजेस्ट भएर अण्डामा परिणत हुन्छ। तर, जहाँ ३५ डिग्रीभन्दा बढी तापक्रम हुन्छ त्यस्ता ठाउँमा लामखुट्टे मर्छन्। पछिल्लो समय चिसो ठाउँमा पनि लामखुट्टे फस्टाएका छन्। काठमाडौं उपत्यका तथा पहाडी भूभागमा न्यूनतम तापक्रम लगभग १२ डिग्रीभन्दा माथि हुनेबित्तिकै लामखुट्टे बाँच्न सक्छ। जलवायु परिवर्तनका कारण कम उचाइका क्षेत्रहरूमा यसको जोखिम घटने देखिन्छ। विगतमा १० डिग्री भएको ठाउँमा ११, १२ पुग्नेबित्तिकै जोखिम बढ्छ। भाइरसहरू छिटो बढ्छन्। धिमालले भने, भाइरसको रेप्लीकेसन हुन्छ। त्यसैले उच्च ठाउँमा जोखिम बढेको छ। पछिल्लो समय तराईभन्दा काठमाडौंलगायत अत्यधिक जनघनत्व भएका र अव्यवस्थित सहरीकरण भएका ठाउँमा बढी डेंगु देखिएको छ। बढ्दो गाडीको प्रयोग र जताततै टायरहरू फाल्दा बढी जोखिम बढेको छ। पहाडी क्षेत्रका सदरमुकामतिरबाट केसहरू धेरै आएको छ। मानिसमा सचेतना नै नहुँदा जोखिम बढिरहेको उनी बताउँछन्। उनले भने, झुल टाँगेर सुत्छु, कसरी सर्छ भन्छन् तर डेंगु गराउने लामखुट्टेले दिनमा टोक्छ। उनका अनुसार उपचार पनि यही गर्ने भन्ने छैन। बिरामी र डाक्टर नै झुक्किएका छन्। जति मान्छेलाई संक्रमण हुन्छ लगभग ८० प्रतिशतलाई लक्षण देखिँदैन। त्यस लामखुट्टेले संक्रमितलाई टोकेर अर्कोमा टोकेमा संक्रमण हुने उनले बताए। नेपालमा डेंगुका भाइरस चार प्रकारका छन्। पहिलोपटक संक्रमित व्यक्ति दोस्रोपटक संक्रमित हुँदा नयाँ खालको भाइरसले भेटेमा अत्यधिक गाह्रो हुन्छ। त्यस्तै अवस्थामा बिरामीको मृत्यु हुन्छ। फरक भाइरस शरीरमा प्रवेश गरेमा बढी जटिलता हुन्छ। एउटै क्तिमा दुई, तीन खालको भाइरस पनि पाइयो। उच्च भूभागमा हेर्दा दुई हजार मिटरसम्म पुगेको र त्योभन्दा माथिको विषयमा अध्ययन भइरहेको धिमालले जनाए। गतवर्षको केसहरू दुई हजार मिटर उचाइबाट आएका थिए। लामखुट्टे लगभग चार सय मिटरसम्म जान्छ भन्ने बुझाई भए पनि हावाको गतिमा पनि भर पर्ने भएकाले थप अध्ययन हुन बाँकी छ, उनले भने। तीव्र गतिमा उकालो चढ्दै जलवायु परिवर्तनका कारण उच्च स्थानसम्म लामखुट्टे फैलिएको कारण मलेरियाको उच्च जोखिम देखिएको जर्जटाउन युनिभर्सिटी मेडिकल सेन्टरको अध्ययनले प्रष्ट्याएको छ। उक्त विश्वविद्यालयका वैज्ञानिकहरूले उच्च स्थानतिर मलेरिया सार्ने मुख्य भूमिका लामखुट्टेको भएको जनाएका छन्। तथ्यांकहरू हेर्दा पहिलाको भन्दा धेरै दरमा मलेरिया फैलाएको छ। अफ्रिकातिर औसतमा प्रत्येक वर्ष ६५ मिटर (२१) फीट माथि लामखुट्टे सर्दै गएको छ। त्यसैगरी भूमध्य रेखाको दक्षिणी भागतिर प्रतिवर्ष ४७ किलोमिटर सर्दै गएको छ। उक्त अध्ययन गत फेब्रुअरीमा प्रकाशित भएको थियो। सो अध्ययनका असिसटेन्ट रिसर्च प्रोफेसर कोलिन कार्लसनले भनेका छन् जलवायु परिवर्तनका कारण लामखुटेजस्ता प्रजातिहरू चिसो ठाउँमा सरिरहेका छन्। यस्ता परिवर्तन पृथ्वीका सबैतिर भएको हुनसक्ने अनुमान छ। विश्वव्यापी तापक्रम कम्तीमा १२ डिग्री सेल्सीयस छ। यो प्रिइन्डस्ट्रियल समयभन्दा बढी तातो हो। तापक्रम वृद्धि हुँदै जाँदा लामखुट्टे जस्ता प्रजातिहरू प्रत्येक वर्ष ११ मिटरका दरले उच्च क्षेत्रमा सरिरहेका वैज्ञानिकहरूले बताएका छन्। उक्त गति निकै तीव्र हो। मलेरिया गराउने (एनोफिलिज) जातका लामखुट्टेहरू कम्तीमा २१ फिटमाथि प्रत्येक वर्ष सर्दै गएको जर्जटाउन विश्वविद्यालयको रिपोर्टमा उल्लेख छ। तापक्रम बढ्दा लामखुट्टेको वृद्धिविकास चाँडो हुने र लामो समय बाँच्ने मौका मिलेको छ। जति तातो बढ्यो उनीहरूको वृद्धिको प्रक्रिया झन् छोटो भएको छ। लामखुट्टे झनै संक्रमणयुक्त हुँदै गएका छन्। त्यसैले वैज्ञानिकहरूले दीर्घकालीन रूपमा जैविक विविधतामा आउन सक्ने परिवर्तनका बारेमा अध्ययन गरिरहेका छन्। जलवायु परिवर्तनले दुर्लभ जैविक विविधतामा परेको असरका बारेमा थोरै मात्रै जानकारी रहेको पनि बताएको छ। बदलिँदो मौसमले केही प्रजाति किराहरूलाई फस्टाउने वातावरण दिएको उदाहरण दिइसकेको छ। उक्त चिज निकै गम्भीर मानिएको जर्जटाउन विश्वविद्यालयको अध्ययनले प्रष्ट्याउँछ। अर्बौं मानिस जोखिममा लन्डन स्कुल अफ हाइजिन एन्ड ट्रपिकल मेडिसिनले सन् २०२१ मा गरेको अध्ययन भन्छ, उत्सर्जन अहिलेको दरमा निरन्तर भएमा यसै शताब्दीको अन्त्यसम्म ८४ बिलियन मानिस मलेरिया र डेंगुको जोखिममा पर्नेछन्। हरित ग्रीह ग्यास उत्सर्जन, जनघनत्व र उचाइको आधारमा उक्त प्रक्षेपण गरिएको हो। उक्त अध्ययनले पनि जलवायु परिवर्तनका कारण लामखुट्टेको टोकाइबाट हुने संक्रमण वृद्धि हुनेमा सचेत गराएको छ। लामखुट्टेको पुनःउत्पादन दर छोटो हुने र तर संक्रमणको अवधि लम्बिने बताएको छ। संसारका विभिन्न क्षेत्रमा प्रत्येक वर्ष २१ फिटमाथि डेंगु गराउने लामखुट्टे सर्दैछ। नेपालमा २ हजार मिटरसम्म लामखुट्टे फैलिसकेको छ। नेपालमा सबैभन्दा पहिला सन् २००४ मा डेंगु देखिएको थियो। सन् २०२२ सम्ममा आइपुग्दा ७७ वटै जिल्लामा डेंगु संक्रमित भेटिए। डेंगु २१औं शताब्दीको सबैभन्दा चुनौतीपूर्ण रोग मान्छन् डाक्टर पुन। पहाडी भूभागमा न्यूनतम तापक्रम लगभग १२ डिग्रीभन्दा माथि हुनेवित्तिाकै लामखुट्टे बाँच्न सक्छ। तापक्रम बढ्दा लामखुट्टेको वृद्घिविकास चाँडो हुने र लामो समय बाँच्ने मौका मिलेको छ। लामखुट्टेजन्य मलेरिया र डेंगुजस्ता रोग विश्वव्यापी रूपमा चुनौती बनेको छ। धेरै ठाउँमा यसको संक्रमण हुनु, पहिला प्रभावित नभएका ठाउँमा समस्या देखिनाले जोखिम देखिएको छ। अध्ययनले दशकौंसम्म सुस्त रहेका स्थानहरूमा लामखुट्टे पुनःउत्पन्न भएको भन्दै महत्वपूर्ण सन्देश दिएको छ। मलेरिया उच्च क्षेत्रमा सरेको छ। त्यसैगरी डेंगु बढ्नुमा सहरीकरणले योगदान रहेको उल्लेख गरेको छ। नयाँ गन्तव्यमा लामखुट्टे प्रमुख लेखक सिर्जना भट्टराईले गरेको अध्ययन जलवायु परिवर्तनअन्तर्गत नेपालमा मलेरियाको संक्रमण मा उनले भूगोल तथा मौसममा आउन सक्ने अपेक्षित परिवर्तनका बारेमा अध्ययन गरेकी छन्। नेपालमा मलेरियाका विषयमा भएको पहिला र अहिलेको अवस्थालाई तुलना गरेर हेरेकी छन्। सन् २०२२ मा प्रकाशित भट्टराईको अध्ययनले मलेरिया फैलिनका लागि अनुकूलता अझै बढ्ने जनाएकी छन्। तापक्रम वृद्धि हुँदा लामखुट्टे उच्च क्षेत्रमा विस्तार हुने क्रम बढेको उल्लेख गरेकी छन्। न्यूनतम तापक्रम १ डिग्री मात्रै बढ्दा पनि २७ प्रतिशत मलेरिया बढेको छ। कुल वर्षामा कमी हुँदा पनि समस्या बढेको छ। धनगढी, मोरङ, झापामा तापक्रम थोरै मात्र वृद्धि हुँदा मलेरिया बढेको छ। मलेरियाको हटस्पट मोरङ जिल्ला बनेको छ। लामखुट्टे नयाँ गन्तव्य पुगेका छन्। नेपालको उच्च पहाडी तथा हिमाली क्षेत्रमा समेत लामखुट्टे पुगेका छन्। विगतमा मलेरिया मुक्त मानिएका ठाउँहरूमा समेत लामखुट्टे पुगेको उनको अध्ययनले फेला पारेका तथ्यहरू हुन्। पहिला चिसो मानिएका क्षेत्र पनि लामखुट्टेको वृद्धिविकासका लागि उपयुक्त बनेका छन्। नेपालको उत्तरी क्षेत्र (नर्दन) मा पनि लामखुट्टे पुगेका छन्। उनले अफ्रिकामा गरिएको एउटा अध्ययनका बारेमा पनि उल्लेख गरेकी छन्। पहिला लामखुट्टेका लागि उपयुक्त नभएका ठाउँहरूसमेत सिजनमा उपयुक्त बनेका छन्। एकदमै लामखुट्टे दुर्लभ मानिने ठाउँ रुवान्डामा सन् १९८० मलेरिया फैलिएको थियो। उच्च तापक्रम तथा भारी वर्षाले उक्त परिणाम निस्किएको थियो। कतिपय अवस्थामा मौसमी प्रणाली एल निनोका कारण यस्ता समस्या बढेका छन्। जुन बेला एल निनो बन्छ। त्यसले तापक्रम वृद्धि गराउँछ। सामान्य प्राकृतिक प्रक्रिया अनुरूप एल निनो बन्ने भए पनि यसको असर लामखुट्टेको वृद्धिविकासमा हुन्छ। अध्ययका अनुसार तापक्रमका हिसाबले कर्णाली प्रदेश, कर्णाली र सुदूरपश्चिमको संगम स्थान, बागमती र गण्डकी प्रदेशको उत्तरी भागहरू अनुपयुक्त मानिन्थे। पहिला नै लामखुट्टेका लागि उपयुक्त मानिएका सुदूरपश्चिम र कर्णाली प्रदेशका केही भूभाग, लुम्बिनी, गण्डकी, बागमती प्रदेश तथा पहाडी र हिमाली क्षेत्रमा मलेरियाको सिजन लम्बिँदै गएको छ। त्यस्ता क्षेत्रमा समेत मलेरिया नियन्त्रणका कार्यक्रमहरू चाहिने छन्। अन्यथा अबोध बालबालिका, गर्भवती तथा वृद्धवृद्धाहरू जोखिममा पर्नेछन्। चुनौतीपूर्ण नियन्त्रणको पाटो संक्रमणरोग विशेषज्ञ डा पुन भन्छन्, लामखुट्टे नियन्त्रण गर्न सिंगापुरले पनि सकेको छैन। विकसित मुलुकहरूमा पनि चुनौती बनेको छ। लार्भा स्टेजमा पानीमा भएको समयमा नस्ट गर्न सकेमा धेरै हदसम्म सुरक्षित हुन सकिने उनले बताए। यसमा प्रत्यक्ष तथा अप्रत्क्ष जलवायु परिवर्तनको योगदान रहेको छ। डा धिमालका अनुसार लामखुट्टे कहाँसम्म पुगेका छन् त्यहाँ नियन्त्रण गर्नुपर्छ। सर्च एन्ड डिस्ट्रोए अभियान सुरु गरिएको छ। घरैमा पनि गमलामा जमेको पानी फाल्नुपर्छ। यसका लागि महाअभियान चाहिन्छ। राज्य एक्लैले गरेर सक्दैन। बहुक्षेत्रीय समन्वय चाहिन्छ। जनता र समाज सक्रिय नभएसम्म नियन्त्रण हुँदैन।"
टोखामा ४३४ सडकबत्ती र १३० सिसी क्यामरा जडान,"आर्थिक वर्ष २०७९८० मा मेयर उज्यालो कार्यक्रम अन्तर्गत टोखाभित्रका विभिन्न सडकमा चार सय ३४ सडकवत्ती र एक सय ३० सिसी क्यामरा जडान गरेको नगरपालिकाका उपप्रमुख मुरारी तामाङले जानकारी दिए। काठमाडौं : टोखा नगरपालिकाले मेयर उज्यालो कार्यक्रमअन्तर्गत चार सय ३४ सडक बत्ती जडान गरेको छ । आर्थिक वर्ष २०७९८० मा मेयर उज्यालो कार्यक्रम अन्तर्गत टोखाभित्रका विभिन्न सडकमा चार सय ३४ सडकवत्ती र एक सय ३० सिसी क्यामरा जडान गरेको नगरपालिकाका उपप्रमुख मुरारी तामाङले जानकारी दिए। टोखाले आव २०७९८० मा वडा नं २ र ६ को वडा कार्यालय भवन निर्माण गर्नुका साथै नगरपालिकाको प्रशासकीय भवन निर्माणसमेत सम्पन्न गरेको छ । सार्वजनिक भवन, ताल, पोखरी संरक्षण, ऐतिहासिक सम्पदाको पुनःनिर्माण, नदी नियन्त्रण, खानेपानी डिप बोरिङ एवम् पाइपलाइन विस्तारलाई प्राथमिकता दिएको टोखाले चालु आवमा १२ दशमलव १५ किलोमिटर पक्की सडक निर्माण गरिसकेको छ । यस्तै, ब्लक विच्छ्याउने काम तीन दशमलव २९ वर्ग किलोमिटर, पुल कल्भर्ट १२ वटा, ढल विच्छ्याउने तथा मर्मत कार्य पाँच दशमलव ११ किलोमिटर, खानेपानी पाइपलाइन विच्छ्याउने तथा मर्मत एक सय ३२ स्थानमा गरिएको सो नगरपालिकाले जनाएको छ । उपप्रमुख तामाङले टोखाले खेलकुद क्षेत्रको विकासका लागि अन्तर विद्यालयस्तरीय विभिन्न खेलकुद प्रतियोगिता सम्पन्न गर्नुका साथै राष्ट्रपति रनिङ शिल्ड प्रतियोगिता सम्पन्न गरिसकेको बताए। दीर्घरोग विरुद्धको अभियानमा मेयर कार्यक्रमअन्तर्गत ज्येष्ठ नागरिकलाई निःशुल्क स्वास्थ्य परीक्षण, ६० वर्ष माथिका दुई हजार एक सयभन्दा बढी व्यक्तिको स्वास्थ्य परीक्षण गरिएको सो नगरपालिकाले जनाएको छ । टोखाले नगरवासी बिरामीलाई निःशुल्क रगतको व्यवस्था समेत गरेको छ । टोखाले नगरपालिका र वडामा नगद राजस्व क्यूआर कोर्डमार्फत भुक्तानी सुरुआत गरेको उपप्रमुख तामाङले बताए। टोखाले आव २०७९८० को वार्षिक लक्ष्यको ९४ दशमलव ९१ प्रतिशत राजस्व सङ्कलन हुने लक्ष्य लिएको छ । रासस"
मर्निङ वाक गएका महिलाको श्रृखलाबद्ध रूपमा सुनका सिक्री चोरी गर्ने गिरोह पक्राउ,"काठमाडौं : नेपाल प्रहरीले श्रृखलाबद्ध रुपमा सुनको सिक्री लुटपाट गर्ने पाँच जनालाई पक्राउ गरेर सार्वजनिक गरेको छ। काठमाडौं उपत्यका अपराध अनुसन्धान कार्यालयले आइतबार पत्रकार सम्मेलन गर्दै मोटरसाइकलको प्रयोग गरेर बिहानको समयमा मर्निङ वाकमा हिँडिरहेका महिलाले लगाएको सुनको सिक्री लुटपाट गर्ने समूहलाई पक्राउ गरी सार्वजनिक गरेको हो। घटनाको अनुसन्धानका क्रममा काठमाडौंको विभिन्न स्थानमा लुटपाट गर्न प्रयोग भएको मोटरसाइकलसहित रामेछाप घर भई हाँडीगाउँ बस्ने रविन दमाई, धरान घर भइ चावाहिल बस्ने रवि विश्वकर्मा, काभ्रे घर भइ बानेश्वर बस्ने उमेश क्षेत्री, धनकुटा घर भइ राममन्दिर बस्ने राहुल माझी र भारत घर भइ न्युरोड बस्ने श्रकान्ता माइतीलाई पक्राउ गरिएको उपत्यका अपराध अनुसन्धान कार्यालयका प्रमुख एसएसपी मनोज केसीले जानकारी दिए। असार १ गते कपुरधारा, ग्रान्डी चोक, असार ३ गते नागार्जुन बुद्ध चोक, असार १३ गते टोखा विष्णुमती, असार १९ गते टोखा कृष्ण मन्दिर र काठमाडौं बंगलामुखी मन्दिर, असार २० गते टोखा र चागलमा उनीहरूले सुनको सिक्री लुटपाट गरेको खुलेको र सीसीटीभी लगायतका माध्यमबाट अनुसन्धान पछि उनीहरूलाई पक्राउ गरिएको केसीले बताए। पक्राउ परेका मध्ये एक व्यक्तिले व्यवस्थापनको कार्य गर्ने, अर्को व्यक्तिले चोरीको मोटरसाइकल प्रयोग गर्ने र अर्का व्यक्तिहरूले सुनको सिक्री तानेर भाग्ने गरेको देखिएको प्रहरीले जनाएको छ। पक्राउ परेकाहरूबाट सुनको ढिक्का एक थान, सिक्री लुटपाट गर्न प्रयोग भएको दुई वटा मोटरसाइकल, सुनको नेक्लेस ४७ ग्राम बरामद गरिएको प्रहरीले जानकारी दिएको छ।"
"लम्की स्किन प्रकोप : दोलखमा ५२ पशु मरे, ३ हजार १ सय ८१ संक्रमित","दोलखा : लम्पी स्कीनका कारण दोलखामा ५२ वटा पशु मरिसकेका छन् भने ३ हजार १ सय ८१ पशु संक्रमित भएका छन् । असार महिनाको चटारो समयमा दोलखामा धमाधम पशुहरु संक्रमति हुन थालेपछि किसान चिन्तित बनेका छन् । असारमा खेतबारीमा व्यस्त रहने बेला गोरु बिरामी हुँदा कतिपयले रोपाइँ नै गर्न नसकेको गुनासो गरेका छन् भने महामारीको रुपमा रोग फैलिरहँदा पर्याप्त उपचार हुन सकेको छैन । किसानका दुहुना पशु मर्दा आयआर्जनको बाटो नै बन्द भएको छ । महामारीका रुपमा फैलिएको लम्मी स्किनले कतिपय किसानको गोठ नै रित्तो बनाएको छ । जिल्लाको बैतेश्वर गाउँपालिकामा यो रोगको संक्रमणदर उच्च रहेको छ । बैतेश्वरमा हालसम्म सबैभन्दा बढी १५ सय १२ वटा पशुहरु संक्रमित भएका छन् भने ८ वटा मृत्यु भएका छन् । यस्तै, भीमेश्वर नगरपालिकामा ५ सय ५६,मृत्यु १४, तामाकोशीमा ३ सय ९६,मृत्यु ७, कालिञ्चोकमा १ सय ५४,मृत्यु ४, बिगुमा १ सय ५०,मृत्यु ५, जिरीमा १ सय १५,मृत्यु ४, गौरीशंकरमा ९८,मृत्यु १, र मेलुङ गाउँपालिकामा ५०,मृत्यु ९,शैलुङमा १ सय ५० संक्रमित मृत्यु भएको छैन् । संक्रमण थप फैलन नदिन भन्दै भीमेश्वर र शैलुङ गाउँपालिकाले आफैले खोप खरिद समेत गरेका छन् । पछिल्लो समय भेटेरीनरी अस्पताल तथा पशुसेवा विज्ञ केन्द्र दोलखाले जिल्लाका स्थानीय तहहरुलाई लम्पी स्किन रोग विरुद्धको खोप वितरण गरेको छ । भेटेरिनेरी अस्पतालले लम्पी स्किन रोग न्युनिकरणका लागि ९ लाख १० हजारमा भ्याक्सिन खरिद गरेको भेटेरिनरी अस्पताल दोलखाका सूचना अधिकृत ध्रुर्व डिसीले जानकारी दिए। उनका अनुसार एक डोजको १ सय ३० रुपैँया पर्ने उक्त खोप ७ हजार मात्रा खरिद गरिएको हो । भेटेरिनेरी अस्पतालका अनुसार भ्याक्सिन वैतेश्वर, कालिञ्चोक, मेलुङ, तामाकोशी, विगु, गौरीशंकर गाउँपालिका र जिरी नगरपालिकामा पठाइएको छ । गाईभैंसीमा महामारीको प्रकोप बनेको लम्पी स्किन हिमाली क्षेत्रका चौंरीगोठमा पनि देखा परेको छ । रोगका कारण २ वटा चौंरी मरीसकेका छन् । पहिलो पटक हिमाली क्षेत्रका चौंरीगोठमा रोग देखा परेको भेटेरिनरी अस्पताल तथा पशुसेवा विज्ञ केन्द्र दोलखाले जनाएको छ । जिल्लाको कालिञ्चोक गाउँपालिकाको वडा नम्वर ६ को कालिञ्चोक क्षेत्रका चौंरीमा लम्पी स्किन देखा परेको हो । लम्पी स्किनका कारण २ वटा चौंरी मरेका छन् । उक्त क्षेत्रमा चरणका लागि पुगेका १७ भन्दा बढी गोठका चौंरीमा लम्पी स्किनको संक्रमण देखिएको छ । ३७ वटा चौंरी मध्ये १२ वटा चौंरी बिरामी परेर थलिएको कृषक निमा शेर्पाले जानकारी दिए। उनका अनुसार ३ हजार ८ सय मिटर उचाइमा चरणका लागि लगिएका चौंरीमा लम्पी स्किनको प्रकोप देखिएपछि किसान चिन्तित छन् कालिञ्चोक क्षेत्रमा १७ गोठका ४ सय भन्दा बढी चौरी मध्यअसारमा चरणका लागि पुग्ने गरेका छन् । यस्तै सोही क्षेत्रमा चौंरीको प्रजजनका लागि ४ वटा याक समेत छाडिएको छ । प्रतिचौंरी गोठबाट वर्षमा १० देखि १५ लाखसम्म दूधजन्य घिउ र छुर्पीमार्फत आम्दानी हुने गर्छ । मुख्य सिजनमै चौंरीमा लम्पी स्किन रोग देखिएपछि किसान चिन्तित छन् । एउटा चौंरीको ७० हजारदेखि एक लाख रुपैयाँसम्म मूल्य पर्छ, हिमाली क्षेत्रका मान्छेको गरिखाने पेशा भनेकै चौंरीपालन हो, तर रोगले गोठ मासिन्छ जस्तो छ,किछिरी शेर्पाले भने। उनका २६ वटा चौंरीमध्ये १५ वटा दुहुना छन् । ती मध्ये १० वटा बिरामी परेका छन् । चौंरीको उत्पादन बजारमा लग्ने मौसममा सबै बिरामी परेर ठूलो क्षति भएको छ ।समयमा चौंरीको उपचार नपाए धेरै क्षति हुने उनको दुखेसो छ । कालिञ्चोक क्षेत्रका चौंरी गोठमा पशु प्राविधिक पुगेर उपचार भएन भने आफूहरू सडकमा पुग्ने निश्चित भइसकेको शेर्पाले बताए ।"
आज लुम्बिनी र सुदूरपश्चिम प्रदेशमा मेघ गर्जन र चट्याङसहित भारी वर्षा,लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। लुम्बिनी र सुदूरपश्चिम प्रदेशका थोरै स्थानहरूमा हावाहुरीको पनि सम्भावना रहेको छ। काठमाडौं : आइतबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार सबै प्रदेशका केही स्थानहरूमा हल्कादेखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। लुम्बिनी र सुदूरपश्चिम प्रदेशका थोरै स्थानहरूमा हावाहुरीको पनि सम्भावना रहेको छ। आइतबार राति देशभर आंशिकदेखि सामान्य रहनेछ। कोशी प्रदेशसहित देशका तराईका केही स्थानहरूमा तथा बाँकी भूभागका थोरै स्थानहरूमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ।
"गायक रोविन तामाङको अन्त्येष्टि आज , अन्तिम श्रद्धाञ्जलीका लागि शव नाट्य एकेडेमीमा राखियो","काठमाडौं : गायक तथा अभिनेता रविन तामाङको आज अन्त्येष्टि गरिँदैछ। तामाङ परम्पराअनुसार स्वयम्भूमा अन्तिम संस्कार गरिँदैछ। त्यसअघि तामाङको पार्थिव शरीरलाई नक्सालस्थित संगीत तथा नाट्य प्रज्ञा प्रतिष्ठानको परिसरमा अन्तिम श्रद्धाञ्जलीको लागि राखिएको छ। गायक तथा अभिनेता रविन तामाङप्रति श्रष्टा,शुभेच्छुक तथा आफन्तजनहरुले अन्तिम श्रद्धाञ्जली अर्पण गरेका छन् । श्रद्धाञ्जलीमा सहभागीहरुले तामाङ निधनले क्षति पुगेको बताएका छन् । उनको सम्झनास्वरुप कलाकारहरुले गीत गाएर उनीप्रति श्रद्धाञ्जली अर्पण गरेका थिए । चर्चित गायक तामाङको गत मंगलबार बेलुका बुढानिलकण्ठस्थित निवासमा निधन भएको थियो ।"
प्रादेशिक अस्पतालमै छैनन् बालरोग विशेषज्ञ,"झापा : झापास्थित प्रादेशिक अस्पताल भद्रपुरमा बालरोग विशेषज्ञ चिकित्सक नहुँदा बिरामीहरू निजी अस्पताल धाउन बाध्य भएका छन्। साबिक मेची अञ्चलकै सबैभन्दा ठू्लो एक मात्र सरकारी प्रादेशिक अस्पताल (मेची अस्पताल) मा तीन सातादेखि बालरोग विशेषज्ञ चिकित्सक नहुँदा उपचार सेवा प्रभावित बनेको छ। अस्पतालको बालरोग विशेषज्ञ दरबन्दी अनुसार ११ औं तहमा प्रमुख कन्सल्टेन्ट पेडियाटियसियन एक जना, ९ र १० औं कन्सल्टेन्ट पेडियाटियसियन दुई जना गरी तीन जनाको स्थायी दरबन्दी रहेको छ। तीन जना दरबन्दी हुनुपर्नेमा हाल अस्पतालमा एउटा पनि बालरोग विशेषज्ञ छैन। मेडिकल अफिसरहरू पारिजा सरकार र विपिन आचार्यले बाल रोग विशेषज्ञको सेवा दिइरहेको अवस्था छ। २०६४ सालदेखि अस्पतालको स्थायी दरबन्दीमा कार्यरत रहेका ११ औं तहका बालरोग विशेषज्ञ डा टंकप्रसाद बाह्रकोटी १२औं तहको अतिरिक्त सचिवमा बढुवा भएसँगै उनी स्वास्थ्य मन्त्रालय सरुवा भएर गइसकेका छन्। डा बाह्रकोटी करिब दुई वर्ष अस्पतालको मेडिकल सुपरिटेन्डेन्टको जिम्मेवारी पनि निर्वाह गरेका थिए। त्यस्तै अस्पतालको ९ औं कन्सल्टेन्ट पेडियाटियसियनमा रिक्त पदमा डा रविन रेग्मीलाई दुई वर्ष छात्रवृत्ति करारमा नियुक्ति गरेका थिए। डा रेग्मीको छात्रवृत्ति करार अवधि दुई वर्ष थियो। डा रेग्मीको करार अवधि सकिएपछि कोसी प्रदेश सरकारले पुनः उनलाई असारसम्म करार सम्झौता राखेका थिए। उनले अस्पताल प्रशासनलाई वैशाखमा राजीनामा पत्र बुझाएर जेठसम्म काम गरी अन्यत्र गइसकेका छन्। हाल उनी नगर अस्पताल बिर्तामोडमा कार्यरत छन्। अस्पतालमा एक जना पनि बालरोग विशेषज्ञ नहुँदा ओपीडी (बहिरङ्ग) सेवा लिन जाने बिरामीको संख्यामा पनि ह्वातै घटेको छ। पहिला ओपिडीमा डा बाह्रकोटी र डा रेग्मी हुँदा दैनिक ७० देखि १०० जनासम्म बिरामी जँचाउन आउँथे, ओपीडीमा कार्यरत एक कर्मचारीले भने, अहिले बिरामीको संख्या घटेर ३० देखि ४० पुगेको छ। बच्चाको स्वास्थ्य जाँचका लागि अभिभावकहरू पुर्जा काटेर ओपीडीसम्म आउँछन्। डा बाह्रकोटी वा डा रेग्मी छैन भनेपछि कतिपय अभिभावकहरू बच्चाको स्वास्थ्य जाँच नगरी त्यतिकै पनि फर्किरहेका छन्, उनले भने। ओपिडीमा मात्र नभई अस्पतालको बच्चा वार्डमा समेत बिरामी छैन। बच्चाको वार्डमा १२ वटा बेड राखिएको छ। अधिकांश बेड खाली छ। अन्यत्र पैसा तिरेर बच्चाको उपचार गराउन नसक्ने गरिब तथा विपन्न अभिभावकहरूले आफ्नै र मेडिकल अफिसरको भरोसामा आफ्नो बच्चालाई वार्डमा राखेर उपचार गराउने परिस्थित बनेको छ। बच्चा वार्डका इन्चार्जहरू भन्छन्, डा बाह्रकोटी र डा रेग्मी सर हुँदा बेड नपुगेर हामीलाई बिरामी राख्न तनाव हुन्थ्यो, अहिले बेड खाली भएर अर्को समस्या छ। सामान्य हुँदा त ठिकै छ। त्यस्तै कुनै जटिल केस भएका बच्चाहरूलाई अस्पताल ल्याउँदा उनीहरूलाई अन्यत्र रेफर गर्नुपर्ने अवस्था बनेको अस्पतालका सूचना अधिकारी मनोजकुमार पोखरेलले बताए। असार १ गतेदेखि अस्पतालमा बालरोग विशेषज्ञ नभएको जानकारी गराउँदै उनले भने, प्रादेशिक अस्पताल कोशी सरकार मातहतको अस्पताल हो, कोशी सरकारलाई दरबन्दी अनुसारको चिकित्सक पठाउन पटक पटक अस्पताल प्रशासन पक्षले माग गरिसकेको छ। तर, अहिलेसम्म माग सम्बोधन भएको छैन। अहिले एउटा पनि बालरोग चिकित्सक नहुँदा अस्पताललाई थप समस्या परेको उनको भनाइ छ। बालरोग चिकित्सकका लागि कयौँ पटक प्रदेश सरकारका मन्त्री र सचिवलाई भेटेर माग राखेको अस्पताल सञ्चालन तथा व्यवस्थापन समितिका अध्यक्ष विश्वनाथ बरालले बताए। प्रदेशमा पनि चिकित्सक नहुँदा प्रदेशले संघीय सरकारसँग चिकित्सक पठाइदिनका लागि आग्रह गरे पनि अहिलेसम्म माग सुनवाइ नभएको अध्यक्ष बरालले भने। अस्पतालमा तीन जना बालरोग विशेषज्ञको स्थायी दरबन्दी रहेको छ। करारमा राखिएका डा रेग्मीले असारसम्म काम गर्छु भन्दै जेठमै छाडेर अन्यत्र जानुभयो, जसले गर्दा बिरामीहरूलाई समस्या परेको हो, उनले भने, एक जना चिकित्सकमाथि बिरामीको चाप धेरै परेको र अस्पतालले दिने सेवा सुविधा पनि कम भएकोले उहाँले छाडेर जानुभयो। दरबन्दी अनुसारको एक जना थप चिकित्सक हुँदा सायद उहाँ बस्नु हुन्थ्यो होला। तर, उहाँलाई पनि राख्न सकिएन, उनले भने। अस्पतालले करार चिकित्सक दरबन्दी खुलाउन पनि प्रदेश सरकारसँग स्वीकृत लिनुपर्छ। करारको चिकित्सक खुलाएर पनि के गर्नु ?, ४० देखि ५० हजारको मासिक तलबमा कुनै पनि चिकित्सक आउन चाहँदैनन्, उनले भने, बरु अस्पतालमा जागिर खानुभन्दा उनीहरू मेडिकलतिर बस्न बढी रुचाउँछन्, यो पनि एउटा मेडिकल क्षेत्रमा जटिल समस्या छ।"
सर्लाहीमा खाल्डोमा डुबेर दाजुभाइको मृत्यु,मृत्यु हुनेमा स्थानीय नागेन्द्र महतोका १२ वर्षीय छोरा प्रिन्स र १० वर्षीय दिपु रहेको जिल्ला प्रहरी कार्यालय सर्लाहीका निमित्त प्रमुख प्रहरी नायब उपरीक्षक दीपेन्द्र पन्जियार थारूले जानकारी दिए। सर्लाही : सर्लाहीको पर्सा गाउँपालिका४ जिङ्गडवास्थित बाँके खोलामा तटबन्ध निर्माणका लागि खनिएको खाल्डोमा डुबेर दाजुभाइको मृत्यु भएको छ । मृत्यु हुनेमा स्थानीय नागेन्द्र महतोका १२ वर्षीय छोरा प्रिन्स र १० वर्षीय दिपु रहेको जिल्ला प्रहरी कार्यालय सर्लाहीका निमित्त प्रमुख प्रहरी नायब उपरीक्षक दीपेन्द्र पन्जियार थारूले जानकारी दिए। शनिबार दिउँसो घरबाट निस्केका बालकद्वय राति अबेरसम्म नफर्केपछि अभिभावकले खोज्दै जाँदा गए राति घरभन्दा तीन सय मिटरको दूरीमा रहेको बाँके खोलामा खनिएको खाल्डोमा शव डुबिरहेको अवस्थामा फेला परेको थियो । दुईमात्र सन्तान रहेका नागेन्द्रको दुवै छोराको मृत्यु भएपछि अहिले पूरै जिङ्गडवा गाउँ शोकमा डुबेको छ । रासस
बबई सिँचाइको मुआब्जामा कन्जुस्याइँ,"गुलरिया : बबई सिँचाइ आयोजनाअन्र्तगत निर्माणाधीन पश्चिम नहरको मुआब्जा दिन सरकारले कन्जुस्याई गरेको स्थानीयले गुनासो गरेका छन्। गुलरिया नगरपालिकास्थित खैरापुर क्षेत्रको मुआब्जामा जग्गाको चलनचल्ती दररेटभन्दा कम रकम दिने निर्णय गरेको भन्दै उपभोक्ताहरूले चित्त दुखाएका छन्। खैरापुर नगरपालिका निवासी विनोद यादवले भने, मधुवन नगरपालिकाको खेतीयोग्य जमिनको मुआब्जा रकमभन्दा हामीलाई थोरै रकम दिने निर्णय सरकारले गरेको छ। यो सरासर गलत हो। केही दूरीभित्रै मुआब्जामा ठूलो भिन्नता गरेकोले हामीलाई दुःख लागेको हो। मधुवनको खेतीयोग्य जमिनलाई प्रतिकठ्ठा ४ देखि ५ लाख रुपैयाँ मुआब्जा दिइएको उनले बताए। हामीले प्रति कठ्ठा २ लाख ८० हजारदेखि ३ लाख रुपैयाँ मात्र मुआब्जा रकम पायौं। यो न्यायोचित भएन। खैरापुरमै बाटो पारी केही वर्षअघि प्रतिकठ्ठा १५ लाख रुपैयाँ मुआब्जा दिइयो, उनले भने। चलनचल्तीको प्रतिकठ्ठा २२ लाख मूल्य पर्ने जमिनको १६ लाख रुपैयाँका दरले दिने भनिएको उनले बताए। एउटै कित्ताको जमिन दुई भाग गरी मोहडाको एउटा दर पछाडीको अर्को दर कायम गरिएको उनले गुनासो गरे। सरकारले खैरापुरमा नहर निर्माणाधीन क्षेत्रका ४ सय ५० जनाको नाम मुआब्जा वितरणका लागि प्रकाशन गरेको छ। मुआब्जाका लागि वडाबाट उचित दररेट निर्धारण गरेर पठाए पनि अन्तिम निर्णय गर्दा कम दररेट राखिएकोप्रति यादवले दुःख व्यक्त गरेका छन्। यो निर्णयले हामीलाई अन्याय भएको छ, उनले भने। बबई सिँचाइ आयोजनाले पश्चिमतर्फ ४१ किलोमिटर नहर निर्माण गर्ने लक्ष्य लिएको आयोजना निर्देशक सुशीलचन्द्र देवकोटाले बताए। हालसम्म २८ किमी नहर निर्माण भइसकेको छ। १३ किमी निर्माणाधीन अवस्थामा छ। हामीले मूल र शाखा नहर खण्डमा मुआब्जा दिएका छौं, उनले भने।"
ट्रान्समिसन लाइनको तार खस्दा सुदूरपश्चिमका ६ जिल्लामा विद्युत सेवा अवरुद्ध,"डडेल्धुरा : डडेल्धुरासहित सुदूरपश्चिमका पहाडी जिल्लामा विद्युत सेवा अवरुद्व भएको छ । अत्तरिया डडेल्धुरा मुख्य ट्रान्समिसन लाइनको तार खस्दा सुदूरपश्चिमका पहाडी जिल्लामा विद्युतीय सेवा अवरुद्ध भएको छ। सुदूरपश्चिमका ६ जिल्लाको विद्युत सेवा अवरुद्ध भएको छ । नेपाल विद्युत प्राधिकरण डडेल्धुरा वितरण केन्द्रका प्रमुख रमेश अवस्थीका अनुसार डोटीको रुवसकाडामा मुख्य टावरको तार टुटेपछि विद्युत सेवा अवरुद्ध भएको हो। अत्तरियादेखि स्याउले सव स्टेशन जोड्ने ट्रान्समिसन लाइनको रुवसकाँडास्थित टावरको एउटा तार टुटेको विद्युत प्राविधिकरणले जनाएको छ। मुख्य लाइनको तार टुट्दा स्याउले सव स्टेशनमार्फत् प्रशारण हुने पाहाडका सबै जिल्लाको विद्युत सेवा अवरुद्ध भएको हो । मर्मतका लागि डडेल्धुरा र अत्तरियाबाट प्राविधकसहितको टोली रुवसकाँडातर्फ गएको छ । विद्युत सेवा सञ्चालन गर्न एक घण्टा पनि लाग्न सक्छ र केही समस्या भए ५, ६ घण्टा पनि लाग्नसक्ने डडेल्धुरा वितरण केन्द्र का प्रमुख अवस्थीले जाजकारी दिए ।"
अवरुद्ध नारायणगढमुग्लिन सडक दुइतर्फी सञ्चालनमा,चितवनको इच्छाकामना गाउँपालिका६ कालीखोलामा शनिबार अपरान्ह चार बजे सुख्खा पहिरो खसेपछि सडक दुइतर्फी अवरुद्ध बनेको थियो। तीन एक्साभेटर र जेसिभी प्रयोग गरेर पहिरो पन्छाइएको थियो। नारायणगढ : पहिरो पन्छाएपछि नारायणगढमुग्लिन सडकखण्ड दुइतर्फी सञ्चालनमा आएको छ। नौ घण्टापछि आज बिहानदेखि सडकखण्ड दुइतर्फी सञ्चालनमा आएको हो। चितवनको इच्छाकामना गाउँपालिका६ कालीखोलामा शनिबार अपरान्ह चार बजे सुख्खा पहिरो खसेपछि सडक दुइतर्फी अवरुद्ध बनेको थियो। तीन एक्साभेटर र जेसिभी प्रयोग गरेर पहिरो पन्छाइएको थियो। अहिले रोकिएका सवारीसाधन र यात्रुहरु गन्तव्यतर्फ लागेको इलाका प्रहरी कार्यालय मुग्लिनका प्रमुख प्रहरी निरीक्षक विशाल तामाङले जानकारी दिए। उनले मौसम र सडकको अवस्था बुझेर मात्र यस सडकखण्डको यात्रा गर्न अनुरोध गरे । यस सडकखण्डमा असार महिना लागेपछि पटकपटक पहिरो खस्दा सडक अवरुद्ध हुँदै आएको छ। यस सडक हुँदै दैनिक हजारौ सवारीसाधन आउजाउ गर्ने गर्दछन्। पटकपटक सडक बन्द हुँदा पूर्व र पश्चिम हुँदै काठमाडौं र पोखरा ओहोरदोहोर गर्ने यात्रु बढी मर्कामा परेका छन्। रासस
मिटरव्याजीविरुद्ध कानुन ल्याउन माग गर्दै संसद भवन अगाडि प्रदर्शन,"काठमाडौं : मिटरव्याजविरूद्ध कानुन ल्याउन माग गर्दै संघीय संसद भवन अगाडि प्रदर्शन गरिएको छ। काठमाडौंको बानेश्वरस्थित संघीय संसद भवन अगाडि आइतबार मिटरव्याजी पीडितहरूले कानुन छिटो बनाउन माग गर्दै घेराउ गरेका हुन् । प्रदर्शनमा सहभागीहरुले मिटरव्याज सम्बन्धी कानून तत्काल पारित गर, दलाल पूँजीवादी व्यवस्था अन्त्य गर, अवैधानिक मिटरव्याज तत्काल अन्त्य गर लगाएतका प्लेकार्ड प्रदर्शन गरेका थिए । उनीहरुले नियोजित रुपमा यससम्बन्धी कानुनलाई निष्कृय पारेको भन्दै आफूहरुले न्याय नपाएसम्म घर नफर्किने जनाएका छन् । सरकारले मिटरव्याजीलाई कारबाही गर्ने भनेपनि कार्यान्वयनमा नआएको पीडितहरुको आरोप छ । सरकारले मिटरव्याजविरूद्ध अध्यादेश ल्याए पनि संसदको दुवै सदनमा अवरोध हुँदा पारित हुन सकेको छैन। असार १८ गते प्रधानमन्त्री पु्ष्पकमल दाहाल प्रचण्डले आफूलाई प्रधानमन्त्री बनाउन सरदार प्रितम सिंह पटकपटक दिल्ली धाएको अभिव्यक्ति दिएका थिए। सोही अभिव्यक्तिलाई लिएर प्रमुख प्रतिपक्ष दल नेकपा एमालेले संसद अवरोध गर्दै आएको छ।"
"मोरङमा खुकुरी देखाएर लुटपाट, हुलिया परिवर्तन गरेर फरार","विराटनगर : मोरङको पथरीशनिश्चरे नगरपालिका१ मा खुकुरी देखाएर शनिबार साँझ एक जना व्यक्तिमाथि लुटपाट गरिएको छ। प्रहरीका अनुसार पथरीजाँते भित्री सडकखण्डको जंगलमा लेटाङ नगरपालिका८ का ३७ वर्षीय ओमप्रकाश रानामगर साँझ साढे ५ बजेतिर लुटिएका हुन्। पथरी बजारबाट प्लम्बिङको सामान लिएर मोटरसाइकलमा घरतर्फ जाँदै गरेका मगरमाथि ५ जनाको समूहले लुटपाट गरेको प्रहरीले जनाएको छ। रानामगरले आफ्नो साथमा रहेको ओपो मोबाइल र ४ हजार रूपैयाँ नगद लुटिएको जानकारी प्रहरीलाई गराएका थिए। घटनाका बारेमा प्रहरीले राति ८ बजेतिर खबर पाएको हो। घटनामा संलग्नको हालसम्म पहिचान खुलेको छैन। पक्राउ पनि परेका छैनन्। रानामगरले प्रहरीलाई दिएको जानकारी अनुसार घटनामा संलग्नमध्ये १ जनाले रेनकोट र १ जनाले रातो क्याप टोपी लगाएका थिए। रेनकोट लगाएका व्यक्तिले सडकको बीचमा आएर हात उठाए। ट्राफिक प्रहरी होलान् भनेर मोटरसाइकल रोकें, प्रहरीलाई उनले भनेका छन्, त्यसपछि ३ जनाले खुकुरी देखाएर साथमा भएको पैसा र मोबाइल निकाल्न लगाए। पैसा र मोबाइल लिइसकेपछि अरु केही नगरिकन छाडिदिए। आफूमाथि कुटपिट र आक्रमण भने नभएको तथा मोटरसाइकललाई पनि केही नगरेको रानामगरले प्रहरीलाई बताएका छन्। तर, लक खोल्न सिकाइमागेर मोबाइल लगेको उनले बताए। बाटो हिँड्ने केही प्रत्यक्षदर्शीले प्रहरीलाई दिएको जानकारी अनुसार लुटपाटमा ५ जनाको संलग्नता छ। घटनापछि हुलिया परिवर्तन गरेर घटनास्थलबाट उनीहरु फरार बनेको प्रत्यक्षदर्शीले प्रहरीलाई बताएका छन्। लुटपाट गरेपछि रानामगरलाई छाडिदिएका रहेछन्। सडकनजिकै जंगलमा बसेर धमाधम कपडा फेर्दै थिए, प्रत्यक्षदर्शीलाई उद्रित गर्दै प्रहरी स्रोतले भन्यो, जंगलमा निगुरो टिप्ने व्यक्तिहरु हुन् कि भन्ने आनुमान गरिएको थियो। शरीरका कपडा साथमा रहेको टिनको बाक्साभित्र राख्दै बाक्साभित्रको कपडा निकालेर लगाइसकेपछि उनीहरु हतारहतार जंगलको बाटो हुँदै भागे। प्रहरीका अनुसार घटनामा संलग्नमध्ये ३ जनाले लुटपाट गरेको र २ जनाले रेकी गरेको हुनसक्छ। इलाका प्रहरी कार्यालय पथरीका डीएसपी लक्ष्मी भण्डारीले घटनामा संलग्नको खोजी तीव्र पारिएको जानकारी दिए। प्राप्त सूचना र हुलियाका आधारमा सबैतिर प्रहरी परिचालन गरेर लुटेरा समूहको खोजी जारी राखिएको उनको भनाइ छ।"
