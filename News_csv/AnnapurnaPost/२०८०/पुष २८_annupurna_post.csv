शीर्षक,विवरण
गुल्मीमा २३ करोडको सुन्तला उत्पादन,"तम्घास : गुल्मीको धुर्कोट गाउँपालिका१ नयाँगाउँका ५४ वर्षीय टीकाबहादुर हमालले विगत ३३ वर्षदेखि सुन्तलाखेती गर्दै आएका छन् । सुन्तलाखेतीबाटै उनले वार्षिक लाखौँको आम्दानी गर्दै आएका छन्। 'एक वर्ष बिराएर सुन्तलाको उत्पादन राम्रो हुन्छ, पोहोर साल रु आठ लाखको बिक्री भयो', हमालले भने, 'यस वर्ष उत्पादन अलि घटेकाले रु छ लाखको सुन्तला बिक्री भयो ।' सुन्तला लिन घरमै व्यापारी आउने गरेका छन् । अहिले उनले प्रतिकिलो ६५ देखि ७० मा सुन्तला बिक्री गरेका छन्। पछिल्लो समय वैदेशिक रोजगारीमा जाने युवाको प्रतिस्पर्धा भए पनि हमाल भने घरमै बसेर मनग्य आम्दानी गरिरहेका छन्। 'यो पुर्ख्यौली पेसा हो, मैले व्यवसायीकरण गरेको मात्र हुँ', उनले भने। उनले कूल १२ रोपनी जग्गामा सुन्तलाखेती गर्दै आएका छन्। अहिले २५ हजार बोटमा सुन्तला उत्पादन भइरहेको उनले बताए। थप ४० हजार बिरुवा नर्सरीमा छन् । केही वर्षपछि ती बिरुवाले पनि उत्पादन दिँदा आम्दानी झनै बढ्ने हमाल बताउँछन्। सुन्तला बिक्रीको रकम घरखर्च चलाएर पनि बचत हुने गरेको हमाल बताउँछन्। नयाँगाउँकै कमला पोखरेलले पनि यस वर्ष सबै सुन्तला घरबाटै प्रतिकिलो ६५ मा बिक्री गरे। गत वर्ष ८० हजारको सुन्तला बिक्री गरेकी उनले यस वर्ष पनि सोही रकमकै हाराहारीमा बिक्री गरेको बताए। सुन्तला लिन व्यापारी घरमै आउने भएकाले बजारको कुनै समस्या छैन । 'बारीमा तीन सय बोट छन्, केही साना बिरुवा पनि छन्', उनले भने, 'सुन्तला बिक्रीको रकमबाट घरमा चाहिने दैनिक उपभोग्य सामग्री किन्न सहयोग भएको छ ।' पोखरेल र हमाल त सुन्तला बिक्री गर्ने केही प्रतिनिधि पात्र मात्रै हुन्। उनीहरुजस्तै जिल्लामा धेरैले सुन्तला बिक्री गरेका छन् । यस वर्ष जिल्लामा रु २३ करोडको सुन्तला उत्पादन भएको कृषि ज्ञानकेन्द्र गुल्मीले जनाएको छ । त्यसमा १२ करोड ८४ लाखको सुन्तला जिल्लाभन्दा बाहिर निर्यात भएको केन्द्रका प्रमुख नवराज भण्डारीले जानकारी दिए। सरकारले गुल्मीलाई सुन्तला जोन भनी घोषणा गरेको छ । गुल्मीमा कूल एक हजार २७ हेक्टर क्षेत्रफल सुन्तला उत्पादनयोग्य जग्गा छ । त्यसमध्ये यस वर्ष छ सय २३ हेक्टर क्षेत्रफलमा छ हजार पाँच सय ७२ दशमलव चार मेट्रिकटन सुन्तला उत्पादन भएको छ । अहिले कूल सुन्तला बगैँचाको ६० प्रतिशत बोट फलेका छन् । आव २०७९८० मा कृषक, कृषि ज्ञानकेन्द्र, प्रधानमन्त्री कृषि आधुनिकीकरण परियोजना र पालिकाको लगानीमा एक सय ३० हेक्टर क्षेत्रफलमा थप सुन्तलाखेती विस्तार गरिएको केन्द्रका प्रमुख भण्डारीले बताए। जिल्लाका पालिकाले पनि सुन्तलाखेती प्रवद्र्धन गर्न विभिन्न कार्यक्रम सञ्चालन गरेका छन् । जिल्लाको धुर्कोट, रेसुङ्गा, मदानेलगायत क्षेत्रमा सुन्तलाखेतीका लागि चक्लाबन्दी कार्यक्रम नै सुरु गरिएको छ । धुर्कोट गाउँपालिका प्रमुख भुपाल पोखरेलले धुर्कोटमा सुन्तलाको बजारीकरणमा कुनै समस्या नभएको बताए। उनले सुन्तलाको उत्पादन वृद्धिका लागि सिँचाइ, प्रविधिलगायत विषयमा पालिकाले सहयोग गर्ने प्रतिक्रिया दिए। रासस"
बहुमूल्य झ्याउको महत्त्व कहिले बुझ्ने ?,"काठमाडौं : किराती समुदायका मुख्य चाडवाडमाझ्याउबाट बनेका परिकार एकदमै लोकप्रिय मानिन्छन्। दसैं, तिहार, उधौली, उभौलीजस्ता चाडवाडमा उनीहरू झ्याउको परिकार समेटने गर्छन्। लिम्बू समुदायमा बंगुरको रगतमा झ्याउसँगै मरमसला मोलेर बनाइने परिकार (सारगेम्बा) अति नै लोकप्रिय छ। चाडवाडका बेला त झ्याउको महत्त्व छ नै, अघिपछि सुकाएर राखिन्छ। तरकारी नफल्ने सिजनमा यसको तरकारी खाने गरिन्छ। पूर्वी पहाडका जनजाति समुदायका लागि झ्याउ खानाको पौष्टिक स्रोत र घरेलु उपचारको अचुक उपाय हो। रुखमा फल्ने झ्याउ आजभोलि लोप हुँदै गएको छ। जनजाति समुदाय चिन्तित छन्। साल्पा सिलिछों३, भोजपुकी ६२ वर्षीया सीताकुमारी राई आठदस वर्ष पहिला घर वरिपरिकै जंगलमा झ्याउ टिपेको सम्झिन्छिन्। तर आजभोलि उक्त जंगलमा झ्याउ पाइँदैन। झ्याउ टिप्न घण्टौं हिँडेर माथिल्लो क्षेत्र पुग्नुपर्छ। त्यहाँ पनि पहिला झैं झ्याउ पाइँदैन। झ्याउ घटदै जानुका पछाडि अत्यधिक संकलन र झ्याउलाई चाहिने खालको वातावरण बिग्रिएको हुन सक्ने अनुमान राईको छ। साल्पा सिलिछोंकै ३० वर्षीया विष्णु राई भन्छिन् झ्याउ एकदमै घमाइलो र सफा ठाउँमा मात्रै फल्छ। छसात वर्षदेखि जंगलको बाटोमा मोटर कुद्न थाल्यो। मोटरबाटो नजिकै झ्याउ छैन। सडकको धुलोमैलोले झ्याउको बासस्थानमा अवरोध आएको हुन सक्छ। संखुवासभातिर पनि उस्तै समस्या छ। चेपुवाकी ३८ वर्षीया जांगमु भोटेले पाँचसात वर्ष पहिलाको तुलनामा झ्याउ पाउनै छोडेको बताइन्। सजिलोसँग मान्छे पुग्ने ठाउँमा झ्याउ छैन। माथिल्लो क्षेत्रमा मात्रै पाइए पनि झ्याउ किन घटिरहेको छ भन्ने विषयमा उनी अनभिज्ञ छिन्। सिलिचोङ गाउँपालिका, संखुवासभाका ३० वर्षीय गंगाराज राईले गाउँघरमा झ्याउको अव्यवस्थित संकलन भइरहेको देखेका छन्। उनले भने किरात समुदायमा झ्याउको माग एकदमै छ। तर, झ्याउ टिप्ने बेलामा रुखै ढाल्दिन्छन्। अर्को पटकदेखि त्यहाँ झ्याउ फल्दैन। उचित ज्ञानको अभावले यति महत्त्वपूर्ण वनस्पतिमा प्रभाव परिरहेको छ। रङ र आकार हेरेर हुन्छ संकलन स्थानीयहरू रङ र आकार हेरेर झ्याउ संकलन गर्छन्। सेतो लामो देखिने झ्याउलाई (राई भाषामा वाछा) भाले र खरानी रङको झ्याउलाई पोथी (मिम्छा) भन्छन्। स्थानीयहरू झ्याउ घट्दै गएकोमा चिन्तित छन्। झ्याउ हराउँदै गएपछि त्यसको मारमा किरात समुदाय परेको छ। विशेषगरी पूर्वी पहाडी जिल्लाका किरात समुदायमा झ्याउ एकदमै लोकप्रिय छ। दसैं, तिहार, उधौली, उभौलीजस्ता चाडवाडमा उनीहरू झ्याउको परिकार समेटने गर्छन्। लिम्बू समुदायमा बंगुरको रगतमा झ्याउसँगै मरमसला मोलेर बनाइने परिकार (सारगेम्बा) अति नै लोकप्रिय छ। चाडवाडहरूमा सारगेम्बा बनाउने र त्यसलाई सुकाएर तरकारी नफल्ने सिजनमा समेत प्रयोग गर्ने गरिन्छ। झ्याउ खानाको एउटा पौष्टिक स्रोत बनेको उनीहरू बताउँछन्। पछिल्लो समय झ्याउ नपाइँदा आफ्ना रीतिरिवाज मासिने हुन् कि भन्ने डर ६२ वर्षीया सीताकुमारी राईको छ। भन्छिन्, यसरी नै झ्याउ घट्यो भने आउने पुस्ताले झ्याउ खान पाउँदैन। झ्याउको महत्त्व हराउने छ। चाडपर्व खल्लो हुनेछ। अत्यधिक संकलन, जंगल विनाश तथा खण्डीकरण, सडक निर्माण, बस्ती विस्तार, तापक्रम वृद्धि, जलवायु परिवर्तनलगायतका कारण झ्याउ हराउँदै गएको विज्ञहरू बताउँछन। जहाँ प्रदूषण बढ्छ। त्यहाँबाट झ्याउ लोप हुन्छ। झ्याउमा दुई दशकदेखि अनुसन्धान गर्दै आएका त्रिभुवन विश्वविद्यालय केन्द्रिय वनस्पति विभागका डा चित्रबहादुर बानियाँ भन्छन् पल्युसन सेन्सेटिभ हुने भएकाले बायोइन्डिकेटर (प्रदूषणको सूचक) मानिन्छ। प्रदूषणको संकेत गर्ने भएकाले झ्याउको अवस्था, जनसंख्या (मात्रा) र स्वास्थलाई मूल्यांकन गर्दै वैज्ञानिकहरूले त्यस्ता ठाउँको प्रदूषणको स्तरको अध्ययन गर्न सक्छन्। जसले पारिस्थितिक प्रणाली र मानव स्वास्थ्यमा प्रदूषणको प्रभाव कम गर्न आवश्यक भूमिका खेल्न मद्दत गर्छ। जनजातिहरूले उपभोग गर्ने झ्याउ स्वच्छ वातावरणमा मात्रै हुन्छ। त्यसैले विगतमा तल्लो ग्रामीण भेगसम्म पाइए पनि ती क्षेत्रमा प्रदूषणलगायत अन्य खालका अतिक्रमण बढेकाले हराउन थालेको हो। चरम मौसमी घटना (अत्यधिक खडेरी र वर्षा) ले पनि यसको वृद्धि विकासमा अवरोध गर्छ। यसको वृद्धि अत्यन्त ढिलो अर्थात् प्रतिवर्ष ००१ प्रतिशत मात्रै हुन्छ। जमिनमा पाइने सबैभन्दा पुरानो वनस्पति झ्याउ विस्तारका लागि भूबनावट, पर्यावरणीय अवस्था, हावापानी, वर्षा, आद्रताले भूमिका खेलेको हुन्छ। मानिसको छालाजस्तै अरू वनस्पतिको बाहिरी तह हुन्छ, त्यसैकारण सुरक्षित हुन्छन्। तर झ्याउको बाहिरी सुरक्षा गर्ने तह हुँदैन। त्यसैकारण वातावरणमा थोरै अवरोध आउँदा पनि असर पर्छ। वातावरणमा अम्लीय वा क्षरीयपन देखिनेबित्तिकै त्यहाँबाट तुरुन्त पतन भएर जान्छ। झ्याउ जोगाउन एकदमै मुस्किल छ। झ्याउ मानिसले ल्याबमा बनाउन सक्दैन। पछिल्लो समय जथाभावी हुने विकासे कामले यस्ता वनस्पति मारमा परेका छन्। पर्यावरणीय हिसाबले झ्याउको संरक्षण एकदमै महत्त्वपूर्ण मानिन्छ। यसले विभिन्न खालका पारिस्थितिक प्रणाली व्यवस्थापनमा भुमिका खेलेको हुन्छ। जटिल खाद्य शृंखला निर्माण गर्ने हुँदा जनावर र पन्छीहरूको खानाको प्राथमिक स्रोत र बासस्थान बन्छ। प्रतिकूल खालको अवस्थाबाट रुखबिरुवालाई बचाउँछ। जंगलमा यसले पानी तथा खनिज चक्रमा उपलब्धतालाई व्यवस्थापन गर्न सक्छ। आद्रता कायम राख्ने क्षमता भएकाले अत्यधिक वाष्पीकरण रोक्न, सन्तुलित पारिस्थितिक तन्त्रलाई प्रवद्र्धन गर्छ। झ्याउहरू जब सड्छन् त्यसले पनि वातावरणमा आवश्यक पोषण तत्त्व छोडने भएकाले माटोलाई समृद्ध बनाउनुको साथै जीवहरूको विकासमा सहयोग गर्छ। माटो निर्माणमा सहयोग गर्छ। बर्सेनि २ हजार टन निर्यात प्रतिबन्ध हुनु पहिला कति झ्याउ निर्यात हुन्थ्यो भन्ने आधिकारिक रेकर्ड सरकारसँग छैन। तर, राजस्व संकलनको आधारमा निर्यात आँकडा निकालेको छ। वन मन्त्रालय, वन विभाग, वन तथा भूसंरक्षण विभागले ७४ जिल्ला वन कार्यालयबाट राजस्व संकलन भएको आधारमा वार्षिक प्रतिवेदन हाम्रो वन मा सन् २००० देखि २०११ सम्म नेपालबाट कानुनी रूपमा वार्षिक २ हजार २० टन झ्याउ निर्यात हुने गरेको देखाउँछ। त्यसबाट २५ करोड २९ लाख ३ हजार ३ सय ५ (२,४०,००० अमेरिकी डलर) राजस्व संकलन भएको थियो। उक्त अध्ययनले वार्षिक कारोबार १ सय ६८ टन भएको देखिए पनि धेरैजसो कारोबार अवैध रूपमा भएको हुन सक्ने डा देवकोटा बताउँछन्। झ्याउ निर्यातमा सरकारले रोक लगाउनुमा कुनै अर्थ नरहेको जडीबुटी व्यवसायी महासंघका अध्यक्ष टंकप्रसाद शर्माले बताए। उनले निर्यात रोक्नुभन्दा पहिला हरेक वर्ष एक हजार टन झ्याउ संकलन हुने गरेको बताए। तर सरकारी आँकडामा भने निकै न्यून निर्यात हुने गरेको देखाइएको छ। बाँकेबाट धेरै बरामद सन् २०११ जनवरी १० देखि नै सरकारले निर्यातमा प्रतिबन्ध गरे पनि ठूलो संख्यामा प्रहरीले झ्याउ बरामद गरेको देखिन्छ। सन् २०१४ र २०१७ मा जिल्ला प्रहरी कार्यालय बाँकेले ३ हजार १ सय ४१ किलो झ्याउ बरामद गरेको थियो। बाँकेले मात्रै करिब ७० प्रतिशत झ्याउ निर्यात गर्छ। सन् २०१७ को मार्चमा जानकी गाउँपालिका ३ स्थित गणेश राइस मिलमा १ हजार ७ सय २१ किलो झ्याउ लुकाएको अवस्थामा भेटिएको थियो। सोही वर्ष नेपालगन्ज उपमहानगरपालिकामा रहेको जय माँ काली चिउरा उद्योगमा १ हजार १ सय २५ किलो झ्याउ प्रहरीले नियन्त्रण गरेको थियो। त्यसैगरी २०१४ को मार्चमा २ सय ९५ किलो झ्याउ बेवारिसे अवस्थामा प्रहरीले बरामद गरेको थियो। बाँकेबाट मात्रै करिब ७० प्रतिशत झ्याउ निर्यात हुन्छ। लामो समयदेखि प्रहरीले झ्याउ बरामद नगरेको बाँके प्रहरी कार्यालयका प्रवक्ता नारायण डाँगीले बताए। उनले भने यी अलि पुराना घटना भए। पछिल्ला वर्षहरूमा झ्याउ समाइएको छैन। वन तथा वातावरण मन्त्रालयले बरामद झ्याउहरू प्रतिबन्ध फुकुवा गरेको समयमा पक्राउ गरिएको र अरू बेला अवैध कारोबार नभएको दाबी गरेको छ। मन्त्रालयका प्रवक्ता बद्री ढुंगाना भन्छन, पहिला खुल्दै, बन्द हुन्थ्यो। त्यस्तै बेला समातिएका हुन्। सन् २०११ को जनवरीमा झ्याउ निर्यात प्रतिबन्धको सूचना राजपत्रमा प्रकाशित भएको हो। सोही राजपत्रमा प्रतिबन्ध लगाउनुभन्दा पहिला संकलन भएका झ्याउहरू निर्यात गर्न एक महिनाको समय दिइएको थियो। जसका लागि वन विभागको सहमतिमा वनस्पति विभागबाट प्रमाणित गरी निर्यात गर्नुपर्ने राजपत्रमा उल्लेख छ। त्यसपछि निर्यात प्रतिबन्ध फुकुवा नभए पनि झ्याउहरू बरामद भएका छन्। मन्त्रालयका प्रवक्ता ढुंगानाले के कति झ्याउ निर्यात भयो भन्नेबारे मन्त्रालयसँग आधिकारिक तथ्यांक नभएको स्विकार गरे। नाकाहरू खुल्ला हुँदा एउटा प्रजातिको नाममा अरू नै वनस्पति निर्यात भएको हुन सक्ने बताउँदै उनले भने नाकामा उच्च प्रविधिका ल्याब र जनशक्ति छैनन्। त्यसैले प्रतिबन्धित वनस्पति भए पनि गैरकानुनी निर्यातको रेकर्ड छैन। अनुसन्धानरत डा देवकोटाका अनुसार पूर्वमा खानाका लागि र पश्चिममा व्यापारका लागि झ्याउ संकलन गर्ने गरिएको कुरा बताए। सरकारी आँकडा हाम्रो वन ले २० प्रजातिका झ्याउहरू संकलन भएको देखाउँछ। प्रकृति संरक्षणका लागि अन्तर्राष्ट्रिय संघ (आईयूसिएन) को रातो सूचीमा परेको हाइपोट्रयाना, इभर्नियास्ट्रम, नेप्ललिन्सिस, पार्मेट्रीमा, सिरेटमलगायतका झ्याउ पनि बिक्री भएका थिए। यी झ्याउ जनजाति समुदायमा लोकप्रिय छन्। झ्याउ महत्त्वपूर्ण हुँदाहुँदै पनि मन्त्रालय, वनस्पति विभाग, वन विभाग, वन कार्यालय, केन्द्रीय प्रहरी कार्यालयलगायतका सम्बन्धित निकायहरू निर्यातको विषयमा गैरजिम्मेवार उत्तर दिएर पन्छिएका छन्। झ्याउको निर्यातले वनजंगल र वातावरणमा कुनै प्रकारका बेफाइदा नहुने भए पनि सरकारले प्रतिबन्ध लगाएको भन्दै उनीहरूले आलोचना गर्दै आएका थिए। वन विभागमा कार्यरत वन अधिकृत, सुरेन्द्र अधिकारीले झ्याउ प्रतिबन्धमा कुनै अर्थ नभएको बताए। सबै खालका झ्याउलाई एउटैमा वर्गीकरण गरिएको र प्रतिबन्ध खुल्दा पनि सबै खुलेको उनले बताए। व्यवसायीहरूले झ्याउको बिक्रीवितरण खुलाउन व्यापक माग गर्दै आएका थिए। गत मंसिर ७ गतेको राजपत्रमा सूचना प्रकाशन गरेर झ्याउको निर्यातसमेत खुल्ला गरेको जनाएको छ। वन ऐन, २०७६ को दफा ७७ अन्तर्गत प्रतिबन्ध लगाइएको थियो। जैविक विविधता, कुनै प्रजातिको संरक्षण, वातावरण संरक्षण प्रयोजनका लागि तोकिएको वन पैदावरको संकलन, कटान, उपभोग, ओसारपसार, विदेश निकासीमा प्रतिबन्ध लगाउन सक्ने सरकारको निर्णयमा थियो। मन्त्रालयका प्रवक्ता ढुंगाना भन्छन्, अहिलेको प्रावधानले ओसारपसार गर्न पाइने भएको छ। पहिलाका राजपत्र खारेज गरिएको छ। तर उक्त समयमा कानुनले ओसारपसार र व्यापारिक प्रयोजन निकासीमा बन्देज लगाए पनि जनजातिका परम्परागत अभ्यास नरोकेको बताए। अनुसन्धानरत डा देवकोटाको अध्ययनले झ्याउको प्रतिबन्ध फुकुवा हुँदा लोपोन्मुख प्रजातिहरू पनि निर्यात हुने गरेको देखाएको छ। त्यसमा सरकारले उचित नियमन गर्न सकेको छैन। गैरकानुनी निर्यात र झ्याउ निर्यात फुकुवा निर्णयले यस्ता महत्त्वपूर्ण प्रजातिमा असर पर्ने उनको चिन्ता छ। यसको मारमा परम्परादेखि झ्याउ उपभोग गर्दै आएका जनजाति समुदाय पर्नेछन्। वनस्पतिविज्ञ कमल मादेन भन्छन, जनजातिहरूको परम्परागत अभ्यासमा सरकारले हस्तक्षेप गर्नु हुँदैन। पश्चिममा व्यापारका लागि झ्याउ निकाले पनि पूर्वका किरातहरूले परम्पराको रूपमा झ्याउ उपभोग गर्छन्। परम्परागत मूल्य बोकेको झ्याउको उचित व्यवस्थापन र गैरकानुनी निर्यातको नियमन भने हुनुपर्छ। लोपोन्मुखमा सूचीकृत झ्याउ अन्तर्राष्ट्रिय समुदायहरू प्रकृति संरक्षणका लागि अन्तर्राष्ट्रिय संघ (आईयूसीएन) र वन्यजन्तु र वनस्पतिको लोपोन्मुख प्रजातिहरूको अन्तर्राष्ट्रिय व्यापारसम्बन्धी महासन्धि (साइटिस)ले विश्वभरिका लोप हुन लागेको प्रजातिहरूलाई वर्गीकरण गर्छ। साइटिसमा आबद्ध भएका मुलुकहरूले ती नियम पालना गर्नुपर्ने हुन्छ। नेपाल एउटा सदस्य राष्ट्र भएका हैसियतले उनीहरूले रातोसूचीमा राखेका तथा लोपोन्मुखमा वर्गीकरण गरिएको वनस्पतिको संरक्षण गर्नुपर्ने दायित्व हुन्छ। जानेर अथवा नजानेर बढी झ्याउ निकाल्ने, जंगलको विनाश, वन खण्डीकरणले यस्ता प्रजातिको बसोबास विनाश भएको छ। त्यसैले यस्ता प्रजातिको संरक्षण गर्ने उद्देश्यले लोपोन्मुखमा वर्गीकरण गरिएको डा बानियाँ बताउँछन्। नेपालबाट निर्यात भइरहेका कतिपय प्रजातिहरू लोपोन्मुख रहेको अनुसन्धानरत डा देवकोटाले बताए। औषधीय महत्त्व साल्पा सिंलिछों३ का ७१ वर्षीय प्रतिमान राईले मर्किएको, सर्किएको र पखाला लाग्दा झ्याउ खाने गरेका छन्। दसंैको बेला झ्याउको प्रयोग धेरै हुन्छ। त्यसबेला धेरै मासु खाँदा झ्याउले बोसो पचाउन मद्दत पुग्ने उनको भनाइ छ। त्रिभुवन विश्वविद्यालयअन्तर्गत माइक्रोबायोलोजी विभाग, सुनसरी धरानका अनुसन्धातकर्ता शिवानी योङहाङले जनजाति समुदायले उपभोग गर्ने झ्याउमा औषधीय मूल्य र वैज्ञानिक प्रमाण खोजेकी छन्। जनजातिहरूले प्रयोग गर्ने इभनिर्यास्ट्रम नेप्लेन्सिस प्रजातिका झ्याउ एन्टिब्याक्टेरियल औषधिको रूपमा उपयोगी हुने बताएकी छन्। त्यसैगरी, इभर्नियास्ट्रम सिरेटम, इभर्नियास्ट्रम नेप्लेन्सिस, पार्मेट्रीमा सिट्राट्रम प्रजातिका झ्याउ पेटको समस्या, मधुमेह, लहरे खोकी, क्षयरोग क्यान्सर, छाला रोगका लागि औषधि बनेको उनले बताइन्। उनले भोजपुर, संखुवासभा, धनकुटा, पाँचथर, ताप्लेजुङबाट संकलन गरिएका झ्याउको अध्ययन गरेकी हुन्। यिनै झ्याउहरू पोषणयुक्त हुने भएकाले बंगुरको रगतसँग मिसाएर किरात समुदायले खाने गर्छन्। तर, अध्ययनमा भेटिएका सबै कुराहरूलाई क्लिनिकल्ली ट्र्याक गर्न नसक्ने औषधि व्यवस्था विभागले जनाएको छ। यस्ता कुरालाई औषधिका रूपमा विकास गर्न जटिल खालका प्रविधिको विकास चाहिने र त्यस्ता प्रविधि विकास नभएको विभागले जनाएको छ। तर झ्याउमा एन्टिअक्सिडेन्ट र पोषण महत्त्व बढी हुने भएकाले बाहिरै निर्यात हुँदै आएको जनाएको छ। अनुसन्धानहरूले झ्याउको औषधीय महत्त्वका कारण विभिन्न खालका औषधिमा प्रयोग गरिएको जनाउँछ। छालामा विकार समस्या, कब्जियत, किड्नीको समस्या, पिसाबसम्बन्धी समस्या र स्त्री रोगका लागि झ्याउ औषधि भएको र विशेषगरी उस्निया प्रजाति बढी प्रयोग भएको उल्लेख छ। जनजातिहरूमा भएको परम्परागत ज्ञान र अभ्यासलाई सम्मान गर्दै यस्ता विषयमा अझै व्यापक अध्ययन, अनुसन्धान जरुरी रहेको विज्ञहरू बताउँछन्। झ्याउको उचित नियमन गर्दै गैरकानुनी रूपमा झ्याउको निर्यात रोक्नुपर्ने देखिन्छ। विकासका नाममा जथाभावी काम गर्दा हुन सक्ने असरको मध्यनजर गर्दै संवेदनशील वनस्पतिको बारेमा सरकारले ठोस कदम लिनुपर्ने उनीहरूको तर्क छ। परम्परादेखि नै झ्याउ उपभोग गर्दै आएका जनजाति समुदायमा पनि कानुनी उल्झनको सट्टामा झ्याउको उचित प्रयोग, संकलन विधि तथा झ्याउको महत्त्वको बारेमा बुझाउन आवश्यक रहेको अनुसन्धानरत डा देवकोटाले बताए। निर्यातमा रोक,जनजातिलाई समस्या झ्याउ अत्यधिक संकलन भएको र संकलन गर्ने क्रममा रुखै काटिन थाले। जंगल मासिएको भन्दै सरकारले सन् २०११ मा झ्याउ निर्यातमा रोक लगायो। सरकारको निर्णयले परम्पराको रूपमा झ्याउ खाँदै आएका जनजाति समुदाय सरकारी पेलानमा परेको बताउँछन्। चेपुवाकी ३८ वर्षीया जांगमु भोटेले प्रशासनले झ्याउ लिएर हिँड्न रोक लगाउँदा हैरानी खेप्नु परेको अनुभव सुनाइन्। भोटे समुदायलगायत खुद्रा व्यापारीले दुईचार किलो झ्याउ जंगलबाट संकलन गरेर जनजाति समुदायमा नै बेच्ने गर्छन्। खाँदवारीस्थित शनिबारे हाटमा झ्याउलगायत जडीबुटी बेच्न वर्षको एक सिजन आउने भए पनि तीन, चार वर्षदेखि प्रशासनले बढी कडाइ गरेको भोटेले सुनाइन्। उनले भनिन् झ्याउ टिप्ने बेलामा पुर्जी काट्नुपर्छ। हटिया गोलाबाट छिराउन दिँदैन। प्रत्येक सामानको सात हजार तिर्नुपर्छ। दुई, चार किलो सामान लिएर हिँड्नेलाई प्रशासनिक झन्झटले निरुत्साहित गरेको छ। एक त झ्याउ पाउनै मुस्किल छ। प्रहरीले हैरानी उस्तै। भोटेजस्ता सानातिना व्यापारीलाई नियन्त्रण गरे पनि अवैध रूपमा झ्याउको कारोबार भने सरकारले रोकेको छैन। झ्याउमा अनुसन्धानरत डा देवकोटाले यस्ता विषयमा सरकारी निकायसँग आधिकारिक दस्तावेजसमेत नभएको टिप्पणी गर्छन्। अनुसन्धानमा कम चासो विज्ञ डा बानियाँले झ्याउका विषयमा अध्ययन, अनुसन्धान गर्न प्रोत्साहन नगरेको र राज्यले बजेट समेत नछुट्ट्याएको गुनासो गरे। सरकारको ध्यान केवल राजस्व संकलनमा मात्रै छ। तर यस्ता वनस्पतिको प्रवद्र्धनमा चासो छैन। बानियाँका अनुसार झ्याउ एकदमै महत्त्वपूर्ण वनस्पति भए पनि यसको पहिचानको कामबाहेक अरू भएको छैन। अहिलेकै गतिमा बढी संकलन हुँदै तथा वातावारण बिगिँ्रदै गएमा यस्ता प्रजाति हराउँदै जाने निश्चित छ। वन मन्त्रालयका प्रवक्ता ढुंगानाले सरकारको तर्फबाट झ्याउमा वातावरणीय प्रभावको विषयमा अनुसन्धान नभएको र विज्ञता कम भएकाले विश्वविद्यालयहरूले नै अग्रसरता देखाउनुपर्ने उनको धारणा छ। झ्याउको विषयमा मात्रै नभएर समग्रमा अनुसन्धानका विषय सरकारको प्राथमिकतामा नपरेको बताए। स्रोतसाधन कम हुने हुँदा देखिनेगरी र नाप्न मिल्ने विषय मात्रै सरकारको नजरमा पर्छन्। अध्ययन, अनुसन्धानका लागि बजेट छुट्ट्याउँदासमेत स्रोतको दुरुपयोग गरेको आरोप लाग्ने गरेको उनको दाबी छ। २४ प्रकारका झ्याउ नेपालमा मात्रै मुलुकमा ९० मिटरदेखि ६ हजार मिटरसम्म १२ सय १७ प्रजातिका झ्याउ पहिचान भएका छन्। २४ प्रकारका झ्याउ नेपालबाहेक अन्यत्र नपाइने बानियाँ बताउँछन्। तर जनजाति समुदायले पाँच, छ प्रकारका झ्याउमात्रै उपभोग गर्छन्। तर जनजातिले परम्परागत रूपमा उपभोग गर्दै आएको हेटेरोडर्मिया, रमलिना, थम्नोलिया, उस्निया, इभर्नियास्ट्रम, सिरेटम, पार्मेट्रिमा, फोलियोस प्रजातिका झ्याउ १४१० देखि ३६०० मिटरसम्म पाइने गरेको झ्याउमा अनुसन्धानरत डा शिव देवकोटाले बताए। प्रतिकूल वातावरणीय अवस्था सहन नसक्ने यस्ता झ्याउको मात्रा लगातार घटदै गएको र अति जोखिममा परेको अध्ययनको क्रममा भेटेँ देवकोटाले भने। त्यस्ता झ्याउ विशेषगरी मध्यपहाडी क्षेत्रमा पाइन्छन्। तर, झ्याउ पाइने क्षेत्रबाट सडक निर्माण भएका छन्। प्रदूषण सहन नसक्ने यस वनस्पतिको जनसंख्या लगातार घटिरहेको छ। मानिसको बसोबास नजिकैतिर झ्याउ पाइने हुनाले मध्यपहाड र पहाडी क्षेत्रमा बढी अतिक्रमण भएकाले झ्याउ विनाश भएको छ। झ्याउको लागि उपयुक्त वातावरण भएको जंगलसमेत घटेको उनले बताए। मध्यपहाडी आयोजना निर्देशनालयका सिनियर डिभिजनल इन्जिनियर रत्नलक्ष्मी वज्राचार्यका अनुसार २०६४।०६५ साल पछि मध्य पहाडी राजमार्गमा मात्रै १ हजार ७ सय ८९ किलोमिटर ट्रयाक खोलिएको छ। पाँचथरको चिवा भन्ज्याङदेखि बैतडीको झुलाघाट जोड्ने उद्देश्यले उक्त आयोजना सुरु गरिएको हो। २०८४।०८५ सम्ममा काम सम्पन्न गर्ने लक्ष्य छ। बाटो खन्ने क्रममा जति ट्रयाक खुल्छ। त्यति नै मिटरको वनस्पति, रुखविरुवा, खेतीपाती र बसोबासमा प्रभाव पारे पनि सात मिटरको बाटो खन्दा वनस्पति नै लोप नहुनुपर्ने हो वज्राचार्यले भनिन् तर सीमित बजेट हुँदा उचित खालका वातावरणीय व्यवस्थापनका काम गर्न सकिएको छैन। हाल भइरहेको काम प्राथमिक उपचारजस्तो मात्र भइरहेको छ। वज्राचार्यले थपिन्, एउटा सडक बनाउन जति बजेट चाहिन्छ उति नै बजेट वातावरणीय व्यवस्थापनमा चाहिने भए पनि थोरै पैसामा धेरै काम गर्नुपर्ने बाध्यता रहेको छ। तर, वातावरणीय मूल्यांकनलाई अवमूल्यन गर्दा झ्याउजस्ता संवेदनशील वनस्पतिको बासस्थान हराउने तथा लोप हुने स्थिति आउन सक्ने डा देवकोटाले उनको अध्ययन इन्डिजिनियस नलेज एन्ड युज अफ लाइकेन मा उल्लेख गरेका छन्। (अर्थ जर्नालिजम नेटवर्कको सहयोगमा)"
कुनै युवाले गाउँ छोड्नु नपरोस्,"गाउँपालिकाको भवन निर्माण विषयमा विवाद छ भन्ने सुनिन्छ त्यो के हो ? म निर्वाचित भइसकेपछि सबैभन्दा पहिलो निर्णय नै गाउँपालिकाको भवन बनाउनुपर्छ भन्ने गरियो। भवन निर्माणको बजेट व्यवस्था भइरहेको छ। अघिल्लो कार्यकालमा विभिन्न उल्झनले बन्न नसकेको रहेछ। त्यसैले हाम्रो कार्यकालमा भवन बनाएर छोड्ने अठोट लिएका छौं। अहिले ६ वटा घर भाडामा लिएर गाउँपालिका सञ्चालन गरिरहेका छौं। केही होटलसँग जोडिएका छन्, केही पसलसँग। एक ठाउँमा लस्करै पनि छैन। यसले गर्दा सेवाग्राहीलाई अत्यन्त कष्ट छ। धेरै ठाउँ छरिएर रहेका कारण कर्मचारीको लापरबाही पनि देखिएको छ। त्यस्तै, छिटो बनाउने हेतुले हामीले गाउँपालिका भवनको निर्माणका लागि सर्वसम्मत ढंगले एउटा मापदण्ड बनाएर सूचना प्रकाशित गर्र्यांै। निःशुल्क जग्गा पाउन सूचना पनि प्रकाशित गरियो। चार ठाउँबाट जग्गा आयो। त्यसमध्ये एउटा जग्गा छनोट गर्नुपर्ने भयो। अहिलेको स्थानबाट एक किलोमिटरको दूरीमा रहेको २१ रोपनी उपयुक्त लाग्यो। राजनीतिक दललाई बोलाएर सर्वदलीय बैठक राखियो। दिएका जग्गामध्ये उचित ठाउँमा चाँडो बनाउनु भनेर सर्वदलीय बैठकले म्यान्डेड दियो। तर गाउँपालिकाको कार्यपालिकामा भने ठाउँका विषयमा विवाद आयो। यो कि, त्यो भनेर। बहुमतले निर्णय गरेर वडा नम्बर ३ स्थित मर्याङडाँडा भन्ने ठाउँमा बनाउने निर्णय गर्यौं। त्यो ठाउँ अहिले भाडामा बसेको भन्दा एक किलोमिटर दूरीमा पर्छ। हाइवेबाट २ सय ८० मिटरमा छ। छनोट गर्ने निर्णयपछि बजारबासी बोलाएर होहल्ला गराइयो। जुलुस गरियो। पूर्वगाउँपालिका अध्यक्षले त्यसको नेतृत्व गरे। विभिन्न आरोप लगाए। उनीहरूले नै सर्वोच्चमा मुद्दा हाले। स्थानीय तह सञ्चालन ऐन विपरीत गर्यो। संघ र प्रदेशलाई नसोधी गाउँपालिकाले एकलौटी गर्यो भनेर सर्वोच्च अदालतमा मुद्दा हाले। अदालतबाट सबै कामकाज रोक्नु भनेर अन्तरिम आदेश भयो। कामजाँच रोकियो। सर्वोच्चमा दुवै पक्ष बहसका लागि बोलाइयो। सबै प्रमाण हामीले पेस गर्यौं। त्यही बहसकै दिन अन्तरिम आदेश कायम गर्न आवश्यकता नभएको भन्ने भयो। कामकाज गर्न फुकुवा भयो। मालपोतमा गएर २१ रोपनी पास गर्यौं। किन पूर्वअध्यक्ष भवन निर्माणको विरोधमा देखिए ? यही त अचम्म छ। पार्टी पनि हाम्रो एउटै हो। आफ्नै पार्टीको नेतृत्वमा आन्दोलन गरिरहनु भएको छ। पूर्वअध्यक्ष नबनाउने भन्दै उही ठाउँमा पुग्नुहुन्छ, म बनाउँछु सहयोग गर्नुपर्यो भनेर पुग्छु। आफ्नो पालामा बन्न नसकेको र मेरो पालामा बन्छ र उसले जश पाउँछ भन्ने उहाँलाई लागेको हुनुपर्छ। उहाँको पालामा पनि दुई किलोमिटर दूरीभित्रका लागि भने सूचना जारी भएको हो। अहिले हामीले पनि त्यही गरिरहेका हौं। निहित स्वार्थले काम गरिरहेको छ। विरोध गर्ने अरूका त्यस्तै स्वार्थ छन्। मुद्दा हाल्ने, विरोध गर्नेको घरमा अहिले भाडामा गाउँपालिका छ। अर्कोतिर उहाँले भनेको ठाउँमा भने उहाँहरूका जग्गा पर्छन्। भवन निर्माणमा अड्चनहरू भइराखेका छन्। तर म मेरो कार्यकालमा जसरी पनि बनाउँछु भनेर लागेको छु। निर्वाचित भएको डेढ वर्षभन्दा बढी भयो तपाईंले यस अवधिलाई कसरी लिनुहुन्छ ? गाउँपालिका भवन निर्माण गर्छौं, वडा भवन निर्माण गर्छौं। प्रत्येक वडाबाट सदरमुकाम पुग्ने बाटो बनाउँछौ। शैक्षिक क्षेत्रमा सुधार गर्छौं। यो समय अवधिलाई मूल्यांकन गर्दा आवश्यकताहरूलाई सही तरिकाले वर्गीकरण गर्न सकियो। आफूले इमान्दारितापूर्वक काम गर्ने इच्छाशक्ति राखियो भने सीमित स्रोत र साधनको बाबजुत पनि असीमित आवश्यकताको पूर्ति गर्नका साथै दिगो आर्थिक र सामाजिक विकास गर्न सकिने रहेछ भन्ने लागेको छ। सबैतिर पालिका सदस्य र कर्मचारीबीच मनमुटाव देखिन्छ, त्यहाँ कस्तो छ ? म व्यक्तिगत स्वार्थ र नियमविपरीत आफू पनि काम गर्दिनँ र थाहा भएसम्म अरूलाई पनि गर्न दिन्नँ। त्यसैले अहिलेसम्म अनमेलको कारण समस्या झेल्नु परेको छैन। डेढ वर्षको अवधिमा तपाईंबाट भएका उल्लेखनीय काम के के हुन् ? यो समय सुन्दा धेरै जस्तो लागे पनि काम गर्नका लागि थोरै नै हो। तर पनि म निर्वाचित भएपछि मेरो मुख्य प्राथमिकता भनेको नै गाउँपालिकाको आफ्नो भवन निर्माण केन्द्रित भयो। अहिलेसम्म सबै गाउँपालिकाका काम कारबाही भाडाका घरबाट नै भइरहेका थिए र छन्। तत्काल प्रशासकीय भवन निर्माण गर्न समय लाग्ने भएकाले १ करोड ४० लाखको लागतमा अस्थायी ट्रस्ट भवन निर्माण गरेका छौं। आफ्नो भवन नबनेसम्म अस्थायी ट्रस्टको भवनबाट नै प्रशासकीय काम कारवाही गर्नेछौं । प्याउली बजारमा करिब १४ करोडको लगानीमा १५ श्ययाको अस्पताल भवन बनिरहेको छ। चरम्बी र चम्पेमा पनि स्वास्थ्य भवन निर्माण भइरहेको छ। पालिकामा रहेका ७ वटै वडाको सदरमुकामसम्म बाह्रैमहिना सवारीसाधन सञ्चालन गर्ने लक्ष्य छ। सातवटै स्वास्थ्य संस्थामा उपकरणहरू उपलब्ध गराएका छौं। औषधि र दरबन्दीअनुसार कर्मचारीको व्यवस्थापन गरेका छौं। एक घर एक धाराको नीतिअनुसार खानेपानी वितरण र विस्तारको व्यवस्था भइरहेको छ। मुहान अभाव भएका ठाउँमा साना ठूला गरी ६७ ठाउँमा अरुण नदी र अन्य ठाउँबाट लिफटिङ्ग प्रविधिको प्रयोग गरेर खानेपानीको विस्तार भइरहेको छ। केही सम्पन्न भएका छन् भने केही निर्माणाधीन छन्। सुन्तला, कागती, एभोकाडो, आँप, लिचीजस्ता खेतीतर्फ आकर्षित गर्न प्राविधिक सहयोगका साथै बिरुवा, मलखाद र विषादी वितरण गरेका छौं। हाम्रो गाउँपालिकाभित्र ९६ प्रतिशत घरधुरीमा विद्युत् सेवा पुगेको छ। भौगलिक विकटताले ४ प्रतिशतमा पनि सेवा विस्तारका लागि तार पोलको प्रबन्ध भइसकेको छ। यो वर्ष उज्यालो अरुण गाउँपालिका घोषणा गर्ने तयारीमा छौं। संघ र प्रदेशसँग कस्तो समन्वय भइरहेको छ ? सबैले सम्झनलायक कार्यकाल बनाउने मेरो लक्ष्य छ। त्यसमा नै लागेको छु। त्यसमा सबैले सहयोग गर्नु भएको छ। संघ र प्रदेशसँग पनि राम्रो समन्वय भइरहेको छ। महिला र युवाका लागि कुनै योजना बनाउनु भएको छ ? लघु घरेलु तथा साना उद्योग स्थापना गर्न सकियो भने स्वरोजगार सिर्जना हुन्छ। अचार, साबुन, बाँसका फर्निचर उत्पादन, खाँडी तथा कोगटी कपडा उत्पादन गर्ने कार्यलाई प्राथमिकतामा राखेका छौं। खाँडी तथा कोगटी कपडा उद्योगका लागि ३० लाखको योजनाको सम्झौतासमेत भएको छ। यस्ता उद्योग स्थापना र सञ्चालन हुँदा स्थानीयस्तरमा रोजगारीको सिर्जना हुने गर्छ, जनताको जीवनस्तर उस्किन्छ। बसाइँसराइ र वैदेशिक रोजगारीमा जाने संख्या घट्ने छ। के वैदेशिक रोजगारी र बसाइँसराइको अवस्था भयावह नै छ र ?यो अवस्था भयावह नै छ तर हामीले गाउँमा बस्ने वातावरण बनाइरहेका छौं। विकास, पूर्वाधार, सुविधाको पर्याप्त व्यवस्था गर्दैछौं। शिक्षा, स्वास्थ्यका लागि कसैले गाउँ छोड्नु नपरोस् भन्ने हाम्रो लक्ष्य छ। अन्तिममा अहिले नै भनिहाल्न नसकिने तर योजना सञ्चालन हुन्छ भन्नेमा तपाईं ढुक्क हुनु भएका त्यस्ता केही योजना छन् कि ? अवश्य छ। गाउँपालिकाको स्थायी प्रशासकीय भवन बनेको छैन। त्यसका लागि जग्गा प्राप्त भइसकेकोले बजेट विनियोजन भई निर्माण प्रक्रियामा जानेमा ढुक्क छु । त्यस्तै गाउँपालिकाभित्रका आधा जति घरधुरीलाई शुद्ध खानेपानीको आपूर्ति गर्न सक्ने मुहानको सुनिश्चितता र सहमति भइसकेको छ। सम्बन्धित नगरपालिकाले स्वीकृति दिइसकेको र जिल्ला खानेपानीले योजना भागको सिफारिससमेत गरिसकेको छ। अब बजेट विनियोजन भएर काम थालनी हुनेमा ढुक्क छु। जरायोटार प्रहरी चौकी भवन निर्माणका लागि आवश्यक कागजात पेस गरी योजना माग गरेका छौं। गृहसचिवले स्थलगत अवलोकन पनि गरिसकेकोले निर्माण हुनेमा ढुक्क छु। प्रस्तुति : सुरेन्द्र काफ्ले"
फागुन १ देखि ३ गतेसम्म विधान सम्मेलन गर्ने माओवादीको निर्णय,"काठमाडौं : नेकपा माओवादी केन्द्रले फागुन १ देखि ३ गतेसम्म विधान सम्मेलन गर्ने निर्णय गरेको छ। पार्टी कार्यालयमा बसेको स्थायी कमिटी बैठकले उक्त निर्णय गरेको हो। पार्टी प्रवक्ता अग्नि सापकोटाले त्यसका लागि प्रतिनिधि चयन गरिने बताए। उनले प्रतिनिधि चयन गर्ने विषयमा थप छलफल हुने बताए। 'प्रतिनिधिको सवालमा थोरै सीमाहरू बढाइएका छन्। यस विषयमा थप छलफल गर्न बाँकी छ,' उनले भने। उनले स्थायी समितिको अर्को बैठक माघ २६ गते बस्ने बताए। त्यस्तै राष्ट्रिय सभाको निर्वाचनको लागि समन्वय समितिले बनाइएको र सोही समितिले गठबन्धनका उम्मेदवारलाई जिताउने गरी तयारी गर्ने बताए। त्यस्तै पार्टी एकतालाई संयोजन समिति बनाएर अघि बढ्ने निर्णयसमेत भएको प्रवक्ता सापकोटाले बताए। त्यसका लागि पार्टी अध्यक्ष पुष्पकमल दाहालको नेतृत्वमा पार्टी एकता संयोजन समिति बनाइएको उनले बताए।"
अब आफ्नै शक्तिमा चुनाव जित्नेगरी तयारी गरौं : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले आफ्नै शक्तिमा चुनाव जित्नेगरी तयारी गर्नुपर्ने बताएका छन्। शनिबार काठमाडौंको साँखुमा कार्यकता भेला तथा प्रशिक्षण कार्यक्रमलाई सम्बोधन गर्दै अध्यक्ष नेपालले यसअघि गठबन्धनको साथमा चुनाव लड्दा अपेक्षित नजिता हासिल गर्न नसकेको भन्दै अक आफ्नै शक्तिमा चुनावमा जित्नेगरी तयारी गर्नुपर्ने बताए। उनले सिंगो मुलुकको विकासको खाका आफ्नो पार्टीले तयार गरेको भन्दै नेता कार्यकर्ताले जनतामाझ गएर त्यसलाई बुझाउन सक्नुपर्ने उल्लेख गरे। अध्यक्ष नेपालले सातैवटा प्रदेशमा पार्टीको अस्तित्व देखिएको र अब पालिकामा अस्तीत्व देखिने गरि संगठन विस्तार गर्नुपर्ने बताए। उनले अहिले गठबन्धन फुट्ने भ्रममा नलाग्न आग्रह गर्दै गठबन्धन पाँचै वर्ष चल्ने बताए। उनले यसअघि कम्युनिष्ट दलहरू बहुमतको नजिक पुगेपनि त्यसलाई जोगाउन नसकिएको भन्दै पुनः कम्युनिष्ट शक्तिलाई एकताबद्ध गर्नका लागि पहल भइरहेको बताए।
कानुनविद् भन्छन् रेशमको नेतृत्व एक महिना बढी टिक्दैन,"धनगढी : टीकापुर घटनाका मुख्य योजनाकार भनेर न्यायालयको तीन वटै तहबाट जन्मकैदको सजाय पाएका रेशमलाल चौधरी शुक्रबार नागरिक उन्मुक्ति पार्टीको सर्वसम्मत अध्यक्ष भए। पत्नी रञ्जिता श्रेष्ठ चौधरीलाई हटाएर रेशमलाल चौधरीले नागरिक उन्मुक्ति पार्टीको नेतृत्व लिए। कैलालीको टीकापुरमा आयोजना भएको पहिलो महाधिवेशनबाट रेशमलाल अध्यक्ष चयन भएका हुन्। महाधिवेशनअघि रञ्जिता नै आगामी कार्यकालको पनि अध्यक्ष हुन् भन्दै हिंडेका उनको अचानक अध्यक्षमा इन्ट्री भएपछि पार्टीभीत्र केही असन्तुष्टि पनि देखिएको स्रोतले बतायो। तर, कानुनविद्हरू रेशमलाल चौधरीको त्यो पद धेरै दिन नरहने जिकिर गर्न थालेका छन्। उनको नेतृत्व कायम रहने वा नरहने भन्ने कुराका लागि कम्तीमा पनि एक महिना कुर्नुपर्ने उनीहरूको तर्क छ। राजनीतिक दल दर्तासम्बन्धी ऐन २०७३ मा महाधिवेशन भएको ३० दिनभित्र पदाधिकारीहरूको विवरण निर्वाचन आयोगमा बुझाइसक्नुपर्ने कानुनी प्रावधान छ। राजनीतिक दल दर्तासम्बन्धी ऐनको दफा ११ को (३) मा यस्तो भनिएको छ। वरिष्ठ अधिवक्त दिनेशचन्द्र त्रिपाठीले सर्वोच्च अदालतबाट जन्मकैद सजाय पाएको र कैद भुक्तान नसकिएकाले अध्यक्षको योग्यता नहुने बताए। रेशमको अध्यक्ष पदको उमेदवारी कानुन सम्मत छैन। प्रतिनिधिसभा निर्वाचन ऐन २०७४ को दफा ११ मा पनि कुनै पनि पार्टीको सदस्य हुनका लागि उसले कुनै पनि फौजदारी अभियोगमा जन्मकैद वा २० वर्ष कैद सजाय पाएको हुनुहुँदैन। तर, रेशमलाल चौधरीलाई टीकापुर घटनामा जन्मकैदको फैसला सुनाइएको थियो,' उनले भने। कानुन ब्यवसायीहरू तर्क गर्छन्, उमेदवार नै बन्न अयोग्य भएको मान्छे कसरी पार्टीको अध्यक्ष बन्न सक्छ? रेशमलाल चौधरीले प्रहरी वरिष्ठ उपरीक्षक लक्ष्मण न्यौपाने, नेपाल प्रहरीका दुई जना निरीक्षकसहित ९ जनाको ज्यान जानेगरी भएको टीकापुर घटनामा जन्मकैदको सजाय काटिरहेका बेला जेलमै पार्टी गठन गरेका थिए। त्यतिबेला उनले आफूले पार्टीको नेतृत्व लिन नपाउने भएपछि २०७८ सालको पुस १९ गते डिल्लीबजार कारागारबाटै पत्नी रञ्जिता श्रेष्ठ चौधरीलाई अध्यक्ष बनाउदै पार्टी गठन गरेका थिए। रामचन्द्र पौडेल राष्ट्रपति भएपछि २०८० को जेठ १५ गते रेशम, गणतन्त्र दिवशको अवसरमा बाँकी कैद मिनाहा पाएर जेलमुक्त भएका हुन्। संविधान निर्माणका क्रममा थरुहट राज्यको माग गर्दै भएको टीकापुर आन्दोलनको योजनाकार मानेर रेशम माथि मुद्दा लागेको थियो। सरकारले मुद्दा लगाएपछि फरार रहेका रेशमले तत्कालीन राष्ट्रिय जनता पार्टीको तर्फबाट २०७४ सालको प्रतिनिधि सभा निर्वाचन जिते। चुनाव जितेका तीन महिनापछि उनले २०७४ सालकै फागुनमा कैलाली जिल्ला अदालतमा आत्मसमर्पण गरे। उनलाई २०७५ सालमा कैलाली जिल्ला अदालतले डाँका चोरी, ज्यान मार्ने उद्योग र कर्तब्यज्यान मुद्दामा आजीबन काराबासको सजाय सुनायो। त्यसपछि उच्च हुदै सर्वोच्च पुगेका रेशमले ती दुबै अदालतबाट पनि आजीवन काराबासको सजाय पाए। तर, उनलाई २०८० सालको गणतन्त्र दिवशका दिन माफि मिनाहा गर्दै रिहा गरिएको थियो। रेशम चौधरीले निर्वाचन आयोग र सत्ता गठबन्धनका नेताहरुसँग परामर्ष गरेर नै अध्यक्षमा लडेको प्रतिक्रिया दिदै आएका छन्। तर स्रोत भन्छ, टीकापुर घटनामा उनको तर्फबाट वकालत गरेका कानून ब्यवसायीले नै उनलाई अध्यक्षमा नलडन सुझाव दिए पनि, उनले अध्यक्षमा उमेदवारी दिएका हुन्। अझ रेशमको आममाफिका विरुद्ध पनि प्रहरी निरीक्षक केशव बोहराकी पत्नि शारदा बोहराले सर्वोच्चमा मुद्दा दिएकी छन्र। उनले रेशमलाई दिइएको माफि मिनाहाको निर्णय खारेज हुनुपर्ने माग गरेकी छन्।"
"मन्त्री र प्रधानमन्त्री फेरिएलान्, गठबन्धन पाँच वर्ष चल्छ : मन्त्री साउँद","बैतडी : परराष्ट्र मन्त्री एनपी साउदले गठबन्धनको सरकार पाँच वर्ष चल्ने बताएका छन्। शनिबार बैतडीमा आयोजित पत्रकार सम्मेलनमा परराष्ट्र मन्त्री साउदले जनताबाट अनुमोदित सरकार भएकाले यो सरकार पाँच वर्षसम्म चल्ने बताए। निर्वाचनमा जानुपूर्व नै गठबन्धन बनाएर जनतामाझ गएर अनुमोदित भएको सरकार भएकाले गठबन्धनको सरकार पाँच वर्षसम्म ढुक्ककासाथ चल्ने बताए। जनतामा गठबन्धन गरेर गयौं। महुमत पायौं। चुनावी प्रक्रियाबाट बहुमत पाएका हौं। माथि आएर गठबन्ध गरेका हैनौं। जनताबाट अनुमोदित भएकाले यो गठबन्धन पाँच वर्ष अन्कन्टक रुपमा चल्छ।' प्रधानमन्त्री, मन्त्रीहरू फेरबदल हुने प्रक्रिया भइरहने बताउदै मन्त्री साउदले गठबन्धन दिगो, भरपर्दो र स्थिरता दिने गठबन्धन भएको दाबी गरे। मन्त्री प्रधानमन्त्री फेरिन्छन, गठबन्धन टुट्दैन,' उनले भने। मुलुकको आर्थिक विकास चुनौतीपूर्ण रहेको र अर्थतन्त्रलाई दृष्टिगत गरेर सरकारले योजना ल्याउने पनि मन्त्री साउदले बताए।"
"सरकारबारे प्रचण्डको ब्रिफिङ आर्थिक अवस्था निकै सुध्रियो, अन्तर्राष्ट्रिय सम्बन्ध अहिलेसम्मकै गतिलो","काठमाडौं : प्रधानमन्त्रीसमेत रहेका नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले पार्टीलाई ऐतिहासिक सफलता मिलेको बताएका छन्। पेरिसडाँडामा शनिबार सम्पन्न स्थायी कमिटीमा बैठकमा उनले पार्टीको विशेष रुपान्तरण अभियानले ऐतिहासिक सफलता मिलेको ब्रिफिङ गरेका हुन्। संसदीय निर्वाचनअघि त्यसखालको अभियान पार्टीले चलाउन नसकेको उनले बताएका थिए। 'निर्वाचनअघि यसखालको अभियान चलाउन सकेको भए नतिजा अहिलेभन्दा राम्रो हुनेथियो,' प्रचण्डले बैठकमा भनेका थिए। उनले विशेष रुपान्तरण अभियानले माओवादी कार्यकर्तामा आशा पलाएको बताएका थिए। 'यो अभियानले पार्टीलाई गतिशिलता दिएको छ। पहिलेभन्दा पार्टी प्रभावकारी बनेको छ। पार्टी संरक्षणको लागि यो ऐतिहासिक काम पनि हो। नेता कार्यकर्तामा आशा पलाएको मैले पाएको छु,' बैठकमा उनले भने। उक्त अभियानले नेताकार्यकर्ताको मूल्यांकन गर्ने आधार पनि भेटिएको ब्रिफिङ उनले गरेका थिए। सक्रियता देखाएका र नदेखाएकाहरूलाई उक्त अभियानले छुट्याइदिएको उनको भनाइ थियो। 'नेता कार्यकर्ताले काम नगरेको गुनासाहरू पनि सुन्ने गरिन्छ। को कति सक्रिय, को निस्क्रिय भन्ने यस अभियानले छुट्याएको छ। आगामी दिनमा नेतृत्व तहलाई मूल्याकंन गर्ने वस्तुगत आधार तयार भएको छ,' उनले भने। प्रचण्डले सरकारले पनि उत्कृष्ट काम गरेको ब्रिफिङ गरेका थिए। उनले आर्थिक अवस्था निकै सुध्रिएको र अन्तर्राष्ट्रिय सम्बन्ध पनि अहिलेसम्मकै राम्रो भएको बताएका थिए। संयुक्त राष्ट्रसंघका महासचिव एन्टोनियो गुटेरेसको नेपाल भ्रमणले विश्वमै नयाँ सन्देश प्रवाह भएको र यसले नेपाललाई निकै फाइदा पुगेको उनले बताएका थिए। पछिल्लो समय गरेका वैदेशिक भ्रमणले पनि देश विकासका निम्ति फलदायी भएको उनले बताएका थिए। उनले आगामी बजेटमा जनताको सुझावसमेत लिने बताएको पार्टी प्रवक्ता अग्नि सापकोटाले बताए। सबैसँग सर्वपक्षीय छलफल गरेरमात्रै बजेटको टुंगो लगाउने प्रधानमन्त्रीले ब्रिफिङ गरेको सापकोटाको भनाइ छ। 'यसपटकको बजेट जनता तहमै पुगेर सल्लाहसुझावअनुसार बनाइने प्रधानमन्त्रीज्युले भन्नुभएको छ। उहाँले नीति तथा कार्यक्रम बनाउनेदेखि लिएर बजेट ल्यानेसम्म आमूल परिवर्तन गर्ने भन्नुभएको छ,' प्रवक्ता सापकोटाले बताए। त्यस्तै माओवादीले विधान सम्मेलन फागुन १ देखि ३ गतेसम्म गर्ने निर्णय गरेको थियो।"
"माओवादी केन्द्रको स्थायी कमिटी बैठक बस्दै, आज विधान मस्यौदा पेश हुने","काठमाडौं : नेकपा माओवादी केन्द्रको स्थायी कमिटी बैठक आज बस्दैछ। पार्टी केन्द्रीय कार्यालय पेरिसडाँडामा बस्ने बैठकमा विधान मस्यौदा र पार्टी रुपान्तरण अभियानको समिक्षा हुने भएको छ। माओवादी केन्द्रको विधान मस्यौदा समितिले पार्टी अध्यक्ष एवं प्रधानमन्त्री पुष्पकमल दाहाल प्रचण्डसमक्ष शुक्रबार विधानको मस्यौदा पेस गरेको छ। माओवादीले यही पुस ५ गते उपाध्यक्ष पम्फा भुसालको संयोजकत्वमा सात सदस्यीय विधान मस्यौदा समिति गठन गरेको थियो। समितिमा महासचिव देवप्रसाद गुरुङ, उपमहासचिव गिरिराजमणि पोखरेल, वर्षमान पुन र जनार्दन शर्मा तथा सचिव गणेश साह र सुरेन्द्र कार्की छन्।"
कुनै युवाले गाउँ छोड्नु नपरोस्,"गाउँपालिकाको भवन निर्माण विषयमा विवाद छ भन्ने सुनिन्छ त्यो के हो ? म निर्वाचित भइसकेपछि सबैभन्दा पहिलो निर्णय नै गाउँपालिकाको भवन बनाउनुपर्छ भन्ने गरियो। भवन निर्माणको बजेट व्यवस्था भइरहेको छ। अघिल्लो कार्यकालमा विभिन्न उल्झनले बन्न नसकेको रहेछ। त्यसैले हाम्रो कार्यकालमा भवन बनाएर छोड्ने अठोट लिएका छौं। अहिले ६ वटा घर भाडामा लिएर गाउँपालिका सञ्चालन गरिरहेका छौं। केही होटलसँग जोडिएका छन्, केही पसलसँग। एक ठाउँमा लस्करै पनि छैन। यसले गर्दा सेवाग्राहीलाई अत्यन्त कष्ट छ। धेरै ठाउँ छरिएर रहेका कारण कर्मचारीको लापरबाही पनि देखिएको छ। त्यस्तै, छिटो बनाउने हेतुले हामीले गाउँपालिका भवनको निर्माणका लागि सर्वसम्मत ढंगले एउटा मापदण्ड बनाएर सूचना प्रकाशित गर्र्यांै। निःशुल्क जग्गा पाउन सूचना पनि प्रकाशित गरियो। चार ठाउँबाट जग्गा आयो। त्यसमध्ये एउटा जग्गा छनोट गर्नुपर्ने भयो। अहिलेको स्थानबाट एक किलोमिटरको दूरीमा रहेको २१ रोपनी उपयुक्त लाग्यो। राजनीतिक दललाई बोलाएर सर्वदलीय बैठक राखियो। दिएका जग्गामध्ये उचित ठाउँमा चाँडो बनाउनु भनेर सर्वदलीय बैठकले म्यान्डेड दियो। तर गाउँपालिकाको कार्यपालिकामा भने ठाउँका विषयमा विवाद आयो। यो कि, त्यो भनेर। बहुमतले निर्णय गरेर वडा नम्बर ३ स्थित मर्याङडाँडा भन्ने ठाउँमा बनाउने निर्णय गर्यौं। त्यो ठाउँ अहिले भाडामा बसेको भन्दा एक किलोमिटर दूरीमा पर्छ। हाइवेबाट २ सय ८० मिटरमा छ। छनोट गर्ने निर्णयपछि बजारबासी बोलाएर होहल्ला गराइयो। जुलुस गरियो। पूर्वगाउँपालिका अध्यक्षले त्यसको नेतृत्व गरे। विभिन्न आरोप लगाए। उनीहरूले नै सर्वोच्चमा मुद्दा हाले। स्थानीय तह सञ्चालन ऐन विपरीत गर्यो। संघ र प्रदेशलाई नसोधी गाउँपालिकाले एकलौटी गर्यो भनेर सर्वोच्च अदालतमा मुद्दा हाले। अदालतबाट सबै कामकाज रोक्नु भनेर अन्तरिम आदेश भयो। कामजाँच रोकियो। सर्वोच्चमा दुवै पक्ष बहसका लागि बोलाइयो। सबै प्रमाण हामीले पेस गर्यौं। त्यही बहसकै दिन अन्तरिम आदेश कायम गर्न आवश्यकता नभएको भन्ने भयो। कामकाज गर्न फुकुवा भयो। मालपोतमा गएर २१ रोपनी पास गर्यौं। किन पूर्वअध्यक्ष भवन निर्माणको विरोधमा देखिए ? यही त अचम्म छ। पार्टी पनि हाम्रो एउटै हो। आफ्नै पार्टीको नेतृत्वमा आन्दोलन गरिरहनु भएको छ। पूर्वअध्यक्ष नबनाउने भन्दै उही ठाउँमा पुग्नुहुन्छ, म बनाउँछु सहयोग गर्नुपर्यो भनेर पुग्छु। आफ्नो पालामा बन्न नसकेको र मेरो पालामा बन्छ र उसले जश पाउँछ भन्ने उहाँलाई लागेको हुनुपर्छ। उहाँको पालामा पनि दुई किलोमिटर दूरीभित्रका लागि भने सूचना जारी भएको हो। अहिले हामीले पनि त्यही गरिरहेका हौं। निहित स्वार्थले काम गरिरहेको छ। विरोध गर्ने अरूका त्यस्तै स्वार्थ छन्। मुद्दा हाल्ने, विरोध गर्नेको घरमा अहिले भाडामा गाउँपालिका छ। अर्कोतिर उहाँले भनेको ठाउँमा भने उहाँहरूका जग्गा पर्छन्। भवन निर्माणमा अड्चनहरू भइराखेका छन्। तर म मेरो कार्यकालमा जसरी पनि बनाउँछु भनेर लागेको छु। निर्वाचित भएको डेढ वर्षभन्दा बढी भयो तपाईंले यस अवधिलाई कसरी लिनुहुन्छ ? गाउँपालिका भवन निर्माण गर्छौं, वडा भवन निर्माण गर्छौं। प्रत्येक वडाबाट सदरमुकाम पुग्ने बाटो बनाउँछौ। शैक्षिक क्षेत्रमा सुधार गर्छौं। यो समय अवधिलाई मूल्यांकन गर्दा आवश्यकताहरूलाई सही तरिकाले वर्गीकरण गर्न सकियो। आफूले इमान्दारितापूर्वक काम गर्ने इच्छाशक्ति राखियो भने सीमित स्रोत र साधनको बाबजुत पनि असीमित आवश्यकताको पूर्ति गर्नका साथै दिगो आर्थिक र सामाजिक विकास गर्न सकिने रहेछ भन्ने लागेको छ। सबैतिर पालिका सदस्य र कर्मचारीबीच मनमुटाव देखिन्छ, त्यहाँ कस्तो छ ? म व्यक्तिगत स्वार्थ र नियमविपरीत आफू पनि काम गर्दिनँ र थाहा भएसम्म अरूलाई पनि गर्न दिन्नँ। त्यसैले अहिलेसम्म अनमेलको कारण समस्या झेल्नु परेको छैन। डेढ वर्षको अवधिमा तपाईंबाट भएका उल्लेखनीय काम के के हुन् ? यो समय सुन्दा धेरै जस्तो लागे पनि काम गर्नका लागि थोरै नै हो। तर पनि म निर्वाचित भएपछि मेरो मुख्य प्राथमिकता भनेको नै गाउँपालिकाको आफ्नो भवन निर्माण केन्द्रित भयो। अहिलेसम्म सबै गाउँपालिकाका काम कारबाही भाडाका घरबाट नै भइरहेका थिए र छन्। तत्काल प्रशासकीय भवन निर्माण गर्न समय लाग्ने भएकाले १ करोड ४० लाखको लागतमा अस्थायी ट्रस्ट भवन निर्माण गरेका छौं। आफ्नो भवन नबनेसम्म अस्थायी ट्रस्टको भवनबाट नै प्रशासकीय काम कारवाही गर्नेछौं । प्याउली बजारमा करिब १४ करोडको लगानीमा १५ श्ययाको अस्पताल भवन बनिरहेको छ। चरम्बी र चम्पेमा पनि स्वास्थ्य भवन निर्माण भइरहेको छ। पालिकामा रहेका ७ वटै वडाको सदरमुकामसम्म बाह्रैमहिना सवारीसाधन सञ्चालन गर्ने लक्ष्य छ। सातवटै स्वास्थ्य संस्थामा उपकरणहरू उपलब्ध गराएका छौं। औषधि र दरबन्दीअनुसार कर्मचारीको व्यवस्थापन गरेका छौं। एक घर एक धाराको नीतिअनुसार खानेपानी वितरण र विस्तारको व्यवस्था भइरहेको छ। मुहान अभाव भएका ठाउँमा साना ठूला गरी ६७ ठाउँमा अरुण नदी र अन्य ठाउँबाट लिफटिङ्ग प्रविधिको प्रयोग गरेर खानेपानीको विस्तार भइरहेको छ। केही सम्पन्न भएका छन् भने केही निर्माणाधीन छन्। सुन्तला, कागती, एभोकाडो, आँप, लिचीजस्ता खेतीतर्फ आकर्षित गर्न प्राविधिक सहयोगका साथै बिरुवा, मलखाद र विषादी वितरण गरेका छौं। हाम्रो गाउँपालिकाभित्र ९६ प्रतिशत घरधुरीमा विद्युत् सेवा पुगेको छ। भौगलिक विकटताले ४ प्रतिशतमा पनि सेवा विस्तारका लागि तार पोलको प्रबन्ध भइसकेको छ। यो वर्ष उज्यालो अरुण गाउँपालिका घोषणा गर्ने तयारीमा छौं। संघ र प्रदेशसँग कस्तो समन्वय भइरहेको छ ? सबैले सम्झनलायक कार्यकाल बनाउने मेरो लक्ष्य छ। त्यसमा नै लागेको छु। त्यसमा सबैले सहयोग गर्नु भएको छ। संघ र प्रदेशसँग पनि राम्रो समन्वय भइरहेको छ। महिला र युवाका लागि कुनै योजना बनाउनु भएको छ ? लघु घरेलु तथा साना उद्योग स्थापना गर्न सकियो भने स्वरोजगार सिर्जना हुन्छ। अचार, साबुन, बाँसका फर्निचर उत्पादन, खाँडी तथा कोगटी कपडा उत्पादन गर्ने कार्यलाई प्राथमिकतामा राखेका छौं। खाँडी तथा कोगटी कपडा उद्योगका लागि ३० लाखको योजनाको सम्झौतासमेत भएको छ। यस्ता उद्योग स्थापना र सञ्चालन हुँदा स्थानीयस्तरमा रोजगारीको सिर्जना हुने गर्छ, जनताको जीवनस्तर उस्किन्छ। बसाइँसराइ र वैदेशिक रोजगारीमा जाने संख्या घट्ने छ। के वैदेशिक रोजगारी र बसाइँसराइको अवस्था भयावह नै छ र ?यो अवस्था भयावह नै छ तर हामीले गाउँमा बस्ने वातावरण बनाइरहेका छौं। विकास, पूर्वाधार, सुविधाको पर्याप्त व्यवस्था गर्दैछौं। शिक्षा, स्वास्थ्यका लागि कसैले गाउँ छोड्नु नपरोस् भन्ने हाम्रो लक्ष्य छ। अन्तिममा अहिले नै भनिहाल्न नसकिने तर योजना सञ्चालन हुन्छ भन्नेमा तपाईं ढुक्क हुनु भएका त्यस्ता केही योजना छन् कि ? अवश्य छ। गाउँपालिकाको स्थायी प्रशासकीय भवन बनेको छैन। त्यसका लागि जग्गा प्राप्त भइसकेकोले बजेट विनियोजन भई निर्माण प्रक्रियामा जानेमा ढुक्क छु । त्यस्तै गाउँपालिकाभित्रका आधा जति घरधुरीलाई शुद्ध खानेपानीको आपूर्ति गर्न सक्ने मुहानको सुनिश्चितता र सहमति भइसकेको छ। सम्बन्धित नगरपालिकाले स्वीकृति दिइसकेको र जिल्ला खानेपानीले योजना भागको सिफारिससमेत गरिसकेको छ। अब बजेट विनियोजन भएर काम थालनी हुनेमा ढुक्क छु। जरायोटार प्रहरी चौकी भवन निर्माणका लागि आवश्यक कागजात पेस गरी योजना माग गरेका छौं। गृहसचिवले स्थलगत अवलोकन पनि गरिसकेकोले निर्माण हुनेमा ढुक्क छु। प्रस्तुति : सुरेन्द्र काफ्ले"
माओवादी केन्द्रको स्थायी कमिटी बैठक जारी,"काठमाडौं : नेकपा माओवादी केन्द्रको स्थायी कमिटी बैठक जारी रहेको छ। पार्टी केन्द्रीय कार्यालय पेरिसडाँडामा विधान मस्यौदा र पार्टी रुपान्तरण अभियानको समीक्षा गर्न बैठक बसेको हो। माओवादी केन्द्रको विधान मस्यौदा समितिले पार्टी अध्यक्ष एवं प्रधानमन्त्री पुष्पकमल दाहाल प्रचण्ड समक्ष शुक्रबार विधानको मस्यौदा पेस गरेको थियो। माओवादीले यही पुस ५ गते उपाध्यक्ष पम्फा भुसालको संयोजकत्वमा सात सदस्यीय विधान मस्यौदा समिति गठन गरेको हो। समितिमा महासचिव देवप्रसाद गुरुङ, उपमहासचिव गिरिराजमणि पोखरेल, वर्षमान पुन र जनार्दन शर्मा तथा सचिव गणेश साह र सुरेन्द्र कार्की छन्। आजको स्थायी समिति बैठकमा कार्यविभाजन, विधान मस्यौदा पेस हुने, पार्टी स्थायी समितिमा छलफल हुने र स्थायी समितिको निर्णयानुसार तल्ला कमिटीमा छलफलका लागि लैजाने माओवादी केन्द्रको तयारी छ। माओवादीले आगामी फागुन पहिलो साता विधान सम्मेलन गर्ने तयारी गरेको छ। विधान सम्मेलन अघि स्थायी समिति र केन्द्रीय समिति बैठक बस्ने माओवादीले जनाएको छ।"
बागलुङ जिप दुर्घटनाका घाइतेलाई सिम्रिकको हेलिकोप्टरबाट उद्धार,"बागलुङ : बागलुङको ट्याङखोलामा भएको जिप दुर्घटनाका घाइते ७ जनालाई सिम्रिक एयरको हेलिकोप्टरबाट उद्धार गरिएको छ। शनिबार दिउँसो भएको दुर्घटनामा दुई जनाको मृत्यु भएको थियो भने ७ जना घाइते भएका थिए। घाइते सबैको उद्धार सिम्रिक एयरले गरेको हो। सिम्रिक एयरको पोखरा स्टेशनका इन्चार्ज राजेन्द्र भण्डारीले खबर पाउनेलगत्तै घाइतेहरूको उद्धार गरिएको बताए। 'हामीलाई १:५० मिनेटमा दुर्घटना भएको खबर आएको थियो। अनुमति प्रक्रिया मिलाएर १:५७ मा क्याप्टेन विमल शर्माले उडाएको सिम्रिक एयर त्यसतर्फ गएको थियो,' उनले भने। सिम्रिक एयरले दुई खेप गरेर घाइतेको उद्धार गरेको थियो। इन्चार्ज भण्डारीका अनुसार एकपटक चार जना अर्कोपटक तीन जनाको उद्धार गरिएको थियो। घाइतेहरूलाई पोखराको मणिपाल अस्पताल पुर्याइएको उनले बताए। प्रहरीले घाइतेहरूको उपचार मणिपाल अस्पतालमा भइरहेको जानकारी दिएको छ। ध१ज १९ नम्बरको जीप दुर्घटना हुँदा २८ वर्षीया संगिता अधिकारी गैरे र सवारी चालक२७ वर्षीय तिलक घर्तीको घटनास्थलमै मृत्यु भएको बागलुङका प्रहरी नायव उपरीक्षक मदन केसीले जानकारी दिए।"
आपतकालीन स्वास्थ्य शिविरबाट एक हजार बढी भूकम्पपीडित बिरामीको उपचार,"जाजरकोट : भूकम्प प्रभावित जाजरकोटको कुशे गाउँपालिकाका तीन स्थानमा सञ्चालन गरिएको स्वास्थ्य शिविरबाट एक हजार बढी बिरामीले उपचार सेवा पाएका छन्। नेपाल रेडक्रस सोसाइटीको भूकम्प प्रतिकार्य कार्यक्रम अन्तर्गत क्यानेडियन रेडक्रसको सहयोगमा कुसे गाउँपालिका३ को टापूचौर, वडा नम्बर ६ को घरंगा र वडा नम्बर ९ को पैंकमा सञ्चालित आपतकालीन क्लीनीकमा एक हजार ४७ जना बिरामीको उपचार गरिएको हो। कुशे गाउँपालिका९ चौराठाकी २४ वर्षीया सुत्केरी कल्पना नेपालीको केही दिन अघि चिसोका कारण ज्यान गएको समाचार अन्नपूर्ण पोस्ट दैनिक र अन्नपूर्णपोस्ट अनलाइनमा प्रकाशित भएपछि गत आइतबारदेखि एक हप्ते आपतकालीन स्वास्थ्य शिविर सञ्चालन गरिएको आयोजकले जनाएको छ। यहाँका बासिन्दालाई सामान्य उपचारका लागि पनि हजारौ रुपैयाँ खर्च गरेर जिल्ला बाहिर जानुपर्ने बाध्यता छ। आपतकालीन स्वास्थ्य शिविरबाट घरदैलोमै सेवा पायौ हामी एकदमै खुशी छौ स्थानीय गौरी बुढाले भनिन्, भूकम्पपछि त्रिपालको बसाईले बिरामी थिएँ। डाक्टरले राम्रोसँग चेकजाँच पनि गर्नुभयो। औषधि पनि दिनुभयो। उपचारका लागि बाहिर जानुपरेन। भौगोलिक विकटताका कारण घण्टौं पैदल हिँडेर उपचारका लागि बिरामीहरू शिविर आएका थिए। शिविरमा रुघाखोकी, टाइफाइड, निमोनिया, दम, पखाला, पाठेघर खस्ने समस्या, गर्भवती, सुत्केरी, पेटका बिरामी, मनोरोगी, छाला र आँखा लगायतका समस्या लिएर बिरामीहरू आएको र उनीहरूको निःशुल्क उपचारको व्यवस्था मिलाइएको नेपाल रेडक्रस सोसाइटी स्वास्थ्य सेवा विभागका निर्देशक मोना अर्यालले जानकारी दिइन्। उनका अनुसार वीर अस्पतालका डाक्टर राजन नारायण नकर्मी र डाक्टर सोभना थापा सहितको स्वास्थ्यकर्मीको टोलीले उपचार गरेको थियो। बिरामीलाई उपचार सेवाका साथै आवश्यक परामर्श, औषधि वितरण, मनोसामाजिक परामर्श प्रदान गरिएको थियो। जटिल खालका बिरामीलाई भने सुविधा सम्पन्न अस्पतालमा रेफर गरिएको डानकर्मीले बताए।"
विराटनगरको क्यासिनोमा जुवा खेलेर निस्किएका युवाबीच खुकुरी हानाहान,"विराटनगर : विराटनगरको रत्ना होटलमा सञ्चालित क्यासिनोमा जुवा खेलेर निस्किएका नेपाली युवाहरूबीच मध्यराति खुकुरी हानाहान भएको छ। प्रहरीका अनुसार मादक पदार्थ सेवन (मापसे) गरेका युवाहरूबीच विराटनगर महानगरपालिका११ स्थित सम्राट क्यासिनोमा शनिबार बिहानका राति १:३० बजेतिर झगडा भएको थियो। झगडा हुन थालेपछि क्यासिनोबाट बाउन्सरले उनीहरूलाई बाहिर निकालेका थिए। बाहिर निकाल्नासाथ क्यासिनो परिसरमै युवाहरुबीच खुकुरी र हेल्मेट हानाहान भएको प्रत्यक्षदर्शीले बताए। खुकुरी प्रहारबाट विराटनगर११ का ३१ वर्षीय रोनाल कँडेल घाइते भएका छन्। उनको टाउको र देब्रे कानमा गहिरो चोट लागेको छ। विराट नर्सिङ होम एवं विराटनगर अस्पतालमा उपचाररत कँडेलको टाउकोमा १२ र कानमा ५ टाँका लगाइएको छ। गहिरो चोट लागेपनि अवस्था खतरामुक्त रहेको जानकारी अस्पतालले प्रहरीलाई दिएको छ। मोरङ प्रहरीका प्रवक्ता डीएसपी रन्जनकुमार दाहालले घटनामा संलग्न झापाको घैलाडुब्बा घर भइ विराटनगर८ मा बस्दै आएका ३८ वर्षीय विक्रम थपलियालाई पक्राउ गरिएको जानकारी दिए। उनका अनुसार कँडेलमाथि थपलियाले आक्रमण गरेका हुन्। युवाहरूबीच झैझगडा र कुटाकुट भएको जानकारी प्राप्त हुनसाथ घटनास्थलमा प्रहरी टोली पुगेको थियो, दाहालले भने, घटनामा संलग्नमध्ये थपलियालाई पक्राउ गरिएको छ। युवाहरूबीच कुटाकुट मात्रै भएको जानकारी प्राप्त भए पनि घटनाको प्रकृति हेर्दा धारिलो हतियार नै प्रहार गरेजस्तो देखिने उनको भनाइ छ। घटनाका सम्बन्धमा अनुसन्धान सुरु गरिएको र अनुसन्धानपछि थप प्रष्ट हुने दाहालले बताए। प्रहरीले घटनामा प्रयोग गरिएको हतियार बरामद गर्न सकेको छैन। दाहालका अनुसार घाइते कँडेल र पक्राउ परेका थपलिया साथीसाथी हुन्। कँडेल र थपलियासहित केही नेपाली युवा जुवा खेल्न क्यासिनोमा छिरेका थिए। जुवा खेल्ने क्रममा पैसा हारमारको विषयलाई लिएर साथीसाथीबीच नै विवाद भएको थियो, एक प्रत्यक्षदर्शीले भने, झगडा हुन थालेपछि क्यासिनोका बाउन्सरले उनीहरूलाई बाहिर निकाले। त्यसपछि क्यासिनो परिसरमै उनीहरूबीच खुकुरी र हेल्मेटले हानाहान हुन थाल्यो। खुकुरी र हेल्मेटले हानाहान गर्न थालेपछि बाउन्सर तथा सुरक्षागार्डले उनीहरुलाई क्यासिनो परिसरबाट बाहिर निकालेका थिए। बाहिर निस्किएपछि सडकमा पनि उनीहरुबीच हानाहान भएको प्रहरीको भनाइ छ। झगडा नियन्त्रणमा लिने क्रममा युवाहरूले बसपार्कको ड्युटीमा खटिएका प्रहरीमाथि पनि दुर्व्यवहार गरेका छन्। प्रहरी स्रोतका अनुसार क्यासिनोमा जुवा खेल्न सँगै गएका किरण लिम्बूमाथि थपलियाले खुकुरी प्रहार गरेका थिए। विवाद बढ्दै जाँदा लिम्बुमाथि खुकुरी प्रहार गरिए पनि उनी छलिएर जोगिन सफल भए। उनलाई प्रहार गरेको खुकुरीले लागेर कँडेल घाइते भएको प्रहरीको भनाइ छ। प्रहरीका अनुसार उपचारका लागि कँडेललाई अस्पताल लिएर लिम्बु नै पुगेका थिए। घाइते अवस्थाका कँडेलले भने आफूमाथि नियोजितरूपमा खुकुरी प्रहार गरिएको बताए। ट्रक व्यवसायी लक्ष्मी प्रसाईंसँग मेरो लेनदेनको विषय थियो। मलाई पैसा लिन आउनु भनेपछि म त्यहाँ पुगेको थिएँ, उनले भने, विक्रम थपलिया र लक्ष्मी प्रसाईंलगायतका व्यक्तिहरू पहिलादेखि नै क्यासिनोभित्र रहेछन्। पैसा लिन बोलाएर ममाथि खुकुरी हानियो। आफू भने क्यासिनोमा नछिरेको दाबी कँडेलले गरेका छन्। डीएसपी दाहालका अनुसार क्यासिनोका सञ्चालकले झगडामा संलग्न युवाहरूलाई प्रवेश नदिएको बताएका छन्। तर, क्यासिनोमा जुवा खेलेको विषयलाई लिएर घटना भएको जानकारी आएको उनको भनाइ छ। यस विषयमा थप बुझ्दैछौं। विभिन्न कोणबाट घटनाको अनुसन्धान अघि बढाइएको छ, दाहालले भने उनका अनुसार एउटै समूहका युवाबीच झगडा भएको पाइएको छ। घाइते भएका युवाले नै घटनाका सम्बन्धमा कुरा खुलाउन चाहेका छैनन्, दाहालले भने, घाइतेले नै नबोलिदिएपछि प्रहरी पनि अन्योलमा परिरहेको छ। प्रहरीका अनुसार थपलिया र कँडेल अपराधिक पृष्ठभूमिका व्यक्तिहरू हुन्। सट्टेबाजी (फड्का)मा हारेको पैसा असुल्न विराटनगरका पिन्टु भनिने सञ्जय सिंहलाई अपहरण गरेर बन्धक बनाउँदै कुटपिट गरेको आरोपमा २०७७ सालमा कँडेललाई प्रहरीले पक्राउ गरेको थियो। थपलियाको समूहलाई अपहरण तथा शरीर बन्धक मुद्दामा कैद सजाय भुक्तान गरेर छुटेका आपराधिक पृष्ठभूमिका गुन्डानाइके अभिषेक गिरीको संरक्षण रहेको प्रहरीका अधिकारी बताउँछन्। घाइते अवस्थाका कँडेलले पनि थपलियालाई गिरीले नै संरक्षण दिएर अपराध गर्न उक्साइरहेको आरोप लगाए। मचाहिँ कांग्रेसमा आबद्ध छु। ऊ (थपलिया) अभिषेक गिरीको मान्छे हो, कँडेलले भने। प्रहरी स्रोतका अनुसार थपलियाले पनि आफू अभिषेक गिरीको मान्छेभन्दै व्यापारी, सरकारी कर्मचारी तथा प्रहरी अधिकारीलाई थर्काउने र अनआवश्यक दबाब दिने गरिरहेका छन् । गिरीकै छत्रछायामा रहेर थपलियाले पछिल्लो समय विराटनगर र आसपासका स्थानमा आतंक मच्चाइरहेको प्रहरीको विश्लेषण छ। केही समययता विराटनगरमा रोकिएको गुण्डागर्दीलाई अभिषेक गिरीको साथ लिएर थपलियाको समूहले अगाडि बढाउन खोज्दै छ। क्यासिनोमा जुवा खेल्ने क्रममा भएको झगडा त्यसको एउटा उदाहरण हो, प्रहरीका एक अधिकारी भन्छन्, पछिल्लो समय मिटरब्याजको धन्दा चलाउने, व्यवसायीलाई धम्क्याउने र आतंकित पार्ने गरेको छिटपुट सूचना आइरहेको छ । दैनिकजसो क्यासिनोमा छिरेर जुवा खेल्ने गरेको पनि पाइयो। डीएसपी दाहालले भने घटनामा संलग्न र घाइते भएका युवाहरुको विगतको आपराधिक पृष्ठभूमिसमेत केलाएर अनुसन्धान अघि बढाइएको जानकारी दिए। विगतमा पनि अपराधमा संलग्न भएको जानकारी छ, उनले भने, थप अनुसन्धानपछि धेरै कुरा क्लियर हुन्छ। क्यासिनोमा नेपालीलाई निर्वाध प्रवेश विराटनगरमा दुईवटा क्यासिनो सञ्चालनमा छन्। रत्ना होटलमा सम्राट र बिग होटलमा च्याम्पियन जोन क्यासिनो सञ्चालनमा रहेका हुन्। कानुनतः क्यासिनोमा नेपालीलाई प्रवेश निषेध छ । तर, दुवै क्यासिनोमा निर्वाध रूपमा प्रवेश गरेर नेपाली युवाहरुले जुवा खेल्न पाइरहेका हुन्छन्। क्यासिनो छिरेर लाखौं रूपैयाँ स्वाहा बनाइरहेका छन्। कानुनको खिल्ली उडाउँदै विराटनगरका क्यासिनो सञ्चालकहरुले प्रवेश गराएर नेपाली उद्योगी, व्यापारी तथा युवाहरूलाई जुवा खेलाइरहेका हुन्छन्। नेपालीलाई क्यासिनो प्रवेशमा कुनै रोकटोक छैन। क्यासिनोमा प्रवेश गर्न विदेशी नागरिक पुष्टि हुने आइडी कार्ड अनिवार्य देखाउनुपर्ने नियम छ। कतिपय नेपालीले भारतीय आधार कार्ड बनाएर त्यसका आधारमा क्यासिनो प्रवेश गर्ने गरेको स्रोतले बतायो। कतिपय नेपाली विदेशी आईडी कार्ड देखाएर प्रवेश गर्छन्। कतिपयलाई त्यत्तिकै प्रवेश गर्न दिइन्छ, स्रोतले भन्यो, क्यासिनो छिरेर नेपालीले जुवा खेल्छन् । जुवाप्रेमी नेपालीले क्यासिनोलाई मनोरञ्जनस्थल बनाएर लाखौं रूपैयाँ स्वाहा बनाइरहेका छन् । स्रोतका अनुसार विराटनगरमा भारतीय ग्राहकलाई लक्षित गरेर सञ्चालन गरिएको क्यासिनो नेपालीले नै भरिभराउ हुने गरेको छ । भारतीय ग्राहाक नियमित आउँदैनन् । नेपाली दिनै पुग्छन्, क्यासिनोका एक कर्मचारीले भने, पैसा कमाउनकै लागि सञ्चालकले पनि नेपालीलाई रोक्दैनन्। नेपालीले प्रवेश पाउने वातावरण बन्नुमा सबै पक्षको मिलेमतोजस्तो देखिन्छ। उनका अनुसार सञ्चालकले नै नेपालीलाई आफैं सम्पर्क गरेर क्यासिनोमा जुवा खेल्ने निम्तो दिन्छन्। चेकजाँचको डरले केही नेपालीहरु क्यासिनो छिर्न हच्किन्छन्, ती कर्मचारी भन्छन्, तर, सबैलाई मिलाएका कारण कुनै समस्या हुँदैन भनेर सञ्चालकले नै बोलाउने गरेका छन्। राज्यका निकाय बेखबर हुँदा क्यासिनो सञ्चालकले मनोमानी ढंगबाट नेपालीलाई जुवा खेलाइरहेको उनको भनाइ छ। उनका अनुसार प्रदेश सरकार, स्थानीय प्रशासन, विराटनगर महानगरपालिकासमेतका निकायले समेत क्यासिनोको अनुगमनमा ध्यान दिएको पाइँदैन। यसअघि विराटनगर महानगरपालिकाले क्यासिनोको अनुगमन गरेको थियो। नेपालीलाई प्रवेश गराउने गरेको सूचनाका आधारमा एकपटक अनुगमन गरेको महानगरले त्यसपछि बेवास्ता गरिरहेको छ। क्यासिनोका सञ्चालकले महानगरलाई नै प्रभावमा पारेजस्तो छ, स्रोतले भन्यो, अहिले क्यासिनो नेपालीलाई जुवा खेलाएर कमाउने राम्रो माध्यम बनेको छ। डीएसपी दाहाल भने क्यासिनोमा नेपालीलाई प्रवेश गराउन नमिल्ने बताउँछन्। क्यासिनोमा जुवा खेल्न जानलाई नेपालीले कसरी प्रवेश पाएभन्ने बारेमा पनि अनुसन्धान सुरु गरिएको उनको भनाइ छ । दाहालका अनुसार नेपालीले क्यासिनोमा प्रवेश पाएको पुष्टि भए कारबाही अघि बढाइने छ। सम्राट क्यासिनोका मेनेजर लक्ष्मीप्रसाद सेडाईं नेपालीलाई प्रवेश नदिने गरेको दाबी गर्छन्। क्यासिनोभित्र नेपाली छिर्दैनन्। उनीहरुबीच यहाँभित्र झगडा भएको हैन, उनले भने, होटलको पार्किङ क्षेत्र र बाहिर झगडा भएको रहेछ। रक्सी खाएर आएका युवा क्यासिनोभित्र छिर्न खोजेपछि रोकेका हौं। बाहिरबाट मदिरा सेवन गरेर आएका युवालाई क्यासिनोभित्र छिर्न नदिएको र नेपालीलाई प्रवेशमै प्रतिबन्ध लगाइएको दाबी सेडाईंको छ। तर, विराटनगरका क्यासिनोमा नेपालीलाई प्रवेश गराउने गरेको उजुरी हेलो सरकारमा यसअघि नै परिसकेको छ। यस विषयमा छानबिन र कारबाही गरेर यथार्थ विवरण पेस गर्न प्रहरी प्रधान कार्यालयले मंसिर १० गते कोशी प्रदेश प्रहरी कार्यालयलाई लिखित निर्देशन नै दिएको थियो। प्रदेश प्रहरी प्रवक्ता एसपी ऋषिराम कँडेल छानबिनको विषय आफूलाई थाहा नभएको बताउँछन्। क्यासिनोमा नेपाली प्रवेश गर्ने विषयमा भएको छानबिन र कारबाहीका बारेमा मलाई थाहा भएन । केही भन्न सक्ने अवस्था छैन, कँडेलले भने, म केही दिनदेखि पहाडी जिल्लाको अनुगमनमा छु। यस विषयमा बुझेर मात्रै भन्न सक्छु। उनका अनुसार क्यासिनोमा नेपालीले प्रवेश पाउन हुँदैनभन्ने कुरामा प्रहरी प्रष्ट छ। कुनै छानबिन भए वा नभएपनि क्यासिनोमा नेपालीलाई प्रवेश गर्न दिन मिल्दैन, एसपी कँडेलले भने।"
गृहनगरबाटै कन्दरा ब्यान्डको पुनरोदय,"पोखरा : एकताका लोकाधुनिक गीत भनेपछि पोखरा र यहाँका सांगीतिक समूह नै पर्यायवाची जस्ता थिए। त्यसैमा एक थियो कन्दरा ब्यान्ड। विवेक श्रेष्ठ मुख्य गायक र सुनील थापा संगीतकारगीतकार रहेको यो ब्यान्डले ५० को दसकमा देशभित्र र बाहिर धेरै नेपालीको मन जित्यो। लामो समय ब्यान्ड सुस्तायो, गायक श्रेष्ठ आफैं विदेश गए। सुनील भने पोखरामै रहेर संगीतकर्म गरिरहे। लामो अन्तरालपछि गायक विवेक हङकङ, बेलायत र अस्ट्रेलिया घुम्दैफिर्दै नेपाल फर्किएनन् मात्रै फेरि आफ्नो सांगीतिक समूहलाई पुनर्जीवन दिन तल्लीन बने। त्यही सिलसिलामा उनले पर्यटनका लागि सांगीतिक अभियान सुरु गरिसकेका छन्। अभियानको पहिलो कार्यक्रम शुक्रबार पोखरामा भएको छ। पोखरा पर्यटन परिषदले आयोजना गरेको कन्दराको कन्सर्टमार्फत विवेक र उनको टोली फेरि सांगीतिक दुनियामा पुनरोदय गरेको छ। पर्यटन प्रवर्द्धनको लक्ष्य र उद्देश्य राखेर गरिएको कन्सर्टमा शुक्रबार विवेकले आफ्ना नयाँपुराना १४ गीतमार्फत नयाँ र पुराना स्रोतालाई लोकाधुनिक शैलीको संगीतको स्वाद फेरि चखाए। कन्सर्टका लागि पोखरा प्रदर्शनी केन्द्रको गेट दिउँसो ३ बजे नै खुलेको थियो। ५ बजे लक्ष्य ब्यान्डले सांगीतिक माहोल जमायो। धुनहरूमा उसले नेपाली मौलिकता पस्कियो। गायक विवेक साढे ६ बजे स्टेज उक्लिए। सरासर गाउन थाले। तगारोमा रुमाल राखी बाटो छेक्यौं तिमीलेबाट सुरु गर्दै उनले आफ्नो ब्यान्डको पहिलो क्यासेट एल्बल चञ्चले कान्छी गाए। चञ्चले कान्छीको गीति गर्भ सुनाउँदै विवेकले मर्दीपदयात्राका दिनहरू सम्झिए। पोखरामै हिउँ नपरे पनि जाडो महिनामा पञ्चासेतिर हिउँ पर्ने प्रसंग झिके। अनि फुल्चोकीको डाँडैमा हिउँ पर्योगाए। विवेक स्वदेश फर्किएर फेरि सांगीतिक माहोल जमाउँदै छन्। तर यही बेला युवाहरूको लस्कर भने विदेश सोझिरहेको छ। विदेशिने युवा पुस्ताको हुल अन्तर्राष्ट्रिय विमानस्थलमा थामिनसक्नु भइरहेको छ। विवेकले भने स्वदेशको सेवा गर्न र सबैले मिलेर देश बनाउन अपिल गरे। त्यही मेसोमा गोपाल योञ्जनको गीत धेरै छ गर्नु स्वदेशको सेवा नेपाली बन्नलाई पनि गाए। देशलाई बनाउनु छ, आफैंबाट सुरु गर्नुछ भाकाको शैलीमा उनले देश बदल्न सबैभन्दा पहिला आफू बदलिन आग्रह गरे। त्यही सन्दर्भकै सिलसिलामा उनले स्वदेशीको माटोको सांगीतिक स्वाद पस्किएइलामको चियाले मितेरी लायो रे मुस्ताङी स्याउसँग। कन्दरालाई सुन्न नयाँ र पुरानो पुस्ताका हजारौं पोखरेलीले शुक्रबारे साँझको चिसोको पर्वाह गरेनन्। पहिला घरदेश, अनि परदेश भन्ने उद्घोषसहित सुरु सांगीतिक अभियान ७ वटै प्रदेशमा पुग्ने भएको छ। त्यसका लागि पोखरा महानगरपालिकाले पनि प्रवर्द्धनात्मक सहयोग गरेको मेयर धनराज आचार्यले सुनाए। गायक विवेकले हाम्रो पोखरा राम्रो पोखरा भन्दै अझै राम्रो बनाउन सबै लाग्नुपर्ने औंल्याए। शुक्रबारको कन्सर्टमा गायक विवेकको साथमा वाद्यवादनतर्फ सुनील थापा, हरि महर्जन, देव लामा, सुन्दर महर्जन, पंकज झा थिए। कन्दराको सिग्नेटर गीत हङकङपोखरानिर्मोही आफ्नो को छ र ? गाएर विवेकले कन्सर्टको बिट मारे।"
मुस्ताङका तीन गाउँले थकालीले नयाँ वर्ष ढुक्ल्हो मनाए,"जोमसोम : मुस्ताङको घरपझोङ३ स्याङका तीन गाउँले थकालीले शुक्रबार थकालीहरूको नयाँ वर्ष ढुक्ल्हो अर्थात् ड्रागन वर्ष एक कार्यक्रम गरी मनाएका छन्। स्याङ गाउँ समाजको आयोजना तथा आदिवासी जनजाति गैरसरकारी संस्था महासंघ नेपालको सहआयोजनामा मुस्ताङमा थकालीहरूको नयाँ वर्ष ढुक्ल्हो(ड्रागन) वर्ष विभिन्न कार्यक्रम गरी मनाइएको हो। योसँगै तीन गाउँले थकाली समुदायको ढुक्ल्हो (ड्रागन)वर्ष शुक्रबारदेखि आगमन भएको छ। नयाँ वर्षको आगमनसँगै मुस्ताङका तीन गाउँले थकालीले आपसमा खुसीयाली साटासाट गर्दै धर्म,संस्कृति र परम्परा लोप हुन नदिन विभिन्न अभ्यास गरेको बताइएको छ। उनीहरूले पछिल्लो समय लोपोन्मुख अवस्थामा रहेको थकाली भाषा, सभ्यता र मौलिक संस्कृतिलाई पर्वका अवसरमा अभ्यासका रुपमा उजागर गरेको गाउँ मुखिया आशबहादुर थकालीले बताए। नयाँ वर्ष ढुक्ल्हो अर्थात् ड्रागन वर्षको अवसरमा आयोजित शुभकामना आदानप्रदान कार्यक्रममा स्याङ गाउँका तीन गाउँले पुरुष तथा महिला थकालीहरूले त्युङ्ला पर्वमा गाइने थकाली गीत, थकाली भाषा अनुवाद प्रतियोगिता, थकाली भेषभुषा प्रदर्शन तथा थकाली नृत्य, परम्परागत पुर्ख्यौली पेशा उन कात्ने, फालो पर्वमा देखाइने नाटक र परम्परागत तारो हान्ने खेल आदि सञ्चालन भएको गाउँ मुखिया थकालीको जानकारी दिए। बढ्दो आधुनिकता,बसाई सराई र विदेश पलालयन कारण भाषा साहित्य र संस्कृति लोपोन्मुख अवस्थामा रहेकाले पूरापूर्व कालदेखि संस्थागत रुपमा विकास भएको थकाली समुदायको पहिचान जोगाउन आवश्यक रहेको घरपझोङ३ का वडाध्यक्ष फलेन्द्रप्रसाद थकालीले बताए। मुस्ताङको घरपझोङ गाउँपालिकाअन्तर्गत ठिनी, स्याङ र चिमाङमा बसोबास गर्ने थकालीहरूलाई तीन गाउँले थकाली समुदायका रूपमा स्थापित गरिएको छ।"
चित्लाङ जाँदै गरेको जिप चन्द्रागिरीमा दुर्घटना हुँदा चार जनाको मृत्यु,"काठमाडौं : काठमाडौंको चन्द्रागिरीमा जिप दुर्घटना हुँदा चार जनाको मृत्यु भएको छ। मृत्यु हुनेमा काठमाडौं३० बस्ने ६७ वर्षीय ओमकार निधि तिवारी, उनकी श्रीमती ६४ वर्षीया कल्पना तिवारी, काठमाडौं२ लाजिम्पाटका ३८ वर्षीय डा महेशकुमार गौतम र उनका ४ वर्षीय छोरा ४ प्रियान्स गौतम रहेका छन्। गौतम तिवारी परिवारका ज्वाइँ रहेको प्रहरीले जानकारी दिएको छ। जिपमा सवार एक जना सकुसल रहेको र एक जना गम्भीर घाइते रहेको थानकोट प्रहरी वृत्तका प्रमुख डीएसपी नारायणप्रसाद अधिकारीले जानकारी दिए। उनका अनुसार डा गौतमकी श्रीमती सृष्टि तिवारी सकुसल छन् भने उनको ६ वर्षीया छोरी स्मारिका गौतम गम्भीर घाइते छन्। उनको बल्खुस्थित बयोधा अस्पतालमा उपचार भइरहेको छ। प्र३०१२३ च ६९८५ नम्बरको उक्त जिप शनिबार दिउँसो २ बजे दुर्घटनामा परेको प्रहरीले जानकारी दिएको छ। काठमाडौंबाट चित्लाङ जाँदै गर्दा चन्द्रागिरि नगरपालिका४ पानीघाटभन्दा माथि हिमचुली सेतो पहरा भन्ने ठाउँमा जित सडकबाट पाँच सय मिटर तल खसेको थियो।"
दिगो विकासलाई प्रभावकारी बनाउन पूर्वाधारलाई बलियो बनाउनुपर्छ : सहरी विकासमन्त्री,काठमाडौं : सहरी विकासमन्त्री सीता गुरुङले दिगो विकासलाई प्रभावकारी बनाउन पूर्वाधारलाई बलियो बनाउनुपर्ने बताएकी छन्। डिप्लोमा इन्जिनियर्स एसोसिएसनले शनिबार ललितपुरमा आयोजना गरेको कार्यक्रममा मन्त्री गुरुङले दिगो अर्थतन्त्रलाई स्थापित गर्न र दिगो विकासलाई प्रभावकारी बनाउन पूर्वाधारलाई बलियो बनाउनुपर्ने र यसका लागि प्राविधिकहरूको भूमिका महत्वपूर्ण हुने बताएकी हुन्। उनले मन्त्रालयले राष्ट्रिय सहरी भवन संहिता निर्माण गरेर कार्यान्वयनका लागि सबै पालिकाहरूमा पठाइए पनि प्रभावकारी ढंगले लागू हुन नसकेको धारणा राखिन्। उक्त विषयमा नगरपालिका गाउँपालिका महासंघसँग बुझ्दा प्राविधिकको कमीका कारण कार्यान्वयनमा समस्या देखिएको पाइएको उनले बताइन्। उनले सरकारले बनाएका नीति नियम कार्यान्वयन गर्न कुनै न कुनै रुपमा आधार बसाल्नका लागि निष्कर्षमा पुग्नुपर्ने उल्लेख गरिन्। मन्त्री गुरुङले आयोजनाको अनुगमन र मूल्याङकनलाई प्रभावकारी बनाउन नसके र अभिलेखिकरण गर्न नसके विकासलाई द्रुत गतिमा फड्को मार्न नसकिने जिकिर गरिन्।
"मोरङको धनपालथानमा प्रांगारिक मल तथा वायोग्यास उद्योग सञ्चालन, लागत १० करोड","विराटनगर : मोरङको धनपालथान गाउँपालिका३ डकुवाडाँगामा प्रांगारिक मल तथा वायोग्यास उद्योग सञ्चालनमा ल्याइएको छ। प्रांगारिक मलसँगै वायोग्यास उत्पादन गर्ने उद्योग गैर नाफामूलक संस्था जीवन विकास समाजले १० करोड लागतमा सञ्चालनमा ल्याएको हो। उद्योग १० बिघा क्षेत्रफलमा फैलिएको छ। समाजका संस्थापक अध्यक्ष एवं मोरङ निर्वाचन क्षेत्र नम्बर ५ बाट निर्वाचित प्रतिनिधिसभा सदस्य योगेन्द्र मण्डल र कोशी प्रदेशका प्रदेशसभा सदस्य गयानन्द मण्डलले शुक्रबार संयुक्त रूपमा उद्योगको उद्घाटन गरे। सो अवसरमा किसानले उत्पादन गरेको दूध संकलनका लागि जीवन विकास डेरी दूध संकलन केन्द्रको पनि उद्घाटन गरिएको थियो। संघीय सांसद मण्डलले रासायनिक मललाई प्रतिस्थापन गर्ने अभियान अनुरूप प्रांगारिक मल उद्योग स्थापना गरेर सञ्चालनमा ल्याइएको जानकारी दिए। स्वदेशमा नै उत्पादन हुने प्रांगारिक मलले नेपाली किसानले भोग्दै आएको रासायनिक मलको हाहाकारलाई कम गर्छ, उनले भने, प्रांगारिक मलले माटोको उर्वराशक्ति पनि बढाउँछ। मुलुकमा यो वर्ष ८ लाख मेट्रिक टन रासायनिक मल आवश्यक पर्ने बताउँदै प्रतिनिसभा सदस्य मण्डलले ४ लाख टन ल्याउँदा ३३ अर्ब खर्च भइसकको उल्लेख गरे। रासायनिक मल आयात गर्नुपर्ने समस्याको दीर्घकालीन समाधान सोचिएन भने खाद्यान्न बिना नै बस्नुपर्ने अवस्था आउन सक्छ। किसानसँग पैसा भएर पनि मल खरिद गर्न पाउँदैनन्, उनले भने, मल अभाव हुँदा किसानहरुले उत्पादन गर्न सक्दैनन्। रासायनिक मलले माटोको उर्वराशक्तिमा ह्राससमेत ल्याउँछ। उनले युरिया, डीएपीजस्ता रासायनिक मलको विकल्पको रूपमा प्रांगारिक मल प्रयोगमा ल्याउनुपर्ने पनि बताए। प्रांगारिक मल प्रयोग गर्नेतर्फ किसानलाई सरकारले प्रोत्साहन गर्नुपर्छ। रासायनिक मलको विकल्प सोच्नुपर्छ, मण्डल भन्छन्, भारतको सिक्किममा पनि रासायनिक मल निषेध भइसक्यो। परीक्षणस्वरूप प्रांगारिक मल हालेर खेती गर्दा रासायनिक मल प्रयोग गरे बराबरकै धान फल्यो। उनका अनुसार यसअघि प्रांगारिक मल प्रयोग गरेर तीन ठाउँमा धान बाली लगाइएको थियो। प्रांगारिक मल प्रयोग गर्दा बालीनालीमा रोग पनि नलाग्ने गरेको मण्डको भनाइ छ। उनका अनुसार राज्यले योजना बनाउने हो भने ३ वर्षभित्रमा नेपाललाई रासायनिक मलमुक्त गर्न सकिन्छ। युरिया र डीएपी खरिदका लागि छुट्याइएको बजेट बराबरको लगानी गरेमा ३ वर्षभित्र पर्याप्त प्रांगारिक मल उत्पादन गर्न सकिन्छ। उत्पादन लागत पनि सस्तो पर्छ, उनले भने, प्रभावकारिता रासायनिक मल बराबरको छ। अरु धेरै फाइदाहरु छन्। मण्डलका अनुसार प्रांगारिक मल रासायनिकभन्दा सस्तो पर्ने भएकाले किसानलाई धेरै राहत पुग्छ। कोशीका प्रदेशसभा सदस्य गयानन्द मण्डलले प्रांगारिक मलको प्रयोगका लागि राज्यले किसानलाई प्रोत्साहन गर्नुपर्ने बताए। मल उत्पादन गर्ने उद्योग स्थापनामा सरकारले सहयोग गर्नुपर्छ, उनले भने, प्रांगारिक मल प्रयोगमा किसानलाई प्रोत्साहन गर्नुपर्छ। प्रांगारिक मलको प्रयोग बढाएर मुलुकलाई रासायनिक मलमुक्त गर्नुपर्ने प्रदेश सांसद मण्डलको भनाइ छ। जीवन विकासले १० करोड लागतमा स्थापना गरेको उद्योगको दैनिक ८ मेट्रिक टन प्रांगारिक मल र १५० सिलिन्डर वायोग्यास उत्पादन गर्ने क्षमता छ। उद्योगका प्रमुख उपेन्द्रकुमार मण्डलले वायोग्यासभन्दा पनि मल उत्पादनलाई उद्योगले प्राथमिकतामा राखेको जानकारी दिए। उनका अनुसार ४० टन कच्चा पदार्थ प्रयोग गर्दा ८ टन प्रांगारिक मल र १५० सिलिन्डर वायोग्यास उत्पादन हुन्छ। प्रमुख मण्डलले ३ हजार घनमिटरको डाइजेस्ट उद्योगबाट प्रांगारिक मलसँगै वायोग्यास पनि उत्पादन भइरहेको जानकारी दिए। त्यहाँबाट उत्पादित वायोग्यास विराटनगरका दुईवटा डेरीले प्रयोग गर्छन्। मण्डलका अनुसार हाल दैनिक ६ किलो दरका ३० वटा सिलिन्डर ग्यास उत्पादन भइरहेको छ। कार्बन उत्सर्जन कम गर्ने अभियानअन्तर्गत उत्पादन सुरु गरिएको वायोग्यास एलपीजी ग्यासभन्दा निक्कै सस्तो पर्ने उनको भनाइ छ। ग्यास र मल उत्पादनका लागि उद्योगले किसानबाट गोबर तथा अन्य कच्चा पदार्थ खरिद गरिरहेको छ। मण्डलका अनुसार उद्योगका लागि विराटनगर र आसपासमा रहेका गाई भैँसीको फार्मबाट गोबर संकलन गर्ने काम भइरहेको छ। संकलन भएको गोबरसहितका कच्चा पदार्थबाट उत्पादित ग्यासलाई पाइपलाइनबाट प्यूरीफिकेसन गर्दै स्वचालित कम्प्रेसर मेसिनबाट सिलिन्डरमा भर्ने गरिएको उनको भनाइ छ। उनका अनुसार उत्पादित ग्यास जीवन विकास डेरी र दूधवाला डेरी फार्मले प्रयोग गरिरहेका छन्। वायोग्यासको प्रयोगसँगै ती उद्योगले एलपीजी ग्यास र दाउरा प्रयोग गर्न छाडेको जानकारी मण्डलले दिए। दूधवाला डेरीका सञ्चालक बिक्की अग्रवालले एलपीजी ग्यासको तुलनामा वायोग्यास निकै सस्तो र प्रभावकारी भएकाले उत्पादन लागत कम परेको बताए। एलपीजीभन्दा सस्तो छ। प्रभावकारिता उस्तै छ, उनले भने, साना तथा मझौला उद्योगका लागि प्रभावकारी भयो। सिलिन्डर अलि सानो हुने हो भने घरका लागि पनि प्रयोग गर्न सकिन्छ। जीवन विकास डेरी उद्योगका प्रमुख विजय मण्डलका अनुसार वायोग्यासको प्रयोगले उत्पादन लागत घटाएको छ। प्रयोग गर्न पनि सहज भएको उनको अनुभव छ। पहिला हामी दाउरा प्रयोग गर्थ्यौं। जसका लागि कामदार छुट्टै चाहिन्थ्यो, मण्डल भन्छन्, वायोग्यास जोडेपछि लेबर कष्ट जोगियो। काम गर्न पनि सजिलो भयो। उनका अनुसार ग्यास प्रयोगले दूध तताउन छिटो भयो भने वातावरण धुवाँरहित भयो।"
मटिहानीलाई साक्षर बनाउन विद्यार्थी परिचालन,महोत्तरी : महोत्तरीको मटिहानीलाई साक्षर बनाउनका लागि ६० जना विद्यार्थीलाई सहजकर्ताका रूपमा परिचालन गरिएको छ। पालिकाभित्र रहेका ५ वटा माविबाट कक्षा ९ देखि कक्षा १२ सम्मका विद्यार्थीलाई सहजकर्ताका रूपमा परिचालन गरिएको हो। मटिहानी नगरपालिकाका अनुसार नगरभित्रका हरेकलाई अक्षर चिन्ने लेख्न सक्ने बनाउनका ४२ जना छात्रा र १८ जना छात्रलाई पहिलो चरणमा निरक्षरको तथ्यांक संकलनका लागि आआफ्नो टोल क्षेत्रको जिम्मेवारी दिइएको शिक्षा शाखा संयोजक चन्देश्वर साहले बताए। पालिकाले २०७८ सालमै मटिहानी साक्षर घोषणा गर्ने लक्ष्य लिएको भएपनि कोभिडका कारण काम हुन नसकेकाले यसवर्ष नगरलाई साक्षर घोषणा गर्ने योजना रहेको मेयर हरिप्रसाद मण्डलले बताएका छन्। विद्यार्थीहरूले आफ्नो अनुकूल समयमा दिनको २ घण्टा उक्त फारम भरी पालिकामा १० दिनभित्र बुझाउने र त्यसपछि विद्यार्थीहरूले नै पालिकामा साक्षर कक्षा सञ्चालन गर्ने मेयर मण्डलले जानकारी दिए। पालिकाको २ लाख र संघ सरकारको १० लाख बजेटबाट सबै तयारी सम्पन्न गरी साक्षर नगर घोषणा गरिने नगरपालिका कार्यालयले जनाएको छ।
आइतबार देशका यी स्थानमा हुने छ हिमपात,"काठमाडौं : आइतबार कोशी, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति कोशी, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"झापामा सवारी दुर्घटना हुँदा दुई जनाको मृत्यु, आठ घाइते","झापा : झापामा छुट्टाछुट्टै सवारी दुर्घटनामा परी दुईजनाको मृत्यु भएको छ। दुर्घटनामा परी आठ जना घाइते भएका छन्। पूर्वपश्चिम राजमार्गअन्तर्गत शिवसताक्षी नगरपालिका१० स्थित माइधारमा शनिबार साँझ ६ बजे कार र मोटरसाइकल एक आपसमा ठोकिँदा मोटरसाइकल चालकको मृत्यु भएको जिल्ला प्रहरी कार्यालय झापाले जनाएको छ। मृतकको सनाखत हुन बाँकी रहेको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। पूर्वबाट पश्चिमतर्फ जाँदै गरेको मे १० प ७२१२ नम्बरको मोटरसाइकल र विपरीत दिशाबाट आउँदै गरेको बा १४ च ६६०३ नम्बरको कार ठोक्किएको थियो। अन्दाजी २३ वर्षीय मोटरसाइकल चालकको बिर्ता सिटी हस्पिटल बिर्तामोडमा उपचारका क्रममा मृत्यु भयो। त्यस्तै मोटरसाइकलको पछाडि सवार एक जना र कारमा सवार चार जना घाइते भएका छन्। घाइते हुनेहरूमा कार चालक बिर्तामोड३ का ५० वर्षीय अनिलकुमार शाह, कारमा सवार बिर्तामोड४ का ५३ वर्षीय जयप्रकाश शाह, बिर्तामोड३ का ४४ वर्षीय रञ्जन शाह र सोही ठाउँका ५३ वर्षीय ललित शाह रहेका छन्। त्यस्तै मोटरसाइकलमा सवारको पनि पहिचान हुन बाँकी छ। उनीहरूको बिर्ता सिटी अस्पताल उपचार भइरहेको प्रहरीले जनाएको छ। त्यस्तै शनिबार दिउँसो ३:५० बजे कमल गाउँपालिका४ स्थित चुलाचुली मोडमा दुईवटा मोटरसाइकल र एउटा स्कुटर ठोकिँदा एकजनाको मृत्यु भएको छ। पश्चिमबाट पूर्वतर्फ आउँदै गरेको मे ६ प ३१५२ नम्बरको मोटरसाइकल र सोही दिशाबाट आउँदै गरेको प्रदेश १०१०१६प ८९९२ नम्बरको अर्को मोटरसाइकल एकापसमा ठोकिँदा विपरीत दिशाबाट जाँदै गरेको प्रदेश १०१०१६प ७१४० नम्बरको स्कुटर पनि ठोक्किएको थियो। दुर्घटनामा परी प्रदेश १०१०१६ प ८९९२ नम्बरको मोटरसाइकल चालक कनकाई५ का ५२ वर्षीय चन्द्रप्रसाद भट्टराई र सोही मोटरसाइकलको पछाडि सवार कनकाई३ का ७० वर्षीय रघुनाथ भट्टराई घाइते भएका थिए। घाइतेमध्ये रघुनाथलाई उपचारका लागि लाइफलाइन अस्पताल दमक लैजाँदै गर्दा बाटैमा मृत्यु भएको प्रहरीले जनाएको छ। अर्को मोटरसाइकल चालक र स्कुटर चालक सामान्य घाइते भएको प्रहरीले जनाइएको छ।"
एक वर्षमा करिब ८७ लाख यात्रुले गरे हवाईयात्रा,काठमाडौं : मुलुकको पुरानो त्रिभुवन अन्तर्राष्ट्रिय विमानस्थलमा हवाई यात्रुको संख्या बढेको छ। विमानस्थलका अनुसार सन् २०२३ मा आन्तरिक तथा अन्तर्राष्ट्रिय दुवै गरी कूल ८६ लाख ९१ हजार चार सय ४३ यात्रुले हवाईयात्रा गरेका छन्। सन् २०२२ मा ७९ लाख ५४ हजार चार सय ९५ ले हवाईयात्रा गरेका थिए। जुन अघिल्लो वर्षको तुलनामा नौ दशमलव दुई प्रतिशतले बढी हो। कूल यात्रु आवागमन (आन्तरिक र अन्तर्राष्ट्रिय) पनि बढेको विमानस्थल कार्यालयले जनाएको छ। कोभिडअघि सन् २०१८ मा ७१ लाख ९० हजार नौ सय १२ र सन् २०१९ मा ७३ लाख २७ हजार ३१ यात्रुले हवाईयात्रा गरेका थिए। विमानस्थलबाट एक वर्षको अवधिमा अन्तर्राष्ट्रियतर्फ ४५ लाख ४१ हजार एक सय ३७ ले हवाईयात्रा गरेका छन्। जुन अघिल्लो वर्षको तुलनामा ३० दशमलव १८ प्रतिशतले बढी हो। यो संख्या कोभिड१९ अघि सन् २०१८ को भन्दा चार दशमलव पाँच प्रतिशतले बढी रहेको विमानस्थलका महाप्रबन्धक प्रतापबाबु तिवारीले जानकारी दिए। उनका अनुसार यो अहिलेसम्मकै सबैभन्दा धेरै हो। महाप्रबन्धक तिवारीले अन्तर्राष्ट्रिय हवाई यात्रु आगमन अहिलेसम्मकै बढी भएको बताउँदै कूल यात्रु आगमन पनि बढेको जानकारी दिए। कोभिड पहिलाको तुलनामा १८ प्रतिशत र सन् २०२२ को तुलनामा नौ दशमलव दुई प्रतिशतले वृद्धि भएको उनको भनाइ छ। सन् २०२३ मा अन्तर्राष्ट्रिय उडान अवतरण ३१ हजार चार सय ६० (गत वर्षको तुलनामा २९ दशमलव ४० प्रतिशतले) वृद्धि भएको छ। जुन कोभिडअघि सन् २०१८ को भन्दा १० दशमलव ७६ प्रतिशतले घटेको छ। उक्त अवधिमा कार्गो आवागमन २२ हजार नौ सय ४६ टन भएको छ। जुन गत वर्षको तुलनामा १३ दशमलव ९८ प्रतिशतले घटेको छ। आन्तरिकतर्फ हवाईयात्रा गर्नेको संख्या ४१ लाख ५० हजार तीन सय २६ पुगेको छ। जुन गत वर्षको तुलनामा सात दशमलव ०७ प्रतिशत कम हो। उक्त अवधिमा आन्तरिकतर्फ ९६ हजार नौ सय ८९ उडान अवतरण भएका छन्। उडान पनि गत वर्षको तुलनामा १० दशमलव ८७ प्रतिशतले घटेको छ। आन्तरिकमा कार्गो आगमन गत वर्षको तुलनामा १० दशमलव ३६ प्रतिशतले वृद्धि भई तीन हजार ४२६।८६१ टन पुगेको महाप्रबन्धक तिवारीले बताए। उनका अनुसार त्रिभुवन अन्तर्राष्ट्रिय विमानस्थलमा हाल आन्तरिकतर्फ नौ एयरलाइन्स कम्पनी र १२ हेलिकोप्टर कम्पनी सञ्चालनमा छन् भने अन्तर्राष्ट्रियमा तीन नेपालीसहित ३० वायुसेवा कम्पनीले १६ देशका ३१ गन्तव्यमा सेवा दिइरहेका छन्। नेपालले ४१ मुलुकसँग दुई पक्षीय हवाई सेवा सम्झौता गरेको छ। पछिल्लो पटक गत मंसिर १९ गते नेपाल र रुवाण्डाबीच द्विपक्षीय हवाई सेवा सम्झौतामा हस्ताक्षर भएको थियो।
"अछामका स्थानीय तहमा भ्रष्टचार बढ्यो, अख्तियारमा १८८ उजुरी","अछाम : अख्तियार दुरुपयोग अनुसन्धान आयोगमा अछामका १० स्थानीय तहका भ्रष्टाचार सम्बन्धी १८८ उजुरी परेको छ। साँफेबगरमा शनिबार आयोगको कञ्चनपुर कार्यालयले आयोजना गरेको भ्रष्टाचार नियन्त्रण तथा सुशासन प्रवर्द्धन सम्बन्धी पालिका स्तरीय कार्यक्रममा गत आर्थिक वर्ष र चालु आर्थिक वर्षमा परेको उजुरीको तथ्यांक प्रस्तुत गरिएको हो। आयोगका अनुसार गत आर्थिक वर्षमा १०७ र चालु आर्थिक वर्षको ६ महिनामा ८१ वटा उजुरी परेको हो। अख्तियारमा परेको उजुरी मध्ये ५२ वटाको फर्छ्योट भएको छ। १३६ उजुरी अनुसन्धानका क्रममा रहेको अख्तियार कञ्चनपुर कार्यालयका लेखा अधिकृत बसन्तबहादुर शाहीले जानकारी दिए। कमलबजार नगरपालिकाको ४३, मंगलेसन नगरपालिकाको २६, ढकारी गाउँपालिकाको २४, तुर्माखाद गाउँपालिका १९,पञ्चदेवल बिनायक नगरपालिका १७, रामारोशन गाउँपालिका १६,चौरपाटी गाउँपालिकाको १५, साँफेबगर नगरपालिकाको १३, मेल्लेख गाउँपालिकाको १० र बान्नीगढी जयगढ गाउँपालिकाको ५ भ्रष्टाचार सम्बन्धी उजुरी परेको छ।"
भुवो पर्व काठमाडौंमा पनि मनाइयो,"काठमाडौं : बाजुरामा मनाइने कौरव र पाण्डवको कथामा आधारित सांस्कृतिक पर्व भुवो काठमाडौंमा पनि मनाइएको छ। शनिबार काठमाडौंको भृकुटिमण्डपमा दमाहा बाजाका साथ युवाले हातमा ढाल तरबार समातेर भुवो पर्व मनाएका हुन्। खेतीपातीको काम सकेर यहाँका स्थानीय बासिन्दा फुर्सदिला भएको समयमा खेलिने यो पर्व वीरताको गाथामा आधारित छ। यो पर्वलाई विशेष गरी बाजुरा, बझाङ, अछाम र डोटी जिल्लामा विशेष पर्वका रूपमा मनाइने प्रचलन पुस्तौँदेखि अहिलेसम्म रहँदै आएको छ। यस वर्ष भने काठमाडौंमा बसोबास गर्दै आएकाहरू भृकुटिमण्डपमा भेला भएर ढाल, तरबार तथा लाठी खेलाएर नाचेका थिए। त्रेतायुगमा पाण्डव कौरव बीचको लडाइँ सकिएपछि पाण्डव पक्षले खुसीयाली मनाइएको दिनमा यो पर्व मनाइने किंवदन्ती रहेको बाजुराका अफिलाल जोशीले बताए। पुस महिनाको चतुर्दशी अर्थात् औँसीको अघिल्लो रातबाट काठको मुढो बालेर सुरु गरिने यो भुवो पर्वलाई अहिलेका युवापुस्ताले पनि दौरा सुरुवालको पोसाकमा ढाल, तरबार तथा लाठी खेलाएर नाच्ने प्रचलन छ। बाजुरा जिल्लाको हिमाली स्वामिकार्तिक, जगनाथ , बुढीनन्दा , बडिमालिका , गौमुल , बुढीगंगा, त्रिवेणी र खप्तड छेडेदह गाउँपालिका लगायतका विभिन्न ठाउँमा यो पर्वलाई विशेष रूपमा मनाइने प्रचलन छ। यही पर्वलाई अवसरका रूपमा पारेर कामको सिलसिला विदेश गएका आफन्तजनसमेत यो पर्व मनाउन घरमा आएर भुवो भस्तो खेलेर रमाउने गरेको गरेका छन्।"
चिसो बढेपछि सोलुखुम्बुका विद्यालय बन्द,"सल्लेरी : सोलुखुम्बुमा अत्यधिक चिसोका कारण सामुदायिक विद्यालय बन्द भएका छन् । अत्यधिक चिसोका कारण जिल्लाको दुई सय ६७ सामुदायिक विद्यालयमध्ये एक सय एक विद्यालयको पठनपाठन बन्द भएको छ । जिल्ला शिक्षा तथा समन्वय एकाइका प्राविधिक सहायक विरमाकुमारी खड्काका अनुसार जिल्लाको आठ स्थानीय तहमध्ये सात स्थानीय तहका विद्यालय हालसम्म बन्द भइसकेका छन् । केहीले बिदा दिने तयारी गरिरहेका छन् । सोलु दूधकुण्ड नगरपालिकामा ६२ सामुदायिक विद्यालयमध्ये ५८, खुम्बु पासाङल्हामु गाउँपालिकाका १७ विद्यालयमध्ये १४ र थुलुङ दूधकोशी गाउँपालिकामा ५१ विद्यालयमध्ये सात विद्यालय बन्द भइसकेका छन् । यस्तै महाकुलुङ गाउँपालिकामा १९ मध्ये आठ, लिखुपिके गाउँपालिकामा २२ विद्यालयमध्ये छ, नेचासल्यान गाउँपालिकामा ३६ विद्यालयमध्ये चार तथा माप्यदूधकोशी गाउँपालिकामा ३९ विद्यालयमध्ये चार विद्यालय बन्द भएको कार्यालयले जनाएको छ । हिमाली भेगमा चिसो अत्यधिक हुने भएकाले धेरैजसो विद्यालयले प्रत्येक वर्ष पुसमाघमा जाडो बिदा दिने गरेका छन् । यहाँ चिसोका कारण शिक्षक बस्न नसक्ने तथा विद्यार्थीलाई समेत कठिन हुने भएकाले पुस दोस्रो साताबाटै विद्यालय बन्द गरिएको पिके माध्यमिक विद्यालय लोदिङका प्रधानाध्याक चेतबहादुर मगरले बताए। उनले, 'बालबालिका चिसोका कारण विद्यालयमा कम आउन थालेपछि बाध्य भएर जाडो बिदा दिनुपरेको हो ।' यस्तै जिल्लाको माथिल्लो खुम्बु क्षेत्रको विद्यालय पुस लाग्दै बन्द गरिएका छन् । उच्च हिमाली क्षेत्रमा मङ्सिर दोस्रो साताबाटै पानी जम्न थालेपछि जाडो बिदा दिइएको खुम्जुङ माध्यमिक विद्यालय खुम्जुङका शिक्षक तिलक रसाइलीले बताउए । 'यतिखेर खुम्जुङ पुरै सुनसान छ, त्यहाँ स्थानीय समेत जाडो छल्न अन्यत्र जान थालेपछि हामीले विद्यालयमा जाडो बिदा दिएका हौं, यतिखेर बस्न सक्ने अवस्था नै छैन', उनले भने। सोताङ गाउँपालिका क्षेत्रका कुनै पनि विद्यालयले जाडो बिदा दिएका छैनन् । सोताङ न्यानो ठाउँ भएकाले त्यहाँको कुनै पनि विद्यालय बन्द नगरिएको गाउँपालिकाका अध्यक्ष खिलराज बस्नेतले बताए। रासस"
मधेसमा शीतलहरले जनजीवन प्रभावित,"धनुषा : विगत केही दिनदेखि तराई मधेसका जिल्लामा शीतलहर चलेर बाक्लो कुहिरो लाग्न थालेपछि अत्यधिक चिसो बढेको छ । मधेस प्रदेशको धनुषा, महोत्तरी, सर्लाही, सिरहा जिल्लामा अत्यधिक मात्रा बाक्लो कुहिरोसँगै चिसो बढेको छ । शीतलहरका कारणले बालबालिका, वृद्ध वृद्धा, अशक्त, अपाङ्गता भएका व्यक्ति तथा मजदुर वर्ग बढी मात्रामा प्रभावित बनेका छन् । चिसोका कारणले दम तथा रुघाखोकीका बिरामीको सङ्ख्या बढेको छ । उपचारका लागि स्वास्थ्य संस्था आउने सङ्ख्यामा समेत वृद्धि भएको प्रादेशिक अस्पताल जनकपुरधामले जनाएको छ । प्रादेशिक अस्पताल जनकपुरधामका वरिष्ठ बालरोग विशेषज्ञ डा जामुनप्रसाद सिंहले अत्यधिक चिसो बढेसँगै बालबालिकामा रुघाखोकी, निमोनियाजस्ता स्वास्थ्य समस्या अत्यधिक मात्रामा देखिन थालेको जानकारी दिए। चिसो अत्यधिक मात्रामा बढेपछि विद्यालयमा विद्यार्थीको उपस्थिति घट्न थालेको छ । धेरैजसो विद्यालयमा जाडो बिदा दिइएको छ । शीतलहरका कारणले सानासाना विद्यार्थी प्रभावित हुन थालेको भन्दै जनकपुरधाम उपमहानगरपालिकाका सम्पूर्ण विद्यालय बन्द गरिएको छ । जनकपुरधाम उपमहानगरपालिकाका प्रमुख प्रशासकीय अधिकृत सुमनकुमार कार्कीद्वारा जारी सूचनामा यही पुस २९ गतेदेखि माघ ९ गतेसम्म नगर क्षेत्रका सम्पूर्ण विद्यालयमा जाडो बिदा दिने निर्णय गरिएको उल्लेख छ । शीतलहरसँगै चिसो हावाको कारणले जाडो अत्यधिक मात्रामा बढेसँगै प्रमुख बजार र ग्रामीण भेगमा चहलपहल घटेको छ । यस क्षेत्रमा लाग्ने बाक्लो कुहिरोका कारणले ग्रामीण क्षेत्रमा यातायातका साधन चलेका छैनन् । ग्रामीण भेगमा दाउरा नहुँदा स्थानीय गोबरको गुइँठा, परालको जोहो गर्न लागेका छन् । बाक्लो कुहिरोका कारणले तेलहन, दलहन, आलु खेतीलगायतमा नकारात्मक असर पर्नुका साथै पशु चौपायाह पनि प्रभावित हुन थालेका छन् । आइतबारदेखि हुस्सु लाग्ने क्रम बढेको छ । घाम लाग्न छोडेको छ । लगातारको चिसो सिरेटोले गाईवस्तुको आहार जुटाउन र स्याहारसम्भार गर्न कठिन भएको धनुषाको क्षीरेश्वरनाथ नगरपालिका२ रमदैयाका रामविलास यादवले बताए।"
आरुबोटे घटना : पारिवारिक बेमेलले श्रीमतीको हत्या,"फिदिम : प्राथमिक स्वास्थ्य केन्द्र रबिको आगनमा एकजना बृद्ध गहभरी आँशु पारेर बसिरहेका थिए। उनले आफ्नो छोरीको शव बुझ्न स्वास्थ्य केन्द्रको ढोका कुरेका रहेछन्। मिक्लाजुङ गाँउपालिका ३ आरुबोटेस्थित फेकुवाका फिपधोज फियाकले कान्छी छोरी गोमाको शव बुझ्न भक्कानिदै स्वाथ्य केन्द्रको ढोका कुरेका थिए। गोमाको शव पोष्टमार्टमका लागि शुक्रबार स्वास्थ्यकर्मीहरु व्यस्त थिए। कान्छा ज्वाईँ असफल भनिने नरध्वज कुरुम्बाङको खुकुरी प्रहारबाट ज्यान गुमाएकी छोरीको शव पर्खेर बसेका फिपधोजले भने श्रीमती पनि जिउँदै छ कि मरेकी छ थाहा छैन। उपचारका लागि झापा पठाएको छ। अहिलेसम्म उसको अवस्थाको बारेमा जानकारी छैन। बिहीबार साँझ छोरी ज्वाईको विवाद मिलाउन भान्छा घरमा गाउँका पलाद्मीहरु जुटेका थिए। त्यतिनै खेर ज्वाई असफलले छोरीको टाउकामा खुकुरी बजारे। भलाद्मीमाथि पनि उनले खुकुरी प्रहार गरेका थिए। श्रीमानको खुकुरी प्रहारबाट भुईमा ढलेकी गोमा छट्पटाउँदै मलाई बचाउभन्दै जीवनको भिख मागिरहेकी थिइन्। तर, केही समयपछि छोरी गोमाले प्राण त्यागिन्। आँखा अगाडि छटपटाउँदै प्राण त्यागेकी तिनै छोरीको शव बुझ्न फिपधोजले अस्पतालको ढोका कुरेका रहेछन्। शुक्रबार दिउँसो आरुबोटेस्थित फिपधोजको घर पुग्दा गाउँलेहरुको भीड थियो। सबैको अनुहार मलिन थियो। उनीहरु त्रसित थिए। मुला काटेझैँ ज्वाईले छोरी काटिदियो, एक जना बृद्धाले भनिन् गाँउमा बस्नै डरमर्दो भयो। फिपधोजको घरमा बिहीबार साँझ कान्छा ज्वाई कुरुम्बाङले श्रीमती गोमासहित सासु कान्छीमाया फियाक र छिमेकी महेन्द्र श्रेष्ठमाथि खुकुरी प्रहार गरेका थिए। असफलको खुकुरीबाट घाइते भएकी गोमाको घरमै मृत्यु भयो। घाइते सासु कान्छीमाया फियाक र छिमेकी महेन्द्र श्रेष्ठको झापामा उपचार भइरहेको छ। यसरी भएको थियो घटना ६ वर्ष पहिले गोमाले तुम्बेवा गाउँपालिका  ४ हाङगुमका असफल भनिने नरध्वज कुरुम्बाङसँग प्रेम विवाह गरेकी थिइन्। विवाह गरेको एक वर्षपछि गोमा र नरध्वजबीच खचपट सुरु भयो। गोमालाई असफलले कुटिरहन्थे। श्रीमानको कुटाई खप्न नसकेर गोमा माइती घरमा शरण लिन आउँथिन्। असफल ससुराली आएर गोमालाई फकाएर लैजान्थे। घर पुर्याएपछि गोमालाई असफलले निर्घात रुपमा कुटपिट गर्थे। कुटाई खप्न नसकेर छोरी माइत आएर बस्थि, फिपधोज भन्छन् हामी छोरी ज्वाईंलाई सम्झाएर पठाँउथ्यौँ। असफलले श्रीमतीलाई कुट्ने र श्रीमानको कुटाईबाट बच्न गोमा भागेर माइत आउने क्रम जारी थियो। पछिल्लो एक वर्ष यता गोमा श्रीमानको घर गइनन्। स्थानीयका अनुसार बिहीबार इलाका प्रशासन कार्यालय रबिमा नागरिकता बनाउन असफल आएका थिए। फर्कने क्रममा उनी फेकुवास्थित सुसुराली घरमा बसे। साँझमा छोरी ज्वाईँको झगडा मिलाउन बुवा फिपधोजले भलाद्मी डाकेका थिए। छिमेकीहरु धनरुप फियाक, ढगलसिंह फियाक र महेन्द्र श्रेष्ठ विवाद मिलाउन बसेका थिए। छलफलको क्रममा असफलले खुकुरी निकालेर भलाद्मीमाथि जाई लागे। श्रीमानले अरुमाथि जाई लागेपछि गोमाले रोक्ने प्रयत्न गरिन्। असफलले गोमामाथि नै खुकुरी बजारे। छुट्याउन जानेमाथि पनि असफलले खुकुरी प्रहार गरेको प्रत्यक्षदर्शी धनरुप फियाकको भनाई छ। म पुग्दाखेरी घरमा झगडा सुरु भइसकेको थियो, धनरुपले भने घाइते गोमाले च्याप्प समाएर मलाई बचाउनु भन्दै चिच्याइन्। त्यतिखेर मलाई पनि असफलले खुकुरी प्रहार गरेको थियो। असफलले प्रहार गरेको खुकुरीलाई धनरुपले हातमा बोकेको टर्चले छेकीदिए। मलाई प्रहार गरेको खुकुरी टर्चमा ठोकिएर बीड खुस्कियो, धनरुप भन्छन् बीड खुस्किएपछि म भाग्न पाए र ज्यान जोगियो। पारिवारिक बेमेलकै कारण घटनाले हत्याको रुप लिएको वडाध्यक्ष जीवनहाङ फियाक बताउँछन्। घटनापछि फरार रहेका असफललाई प्रहरीले शनिबार बिहान पक्राउ गरेको छ। तुम्बेवा गाँउपालिका ५ पखेरे टोलबाट असफललाई प्रहरीले पक्राउ गरेको हो।"
"मुगुको एक गाउँ, जहाँ घरघरमा छ धारा","मुगु : मुलुककै राजधानी काठमाडौंमा समेत कतिपय ठाउँका घरमा धारा जडान हुन सकेका छैनन्। कतिपय स्थानमा धारा छन्, पानी आउँदैन। तर, मुगुस्थित छायाँनाथ रारा नगरपालिका ९ मुर्मा गाउँमा भने एक घर एक धारा निर्माण भएको छ। यूएसएआईडी कर्णाली जल परियोजनाको आर्थिक सहयोग तथा हिमाली ग्रामीण युवा समाज विकास केन्द्रको प्राविधिक सहयोगमा छायाँनाथ रारा नगरपालिका९ मुर्मा गाउँमा एक घर एक धारा निर्माण भएको हो। मुर्मा गाउँमा ७१ घरधुरी छन्। प्रत्येक स्थानीयका प्रत्येक घरमा र तीन वटा सामुदायिक स्थानमा गरी ७४ धारा निर्माण गरिएका छन्। गाउँ नजिक पानीका मुहान छैनन्। मुर्मावासीले लामो समयदेखि पानीको समस्या झेल्दै आएका थिए। कर्णाली जल परियोजनाबाट ५१ लाख २१ हजार ६ सय ५४ रुपैयाँ ६ पैसा, छायाँनाथ रारा नगरपालिकाका तर्फबाट ३ लाख २७ हजार २२ रुपैयाँ ३९ पैसा र स्थानीयवासीको तर्फबाट १३ लाख ६२ हजार १ सय ६९ रुपैयाँ ११ पैसा गरी जम्मा ६८ लाख १ हजार ६ सय ५४ रुपैयाँ ६ पैसामा पाँच किलोमिटर ७ सय ५० मिटर टाढा चुचुमारे मुहानबाट पाइपलाइनमा पानी गाउँमा पुर्याई ७१ घर र ३ सामुदायिक संस्थामा धारा निर्माण भएको हिमाली ग्रामीण युवा समाज विकास केन्द्रका परियोजना व्यवस्थापक शिवचन्द्र कार्कीले जानकारी दिए। कार्कीका अनुसार प्रत्येक घरधुरीमा धारा निर्माण भएपछि धाराबाट निस्केको फोहोर पानीले गाउँभरि नै हिलाम्मे हुने हुँदा उक्त फोहोरपानी पनि व्यवस्थापन गरिने भएको छ। पानीको बहुउपयोगिताका लागि समुदाय आफैं सक्षम नभएको भनेर समुदायबाट माग भई आएअनुसार हिमाली ग्रामीण युवा समाज विकास केन्द्रले आफ्नै लगानीमा ४ लाख ६५ हजारको लगानीमा घरबाट निस्केको फोहोरपानी व्यवस्थापन गरी गाउँ नजिकको जग्गामा उत्पादन बढाउन सिँचाइका लागी पाइप, सिमेन्ट र पोखरी निर्माण गर्ने जनाएको छ। यो रारा तालनजिकैको गाउँ हो। पुर्खौंदेखि पानीको समस्या झेल्दै आएका मुर्मावासीले गाउँबाट टाढा रहेका डोप्का भन्ने स्थानमा रहेको कुवाको पानी थाप्न राति आगो बालेर एक गाग्री पानी ल्याएर गुजारा चलाउँथे। सरसफाइ गर्न आधा घण्टा तल राराबाट निकास भएको खोलामा पुग्नु पथ्र्यो। यहाँका स्थानीयले पानीका लागि साह्रै दुःख पाएकाले अहिले घरघरमा पानी पुग्दा उनीहरू धरै खुसी भएका सोही गाउँका काला रोकायाले बताए। सोही गाउँकी ६५ वर्षीया चैती रोकाया पनि खुसी हुँदै भन्छिन्, गाउँबाट झन्डै १५ मिनेटदेखि आधा घण्टा टाढा रहेका डोप्का, पनपनेरी, कुडा, सीमा, भागभेगनी, अँध्यरी खोलालगायतका आधा दर्जन पानीका मुहान थिए। अहिले केही मुहान सुकिसकेका छन् भने केही कुवामा परिणत भए। त्यसैले पानीका लागि सबैभन्दा धेरै महिलाले दुःख पाएका थिए।"
बझाङमा भूकम्पको धक्का,चैनपुर : बझाङमा भूकम्पको धक्का महसुस गरिएको छ । शुक्रबार राति ११ बजेर ३२ मिनेट जाँदा भूकम्पको गएको हो । भूकम्प मापन केन्द्र सुर्खेतका अनुसार छविसपाथिभेरा गाउँपालिकाको पतालचौर आसपास केन्द्र भएर ४४ रेक्टर स्केलको भूकम्प गएको हो । बझाङमा गत असोज १६ गतेको भूकम्पपछि लगातार पराकम्पको गइरहेको छ । सदरमुकाम चैनपुरमा भूकम्पले घरहरू हल्लिएपछि स्थानीयहरू खुला चौरमा आएर फेरि घर फर्किएका छन् । रासस
बस दुर्घटनामा मृत्यु भएका १२ जनामध्ये ८ जनाको सनाखत,"दाङ : दाङको राप्ती गाउँपालिका१ भालुबाङस्थित राप्ती नदीको पुलबाट बस खस्दा मृत्यु भएका ८ जनाको सनाखत भएको छ। नेपालगन्जबाट काठमाडौं जाँदै गरेको भे १ ख३९१२ नम्बरको नमस्ते यातायात प्रालिको यात्रुबाहक बस शुक्रबार राति १० : ३० बजेतिर भालुबाङको राप्ती पुलबाट नदीमा खसेको थियो। दुर्घटनामा मृत्यु भएका १२ जनामध्ये ८ जनाको सनाखत भएको ईलाका प्रहरी कार्यालय भालुबाङका प्रमुख उज्ज्वल सिंहले जानकारी दिए। मृत्यु हुनेमा बाँकेका ६० वर्षीय कुसुम बस्नेत, मकवानपुरका ३९ वर्षीय सौरभ विष्ट, काठमाडौं चन्द्रगिरीका ६५ वर्षीय ताराकान्त पाण्डे, भारत उत्तर प्रदेशका ३१ वर्षीय मुने, जुम्लाका ४० वर्षीय मुनबहादुर रावत, बाँकेका ३० वर्षीय रामबरण हरिजन, रूकुमका २५ वर्षीय दीपक कामी र भारत विहारका ६७ वर्षीय जोगेन्द्र रामको सनाखत भएको इलाका प्रहरी कार्यालय भालुवाङका प्रहरी निरीक्षक सिंहले बताए। अन्य ४ जना मृतकको सनाखत हुन बाँकी छ। घाइतेमध्ये केहीलाई बुटवल र नेपालगञ्ज तथा केहीलाई भालुवाङ अस्पतालमा उपचार जारी राखिएको छ। राति साढे १० बजे नेपालगन्जबाट काठमाण्डौंका लागि छुटेको को भे १ ख ३९१२ नम्बरको बस राप्ती पुलमा खसेर दुर्घटनामा परेको थियो। यो पनि पढ्नुहोस भालुवाङमा नाइट बस राप्ती नदीमा खस्यो, कम्तिमा ६ जनाको मृत्यु दाङमा बस दुर्घटना : १२ जनाको मृत्यु, २३ घाइते"
दाङ बस दुर्घटना अपडेट : थप २ जनाको सनाखत,दाङ : दाङको भालुवाङस्थित राप्ती नदीमा भएको बस दुर्घटनामा परि मृत्यु भएकामध्ये १० जनाको सनाखत भएको छ। प्रहरीका अनुसार थप दुई जनासहित अहिलेसम्म १० जनाको सनाखत भएको हो। थप सनाखत हुनेमा चितवनको भरतपुर नगरपालिका वडा नं २५ निवासी ३५ वर्षीय अनिल खड्का र बाँकेको खजुरा गाउँपालिका वडा नं ३ का सञ्जय केसी रहेको ईलाका प्रहरी कार्यालय भालुवाङका प्रमुख उज्ज्वल बहादुर सिंहले जानकारी दिए। खड्काको शव उनको जेठान गोवर्धन रावलले सनाखत गरे भने सञ्जय केसीको बुवा पदम केसीले सनाखत गरेको सिंहले जनकारी दिए। दुर्घटनामा परि मृत्यु भएका १२ जनामध्ये ८ जनाको यसअघि नै सनाखत भई सकेको छ। अन्य दुई जनाको सनाखत हुन बाँकी छ। यो पनि पढ्नुहोस बस दुर्घटनामा मृत्यु भएका १२ जनामध्ये ८ जनाको सनाखत
गोरखा दरबारको गर्भगृहमा पृथ्वीनारायणको राजगद्दी पुनःस्थापना,"गोरखा : भूकम्पले क्षति पुर्याएको ऐतिहासिक गोरखा दरबारको पुनःनिर्माण सम्पन्न भएसँगै तत्कालीन राजा पृथ्वीनारायण शाहको राजगद्दी मूल दरबारको गर्भगृहमा पुनःस्थापना गरिएको छ । भूकम्पका कारण भग्नावशेष अवस्थामा रहेको राजगद्दी मर्मतसम्हार गरी शुक्रबारदेखि पुरानै ठाउँमा राखिएको गोरखा दरबार हेरचाह अड्डाका प्रमुख बिष्णुप्रसाद पाठकले जानकारी दिए । 'भूकम्पले दरबारमा क्षति पुगेपछि दरबारमा रहेको ऐतिहासिक राजगद्दी पनि दरबार परिसरमा भग्नावशेष अवस्थामा थियो', प्रमुख पाठकले भने, 'त्यसलाई पुरातात्विक तथा ऐतिहासिक महत्व नमेटिने गरी साविकै स्वरुप र शैलीमा साविककै ठाउँमा राखिएको छ ।' भूकम्पपछि दरबार पुनःनिर्माणका क्रममा राजगद्दी पनि भग्नावशेष अवस्थामा रहेको थियो । विसं २०७२ वैशाख १२ गते गएको विनाशकारी गोरखा भूकम्पबाट राजगद्दी र पृथ्वीनारायण शाहको बाल्यकालमा सेक ताप गरिएको भनिएको अँगेनाको ध्वनि पनि भूकम्पपछि बन्द भएको थियो । पृथ्वीनारायण शाहको जन्मजयन्ती तथा राष्ट्रिय एकता दिवसको अवसर पारेर राजगद्दी साविककै स्थानमा राखिएको हो । गर्भगृहमा राजगद्दी राखिएसँगै अबदेखि गोरखा दरबार पुग्ने नागरिकले मूलदरबारमा राखिएको ऐतिहासिक गद्दी हेर्न पाउनेछन् । 'विगतमा जस्तै अबदेखि गर्भगृहमा राखिएको राजगद्दी दरबार बाहिरको झ्यालबाट अवलोकन गर्न सकिने व्यवस्था गरिएको छ', प्रमुख पाठकले भने, 'दरबारमा विगतमा बलिरहेको ध्वनिलाई निरन्तर गर्ने गरी कामको थालनीसमेत भएको छ ।' भूकम्पले क्षति पुर्याएको मूलदरबार, कालिका मन्दिर, रङगमहल, गोरखानाथगुफालगायतका अधिकांश संरचना पुनःनिर्माण र मर्मत गर्ने कार्य लगभग सकिएपछि राजगद्दी पनि देखाउने उपयुक्त हुने भएकाले आवश्यक मर्मत गरी पुरानै ठाउँमा राखिएको उनले जानकारी दिए। रासस"
विराटनगरबाट भारतीय नागरिक पक्राउ : ब्ल्याकमेल गरेर नेपाली युवतीलाई यौन शोषण गरेको आरोप,"विराटनगर : सामाजिक सञ्जालमार्फत नजिक भएर ब्ल्याकमेल गर्दै नेपाली युवतीहरुमाथि बारम्बार यौन शोषण गरेको आरोपमा विराटनगरबाट एक जना भारतीय नागकि पक्राउ परेका छन्। भारतको जोगवनीका २६ वर्षीय रवि कुमारलाई शुक्रबार नेपाल प्रहरीले पक्राउ गरेको हो। विराटनगरको महेन्द्र चोकबाट उनलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार रवि कुमारलाई पक्राउ गरेर आवश्यक अनुसन्धान एवं कारबाहीका लागि काठमाडौं पठाइएको छ। पीडित युवतीबाट उनीविरुद्ध जिल्ला प्रहरी परिसर काठमाडौंमा जरबजस्ती करणीको जाहेरी परेको छ। जाहेरीका आधारमा प्रहरीले पक्राउका लागि अदालतबाट अनुमति लिएको थियो। काठमाडौं प्रहरीले मोरङ प्रहरीसँगको समन्वयमा रवि कुमारलाई पक्राउ गरेको हो। भारतीय बजार जोगवनीमा बसेर सामाजिक सञ्जालमार्फत अनलाइनमा सम्पर्क बढाएर नेपाली युवतीलाई ट्रयापमा पार्दै बारम्बार यौन शोषण गरेको आरोपमा रवि कुमारलाई पक्राउ गरिएको हो, प्रहरी स्रोतले भन्यो, युवतीसँग सम्पर्क बनाएर होटलमा बोलाउने र यौन शोषण गर्ने गरेको खुलेको छ। रवि कुमारले यौन सम्बन्ध बनाएको भिडियोसमेत खिचेर युवतीलाई ट्रयापमा पार्दै ब्ल्याकमेल गर्ने गरेको प्रहरी अधिकारी बताउँछन्। प्रहरीको प्रारम्भिक अनुसन्धानबाट उनले हालसम्म १५ जनाभन्दा बढी नेपाली युवतीलाई ट्रयापमा परिसकेको खुलेको छ। प्रहरीका अनुसार उनले त्यसरी नै ब्ल्याकमेल गर्दै ट्रयामा पारेर एक युवतीलाई शुक्रबार विराटनगर बोलाएका थिए। तिनै युवतीलाई भेट्न आएका बेला रवि कुमार पक्राउ परेका हुन्। उनीबाट पीडित हुने नेपाली युवतीको संख्या बढ्दै गएको छ। किटानी जाहेरीका आधारमा खोजी भइरहेको थियो, प्रहरीका एक अधिकारी भन्छन्, उस्तै प्रकृतिको घटनाका लागि विराटनगर आएका बेला पक्राउ गरिएको हो। एकपटक यौन सम्बन्धमा बसेका किशोरीको भिडियो बनाएर उल्टै ब्ल्याकमेल गर्ने गरेको पाइएको छ। प्रहरीका अनुसार अनलाइनमार्फत नजिक भएर साथी बनाएपछि यौन सम्बन्ध राखेर अश्लिल भिडियो बनाउने र युवतीलाई ट्रयापमा पार्दै ब्ल्याकमेल गर्ने गरेको पाइएको हो। अश्लिल भिडियो सामाजिक सञ्जालमार्फत सार्वजनिक गरिदिने धम्की दिने गर्न थालेपछि न्याय माग्दै पीडितहरु प्रहरीमा पुगेको जनाइएको छ। रवि कुमारले सामाजिक सञ्जालमा अश्लिल भिडियो अपलोड गरिदिने धम्की दिँदै आफ्ना लागि हवाई टिकट काट्न र होटलका कोठा बुक गर्न लगाउने गरेको प्रहरीको भनाइ छ। त्यसवापतको सबै खर्च उनले युवतीलाई नै तिराउने गरेको पाइएको छ। पक्राउ परेका भारतीय नागरिकले दिएको तनावका कारण कतिपय युवतीहरु आत्महत्या गर्ने मनस्थितिमा समेत पुगेको पाइएको छ। पहिलोपटक भने उनले आफ्नै खर्चमा युवतीलाई बोलाउने गरेको खुल्यो। यौन सम्बन्ध बनाएको भिडियो खिचेपछि भने ब्ल्याकमेल गरेर पैसा माग्ने तथा भेट्दा बोलाएका बेला भएको सबै खर्च युवतीलाई तिराउने गरेको यकिन भएको छ, प्रहरी स्रोतले भन्यो। प्रहरीका अनुसार उनीबाट पीडित हुने युवतीहरु धेरै काठमाडौंका छन्। रवि कुमार पक्राउ परेसँगै उनीबाट पीडित भएकाहरुको संख्या बढ्नसक्ने प्रहरीको अनुमान छ। काठमाडौं प्रहरी परिसरले जबरजस्ती करणी मुद्दा चलाउन उनीमाथि थप अनुसन्धान अघि बढाउने छ।"
"बागलुङको ढोरपाटनमा जीप दुर्घटना : २ जनाको मृत्यु, ९ घाइते",बागलुङ : बागलुङको ढोरपाटन नगरपालिका५ ट्याङखोलामा शनिबार दिउँसो जीप दुर्घटना हुँदा २ जनाको मृत्यु भएको छ भने ९ जना घाइते भएका छन् । बागलुङको बुर्तिबाङ बजारदेखि ढोरपाटन जाँदै गरेको ध १ ज १९ नम्बरको जीप दुर्घटना हुँदा चन्द्रगिरी नगरपालिकादेखि घुम्न आएकी एक यात्रु र सवारी चालकको मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक (डिएसपि) मदन केसीले जानकारी दिए । उनले चन्द्रगिरी नगरपालिका१० की २८ वर्षीया संगिता अधिकारी गैरे र सवारी चालक ढोरपाटन नगरपालिका४ खुङ्गाका २७ वर्षीय तिलक घर्तीको घटनास्थलमै मृत्यु भएको बताए । दुर्घटनामा ९ जना यात्रु घाइते भएका छन् । घाइतेमध्ये ६ जनाको अवस्था गम्भीर रहेको र ३ जनाको अवस्था सामान्य रहेको डिएसपि केसीले बताए । उनले घाइतेहरुको अहिले बुर्तिबाङ प्राथमिक स्वास्थ्य केन्द्रमा उपचारभइरहेको बताए । गम्भीर घाइतेहरुलाई काठमाडौं पठाउनको लागि हेलिकप्टरको व्यस्थापन गर्न लागिएको जानकारी दिए । मृत्तक गैरे चन्द्रगिरीबाट बागलुङको पर्यटकीयस्थल ढोरपाटन घुम्न आएकी यात्रु रहेको प्रहरीले जनाएको छ । सालझन्डि ढोरपाटन सडक खण्ड अन्तर्गत ढोरपाटन नगरपालिका ५ ट्याङखोलाको उकालोमा ब्रेकफेल भइ जीप दुर्घटना भएको डिएसपि केसीले बताए ।
बहुमूल्य झ्याउको महत्त्व कहिले बुझ्ने ?,"काठमाडौं : किराती समुदायका मुख्य चाडवाडमाझ्याउबाट बनेका परिकार एकदमै लोकप्रिय मानिन्छन्। दसैं, तिहार, उधौली, उभौलीजस्ता चाडवाडमा उनीहरू झ्याउको परिकार समेटने गर्छन्। लिम्बू समुदायमा बंगुरको रगतमा झ्याउसँगै मरमसला मोलेर बनाइने परिकार (सारगेम्बा) अति नै लोकप्रिय छ। चाडवाडका बेला त झ्याउको महत्त्व छ नै, अघिपछि सुकाएर राखिन्छ। तरकारी नफल्ने सिजनमा यसको तरकारी खाने गरिन्छ। पूर्वी पहाडका जनजाति समुदायका लागि झ्याउ खानाको पौष्टिक स्रोत र घरेलु उपचारको अचुक उपाय हो। रुखमा फल्ने झ्याउ आजभोलि लोप हुँदै गएको छ। जनजाति समुदाय चिन्तित छन्। साल्पा सिलिछों३, भोजपुकी ६२ वर्षीया सीताकुमारी राई आठदस वर्ष पहिला घर वरिपरिकै जंगलमा झ्याउ टिपेको सम्झिन्छिन्। तर आजभोलि उक्त जंगलमा झ्याउ पाइँदैन। झ्याउ टिप्न घण्टौं हिँडेर माथिल्लो क्षेत्र पुग्नुपर्छ। त्यहाँ पनि पहिला झैं झ्याउ पाइँदैन। झ्याउ घटदै जानुका पछाडि अत्यधिक संकलन र झ्याउलाई चाहिने खालको वातावरण बिग्रिएको हुन सक्ने अनुमान राईको छ। साल्पा सिलिछोंकै ३० वर्षीया विष्णु राई भन्छिन् झ्याउ एकदमै घमाइलो र सफा ठाउँमा मात्रै फल्छ। छसात वर्षदेखि जंगलको बाटोमा मोटर कुद्न थाल्यो। मोटरबाटो नजिकै झ्याउ छैन। सडकको धुलोमैलोले झ्याउको बासस्थानमा अवरोध आएको हुन सक्छ। संखुवासभातिर पनि उस्तै समस्या छ। चेपुवाकी ३८ वर्षीया जांगमु भोटेले पाँचसात वर्ष पहिलाको तुलनामा झ्याउ पाउनै छोडेको बताइन्। सजिलोसँग मान्छे पुग्ने ठाउँमा झ्याउ छैन। माथिल्लो क्षेत्रमा मात्रै पाइए पनि झ्याउ किन घटिरहेको छ भन्ने विषयमा उनी अनभिज्ञ छिन्। सिलिचोङ गाउँपालिका, संखुवासभाका ३० वर्षीय गंगाराज राईले गाउँघरमा झ्याउको अव्यवस्थित संकलन भइरहेको देखेका छन्। उनले भने किरात समुदायमा झ्याउको माग एकदमै छ। तर, झ्याउ टिप्ने बेलामा रुखै ढाल्दिन्छन्। अर्को पटकदेखि त्यहाँ झ्याउ फल्दैन। उचित ज्ञानको अभावले यति महत्त्वपूर्ण वनस्पतिमा प्रभाव परिरहेको छ। रङ र आकार हेरेर हुन्छ संकलन स्थानीयहरू रङ र आकार हेरेर झ्याउ संकलन गर्छन्। सेतो लामो देखिने झ्याउलाई (राई भाषामा वाछा) भाले र खरानी रङको झ्याउलाई पोथी (मिम्छा) भन्छन्। स्थानीयहरू झ्याउ घट्दै गएकोमा चिन्तित छन्। झ्याउ हराउँदै गएपछि त्यसको मारमा किरात समुदाय परेको छ। विशेषगरी पूर्वी पहाडी जिल्लाका किरात समुदायमा झ्याउ एकदमै लोकप्रिय छ। दसैं, तिहार, उधौली, उभौलीजस्ता चाडवाडमा उनीहरू झ्याउको परिकार समेटने गर्छन्। लिम्बू समुदायमा बंगुरको रगतमा झ्याउसँगै मरमसला मोलेर बनाइने परिकार (सारगेम्बा) अति नै लोकप्रिय छ। चाडवाडहरूमा सारगेम्बा बनाउने र त्यसलाई सुकाएर तरकारी नफल्ने सिजनमा समेत प्रयोग गर्ने गरिन्छ। झ्याउ खानाको एउटा पौष्टिक स्रोत बनेको उनीहरू बताउँछन्। पछिल्लो समय झ्याउ नपाइँदा आफ्ना रीतिरिवाज मासिने हुन् कि भन्ने डर ६२ वर्षीया सीताकुमारी राईको छ। भन्छिन्, यसरी नै झ्याउ घट्यो भने आउने पुस्ताले झ्याउ खान पाउँदैन। झ्याउको महत्त्व हराउने छ। चाडपर्व खल्लो हुनेछ। अत्यधिक संकलन, जंगल विनाश तथा खण्डीकरण, सडक निर्माण, बस्ती विस्तार, तापक्रम वृद्धि, जलवायु परिवर्तनलगायतका कारण झ्याउ हराउँदै गएको विज्ञहरू बताउँछन। जहाँ प्रदूषण बढ्छ। त्यहाँबाट झ्याउ लोप हुन्छ। झ्याउमा दुई दशकदेखि अनुसन्धान गर्दै आएका त्रिभुवन विश्वविद्यालय केन्द्रिय वनस्पति विभागका डा चित्रबहादुर बानियाँ भन्छन् पल्युसन सेन्सेटिभ हुने भएकाले बायोइन्डिकेटर (प्रदूषणको सूचक) मानिन्छ। प्रदूषणको संकेत गर्ने भएकाले झ्याउको अवस्था, जनसंख्या (मात्रा) र स्वास्थलाई मूल्यांकन गर्दै वैज्ञानिकहरूले त्यस्ता ठाउँको प्रदूषणको स्तरको अध्ययन गर्न सक्छन्। जसले पारिस्थितिक प्रणाली र मानव स्वास्थ्यमा प्रदूषणको प्रभाव कम गर्न आवश्यक भूमिका खेल्न मद्दत गर्छ। जनजातिहरूले उपभोग गर्ने झ्याउ स्वच्छ वातावरणमा मात्रै हुन्छ। त्यसैले विगतमा तल्लो ग्रामीण भेगसम्म पाइए पनि ती क्षेत्रमा प्रदूषणलगायत अन्य खालका अतिक्रमण बढेकाले हराउन थालेको हो। चरम मौसमी घटना (अत्यधिक खडेरी र वर्षा) ले पनि यसको वृद्धि विकासमा अवरोध गर्छ। यसको वृद्धि अत्यन्त ढिलो अर्थात् प्रतिवर्ष ००१ प्रतिशत मात्रै हुन्छ। जमिनमा पाइने सबैभन्दा पुरानो वनस्पति झ्याउ विस्तारका लागि भूबनावट, पर्यावरणीय अवस्था, हावापानी, वर्षा, आद्रताले भूमिका खेलेको हुन्छ। मानिसको छालाजस्तै अरू वनस्पतिको बाहिरी तह हुन्छ, त्यसैकारण सुरक्षित हुन्छन्। तर झ्याउको बाहिरी सुरक्षा गर्ने तह हुँदैन। त्यसैकारण वातावरणमा थोरै अवरोध आउँदा पनि असर पर्छ। वातावरणमा अम्लीय वा क्षरीयपन देखिनेबित्तिकै त्यहाँबाट तुरुन्त पतन भएर जान्छ। झ्याउ जोगाउन एकदमै मुस्किल छ। झ्याउ मानिसले ल्याबमा बनाउन सक्दैन। पछिल्लो समय जथाभावी हुने विकासे कामले यस्ता वनस्पति मारमा परेका छन्। पर्यावरणीय हिसाबले झ्याउको संरक्षण एकदमै महत्त्वपूर्ण मानिन्छ। यसले विभिन्न खालका पारिस्थितिक प्रणाली व्यवस्थापनमा भुमिका खेलेको हुन्छ। जटिल खाद्य शृंखला निर्माण गर्ने हुँदा जनावर र पन्छीहरूको खानाको प्राथमिक स्रोत र बासस्थान बन्छ। प्रतिकूल खालको अवस्थाबाट रुखबिरुवालाई बचाउँछ। जंगलमा यसले पानी तथा खनिज चक्रमा उपलब्धतालाई व्यवस्थापन गर्न सक्छ। आद्रता कायम राख्ने क्षमता भएकाले अत्यधिक वाष्पीकरण रोक्न, सन्तुलित पारिस्थितिक तन्त्रलाई प्रवद्र्धन गर्छ। झ्याउहरू जब सड्छन् त्यसले पनि वातावरणमा आवश्यक पोषण तत्त्व छोडने भएकाले माटोलाई समृद्ध बनाउनुको साथै जीवहरूको विकासमा सहयोग गर्छ। माटो निर्माणमा सहयोग गर्छ। बर्सेनि २ हजार टन निर्यात प्रतिबन्ध हुनु पहिला कति झ्याउ निर्यात हुन्थ्यो भन्ने आधिकारिक रेकर्ड सरकारसँग छैन। तर, राजस्व संकलनको आधारमा निर्यात आँकडा निकालेको छ। वन मन्त्रालय, वन विभाग, वन तथा भूसंरक्षण विभागले ७४ जिल्ला वन कार्यालयबाट राजस्व संकलन भएको आधारमा वार्षिक प्रतिवेदन हाम्रो वन मा सन् २००० देखि २०११ सम्म नेपालबाट कानुनी रूपमा वार्षिक २ हजार २० टन झ्याउ निर्यात हुने गरेको देखाउँछ। त्यसबाट २५ करोड २९ लाख ३ हजार ३ सय ५ (२,४०,००० अमेरिकी डलर) राजस्व संकलन भएको थियो। उक्त अध्ययनले वार्षिक कारोबार १ सय ६८ टन भएको देखिए पनि धेरैजसो कारोबार अवैध रूपमा भएको हुन सक्ने डा देवकोटा बताउँछन्। झ्याउ निर्यातमा सरकारले रोक लगाउनुमा कुनै अर्थ नरहेको जडीबुटी व्यवसायी महासंघका अध्यक्ष टंकप्रसाद शर्माले बताए। उनले निर्यात रोक्नुभन्दा पहिला हरेक वर्ष एक हजार टन झ्याउ संकलन हुने गरेको बताए। तर सरकारी आँकडामा भने निकै न्यून निर्यात हुने गरेको देखाइएको छ। बाँकेबाट धेरै बरामद सन् २०११ जनवरी १० देखि नै सरकारले निर्यातमा प्रतिबन्ध गरे पनि ठूलो संख्यामा प्रहरीले झ्याउ बरामद गरेको देखिन्छ। सन् २०१४ र २०१७ मा जिल्ला प्रहरी कार्यालय बाँकेले ३ हजार १ सय ४१ किलो झ्याउ बरामद गरेको थियो। बाँकेले मात्रै करिब ७० प्रतिशत झ्याउ निर्यात गर्छ। सन् २०१७ को मार्चमा जानकी गाउँपालिका ३ स्थित गणेश राइस मिलमा १ हजार ७ सय २१ किलो झ्याउ लुकाएको अवस्थामा भेटिएको थियो। सोही वर्ष नेपालगन्ज उपमहानगरपालिकामा रहेको जय माँ काली चिउरा उद्योगमा १ हजार १ सय २५ किलो झ्याउ प्रहरीले नियन्त्रण गरेको थियो। त्यसैगरी २०१४ को मार्चमा २ सय ९५ किलो झ्याउ बेवारिसे अवस्थामा प्रहरीले बरामद गरेको थियो। बाँकेबाट मात्रै करिब ७० प्रतिशत झ्याउ निर्यात हुन्छ। लामो समयदेखि प्रहरीले झ्याउ बरामद नगरेको बाँके प्रहरी कार्यालयका प्रवक्ता नारायण डाँगीले बताए। उनले भने यी अलि पुराना घटना भए। पछिल्ला वर्षहरूमा झ्याउ समाइएको छैन। वन तथा वातावरण मन्त्रालयले बरामद झ्याउहरू प्रतिबन्ध फुकुवा गरेको समयमा पक्राउ गरिएको र अरू बेला अवैध कारोबार नभएको दाबी गरेको छ। मन्त्रालयका प्रवक्ता बद्री ढुंगाना भन्छन, पहिला खुल्दै, बन्द हुन्थ्यो। त्यस्तै बेला समातिएका हुन्। सन् २०११ को जनवरीमा झ्याउ निर्यात प्रतिबन्धको सूचना राजपत्रमा प्रकाशित भएको हो। सोही राजपत्रमा प्रतिबन्ध लगाउनुभन्दा पहिला संकलन भएका झ्याउहरू निर्यात गर्न एक महिनाको समय दिइएको थियो। जसका लागि वन विभागको सहमतिमा वनस्पति विभागबाट प्रमाणित गरी निर्यात गर्नुपर्ने राजपत्रमा उल्लेख छ। त्यसपछि निर्यात प्रतिबन्ध फुकुवा नभए पनि झ्याउहरू बरामद भएका छन्। मन्त्रालयका प्रवक्ता ढुंगानाले के कति झ्याउ निर्यात भयो भन्नेबारे मन्त्रालयसँग आधिकारिक तथ्यांक नभएको स्विकार गरे। नाकाहरू खुल्ला हुँदा एउटा प्रजातिको नाममा अरू नै वनस्पति निर्यात भएको हुन सक्ने बताउँदै उनले भने नाकामा उच्च प्रविधिका ल्याब र जनशक्ति छैनन्। त्यसैले प्रतिबन्धित वनस्पति भए पनि गैरकानुनी निर्यातको रेकर्ड छैन। अनुसन्धानरत डा देवकोटाका अनुसार पूर्वमा खानाका लागि र पश्चिममा व्यापारका लागि झ्याउ संकलन गर्ने गरिएको कुरा बताए। सरकारी आँकडा हाम्रो वन ले २० प्रजातिका झ्याउहरू संकलन भएको देखाउँछ। प्रकृति संरक्षणका लागि अन्तर्राष्ट्रिय संघ (आईयूसिएन) को रातो सूचीमा परेको हाइपोट्रयाना, इभर्नियास्ट्रम, नेप्ललिन्सिस, पार्मेट्रीमा, सिरेटमलगायतका झ्याउ पनि बिक्री भएका थिए। यी झ्याउ जनजाति समुदायमा लोकप्रिय छन्। झ्याउ महत्त्वपूर्ण हुँदाहुँदै पनि मन्त्रालय, वनस्पति विभाग, वन विभाग, वन कार्यालय, केन्द्रीय प्रहरी कार्यालयलगायतका सम्बन्धित निकायहरू निर्यातको विषयमा गैरजिम्मेवार उत्तर दिएर पन्छिएका छन्। झ्याउको निर्यातले वनजंगल र वातावरणमा कुनै प्रकारका बेफाइदा नहुने भए पनि सरकारले प्रतिबन्ध लगाएको भन्दै उनीहरूले आलोचना गर्दै आएका थिए। वन विभागमा कार्यरत वन अधिकृत, सुरेन्द्र अधिकारीले झ्याउ प्रतिबन्धमा कुनै अर्थ नभएको बताए। सबै खालका झ्याउलाई एउटैमा वर्गीकरण गरिएको र प्रतिबन्ध खुल्दा पनि सबै खुलेको उनले बताए। व्यवसायीहरूले झ्याउको बिक्रीवितरण खुलाउन व्यापक माग गर्दै आएका थिए। गत मंसिर ७ गतेको राजपत्रमा सूचना प्रकाशन गरेर झ्याउको निर्यातसमेत खुल्ला गरेको जनाएको छ। वन ऐन, २०७६ को दफा ७७ अन्तर्गत प्रतिबन्ध लगाइएको थियो। जैविक विविधता, कुनै प्रजातिको संरक्षण, वातावरण संरक्षण प्रयोजनका लागि तोकिएको वन पैदावरको संकलन, कटान, उपभोग, ओसारपसार, विदेश निकासीमा प्रतिबन्ध लगाउन सक्ने सरकारको निर्णयमा थियो। मन्त्रालयका प्रवक्ता ढुंगाना भन्छन्, अहिलेको प्रावधानले ओसारपसार गर्न पाइने भएको छ। पहिलाका राजपत्र खारेज गरिएको छ। तर उक्त समयमा कानुनले ओसारपसार र व्यापारिक प्रयोजन निकासीमा बन्देज लगाए पनि जनजातिका परम्परागत अभ्यास नरोकेको बताए। अनुसन्धानरत डा देवकोटाको अध्ययनले झ्याउको प्रतिबन्ध फुकुवा हुँदा लोपोन्मुख प्रजातिहरू पनि निर्यात हुने गरेको देखाएको छ। त्यसमा सरकारले उचित नियमन गर्न सकेको छैन। गैरकानुनी निर्यात र झ्याउ निर्यात फुकुवा निर्णयले यस्ता महत्त्वपूर्ण प्रजातिमा असर पर्ने उनको चिन्ता छ। यसको मारमा परम्परादेखि झ्याउ उपभोग गर्दै आएका जनजाति समुदाय पर्नेछन्। वनस्पतिविज्ञ कमल मादेन भन्छन, जनजातिहरूको परम्परागत अभ्यासमा सरकारले हस्तक्षेप गर्नु हुँदैन। पश्चिममा व्यापारका लागि झ्याउ निकाले पनि पूर्वका किरातहरूले परम्पराको रूपमा झ्याउ उपभोग गर्छन्। परम्परागत मूल्य बोकेको झ्याउको उचित व्यवस्थापन र गैरकानुनी निर्यातको नियमन भने हुनुपर्छ। लोपोन्मुखमा सूचीकृत झ्याउ अन्तर्राष्ट्रिय समुदायहरू प्रकृति संरक्षणका लागि अन्तर्राष्ट्रिय संघ (आईयूसीएन) र वन्यजन्तु र वनस्पतिको लोपोन्मुख प्रजातिहरूको अन्तर्राष्ट्रिय व्यापारसम्बन्धी महासन्धि (साइटिस)ले विश्वभरिका लोप हुन लागेको प्रजातिहरूलाई वर्गीकरण गर्छ। साइटिसमा आबद्ध भएका मुलुकहरूले ती नियम पालना गर्नुपर्ने हुन्छ। नेपाल एउटा सदस्य राष्ट्र भएका हैसियतले उनीहरूले रातोसूचीमा राखेका तथा लोपोन्मुखमा वर्गीकरण गरिएको वनस्पतिको संरक्षण गर्नुपर्ने दायित्व हुन्छ। जानेर अथवा नजानेर बढी झ्याउ निकाल्ने, जंगलको विनाश, वन खण्डीकरणले यस्ता प्रजातिको बसोबास विनाश भएको छ। त्यसैले यस्ता प्रजातिको संरक्षण गर्ने उद्देश्यले लोपोन्मुखमा वर्गीकरण गरिएको डा बानियाँ बताउँछन्। नेपालबाट निर्यात भइरहेका कतिपय प्रजातिहरू लोपोन्मुख रहेको अनुसन्धानरत डा देवकोटाले बताए। औषधीय महत्त्व साल्पा सिंलिछों३ का ७१ वर्षीय प्रतिमान राईले मर्किएको, सर्किएको र पखाला लाग्दा झ्याउ खाने गरेका छन्। दसंैको बेला झ्याउको प्रयोग धेरै हुन्छ। त्यसबेला धेरै मासु खाँदा झ्याउले बोसो पचाउन मद्दत पुग्ने उनको भनाइ छ। त्रिभुवन विश्वविद्यालयअन्तर्गत माइक्रोबायोलोजी विभाग, सुनसरी धरानका अनुसन्धातकर्ता शिवानी योङहाङले जनजाति समुदायले उपभोग गर्ने झ्याउमा औषधीय मूल्य र वैज्ञानिक प्रमाण खोजेकी छन्। जनजातिहरूले प्रयोग गर्ने इभनिर्यास्ट्रम नेप्लेन्सिस प्रजातिका झ्याउ एन्टिब्याक्टेरियल औषधिको रूपमा उपयोगी हुने बताएकी छन्। त्यसैगरी, इभर्नियास्ट्रम सिरेटम, इभर्नियास्ट्रम नेप्लेन्सिस, पार्मेट्रीमा सिट्राट्रम प्रजातिका झ्याउ पेटको समस्या, मधुमेह, लहरे खोकी, क्षयरोग क्यान्सर, छाला रोगका लागि औषधि बनेको उनले बताइन्। उनले भोजपुर, संखुवासभा, धनकुटा, पाँचथर, ताप्लेजुङबाट संकलन गरिएका झ्याउको अध्ययन गरेकी हुन्। यिनै झ्याउहरू पोषणयुक्त हुने भएकाले बंगुरको रगतसँग मिसाएर किरात समुदायले खाने गर्छन्। तर, अध्ययनमा भेटिएका सबै कुराहरूलाई क्लिनिकल्ली ट्र्याक गर्न नसक्ने औषधि व्यवस्था विभागले जनाएको छ। यस्ता कुरालाई औषधिका रूपमा विकास गर्न जटिल खालका प्रविधिको विकास चाहिने र त्यस्ता प्रविधि विकास नभएको विभागले जनाएको छ। तर झ्याउमा एन्टिअक्सिडेन्ट र पोषण महत्त्व बढी हुने भएकाले बाहिरै निर्यात हुँदै आएको जनाएको छ। अनुसन्धानहरूले झ्याउको औषधीय महत्त्वका कारण विभिन्न खालका औषधिमा प्रयोग गरिएको जनाउँछ। छालामा विकार समस्या, कब्जियत, किड्नीको समस्या, पिसाबसम्बन्धी समस्या र स्त्री रोगका लागि झ्याउ औषधि भएको र विशेषगरी उस्निया प्रजाति बढी प्रयोग भएको उल्लेख छ। जनजातिहरूमा भएको परम्परागत ज्ञान र अभ्यासलाई सम्मान गर्दै यस्ता विषयमा अझै व्यापक अध्ययन, अनुसन्धान जरुरी रहेको विज्ञहरू बताउँछन्। झ्याउको उचित नियमन गर्दै गैरकानुनी रूपमा झ्याउको निर्यात रोक्नुपर्ने देखिन्छ। विकासका नाममा जथाभावी काम गर्दा हुन सक्ने असरको मध्यनजर गर्दै संवेदनशील वनस्पतिको बारेमा सरकारले ठोस कदम लिनुपर्ने उनीहरूको तर्क छ। परम्परादेखि नै झ्याउ उपभोग गर्दै आएका जनजाति समुदायमा पनि कानुनी उल्झनको सट्टामा झ्याउको उचित प्रयोग, संकलन विधि तथा झ्याउको महत्त्वको बारेमा बुझाउन आवश्यक रहेको अनुसन्धानरत डा देवकोटाले बताए। निर्यातमा रोक,जनजातिलाई समस्या झ्याउ अत्यधिक संकलन भएको र संकलन गर्ने क्रममा रुखै काटिन थाले। जंगल मासिएको भन्दै सरकारले सन् २०११ मा झ्याउ निर्यातमा रोक लगायो। सरकारको निर्णयले परम्पराको रूपमा झ्याउ खाँदै आएका जनजाति समुदाय सरकारी पेलानमा परेको बताउँछन्। चेपुवाकी ३८ वर्षीया जांगमु भोटेले प्रशासनले झ्याउ लिएर हिँड्न रोक लगाउँदा हैरानी खेप्नु परेको अनुभव सुनाइन्। भोटे समुदायलगायत खुद्रा व्यापारीले दुईचार किलो झ्याउ जंगलबाट संकलन गरेर जनजाति समुदायमा नै बेच्ने गर्छन्। खाँदवारीस्थित शनिबारे हाटमा झ्याउलगायत जडीबुटी बेच्न वर्षको एक सिजन आउने भए पनि तीन, चार वर्षदेखि प्रशासनले बढी कडाइ गरेको भोटेले सुनाइन्। उनले भनिन् झ्याउ टिप्ने बेलामा पुर्जी काट्नुपर्छ। हटिया गोलाबाट छिराउन दिँदैन। प्रत्येक सामानको सात हजार तिर्नुपर्छ। दुई, चार किलो सामान लिएर हिँड्नेलाई प्रशासनिक झन्झटले निरुत्साहित गरेको छ। एक त झ्याउ पाउनै मुस्किल छ। प्रहरीले हैरानी उस्तै। भोटेजस्ता सानातिना व्यापारीलाई नियन्त्रण गरे पनि अवैध रूपमा झ्याउको कारोबार भने सरकारले रोकेको छैन। झ्याउमा अनुसन्धानरत डा देवकोटाले यस्ता विषयमा सरकारी निकायसँग आधिकारिक दस्तावेजसमेत नभएको टिप्पणी गर्छन्। अनुसन्धानमा कम चासो विज्ञ डा बानियाँले झ्याउका विषयमा अध्ययन, अनुसन्धान गर्न प्रोत्साहन नगरेको र राज्यले बजेट समेत नछुट्ट्याएको गुनासो गरे। सरकारको ध्यान केवल राजस्व संकलनमा मात्रै छ। तर यस्ता वनस्पतिको प्रवद्र्धनमा चासो छैन। बानियाँका अनुसार झ्याउ एकदमै महत्त्वपूर्ण वनस्पति भए पनि यसको पहिचानको कामबाहेक अरू भएको छैन। अहिलेकै गतिमा बढी संकलन हुँदै तथा वातावारण बिगिँ्रदै गएमा यस्ता प्रजाति हराउँदै जाने निश्चित छ। वन मन्त्रालयका प्रवक्ता ढुंगानाले सरकारको तर्फबाट झ्याउमा वातावरणीय प्रभावको विषयमा अनुसन्धान नभएको र विज्ञता कम भएकाले विश्वविद्यालयहरूले नै अग्रसरता देखाउनुपर्ने उनको धारणा छ। झ्याउको विषयमा मात्रै नभएर समग्रमा अनुसन्धानका विषय सरकारको प्राथमिकतामा नपरेको बताए। स्रोतसाधन कम हुने हुँदा देखिनेगरी र नाप्न मिल्ने विषय मात्रै सरकारको नजरमा पर्छन्। अध्ययन, अनुसन्धानका लागि बजेट छुट्ट्याउँदासमेत स्रोतको दुरुपयोग गरेको आरोप लाग्ने गरेको उनको दाबी छ। २४ प्रकारका झ्याउ नेपालमा मात्रै मुलुकमा ९० मिटरदेखि ६ हजार मिटरसम्म १२ सय १७ प्रजातिका झ्याउ पहिचान भएका छन्। २४ प्रकारका झ्याउ नेपालबाहेक अन्यत्र नपाइने बानियाँ बताउँछन्। तर जनजाति समुदायले पाँच, छ प्रकारका झ्याउमात्रै उपभोग गर्छन्। तर जनजातिले परम्परागत रूपमा उपभोग गर्दै आएको हेटेरोडर्मिया, रमलिना, थम्नोलिया, उस्निया, इभर्नियास्ट्रम, सिरेटम, पार्मेट्रिमा, फोलियोस प्रजातिका झ्याउ १४१० देखि ३६०० मिटरसम्म पाइने गरेको झ्याउमा अनुसन्धानरत डा शिव देवकोटाले बताए। प्रतिकूल वातावरणीय अवस्था सहन नसक्ने यस्ता झ्याउको मात्रा लगातार घटदै गएको र अति जोखिममा परेको अध्ययनको क्रममा भेटेँ देवकोटाले भने। त्यस्ता झ्याउ विशेषगरी मध्यपहाडी क्षेत्रमा पाइन्छन्। तर, झ्याउ पाइने क्षेत्रबाट सडक निर्माण भएका छन्। प्रदूषण सहन नसक्ने यस वनस्पतिको जनसंख्या लगातार घटिरहेको छ। मानिसको बसोबास नजिकैतिर झ्याउ पाइने हुनाले मध्यपहाड र पहाडी क्षेत्रमा बढी अतिक्रमण भएकाले झ्याउ विनाश भएको छ। झ्याउको लागि उपयुक्त वातावरण भएको जंगलसमेत घटेको उनले बताए। मध्यपहाडी आयोजना निर्देशनालयका सिनियर डिभिजनल इन्जिनियर रत्नलक्ष्मी वज्राचार्यका अनुसार २०६४।०६५ साल पछि मध्य पहाडी राजमार्गमा मात्रै १ हजार ७ सय ८९ किलोमिटर ट्रयाक खोलिएको छ। पाँचथरको चिवा भन्ज्याङदेखि बैतडीको झुलाघाट जोड्ने उद्देश्यले उक्त आयोजना सुरु गरिएको हो। २०८४।०८५ सम्ममा काम सम्पन्न गर्ने लक्ष्य छ। बाटो खन्ने क्रममा जति ट्रयाक खुल्छ। त्यति नै मिटरको वनस्पति, रुखविरुवा, खेतीपाती र बसोबासमा प्रभाव पारे पनि सात मिटरको बाटो खन्दा वनस्पति नै लोप नहुनुपर्ने हो वज्राचार्यले भनिन् तर सीमित बजेट हुँदा उचित खालका वातावरणीय व्यवस्थापनका काम गर्न सकिएको छैन। हाल भइरहेको काम प्राथमिक उपचारजस्तो मात्र भइरहेको छ। वज्राचार्यले थपिन्, एउटा सडक बनाउन जति बजेट चाहिन्छ उति नै बजेट वातावरणीय व्यवस्थापनमा चाहिने भए पनि थोरै पैसामा धेरै काम गर्नुपर्ने बाध्यता रहेको छ। तर, वातावरणीय मूल्यांकनलाई अवमूल्यन गर्दा झ्याउजस्ता संवेदनशील वनस्पतिको बासस्थान हराउने तथा लोप हुने स्थिति आउन सक्ने डा देवकोटाले उनको अध्ययन इन्डिजिनियस नलेज एन्ड युज अफ लाइकेन मा उल्लेख गरेका छन्। (अर्थ जर्नालिजम नेटवर्कको सहयोगमा)"
"दाङमा बस दुर्घटना : १२ जनाको मृत्यु, २३ घाइते","दाङ : दाङमा बस दुर्घटना हुँदा मृत्यु हुनेको संख्या १२ पुगेको छ। नेपालगन्जबाट काठमाडौं जाँदै गरेको भे १ ख३९१२ नम्बरको यात्रुवाहक बस शुक्रबार राति १० : ३० बजेतिर भालुबाङको राप्ती पुलबाट नदीमा खसेको ईलाका प्रहरी कार्यालय भालुबाङका प्रमुख उज्ज्वल सिंहले जानकारी दिए। बसबाट तत्कालै स्थानीय र प्रहरीले घाइतेको उद्धार गरेका थिए। दुर्घटनामा स्थानीय र प्रहरीले पाँच जनाको शव निकालेका थिए भने अन्य ७ जनाको शव जेसिबिको प्रयोग गरेर निकालिएको हो। दुर्घटनामा परी मृत्यु हुनेमध्ये हेटौंडाका ४५ वर्षीय सौरभ विष्ट, बाँके नेपालगञ्जकी ६० वर्षीया कुशुम बस्नेतको पहिचान भएको छ भने अन्यको पहिचान हुन बाँकी रहेको प्रहरीले जनाएको छ। अहिलेसम्म मृतकहरुको सनाखत हुन सकेको छैन। करिब ३५ यात्रु रहेको बसका चालक तथा सहचालक दुबै घाइते छन्। दुर्घटनामा घाइते भएका २३ जनाको प्राथमिक उपचार भालुवाङको प्रस्तावित अस्पतालमा गरिएको छ। घाइते हुनेहरुमा सल्यान त्रिवेणी गाउँपालिका४ बस्ने २८ वर्षीय चालक लालबहादुर नेपाली र सहचालक बाँके राप्तीसोनारीका२ का ३१ वर्षीय कुलबहादुर गोसाई रहेका छन्। उनीहरु सामान्य घाइते छन्। यसैगरी काठमाडौंका ४५ वर्षीय सुवास कार्की, बाँके नेपालगञ्जका ३५ वर्षीया लिला वली, रौतहटका २६ वर्षीय सञ्जय कार्की, बर्दियाका राजिव थारु, बाँके नेपालगञ्जका १८ वर्षीइ दशरथ विक, बाँकेकै १९ वर्षीय नकुस खान, डोल्पाकी ३५ वर्षीया धनकली बुढा मध्यम, काठमाडौं कालिमाटीकी ३८ वर्षीया मञ्जु शर्मा, काठमाडौंकी २३ वर्षीया सञ्जु बडुवाल, बाँके नेपालगञ्जका २० वर्षीय अर्वाज नाउ, बाँके नेपालगञ्जका २५ वर्षीय मोमम्मद जावेज मध्यम घाइते भएका छन्। भारतका २० वर्षीया छोथी सिलौटा गम्भीर घाइते भएकी छन्। काठमाडौंकी राधा पाण्डे पनि गम्भीर घाइते भएकाले थप उपचारका लागि बुटवल लगिएको छ। उनकी ११ वर्षीया छोरी आज्ञा पाण्डे पनि घाइते भएकी छन्। तिब्रगतिका कारण दुर्घटना भएको हुनसक्ने प्रहरीले जनाएको छ।"
