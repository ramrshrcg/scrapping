शीर्षक,विवरण
डा स्वामीको त्यो आशीर्वाद,"३० वर्षे राई कनिकुथी अक्षर पढ्छन् अनि वेदमा विद्यावारिधि गरी नामअगाडि डा स्वामी प्रपन्नाचार्य लेखाउँछन्। मानिसको वर्ण (जात) गुण र कर्मका आधारमा मात्र स्थापित हुने होे, जन्मका आधारमा कदापि होइन। श्रीमद्भगवद्गीता ४(१३), १८ (४४५)े ले स्पष्ट पारे झैं दृढ मान्यता राख्ने मान्छे हुँ म। इतिहास र पुराणमा यसका प्रशस्त आधार छन् ः क्षत्रीय जन्मका विश्वरथ राजा विश्वामित्र ऋषि बनेका, शुद्रजन्मा मत्स्यकन्याका पुत्र ऋषि व्यास बनेका, डाँकु रत्नाकर वाल्मीकि बनेका। तर यही प्रसंगमा हाम्रै समयमा आफ्नै माटोमा हुर्केबढेका र आठ वर्षअघि यस धर्तीबाट बिदा भएका एक महापुरुषलाई भने बिर्सने गर्दछौं : काले राई जो अन्ततः डा स्वामी प्रपन्नाचार्यका रूपमा ज्ञान, प्रज्ञा एवं सनातन संस्कृतिका धरोधर भए। उनीसँग बालककालदेखि नै सान्निध्य पाएकोमा आफूलाई भाग्यमानी ठान्छु। उनलाई म आफ्नो जीवनको प्रेरणास्रोत नै मान्छु। पूर्वाञ्चलमा नै पनि अति विकट क्षेत्र पाँचथरको बरडाँडामा गरिब कृषक राई परिवारमा सय वर्षअघि (१९८०) मा जन्मिएका हुन् काले राई। उनको बाल्यकाल त्यहींका डाँडाकाँडाखेतधूलोमाटोमा लड्दैपढ्दै, चकचकबिगो गर्दै, आमाबाअभिभावकहरूको गालीपिटाइ खाँदै बित्यो। उनको भोक कहिल्यै मेटिँदैनथियो रे। एक थुन्चे उसिनेको स्कुस होस् या तीन माना कसौंडीको चामल, एकैपटक एक्लै खाइदिन्थे रे उनी। जोसमनी सम्प्रदायमा अभ्यस्त उनको परिवार महागुरु फाल्गुनन्दको संगतमा थियो। आठ वर्षका बालक काले आमाबाका साथ त्यहाँ जाने गर्थे। गुरुको आशीर्वादले भन्दा पनि उनले दिने चिनीपापाले उनलाई तानेको थियो रे त्यो बेला। तर त्यहाँको वातावरणले उनलाई भजनकीर्तन गाउनेसिक्ने हुटहुटी भने जगाइदिएको हुनुपर्छ। अनि ज्ञानको भोक पनि सुषुप्त अवस्थामा उब्जिएको हुनु पर्दछ उनमा। तर गरिबी अनि घरायसी धन्दामा नै पिल्सिएको परिवारमा उनी भने काम नलाग्ने नै ठहरिएका थिए। यो कालेले केही गरेर खान सक्दैन भन्थे रे परिवारका सदस्यहरू। यही ईख (?)ले पो केही गर्यो कि उनको मनमस्तिष्कमा ? त्यो बेलाको चलन मुताबिक नै पनि होला, उनी केही व्यक्तिका साथ लागेर भारततिर लागे। अकस्मात घर छोडेर हिँडेका उनले अनेक दुःखकष्ट खेपे। ती दुःख सहन नसकेर साथै गएकाहरू सबै फर्किए तर उनी भने दृढ निश्चयका साथ कर्तव्यपथमा अडिग रहे। भोकै बस्नुपर्ने, नांगै रहनुपर्ने, सडकमै सुत्नुपर्ने, अर्काको घरमा भाँडा माझ्नेजस्ता सबै किसिमका हण्डर सहे उनले। तर दैवको लीला ! यसरी घरघरै चहारेर पेट पाल्ने कामको खोजी गरिरहेका उनले एउटा शिक्षितसुसंस्कृत परिवारमा रहने मौका पाए। ३० वर्षको उमेरमा उनले अक्षर चिन्ने अवसर पाए त्यहाँ। यसरी झन्डै एकतिहाइ आयु सकिसकेपछि उनको जीवनको अर्को अध्याय सुरु भयो। काले राईलाई संस्कृत पढेर विद्वान् बन्नु थियो। तर सानो शरीर, चिम्सो आँखा, बल्लबल्ल अक्षर खुट्ट्याउन सक्ने भएका उनलाई त्यो लक्ष्य भेट्टाउन फलामको चिउरा चपाउनभन्दा कठिन थियो। तर न त उनले हिम्मतै हारे, न त विद्याको सहर काशीले नै उनलाई निराश पार्यो। अन्ततः उनले उद्देश्य प्राप्ति गरेरै छोडे। सानै उमेरमा नेपाल घर छाडेका, ३० वर्षको उमेरमा बल्ल अक्षर चिनेका काले राई, झन्डै ६० वर्षको उमेरमा स्वदेश फर्कंदा डा स्वामी प्रपन्नाचार्य भइसकेका थिए। विचार गरौं त ! स्वामी भन्नासाथ चुच्चो नाक, ठूलो कद, बाटुला आँखा, ब्राह्मण कुल जन्म आदि बाहिरी अवयवहरूतिर मात्र ध्यान जाने हाम्रो समाजलाई चेप्टो नाक, छोटो कद, चिम्सा आँखा, राई वंशज कालेलाई त्यो समयमा स्वामीका रूपमा स्थापित गराउन ठूलै छाती चाहिएन होला त ? हुन पनि हो, आफूलाई सर्वश्रेष्ठ जातिका रूपमा मान्ने, वेदपुराण, धर्मसंस्कृतिका ठेकेदार ठान्ने ब्राह्मण समुदायले त उनको विद्वत् पहिचानलाई रुचाएन नै, आफूलाई सदा दलितकै रूपमा खुम्च्याएर राख्ने उनका राईकिराँत बन्धुहरूले समेत उनलाई बाहुनवादतिर लहसिएको आरोप लगाए। भारतमा विभिन्न आश्रम अनि मठको अधिकारी भएर रहन पाउने अनेक किसिमका प्रस्तावप्रलोभनको बेवास्ता गरी स्वदेशमा नै सनातन संस्कृति, वेदज्ञानको उत्थान अनि अभ्युदयको सपना देखेर घर फर्केका स्वामीलाई दुवैतर्फबाट अस्वीकृतिको पीडा झेल्नुपर्यो। तर पनि अनवरत रूपमा कर्मयोगमा नै डटिरहे उनी। नेपाली, हिन्दी, संस्कृत, किराँत चार भाषामा करिब ६० कृति प्रकाशित भए उनका। वेदान्तमा विद्यावारिधि गरेका उनको वेदमा के छ ? भन्ने कृति सर्वलोकप्रिय नै रह्यो। करिब १२ वर्षअगाडि २०६८ मंसिरतिर चिकित्सकको हैसियतमा उनको स्वास्थ्य परीक्षण गर्न मृगस्थलीस्थित उनको आश्रम पुगेको थिएँ। उनको सानो अनि परम्परागत शैलीको निवासमा उनले पाएका प्रमाणपत्र, सम्मानपत्र, तस्बिरहरू यत्रतत्र छरिएर रहेका थिए। अन्ततः गुण र कर्मका आधारमा ब्राह्मणको श्रेणी प्राप्त गरेका उनको कदर गर्न बाध्य भयो समाज। तत्कालीन राजपरिवारले राजसभा स्थायी समितिमा मनोनीत नै गरेको थियो उनलाई। उनले गरेका सामाजिक कार्यहरू पनि उल्लेखनीय नै छन्। व्यक्ति निर्माणको पवित्र उद्देश्य लिएर स्थापित मातृभूमि सेवक संघको संस्थापक एवं संरक्षकका रूपमा अनि सोही संघले आयोजना गर्ने शिक्षण शिविरहरूमा सर्वाधिकारीका रूपमा उनको उपस्थिति सदा सम्झन्छु म। अनि त्यही संघको सनातन धर्मसंस्कृतिको चेतना दिने लक्ष्य मुताविक उनकै प्रस्तावमा स्थापित भएको हिन्दू विद्यापीठ नेपालको स्थापनाकालदेखिकै विद्यार्थी हुँ म। डा प्रपन्नाचार्यको आशीर्वादले मेरो जीवन उज्जिल्याएको अर्को प्रसंग पनि छ। २०५५ सालको चैत्र महिना, हिन्दु विद्यापीठ बालकुमारीमा मातृभूमि सेवक संघको शिक्षण शिविर लागेको थियो। त्यसका सर्वाधिकारी स्वामी प्रपन्नाचार्य अनि म सहभागी स्वयंसेवक। बिहानी शुभमुहूर्तमा स्वामीजीको पाउमा दण्डवत् गरें मैले। डाक्टरै बन्छस् तँ यस्तो आशीर्वाद दिए उनले। २०५४ भदौमा आईएस्सी पास भएदेखि नै मेडिसिनको छात्रवृत्तिका लागि व्यक्तिगत लडाइँ चालू थियो मेरो। अनेकतिर इन्ट्रान्स जाँचको अनुभव भइसकेको तर कतैबाट सफलता आइनसकेको त्यो निराशाको क्षण। अन्ततः शिक्षा मन्त्रालयको छात्रवृत्ति कोटामा एमबीबीएस पढ्न पाइयो २०५६ मंसिरमा। लाग्छ, नौ महिना अगाडिको स्वामीजीको शुद्ध हृदयबाट प्राप्त आशीर्वादले पक्कै नै काम गरेको हुनुपर्छ यो सफलतामा। समावेशिता र जातपातका नाममा फैलाइएका आजका बेथिति र विध्वंशलाई सजिलै माथ दिन्छ उनको अनुपम जीवनकथाले। ३० वर्षे राई ठिटो कनिकुथी अक्षर जानेर पढ्छन् अनि वेदमा विद्यावारिधि गरी नामअगाडि डाक्टर स्वामी लेखाउँछन्। किराँत संस्कृतिको इतिहास अन्वेषण गर्छन्। अनवरत अनुसन्धानरत रहन्छन्। पशुपति क्षेत्रको सानो कुटीमा बसेर विश्वव्यापी खोजकृति प्रकाशन गर्छन्। आफूलाई वेदाधिकारी मान्ने ब्राह्मणहरूले गर्न नसकेको कार्य एउटा काले राईले गरेर देखाउँछन्। योभन्दा ठूलो योगदान के होला ? आठ वर्षअघि आफ्नै विद्यावारिधिसँग सम्बन्धित अध्ययन कार्यका लागि नर्वेमा रहँदा २०७२ भदौ ४ मा उनको परिनिर्वाणको समाचार आयो। उनको भौतिक देहको अन्तिम दर्शन गर्न त पाइएन तर आध्यात्मिक रूपमा उनको आशीर्वाद, प्रेरणा, प्रोत्साहन र मार्गनिर्देशनले जीवनभरि नै ऊर्जा प्रदान गरिरहेछ मलाई। यही नै छ मेरो दृढ विश्वास।"
"छठ पर्व एक, महत्त्व अनेक","पर्वहरूको मौलिकता गुम्दै गएको छ तर छठ पर्व त्योभन्दा टाढै छ। यो खुसीको कुरो हो। तर, पछिल्लो समय महँगीले भने पर्व मनाउनेहरूलाई समस्यामा पारेको छ। छठघाटमा ठूलो आवाजमा गीतसंगीत बजाउँदा ध्वनि प्रदूषण भइरहेको पाइन्छ। (बिजलपुरा) महोत्तरी : छठ, आस्था र विश्वास मात्र होइन, सद्भावको पर्व हो। विगतमा तराईका जिल्लामा मात्रै मनाइन्थ्यो। आजभोलि यसको व्यापकता बढ्दै स्वदेशमा मात्र होइन, सात समुद्रपारि पनि मनाउन थालिएको छ। जताततै छठको रौनक छ। अस्ताउँदो सूर्यलाई अर्घ दिँदै सुरु हुने यो पर्व उदाउँदो सूर्यलाई अर्घ दिएपछि सम्पन्न हुन्छ। छठ एक महत्त्वपूर्ण पर्व हो, तर यसका महत्त्व अनेक छन्। १सांकृतिक पर्व छठ पर्वले सांस्कृतिक रूपमा विशिष्ट स्थान ओगटेको छ। संस्कृति मानवीय जीवनपद्धति हो। मान्छेले धारण गर्ने वस्त्र हो। उसको खानपान हो। अर्थात् मानव जीवनको सबथोक हो। नेपाल प्रज्ञाप्रतिष्ठानका प्रज्ञासभा सदस्य एवं संस्कृतिविद् धीरेन्द्र प्रेमर्षि संस्कृति मानव जीवन पद्धति भएको बताउँछन्। छठ पर्वले यसलाई राम्रोसँग प्रतिविम्बित गरेको छ, उनले भने। कृषि उत्पादन, सामाजिक रहनसहन र सभ्यताका पक्षलाई एकैसाथ छठले प्रतिविम्बित गरेको संस्कृतिविद् प्रेमर्षि बताउँछन्। कर्णप्रिय छठको गीतले सबैलाई मन्त्रमुग्ध बनाइदिन्छ। मनमनमा भक्तिभाव जगाइदिन्छ। जनजनमा ऊर्जा भरिदिन्छ। सामाजिक एकता, सद्भाव र सहिष्णुताको कसिलाई चट्टान झै बलियो बनाइदिन्छ। अनि सबै घरघरबाट, बस्ती बस्तीबाट लामबद्ध हुँदै पूजा सामग्रीसहित एकाकार हुन्छन्, छठीघाटमा। जलाशयमा उभिन्छन्। पूजा सामग्री हातमा राखेर अस्ताउँदो सूर्यलाई अर्घ दिन्छन्। बिहानपख उदाउँदो सूर्यलाई अर्घदिन्छन्। छठीमाईको महिमा गाउँदै आराधना गरिन्छ। २कृषि प्रदर्शनीको पर्व छठले किसानको परिश्रमलाई सम्मान गर्छ। कृषिउपजलाई प्रसादका रूपमा स्वीकार गरेको छ। झन्डै ७२ प्रकारका कृषिउपजको छठ पूजामा प्रयोग गरिन्छ। यसले हराउँदै गएको नेपालको कृषि उत्पादनको पहिचानलाई पुनरावृत्ति गराउँछ। छठ सुरु हुनु अघिदेखि नै ठेकुवाका लागि बजारमा गहुँ, चामल, सक्खरको खोजी हुन थाल्छ। नरिवल, बाँसका ढाकी, सुपलीको जोडजाम गरिन्छ। गबडी धान (साठी) सुथनी, अदुवा, बोडी, उखु, नरिवल, स्याउ, सुन्तला, सक्खर (मिठ्ठा), कागती, केराको थम्बा, गहुँ आदिको प्रयोगले किसानको श्रमको कदर गर्छ। छठ पर्वले नेपालको कृषि पहिचानलाई जगेर्ना गरेको राष्ट्रिय बाली प्रजनन् तथा आनुवंशिक अनुसन्धान केन्द्र खुमलटारका कृषि वैज्ञानिक डा उज्जवल कुशवाह बताउँछन्। स्थानीय कृषि उत्पादनलाई छठको प्रसादका रूपमा प्रयोग गरिन्छ, उनी भन्छन्, उखु, चामल, केरा जस्ता दर्जनौं कृषिउपजले छठमा मुख्य स्थान पाउँछन्। छठमा सूर्यको पूजा हुन्छ। सूर्य शक्तिको प्रतीक हो। सारा संसार यसैको आधारमा चलिरहेको छ। कृषि उत्पादनको सबै प्रक्रिया सूर्यको प्रकाशबाट सञ्चालित छन्। प्रकाशकै संश्लेषणबाट बिरुवाले खाना बनाउँछ। डा कुशवाह भन्छन्, छठ प्रकृतिको पूजा मात्रै होइन् शक्तिको उपासना पनि हो। प्राकृतिक सम्पदाको संरक्षण गर्नु जीवन सम्पन्नताको साँचो हो भन्ने तथ्य यो पर्वमा सधैं प्रयोग गरिनेभन्दा फरक उत्पादन चढाउनुले पुष्टि गरेको छ। छठमा प्रसादका रूपमा जे जति कृषि सामग्री प्रयोग हुन्छन्। ती हाम्रा खेतबारीकै उत्पादन हुन्छन्, संस्कृतिविद् प्रेमर्षि भन्छन्, भान्टा, मुला उखु, अदुवा, केराउ। यस्तै चिजवस्तुलाई प्रसादका रूपमा छठी मातालाई चढाइन्छ यो पर्वले देखावटी परिपाटीलाई पूर्वरूपमा निषेध गरेको छ। छठ पर्वमा किसानले आफ्नो बारीमा फलाएका कृषि उपजको प्रदर्शनी गर्ने गरेको उनी बताउँछन्। कसको बारेमा के फलेको छ ? के उब्जिएको छ भन्न् कुरा छठीघाटमा राखिएको पूजासामग्रीबाट सबैले थाहा पाउँछन्, प्रेमर्षि भन्छन्। ३ प्रकृतिको पूजा मानव र प्रकृतिबीचको सम्बन्धलाई जोड्ने सेतु हो, छठ पर्व। मानव र प्रकृतिबीच हराउँदै र बिलाउँदै गएको सम्बन्धले जलवायु संकट बढ्दै छ। हिमाल पग्लिँदै छ, समुद्र अग्लिँदै छ। तापक्रमको ग्राफ उकालो लाग्दो छ। यो संकट निवारण गर्नका लागि छठ पर्वले मानवलाई प्रतिकात्मक सन्देश दिन्छ। सचेत गराउँछ। चुरे विज्ञ डा विजयकुमार सिंहका अनुसार तराईको उर्बर फाँटको सिञ्चाइको स्रोत चुरे हो। किन भने चुरे पानीको भण्डार हो भने तराई अन्नको भकारी हो। छठ पर्व गर्नु भनेको चुरेको संरक्षण अर्थात् प्रकृतिको पूजा पनि हो। मिथिला र मधेसबाट विश्वभरि छठ फैलिएको छ। पुर्खाहरूले यसैकारण पनि छठ सुरु गरेको उनी सुनाउँछन्। चुरेको विनाशले मधेमा पानीका मुहान सुकिरहेका छन्। खेतहरू बाँझो हुन थालेका छन्, उनी भन्छन्, चुरे दोहनले छठ पर्वको अस्तित्व संकटमा पर्न थालेको छ। जलाशयमा उभिएर सूर्यलाई अर्घ दिन्छ। तर, जलाशय पोखरी एवं नदीहरू सुक्न थालेको उनी बताउँछन्। मानव प्रकृतिको सामिप्यमा रहन चाहन्छन्। तर, यसको संरक्षणमा मानव जाति चुकिरहेको छ। मानवलाई प्रकृतिसँग नजिक हुने अवसर छठले प्रदान गर्ने गरेको कृषि वैज्ञानिक डा कुशवाहको भनाइ छ। मानिसहरू आफ्ना काममा व्यस्त छन्। प्यास लाग्छ पानी खोज्छन्, भोक लाग्दा खाना खोज्छन्। तर, यसको उत्पादन कहाँबाट हुन्छ त्यस बारेमा खासै ध्यान दिँदैनन्। छठ जस्ता पर्वले प्रकृति र मानवबीचको हराउँदै गएको सम्बन्धलाई प्रगाढ बनाउने काम गरेको उनको भनाइ छ। उनी थप्छन्, मानवले आफूलाई प्रकृतिमा समाहित गर्न चाहन्छ। आफूलाई शुद्ध र पूर्णहोस् भन्ने कामना गर्छ। संयुक्त राष्ट्रसंघ (यूएन) ले दिगो विकासको लक्ष्यमा प्रकृति, कृषि लगायतलाई समेटेको छ। यसको मूल उद्देश्य हावा, पानी, माटो, कृषि उत्पादन सबै स्वच्छ र सफा होस् भन्ने परिकल्पना गरिएको छ। डा कुशवाह भन्छन्, यूएनले यो लक्ष्य लिएको धेरै भएको छैन। तर, हाम्रा पुर्खाले हजारौं वर्षअघि नै दीर्घजीवनका लागि प्राकृतिक संरक्षणका लागि छठ पर्व मनाउन सुरु गरेका थिए। प्रकृति पूजाको एक माध्यम हो छठ। आधुनिकताको दौडले सहरहरू कंक्रिट बन्दै छन्। मानिसहरू प्रकृतिभन्दा धेरै टाढा भइरहेका छन्। यसले छठको महत्व र महिमालाई अझै बढाइदिएको छ। छठको मूल मर्म नै हो प्रकृतिले मानव जाति सबथोक दिएको छ। मानवले यसलाई सदुपयोग गर्दै नयाँ पुस्तालाई उपहारको प्रकृतिलाई दिनुपर्छ। ४सामाजिक एकता छठ पर्व मनाउने सनातन धर्मावलम्बीबीच विविधता छ। समुदायगत, जातिगत, भाषागत भिन्नता पनि उस्तै छन्। तर, यो व्रत गर्ने व्रतालु वा सघाउने श्रद्धालुबीच त्यसका आधारमा कुनै वैमनस्यता वा द्वन्द्व कहिल्यै हुने गरेको छैन। संस्कृतिविद् प्रेमर्षि भन्छन्, कुनै समय हिन्दुहरूले मात्रै मनाउँदै आएको छठ अब त मुस्लिमहरूले पनि मनाउन थालेका छन्। महोत्तरीको बर्दिबासका ६८ वर्षीय शंकर थापाले पछिल्लो १५ वर्षदेखि छठ पर्वलाई नजिकबाट नियाली रहेका छन्। छठ घाटको मनमोहक दृश्यले मोहित बनाउने गरेको उनी बताउँछन्। सबै जातिका मानिसहरू मिलेर छठ मनाएको देख्दा मनमा शान्तिको अनुभूति हुन्छ। यसले एकताको सन्देश दिन्छ, चार दशकदेखि बर्दिबास चोकमा चिया पसल सञ्चालन गरिरहेका थापा थन्छन्, छठघाटमा पुग्दा हेरौंहेरौं लाग्छ। मेरो लागि यो त विशिष्ट उत्सव नै हो। बत्ती बलेको देख्छु, सबैतिर झिलिमिली देखिन्छ। नाचगान हुन्छ। यसले मनमा शान्ति र उत्साह बढाउँछ। चार्डपर्वले समाजलाई एकताबद्ध बनाउने गरेको उनी बताउँछन्। मानवलाई प्रकृतिसँग नजिक हुने अवसर छठले प्रदान गर्छ। मुलुकको कृषि पहिचानलाई पनि जगेर्ना गरेको छ। उज्जवल कुशवाह, कृषि वैज्ञानिक संस्कृति मानव जीवन पद्धति हो। छठ पर्वले यसलाई राम्रोसँग प्रतिविम्बित गरेको छ। धीरेन्द्र प्रेमर्षि, संस्कृतिविद् कृपालु छठी माताको आशिषबिना अनुष्ठान पूरा हुनै सक्दैन। यो मातृशक्तिप्रतिको श्रद्धा हो। छठ मात्र यस्तो अनुष्ठान हो, जसमा छोरीको कामना गरिन्छ। सारदादेवी थापा, प्रदेशसभा सदस्य छठले समाजको विविधतालाई एकताको मालामा उन्ने काम गर्छ। छठघाटमा सबै जातजाति, धर्मालम्बीको पूजा सामग्री राखेको दौरा, छैंटी श्रीपताको लस्करै राखिन्छ। छठघाटमा सबैजना एउटै गोलमा अटाएको दृश्य हेर्दा राजनीतिले छुट्ट्याएको पहाडी, मधेसी, जातजाति भेद यहाँ सबै टुंगिन्छ। अनि मनमनमा गुञ्जिन्छ, सयौं थुँगा फूलका हामी एउटै माला नेपाली ! छठको गौरव गाथा सुनाउँदै प्राज्ञ प्रेमर्षि थप्छन्, छठ साँच्चीकै महान पर्व हो। जसले सबै नेपालीलाई भावनात्मक रूपमा जोड्ने काम गर्छ। ५अहिंसाको पर्व छठले संसारका सबै जीवजन्तुको रक्षा गर्छ। दसैंमा जस्तो बलि प्रथालाई यस पर्वले निषेध गरेको छ। प्रोफेसर सन्त सत्यनारायण आलोकले छठ पर्वले शाकाहारी र अहिंसा भावको सन्देश दिने गरेको बताउँछन्। अनि स्वच्छता र शुद्धतालाई उस्तै स्थान दिन्छ। व्रतालुहरू यस पर्वमा प्याज, लसुन, माछा, मासु खाँदैनन्। यस पर्वमा सबैको जयजयकार गरिन्छ। छठमा प्रसादका रूपमा शाकाहारी चिज वस्तुलाई स्थान दिइएको छ। प्रोफेसर आलोक भन्छन्, यो पर्वले बलि प्रथालाई पूर्णरूपमा बर्जित गरेको छ। स्वास्थ्यबर्धक खानपिनलाई मात्रै प्रोत्साहन गर्छ। यसपर्वको खानपिन वातावरणमैत्री पनि छ। गर्मीको बिदाइ र शरद ऋतुको स्वागतको बेला छठ पर्व मनाइन्छ। आलोकका अनुसार छठको मुख्य प्रसाद ठेकुवा र केरा हो। ठेकुवा सक्खरको प्रयोग गरेर बनाइन्छ। चिसो मौसममा ठेकुवा खाँदा शरीरलाई तातोपन प्रदान गर्छ। जसले चिसोसँग शरीरलाई लड्न शक्ति प्रदान गर्छ। पर्वहरूको मौलिकता गुम्दै गएको छ तर छठ पर्व त्योभन्दा टाढै छ। यो खुसीको कुरो हो। तर, पछिल्लो समय महँगीले भने पर्व मनाउनेहरूलाई समस्यामा पारेको छ। छठघाटमा ठूलो आवाजमा गीतसंगीत बजाउँदा ध्वनि प्रदूषण भइरहेको पाइन्छ। प्रोफेसर आलोकले खुसी साट्दै थपेँ, आराधनाको पक्षले छठ पर्व सर्वोत्कृष्ठ पर्व हो। घरका सबै मिलेर पर्वको तयारी गर्ने, नयाँ वस्त्रमा सजिएर पर्व मनाउने अनि प्रसाद बाँडेर खाने चलनले परिवार एवं समाजमा नयाँ माहोल बनाइदिन्छ। ६ जहाँ भगवान्सँग सीधा भेट हुन्छ भनिन्छ भक्त र भगवान्सँग सीधा वार्तालाप छठ पर्वमा हुन्छ। यो नै एउटा यस्तो पर्व हो, जसमा पुजारी र पुरोहितको आवश्यक्ता हुँदैन, संस्कृतिविद् डा वीरबहादुर महतो भन्छन्। उनका अनुसार छठमा अर्घ दिइने सूर्य भगवान्लाई प्रत्यक्ष देख्न सकिन्छ। छठ उत्सव मनाउँदा परिवारका युवा सदस्यले यी धार्मिक विधि अवलोकन गरिरहेका हुन्छन्। अवलोकनसँगै विधिहरू सीधै सिक्ने र यो क्रम सन्ततिमा सर्दै जान्छन। केही छठ घाटमा सूर्य भगवान्को मूर्ति निर्माण गरी व्रतालुले सूर्य नमस्कार गर्छन्। छठका लागि सजाइएको वीरगन्जको घडीअर्वा पोखरी। तस्बिर : क्रान्ति साह व्रतालुहरू सूर्यमन्त्र उच्चारण गर्दै अर्घ अर्पण गर्छन्। छठ शब्द संस्कृतको षष्ठी बाट विकसित भएको इतिहास छ। चार दिवसीय छठ व्रतमा सबैभन्दा कष्ट, कठिनाइ, दौडधुप, श्रमशक्ति र महत्वको हिसाबले कार्तिक शुक्ल षष्ठीको दिनै हुन्छ। कार्तिक शुक्ल षष्ठी तिथिका दिन नेपाल र भारतमा धुमधामसाथ मनाइने निकै चर्चित पर्व हो छठ। यो पर्व षष्ठी पूजाको अपभ्रंशका रूपमा आएको हो। यस पर्वमा सूर्यको उपासना गरिन्छ र छठी माता (श्रीसपता) को पूजा गरिन्छ, डा महतो थप्छन्, अस्ताउँदो सूर्यलाई अर्घ अर्पण गरेर प्रारम्भ हुने यो व्रत भोलिपल्ट उदाउँदो सूर्यलाई अर्घ अर्पण गरेर विसर्जन हुन्छ। ७ जाति छुवाछूतविरुद्धको पर्व निकै पवित्र, सफासुग्घर र निष्ठापूर्वक छठ मनाइन्छ । छठ सामाजिक सद्भाव र समानताको दृष्टिकोणले पनि महत्वपूर्ण मानिन्छ। हाम्रो समाजमा छुवाछूत, भेदभाव, तल्लो जातिमाथिल्लो जातिबीच पानी बाराबारको अवस्था अझै देखिन्छ र सुनिन्छ। कानुनी रूपमा छुवाछूतको अन्त्य भयो। तर, समाजमा छुवाछूतको अवशेष अझै जीवितै छ। तर, छठ पर्वले सामाजिक भेदभावको बाँधलाई भने परापूर्वकालदेखि नै भत्काएको मदन भण्डारी फाउन्डेसन महोत्तरीका अध्यक्ष गोपालप्रसाद बराल बताउँछन्। समाजमा अझै दलित समुदाय छुवाछूतबाट पीडित छन्। यस्तो अवस्थामा जब छठी घाटमा सबै जम्मा हुन्छन्, उनी भन्छन्, त्यो बेला सबै जातजातिको पूजा सामग्री एकै ठाउँमा हुन्छ। त्यही पोखरीमा सबै जातजातिका मान्छे उभिन्छन् र पूजा गर्छन्। यो सन्देश बिस्तारै फैलिँदै गएकोमा उनी खुसी व्यक्त गर्छन्। अझै ध्यान दिनुपर्ने कुरा के छ भने अरू बेला अछुत भनेर तिरस्कार गर्ने समाजका कुलिन वर्गका छोरी र बुहारी पनि बाटोको छेउमा अँचरा (आँचल) थापेर छठको प्रसाद माग्छन्। र प्रसाद जुनसुकै जातजातिको होस्, आँचलमा पर्यो भने त्यसलाई पवित्र मानेर ग्रहण गर्छन्। यसले के प्रमाणित गर्छ भने हाम्रो समाजलाई एकताको सूत्रमा बाँध्न यस्ता पर्वहरूको ठूलो योगदान रहेको तराई मधेस सांस्कृतिक अनुसन्धान प्रतिष्ठानका सचिव रामनारायण महतो बताउँछन्। ८ लोकतान्त्रिक पर्व लोकतन्त्रमा सबै बराबर हुन्छन्। यो भावलाई छठ पर्वले बोकेको छ। सूर्यको प्रकाशबिना मानव, जीवजन्तु र प्रकृतिको अस्तित्व रहँदैन। सूर्यको प्रकाश सबैका लागि बराबर हुन्छ। प्रचण्ड घाम लाग्दा त्यसले गरिबलाई मात्र पोल्दैन, धनीलाई पनि पोल्छ। त्यसैले सूर्यको व्यवहार सबैका लागि बराबर हुन्छ। सूर्यबिना विश्वको अस्तित्वको कल्पना गर्न सकिँदैन। सूर्य ऊर्जाकै कारण विश्व जीवित र चलायमान छ, जीवन र प्रकृतिबीचको सन्तुलन कायम छ। छठको पूर्वसन्ध्यामा काठमाडौंको कमलपोखरी सजाउँदै मजदुरहरू । तस्बिर : अभिशेक महर्जन भिटामिन डी को मुख्य स्रोत सूर्य नै हो। जीवजन्तु समस्त वनस्पतिको जीवनरक्षा सूर्य ऊर्जाले सम्भव भएको विज्ञानद्वारा प्रमाणित छ। सूर्यको किरणमा छालाको रोगका साथै मुटु, जोर्नी र टाउकाको व्यथालाई निको पार्ने सामथ्र्य भएको प्राकृतिक चिकित्सा विज्ञानले पुष्टि गरेको छ। यसरी महारोगबाट मुक्ति, पीडाबाट निजात, सन्तान सुख, पारिवारिक सुख, सुस्वास्थ्य, दीर्घायु आदिको कामना पूर्तिका लागि सूर्यको उपासना गरिन्छ। षष्ठी तिथिमा सूर्यको उपासना गर्ने विधि उपक्रमलाई छठ पूजा भनिन्छ। ९अस्ताउँदो सूर्यलाई अर्घ दिने पर्व सूर्यलाई रोग र दुःख नष्ट गर्ने शक्तिको स्रोत मानिन्छ। दैनिक घरमा पूजाआजा हुन्छ। हिन्दु परम्परामा पञ्चायन पूजा गरिन्छ। जहाँ गणेश, विष्णु, शिव, सूर्य र कालीको पूजा गरिन्छ। पञ्चायनमा सूर्यको पूजा गर्दा उदाउँदा सूर्यको पूजा हुन्छ। तर, छठमा भने अस्ताउँदो सूर्यको पनि पूजा गर्ने अनौठो चलन छ। मदन भण्डारी फाउन्डेसन महोत्तरीका अध्यक्ष बराल भन्छन्, उपभोग गरेको शक्तिलाई पनि आराधना गर्नुपर्छ भन्ने भाव पैदा गर्न अस्ताउँदो सूर्यलाई अर्घ दिन्छ। हराउँदै गएको अस्तित्वलाई पनि स्वीकार गरेर फेरि नयाँ बिहानीको सुरुवात हुन्छ भन्ने यसको मूल सन्देश हो। प्रोफेसर सत्यनारायण आलोकका अनुसार पानी र सूर्यको एक अर्काको विपरीत तत्व हो। तर, छठ पर्वमा दुवै शक्तिलाई समान महत्वका साथ हेरिन्छ।। आलोक भन्छन्, छठसँगै जाडोको मौसमको प्रारम्भ हुन्छ। यो बेला सूर्यकै आशामा मानिसहरू बस्छन्। त्यसैले पौराणिक मान्यताअनुसार सूर्य देवतालाई पूजा गरिन्छ। १० राष्ट्रिय एकताको पर्व एकताका तराईमा मात्रै छठ मनाइन्थ्यो। तर, अहिले तराईबाट पहाड मात्रै होइन् अमेरिकामा पनि छठ मान्नेको संख्या बढ्दै गएको छ। पछिल्लो समय त काठमाडौंमा छठ बनाउनेहरूको परिवारको संख्या बढ्दै गएको छ। यसो हुनु पछाडिको मुख्य कारण हो, छठ पर्वप्रति आस्था बढ्दै जानु। राज्यले छठ पर्वलाई राष्ट्रिय पर्वका रूपमा पनि सूचीकृत गरेको छ। र, बिदा पनि दिन थालेको छ।राजनीतिक विश्लेषक चन्द्र किशोरले मधेसको पहिचानवादी आन्दोलनले छठ पर्वलाई राष्ट्रिय पर्वका रूपमा बिस्तार गरेको बताए। छठ पर्वको महत्व र यसप्रतिको आस्था बढ्दै गएकाले सबै वर्ग, क्षेत्र र राज्यले राष्ट्रिय पर्वको मान्यता दिएको उनको भनाइ छ। मधेसमा सांस्कृतिक पहिचानका लागि पनि राजनीतिक आन्दोलन भएको थियो। जसले गर्दा मधेसी समुदायले मनाउने पर्वमा पनि बिदा दिन थालियो। यसले सबैतिर फैलिने मौका पायो, उनी भन्छन्, मधेसी समुदायले मनाउने छठ पर्व प्राकृतिक संरक्षण र रैथाने ज्ञानको कुञ्ज हो। जसलाई सबैले सम्मानका साथ आदिवासी, मुस्लिमले पनि मनाउन थाले। ११ नारी सशक्तीकरण पर्व छठ नारी सशक्तीकरण अनुष्ठानको पर्व हो। सूर्यको उपासनाको पर्व भए पनि यसले सामाजिक सद्भाव, मानवीय सद्भाव, श्रम र प्रकृतिलाई आदर एवं पवित्रता यसको मूल मान्यता हो भन्न सकिन्छ। सूर्यको उपासनामा कृपालु छठी माताको आशिषबिना अनुष्ठान पूरा हुनै सक्दैन। यो मातृशक्तिप्रतिको श्रद्धा हो। छठ मात्र यस्तो अनुष्ठान हो, जसमा छोरीको कामना गरिन्छ। छठी माईको गीतमा यसको स्पष्ट झल्को पाइने गरेको मधेस प्रदेशसभा सदस्य सारदा देवी थापाले बताइन्। भन्छिन्, छठ पर्व घरको जेठो महिलाको नेतृत्वमा हुन्छ। पर्वले महिलाहरूलाई नेतृत्व प्रदान गर्छ। १२ गीतबाटै छठ चर्चा छठको सुरुदेखि अन्त्यसम्म सबै विधिविधान गीतबाटै जान्न पाइन्छ। गीतबाट छठ आएको भाव घरघरमा फैलाइन्छ। त्यसमा रेडियोहरूको भूमिका ठूलो हुने गरेको सामुदायिक रेडियो प्रसारक संघ महोत्तरीका अध्यक्ष राजकुमार श्रेष्ठ बताउँछन्। गीतले छठ आउँदैछ, तयारीमा जुट्नुपर्छ भन्ने सन्देश रेडियोमार्फत गाउँ बस्तीमा पुग्छन्, उनी भन्छन्, छठ पर्वप्रति सचेत हुन पनि गीतले सघाउ पुर्याउँछ। संस्कृतिविद् प्रेमर्षी भन्छन्, पहिले छठ गीतको आफ्नै किसिमको मौलिकता थियो। घाटमा महिलाहरूले बसेर गाउँथे। अब त रेर्कडिङ गीत बजाइन्छन्। गायक विजयकुमार दासका अनुसार गीत छठ पूजाको अभिन्न अंग हो। यसले छठ पर्वलाई बुझ्न मात्रै होइन, आकर्षक र रौनक बढाउन महत्वपूर्ण भूमिका निर्वाह गर्छ।"
भारतले देखायो ग्लोबल साउथ को अग्रसरता,"शुक्रबार दिनभर भर्चुअल माध्यममा चलेको समिटमा ल्याटिन अमेरिका, क्यारिबियन, अफ्रिका, प्यासिफिक आइल्यान्ड, एसियालगायतबाट १ सय २३ देश सहभागी थिए। काठमाडौं : भारतीय प्रधानमन्त्री नरेन्द्र मोदीले जी २० लगत्तै भ्वाइस अफ ग्लोबल साउथ समिटको दोस्रो शृंखला भव्यतासाथ आयोजना गरेका छन्। शुक्रबार दिनभर भर्चुअल माध्यममा चलेको समिटमा ल्याटिन अमेरिका, क्यारिबियन, अफ्रिका, प्यासिफिक आइल्यान्ड, एसियालगायतबाट १ सय २३ देश सहभागी थिए। यो बहुत ठूलो सन्देश हो। यसले यो सन्देश दिएको छ कि ग्लोबल साउथ आफ्नै स्वायत्तता चाहन्छ। विश्व शासनमा अग्रसरता चाहन्छ। विश्वकै मामलामा बढ्ता जिम्मेवारी लिन तयार छ, समिटको समापन समारोहमा प्रधानमन्त्री मोदीले भने, भारतलाई गर्व छ, हामीले जी २० को फोरममा ग्लोबल साउथको एजेन्डा राख्ने मौका पायौं। र, त्यसलाई तुरुन्त कार्यान्वयन गर्यौं। मलाई विश्वास छ, जुन आवाज जी २० मा बुलन्द भयो, त्यो आगामी विश्वमञ्चमा गुञ्जिइरहने छ। ग्लोबल साउथले जलवायु परिवर्तनका प्रभाव न्यूनीकरण, गरिबी निवारण र स्वस्थ जीवन निर्वाहमा टेवा पुर्याउन सकोस्। प्रधानमन्त्री पुष्पकमल दाहाल यो बहुत ठूलो सन्देश हो। यसले यो सन्देश दिएको छ कि ग्लोबल साउथ आफ्नै स्वायत्तता चाहन्छ। विश्व शासनमा अग्रसरता चाहन्छ। भारतीय प्रधानमन्त्री नरेन्द्र मोदी समिटका क्रममा ग्लोबल साउथ सेन्टर उद्घाटनसमेत गरिएको छ। मोदीका अनुसार यसले ग्लोबल साउथका समस्याका समाधान खोज्नेछ। उनले स्वास्थ्यका समस्यामा औषधि आपूर्तिमा प्रतिबद्धता जनाए। यसमा नेपालको हालैको भूकम्पमा तीन टनभन्दा बढी औषधि पठाएको उदाहरण दिए। विज्ञान र प्रविधिमा क्षमता अभिवृद्धिमा सहयोग गर्न तत्पर रहेको पनि उनले उल्लेख गरे। समिटमा प्रधानमन्त्री पुष्पकमल दाहालले नेपालले कोभिड महामारी, जलवायु परिवर्तन र भूराजनीतिक जटिलताको सामना गरिरहेको बताए। भर्चुअल सम्बोधन गर्दै प्रधानमन्त्री दाहालले उक्त संकटबाट खाद्यान्न, स्वास्थ्यशिक्षा, अर्थतन्त्र, वातावरण र शान्तिसुरक्षामा प्रभाव पारेको उल्लेख गरे। उक्त जटिलताबाट सबैभन्दा धेरै अल्पविकसित राष्ट्रहरू प्रभावित भएको उनको भनाइ थियो। ग्लोबल साउथका धेरै देशहरू ऋणको बोझमा परेका छन्। जसले स्वास्थ्य, शिक्षा, सामाजिक न्याय र अन्य महत्वपूर्ण राष्ट्रिय प्राथमिकताका लगानीलाई दबाब दिइरहेको छ। बढ्दो खाद्यान्न समस्या र आर्थिक संकटले थप चिन्ता थपिदिएको छ, प्रधानमन्त्रीले भने। विश्वले सामना गरिरहेका चुनौतीलाई सम्बोधन गर्न अन्तर्राष्ट्रिय समुदाय शान्ति, विकास र समृद्धिको साझा लक्ष्यमा केन्द्रित हुनुपर्ने उनले बताए। प्रधानमन्त्री दाहालले अन्तर्राष्ट्रिय स्तरमा विश्वास कायम गर्न साझेदारी र सहकार्य प्रवद्र्धन र एकताका साथ काम गर्नुपर्ने धारणा राखे। ग्लोबल साउथले गरिबी उन्मूलन र स्वस्थ जीवन निर्वाहमा टेवा पुर्याउनुपर्ने उनको भनाइ थियो।"
भूकम्प प्रभावित क्षेत्रमा राष्ट्रपति कांग्रेसको प्रतिनिधि भएर गए : ओली,काठमाडौं : नेकपा एमालेका अध्यक्ष केपी शर्मा ओलीले राष्ट्रपति जाजरकोट भूकम्प प्रभावित क्षेत्रमा कांग्रेसको प्रतिनिधि भएर गएको बताएका छन्। एमाले कार्यालय च्यासमा शनिबार आयोजित एमाले जनसंगठन समन्वय संयन्त्रको विशेष भेलालाई सम्बोधन गर्दै अध्यक्ष ओलीले राष्ट्रपति निष्पक्ष हुन नसकेको र जाजरकोट भूकम्प प्रभावित क्षेत्रमा पनि कांग्रेसकै प्रतिनिधि भएर गएको बताए। उनले प्रधानमन्त्री पुष्पकमल दाहाल पनि माओवादीको प्रतिनिधि भएर जाजरकोट गएको आरोप लगाए। ओलीले एक वर्ष नपुग्दै राष्ट्रपतिले अलोकतान्त्रिक पक्षधरता भेद्भावपूर्ण व्यवहार देखाएको र संविधान सिध्याउनेतर्फ लागेको बताए।
जाजरकोट र रुकुम पश्चिममा अस्थायी टहरा निर्माणका लागि एमालेका स्वयंसेवक परिचालन,"काठमाडौं : जाजरकोट र पश्चिम रुकुमका भूकम्पपीडितहरूका लागि अस्थायी टहरा निर्माण गरी पुनर्स्थापनाका लागि नेकपा एमालेले स्वयंसेवक परिचालन गरेको छ। भूकम्प प्रभावित क्षेत्र जाने एमालेका स्वयंसेवक टोलीलाई अध्यक्ष केपी शर्मा ओलीले राहत सामाग्रीसहित शनिबार पार्टी कार्यालय च्यासलबाट बिदाइ गरे। टोलीले स्थलगत अध्ययन गरेर स्थानीय पार्टी, पीडित र प्रशासनसँग समन्वय गरी काम सुरु गर्ने तयारी गरेको एमालेले जनाएको छ। केन्द्रीय विपत् व्यवस्थापन तथा स्वयंसेवा विभाग प्रमुख किरण पौडेलले रुकुम पश्चिम र जाजरकोटका सबै स्थानमा ११ सय स्वयंसेवकले दुई हप्ता काम गर्ने जानकारी दिए। पार्टीका विभिन्न जनसंगठन र मातहतका कमिटीहरूका स्वयंसेवकहरू ४० समूहमा बाँडिएर श्रमदानमा खटिने उनले बताए। उनले भत्किएका भग्नावेश हटाउने, मरेगलेका चौपाया हटाउने र पुनर्निर्माणको काम नहुन्जेलसम्म अस्थायी टहरा निर्माण गर्ने जानकारी दिए।"
संघमा पनि सहमतिको सरकार आवश्यक छ : शेखर कोइराला,विराटनगर : नेपाली कांग्रेसका नेता डा शेखर कोइरालाले कोशी प्रदेशमा जस्तै संघीय सरकारमा पनि सहमतिको सरकार आवश्यक रहेको बताएका छन्। शनिबार विराटनगरमा आयोजित पुस्तक विमोचन कार्यक्रमलाई सम्बोधन गर्दै नेता कोइरालाले मुलुकको अवस्था र व्यवस्था सुधार्न सबै राजनीतिक दलहरू मिलेर अघि बढ्नुको विकल्प नभएको बताए। उनले लोकतन्त्रमा विरोधको स्वरलाई दबाउन नहुने जिकिर गर्दै विरोधमा उठेका आवाजहरूलाई सम्बोधन गर्दै समस्यालाई पहिचान गरेर समाधान गर्नुपर्ने बताए। डा कोइरालाले संविधानमा उल्लेख भएका अधिकारहरू प्रदेशलाई नदिइएका कारण संघीयता बदनाम हुँदै गएको बताए। उनले कर्मचारी समायोजन ऐन र प्रहरी समायोजन ऐन छिट्टै ल्याएर प्रदेशलाई अधिकार सम्पन्न बनाउनु र्ने बताए। उनले राजनीतिक दलका नेताहरूको एकात्मक सोचका कारण संघीयता बदनाम भइरहेको बताए।
"७ गतेको प्रदर्शनबारे ओलीले भने हामी द्वापर युगको अभिमन्यु होइनौं, चक्रव्युह तोड्न हामीलाई आउँछ","काठमाडौं : नेकपा एमाले अध्यक्ष केपी शर्मा ओलीले भगवान कृष्णलाई मार्ने षड्यन्त्र भएजसरी एमालेलाई सिध्याउन अनेकन स्वरुपधारीहरू खडा भएको बताएका छन्। ललितपुरस्थित पार्टी कार्यालयमा शनिबार उनले त्यस्ता स्वरुपधारीहरूलाई एमालेले परास्त गर्नुपर्ने बताए। एमालेविरुद्ध अनेकन चक्रव्युह खडा गर्न खोजिएको भन्दै उनले आफूहरू द्वापर युगको अभिमन्यु नभएको तर्कसमेत गरे। 'भगवान कृष्णलाई मार्न पनि अनेकन षड्यन्त्र भएको थियो। अहिले त्यस्तै स्वरुपधारीहरू हामीलाई सिध्याउन आउन सक्छन्। त्यस्ताहरूलाई हामी पराजित गर्न सक्नुपर्छ। हामी महाभारतको अभिमन्यु होइनौं। जो चक्रव्युहमा जान त सक्छन्, तर निस्किन सक्दैनन्। हामी आजको अभिमन्यु हौं, हामीलाई चक्रव्युह तोड्न आउँछ,' उनले भने। उनले सरकारलाई पनि चेतावनी दिँदै जनतासँग वैरवभाव नराख्न चेतावनी दिए। उनले मंसिर ७ गते सरकार विरोधी शक्तिको समर्थन गर्नसक्ने भन्दै त्यसविरुद्ध एमालेले जमेर प्रतिवाद गर्ने बताए। उनले मंसिर ७ गतेको प्रदर्शन शान्तिपूर्ण रहने बताए। उनले आफूहरूले निषेधित क्षेत्र नतोड्ने प्रस्टसमेत पारे। 'हामी निषेधित क्षेत्र तोड्दैनौं। निषेधज्ञा तोड्दैनौं। कुनै बेला त्यस्तो समय पनि आउन सक्छ। ०६२६३ को आन्दोलनमा पनि त्यस्तो बेला आएर हामीले निषेधित क्षेत्र तोडेका थियौं,' उनले भने, 'सरकारले स्थल विषेश तोक्यो भने त्यही केन्द्रित हुनसक्छौं। जुन रुट भन्यो त्यही रुटमा चल्न सक्छौं।' उनले आफूहरू कसैसँग जाइलाग्ने रणनीति नअपनाउने समेत प्रस्ट्याए। 'हामी संयमित भएर जोशिलो प्रदर्शन गर्छौं। हामीले प्लेकार्ड बोकेर माइतीघरमा बसेजस्तो बस्दैनौं। सकेसम्म रातो टोपी वा रिवन बाँधेर मैदानमा उत्रिन्छौं। प्रदर्शन देखाउनेछौं,' उनले भने।"
कोप२८ मा सहयोगको भन्दा अधिकारका विषयलाई प्राथमिकतामा राख्ने हो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले २८औँ सम्मेलन (कोप२८) मा जलवायु परिवर्तनबाट नेपालमा परेको असरका बारेमा स्पष्टसँग कुरा राख्ने बताएका छन्। नेपाल पर्वातरोहण सङ्घले आज सोलुखुम्बुको सगरमाथा आधार शिविर, कालापथ्थरमा आयोजना गरेको शान्ति दीप हस्तान्तरण तथा झण्डोत्तलन कार्यक्रमलाई सम्बोधन गर्दै उनले उक्त सम्मेलनमा जलवायु परिवर्तनको असर न्यूनीकरणका लागि सहयोगभन्दा पनि अधिकारका विषयलाई प्राथमिकताका साथ उठाइने बताएका हुन् । हामीले गर्दै नगरेको कामको मूल्य चुकाउन सक्दैनौँ, जसले कार्बन उत्सर्जनमा कमजोरी गरेको छ, उसले हाम्रो अधिकारका रुपमा जलवायु कोषमार्फत क्षतिपूर्ति दिनुपर्छ, प्रधानमन्त्री दाहालले भने, कोप२८ मा नेपालले सहयोगको याचना मात्रै गर्ने होइन, हामीलाई हाम्रो अधिकार चाहियो भन्ने हो । उनले यसलाई मागका रुपमा नभई अधिकारकैरुपमा राख्ने तयारी गरिएको जानकारी दिए । मङ्सिर १४ देखि २६ गतेसम्म संयुक्त अरब इमिरेट्स (युएई)को दुबईमा कोप२८ सम्मेलन आयोजना हुँदैछ । प्रधानमन्त्री पुष्पकमल दाहाल प्रचण्डको प्रमुख आतिथ्यमा हुने सम्मेलनमा राष्ट्रिय अनुकूलन योजनाको विस्तृत रुप, राष्ट्रिय निर्धारित योगदानमा आधारित कार्यान्वयन योजना र कोप२८ को एजेण्डाका बारेमा छलफल हुनेछ । नेपालले कोप२८ मा उठाउने विषय र प्राथमिकताका सम्बन्धमा उच्चस्तरीय सत्रलाई यही मङ्सिर १६ गते प्रधानमन्त्री दाहालले सम्बोधन गर्ने कार्यक्रम छ । प्रधानमन्त्री दाहालले कोप२८ सम्मेलनमा नेपालका तर्फबाट उठाउनुपर्ने विषयको तयारीका लागि जलवायु वित्त, अनुकूलन, पर्वतीय प्रविधि हस्तान्तरण र क्षमता अभिवृद्धि, हानि र नोक्सानी, लैङ्गिक, युवा, बालबालिका, जलवायु सशक्तीकरण, जलवायु परिवर्तनका असर कम गर्न छ बुँदामा केन्द्रित रहेर विज्ञ समूह गठन गरी सुझाव गरिएको जानकारी दिए । यस सम्मेलनमा नेपालले जलवायु वित्त, अनुकूलन, जलवायुजन्य हानि र नोक्सानीका लागि कोषको व्यवस्थापन, हिमाल र पर्वतीय मुद्दा, उत्सर्जन कटौती र समावेशीतालगायत मुद्दालाई प्राथमिकतामा राखेको छ । कार्यक्रममा प्रधानमन्त्री दाहालले खुम्बु क्षेत्रको विकास तथा विस्तार, व्यवस्थित पर्यटकीय गतिविधि सञ्चालन, सगरमाथाको सुरक्षा र सफाइलाई प्रभावकारी रुपमा लैजान सरोकारवालाको सहभागितामा आवश्यक कार्यविधि बनाइने विश्वास दिलाए । कालापथ्थर क्षेत्रमा दीप प्रज्वलन हस्तान्तरण र झण्डोत्तलन गर्नु आफैँमा पनि महत्वपूर्ण रहेको उल्लेख गर्दै उनले संयुक्त राष्ट्रसङ्घका महासचिव एन्टोनियो गुटेरेसले खुम्बु क्षेत्रमा गर्नुभएको भ्रमणले विश्वको ध्यानाकर्षण भएको बताए । महासचिव गुटेरेसले खुम्बु क्षेत्रमा पुगेर जलवायु परिवर्तनको असर प्रत्यक्ष हेरेको, यहाँका जनता र प्रतिनिधिसँग अन्तर्क्रिया गरेर जलवायु परिवर्तनका कारण यस क्षेत्रमा परेको समस्यालाई विश्वव्यापीकरणका लागि महत्वपूर्ण योगदान मिलेको छ, उनले भने। आफूले संयुक्त राष्ट्र सङ्घको ७६औँ महासभालाई अमेरिकाको न्यूयोर्कमा सम्बोधन गर्दा नेपालमा जलवायु परिवर्तनको चर्को असरका बारेमा प्रष्टसँग राखेको जानकारी दिँदै प्रधानमन्त्री दाहालले जलवायुसम्बन्धी अन्य मञ्चमा पनि नेपालले प्रष्टसँग कुरा राख्ने विश्वास दिलाए । महासभामा मैले हामीले गर्दै नगरेको कामका निम्ति मूल्य चुकाउनुपर्ने विडम्बनाका बारेमा स्पष्टसँग राखेको छु, यसलाई प्रत्यक्षरुपमा अनुभूत गर्न र उक्त मुद्दालाई विश्वव्यापीकरण गर्न राष्ट्र सङ्घका महासचिव गुटरेससँग अपिल गरेँ, उनले भने, मेरे पहिलो निमन्त्रणामै राष्ट्रसङ्घका महासचिव तुरुन्तै नेपाल आउनुभयो, खुम्बु क्षेत्रको अवलोकन र स्थानीयसँग अन्तक्र्रिया गर्नुभयो, यो निकै महत्वपूर्ण छ । प्रधानमन्त्री दाहालले खुम्बु क्षेत्रमा पर्यटकीय पूर्वाधार निर्माणमा सरकार गम्भीर रहेको बताए । उनले विश्वमाझ नेपालाई चिनाउने सगरमाथा र लुम्बिनीको संरक्षण र प्रवद्र्धन गर्न सरकारले भरमग्दुर प्रयार गर्ने बताए । खुम्बु क्षेत्रमा सडक पूर्वाधार निर्माणलाई मैले गम्भीर रुपमा लिएको छु, केही सयम अगाडि अर्थमन्त्रालयबाट चतरादेखि लुक्लासम्म सडक निर्माण गर्ने गरी बजेट विनियोजन भएको छ, सडक निर्माणलाई तीव्र बनाउन सरकारले विशेष ध्यान दिनेछ, प्रधानमन्त्री दाहालले भने । स्थानीय तहले पनि विभिन्न ढङ्गबाट सो क्षेत्रमा ट्रयाक खोल्ने काम भएकामा आभार प्रकट गर्दै उनले उक्त सडकलाई स्तरोन्नति गर्न सरकारले सहयोग गर्ने बताए। विश्व समुदायमाझ नेपालको प्रतिष्ठा अभिवृद्धिका लागि खुम्बु क्षेत्रले भूमिका अतुलनीय रहेको उनको भनाइ छ । नेपालको पर्यटन विकासमा पनि कहिल्यै नटुङ्गिने अनन्त स्रोतका रुपमा सगरमाथा र लुम्बिनी रहेको बताउँदै प्रधानमन्त्री दाहालले सगरमाथा र लुम्बिनी नेपालका राष्ट्रिय गौरव र ऐतिहासिक धरोहर भएको बताए। । तिनको संरक्षण गरी व्यवस्थित पर्यटनको विकास गर्नु, आर्थिक गतिविधिलाई अझ बढी चलायमान र गतिशील बनाउने प्रयास गर्नु सबैको जिम्मेवारी हो,उनले भने। रासस"
लोकतान्त्रिक गणतन्त्रमाथि औंला ठड्याउनेको औंला तल झारिदिने केपी ओलीको चेतावनी,"काठमाडौं : नेकपा एमाले अध्यक्ष केपी शर्मा ओलीले लोकतान्त्रिक गणतन्त्रलाई चलाउने र औंला ठडाउने काम नगर्न चेतावनी दिएका छन्। ललितपुरस्थित पार्टी कार्यालयमा आयोजित कार्यक्रममा शनिबार उनले ठूलो बलिदानीबाट ल्याएको लोकतान्त्रिक गणतन्त्रमाथि औंला ठड्याउनेको औंला तल झारिदिने चेतावनी दिए। 'लोकतान्त्रिक गणतन्त्रलाई चलाउने र औंला ठड्याउने काम कतैबाट नहोस् भनेर चेतावनीको भाषामा भन्न चाहन्छु। लोकतन्त्रविरुद्ध लड्ने कुरा छोड्दिनुस्, औंलामात्र ठड्याए भने त्यो औंला कसरी तल झार्ने हो हामीले झारिदिन्छौं,' आक्रोशित ओलीले भने। उनले नेकपा एमाले झिल्के नाराबाट चलेको पार्टी नभएको प्रस्ट्याए। 'अरुको बुई चढेर आएको पार्टी एमाले पनि होइन। झिल्के नाराबाट चलेको पार्टी पनि होइन। दलीय व्यवस्थामा पार्टी खोलिदिउँ न भनेर खोलिएको पार्टी पनि होइन। धर्ती र जनताको रक्षाका लागि बनेको पार्टी हो यो। देशलाई समृद्धितर्फको बाटो देखाउने पार्टी हो यो,' उनले भने। केही मान्छेहरूले श्रीलंकाभन्दा बर्ता गर्ने धम्की दिएको भन्दै उनले एमाले हुँदाहुँदै त्यस्तो नसोच्न चेतावनी दिए। 'एमाले नभएको भए गर्थे होला तर यहाँ एमाले छ। देशकै लोकप्रिय शक्ति छ,' उनले भने, 'लोकतान्त्रिक गणतन्त्र अरुले ल्याइदिएर हामीले नाचेका होइनौं। बलिदानी दिएर, रगत बगाएर, ज्यान दिएर, जेलनेल भोगेर, निर्वासित भएर, भूमिगत भएर, बेहाल भएर ल्याइएको व्यवस्था हो यो। सजिलै आएको होइन।'"
४७ सालको संविधान व्युतिने कुनै सम्भावना छैन : विप्लव,काठमाडौं : नेपाल कम्युनिष्ट पार्टीका महासचिव नेत्रविक्रम चन्द विप्लवले ४७ सालको संविधान व्युतिने कुनै सम्भावना नरहको बताएका छन्। शनिबार काठमाडौंमा आयोजित ध्रुवीकरण कार्यक्रममा विप्लवले नेपालमा राजतन्त्र फर्कने कुनै सम्भावना नरहेको र अहिलेको निकास ४७ सालको संविधान नभएको जिकिर गरे। उनले अब देश बचाउने जिम्मा अरुले नलिने भए नेपाल कम्युनिष्ट पार्टीले देश बचाउने जिम्मा लिने बताए। महासचिव विप्लवले नेपाली जनतालाई समाजवादतर्फ लैजाने नेतृत्वसमेत आफ्नो पार्टीले गर्ने बताए। सामाजिक सञ्जालको प्रतिबन्ध निरंकुश व्यवस्थाको चरित्र भएको भन्दै जनताको मुख थुनेर शासन गर्न नसकिने उनको भनाइ छ।
भारतले देखायो ग्लोबल साउथ को अग्रसरता,"शुक्रबार दिनभर भर्चुअल माध्यममा चलेको समिटमा ल्याटिन अमेरिका, क्यारिबियन, अफ्रिका, प्यासिफिक आइल्यान्ड, एसियालगायतबाट १ सय २३ देश सहभागी थिए। काठमाडौं : भारतीय प्रधानमन्त्री नरेन्द्र मोदीले जी २० लगत्तै भ्वाइस अफ ग्लोबल साउथ समिटको दोस्रो शृंखला भव्यतासाथ आयोजना गरेका छन्। शुक्रबार दिनभर भर्चुअल माध्यममा चलेको समिटमा ल्याटिन अमेरिका, क्यारिबियन, अफ्रिका, प्यासिफिक आइल्यान्ड, एसियालगायतबाट १ सय २३ देश सहभागी थिए। यो बहुत ठूलो सन्देश हो। यसले यो सन्देश दिएको छ कि ग्लोबल साउथ आफ्नै स्वायत्तता चाहन्छ। विश्व शासनमा अग्रसरता चाहन्छ। विश्वकै मामलामा बढ्ता जिम्मेवारी लिन तयार छ, समिटको समापन समारोहमा प्रधानमन्त्री मोदीले भने, भारतलाई गर्व छ, हामीले जी २० को फोरममा ग्लोबल साउथको एजेन्डा राख्ने मौका पायौं। र, त्यसलाई तुरुन्त कार्यान्वयन गर्यौं। मलाई विश्वास छ, जुन आवाज जी २० मा बुलन्द भयो, त्यो आगामी विश्वमञ्चमा गुञ्जिइरहने छ। ग्लोबल साउथले जलवायु परिवर्तनका प्रभाव न्यूनीकरण, गरिबी निवारण र स्वस्थ जीवन निर्वाहमा टेवा पुर्याउन सकोस्। प्रधानमन्त्री पुष्पकमल दाहाल यो बहुत ठूलो सन्देश हो। यसले यो सन्देश दिएको छ कि ग्लोबल साउथ आफ्नै स्वायत्तता चाहन्छ। विश्व शासनमा अग्रसरता चाहन्छ। भारतीय प्रधानमन्त्री नरेन्द्र मोदी समिटका क्रममा ग्लोबल साउथ सेन्टर उद्घाटनसमेत गरिएको छ। मोदीका अनुसार यसले ग्लोबल साउथका समस्याका समाधान खोज्नेछ। उनले स्वास्थ्यका समस्यामा औषधि आपूर्तिमा प्रतिबद्धता जनाए। यसमा नेपालको हालैको भूकम्पमा तीन टनभन्दा बढी औषधि पठाएको उदाहरण दिए। विज्ञान र प्रविधिमा क्षमता अभिवृद्धिमा सहयोग गर्न तत्पर रहेको पनि उनले उल्लेख गरे। समिटमा प्रधानमन्त्री पुष्पकमल दाहालले नेपालले कोभिड महामारी, जलवायु परिवर्तन र भूराजनीतिक जटिलताको सामना गरिरहेको बताए। भर्चुअल सम्बोधन गर्दै प्रधानमन्त्री दाहालले उक्त संकटबाट खाद्यान्न, स्वास्थ्यशिक्षा, अर्थतन्त्र, वातावरण र शान्तिसुरक्षामा प्रभाव पारेको उल्लेख गरे। उक्त जटिलताबाट सबैभन्दा धेरै अल्पविकसित राष्ट्रहरू प्रभावित भएको उनको भनाइ थियो। ग्लोबल साउथका धेरै देशहरू ऋणको बोझमा परेका छन्। जसले स्वास्थ्य, शिक्षा, सामाजिक न्याय र अन्य महत्वपूर्ण राष्ट्रिय प्राथमिकताका लगानीलाई दबाब दिइरहेको छ। बढ्दो खाद्यान्न समस्या र आर्थिक संकटले थप चिन्ता थपिदिएको छ, प्रधानमन्त्रीले भने। विश्वले सामना गरिरहेका चुनौतीलाई सम्बोधन गर्न अन्तर्राष्ट्रिय समुदाय शान्ति, विकास र समृद्धिको साझा लक्ष्यमा केन्द्रित हुनुपर्ने उनले बताए। प्रधानमन्त्री दाहालले अन्तर्राष्ट्रिय स्तरमा विश्वास कायम गर्न साझेदारी र सहकार्य प्रवद्र्धन र एकताका साथ काम गर्नुपर्ने धारणा राखे। ग्लोबल साउथले गरिबी उन्मूलन र स्वस्थ जीवन निर्वाहमा टेवा पुर्याउनुपर्ने उनको भनाइ थियो।"
धनगढीको आगलागीमा झण्डै १३ करोडको क्षति,"धनगढी : सुदूरपश्चिमको राजधानी धनगढीमा शनिबार बिहान भीषण आगलागी भएको छ। जिल्ला प्रहरी कार्यालय कैलालीले दिएको जानकारी अनुसार आज बिहान १ बजेतिर धनगढीको मुख्य बजारमा रहेको सारथी अस्पताल र त्यससँगै जोडिएका अरु ७ वटा पसलको गोदाममा आगलागी भएको हो। भण्डारी सुज सेन्टरको गोदामबाट सल्किएको आगो अरु पसलका गोदाम हुँदै सँगै जोडिएको सारथी अस्पतालसम्म पुगेको थियो। आगलागीबाट सारथी अस्पताल पूरै जलेको छ। स्वास्थ्य उपकरणहरु, अस्पतालको फर्निचर, फार्मेसीमा राखिएका औषधी र अरु उपकरणहरु जलेका हुन्। सारथी अस्पतालका सञ्चालक बेद प्रकाश जोशीले अस्पतालमा झण्डै साढे ५ करोडको क्षति भएको बताए। महंगा महंगा उपकरणहरु जलेका छन्। केही सामान बाहिर निकाले पनि हतारमा तारहरु चुडालेर निकाल्दा काम नलाग्ने भएका छन। अस्पतालमा साढे ५ करोडको क्षति अनुमान गरिएको छ सञ्चालक जोशीले भने। उनले अस्पतालको भवनसँगै जोडिएको भण्डारी सुज सेन्टरको गोदामबाट आगो सल्किएको बताए। गोदाममा जुत्ता चप्पल थिए। सबै प्लास्टिकका सामान भएकाले आगो नियन्त्रणमा लिन गाह्रो भयो जोशीले भने। अस्पतालको आईसीयु र अरु जनरल वार्डमा रहेका ५ जना बिरामीलाई भने आगलागी भएपनि नजिकै रहेको सेती प्रादेशीक अस्पतालमा सारिएको थियो। सेती प्रादेशिक अस्पताल र सारथी अस्पतालको दुरी झण्डै सयडेढ सय मिटरको रहेको छ। नजिकै भीषण आगलागी भएपनि सेती प्रादेशीक अस्पतालको ईमरजैन्सी वार्डमा भर्ना भएका बिरामी पनि अन्यत्र सारिएका थिए। सारथी अस्पताल पछि बढी क्षेत्री भण्डारी सुज सेन्टरको गोदाममा भएको छ। गोदाममा रहेका झण्डै साडे ४ करोडका जुत्ता चप्पल जलेर खरानी भएको सञ्चालन दल बहादुर भण्डारीले बताए। दशैं तिहारका बेला भएकाले सामान धेरै मगाइएको थियो। होलसेलमा जाने सामानको गोदाम पनि त्यही हो। तार सर्ट भएर आगलागी भएको अनुमान गरेका छौं भण्डारीले भने। यस्तै आगलागीबाट गोदामसँगै जोडिएका मधुमाला बेबी सोप, भट्ट सपिङ सेन्टर, न्यु सदीक्षा बेबी सप र भट्ट ट्रेडर्सको दोगाममा पनि क्षति भएको छ। नेपाल प्रहरीको मुचुल्का टोली अहिले घटनास्थलमा छ। प्रहरीले क्षतिको पूर्ण विवरण तयार गर्दैछ। तर प्रारम्भिक रुपमा करिब १७ करोड ९७ लाख २० हजार रुपैयाँ बराबरको क्षतिको अनुमान गरिएको छ। सारथी अस्पताल, खाद्य संस्थानको पुरानो गोदाम भाडामा लिएर सञ्चालनमा थियो। भवनको क्षतिबाहेक मात्रै १३ करोडको क्षति भएको बताइएको छ। राति १ बजेतिर आगलागी भएकाले बढी क्षति भएको हो। गोदाममा आगो दन्किएपछि मात्रै अस्पतालका कर्मचारीहरुले थाहा पाएका थिए। त्यसपछि उपमहानरको प्रहरी, नेपाल प्रहरी, सशस्त्र प्रहरी र नेपाली सेनाको करिब २ सय जनाको टोली आएर आगो निभाएको थियो। आगो निभाउन धनगढी उपमहानगरका दुई वटा, पुर्नबास नगरपालिका र गोदावरी नगरपालिकाका एकएक गरी ४ वटा दमकल प्रयोग भएका थिए।"
सुरु भयो व्रतालुको ३६ घण्टे निर्जल उपवास,"महोत्तरी (गौशाला) : छठपर्वमा उपवास बसेका व्रतालुको ३६ घण्टे निर्जल उपवास सुरु भएको छ। शनिबार साँझ छठ अन्तर्गतको खरना विधि मनाएका व्रतालुहरूको लामो उपवास सुरु भएको हो। यसबीचमा व्रतालुहरू निर्जल उपवासमा बसेका हुन्छन्। खरना विधि मनाइएर छठिमैयाको प्रसाद ग्रहण गरेका व्रतालुले अब सोमबार बिहान मात्र व्रत तोड्ने छन्। उदाउँदो सूर्य बिहानीपखको अर्घ अर्पण नगरुन्जेलसम्म व्रतालुहरू उपवासमा रहन्छन्। शनिवार साँझ व्रतालु घरमा निष्ठापूर्वक तयार पारिएको दूध, चामल र सख्खरबाट तयार पारिएको खिर, लड्डु, फलफूल छठिमैयालाई अर्पण गरेपछि खरना मनाइएको हो। खरना मनाउनका लागि व्रतालु आज दिनभरि नै निर्जल उपवासमा थिए। अति नै निष्ठा एवम् श्रद्धापुर्वक मनाइने छठ अन्तर्गतको मुख्य पूजा भने आइतबार साँझ हुने भएको छ। जसका लागि व्रतालुहरू तीव्र तयारीमा जुटेका छन्। एक महिना अगाडिदेखि नै व्रतको तयारीमा जुटे तापनि पर्वको मुखमा आएर अझ सामानको जोहो तथा पूजास्थल (घाट) सजाउनमा व्यस्त देखिएका छन्। आइतबार साँझ अस्ताउँदो सुर्यलाई अध्र्य दिई मुख्य पूजा गरिँदै आइतबार दिनभरि नै निराहर उपवासमा रहेका व्रतालु साँझमा अस्ताउँदो सूर्यलाई अर्घ दिई मुख्य पूजा गरिने भएको छ। घरमा अति नै निष्ठापुर्वक तयार पारिएको ठकुवा भुसुवा, मिठाइका प्रकारहरू, नौवैद्य, फलफूल सामग्री, नरिवल, केरा लगायतका पूजा सामग्रीहरू शुद्धि गरी नजिकै रहेको जलाशयमा उभेर अर्घ दिइने गरिन्छ। त्यस्तै पूजा सामग्रीका रुपमा केराको घोघा, नरिवल, भोगटे अनि अन्य फलफूलहरू ल्याएर राखिदिने चलन समेत रहेको छ। छठको अन्तिम दिन सोमबार बिहानै अर्घस्वरुप पुनः सन्ध्या अर्घ झै एकाबिहानै उदाउँदो सूर्यलाई अर्घ देखाएर व्रतको समापन गर्ने गरिन्छ। छठका लागि भक्तजनहरूले विभिन्न मनोकांक्षा पूर्ण होस् भनेर भाकल राखेका हुन्छन र त्यही अनुरुप छठमा प्रसादी चढाउने चलन चलि आएको छ। छठ विशुद्ध रुपमा एउटा धार्मिक आस्थाको पर्व हो र यसमा जनावर काटमार गर्ने या जीव बली भाकल गर्ने चलन छैन।"
छठमा किसानलाई उखु पेलेर सख्खर बेच्ने चटारो,"जनकपुरधाम : समयमै उखुको भुक्तानी र चलानी पुर्जी नपाउँदा महोत्तरीका किसानहरू यतिखेर उखु पेलेर सख्खर बनाउन लागि परेका छन्। छठ पर्वको बेला मिठा (सख्खर)बाट बनाइएको परिकार मात्र प्रसादका रूपमा चढाइने भएकाले माग बढेपछि उखु किसानहरू सख्खर बनाउन लागि परेका हुन्। छठ पर्वको एक महिना अघिदेखि बजारमा मिठ्ठाको माग र भाउ बढेसँगै उखु उत्पादक किसानलाई सख्खर बनाएर बेच्ने चटारो लागेको छ। छठको आवगमनसँगै उखुबाट सख्खर बनाई बिक्री गर्न किसानलाई भ्याई नभ्याई छ। स्थानीय जातको उखुबाट घरेलु प्रविधिमा बनाइने सख्खरको बढ्दो लोकप्रियताले स्थानीयलाई माग धान्न समेत मुस्किल पर्ने गरेको महोत्तरी गौशाला नगरपालिका४ सुर्ति विकास चोकका मिठा उत्पादक उपेन्द्र साह बताउँछन्। उनले भने, छठमा घरघरमा मिठा (सख्खर)को आवश्यकता पर्छ। त्यसैले वर्षकै सबैभन्दा उच्च माग र भाउ पनि यही बेला हुन्छ, त्यसैले पछिल्लो वर्षहरूमा किसानहरू मिठ्ठा बनाउने आकर्षित हुँदैछ। छठमा सख्खरको खिर, ठेकुवा, भुसुवा, लगायतका सामग्रीहरू उखुको सख्खरबाटै बनाउने गरिएका कारण स्वभाविक रूपमै माग बढ्ने गरेको गौशाला नगरपालिका११ कालिपुरका किसान लक्ष्मी महतो बताउँछन्। उनले भने, कात्तिक मंसिरमा उखु काटेर थप एउटा बाली उब्जाउने र मिठाले समेत राम्रो मुल्य नगदे आम्दानी हुने भएपछि उत्पादन गरी बिक्री गर्न उखु किसानलाई भ्याई नभ्याई हुन्छ। उखु उत्पादन गरेर काट्ने बेलामा चिनि मिलले न उखु काट्ने पुर्जी दिन्छ, न त समयमै उखुको भुक्तानी दिन्छ, त्यही भएर अहिले उखु पेलेर सख्खर बनाएर बेच्न थालेको छु। महोत्तरीको गौशाला, बर्दिबास, भङ्गाहा, औरही, सोनमा सहितका क्षेत्रमा अहिले घरघरै तुर्पिन (उखु पेल्ने उपकरण) चलिरहेका भेटिन्छन्। अन्य दिनमा पनि मिठाको माग हुन्छ, तर छठमा मिठ्ठाको माग झण्डै ९० प्रतिशतले बढछ, त्यसैले आफ्नो प्रायेजनको लागि र तत्काल बिक्री गरी सुलभ रुपमा नगद बिक्री हुँदा उखु पेल्न थालिएको हो। गौशाला नगरपालिका ४ का किसान देवनारायण साहले भने, चिनी मिलको ठेगान हुँदैन, समयमा भुक्तानी दिँदैन, त्यसैले अन्य भौतारिनुभन्दा त नगदी र सरल सुलभताका लागि उखु धमाधम उखु पेल्दैछौं। महोत्तरीको सबैभन्दा बढी उखु उत्पादन हुने गौशालामा समेत उखु धमाधमले पेल्ने कार्य जारी छ। छठको मुखमै पर्वअघि मिठ्ठा बजारसम्म पुर्याउन सकिए अपेक्षित मूल्य पाइने किसान राजकिशोर महतो बताउँछन्। छठलाई केन्द्रित गरी बनाइएको मिठ्ठा (सक्खर) राम्रो मूल्यमा बिक्ने हुनाले उखु पेल्ने चटारो भएको महतोको भनाइ छ। अहिले १ क्विन्टल सख्खर बनाउन झण्डै ८ देखि १० क्विन्टल उखु चाहिन्छ। यसरी उखुको जात अनुसार उखुको तौलमा घटबढ हुने तथा उखु कलिलो भएका कारण बढी उखु लाग्ने गरेको सख्खर कारिगर मो जुमराती अन्सारी बताउँछन्। उनले भने, ९ क्विन्टल छिप्पिएको उखुमा एक क्विन्टल मिठा (सख्खर) तयार हुन्छ, तर अहिले उखु कलिलो भएर झण्डै १० क्विन्टलमा १ क्विन्टल मिठा तयार हुन्छ। सामान्य रुपमा झण्डै ६० रुपैयाँको हाराहारीमा खुद्रा विक्रि हुने सख्खर अहिले छठमा झण्डै १०० देखि १ सय २५ रुपैयाँसम्ममा बिक्री वितरण हुने गरेको महोत्तरी गौशाला११ कालिपुरका व्यापारी अजय कुमार महतोले बताए।"
"बैतडीमा जिप दुर्घटना : एक जनाको मृत्यु, पाँच घाइते","बैतडी : बैतडीमा जिप दुर्घटना हुँदा एक जनाको मृत्यु भएको छ भने ५ जना घाइते भएका छन्। शनिबार बिहान दोगडाकेदार गाउँपालिका ८ बाट वडा नं ३ को सिल्लेगडा आउँदै गरेको से १ ज ६०३ नम्बरको बोलेरो जिप घोडेधारमा दुर्घटना भएको हो। दुर्घटनामा परी दोगडाकेदार गाउँपालिका ८ का ३५ वर्षीय अम्मर बिष्टको घटनास्थलमै मृत्यु भएको जिल्ला प्रहरी कार्यालय बैतडीका प्रमुख, डिएसपी दिपक गिरीले जानकारी दिए। घाइते हुनेमा कलावती बिष्ट, हिरा बिष्ट, रियाग बिष्ट, सुसिला बिष्ट र ६० वर्षीय पदम बिष्ट रहेको जिल्ला प्रहरी कार्यालयले जनाएको छ। घाइतेमध्ये २ जनाको अवस्था गम्भीर रहेको छ। घाइतेहरुलाई उपचारको लागि जिल्ला अस्पताल बैतडी ल्याइएको छ। ग्रामिण सडकमा सवार जिप उकालोमा चड्न नसकेर पछाडि आएपछि दुर्घटना भएको बुझिएको प्रहरीले जनाएको छ।"
दलित बस्तीमा खानेपानी,"नुवाकोट : नुवाकोटको विदुर नगरपालिका९, टांडाविसौनामा दलित बस्तीमा खानेपानीको व्यवस्था गरिएको छ। नगरपालिकाले एक घर एक धारा अभियानअन्तर्गत बस्तीमा खानेपानीको व्यवस्थापन गरेको हो। यो अभियानबाट बस्तीमा रहेका ३४ घरधुरी लाभान्वित भएका छन्। गत वर्ष खानेपानीको ट्यांकी र पम्पको व्यवस्था गरेको नगरपालिकाले यस वर्ष फिटिङ मिटर तथा पाइपलगायत सामग्री हस्तान्तरण गरेको छ।"
प्यूठानको नौवहिनीमा आमाछोरा मृत फेला,बुटवल : प्यूठानको नौबहिनी गाउँपालिका३ स्थित काईया खवाङमा आमाछोरा मृत फेला परेका छन्। २२ वर्षीया रिमा बुढामगर र उनका तीन वर्षीय छोरा मुस्कान बुढामगर मृत भेटिएको प्रहरीले जनाएको छ। घटनाको अनुसन्धान चलिरहेको इलाका प्रहरी कार्यालय बाहानेका प्रहरी निरीक्षक कृष्ण रानाले जानकारी दिए। घटनास्थलमा जिल्ला प्रहरी कार्यालय प्यूठानका प्रमुख प्रहरी नायव उपरीक्षक ईश्वर थापा नेतृत्वको टोली पुगेर अनुसन्धान थालिएको प्रहरीले जनाएको छ।
अवैध रूपमा ल्याएको कपडा बरामद,"धरान : भारतबाट अवैध रूपमा भित्र्याएको १४ लाख मूल्य बराबरको कपडा बरामद भएको छ। सशस्त्र प्रहरी बल नेपाल, ४ नम्बर गण सुनसरीले शुक्रबार राति दशगजा क्षेत्रबाट भन्सार छली गरी नेपाल भित्राइएको ९ लाख १४ हजार ४ सय ८० रुपैयाँ बराबरको अवैध लत्ताकपडा बरामद गरेको गणपति सशस्त्र प्रहरी उपरीक्षक लकेशकुमार तुम्बाहाम्फेले जानकारी दिए। बरामद गरिएको अवैध सामानहरू सुनसरी मुल भन्सार कार्यालय सेतुबन्धमा बुझाइएको उनले बताए। सशस्त्र प्रहरीको बीओपी घुस्कीबाट गएको सप्रनि बिनुप श्रेष्ठको टोलीले पनि ४ लाख १० हजार बराबरको लत्ताकपडा बरामद गरेको छ। सशस्त्र प्रहरीले सुनसरी जिल्लाको कोशी गाउँपालिका८, तिनकुनेबाट भारतबाट नेपालतर्फ ल्याउँदै गरेको ५० हजार बराबरको एक बोरा पटका समेत बरामद गरेको छ। उक्त पटका सप्रबल नेपाल प्रस्तावित सीमा सुरक्षा गुल्म हरिपुरबाट गएको टोलीले नियन्त्रणमा लिई स्थानीय जनप्रतिनिधि, पत्रकार र नेपाल प्रहरी समेतको रोहवरमा कार्यलय परिसरमा खाडल खनि नष्ट गरिएको सशस्त्र प्रहरी उपरीक्षक तुम्बाहाम्फेले बताए।"
तिहारको टीका लगाउन हिँडेका व्यक्ति मृत फेला,अर्घाखाँची : अर्घाखाँचीको भूमिकास्थानमा एक जना व्यक्ति मृत अवस्थामा फेला परेका छन्। भाइटीका लगाउन हिँडेका गुल्मीको धुर्कोट गाउँपालिका२ पिपलधाराका ३६ वर्षीय खुमबहादुर घर्ती भूमिकास्थान नगरपालिका३ सिख्रको भीरमा मृत अवस्थामा फेला परेको जिल्ला प्रहरी कार्यालयका प्रहरी निरीक्षक विक्रम रिजालले बताए। कात्तिक २९ गते तिहारको दिन भूमिकास्थान३ सिख्रमा दिदी कमला घर्तीको घरमा तिहारको भाइटीका लगाउन भनी हिँडेका घर्ती मृत अवस्थामा फेला परेको प्रहरीको भनाइ छ। घटनाबारे थप अनुसन्धान भइरहेको जिल्ला प्रहरी कार्यालय अर्घाखाँचीले जनाएको छ।
छठका व्रतालुले सुरु गरे निर्जला व्रत,"वीरगन्ज : छठ पर्वको दोस्रो दिन शनिबार साँझदेखि व्रतालुहरूले खरना विधि पूरा गरेर निर्जला व्रत सुरु गरेका छन्। सत्य र अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने उपासना र लोक आस्थाको पर्व छठ विधिवत् रुपमा शुक्रबारबाट सुरु भएको हो। छठपर्वको पहिलो दिन शुक्रबार नहायखाय विधि सम्पन्न गरिएको थियो। कात्तिक महिनाको शुक्ल पक्षको चतुर्दशी तिथिका दिन बिहान व्रतालुहरूले बिहानै नहायखाय विधि अर्थात नुहाएर खाएका थिए। त्यो दिन व्रतालुहरूले नुहाइ धुवाइ गरी चोखो भई प्याज र लसुन समेत नमिसाइएको शुद्ध शाकाहारी भोजन ग्रहण गरेका थिए। कात्तिक शुक्लपक्षको पञ्चमी तिथि अर्थात् पर्वको दोस्रो दिन शनिबार साँझ खरना विधि गरिएको छ। खर्नाका दिन शनिबार साँझ व्रतालु महिला र पुरुषहरूले दिनभरि उपवास बसेर साँझ दूध, चामल र सख्खर हालेर पकाइएको खिर (रसियाव), रोटी ,केरालगायत विभिन्न फलफूल तथा मिठाइ सजाएर छठी मातालाई आगमनको निम्तो दिँदै कुल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गरेका छन्। यसरी खरना विधि सम्पन्न हुन्छ। त्यस्तै षष्ठी तिथि अर्थात पर्वको तेस्रोदिन अस्ताउँदो सूर्य र सप्तमी तिथिमा उदाउँदो सूर्यलाई अर्घ दिई छठ पर्व विधिवत् रुपमा समापन हुन्छ। अन्त्यन्तै निष्ठा र कठोर पर्वका रुपमा मानिने छठमा व्रतालुहरू खरनाको दिनदेखि निराहार व्रत बस्छन्। वीरगन्जमा शनिबार साँझ खरना गर्दै छठका व्रतालुहरू। तस्बिरः क्रान्ति शाह,वीरगन्ज"
काठमाडौंमा छठको रमझम,"काठमाडौं : पछिल्ला वर्षहरुमा काठमाडौं उपत्यकामा छठ पर्वको रौनक बढ्दै गएको छ। काठमाडौं उपत्यकाका विभिन स्थानमा छठ पर्व मनाउने तयारीसमेत गरिएको छ। जसका लागि कुपण्डोल, गैरीधारा, कमलपोखरीलगायत क्षेत्रमा बत्ति जडान गरिएको छ भने त्यस क्षेत्रलाई पूर्णरूपले शृंगारिएको छ। छठ पूजा समितिका अनुसार भोलि आइतबार साँझ राष्ट्रपति, उपराष्ट्रपतिलगायत विशिष्ट व्यक्तिहरुले कुपण्डोलस्थित छठ पुजास्थल पुगी छठी माताको दर्शन तथा पूजा आराधना गर्ने कार्यक्रम छ। छठ पर्वको मुख्य दिन भोलि साँझ अस्ताउँदो सूर्यलाई पूजा आराधना गरी अर्घ दिइन्छ भने त्यससको भोलिपल्ट बिहान उदाउँदो सूर्यलाई अर्घ दिएर छठ समापन गरिन्छ।"
त्रिपालमा आश्रित जाजरकोटका भूकम्पपीडित बिरामी,"जाजरकोट : भेरी नगरपालिका१ घुयलनेटाकी देउमा रानाको घर भूकम्पले तहसनहस भयो। उनकी छोरी घाइते भइन्। प्रदेश अस्पतालमा उपचार गरेर बल्ल छोरी फर्किएका छन्। आमा र छोरीसँगै सुतेको समयमा भूकम्प गएको थियो। भूकम्पबाट आमालाई केही नभए पनि छोरी एकमाया राना घाइते भइन्। घाइते भएकी छोरीलाई अहिले पनि हिँड्दा भूकम्प आएझैँ हुने गरेको छ। आमा देउमा भग्नावशेषमा परिणत भएको घरभित्र रहेका मालसमान निकाल्न लागेकी छन्। घरभित्र भएका कुनै पनि सामान देउमाले सग्लो पाएकी छैनन्। अहिले उनको १० जनाको परिवार स्थानीय विद्यालयको चौरमा त्रिपाल टाँगेर बसिरहेको छ। संयोगले भूकम्प गएको समयमा देउमाका छोरा नवीनसहित अन्य घरका आफन्त छिमेकी गाउँ मैदेमा तिहारको लागि रोटी तयार गर्नका लागि गएका गएको थिए। घरमा आमा, छोरीमात्र भएको समयमा आएको भूकम्पले छोरीलाई घाइते बनायो भने आमाले छोरीलाई उद्धार गर्न सफल भएको बताइन्। त्यस्तै छिमेकी कर्णबहादुर रानाले दाइ नै गुमाउनुपर्यो। माटाले निर्माण गरेका कच्ची घरमा सुतेको कर्णका दाइ रवीन्द्र (गाउँमा बोलाउने नाम) बोल्न नपाइ भूकम्पको झड्कामै ज्यान गएको थियो। अहिले घुयलनेटाको पूरै गाउँ शोकमा रहेको छ। घाइते भएका र मृतकका आफन्त अहिले पनि सामूहिकरुपमा त्रिपालमा बसेका छन्। भूकम्प नआए पनि उनीहरूको मनमा धेरै पटक भूकम्प गएझैँ हुने गरेको छ। यो सदरमुकामभित्रको पालिका भए पनि अति दुर्गम बस्तीभित्र पर्दछ। जनयुद्धकालमा समेत यहाँको बस्तीमा धेरै पटक बमबाढी गरिएको थियो। पटकपटक पीडा खप्दै आएको यो गाउँ फेरि पनि भूकम्पको मारमा परेको छ। डाँडामाथिको बसाइका कारण बालबालिकामा आँखा पाक्ने रोगसमेत देखा पर्न थालेको स्थानीय कलिमान रानाले बताए। भेरी नगरपालिका४ खलङ्गास्थित कस्तुरी बोर्डिङ स्कुलको प्राङ्गणमा त्रिपालमा एक सातादेखि बसिरहेकी १८ दिनकी सुत्केरी विमला तिरुवा त्रिपालमा दैनिकी चलिरहेको छ। चिसो र आवश्यक स्याहारसुसार नहुँदा आमाका साथै बच्चा पनि बिरामी रहेका छन्। त्रिपालको चिसोले आमा र नवजात शिशु दुवैका मुख, आँखा, हात खुट्टा सुनिएको छ। कुशे गाउँपालिका९ निवासी १८ वर्षीय उनी सदरमुकामस्थित गोरख तिरुवा सदरमुकाममा भाडामा बस्दै आएको समयमा भूकम्पले घर भत्किएपछि अहिले त्रिपालमै सहारामा खुला चौरमा रहेकी छन्। भूकम्प जानुभन्दा तीन अघि सुत्केरी भएकी उनी दैवले हात थाम्दा बाँचेको बताउँछिन्। श्रीमान् वीरेन्द्र ज्याला मजदूरी गरेर परिवारको समस्य समाधान गर्दै आएको उनको भनाइ छ। भूकम्प गएदेखि त्रिपालको सहारामा रहेको यो परिवारले नयाँ भाडामा बस्नका लागि घर पाएको छैन। पाँच जनाको परिवारलाई कामै गरेर जीवन धानिरहेको यो परिवार अहिले कामविहीन मात्र होइन, घरमा खाने कुरा नभएर हैरानमा रहेको छ। त्रिपालकै सहारामा बसिरहेको अर्को हेमन्त जंग सिंहको परिवारलाई त्यस्तै खालको समस्य रहेको छ। एउटा त्रिपालभित्र सबै परिवारका सदस्य बस्दा दैनिक समस्य हुँदै आएको छ। साना नानी, बाबु त्रिपालभित्र बिरामी भएका छन् भने ठूलालाई समेत बस्न मुस्किल परिरहेको छ। भेरी नगरपालिका१ डिँगा कि २१ वर्षीया पुष्पा सिंहको दुई महिना अगाडि मात्र निर्माण गरेको घर भूकम्पले भत्किएपछि त्रिपालमा बस्दै आएकी छन्। दुई महिनाको छोरासहित बस्दै आएकी उनको दैनिकी पनि समस्याले गाजेको छ। छोरीलाई आँखा पाक्ने रोगले हैरान बनाएको छ। पुष्पाले भनिन्, 'अरू नदेखिने समस्य त के हामीलाई थाहा छैन।' धन्न घर भत्किँदा बाचेको जिन्दगी त्रिपालको सहारामा कसरी बाँच्ने संघर्ष सुरु भएको उनको बताइन्। 'त्रिपालबाट पनि शीत चुहिन्छ। जसका कारण छोरी बिरामी परेकी हो। न खाने अन्न छ न जीउ ढाक्ने कपडा नै। घर भत्किएर लत्ताकपडा र खाद्यान्न सबै पुरियो अब के खाएर बाँच्ने ?,' उनले भनिन्, 'राहतका नाममा अहिलेसम्म एक सरो त्रिपालबाहेक केही पाएका छनौँ। चिसो र भोकले मर्ने बेला भो।' त्रिपालमा बसेका धेरै सुत्केरी र बालबालिकामा रुघाखोकी ज्वरो, निमोनियालगायत समस्या देखिन थालेको नलगाड नगरपालिका१ पालीकी कल्पना विकले बताइन्। उनले सुत्केरी, गर्भवती र बालबालिकालाई पोषिलो खानेकुराको कमी भएको बताइन्। 'जाजरकोटका ९५ प्रतिशत मानिस घरबाहिर छन्। शौचालय भत्किएका छन्। पोषणको अभाव छ। सुत्केरी, गर्भवती, वृद्धवृद्धा र बालबालिका बिरामी पर्न थालेका छन् उपचारको व्यवस्था हुन नसकेको छैन। शौचालय नहुँदा बस्ती नजिक खुला ठाउँमा शौच गर्न थालिएको छ। धेरै मानिस मानसिक रूपमा डराइरहेको अवस्था छ,' नलगाड नगरपालिकाका नगरप्रमुख डम्बर रावतले भने। प्रमुख रावतले गर्भवती र सुत्केरीलाई तत्काल पोषिला खानेकुरा दिएर रोग प्रतिरक्षा शक्ति बढाउनु अवस्था रहेको बताए। स्वास्थ्य संस्थामा पनि स्वास्थ्यकर्मी र औषधिको व्यवस्थाका लागि पहल भइरहेको उनको भनाइ छ। स्वास्थ्य सेवा कार्यालय जाजरकोटका निमित्त स्वास्थ्य सेवा व्यवस्थापक डा प्रतीक्षा भारतीले चिसोले धेरै बालबालिका बिरामी पर्न थालेको बताउँदै उपचारको व्यवस्था मिलाउन सम्बन्धित पालिका र स्वास्थ्य संस्थालाई आग्रह गरिएको बताइन्। पालिकाका स्वास्थ्य संस्थासमेत त्रिपालमा सञ्चालन भएकाले सबैलाई एकैपटक उपचार गर्न सम्भव नहुने देखिएको छ। नलगाडको नगर अस्पताल त्रिपालमा चलिरहेको छ। बिरामीलाई भर्नादेखि सबै काम त्रिपालबाट भइरहेको छ। त्यस्तै बारेकोटको लिम्सास्थित १० शय्याको अस्पतालसमेत त्रिपालमा चलिरहेको छ। जाजरकोटमा छ वटा पूर्ण र १२ वटा आंशिक गरी १८ वटा स्वास्थ्य संस्थामा क्षीत पुगेको छ।"
चिनी उद्योगको विकल्पमा सख्खर बनाउन कोल्हुको उपयोग,"जनकपुरधाम : चिनी उद्योगको मनोमानीले आजित बनेका किसानहरू छठ अगावै उखु पेलेर सख्खर (मिठा) बनाउन थालेका छन्। नगदे बालीका रूपमा किसानले रोजेको उखु चिनी उद्योगलाई दिदा अनेकन समस्या भएपछि छठ अगावै उखु पेलेर मिठा बनाएर राम्रो बजार भाउका लागि कोल्हु उद्योगमा मिठा पेल्न थालेका हुन्। उखुबाट गुलियो सख्खर मिठा बनाउने उद्योग जसलाई स्थानीय भाषामा कोल्हु भनिन्छ। थोरैले अब उखु खेती गरिरहेका छन्, गाउँतिरको कोल्हु उद्योगले उखु किन्ने तथा किसान स्वयम् पनि उखु पेल्न थालेपछि किसान र मिठा उद्योग दुवै बाँचेका छन्। महोत्तरी गौशाला नगरपालिका१ रामनगरका किसान हरिश्चन्द्र महतो भने, चिनी उद्योगले बेलैमा उखु किनिदिँदैन, किने पनि पैसा लिन धौधौ हुन्छ, बेंचिएको उखुको भुक्तानी किसानले समयमा पाउदैन, तर छठको महिनादिन अगावै मिठा पेलेर नगद आम्दानीसँगै तेलहन र दलहन बाली लगाउने भएकाले उखुलाई मिठा बनाउन प्रयोग गरेका हौं। उखु कटानी, ढुवानीमा खट्ने मानिस भएका किसानले मात्र रामनगर स्थित एभरेष्ट सुगर एण्ड केमिकल ईण्डष्ट्रिजमा उखु लैजाने गरेको सोनमा गाउँपालिकाका उखु किसान बर्खु यादवले बताए। उखु खेती ५० प्रतिशतले घटेको छ, एउटा किसानले विघामा उखु खेती गर्थे तर अहिले कठ्ठामा झरेको छ यादवले भने, पहिले विघामा हुन्थ्यो अहिले कठ्ठामा सीमित भएको छ। झण्डै ६ विघामा खेतमा खेती गर्दै आएका रामनगरका किसान दिपेन्द्र महतोले अघिल्लो वर्ष उखु खेती घटाएर तीन विघामा झारेको बताए। मैले छ बिघामा उखु रोपेको थिए, पोहोरपरार चिनी कारखानाले उखुको मूल्य तोकेर पनि पैसा लिन वर्षौ झुलायो, उखु गरेर फाइदा जस्तो पनि लागेन, त्यही भएर धान र तेलहनदलहन खेती गरिरहेको छु। ठुला किसानलाई उखु पेलेर सख्खर बनाउन सम्भव नभए पनि साना किसानलाई कोल्हु उद्योगले उखु किनिदिएर उखु खेतीमा उनीहरू टिकिरहेका छन्। रामनगरका सुर्तिविकासका एउटा सख्खर उद्योगले त्यस्ताका किसानको उखु किनिदिने गरेको छ। महोत्तरीमा करिब दुई दर्जन कोल्हु छन, जहाँ बर्सेनि हजारौं क्विन्टल मिठा उत्पादन हुन्छ। प्रतिदिन ७५ देखि १०० क्विन्टल उखु मैले यहाँ पेल्ने गरेको छुँ, महोत्तरी गौशाला४ सुर्तिविकास चोकका मिठा उत्पादक किशोरी साहले भने, १० जना काम गर्ने मानिसले यो धानिएको छ। किसानबाट झण्डै ५ देखि साढे ५ सय प्रतिक्विन्टल भाउमा उखु किन्ने गरेका छन्। उखु किसानका लागि कोल्हु उद्योगले एउटा साहारा छ भने उद्यमीलाई रोजगारी। सख्खर उद्यमी (कारिगर) मो जुमराति अन्सारीका अनुसार चिनी मिलसम्म उखु ढुवानी गरेर लैजानु भन्दा गाउँघरमै भएका क्रसरमा उखु बेच्नु फाइदाजनक हुन्छ। क्रसरले धेरै उखु किन्न सक्दैन तर थोरै उखु लगाउने किसानका लागि भने यो फाइदाजनक छ, उनले भने, मिलसम्म ढुवानीमा लाग्ने खर्च हेर्ने हो भने गाउँघरमै खुलेका क्रसरमा उखु दिनु फाइदाजनक हुन्छ। क्रसरले पैसा पनि रोक्दैन। क्रसरबाट उत्पादित सख्खर स्थानीय बजारको साथै भारतमा निर्यात हुन्छ। अलगअलग गुणस्तरका सख्खर उत्पादन गरी तिनलाई एक नम्बर सख्खर चिनीकै विकल्पमा चिया, सेल रोटी, खिर लगायत मिठाइमा समेत प्रयोग गर्न सकिने क्रसर उद्योगका सञ्चालक किशोरी साहको भनाइ छ। उनका अनुसार १ क्विन्टल सख्खर बनाउने झण्डै १० देखि १२ क्विन्टल उखु चाहिन्छ। यसरी उखुको जात अनुसार उखुको तौलमा घटबढ हुने तथा उखु कलिलो भएका कारण बढी उखु लाग्ने गरेको उनको भनाइ छ। उनले भने, ९ क्विन्टल छिप्पीएको उखुमा एक क्विन्टल मिठा (सख्खर) तयार हुन्छ, तर अहिले उखु कलिलो भएर झण्डै ११ क्विन्टल उखुमा १ क्विन्टल मिठा तयार हुन्छ। उखुको आकर्षण घट्दो पाँच वर्षअघि झण्डै पाँच बिघा जमिनमा उखु खेती गर्ने राजकिशोर महतोले हाल तीन बिघामा मात्र उखु लगाउछन्। भुक्तानी समयमै पाउने हो भने त सबै खेतमा उखु लगाउन सजिलो पनि हुन्छ र फाइदा पनि हुन्छ, तर भएभरको जमिनमा उखु लगाएर धान, गहुँ, मकै लगायतका अन्न किन्नु, मिलले समयमा भुक्तानी नदिनु, अनि हामीलाई चाहिने अन्नपात किन्न पनि ऋण खोज्नुपर्ने हुन्छ, त्यसैले उखु खेती घटाएर अरू अन्नबाली लगाउन थालेका हौं महतोले भने। उखु खेती घटाएका किसानलाई स्थानीय स्तरमा खुलेका क्रसिङ राम्रो विकल्प बन्न थालेको छ। क्रसिङमा उखु लैजान ढुवानी खर्च कम लाग्ने, नगद भुक्तान पाइने भएकाले पनि किसानहरू थोरै खेती गरेर भए पनि चिनी मिलको फन्दामा पर्नबाट जोगिने उपायका रूपमा क्रसिङ्ग रोज्न थालेका हुन्। हामीलाई धान, गहुँ, मकै पनि चाहिन्छ, सबै जमिनमा उखु लगाउँदा त्यही उखु बेचेको पैसाले आफूलाई आवश्यक अन्न किन्नु पर्छ। चिनी मिलले वर्षौंसम्म पैसा नदिएपछि हामीले दुई छाक टार्नका लागि पनि ऋण लिनुपर्छ। उखु कृषक देवकुमार महतोले लगाएको उखुको भुक्तानी नपाउने तर वर्षसम्म घर खर्च चलाउन ऋण लिनुपर्ने बाध्यता आएसँगै उखु खेती घटाएर अन्य बाली लगाउन थालिएको बताए।"
जाजरकोटमा चिसोले थप तीन जना भूकम्प पीडितको मृत्यु,"जाजरकोट : चिसोका कारण जाजरकोटमा थप तीन जना वृद्धको ज्यान गएको छ। भूकम्पका कारण घरमा क्षति पुगेपछि त्रिपालमा बस्दै आएका जुनीचाँदे गाउँपालिका४ लुहादहकी ८९ वर्षीया सुगिली नेपाली, बारेकोट गाउँपालिका१ रामीडाँडाका ७० वर्षीय डुमे पुन र छेडागाड नगरपालिका१३ थानवाडाकी ५६ वर्षीया मनसरी कामीको चिसोका कारण मृत्यु भएको हो। डुमे दमका दीर्घरोगी पनि थिए। त्रिपालभित्रको बसाइ र अत्यधिक चिसोको कारण उनको ज्यान गएको बारेकोट गाउँपालिका अध्यक्ष वीरबहादुर गिरीले बताए। मनसरी दमकी दीर्घरोगी भएको र त्रिपालको चिसोले दम बढेपछि उनको ज्यान गएको छेडागाड नगरपालिकाका उपप्रमुख चन्द्र थापाले बताए। त्रिपालमुनिको बसाइका कारण बालबालिका, सुत्केरी, दीर्घरोगी र वृद्धवृद्धा बढी प्रभावित भएका छन्। बालबालिका र वृद्धवृद्धामा श्वासप्रश्वाससम्बन्धी समस्या देखिन थालेको छ। यसअघि गत साता नलगाड भेरी र बारेकोटमा गरी चिसोका कारण चारजना दीर्घरोगीको ज्यान गएको थियो। एक साताभित्रै चिसोले सात जना वृद्धवृद्धाको ज्यान गइसकेको छ।"
गैंडा मारेको घटना छानविन गर्न समिति गठन,"चितवन : वन तथा वातावरण मन्त्रालयले चितवन राष्ट्रिय निकुञ्जभित्र तस्करले दुईवटा गैंडा मारेको घटना छानविन गर्न समिति गठन गरेको छ। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक वेदकुमार ढकालको संयोजकत्वमा पाँच सदस्यीय समिति गठन गरिएको हो। मन्त्रालयले सचिवस्तरीय निर्णय गरी १० दिनभित्र प्रतिवेदन बुझाउने गरी शुक्रबार समिति बनाएको हो। समितिमा नेपाली सेनाको राष्ट्रिय निकुञ्ज तथा वन्यजन्तु आरक्षण निर्देशनालयका प्रमुख सेनानी, नेपाल प्रहरीको केन्द्रीय अनुसन्धान ब्युरोका प्रहरी नायब उपरीक्षक, राष्ट्रिय निकुञ्ज विभागका कानुन अधिकृत र अनुसन्धान अधिकृत छन्। उपमहानिर्देशक ढकालले आइतबार चितवन आएर स्थलगतरूपमा काम सुरु गर्ने बताए। घटनास्थलको अध्ययन र सरोकारवालासँग छलफल गरी घटनाबारे वस्तुस्थिति हेरिने उनले बताए। आवश्यक प्रमाण संकलन गरी भएका कमीकमजोरी र सुधार गर्नुपर्ने विषयसमेत समावेश गरी प्रतिवेदन तयार गरिने छ। राष्ट्रिय निकुञ्जमा दुईवटा एकसिंगे गैंडा तस्करले धरापमा पारेर मारेपछि छानविन गर्न समिति गठन गरिएको हो। गत बिहीबार गैंडा मृतावस्थामा भेटिएका थिए। निकुञ्जको पूर्वी सेक्टरअन्तर्गत चपरचुली क्षेत्रको वडेला खोला नजिकै छ र १८ वर्ष उमेरका पोथी गैंडा मारिएको अवस्थामा फेला पारिएका थिए। छ वर्षे गैंडा तीन दिन र १८ वर्षे गैंडा मारिएको १० दिन पछाडि फेला पारिएको अनुमान गरिएको छ। उक्त घटना सार्वजनिक भएसँगै सत्यतथ्य छानविनको माग गरिएको थियो। नेपाली कांग्रेस चितवनले विज्ञप्ति जारी गरी घटनाको छानविन गर्न माग गरेको थियो। संरक्षण क्षेत्रमा लागेका व्यक्तिले पनि चिन्ता व्यक्त गर्दै छानविनको माग गरेका थिए। चितवन राष्ट्रिय निकुञ्जमा छ सय ९४ गैंडा र नेपालभर सात सय ५२ गैंडा छन्।"
खोजबिनको माग गर्दै विपिनका बुबाआमाले भेटे परराष्ट्रमन्त्री साउद,"महेन्द्रनगर : ४३ दिनदेखि विद्रोही हमास समूहको नियन्त्रणमा रहेका कञ्चनपुरका विपिन जोशीका बुबाआमाले छोराको रिहाइका लागि पहल गरिदिन परराष्ट्रमन्त्री एनपी साउदसित आग्रह गरेका छन् । मन्त्री साउदलाई आज महेन्द्रनगरमा भेटेर विपिनका बुबा महानन्द जोशी तथा आमा पद्मा जोशीले आग्रह गरेका हुन्। चाँडोभन्दा चाँडो छोराको रिहाइका लागि नेपाल सरकारले पहल गरिदिनु पर्यो, मन्त्री साउदलाई विपिनका बुबाआमाले भने, छोराको चिन्ताले हामीलाई दिनरात सताइरहेको छ, जसरी पनि सरकारले सकुशल ल्याइदिनु पर्यो । भीमदत्त नगरपालिका३ घर भएका विपिनका बुबाआमाले यसअघि कञ्चनपुरका प्रमुख जिल्ला अधिकारी गोपालप्रसाद अधिकारीमार्फत मन्त्री साउदलाई ज्ञापनपत्र पठाएका थिए । भेटघाटका क्रममा मन्त्री साउदले विपिनको सकुशल रिहाइका लागि नेपाल सरकारले सक्दो पहल गरिरहेको जानकारी दिए । कूटनीतिक माध्यमबाट विपिनको सकुशल रिहाइका लागि पहल जारी राखेका छौँ, हामी पनि यो घटनाबाट चिन्तित छौँ, उनले भने। सुदूरपश्चिम विश्वविद्यालय कृषि विज्ञान सङ्कायमा अध्ययनरत जोशी लर्न एण्ड अर्न कार्यक्रमअन्तर्गत गत भदौ २७ गते इजरायल गएका थिए। सुदूरपश्चिम विश्वविद्यालयबाट उनीसहित ४९ विद्यार्थी त्यहाँ गएका थिए । गत असोज २० गते हमास समूहले इजरायलमाथि आक्रमण गर्दा १० नेपाली विद्यार्थीको ज्यान गएको थियो । विपिनलाई भने हमासले कब्जामा लिएको थियो । कब्जामा लिएयता उहाँको कुनै खबर प्राप्त हुन सकेको छैन । रासस"
बन्दीपुर र मानुङकोटमा पर्यटकको चहलपहल,"तनहुँ : चिसो मौसम सुरु भएसँगै तनहुँका पर्यटकीयस्थलमा पर्यटकको चहलपहल बढेको छ। बन्दीपुर, व्यास नगरपालिकाको मानुङकोट, तनहुँसुरलगायतका स्थानमा यतिबेला पर्यटकको चहलपहल बढेको हो। बन्दीपुरमा अहिले स्वदेशी तथा विदेशी पर्यटकको आगमन बढेको व्यवसायी किसान प्रधानले बताए। बन्दीपुर पर्यटन विकास समितिका अध्यक्षसमेत रहेका प्रधानले यो बन्दीपुरको पर्यटनका लागि उपयुक्त समय भएको बताए। प्रधानले भने, 'यो पर्यटकको घुम्ने समय हो। बन्दीपुरमा विदेशी र स्वदेशी पर्यटकको आगमन बढ्दैछ।' बन्दीपुरमा दसैँ सुरु भएदेखि नै पर्यटकको चहलपहल बढेको र उक्त संख्या यतिबेला अझ बढेको उनको भनाइ छ। बन्दीपुरमा विशेष गरी चिनियाँ पर्यटकको संख्या बढी भएको उनले जानकारी दिए। प्रधानका अनुसार बन्दीपुरमा अहिले दैनिक दुई हजार पर्यटकको आगमन भइरहेको छ। 'विगतका वर्षमा चिसो मौसममा पनि यही हाराहारीमा पर्यटक आउँथे', उनले भने, 'पर्यटकमा घुम्ने संस्कृतिको विकास भइरहेको छ।' पर्यटन विकासको समितिको तथ्यांकअनुसार बन्दीपुरमा २६ देशका पर्यटक आएकोमा सबैभन्दा बढी चिनियाँ छन्। समितिका अनुसार जापान, चीन, इटाली, स्पेन, नेदरल्याण्ड, फ्रान्स, अमेरिका, जर्मनी, डेनमार्क, पाकिस्तान, अष्ट्रेलिया, बेलायत, आयरल्याण्ड, दक्षिण कोरिया, बेल्जियम, थाइल्याण्ड, ताइवान, स्वीटजरल्याण्ड, मलेसिया, होल्याण्ड, पोर्चुगल, चेक रिपब्लिक, इरान, भारत, ग्रिस र अर्जेन्टिनाबाट पर्यटक आएका छन्। बन्दीपुर घुम्न आउने पर्यटकलाई पर्यटकीय गन्तव्यसम्म सहज पहुँच स्थापना गर्न बन्दीपुर गाउँपालिकाले १७ वटा पर्यटकीय गन्तव्यको सूची सात भाषामा तयार गरेपछि पर्यटकलाई थप सहज भएको छ। गाउँपालिकाका अध्यक्ष सुरेन्द्र थापाका अनुसार गन्तव्यबारे नेपाली, अंग्रेजी, चिनियाँ, जापानिज, कोरियन, फ्रेन्चलगायतका भाषामा सामग्री तयार पारिएको छ। विदेशी पर्यटक यहाँको हावापानी, रहनसहन, रितिरिवाज र परम्परागत शैलीको घर देखेर मख्ख पर्ने गरेको व्यवसायी वसन्त पौडेलको भनाइ छ। सदरमुकाम दमौलीदेखि १८ किलोमिटर डुम्रे हुँदै आठ किलोमिटरको उकालो यात्रा तय गरेपछि बन्दीपुर पुगिन्छ। जहाँबाट मनोरम हिमश्रृङ्खला, पहाड र टाकुरा अवलोकन गर्न सकिन्छ। प्राकृतिक सुन्दरता बोकेको बन्दीपुरबाट अन्नपूर्ण, माछापुच्छ्रे, धौलागिरिलगायतका हिमश्रृङ्खला देखिने भएकाले यहाँ पुग्ने जो कसैको मन लोभिने गर्दछ। तनहुँको व्यास नगरपालिका५ स्थित मानुङकोटमा सूर्योदयसँगै देखिने कुहिरो हेर्ने पर्यटकको संख्या पनि बढेको छ। मानुङकोटमा दैनिक एक हजारभन्दा बढी आन्तरिक पर्यटक दृश्यावलोकनका लागि पुग्ने गरेका छन्। कोभिड संक्रमणका बेला मानुङकोटमा एकै दिन १० हजारभन्दा बढीसम्म पर्यटक पुगेका थिए। व्यास नगरपालिका३ निवासी भिमकुमारी थापाले यहाँबाट देखिने दृश्यले सबैको मन लोभ्याउने बताए। गर्मी मौसममा कुहिरो नलाग्ने भएकाले चिसो मौसममा मानुङकोटमा पर्यटकको भीड लाग्ने गरेको व्यवसायी चुडामणि दाहालले बताए। तनहुँ उद्योग वाणिज्य संघका अध्यक्ष पविन्द्रकुमार श्रेष्ठले मानुङकोट आन्तरिक पर्यटकको गन्तव्यका रुपमा विकास भइरहेको बताए। जाडो महिनामा मानुङकोटमा पर्यटककको राम्रो चहलपहल हुने व्यास५ का वडाध्यक्ष विष्णुकुमार श्रेष्ठले बताए। उनले भने, 'मानुङकोटको विशेषता भनेको जाडोयामको हो, जाडोयाममा कुहिराले ढपक्क ढोकेको दृश्य र सूर्योदयको मनोरम दृश्य हेर्न विभिन्न ठाउँबाट पर्यटक आउँछन्।' मानुङकोटबाट धौलागिरि, माछापुच्छ्रे, अन्नपूर्ण, मनास्लु, लमजुङ हिमालको दृश्यावलोकन गर्न सकिन्छ। जाडो मौसम भएको र मानुङकोटमा बिहानै घाम लाग्ने भएकाले पनि आन्तरिक पर्यटक बिहानै यहाँ पुग्ने गरेका छन्।"
पर्यटक चरा : जाडो छल्न नेपाल आइपुगे,"बेलबारी (मोरङ) : जाडो छल्न चरा विगतमा झैँ यस वर्ष पनि नेपालका खोलानाला र सिमसार क्षेत्रमा आइपुगेका छन्। मङ्सिरको आगमनसँगै हिउँदे पर्यटक चरा नेपाल आउने क्रम सुरू भएको हो। सुनसरी, सप्तरी र उदयपुरको सङ्गमस्थलमा रहेको कोशीटप्पु वन्यजन्तु आरक्षमा चराको बासस्थान बनेको छ। कोशी टप्पुमा बर्सेनि नयाँनयाँ प्रजातिका चरा आउने क्रम थपिए पनि विगत वर्षमा झैँ झुण्डझुण्डमा आउने चराको सङ्ख्यामा भने कमी आएको राष्ट्रिय प्रकृति संरक्षण कोष, कोशी संरक्षण केन्द्रका प्रमुख वीरेन्द्र गौतमले बताए। गौतमका अनुसार गत वर्ष कोशीमा मात्र ५३ प्रजातिका सात हजार पाँच सयभन्दा बढी चरा नेपाल आएको तथ्याङ्क रहेको उनले बताए। विशेष गरी जाडो छल्न र बच्चा कोरल्न पाहुना चराको आकर्षक गन्तव्य नेपाल बन्ने गरेको छ। तर हजारौँको सङ्ख्यामा आउने बार हेडेड गुस (खोया हाँस) को सङ्ख्या घट्दो क्रममा रहेको प्रमुख गौतम बताउँछन्। नेपालमा पाइने सबै प्रजातिका चरा पनि वर्षभरिनै नेपालमै रहन्छन् भन्ने हुँदैन, बर्ड वाचिङ क्याम्प कोशीटप्पुका सञ्चालक कुरमान मन्सुरीले भने, नेपालमा हिउँदमा आउने हिउँदे आगन्तुक र वसन्त ऋतुको आगमनसँगै आउने आगन्तुक पाहुना चराको बसाइँसराइँ वर्षभरि नै निरन्तर चलिरहन्छ। उनका अनुसार कोशीटप्पुकै आसपासमा रहेको बर्जु ताल र मोरङको बेतना सिमसारमा पाहुना चरा झुण्डमै आउने गरेको पाइएको छ। वातावरण पत्रकार एवं उपप्राध्यापक रामचन्द्र अधिकारीका अनुसार नेपालको विभिन्न भागबाट तथा दक्षिण भारत र साइबेरियासम्मका चरा बेतनामा हेर्न पाइन्छ। बेतना सिमसारमा ४९ प्रजातिका चरा रहेको तथ्याङ्क छ। यसमा ७० प्रतिशत स्थानीय, १८ प्रतिशत हिउँदमा आउने पर्यटक चरा र १२ प्रतिशत गर्मीमा आउने पर्यटक चरा रहेको अधिकारीले जानकारी दिए। कोशीटप्पुमा आउने प्रायःजसो पाहुना चरा यहाँ पनि आइपुग्छन्, मङ्सिरदेखि फागुनसम्म नेपाल बाहिरबाट आउने चरा यहाँ बस्ने गरेको पाइएको छ, उनी भन्छन्। उत्तरी धुर्वमा हिमपातको सुरूआतसँगै हिउँदयामको बढ्दो जाडो छल्न नेपालका तल्लो हिमाली भेग, पहाड र तराईका विभिन्न भूभाग तथा ताल, तलैया र नदी आसपासमा हजारौँ चरा बसाइँसरी आउने गर्छन्। बर्सेनि करिब एक सय ५० प्रजातिका चरा रुस, किर्गिस्तान, तुर्किमिनिस्तान, उज्वेकिस्तान, अजरवैजान, चीन, मङ्गोलियाका साथै युरोप, तिब्बती क्षेत्रबाट नेपालमा आउने गरेको तथ्याङ्क छ। करिब ५० प्रजातिका बटुवा चरा नेपालको बाटो हुँदै दक्षिणी मुलुक भारत, पाकिस्तान र श्रीलङ्कातिर जाने गर्छन्। जाडो छल्न आउने हिउँदे आगन्तुक चरा नेपालका प्रमुख सिमसार क्षेत्र कोशीटप्पु वन्यजन्तु आरक्ष, चितवन राष्ट्रिय निकुञ्ज, बिसहजारी ताल, जगदिशपुर ताल, घोडाघोडी ताल, शुक्लाफाँटा वन्यजन्तु आरक्ष तथा कोशी, गण्डकी, नारायणी नदी र त्यसका सहायक नदीमा नै प्रायः रहने गर्दछन्। जाडो याममा नेपालमा बसाइँ सरेर आउने चराको अधिकांश हिस्सा हाँस प्रजातिले ओगट्छन्। अन्य प्रजातिमा सिकारी तथा माँसाहारी चरा, चाँचर, साना फिस्टा, अर्जुनक, झ्याप्सी, भद्राइ आदि पर्दछन्। आगन्तुक चरा बच्चा कोरल्न नेपाल आउने गर्दछन्। यी चरा असोजसम्ममा आफ्ना बच्चा हुर्काएर पुरानै वासस्थानमा फर्कन्छन्। यसरी आउने करिब ६० प्रजातिका चराको अधिकांश हिस्सा कोइली प्रजातिको हुन्छ। नेपालमा पाइने १९ प्रजातिका कोइलीमध्ये १५ प्रजातिले त आफ्नो गुँड नै बनाउँदैनन् र आफ्नो अण्डा अरु चराको गुँडमा पार्दिन्छन्। उक्त चराले आफ्नै सन्तान ठानेर कोइलीको बच्चालाई हुर्काउँछ। नेपाल आउने अन्य चरामा मुरलीचरी, गाजले सुनचरी, स्वर्गचरी, चित्रक पिट्टा, कटुस टाउके आदि छन्। ग्रीष्मकालीन आगन्तुक चराको मुख्य वासस्थान भने वन र यस आसपासका घाँसेमैदान तथा कृषि भूमि भएको कोशी संरक्षण केन्द्रका प्रमुख गौतम बताउँछन्।  रासस"
"छठ पर्व एक, महत्त्व अनेक","पर्वहरूको मौलिकता गुम्दै गएको छ तर छठ पर्व त्योभन्दा टाढै छ। यो खुसीको कुरो हो। तर, पछिल्लो समय महँगीले भने पर्व मनाउनेहरूलाई समस्यामा पारेको छ। छठघाटमा ठूलो आवाजमा गीतसंगीत बजाउँदा ध्वनि प्रदूषण भइरहेको पाइन्छ। (बिजलपुरा) महोत्तरी : छठ, आस्था र विश्वास मात्र होइन, सद्भावको पर्व हो। विगतमा तराईका जिल्लामा मात्रै मनाइन्थ्यो। आजभोलि यसको व्यापकता बढ्दै स्वदेशमा मात्र होइन, सात समुद्रपारि पनि मनाउन थालिएको छ। जताततै छठको रौनक छ। अस्ताउँदो सूर्यलाई अर्घ दिँदै सुरु हुने यो पर्व उदाउँदो सूर्यलाई अर्घ दिएपछि सम्पन्न हुन्छ। छठ एक महत्त्वपूर्ण पर्व हो, तर यसका महत्त्व अनेक छन्। १सांकृतिक पर्व छठ पर्वले सांस्कृतिक रूपमा विशिष्ट स्थान ओगटेको छ। संस्कृति मानवीय जीवनपद्धति हो। मान्छेले धारण गर्ने वस्त्र हो। उसको खानपान हो। अर्थात् मानव जीवनको सबथोक हो। नेपाल प्रज्ञाप्रतिष्ठानका प्रज्ञासभा सदस्य एवं संस्कृतिविद् धीरेन्द्र प्रेमर्षि संस्कृति मानव जीवन पद्धति भएको बताउँछन्। छठ पर्वले यसलाई राम्रोसँग प्रतिविम्बित गरेको छ, उनले भने। कृषि उत्पादन, सामाजिक रहनसहन र सभ्यताका पक्षलाई एकैसाथ छठले प्रतिविम्बित गरेको संस्कृतिविद् प्रेमर्षि बताउँछन्। कर्णप्रिय छठको गीतले सबैलाई मन्त्रमुग्ध बनाइदिन्छ। मनमनमा भक्तिभाव जगाइदिन्छ। जनजनमा ऊर्जा भरिदिन्छ। सामाजिक एकता, सद्भाव र सहिष्णुताको कसिलाई चट्टान झै बलियो बनाइदिन्छ। अनि सबै घरघरबाट, बस्ती बस्तीबाट लामबद्ध हुँदै पूजा सामग्रीसहित एकाकार हुन्छन्, छठीघाटमा। जलाशयमा उभिन्छन्। पूजा सामग्री हातमा राखेर अस्ताउँदो सूर्यलाई अर्घ दिन्छन्। बिहानपख उदाउँदो सूर्यलाई अर्घदिन्छन्। छठीमाईको महिमा गाउँदै आराधना गरिन्छ। २कृषि प्रदर्शनीको पर्व छठले किसानको परिश्रमलाई सम्मान गर्छ। कृषिउपजलाई प्रसादका रूपमा स्वीकार गरेको छ। झन्डै ७२ प्रकारका कृषिउपजको छठ पूजामा प्रयोग गरिन्छ। यसले हराउँदै गएको नेपालको कृषि उत्पादनको पहिचानलाई पुनरावृत्ति गराउँछ। छठ सुरु हुनु अघिदेखि नै ठेकुवाका लागि बजारमा गहुँ, चामल, सक्खरको खोजी हुन थाल्छ। नरिवल, बाँसका ढाकी, सुपलीको जोडजाम गरिन्छ। गबडी धान (साठी) सुथनी, अदुवा, बोडी, उखु, नरिवल, स्याउ, सुन्तला, सक्खर (मिठ्ठा), कागती, केराको थम्बा, गहुँ आदिको प्रयोगले किसानको श्रमको कदर गर्छ। छठ पर्वले नेपालको कृषि पहिचानलाई जगेर्ना गरेको राष्ट्रिय बाली प्रजनन् तथा आनुवंशिक अनुसन्धान केन्द्र खुमलटारका कृषि वैज्ञानिक डा उज्जवल कुशवाह बताउँछन्। स्थानीय कृषि उत्पादनलाई छठको प्रसादका रूपमा प्रयोग गरिन्छ, उनी भन्छन्, उखु, चामल, केरा जस्ता दर्जनौं कृषिउपजले छठमा मुख्य स्थान पाउँछन्। छठमा सूर्यको पूजा हुन्छ। सूर्य शक्तिको प्रतीक हो। सारा संसार यसैको आधारमा चलिरहेको छ। कृषि उत्पादनको सबै प्रक्रिया सूर्यको प्रकाशबाट सञ्चालित छन्। प्रकाशकै संश्लेषणबाट बिरुवाले खाना बनाउँछ। डा कुशवाह भन्छन्, छठ प्रकृतिको पूजा मात्रै होइन् शक्तिको उपासना पनि हो। प्राकृतिक सम्पदाको संरक्षण गर्नु जीवन सम्पन्नताको साँचो हो भन्ने तथ्य यो पर्वमा सधैं प्रयोग गरिनेभन्दा फरक उत्पादन चढाउनुले पुष्टि गरेको छ। छठमा प्रसादका रूपमा जे जति कृषि सामग्री प्रयोग हुन्छन्। ती हाम्रा खेतबारीकै उत्पादन हुन्छन्, संस्कृतिविद् प्रेमर्षि भन्छन्, भान्टा, मुला उखु, अदुवा, केराउ। यसपर्वको खानपिन वातावरणमैत्री पनि छ। गर्मीको बिदाइ र शरद ऋतुको स्वागतको बेला छठ पर्व मनाइन्छ। यस्तै चिजवस्तुलाई प्रसादका रूपमा छठी मातालाई चढाइन्छ यो पर्वले देखावटी परिपाटीलाई पूर्वरूपमा निषेध गरेको छ। छठ पर्वमा किसानले आफ्नो बारीमा फलाएका कृषि उपजको प्रदर्शनी गर्ने गरेको उनी बताउँछन्। कसको बारेमा के फलेको छ ? के उब्जिएको छ भन्न् कुरा छठीघाटमा राखिएको पूजासामग्रीबाट सबैले थाहा पाउँछन्, प्रेमर्षि भन्छन्। ३ प्रकृतिको पूजा मानव र प्रकृतिबीचको सम्बन्धलाई जोड्ने सेतु हो, छठ पर्व। मानव र प्रकृतिबीच हराउँदै र बिलाउँदै गएको सम्बन्धले जलवायु संकट बढ्दै छ। हिमाल पग्लिँदै छ, समुद्र अग्लिँदै छ। तापक्रमको ग्राफ उकालो लाग्दो छ। यो संकट निवारण गर्नका लागि छठ पर्वले मानवलाई प्रतिकात्मक सन्देश दिन्छ। सचेत गराउँछ। चुरे विज्ञ डा विजयकुमार सिंहका अनुसार तराईको उर्बर फाँटको सिञ्चाइको स्रोत चुरे हो। किन भने चुरे पानीको भण्डार हो भने तराई अन्नको भकारी हो। छठ पर्व गर्नु भनेको चुरेको संरक्षण अर्थात् प्रकृतिको पूजा पनि हो। मिथिला र मधेसबाट विश्वभरि छठ फैलिएको छ। पुर्खाहरूले यसैकारण पनि छठ सुरु गरेको उनी सुनाउँछन्। चुरेको विनाशले मधेमा पानीका मुहान सुकिरहेका छन्। खेतहरू बाँझो हुन थालेका छन्, उनी भन्छन्, चुरे दोहनले छठ पर्वको अस्तित्व संकटमा पर्न थालेको छ। जलाशयमा उभिएर सूर्यलाई अर्घ दिन्छ। तर, जलाशय पोखरी एवं नदीहरू सुक्न थालेको उनी बताउँछन्। मानव प्रकृतिको सामिप्यमा रहन चाहन्छन्। तर, यसको संरक्षणमा मानव जाति चुकिरहेको छ। मानवलाई प्रकृतिसँग नजिक हुने अवसर छठले प्रदान गर्ने गरेको कृषि वैज्ञानिक डा कुशवाहको भनाइ छ। मानिसहरू आफ्ना काममा व्यस्त छन्। प्यास लाग्छ पानी खोज्छन्, भोक लाग्दा खाना खोज्छन्। तर, यसको उत्पादन कहाँबाट हुन्छ त्यस बारेमा खासै ध्यान दिँदैनन्। छठ जस्ता पर्वले प्रकृति र मानवबीचको हराउँदै गएको सम्बन्धलाई प्रगाढ बनाउने काम गरेको उनको भनाइ छ। उनी थप्छन्, मानवले आफूलाई प्रकृतिमा समाहित गर्न चाहन्छ। आफूलाई शुद्ध र पूर्णहोस् भन्ने कामना गर्छ। संयुक्त राष्ट्रसंघ (यूएन) ले दिगो विकासको लक्ष्यमा प्रकृति, कृषि लगायतलाई समेटेको छ। यसको मूल उद्देश्य हावा, पानी, माटो, कृषि उत्पादन सबै स्वच्छ र सफा होस् भन्ने परिकल्पना गरिएको छ। डा कुशवाह भन्छन्, यूएनले यो लक्ष्य लिएको धेरै भएको छैन। तर, हाम्रा पुर्खाले हजारौं वर्षअघि नै दीर्घजीवनका लागि प्राकृतिक संरक्षणका लागि छठ पर्व मनाउन सुरु गरेका थिए। प्रकृति पूजाको एक माध्यम हो छठ। आधुनिकताको दौडले सहरहरू कंक्रिट बन्दै छन्। मानिसहरू प्रकृतिभन्दा धेरै टाढा भइरहेका छन्। यसले छठको महत्व र महिमालाई अझै बढाइदिएको छ। छठको मूल मर्म नै हो प्रकृतिले मानव जाति सबथोक दिएको छ। मानवले यसलाई सदुपयोग गर्दै नयाँ पुस्तालाई उपहारको प्रकृतिलाई दिनुपर्छ। ४सामाजिक एकता छठ पर्व मनाउने सनातन धर्मावलम्बीबीच विविधता छ। समुदायगत, जातिगत, भाषागत भिन्नता पनि उस्तै छन्। तर, यो व्रत गर्ने व्रतालु वा सघाउने श्रद्धालुबीच त्यसका आधारमा कुनै वैमनस्यता वा द्वन्द्व कहिल्यै हुने गरेको छैन। संस्कृतिविद् प्रेमर्षि भन्छन्, कुनै समय हिन्दुहरूले मात्रै मनाउँदै आएको छठ अब त मुस्लिमहरूले पनि मनाउन थालेका छन्। महोत्तरीको बर्दिबासका ६८ वर्षीय शंकर थापाले पछिल्लो १५ वर्षदेखि छठ पर्वलाई नजिकबाट नियाली रहेका छन्। छठ घाटको मनमोहक दृश्यले मोहित बनाउने गरेको उनी बताउँछन्। सबै जातिका मानिसहरू मिलेर छठ मनाएको देख्दा मनमा शान्तिको अनुभूति हुन्छ। यसले एकताको सन्देश दिन्छ, चार दशकदेखि बर्दिबास चोकमा चिया पसल सञ्चालन गरिरहेका थापा थन्छन्, छठघाटमा पुग्दा हेरौंहेरौं लाग्छ। मेरो लागि यो त विशिष्ट उत्सव नै हो। बत्ती बलेको देख्छु, सबैतिर झिलिमिली देखिन्छ। नाचगान हुन्छ। यसले मनमा शान्ति र उत्साह बढाउँछ। चार्डपर्वले समाजलाई एकताबद्ध बनाउने गरेको उनी बताउँछन्। मानवलाई प्रकृतिसँग नजिक हुने अवसर छठले प्रदान गर्छ। मुलुकको कृषि पहिचानलाई पनि जगेर्ना गरेको छ। उज्जवल कुशवाह, कृषि वैज्ञानिक संस्कृति मानव जीवन पद्धति हो। छठ पर्वले यसलाई राम्रोसँग प्रतिविम्बित गरेको छ। धीरेन्द्र प्रेमर्षि, संस्कृतिविद् कृपालु छठी माताको आशिषबिना अनुष्ठान पूरा हुनै सक्दैन। यो मातृशक्तिप्रतिको श्रद्धा हो। छठ मात्र यस्तो अनुष्ठान हो, जसमा छोरीको कामना गरिन्छ। सारदादेवी थापा, प्रदेशसभा सदस्य छठले समाजको विविधतालाई एकताको मालामा उन्ने काम गर्छ। छठघाटमा सबै जातजाति, धर्मालम्बीको पूजा सामग्री राखेको दौरा, छैंटी श्रीपताको लस्करै राखिन्छ। छठघाटमा सबैजना एउटै गोलमा अटाएको दृश्य हेर्दा राजनीतिले छुट्ट्याएको पहाडी, मधेसी, जातजाति भेद यहाँ सबै टुंगिन्छ। अनि मनमनमा गुञ्जिन्छ, सयौं थुँगा फूलका हामी एउटै माला नेपाली ! छठको गौरव गाथा सुनाउँदै प्राज्ञ प्रेमर्षि थप्छन्, छठ साँच्चीकै महान पर्व हो। जसले सबै नेपालीलाई भावनात्मक रूपमा जोड्ने काम गर्छ। ५अहिंसाको पर्व छठले संसारका सबै जीवजन्तुको रक्षा गर्छ। दसैंमा जस्तो बलि प्रथालाई यस पर्वले निषेध गरेको छ। प्रोफेसर सन्त सत्यनारायण आलोकले छठ पर्वले शाकाहारी र अहिंसा भावको सन्देश दिने गरेको बताउँछन्। अनि स्वच्छता र शुद्धतालाई उस्तै स्थान दिन्छ। व्रतालुहरू यस पर्वमा प्याज, लसुन, माछा, मासु खाँदैनन्। यस पर्वमा सबैको जयजयकार गरिन्छ। छठमा प्रसादका रूपमा शाकाहारी चिज वस्तुलाई स्थान दिइएको छ। प्रोफेसर आलोक भन्छन्, यो पर्वले बलि प्रथालाई पूर्णरूपमा बर्जित गरेको छ। स्वास्थ्यबर्धक खानपिनलाई मात्रै प्रोत्साहन गर्छ। यसपर्वको खानपिन वातावरणमैत्री पनि छ। गर्मीको बिदाइ र शरद ऋतुको स्वागतको बेला छठ पर्व मनाइन्छ। आलोकका अनुसार छठको मुख्य प्रसाद ठेकुवा र केरा हो। ठेकुवा सक्खरको प्रयोग गरेर बनाइन्छ। चिसो मौसममा ठेकुवा खाँदा शरीरलाई तातोपन प्रदान गर्छ। जसले चिसोसँग शरीरलाई लड्न शक्ति प्रदान गर्छ। पर्वहरूको मौलिकता गुम्दै गएको छ तर छठ पर्व त्योभन्दा टाढै छ। यो खुसीको कुरो हो। तर, पछिल्लो समय महँगीले भने पर्व मनाउनेहरूलाई समस्यामा पारेको छ। छठघाटमा ठूलो आवाजमा गीतसंगीत बजाउँदा ध्वनि प्रदूषण भइरहेको पाइन्छ। प्रोफेसर आलोकले खुसी साट्दै थपेँ, आराधनाको पक्षले छठ पर्व सर्वोत्कृष्ठ पर्व हो। घरका सबै मिलेर पर्वको तयारी गर्ने, नयाँ वस्त्रमा सजिएर पर्व मनाउने अनि प्रसाद बाँडेर खाने चलनले परिवार एवं समाजमा नयाँ माहोल बनाइदिन्छ। ६ जहाँ भगवान्सँग सीधा भेट हुन्छ भनिन्छ भक्त र भगवान्सँग सीधा वार्तालाप छठ पर्वमा हुन्छ। यो नै एउटा यस्तो पर्व हो, जसमा पुजारी र पुरोहितको आवश्यक्ता हुँदैन, संस्कृतिविद् डा वीरबहादुर महतो भन्छन्। उनका अनुसार छठमा अर्घ दिइने सूर्य भगवान्लाई प्रत्यक्ष देख्न सकिन्छ। छठ उत्सव मनाउँदा परिवारका युवा सदस्यले यी धार्मिक विधि अवलोकन गरिरहेका हुन्छन्। अवलोकनसँगै विधिहरू सीधै सिक्ने र यो क्रम सन्ततिमा सर्दै जान्छन। केही छठ घाटमा सूर्य भगवान्को मूर्ति निर्माण गरी व्रतालुले सूर्य नमस्कार गर्छन्। छठका लागि सजाइएको वीरगन्जको घडीअर्वा पोखरी। तस्बिर : क्रान्ति साह व्रतालुहरू सूर्यमन्त्र उच्चारण गर्दै अर्घ अर्पण गर्छन्। छठ शब्द संस्कृतको षष्ठी बाट विकसित भएको इतिहास छ। चार दिवसीय छठ व्रतमा सबैभन्दा कष्ट, कठिनाइ, दौडधुप, श्रमशक्ति र महत्वको हिसाबले कार्तिक शुक्ल षष्ठीको दिनै हुन्छ। कार्तिक शुक्ल षष्ठी तिथिका दिन नेपाल र भारतमा धुमधामसाथ मनाइने निकै चर्चित पर्व हो छठ। यो पर्व षष्ठी पूजाको अपभ्रंशका रूपमा आएको हो। यस पर्वमा सूर्यको उपासना गरिन्छ र छठी माता (श्रीसपता) को पूजा गरिन्छ, डा महतो थप्छन्, अस्ताउँदो सूर्यलाई अर्घ अर्पण गरेर प्रारम्भ हुने यो व्रत भोलिपल्ट उदाउँदो सूर्यलाई अर्घ अर्पण गरेर विसर्जन हुन्छ। ७ जाति छुवाछूतविरुद्धको पर्व निकै पवित्र, सफासुग्घर र निष्ठापूर्वक छठ मनाइन्छ । छठ सामाजिक सद्भाव र समानताको दृष्टिकोणले पनि महत्वपूर्ण मानिन्छ। हाम्रो समाजमा छुवाछूत, भेदभाव, तल्लो जातिमाथिल्लो जातिबीच पानी बाराबारको अवस्था अझै देखिन्छ र सुनिन्छ। कानुनी रूपमा छुवाछूतको अन्त्य भयो। तर, समाजमा छुवाछूतको अवशेष अझै जीवितै छ। तर, छठ पर्वले सामाजिक भेदभावको बाँधलाई भने परापूर्वकालदेखि नै भत्काएको मदन भण्डारी फाउन्डेसन महोत्तरीका अध्यक्ष गोपालप्रसाद बराल बताउँछन्। समाजमा अझै दलित समुदाय छुवाछूतबाट पीडित छन्। यस्तो अवस्थामा जब छठी घाटमा सबै जम्मा हुन्छन्, उनी भन्छन्, त्यो बेला सबै जातजातिको पूजा सामग्री एकै ठाउँमा हुन्छ। त्यही पोखरीमा सबै जातजातिका मान्छे उभिन्छन् र पूजा गर्छन्। यो सन्देश बिस्तारै फैलिँदै गएकोमा उनी खुसी व्यक्त गर्छन्। अझै ध्यान दिनुपर्ने कुरा के छ भने अरू बेला अछुत भनेर तिरस्कार गर्ने समाजका कुलिन वर्गका छोरी र बुहारी पनि बाटोको छेउमा अँचरा (आँचल) थापेर छठको प्रसाद माग्छन्। र प्रसाद जुनसुकै जातजातिको होस्, आँचलमा पर्यो भने त्यसलाई पवित्र मानेर ग्रहण गर्छन्। यसले के प्रमाणित गर्छ भने हाम्रो समाजलाई एकताको सूत्रमा बाँध्न यस्ता पर्वहरूको ठूलो योगदान रहेको तराई मधेस सांस्कृतिक अनुसन्धान प्रतिष्ठानका सचिव रामनारायण महतो बताउँछन्। ८ लोकतान्त्रिक पर्व लोकतन्त्रमा सबै बराबर हुन्छन्। यो भावलाई छठ पर्वले बोकेको छ। सूर्यको प्रकाशबिना मानव, जीवजन्तु र प्रकृतिको अस्तित्व रहँदैन। सूर्यको प्रकाश सबैका लागि बराबर हुन्छ। प्रचण्ड घाम लाग्दा त्यसले गरिबलाई मात्र पोल्दैन, धनीलाई पनि पोल्छ। त्यसैले सूर्यको व्यवहार सबैका लागि बराबर हुन्छ। सूर्यबिना विश्वको अस्तित्वको कल्पना गर्न सकिँदैन। सूर्य ऊर्जाकै कारण विश्व जीवित र चलायमान छ, जीवन र प्रकृतिबीचको सन्तुलन कायम छ। छठको पूर्वसन्ध्यामा काठमाडौंको कमलपोखरी सजाउँदै मजदुरहरू । तस्बिर : अभिशेक महर्जन भिटामिन डी को मुख्य स्रोत सूर्य नै हो। जीवजन्तु समस्त वनस्पतिको जीवनरक्षा सूर्य ऊर्जाले सम्भव भएको विज्ञानद्वारा प्रमाणित छ। सूर्यको किरणमा छालाको रोगका साथै मुटु, जोर्नी र टाउकाको व्यथालाई निको पार्ने सामथ्र्य भएको प्राकृतिक चिकित्सा विज्ञानले पुष्टि गरेको छ। यसरी महारोगबाट मुक्ति, पीडाबाट निजात, सन्तान सुख, पारिवारिक सुख, सुस्वास्थ्य, दीर्घायु आदिको कामना पूर्तिका लागि सूर्यको उपासना गरिन्छ। षष्ठी तिथिमा सूर्यको उपासना गर्ने विधि उपक्रमलाई छठ पूजा भनिन्छ। ९अस्ताउँदो सूर्यलाई अर्घ दिने पर्व सूर्यलाई रोग र दुःख नष्ट गर्ने शक्तिको स्रोत मानिन्छ। दैनिक घरमा पूजाआजा हुन्छ। हिन्दु परम्परामा पञ्चायन पूजा गरिन्छ। जहाँ गणेश, विष्णु, शिव, सूर्य र कालीको पूजा गरिन्छ। पञ्चायनमा सूर्यको पूजा गर्दा उदाउँदा सूर्यको पूजा हुन्छ। तर, छठमा भने अस्ताउँदो सूर्यको पनि पूजा गर्ने अनौठो चलन छ। मदन भण्डारी फाउन्डेसन महोत्तरीका अध्यक्ष बराल भन्छन्, उपभोग गरेको शक्तिलाई पनि आराधना गर्नुपर्छ भन्ने भाव पैदा गर्न अस्ताउँदो सूर्यलाई अर्घ दिन्छ। हराउँदै गएको अस्तित्वलाई पनि स्वीकार गरेर फेरि नयाँ बिहानीको सुरुवात हुन्छ भन्ने यसको मूल सन्देश हो। प्रोफेसर सत्यनारायण आलोकका अनुसार पानी र सूर्यको एक अर्काको विपरीत तत्व हो। तर, छठ पर्वमा दुवै शक्तिलाई समान महत्वका साथ हेरिन्छ।। आलोक भन्छन्, छठसँगै जाडोको मौसमको प्रारम्भ हुन्छ। यो बेला सूर्यकै आशामा मानिसहरू बस्छन्। त्यसैले पौराणिक मान्यताअनुसार सूर्य देवतालाई पूजा गरिन्छ। १० राष्ट्रिय एकताको पर्व एकताका तराईमा मात्रै छठ मनाइन्थ्यो। तर, अहिले तराईबाट पहाड मात्रै होइन् अमेरिकामा पनि छठ मान्नेको संख्या बढ्दै गएको छ। पछिल्लो समय त काठमाडौंमा छठ बनाउनेहरूको परिवारको संख्या बढ्दै गएको छ। यसो हुनु पछाडिको मुख्य कारण हो, छठ पर्वप्रति आस्था बढ्दै जानु। छठघाटमा सबै जातजाति, धर्मालम्बीको पूजा सामग्री राखेको दौरा, छैंटी श्रीपताको लस्करै राखिन्छ। छठघाटमा सबैजना एउटै गोलमा अटाएको दृश्य हेर्दा राजनीतिले छुट्ट्याएको पहाडी, मधेसी, जातजाति भेद यहाँ सबै टुंगिन्छ। अनि मनमनमा गुञ्जिन्छ, सयौं थुँगा फूलका हामी एउटै माला नेपाली ! राज्यले छठ पर्वलाई राष्ट्रिय पर्वका रूपमा पनि सूचीकृत गरेको छ। र, बिदा पनि दिन थालेको छ।राजनीतिक विश्लेषक चन्द्र किशोरले मधेसको पहिचानवादी आन्दोलनले छठ पर्वलाई राष्ट्रिय पर्वका रूपमा बिस्तार गरेको बताए। छठ पर्वको महत्व र यसप्रतिको आस्था बढ्दै गएकाले सबै वर्ग, क्षेत्र र राज्यले राष्ट्रिय पर्वको मान्यता दिएको उनको भनाइ छ। मधेसमा सांस्कृतिक पहिचानका लागि पनि राजनीतिक आन्दोलन भएको थियो। जसले गर्दा मधेसी समुदायले मनाउने पर्वमा पनि बिदा दिन थालियो। यसले सबैतिर फैलिने मौका पायो, उनी भन्छन्, मधेसी समुदायले मनाउने छठ पर्व प्राकृतिक संरक्षण र रैथाने ज्ञानको कुञ्ज हो। जसलाई सबैले सम्मानका साथ आदिवासी, मुस्लिमले पनि मनाउन थाले। ११ नारी सशक्तीकरण पर्व छठ नारी सशक्तीकरण अनुष्ठानको पर्व हो। सूर्यको उपासनाको पर्व भए पनि यसले सामाजिक सद्भाव, मानवीय सद्भाव, श्रम र प्रकृतिलाई आदर एवं पवित्रता यसको मूल मान्यता हो भन्न सकिन्छ। सूर्यको उपासनामा कृपालु छठी माताको आशिषबिना अनुष्ठान पूरा हुनै सक्दैन। यो मातृशक्तिप्रतिको श्रद्धा हो। छठ मात्र यस्तो अनुष्ठान हो, जसमा छोरीको कामना गरिन्छ। छठी माईको गीतमा यसको स्पष्ट झल्को पाइने गरेको मधेस प्रदेशसभा सदस्य सारदा देवी थापाले बताइन्। भन्छिन्, छठ पर्व घरको जेठो महिलाको नेतृत्वमा हुन्छ। पर्वले महिलाहरूलाई नेतृत्व प्रदान गर्छ। १२ गीतबाटै छठ चर्चा छठको सुरुदेखि अन्त्यसम्म सबै विधिविधान गीतबाटै जान्न पाइन्छ। गीतबाट छठ आएको भाव घरघरमा फैलाइन्छ। त्यसमा रेडियोहरूको भूमिका ठूलो हुने गरेको सामुदायिक रेडियो प्रसारक संघ महोत्तरीका अध्यक्ष राजकुमार श्रेष्ठ बताउँछन्। गीतले छठ आउँदैछ, तयारीमा जुट्नुपर्छ भन्ने सन्देश रेडियोमार्फत गाउँ बस्तीमा पुग्छन्, उनी भन्छन्, छठ पर्वप्रति सचेत हुन पनि गीतले सघाउ पुर्याउँछ। संस्कृतिविद् प्रेमर्षी भन्छन्, पहिले छठ गीतको आफ्नै किसिमको मौलिकता थियो। घाटमा महिलाहरूले बसेर गाउँथे। अब त रेर्कडिङ गीत बजाइन्छन्। गायक विजयकुमार दासका अनुसार गीत छठ पूजाको अभिन्न अंग हो। यसले छठ पर्वलाई बुझ्न मात्रै होइन, आकर्षक र रौनक बढाउन महत्वपूर्ण भूमिका निर्वाह गर्छ।"
बुटवल झर्नेको लर्को,"बुटवल : बुटवल पहाडका नागरिकहरुले भरिएको शहर हो । हरेक चाडपर्वमा यहाँका ९० प्रतिशतभन्दा बढी नागरिकहरु दशैँ, तिहार मनाउन गाउँ पुग्छन् । बुटवलमा सवैभन्दा धेरै नागरिकहरु गुल्मीका छन् । त्यसपछि अर्घाखाँची, प्यूठान, स्याङ्जा, पाल्पा, बाग्लुङ, रोल्पा र पर्वत लगायत जिल्लाका नागरिकहरुको कर्मथलो बुटवल बनेको छ । चाडपर्वले सुनसान बनेको बुटवल शहर पर्व मनाएर पहाडबाट फर्केका नागरिकहरुले गर्दा ह्वात्तै चहलपहल सुरु भएको छ । एकतर्फी मात्र सवारी चलाउने सार्वजनिक जिप, बसहरुले दिनमा दुई दोहोरो यात्रु बोक्ने गरेका छन् । चाडपर्वको बेला गाउँ पुग्ने जिप, बसहरुलाई दशैँ तिहार भरी भ्यानभ्याई भएको छ । दशैँ तिहार जस्तो छडपर्वले बुटवललाई त्यति छुँदैन । पढाई, रोजगारी, व्यवसाय र स्वास्थ्य उपचारका लागि गाउँबाट बुटवल झर्नेहरुको संख्या उल्लेखनिय छ । लुम्बिनी प्रदेशमा रहेका पहाडी जिल्लाहरुको व्यवसाय गर्ने प्रमुख थलो नै बुटवल हो । बाउ, बाजेले नुन बोक्ने ठाउँ को रुपमा समेत बुटवल परिचित छ ।"
"कोही भग्नावशेष खोतल्दै, कोही अस्थायी आवास बनाउँदै","सरकारी प्रयत्नले मात्रै भत्केका संरचना व्यवस्थापन गर्ने र पुरिएका खाद्यान्न, लत्ताकपडा, गरगहनालगायतका सामग्री निकाल्न सम्भव नभएपछि प्रमुख दलहरू त्यस कार्यमा सक्रिय भएका छन्। जाजरकोट : भूकम्प गएको दुई साता पुग्न लाग्यो। तर, जाजरकोट र रुकुमपश्चिमका बासिन्दाले भत्किएका घरबाट मालसामानसमेत झिक्न सकेका छैनन्। त्यसैकारण उनीहरू त्रिपालमुनि जेनतेन दैनिकी गुजारिरहेका छन्। सरकारी प्रयत्नले मात्रै भत्केका संरचना व्यवस्थापन गर्ने र पुरिएका खाद्यान्न, लत्ताकपडा, गरगहनालगायतका सामग्री निकाल्न सम्भव नभएपछि प्रमुख दलहरू त्यस कार्यमा सक्रिय भएका छन्। प्रमुख विपक्षी एमालेले आफ्नो भ्रातृ संगठन नेपाल ट्रेड युनियन महासंघ (जिफन्ट) का ७५ जना स्वयंसेवकलाई भग्नावेश व्यवस्थापन र पुरिएका सामग्री निकाल्न परिचालन गरेको छ। पोलिटब्युरो सदस्य एवं जिफन्टका केन्द्रीय अध्यक्ष विनोदकुमार श्रेष्ठको नेतृत्वमा आएको टोलीले शुक्रबारदेखि काम पनि सुरु गरिसकेको छ। एमालेका स्थानीय कार्यकर्ता र पीडितले उनीहरूलाई सघाइरहेका छन्। अहिले ७५ जना स्वयंसेवकले काम गरिरहेका छौं, अध्यक्ष श्रेष्ठले भने, अरू साथीहरू पनि आउँदै हुनुहुन्छ। कम्तीमा सय जनाले १५ दिन काम गर्ने लक्ष्य राखेका छौं। भत्किएका घरहरूको भग्नावशेष व्यवस्थापन गर्ने र बाटोघाटो बनाउन आफूहरू सक्रिय बन्ने श्रेष्ठले बताए। भग्नावशेष सफा गरेर डेन्जर जोनबाट मुक्त गरिदिन्छांै, उनले भने, पुरिएका मालसामान पनि निकालिदिन्छौं। भग्नावशेष सफा गरेर अस्थायी टहरा बनाउन लायक ठाउँ बनाउने र सम्भव भएसम्म भत्किएका घरका सामान प्रयोग गरेर अस्थायी टहरा पनि बनाउने लक्ष्य रहेको उनले बताए। जिफन्टका स्वयंसेवकले भूकम्पले भत्किएका घरबाट उत्खनन गरेर मालसामान, छानाका ढुंगा, काठलगायतका सरसामान निकाल्ने काम गरिरहेका छन्। जिफन्टले जस्तै पुरिएका संरचना सरसफाइमा सहयोगी हातहरूको जाजरकोटमा जरुरी रहेको भेरी नगरपालिकाका प्रमुख चन्द्रप्रकाश घर्तीले बताए। हामी विपद्मा छौं, प्रमुख घर्तीले भने, खोज तथा उद्धारको काम सकिए पनि भत्किएका भौतिक संरचना व्यवस्थापनमा सहयोगको खाँचो छ। कात्तिक १७ को भूकम्पबाट प्रभावित जाजरकोट र रुकुमपश्चिमका ६० हजार परिवार त्रिपालमुनि छन्। जाजरकोटको रामीडाँडालाई केन्द्रबिन्दु बनाएर गएको भूकम्पले १ सय ५४ जनाको ज्यान लिएको थियो। करोडौंको भौतिक संरचना ध्वस्त पारेको थियो। तर, पर्याप्त जनशक्ति नहुँदा भत्किएका घरका मालसामान र काठढुंगा निकाल्न नसकिएको प्रमुख जिल्ला अधिकारी सुरेश सुनारले बताए। सत्तासीन कांग्रेसले पनि एक हजार स्वयंसेवक परिचालन गर्ने जनाएको छ। जाजरकोटका पार्टी सभापति वेदराज सिंहले कांग्रेसले एक हजार स्वयंसेवक परिचालन गरेर कम्तीमा ५ सय अस्थायी घर बनाउने योजना बनाएको जानकारी दिए। भूकम्पबाट पीडितहरूको व्यवस्थापन सहजीकरणका लागि कांग्रेसले दुई महामन्त्रीको संयोजकत्वमा सहजीकरण समिति गठन गरेको थियो। त्यसपछि महामन्त्रीद्वय गगन थापा र विश्वप्रकाश शर्मा कात्तिक २३ गते भूकम्प प्रभावित क्षेत्रमा पुगे। उनीहरूले स्थानीय स्रोतसाधन प्रयोग गरेर नमुना अस्थायी आवास पनि बनाए। माओवादी केन्द्रले केही दिनमै पुनर्निर्माणमा स्वयंसेवक परिचालन गर्ने जनाएको छ। अस्थायी संरचना निर्माण र भत्किएका संरचनाका भग्नावशेष हटाउन केही दिनमै कर्णालीका १० वटै जिल्लाबाट आवश्यक स्वयंसेवक परिचालन गर्ने तयारी रहेको कर्णाली प्रदेश कमिटी सदस्य अमरसिंह राठौरले बताए। नेकपाले जाजरकोट नलगाड नगरपालिका१ चिउरीका कले कामीको अस्थायी घर बनाइदियो। काठको अस्थायी टहरा बनाउन नेकपाका महासचिव विप्लव र पार्टीका प्रवक्ता प्रकाण्ड आफंै जुटेका थिए। दुई दर्जन स्वयंसेवक भत्किएका संरचनाबाट समान निकाल्न खटिरहेको जिल्ला इन्चार्ज विराजन शाहीले बताए। भूकम्पपीडितको सहयोगका लागि दलहरूको भूमिका सकारात्मक भए पनि पर्याप्त नभएको स्थानीयको गुनासो छ। तत्काल भत्किएका संरचना र भग्नावशेष हटाई अस्थायी र स्थायी आवासको व्यवस्था गर्ने स्थान बनाउने, स्थायी संरचनाका लागि आवश्यक अनुदानको ब्यवस्था गर्नुपर्ने, चिसो, भोक र रोगबाट बचाउन पहल गर्नुपर्ने भेरी नगरपालिका१ जाजरकोटका कृष्ण जंग शाहले बताए। हुन त, भूकम्प गएको भोलिपल्टै बिहान प्रधानमन्त्री पुष्पकमल दाहाल प्रचण्ड प्रभावित क्षेत्रमा पुगेका थिए। तीन दिनपछि राष्ट्रपति रामचन्द्र पौडेल पनि पुगे। एमालेले भूकम्पपीडितका लागि भनेर प्रधानमन्त्री दैवीप्रकोप राहत कोषमा १ करोड, कांग्रेस र माओवादी केन्द्रले ५०५० लाख रुपैयाँ सहयोग गरे। एकीकृत समाजवादीले २५ लाख दियो। विप्लव नेतृत्वको नेकपाले जिल्ला दैवीप्रकोप उद्धार समितिलाई एक ट्रक राहत सामग्री हस्तान्तरण गर्यो। कांग्रेसका उपसभापति एवं उपप्रधानमन्त्री पूर्णबहादुर खड्काले भूकम्पको एक सातासम्म सुर्खेतमा रहेर राहत तथा उद्धारमा प्रत्यक्ष निर्देशन दिए। माओवादी केन्द्रका उपमहासचिव तथा ऊर्जामन्त्री शक्तिबहादुर बस्नेत पनि पीडितको घरदैलोमै रहेर खोज उद्धार र राहत वितरणको कार्यमा प्रत्यक्ष सरिक भए। पूर्वअर्थमन्त्री तथा माओवादी केन्द्रका उपमहासचिव जनार्दन शर्मा पनि प्रभावित क्षेत्रमै बसेर खटिए। नेकपा एमालेका पोलिटब्युरो सदस्यद्वय निरज आचार्य र भैरबसुन्दर श्रेष्ठ, एकीकृत समाजवादीका उपमहासचिव एवं भौतिकमन्त्री प्रकाश ज्वाला पनि प्रभावित क्षेत्रमा पुगेर राहत र उद्धारका लागि आवश्यक निर्देशन दिए। कांग्रेसका केन्द्रीय सदस्य राजीव विक्रम शाह र कर्णाली प्रदेशका आर्थिक मामिला तथा योजनामन्त्री वेदराज सिंह तत्काल खोज, उद्धार र व्यवस्थापनमा खटिए। राष्ट्रिय स्वतन्त्र पार्टीका अध्यक्ष रवि लामिछाने घटना भएको पर्सिपल्ट पुगेर अवस्था अवलोकन गरी फर्किए। पार्टीकी सांसद डातोसिमा कार्की भने भूकम्पबाट घाइतेको उपचारमै क्रियाशील छिन्।"
छठपर्वको तेस्रो दिन आज साँझ खरना मनाउँदै,"महोत्तरी (गौशाला) : आस्था भक्ति र निष्ठापुर्वक घरघरमा मनाईने छठपर्वको तेस्रो दिन आज साँझ खरना मनाउँदै छ। सबैभन्दा कठोर एवम निष्ठापूर्वक मनाइने छठ पर्वको तेस्रो दिन साँझमा खरना मनाउने भएका छन्। दिनभरि निराहार उपवास बस्ने व्रतालुहरु साँझ घरमा सख्खर र दुधमा तयार पारिएको चावलको खिर भगवानलाई चढाई खरना पर्व मनाउने भएका छन्। भगवानलाई अर्पण गरिएको खिर प्रसाद स्वरुप सपरिवार ग्रहण गर्ने गरिन्छ। आजका दिन युवाहरु मिलेर छठ मनाइने नदि या ताल या पोखरीको किनार तथा सडक सफागर्ने, घाँसहरु खुर्किने र पानीलाई सफा गर्ने चलन रहेको छ। तराईतिर यसरी पोखरी सफा गर्दा तिहारमा द्वारकारुपमा गाडिएको केराका थम्वाहरु जम्मा गरेर तिनलाई बाँसले उनेर एकप्रकारको पानीमा नडुब्ने नाँउ बनाईन्छ, केराको थम्वापानीमा नडुब्ने भएकाले यस नाँउमा चढेर, लठ्ठिले खियाँउदै पोखरीको पानी सफा गर्ने गरिन्छ। त्यस्तै व्रतको चौथो दिनलाई सन्ध्या अर्ध भन्ने गरिन्छ। व्रतालु निराहार ब्रत बसि साँझमा अस्ताउदो सुर्यलाई घरमा तयार पारिएको ठकुवा भुसुवा, मिठाई प्रकारहरु, नौवैद्य, फलफूल सामग्री, नरिवल, केरा लगायतका पूजा सामग्रीहरु शुद्धि गरि नजिकै रहेको जलाशयमा गएर अर्घ्य दिने चलन रहेको छ। त्यस्तै पूजा सामग्रीको रुपमा केराको घोघा, नरिवल, भोगटे अनि अन्य फलफूलहरु ल्याएर राखिदिने चलन समेत रहेको छ। यसरी ल्याईएका फलफूलहरुलाई छठको अन्तिम दिन विहानै अध्र्यस्वरुप पुनः सन्ध्या अर्घ्य झै एकाविहानै उदाँउदो सूर्यलाई अध्र्य देखाएर व्रतको समापन गर्ने गरिन्छ। छठको लागि भक्तजनहरुले विभिन्न मनोकांक्षा पूर्ण होस् भनेर भाकल राखेका हुन्छन् र त्यही अनुरुप छठमा प्रसादी चढाउने चलन चलि आएको छ। छठ विशुद्धरुपमा एउटा धार्मिक आस्थाको पर्व हो र यसमा जनावर काटमार गर्ने या जीव बली भाकल गर्ने चलन छैन।"
"धनगढीको मुख्य बजारमा आगलागि, आठ वटा पसलमा क्षति","धनगढी : सुदूरपश्चिमको राजधानी धनगढीमा भीषण आगलागि भएको छ। आज बिहान १ बजेतिर धनगढीको मुख्य बजारमा रहेको भण्डारी सुज सेन्टरको गोदाममा आगलागी भएको जिल्ला प्रहरी कार्यालय कैलालीले जनाएको छ। दलबहादुर भण्डारीले सञ्चालन गरेको सुज पसल नजिकै रहेको गोदाममा आगलागी भएको हो। प्रहरीले विद्युतको तार सर्ट भएर आगलागी भएको हुनसक्ने बताएको छ। राती आगलागी भएपछि नेपाल प्रहरी, सशस्त्र प्रहरी र नेपाली सेनाको टोली आएर आगो निभाएको थियो। आगो निभाउन धनगढी उपमहानगरका दुई वटा, पुर्नबास नगरपालिका र गोदावरी नगरपालिकाका दमकल प्रयोग भएका थिए। जुत्ता चप्पलको गोदामबाट सल्किएको आगलागीबाट नजिकै रहेको सारथी अस्पताल पनि प्रभावित बनेको छ। अस्पतालका विरामीहरुलाई राति नै सुरक्षित पारिएको थियो भने अस्पतालका नजिकका उपकरणहरु बाहिर निकालिएका थिए। आगलागीबाट गोदामसँगै जोडिएका मधुमाला बेबी सोप, भट्ट सपिङ सेन्टर, न्यु सदीक्षा बेबी सप र भट्ट ट्रेडर्समा पनि क्षति भएको प्रहरीले जनाएको छ। आगलागिबाट भएको क्षतिको विवरण भने अहिले नै यकिन भई नसकेको जिल्ला प्रहरी कार्यालयका प्रवक्ता डिएसपी कुलदीप चन्दले बताए। आगो अहिले भने नियन्त्रणमा आएको छ।"
मिथिलामा समाचकेवाको रौनक,"महोत्तरी : छठ पर्वको तेस्रो दिन ब्रतालुहरू उपवास रहँदै खरना मनाउने तयारी गरिरहेका बेला मिथिलामा भने समाचकेवाको रौनक सुरु भएको छ। शनिबारदेखि घरघरमा साँझको समयमा लोकगाथामा आधारित सांगीतिक पर्व समाचकेवा मनाउने गरिन्छ। छठ पर्व र समाचकेवाको रौनकले मिथिलालाई व्यस्त बनाएको छ। एक महिना अघिदेखि घरघरमा छठ पर्वको गीत गुन्जिरहेको समयमा आजदेखि समाचेकवाको गीत पनि गुन्जिँदैछ। यसले सिंगो मिथिला क्षेत्रलाई सांगीतिक वातावरणमा परिणत गरिदिएको छ। दिदीभाइबीचको प्रेमको प्रतीक मानिएको समाचकेवा पूर्णतया गीत संगीतमा आधारित पर्व हो। यो रातिको समयमा सामूहिक रुपमा गीत गाएर मनाइने गरिन्छ। दिदीबहिनीले गीतकै माध्यमले दाजुभाइको चिरायुको कामना गर्दछन् भने चुगुला भनिने खलपात्रलाई व्यंग्यात्मक रुपमा गाली गर्ने गर्दछ। मिथिला क्षेत्रमा मनाइने पर्वहरू गीत संगीतमा आधारित भए पनि छठपर्व र समाचकेवा पर्वमा लोक गीतसंगीतहरू घरघरमा गुन्जिँदै आएको गौशाला१२ का युवा दीपलाल महतोले बताए। अहिले मैथिली, भोजपुरी, हिन्दी र नेपालीलगायतका भाषामा तयार पारिएको यस्ता गीत संगीतले मिथिला क्षेत्रलाई नै संगीतमय बनाएको छ, महतोले भने। अहिले हरेक घर, टोल, गाउँ, चोक, हाटबजार र सहरका गल्लीगल्लीमा यस्ता गीतसंगीत गुञ्जिँदा माहोल नै संगीतमय बन्न पुगेको छ। आधुनिकीकरणका नाममा संस्कृतिलाई बिर्सन नहुने महोत्तरी युवा सञ्जालका अध्यक्ष चुडामणि यादवले बताए। अहिले गाउँघरमा डीजेको बिगबिगी बढिरहेको समयमा पनि यहाँका घरघरमा यस्ता गीतहरू गुञ्जिँनु आफैमा सुखद् रहेको अध्यक्ष यादव बताउँछन्। यहाँ मनाइने पर्वहरूको गीत सहज रुपमा पाउनु नै आफैमा गौरवको विषय भएको पीछडा वर्ग धनुषाका अध्यक्ष श्रवण महतोले बताए। पुरानो संस्कतिलाई जगेर्ना गर्न यस्ता गीतसंगीतले अहंम भूमिका निर्वाह गर्दै आएकाले यस्ता संस्कृतिलाई नवपुस्तालाई हस्तान्तरण गरिनुपर्ने आवश्यकता रहेको उनले बताए। गौशाला बहुमुखी क्याम्पसका प्रमुख दुर्गाप्रसाद सिंहले यस्ता अभियानलाई जनजनमा पुर्याए मात्र मैथिली साहित्य र कलाको अभियान सफल हुने बिताए। गीतसंगीत निर्माणका क्रममा स्थानीय कलाकारहरू होडवाजी गर्दा कतै न कतै भाषाको शब्द छनोटमा ध्यान नदिएको हाँस्य कलाकार तथा मगही भाषाका अभियन्ता फुलगेन महतोले औल्याए।"
