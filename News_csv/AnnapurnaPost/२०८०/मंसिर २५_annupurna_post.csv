शीर्षक,विवरण
हिमाल जोगाउनुपर्ने दायित्व,"हिमताल फुट्ने जोखिमलाई न्यूनीकरण गर्नुपर्छ। सम्भावित जोखिमको पूर्वतयारी पनि अत्यावश्यक छ। पृथ्वी दिनरात तातिँदै गएको छ। उद्योगधन्दा, कलकारखाना र यातायातका साधनले गरेको कार्बन उत्सर्जनकै कारण पृथ्वी प्राकृतिक हिसाबभन्दा बढी द्रुत गतिमा तातिएको छ। यसमा नेपालको योगदान शून्यजस्तै छ। तर, पृथ्वी तातिँदा सबैभन्दा धेरै नकारात्मक असर भोग्नेमा नेपाल अग्रपंक्तिमा पर्छ। नेपालमा जति हिमाल छन्, तिनमा प्रत्यक्ष असर देखिएको छ। पहिला हिउँले भरिएका पहाड क्रमशः कालापत्थरमा रूपान्तरण हुँदै छन्। पृथ्वीकै तापक्रमलाई सन्तुलनमा राख्ने र पानीको भरपर्दाे स्रोत हुन् हिमाल। हिमाल केवल सौन्दर्य र दृश्यावलोकनका वस्तु मात्र होइनन्। मानिसको दैनन्दिनको जीवनसँग प्रत्यक्ष जोडिने प्राकृतिक धरोहर हुन्। हिमाल नरहने हो भने पृथ्वीमा प्राणी जगत्कै अस्तित्व संकटमा पर्छ। तर, जलवायु परिवर्तनको मुख्य निशाना नै हिमाल भएका छन्। हिमाल जोगाउने दायित्व नेपालको मात्रै होइन। त्यो नेपालको मात्रै वशको बात हुँदै होइन। हिमाललगायत प्राकृतिक सम्पदामा सारा विश्वकै ध्यान जान जरुरी छ। झन् नेपालका हिमालमा रहेका हिमताल बढी नै जोखिममा छन्। ती फुटेमात्रै भने लाखौं, करोडौंको धनजनको क्षति हुने पक्कापक्की छ। अन्तर्राष्ट्रिय एकीकृत पर्वतीय विकास केन्द्र (इसिमोड)ले नेपालका ४७ हिमताल फुट्ने जोखिम दुबईमा मंसिर १४ गते सुरु भएको जलवायु परिवर्तनसम्बन्धी संयुक्त राष्ट्रसंघीय सम्मेलन (कोप२८) मा नेपालबाट प्रधानमन्त्री पुष्पकमल दाहाल प्रचण्डले हिमाली क्षेत्रको जोखिमको आवाज उठाए। संरक्षणको मागमात्रै होइन उनले अधिकारका कुरा पनि गरे। त्यसो त राष्ट्र संघका महासचिवसम्मले नेपाल र नेपालजस्तै जोखिमका हिमाली राज्यहरूलाई ध्यान दिन र तिनका निम्ति कोष नै खडा गर्न आह्वान गरे। त्यो सम्मेलनमा प्रधानमन्त्रीले जुन आवाज उठाए र राष्ट्रसंघले नै पनि ध्यानाकर्षण गरायो। त्यतिले मात्रै हाम्रा समस्याको सम्बोधन होला भनेर विश्वास गरिहाल्न सकिन्न। धनी र विकसित राष्ट्र जो जलवायु परिवर्तनका मुख्य दोषी हुन्, तिनीहरूलाई घच्घच्याइ नै रहनुपर्छ। जलवायु सम्मेलन अति महत्त्वपूर्ण मञ्च हुँदै हो। त्यसबाहेक हाम्रो परराष्ट्र कूटनीतिको एउटा महत्त्वपूर्ण एजेन्डा जलवायु परिवर्तनलाई बनाउनुपर्छ। जुनसुकै अन्तर्राष्ट्रिय सम्मेलन र मञ्चमा नेपालले आवाज उठाइरहनुपर्छ। तर, हिमताल फुट्ने जोखिमलाई न्यूनीकरण गर्नुपर्छ। सम्भावित जोखिमको पूर्वतयारी पनि अत्यावश्यक छ।"
मन्त्रीहरू सेटै फेरिँदै,"गृहमन्त्री श्रेष्ठले कांग्रेसका नेतालाई मात्रै टार्गेट बनाएको देउवाको विश्लेषण छ। स्रोतका अनुसार माओवादी नेताको सुनकाण्डमा संलग्नताका धेरै प्रमाण बाहिर आउँदा पनि बचाएको भन्दै देउवा रुष्ट छन्। काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डलाई एमाले सहितको गठबन्धनमा २०७९ पुस १० गते प्रधानमन्त्री बनाउने समझदारी बन्यो। एमाले र माओवादीबीच प्रधानमन्त्री र सभामुख आलोपालो र राष्ट्रपति एमालेले लिने समझदारीसहित नयाँ सत्ता गठबन्धन निर्माण पनि भयो। तर, नयाँ राष्ट्रपति निर्वाचनका लागि उम्मेदवार मनोनयन दर्ताको एक दिनअघि कांग्रेस नेतृत्वमा रहेको पुरानो माओवादीसहित पाँच दलीय गठबन्धन ब्युँताउने सहमति भयो। र, अर्को गठबन्धनमा सरेर दाहाल नेतृत्वमा सरकार बन्यो। यो सरकार बनेको एक वर्ष पुग्न लाग्दैछ। यसै अवधिमा अहिले सरकारमा रहेका मन्त्रीको सेट नै परिवर्तन गर्ने तयारी सुरु भएको छ। एक वर्ष नपुग्दै मन्त्रीको सेट नै किन फेर्ने ? स्रोत भन्छन्, गठबन्धन भित्रका दललाई मन्त्रीको भाग पुर्याउन। सबैलाई पालो पुर्याउनुपर्ने कारण बताइए पनि गठबन्धन दलभित्रैबाट मन्त्री फेर्न तीव्र दबाब आएको उच्च स्रोतको दाबी छ। अहिलेका मन्त्रीले गठबन्धनमा सामेल दलका नेताकार्यकर्तालाई नै असर गर्ने निर्णय गरेकाले सत्ता गठबन्धन दलका शीर्ष नेता नै असन्तुष्ट छन्। केही काण्डलाई छानबिनको दायरामा ल्याउँदा त्यसको झड्का गठबन्धनभित्र पनि परेकाले यो अवस्था आएको बताइएको छ। यता मन्त्रीको सेट नै परिवर्तन गर्न तयार भएका गठबन्धनका शीर्ष नेताहरू व्यक्ति बदल्दा काममा तीव्रता आउने भन्दै आन्तरिक कुरा लुकाउने प्रयास गरिरहेका छन्। तर, मुख्य कारण भनेको अहिलेका मन्त्रीको आलोचना बढ्नु नै हो। यो बीचमा संघीय मामिला तथा सामान्य प्रशासनमन्त्री अमनलाल मोदी निकालिएका थिए। स्रोतका अनुसार मन्त्रीको सेट नै बदल्ने विषयमा करिबकरिब देउवा र प्रचण्डबीच सहमति भइसकेको छ। यसअघि कांग्रेसले गृहमन्त्री हटाउन दबाब दिएको थियो। गृहमन्त्री श्रेष्ठलाई मात्र हटाउँदा जनमानवमा नराम्रो छाप पर्ने भन्दै प्रचण्ड पन्छाइरहेका थिए। सेटै परिवर्तन गर्नमा भने उनी पनि सहमत भएका छन्। स्रोत भन्छ, देउवा गृहमन्त्री श्रेष्ठको नामसमेत सुन्न चाहँदैनन्। औपचारिक भेटमा मलाईसमेत थुन्नु होस् भन्दै देउवा उनीसँग झर्किएका थिए। आफ्ना अति विश्वासिला नेता बालकृष्ण खाँणलाई जेल जानबाट रोक्न र जेल गए पनि निकाल्न नसकेकोमा देउवाले अत्यन्तै गिल्टी फिल गरिरहेको उनी निकटहरू बताउँछन्। पछिल्ला समय गृहमन्त्री श्रेष्ठबाहेक कुनै मन्त्रीको कार्य सम्पादन राम्रो छैन। अर्का मन्त्री सुदन किरातीले केही काम गरे जस्तो देखिए पनि उनी विवादमा मात्रै परिरहे। दाहाल नेतृत्वको २५ सदस्यीय मन्त्रीको कार्यसम्पदान एकदमै कमजोर देखिएको छ। धेरै मन्त्री त गुमनाम नै भएका छन्। विदेश भ्रमण गर्ने र आफ्नो दुनो सोझ्याउनेमा नै उनीहरू तल्लीन छन्। कार्यसम्पादन कमजोर भएको निहुँ बनाएर मन्त्रीको सेट नै परिवर्तन गर्ने गृहकार्य अहिले भइरहेको छ। गृहमन्त्री नारायणकाजी श्रेष्ठ एमाले र माओवादी गठबन्धनको सरकारमा भौतिक पूर्वाधार तथा निर्माणमन्त्री थिए। त्यति बेला उनले गृहमन्त्रीको दाबी गरेका थिए तर एमाले अध्यक्ष केपी शर्मा ओलीले राष्ट्रिय स्वतन्त्र पार्टी(रास्वपा)का सभापति रवि लामिछानेलाई गृहमन्त्री बनाउने अडान लिएपछि श्रेष्ठले भौतिक पूर्वाधारमा चित्त बुझाउनु परेको थियो। केही महिनामा नै एमाले, रास्वपासहितको गठबन्धन भत्कियो। त्यसपछि श्रेष्ठ गृहमन्त्री बने। गृहमन्त्री बनेसँगै श्रेष्ठले नक्कली भुटानी शरणार्थी प्रकरणमा सत्तारुढ गठबन्धनको मुख्य घटक कांग्रेसका प्रभावशाली एवं पूर्वगृहमन्त्री बालकृष्ण खाँण, एमालेका सचिव एवं पूर्वउपप्रधानमन्त्री टोपबहादुर रायमाझी लगायतका प्रभावशाली व्यक्तिलाई थुने। ललिता निवास जग्गा प्रकरणको फाइल पनि उनैको पालामा खोलियो। कांग्रेस नेता विजयकुमार गच्छदारसहित करिब ४ सय जनाविरुद्ध मुद्दा चलाइयो। हुन न अख्तियारले पनि यो प्रकरणमा गच्छदारसहित १ सय ७५ जनाविरुद्ध भ्रष्टाचार मुद्दा हालिसकेको थियो। गृहमन्त्री श्रेष्ठले थाहा नै नपाई ६० किलो सुन भित्रियो। नक्कली भुटानी शरणनार्थी प्रकरण र ललिता निवास प्रकरणमा श्रेष्ठको जयजयकार हुन थालेपछि सुनकाण्डमा प्रधानमन्त्री दाहालले हस्तक्षेप गरेको पनि चर्चा भयो। गृहमन्त्री श्रेष्ठ मात्रै चर्चामा आएको कारण प्रधानमन्त्रीबाटै गृहमन्त्रीलाई साइजमा ल्याउन यो गरिएको थियो। क्षेत्राधिकारबाहिर गएर विमानस्थल भन्सार र प्रहरीको आँखा छलेर ल्याइएको सुन सिनामंगलमा राजस्व अनुसन्धान विभागले बरामद गर्यो। सुन काण्डमा माओवादी नेताका फोटोहरू धमाधम सार्वजनिक भए। सुन काण्डमा गृहमन्त्री श्रेष्ठले माओवादी नेतालाई भने चलाएनन्। प्रहरीको केन्द्रीय अनुसन्धान ब्युरो(सीआईबी)को अनुसन्धान प्रतिवेदनमा उल्लेख भएका माओवादी नेतालाई चोख्याउने काम भयो। तीनवटा ठूला प्रकरण उजार गरे पनि जडमा भने पुर्याउन सकेका छैनन्। उपल्लो तहसम्मकै संलग्नता भएका मुद्दामा त्यो हदसम्म पुग्ने आँट गृहमन्त्री श्रेष्ठ गरेनन्। चौतर्फी दबाबका कारण पनि आफूले त्यति ठूलो प्रकरणको अनुसन्धान गरेको गृहमन्त्री श्रेष्ठले दाबी गर्दै आएका छन्। गृहमन्त्री श्रेष्ठले आफू हिरो बन्न सत्तारुढ गठबन्धनभित्रकै प्रभावशाली व्यक्तिहरू पनि जेल हालेको वा फसाएको भन्दै असन्तुष्टि चुलिँदै गयो। कांग्रेस र माओवादी लगायतका गठबन्धनभित्रै उनलाई गृहमन्त्रीबाट हटाउन ठूलो दबाब पर्यो। अब गृह मन्त्रालय भने कांग्रेसले राख्ने तयारी रहेको बताइएको छ। अर्थ र गृह मन्त्रालय साटासाट गर्न पनि देउवा र दाहाल सहमत भइसकेका छन्। गृह मन्त्रालय अरूलाई दिँदा पार्टी नै अठ्यारोमा परेको देउवाको बुझाइछ। त्यसका लागि देउवाले अति विश्वासपात्र खोजिरहेका छन्। गृहमन्त्री श्रेष्ठले कांग्रेसका नेतालाई मात्रै टार्गेट बनाएको देउवाको विश्लेषण छ। स्रोतका अनुसार माओवादी नेताको सुनकाण्डमा संलग्नताका धेरै प्रमाण बाहिर आउँदा पनि बचाएको भन्दै देउवा रुष्ट छन्। तर, तत्काल सरकार नै परिवर्तन गर्ने पक्षमा भने देउवा छैनन्। त्यसो भएमा प्रमुख प्रतिपक्ष दल एमालेका अध्यक्ष केपी शर्मा ओलीको पल्लामा सत्ता जाने भय उनमा छ।"
"लोसपा नेतृत्वमा तीव्र मतभेद : अध्यक्ष ठाकुर मौन बस्छन्, महतो बैठकमै आउँदैनन्","काठमाडौं : लोकतान्त्रिक समाजवादी पार्टीमा विवाद बढेको छ। अध्यक्ष महन्थ ठाकुर र वरिष्ठ नेता राजेन्द्र महतो बीचको टकराबले विवाद सतहमा आएको हो। यसै टकराबले पार्टीभित्र नेताकार्यकर्तामा फाटो सुरु भएको छ। यसको असर अध्यक्ष ठाकुरले आइतबार बोलाएको केन्द्रीय समितिको बैठकमा प्रष्ट देखियो। उक्त बैठक वरिष्ठ नेता महतोले बहिष्कार गरे। अर्का वरिष्ठ नेता अनिल झा पनि महतोकै पक्षमा उभिए। बैठकमा ठाकुर पक्षका पार्टीका वरिष्ठ नेता शरतसिंह भण्डारी, वरिष्ठ सहअध्यक्ष सर्वेन्द्रनाथ शुक्ला, वरिष्ठ उपाध्यक्ष जितेन्द्र सोनल र लक्ष्मणलाल कर्णलगायत मात्रै उपस्थित भए। २८ महिनाअघि नै उपेन्द्र यादवसँग असन्तुष्ट भएका ठाकुर, सिंह, महतो र झाले लोसपा पार्टी खोलेका थिए। तर, दुई वर्ष नबित्दै ठाकुरसँग महतोको सम्बन्धमा दरार पैदा भएको छ। मधेसको पहिचना र अधिकारका लागि लडेका तीन दर्जन पुराना नेतालाई केन्द्रीय सदस्य नबनाएको भन्दै महतोले बैठक बहिष्कार गरेको केन्द्रीय सदस्य पिताम्बर महतोले बताए। २०७८ भदौ अन्तिम साता जसपाका अध्यक्ष उपेन्द्र यादवसँग राजनीतिक सम्बन्ध तोड्दै ठाकुर नेतृत्वमा भदौ २ गते निर्वाचन आयोगमा उनीहरूले लोकतान्त्रिक समाजवादी पार्टी दर्ता गराएका थिए। कार्यकारिणी समितिको भरमा लोसपा दुई वर्ष चल्यो। तर, केन्द्रीय समिति विस्तारमा पार्टी नेतृत्वले चासो नदेखाएको असन्तुष्ट बनेका नेता महतो बताउँछन्। तीन महिनाअघि पार्टी अध्यक्ष ठाकुरले पार्टीको विधानअनुसार ४ सय १ जनाको केन्द्रीय समिति विस्तार गर्न कार्यकारिणी समितिको बैठक बोलाएका थिए। तर, त्यहाँबाट ३ सय ११ सदस्य केन्द्रीय समिति मात्रै विस्तार भयो। नेता महतो भन्छन्, केन्द्रीय समिति विस्तारका लागि हामीले म्यान्डेड दिएका थियौं। लोसपामा जति पुराना मान्छेहरू आएका छन्, ती सबै स्वतः केन्द्रीय समिति हुने भनिएको थियो। त्यसमा सहमति पनि भएको थियो। तर, दुई वर्ष ढिला गरी पार्टी अध्यक्षले केन्द्रीय समिति विस्तार गर्दा उल्लंघन गर्यो। त्यसैले केन्द्रीय समितिको बैठक बहिष्कार गरिएको हो। दुई महिना अघिको त्यो कार्यकारिणी समितिको बैठकमा पुराना सहमति कार्यान्वयन गर्ने पार्टी अध्यक्ष ठाकुरले असन्तुष्ट वरिष्ठ नेता महतोसँग प्रतिबद्धता जनाएका थिए। तर, पार्टी अध्यक्षले त्यो प्रतिबद्धता कार्यान्वयन नगर्दै आइतबार केन्द्रीय समिति बैठक बोलाएको नेता महतोले बताए। दुई महिनाअघिको कार्यकारिणी समितिको बैठकमा मधेसवादी योद्धाहरूलाई किन केन्द्रीय सदस्य बनाइएन ? प्रश्न उठाए। उहाँले भुल सुधार गर्ने भन्नुभयो। तर, आइतबार बिना भुलसुधार केन्द्रीय समितिको बैठक बोलाइयो। अनि बहिष्कार गरे। नेता महतोले पार्टी अध्यक्ष ठाकुरले मधेसवादलाई कमजोर बनाउन लागेको आरोप लगाएका छन्। पहिचान र अधिकारवादी पार्टीमा महन्थजीले पुराना नेताहरूलाई केन्द्रीय सदस्य नबनाएर मधेसवादलाई कमजोर गर्ने काम गर्नुभयो उहाँको यो काम मधेस विरोधी हो, उनले भने। ठाकुर र महतोको टकराबले लोसपा फुटको संघारमा पुग्ने चर्चा पनि चुलिएको छ। तर, असन्तुष्ट बनेका नेता महतोले पार्टी फुटाउने आफ्नो कुनै योजना नरहेको बताए। अब लोसपा फुटाएर नयाँ पार्टी गठन गर्न लाग्नुभएको हो ? भन्ने प्रश्नमा नेता महतोले भने, छैन, छैन। पार्टी अध्यक्षले भुल सुधार नगरेकाले पार्टीको बैठक बहिष्कार मात्रै गरेको हो। यता नेता महतोले किन पार्टी बैठक बहिष्कार गरे भन्नेबारे आफूलाई नसोध्न पार्टी अध्यक्ष महन्थ ठाकुरले आग्रह गरे। उनले भने, राजेन्द्रजी किन बैठकमा आउनुभएन उहाँलाई नै सोध्नुस्। मलाई उहाँले केही भन्नु भएको छैन। तीन दर्जन पुराना मधेसवादी नेतालाई केन्द्रीय सदस्य बनाउने प्रतिबद्धता किन लागू गर्नुभएन ? भन्ने प्रश्नमा नेता ठाकुरले भने, पुराना मधेसी दलका नेताहरू कहाँकहाँ पुगेका छन्। कहाँकहाँ केके भएको छ, इतिहास हेर्नुस्। अध्यक्ष ठाकुर महतो पक्षका नेताहरूलाई केन्द्रीय सदस्य नबनाउने पक्षमा देखिएका छन्। पुरानो सहमति लागू नगरेसम्म बिरोध जारी राख्ने मुडमा वरिष्ठ नेता महतो देखिएका छन्। वरिष्ठ नेता महतोलाई कसरी मिलाएर लैजानुहुन्छ ? भन्ने प्रश्नमा अध्यक्ष ठाकुरले थपे, उहाँलाई सोध्नुस्। जसको इन्टेन्सनै मिल्ने छैन, उसलाई कसरी मिलाउने ? नेता महतोको मागलाई सम्बोधन गर्न छलफल चलाउनुहुन्छ ? भन्ने प्रश्नमा अध्यक्ष ठाकुरले भने, यो हाम्रो आन्तरिक मामिला हो। पार्टीका वरिष्ठ नेता शरतसिंह भण्डारीले पार्टीभित्र कुनै विवाद नरहेको बैठकमा सहभागीलाई जानकारी गराएका थिए। तर, पार्टी अप्ठ्यारोमा रहेको संकेत भने मज्जाले गरे। पार्टीका मेरो तेरो केही छैन। हामी सबै राजनीतिक जीवनमा बाँधिका छौं, उनले भने, हामी सबै अप्ठ्यारोका छौं। पार्टीलाई एक ढिक्का बनाउनुपर्छ। स्वार्थ मिल्दा जुट्ने अनि मनमुटाब हुँदा फुट्ने रोगले मधेसवादी दलहरू ग्रस्ती छन्। यो रोग लोसपालाई पनि लाग्न खोजेको नेता तथा कार्यकर्ताहरू भनाइ छ। केन्द्रीय सचिव मनिष मिश्रले पार्टीलाई झोले नबनाउन पार्टी अध्यक्षलाई सुझाव दिए। उनले भने, तराईको २२ जिल्लामा पार्टीलाई विस्तार गर्नुस्। पार्टीबाट नेता गयो, पार्टी सक्यो। नेता फर्कियो पार्टी जन्मियो भन्ने प्रवृत्तिलाई अन्त्य गर्नुपर्छ। पार्टी फुटाउने काम बन्द गर्नुस्। पार्टीका गुठबन्दी हाबी भएको अर्का केन्द्रीय सदस्य प्रेमा चौधरीले बताइन्। नेताहरूको चापलुसी र चाकरी गर्नेहरूले पद पाउँछन्। यो प्रथा समाप्त नहुने हो भने पार्टीमा इमान्दार र मेहनती कार्यकर्ताले ठाउँ पाउँदैन, उनले भनिन्। पार्टीभित्र देखिएको असम्झदारी र मन मुटाव हटाउनका लागि छलफलको वातावरण बनाउने पार्टीका महासचिव केशव झाले बताए। उनले भने, वरिष्ठ नेता महतोको मागलाई हामी छलफल गरेर मिलाउँछौं। बैठकले माघ ११ हुने राष्ट्रियसभाका लागि निर्वाचनका लागि निर्वाचन आयोगमा दल दर्ता गर्ने निर्णय गरेको पार्टीका सचिव मनिष मिश्रले जानकारी दिए। आउँदो पुसमा केन्द्रीय समितिको बैठक मधेस प्रदेशमा राख्ने निर्णय भएको उनले बताए। आइतबारको बैठकमा दर्जन बढी केन्द्रीय सदस्यले धारणा राखेका थिए। केन्द्रीय बैठकमा आगामी राष्ट्रियसभा निर्वाचन, पार्टीको राजनीतिक कार्यदिशासम्बन्धी प्रतिवेदन तयार पार्न कार्यदल गठन, संगठन विस्तार र अन्तरिम विधान पुनरावलोकन गर्न कार्यदल गठन गर्नेलगायत एजेन्डाहरू राखिएको थियो।"
महन्थको चेपुवामा राजेन्द्र,"काठमाडौं : लोकतान्त्रिक समाजवादी पार्टी(लोसपा)को केन्द्रीय समितिको बैठक आइतबार बस्यो। वरिष्ठ नेता राजेन्द्र महतोले उक्त बैठक बहिष्कार गरे। बैठकमा सहभागी नेताहरूले बोल्ने क्रम चल्दै थियो। पार्टीबाट सरकारको नेतृत्वसमेत गरिरहेका वरिष्ठ नेता शरत सिंह भण्डारीले बैठकमा गणेशमान सिंहको एउटा कथा सुनाए। सर्वमान्य नेता गणेशमान सिंहले भन्नुहुन्थ्यो कोही मान्छे सेफ्टी टयांकीमा खसेछ। उसको घाँटी डुब्न लागेको थियो। माथितिर माहुरीको घार थियो। त्यहाँबाट मह चुहिरहेको थियो। आफू डुबिसक्यो। तर मह चाट्न छोडेको छैन। हाम्रा पार्टीका साथीहरूले त्यस्तो गर्नु त भएन नि! पार्टीका वरिष्ठ नेता राजेन्द्र महतोले बैठक बहिष्कार गरेपछि उत्पन्न परिस्थितलाई बुझाउन नेता भण्डारीले कथामार्फत् खासमा कटाक्ष गरेका हुन्। त्यो कुरा सहभागीहरूलाई बुझ्न कठिन पनि भएन। नेता महतो आफ्नै प्रवृत्तिले कमजोर भएको सिंहको भनाइ थियो। केपी ओली नेतृत्वको सरकारमा उपप्रधानमन्त्री भइसकेका महतो अहिले न सांसद् छन्, न विगतजस्तो कुनै पार्टीका अध्यक्ष नै। त्यसअघि महतो मधेसका नाममा धेरैपटक सत्तामा पुगेका थिए। गत मंसिरमा भएको प्रतिनिधिसभा निर्वाचनमा नेता महतो गृह जिल्लामै पराजित भएका थिए। सर्लाही२ मा महतोलाई आफ्नै सहपाठी महिन्द्र राय यादवले पराजित गरेका थिए। संसद् र पार्टी नेतृत्वको कुर्सीभन्दा बाहिर रहेका महतो यतिबेला राष्ट्रिय राजनीतिमा कमजोर देखा परेका छन्। सोही कारण महतो पार्टीभित्र गुटबन्दीमा लागेको ठाकुर पक्षका नेताहरूको आरोप छ। महन्थको चेपुवामा राजेन्द्रमधेस आन्दोलन हुँदा महन्थ ठाकुर कांग्रेसमा थिए भने महतो सद्भावना पार्टीका अध्यक्ष। आन्दोलनताका उनै चर्चित नेता महतो यतिबेला ठाकुरको रेड जोनमा परेका छन्। महतो कित्तामा उभिएका अर्का वरिष्ट नेता अनिल झाको हालत पनि उस्तै छ। झा पनि महन्थ ठाकुरले बोलाएको केन्द्रीय समितिको बैठकमा सहभागी भएनन्। पार्टी अध्यक्ष ठाकुरले तीन महिनाअघि ४०१ जनाको केन्द्रीय समितिमध्ये ३११ जनाको नाम टुंगो लगाएको थियो। त्यसमा ठाकुर पक्षका धरै नेता परे, महतो समूहका थोरै। ठाकुर र महतोबीच पार्टीमा टकराव देखा पर्नुको मुख्य कारण नै त्यही हो। २०७८ साउन २८ मा उपेन्द्र यादव नेतृत्वको जनता समाजवादी पार्टी(जसपा) मा विद्रोह गर्दै ठाकुर पक्षले भदौ २ मा लोसपा गठन गरेका थिए। त्यसबेला पुराना सबै नेताहरूलाई स्वतः केन्द्रीय सदस्य बनाउने सहमति भएको थियो। तर, अध्यक्ष ठाकुरले तीन दर्जन नेतालाई दुई वर्ष कुराएर पनि केन्द्रीय सदस्य नबनाउँदा महतो पक्ष रुष्ट छन्। अध्यक्ष ठाकुर पक्ष मिलाउने भन्दा पेलेरै जाने योजनामा छन्। विगतमा छुट्टाछुट्टै पार्टी चलाएर नेतृत्वको स्वाद चाखेका ठाकुर र महतो लोसपाको केन्द्रीय सदस्यमा को बलियो भन्ने दौडमा छन्। राजेन्द्रको राजनीतिपार्टीलाई एक ढिक्का बनाउने फर्मुला के हो? इमान्दारीतापूर्वक कुरा गरौं,' महन्थ पक्षका नेता शरतसिंह भण्डारी भन्छन्, तर पार्टीभित्र निषेधको राजनीति गर्नु हुँदैन। यो मेरो हो, यो तेरो हो भनेर भन्ने के खाजेको? लोसपाको विधानले ४०१ जना केन्द्रीय सदस्यको परिकल्पणा गरेको छ। नेता भण्डारी थप्छन्, आवश्यकता अनुसार पार्टीको पदाधिकारी हुने हो। अधिवेशनपछि जे म्यान्डेड तलबाट आउँछ। त्यहीअनुसार केन्द्रीय सदस्य चुनिन्छ। उनको यो बोलीमा आइतबार उपस्थित केन्द्रीय सदस्य परपर ताली पिटे। नेता भण्डारीले नेता महतोले भनेजस्तो पुराना नेतालाई कुनै हालतमा स्वतः केन्द्रीय सदस्य बनाउन नसक्ने ठोकुवा गरेका थिए। 'अहिले ४०१ जना केन्द्रीय सदस्यमध्ये ३११ जना चुनियो। अझै ९० जना बाँकी छ। कोको जायज मान्छे छुटेका छन्। कोको लायक मान्छे केन्द्रीय सदस्यमा राख्न छुटियो? उनीहरूका बारे छलफल गरेर राख्नुपर्छ,' बैठकमा नेता भण्डारीले नेता महतोको मागबारे भने, त्यति बेला पार्टी ढिक्का हो कि होइन भन्ने कुरा हुन्छ, टाउको गनेर पार्टी एक ढिक्का हुँदैन।' मधेसमा हुने पार्टीको केन्द्रीय समितिको बिस्तारित बैठकबाट ९० जना केन्द्रीय सदस्यको टुंगो लगाउने उनले बताए। नेता महतोले भने पुरानो सहमतिअनुसार तीन दर्जन नेताहरूलाई स्वतः केन्द्रीय समिति बनाउनैपर्ने अडानमा छन्। अध्यक्ष ठाकुरले यो निर्णय नगरेसम्म पार्टी बैठकमा नजाने नेता महतोले बताइरहेका छन्। उनले भने, 'महन्थजीले पहिचान र अधिकारवादी शक्तिलाई पार्टीभित्र कमजोर बनाउन खोज्नुभएको छ। जुन हामीलाई मान्य छैन। तर, पार्टी अध्यक्ष ठाकुर वरिष्ठ नेता महतोलाई मिलाएर लैजाने पक्षमा छैनन्। बरु पार्टीमा आफ्नो मात्रै वर्चस्व कामय गर्न खोजेको देखिन्छ। ठाकुर भन्छन्, मिल्ने मानिसलाई न मिलाउँछ? जसको इन्टेन्सन नै मिल्ने छैन, उसलाई कसरी मिलाउने?"
सहमतिका आधारमा संघीयताका बाँकी काम टुंगो लगाउनुपर्छ : देउवा,"जनकपुरधाम : नेपाली कांग्रेसका सभापति शेरबहादुर देउवाले राष्ट्रिय सहमतिका आधारमा संघीयताका बाँकी काम टुंगोमा पुर्याउनुपर्ने बताएका छन्। धनुषाको औरही गाउँपालिका४ मा आज नेपाली कांग्रेसका पुराना नेता एवं धनुषा निर्वाचन क्षेत्र नं २ का पूर्वसभापति राजकिशोर सिंह राजपुतको सालिक अनावरण गर्दै सभापति देउवाले संघीयतालाई बलियो बनाउन प्रदेशलगायत निकायले उठाइरहेका सवाल सम्बोधन गर्न राष्ट्रिय सहमतिको आवश्यकता भएको बताए। सभापति देउवाले प्रजातन्त्रका लागि पञ्चायतकालदेखि नै सक्रिय नेपाली कांग्रेसका प्रतिबद्ध नेता सिंहले पार्टी संगठन र परिवर्तनका लागि भएका आन्दोलनमा पुर्याएको योगदानको सम्मानका लागि पनि पार्टी नेता कार्यकर्तालाई क्रियाशील हुन आग्रह गरे। 'स्वर्गीय सिंह पार्टीको सम्पत्ति हुनुहुन्छ। उहाँको अनुपस्थितिले हाम्रो पार्टी र लोकतान्त्रिक आन्दोलनलाई ठूलो क्षति भएको छ। त्यो क्षतिपूर्तिका लागि हामी सबैले उनको सपना सकार गर्न लाग्नुपर्ने पर्छ। त्यसका लागि क्रियाशील हुन म अनुरोध गर्दछु,' उनले भने। कार्यक्रममा पार्टीका पूर्वउपसभापति एवं प्रतिनिधिसभा सांसद विमलेन्द्र निधिले संविधानअनुसार दुईदुईपटक निर्वाचन भइसक्दा पनि संघीयता कार्यान्वयनको महत्वपूर्ण काम बाँकी रहेको भन्दै दलहरुले गम्भीर बन्नुपर्नेमा जोड दिए। उनले परिवर्तनका लागि भएका सबै आन्दोलनको नेतृत्व मधेस र कांग्रेसले गरेका भन्दै सङ्यीयता कार्यान्वयनको नेतृत्व पनि कांग्रेसले नै गर्नुपर्नेमा जोड दिए। आगामी महासमिति बैठकमा संघीयतासँग जोडिएका बाँकी काम, प्रदेशलाई बलियो बनाउन प्रहरी प्रशासन, निजामती कर्मचारी, स्थानीय तहले काठमाडौं धाउनुपर्ने अवस्था अन्त्य गर्ने विषय मुख्य एजेन्डा बनाएर अगाडि बढ्नुपर्ने उनको भनाइ थियो। त्यसैगरी पार्टी सहमहामन्त्री महेन्द्र यादवले कांग्रेस बलियो भएमा मात्रै संघीयता, मधेस र देश बलियो हुने भन्दै आगामी दिनमा पार्टीलाई थप बलियो बनाउन सबै एकढिक्का हुनुपर्ने बताए।"
"महिला हिंसा अन्त्यका लागि सोच,व्यवहार र मानसिकतामा परिवर्तन आउनुपर्छ : उपसभामु्ख रानामगर","ललितपुर : उपसभामुख इन्दिरा रानामगरले सोच र मानसिकतामा परिवर्तन ल्याउन नसकेसम्म कानुन बनाएर मात्रै महिला हिंसा अन्त्य नहुने बताएकी छन् । लैङ्गिक हिंसा अन्त्यको सुनिश्चितता महिला र बालबालिकामा लगानीको ऐक्यबद्धता नाराका साथ नीति तथा संस्थागत संरचनाको विश्लेषण विषयमा आधारित लैङ्गिक हिंसा सम्बोधनका लागि राष्ट्रिय सम्मेलनमा उपसभामुख रानामगरले महिला हिंसासम्बन्धी कानुन बनेका भए पनि प्रभावकारीरुपमा कार्यान्वयनमा आउन नसकेका बताइन्। हिंसा अन्त्यका लागि सोच,व्यवहार र मानसिकतामा परिवर्तन आउनुपर्ने उनको भनाइ छ। सोच, व्यवहार र मानसिकतामा परिवर्तन ल्याउन नसकेसम्म कानुन बनाएर मात्रै महिला हिंसा अन्त्य हुँदैन । बनेका र भएका महिला हिंसासम्बन्धी कानुन पनि प्रभावकारीरुपमा कार्यान्वयनमा आउन सकेका छैनन् । समाज हिंसामुक्त हुन सकेको छैन । बालबालिकासम्बन्धी पनि पर्याप्त कानुन बनेका छैनन् । हरेक समस्यामा महिलाले लड्नु भिड्नुपर्ने अवस्था छ । हरेक पल काम गरेर प्रमाणित गर्नुपर्छ, उपसभामुख रानामगरले भनिन् । महिला नेतृत्वमा नपुगेसम्म हिंसा अन्त्य हुँदैन भन्दै घरबाट नै महिला हिंसा अन्त्य हुनुपर्नेमा उनले जोड दिइन्। उपसभामुख रानामगरले भवन र टावर बन्दैमा विकास भयो भन्न नमिल्ने उल्लेख गर्दै महिलाको डिजिटल प्रविधिमा पहुँच पुर्याउन सबैको साथ चाहिने बताइन्। महिलाले उत्पादन गरेका सामग्रीको उचित मूल्य पाउने व्यवस्था गर्नुपर्ने उल्लेख गर्दै उनले महिलाको क्षमता अभिवृद्धिका लागि सरकारले लगानी गर्नुपर्नेमा जोड दिइन्। रासस"
भूकम्पले १० करोडको पशुचौपाया क्षति,"जाजरकोट : गत कात्तिक १७ गते राति गएको भूकम्पले जाजरकोटमा १० करोड भन्दा बढीका पशुचौपायको क्षति भएको छ। भूकम्पले भत्किएका संरचनाबाट चेपिएर मरेका पशुचौपायाको लागत १० करोडभन्दा बढी रहेको अनुमान गरिएको छ। नलगाड, भेरी नगरपालिका, बारेकोट, कुशे र शिवालय गाउँपालिकामा ३ सय ६९ जना किसानका पशुचौपाया र गोठहरू नष्ट भई १० करोड ३० लाख ५० हजार ४ सय २२ लागतको क्षति भएको पशु अस्पताल तथा पशु सेवा कार्यालय, जाजरकोटका प्रमुख ज्ञानु कुमार शर्माले जानकारी दिए। भूकम्पले जिल्लाभरि २० वटा गोरु र २० वटा भैंसी मरेका छन्। त्यसैगरी १ बाच्छी, १ पाडी, २ सय ४० वटा बाख्रा र ६४ वटा पाठापाटी भूकम्पमा पुरिएर मरेका छन्, कार्यालय प्रमुख शर्माले भने, ७१० वटा कुखुरा, २३ वटा घरपालुवा कालिज मरेका छन्। ३ सय ६० वटा सुधारिएका पशुगोठहरू भत्किएर नष्ट भएका छन्। उनका अनुसार भूकम्पबाट घाइते भएका २ सय ५ जना किसानका २५ वटा गाईगोरु, ४८ वटा राँगाभैसी, २ हजार ३ सय ४५ वटा भेडाबाख्रा र ३ सय ८७ वटा कुखुराको उपचार गरिएको छ। भूकम्पबाट सबैभन्दा बढी नलगाड नगरपालिकामा पशुधनको क्षति भएको छ। कार्यालय प्रमुख शर्माले नलगाड नगरपालिकाका २ सय ९४ जना, भेरी नगरपालिकाका १५, शिवालय गाउँपालिकाका ४६, बारेकोट गाउँपालिकाका १३, कुशे गाउँपालिकाका १ जना किसानको पशुधन र सुधारिएका पशुगोठहरू नष्ट भएको जानकारी दिए।"
संघीय संसदको महासचिवमा पद्मप्रसाद पाण्डेय सिफारिस,काठमाडौं : प्रतिनिधिसभाका सचिव पद्मप्रसाद पाण्डेय संघीय संसदको महासचिवमा सिफारिस भएका छन्। महासचिव भरतराज गौतमले राजीनामा दिएपछि पाण्डेलाई महासचिवमा सिफारिस गरिएको हो। उनलाई प्रतिनिधिसभाका सभामुख देवराज घिमिरे र राष्ट्रियसभाका अध्यक्ष गणेशप्रसाद तिमिल्सिनाले महासचिव नियुक्त गर्न सिफारिस गरेका हुन्।गौतमले राजीनामा दिएपछि सभामुख घिमिरे र अध्यक्ष तिमिल्सिनाले राष्ट्रपति रामचन्द्र पौडेललाई महासचिवमा पाण्डेयलाई सिफारिस गरेको पत्र बुझाएका थिए। प्रतिनिधिसभा सभामुख र राष्ट्रियसभा अध्यक्षको सिफारिसमा संघीय संसदको महासचिव राष्ट्रपतिले नियुक्त गर्ने संवैधानिक व्यवस्था छ।
लुम्बिनी प्रदेश सरकारको बेथितिविरुद्ध एमालेको ध्यानाकर्षण,"बुटवल : नेकपा एमाले लुम्बिनी प्रदेश संसदीय दलले प्रदेश सरकारलाई विभिन्न बेथितिको आरोप लगाउँदै सरकारको ध्यानाकर्षण गराएको छ। सोमबार संसदीय दलका नेता तथा निवर्तमान मुख्यमन्त्री लिला गिरीको नेतृत्वमा पुगेको टोलीले मुख्यमन्त्रीलाई विभिन्न १३ वटा आरोपहरू लगाउँदै ध्यानाकर्षण गराएको हो। मुख्यमन्त्री डिल्लीबहादुर चौधरीलाई आरोपत्र बुझाइएको छ। प्रदेशमा कांग्रेसमाओवादी गठबन्धन सरकारका कारण बेथिति, विसंगति र मनपरि बढेको भन्दै गम्भीर ध्यानाकर्षण जनाउँदै सरकारलाई प्रश्न सोधेर जवाफ माग गरेको एमालेले जनाएको छ। वर्तमान सरकारका काम गराई र शैली अपारदर्शी र असन्तुलित रहेको भन्दै सर्बत्र गुनासो चुलिएको, प्रदेश मातहतका सेवा प्रवाह प्रभावकारी नहुँदा जनतामा निराशा र आक्रोस बढिरहेको, संघीयताको कार्यान्वयन भएसँगै गठन भएको लुम्बिनी प्रदेश सरकारले २०७४ सालमै लुम्बिनी प्रदेशलाई समृद्ध बनाउन सकिने आधारहरु तय गर्दै तिनलाई कार्यान्वयन गर्ने चरण सुरु भइसकेको तर, सत्ता गठबन्धन फेरिएसंगै महत्वपूर्ण योजनाहरुलाई अलपत्र पार्ने काम भएको लगाएत आरोप एमालेले लगाएको छ।"
परराष्ट्रमन्त्री साउद र कतारका प्रधानमन्त्रीसँग शिष्टाचार भेट,"काठमाडौं : परराष्ट्रमन्त्री एनपी साउद र कतारका प्रधानमन्त्री शेख मोहम्मद बिन अब्दुल रहमान अलथानीसँग शिष्टाचार भेटवार्ता भएको छ। कतारको राजधानी दोहामा उनीहरूबीच आज (सोमबार) शिष्टाचार भेटवार्ता भएको हो। भेटवार्ताका क्रममा परराष्ट्रमन्त्री साउदले हमासद्वारा बन्दी बनाइएका नेपाली विद्यार्थी विपिन जोशीको शीघ्र रिहाइका लागि थप सशक्त पहल गरिदिन विशेष अनुरोध गरेको स्वकीय सचिव दिपक जोशीले जानकारी दिए। परराष्ट्रमन्त्री साउदले कतारका प्रधानमन्त्री अल थानीसँग व्यापार र लगानीका विषय, कतार फ्रन्ट फर डेभलपमेन्टबाट हुने विकास सहयोग, आगामी उच्चस्तरीय भ्रमणआदि विषयमासमेत कुराकानी गरे। परराष्ट्रमन्त्री साउद दोहामा जारी विभिन्न मुलुकका राष्ट्र प्रमुख, सरकार प्रमुख, विदेशमन्त्री, निजी क्षेत्र, थिंक ट्यांक, सञ्चारकर्मी सम्मिलित दोहा फोरम २०२३ मा प्यानलिस्टका रूपमा सहभागी छन्।"
आन्तरिक र बाह्य शक्ति मिलेर एमाले फुटाउने प्रयास असफल भयो : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले दिगो ढंगले देशको रक्षा गर्न एमालेको एक बहुमतको सरकार आवश्यक रहेको बताएका छन्। झुलाघाटचिवाभञ्ज्याङ यात्रा अन्तर्गत सोमबार सिन्धुपाल्चोकको खाडीचौरमा आयोजित सभालाई सम्बोधन गर्दै अध्यक्ष ओलीले एमालेले मात्रै देशको रक्षा गर्न सक्ने भन्दै अब दिगो ढंगले देशको रक्षा गर्न र समृद्ध मुलुक बनाउन एमालेको एकल बहुमतको सरकार आवश्यक रहेको बताएका हुन्। अध्यक्ष ओलीले आन्तरिक र बाह्य शक्ति मिलेर एमाले पार्टी फुटाउने प्रयास भएको र कमजोर बनाउने षडयन्त्र भएपनि लोकप्रिय पार्टी बन्न सफल भएको धारण राखे। उनले एमाले सरकारले गरेका कामबाट तर्सेर विभिन्न शक्ति मिलेर एमालेलाई सरकारबाट हटाइएको जिकिर गरे । एमाले सरकारमा भएका बेला गरेका कामले देशमा अरु कुनै वैकल्पिक शक्ति नरहेको स्पष्ट भएको उनले बताए। उनले एमालेले नाकाबन्दीको सामनादेखि उत्तर दक्षिण सडक लगायतका विकासका काम गरको भन्दै तर्सिनुपर्ने,डराउनुपर्ने र अल्मलिनुपर्ने अवस्था नरहेको उल्लेख गरे।"
"एनसेल खरिद बिक्रीमा अनियमितता भएको जसपाको आशंका, निष्पक्ष छानबिन गर्न माग","काठमाडौं : जनता समाजवादी पार्टी (जसपा)ले एनसेल खरिद बिक्री प्रकरणको छानिबन गर्नुपर्ने माग गरेका छन्। पार्टी कार्यालयमा बसेको केन्द्रीय कार्यकारिणी बैठकले एनसेल खरिद बिक्री प्रकरणको निष्पक्ष छानबिन गरी दोषीलाई कारबाही गर्नुपर्ने निर्णय गरेको हो। जसपा नेता राजकिशोर यादवले एनसेल खरिद बिक्री प्रकरणमा राजस्व छलिलगायत काम भएको हुनसक्ने आशंका गरे। 'एनसेल खरिद बिक्रीमा अनियमितता भएको आशंका छ। त्यही भएर निष्पक्ष छानबिन गरेर दोषीलाई कारबाही गर्नुपर्छ भन्ने हाम्रो माग हो,' अन्नपूर्णसँग उनले भने। त्यस्तै संसदमा दर्ता भएको चुरेसम्बन्धी विधेयक फिर्ता लिन सरकारलाई आग्रह गरिने पार्टी प्रवक्ता मनिष सुमनले बताए। उनले पुसन २५ र २६ गते राजनीतिक समिति र २७ गते केन्द्रीय कमिटी बैठक बोलाउने निर्णय भएको बताए। त्यस्तै प्रदेश कर्मचारी समायोजन र प्रहरी ऐन तत्काल कार्यान्वयनमा लैजान सरकारसँग आग्रह गरिने प्रवक्ता सुमनको भनाइ छ।"
रास्वपाले संसदीय दलको विधान पुनःसंरचना गर्ने,"काठमाडौं : राष्ट्रिय स्वतन्त्र पार्टी (रास्वपा)ले संसदीय दलको विधान पुनःसंरचना गर्ने निर्णय गरेको छ। आज केन्द्रीय कार्यालय वनस्थलीमा बसेको संसदीय दलको बैठकमा दलको विधानमा पुनःसंरचना गर्ने विषयमा छलफल भएको सो पार्टीका प्रमुख सचेतक सन्तोष परियारले जानकारी दिए। 'हामीले यसअघि नै संसदीय दलको विधानको मस्यौदा तयार गरेका थियौं। जलेश्वरको बैठकपछि त्यसलाई फेरि पुनःसंरचना गर्नपर्ने भएर विधानसम्बन्धी छलफल गर्यौं,' उनले भने। बैठकमा आगामी अधिवेशनमा संसद् र संसदीय समितिलाई सक्रिय बनाउने विषयमा छलफल भएको उनले बताए। उनका अनुसार सांसदले आफ्नो क्षेत्रगत समस्या संसदको शून्य समयमा र राष्ट्रिय मुद्दा विशेष समयमा प्रस्तुत गर्ने विषयमा छलफल भएको बताए। प्रमुख सचेतक परियारले भने, 'पार्टीले राष्ट्रिय मुद्दालाई अध्ययन र अनुसन्धान गरी टुंग्याउने हिसाबले उठान गर्नेबारे पनि छलफल भयो।' सचेतक निशा डाँगीले जनताका मुद्दा र सार्वजनिक महत्वका विषयमा उठाएको मुद्दाको सम्बोधन र समाधानका विषयमा पार्टी कहाँ चुक्यो भन्नेमा छलफल भएको जानकारी दिए। 'हामीले विगतमा जे जति मुद्दा उठायौं, त्यसलाई टुंगोमा पुर्याउन बिर्सिएको होकि भन्ने विषय आजको बैठकमा छलफल भयो,' उनले भने, 'विगतमा हामी कहीँकतै चुकेको भए आगामी दिनमा कस्ता मुद्दा उठाउने र त्यसलाई कसरी निरन्तरता दिने विषयमा पनि छलफल केन्द्रित भयो।'"
रास्वपाको संसदीय दलको बैठक बस्दै,काठमाडौं : राष्ट्रिय स्वतन्त्र पार्टी रास्वपाको संसदीय दलको बैठक आज दिउँसो बस्दैछ । बैठक पार्टीको केन्द्रीय कार्यालय वनस्थलीमा अपरान्ह ४ बजे बस्ने रास्वपाले जनाएको छ। बैठकमा संसदीय दलको विधान र संसद्को आगामी अविधेशनबारे छलफल हुने जनाइएको छ।
कांग्रेसले बोलायो केन्द्रीय कार्यसम्पादन समितिको बैठक,"काठमाडौं : नेपाली कांग्रेसले केन्द्रीय कार्यसम्पादन समितिको बैठक बोलाएको छ। मंसिर २९ गते शुक्रबार दिउँसो १२ : १५ बजेका लागि पार्टीको केन्द्रीय कार्यालय सानेमा बस्नेगरी बैठक बोलाइएको मुख्यसचिव कृष्णप्रसाद पौडेलले जानकारी दिए। मुख्यसचिव पौडेलका अनुसार बैठकमा महासमिति बैठकको तयारी,जाजरकोट भूकम्प र समसामयिक राजनीतिक विषयमा छलफल हुनेछ। बैठकमा केन्द्रीय कार्यसम्पादन समितिका पदाधिकारी एवं सदस्यहरूको उपस्थितका लागि आग्रह गरिएको छ।"
जसपाको केन्द्रीय कार्यकारिणी समितिको बैठक बस्दै,काठमाडौं : जनता समाजवादी पार्टी नेपालको केन्द्रीय कार्यकारिणी समितिको बैठक आज बस्दै छ। राष्ट्रिय सभाको निर्वाचनबारे छलफल गर्न अहिले बिहान ११ बजे पार्टी कार्यालय बालकुमारीमा बैठक बस्ने जसपाका नेता राजकिशोर यादवले जानकारी दिए। उनका अनुसार भदौ महिनादेखि सञ्चालन गरेको तीनमहिने सङ्गठन विस्तार तथा सुदृढीकरण अभियानको समीक्षा र राष्ट्रिय सभाको निर्वाचको विषयमा कार्यकारिणी समितिको बैठकमा छलफल हुनेछ। माघ ११ गते हुन लागेको राष्ट्रिय सभाको निर्वाचन हुँदैछ। सत्ता गठबन्धनले साझा उम्मेदवार तय गर्ने निर्णय गरेको छ।
पहिचानवादीलाई ओलीले भने एमालेले निषेधको राजनीति सहँदैन,"दोलखा : नेकपा एमाले अध्यक्ष केपी शर्मा ओलीले एमाले नेतृत्वको सरकारलाई आफ्नै नेताहरू मिलेर हटाएको बताएका छन्। उनले काम गर्ने नसकेर भन्दा पनि सबै जातजाति, भाषा, धर्म, सम्प्रदायको पक्षमा बोल्दा एमालेलाई सरकार बाहिर पठाएको आरोप लगाए। उनले कम्युनिस्ट, वामपन्थी जे भने पनि सबै एमाले नै भएको बताए। त्यसैले सबै वामपन्थी विचार बोक्नेहरूलाई उनले एमालेमा आउन आह्वान गरे। उनले पहिचानवादीको नाममा कोशीमा एमालेलाई निषेध गर्नु निन्दनीय भएको बताए। 'एमाले मुलुकको सबैभन्दा ठूलो पार्टी हो। यो पार्टी कसैले यो गर, त्यो नगर भन्दा मान्ने वा कसैले प्रवेश निषेध भन्दा डराउने पार्टी हैन। एमालेले निषेधको राजनीति सहँदैन,' उनले भने। राजनीति भनेको संवादसमेत भएकाले पहिचानवादीहरूको केही माग भए एमाले छलफल गर्न तयार रहेको उनको भनाइ थियो।"
भिजिट र अध्ययन भिसामा गएका झण्डै दुई सय नेपाली रुसी सेनामा भर्ना भएको प्रधानमन्त्रीको दाबी,"काठमाडौं : प्रधानमन्त्री पुष्पकमल दाहालले भिजिट र अध्ययन भिसामा रुस पुगेका झन्डै दुई सय जना नेपाली त्यहाँको सैनिकमा भर्ना भएको बताएका छन्। प्रेस सेन्टरको पदाधिकारी बैठकलाई सोमबार सम्बोधन गर्दै प्रधानमन्त्री दाहालले दुई सय जना नेपाली रुसी सेनामा भर्ना भएको जानकारी पाएको बताए। प्रधानमन्त्री दाहालले रुसी सेनामा कार्यरत केही नेपालीहरू युक्रेनको कब्जामा रहेको समेत उनले बताए। युक्रेन सेनामा समेत केही नेपालीहरू कार्यरत रहेको सूचना भएको र त्यसबारे सरकारले अध्ययन गरिरहेको बताए। रुस र युक्रेन युद्धका क्रममा ६ जना नेपालीको मृत्यु भएको छ। सरकारले उनीहरूको शव नेपाल सरकारलाई बुझाउन यसअघि नै रुस सरकारलाई पत्र पठाइसकेको छ। सरकारले नेपालीहरूलाई आफ्नो सेनामा भर्ना नगर्न आग्रहसमेत गरेको छ। त्यस्तै प्रहरीले अवैध तरिकाले रुस पठाउने १२ जनालाई पक्राउ गरेको थियो। त्यस्तै प्रधानमन्त्री दाहालले वर्तमान गठबन्धनलाई तोड्न विभिन्न प्रयासहरू भइरहेको बताए। तर कसले गठबन्धनलाई तोड्न खोजेको बारे उनले केही खुलाएनन्। 'अहिले रातदिन गठबन्धन तोड्ने र नयाँ सरकार बनाउने खेल भइरहेका छन्। तर त्यो अहिले सम्भव देखिँदैन,' उनले भने। पाँच वर्षसम्मै यही गठबन्धन रहने उनको दाबी छ।"
"सिन्धुपाल्चोकमा ओलीलाई माओवादी नेताले गरे स्वागत, एमालेबाहेक वैकल्पिक शक्ति नभएको ओलीको दाबी","सिन्धुपाल्चोक : नेकपा एमालेका अध्यक्ष केपी शर्मा ओलीले देशमा एमालेबाहेक वैकल्पिक शक्ति नरहेको बताएका छन्। नेकपा एमालेको झुलाघाटचिवाभञ्ज्याङ समृद्धिका लागि संकल्ल्प यात्रा अभियानको क्रममा सोमबार सिन्धुपाल्चोकको बलेफी गाउँपालिका७ स्थित खाडीचौर आइपुगेका ओलीले एमालेबाहेक बैकल्पिक शक्ति नरहेको भन्दै एमालेको एकल बहुमतको सरकार नभई देशको स्थायी विकास नहुने जिकिर गरे। नेकपा एमालेको एकल बहुमतको सरकार नभईकन यो देशलाई स्थाई रुपमा दिगो ढंगले रक्ष गर्न र अगाडि बढाउन सकिँदैन। समृद्ध बनाउन सकिँदैन भन्ने स्पष्ट भएको छ, उनले भने। सिन्धुपाल्चोकमा विभिन्न विपद्को समयमा पार्टीको तर्फबाट युवाहरुले हजारौं अस्थायी घरहरू निर्माण गरेर पीडितहरूलाई हस्तान्तरण गरेको उनले सुनाए। ०७८ मेलम्ची बाढीपीडितको सहज जीवनको लागि सिन्धुपाल्चोकलाई विपदग्रस्त जिल्ला घोषणा गरेर बाढी रोकथाम गर्न पहलकदमी गरिएको ओलीले जनाए। मेलम्चीको पानी काठमाडौंमा लैजान एमाले सरकारले मात्रै सकेको उनले दाबी गरे। २०४० सालको पिस्कर हत्याकाण्ड सम्झँदै ओलीले सिन्धुपाल्चोक संघर्ष र सहिदको भूमी भएको बताए। त्यतिखेर पिस्करमा नाचिरहेको बेला गोली हानेर निर्दोष जनतालाई क्रुरतापूर्वक हत्या गरियो, घाइते बनाइयो,' उनले भने, 'पिस्करबासीको संघर्षलाई आत्मसाथ गर्दै देशलाई समृद्धतिर लैजानुपर्छ। पिस्कर विद्रोहमा स्थानीय इले थामी र बिरबहादुर थामीले सहादत प्राप्त गरेको स्मरण गर्दै उनले एमालेले शहिदले देखेको सपना पूरा गर्ने बताए। नेकपा एमाले विकासको पर्याय भएको भन्दै खाडीचौर बजारको बीचमा वर्षौदेखि अलपत्र परेको मोटरबेल पुल एमाले सरकारमा पुगेपछि मात्रै बन्ने बताए। 'यहाँका मन्त्रीसांसदहरू सक्नुहुन्छ भने यो अगाडिको अलपत्र पुल बनाएर देखाउनुस्,' उनले भने, 'उहाँहरुले सक्नुहुन्न भन्ने हामीलाई थाहा छ। एमाले सरकार नआएसम्म यो पुल बन्दैन। अभियान सभालाई सम्बोधन गर्दै नेकपा एमालेका केन्द्रीय सदस्य तथा जिल्लाको सहइन्चार्जसमेत रहेका पूर्व प्रदेशमन्त्री सरेश नेपालले तातोपानी नाका, मध्य पहाडी लोकमार्ग, गुठी जग्गालगायतको समस्याबारे पार्टी र सरकारको ध्यानार्कषण गराएका थिए। अर्थतन्त्रमा महत्वपूर्ण योगदान दिने म्याग्नेसाईट उद्योग लामो समयदेखि बन्द हुँदा निराशा र आक्रोस फैलिएको छ,' उनले भने, 'ऊर्जा क्षेत्रको विकासले स्थानीय जनताको उठिबास लागेको छ। कृषि क्षेत्रमा त्यस्तै समस्या छ। यसबारे भन्दै पार्टी र सरकारको ध्यानाकर्षण गराउन चाहन्छु। तातोपानी नाका सञलनमा आए पनि निर्यात हुन नसकेको भन्दै त्यसतर्फ सरकारले ध्यान दिनुपर्ने जोड दिए। बाटोको अवस्था नाजुक छ, नाकाबाट आयात भए पनि निर्यात हुन सकेको छैन। यसतर्फ पनि ध्यानाकर्षण गराउन चाहान्छु,' उनले भने। अभियानको क्रममा ओलीसँगै वरिष्ठ उपाध्यक्ष ईश्वर पोखरेल, उपाध्यक्ष अष्टलक्ष्मी शाक्य, युवराज ज्ञवाली, महासचिव शंकर पोखरेल अन्य नेता तथा कार्यकर्ता उपस्थित थिए। यसैबीच अभियानको क्रममा सिन्धुपाल्चोक आएका ओलीलाई नेकपा (माओवादी केन्द्र)ले स्वागत गरेको थियो। माओवादी केन्द्रका बागमती प्रदेश अध्यक्ष तथा प्रदेशसभा सांसद सरल सहयात्री र गत स्थानीय तहको निर्वाचनमा माओवादी केन्द्रबाट निर्वाचित बलेफी गाउँपालिकाका अध्यक्ष गंगाबहादुर तामाङले ओलीसहितको एमाले टोलीलाई स्वागत गरेका थिए। पौडेलले ओलीलाई सुकुटेमा खादा लगाएर स्वागत गरेका थिए भने गाउँपालिका अध्यक्ष तामाङले खाडीचौरमा आयोजित आमसभास्थलमा पुगेर स्वागतसहित मायाको चिनो दिएका थिए। यसअघि जाजरकोटमा पूर्वअथर्मन्त्रीसमेत रहेका जनर्दन शर्माले ओलीलाई स्वागत गरेका थिए।"
इतिहासमा मिल्काइएका राजामहाराजा फर्काउने प्रयास सफल हुँदैन : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले सरकारका कामबाट विक्षिप्त बनेकाहरू भ्रम र जालझेलको षड्यन्त्रमा लागेको बताएका छन्। सरकारले सामाजिक न्याय, सुशासन, समृद्धि र अन्तराष्ट्रिय कूटनीतिका क्षेत्रमा राम्रा कामहरू अघि बढाएपछि व्यवस्थाविरोधी शक्तिहरू अत्तालिएको उनको भनाइ छ। काठमाडौंको गोकर्णेश्वरमा आयोजित कार्यकर्ता प्रशिक्षण कार्यक्रममा सम्बोधन गर्दै प्रधानमन्त्री तथा नेकपा माओवादी केन्द्रका अध्यक्ष दाहालले सरकार बनेको बेलादेखि नै सरकारविरुद्ध लागेकाहरू अहिले झनै अत्तालिएर संविधानमाथि नै धावा बोल्ने दुस्साहस गर्न थालेको बताए। 'एकथरि व्यक्तिहरूले सरकार गठन भएदेखि नै नेपाल श्रीलंका बन्ने भयो, उत्पातै हुनेभयो, आकाशै खस्ने भयो भन्ने किसिमले प्रचार गरे। तर सरकारले सामाजिक न्याय, सुशासन र समृद्धिका क्षेत्रमा राम्रा काम गर्दै गएपछि यसरी कुप्रचार गर्नेहरू विक्षिप्त बनेर अनर्गल प्रचारबाजी र सरकारलाई बदनाम गर्ने षड्यन्त्रमा लागेका छन्। यतिले मात्रै नपुगेर संघीयता, धर्मनिरपेक्षता, जाति, वर्ग क्षेत्र लिंगका अधिकारविरुद्ध लोकतान्त्रिक गणतन्त्रमाथि नै प्रहार गर्न पुगेका छन्। संविधानमाथि नै धावा बोल्ने दुस्साहस गर्न थालेका छन्,' उनले भने। सरकारले सामाजिक न्यायका पक्षमा इतिहासकै महत्वपूर्ण निर्णय गरेको उनले बताए। सरकारले युगौंदेखिका सामन्ती उत्पीडनको अन्त्य गर्न मीटरब्याज पीडितका पक्षमा कानुन ल्याएर सामन्ती दलालहरूको पीडाबाट हजारौं जनतालाई मुक्ति दिन सफल बनेको उनको जिकिर थियो। त्यसैगरी लाखौं नेपाली आमाबुवाका सन्तानले नागरिकता नपाउने पीडाको समेत सम्बोधन गरेको उनको भनाइ छ। 'मीटरब्याज पीडितहरुका पक्षमा आयोग र ऐन नै बनाएर पीडकमाथि कारबाही गरियो। पीडितका लागि यो मुक्ति अभियानजस्तै भयो पनि। त्यसैगरी बुबाआमा नेपाली भएर पनि नागरिकता नपाउनुको पीडा झेलेका ७, ८ लाख नेपालीले नागरिकता पाउन सके,' उनले भने। विदेश काम गर्न पुगेका र स्वदेशमा समेत स्वरोजगार र विभिन्न क्षेत्रमा कार्यरत लाखौं श्रमिकलाई सामाजिक सुरक्षा अभियानमा समावेश गराएर उनीहरूको भविष्य सुरक्षित गरिएको प्रधानमन्त्री दाहालले बताए। उनले सुशासनका पक्षमा सरकारले ठूलाठूला भ्रष्टाचारका काण्डहरुको छानबीन अघि बढाएको, भूमाफिया र तस्करीविरुद्ध नयाँ अभियान चलाएको, अन्तर्राष्ट्रिय क्षेत्रमा सफल कूटनीतिक अभ्यास गरेको र त्यसमा पनि खासगरी जलवायु न्यायका क्षेत्रमा निर्णायक पहल गरेको बताउँदै यी कामबाट व्यवस्थाविरोधी शक्तिहरू छटपटिएको बताए। उनले अर्थतन्त्रमा देखिएको संकटलाई ठूलो देखाएर नेपालमा के के न हुने हो भन्दै जनतालाई आतंकित बनाएको बताए। 'अर्थतन्त्रमा देखिएका समस्या, लघुवित्तसँग सम्बन्धित र पीडितका समस्या, बैंक ब्याजदर, अन्य वित्तिय क्षेत्रका समस्याहरु हल गर्न नीजि क्षेत्रलाई समेत विश्वासमा लिएर निरन्तर गरेको पहलका कारण अहिले कतिपय आर्थक सूचकहरु सकारात्मक देखिएको र अर्थतन्त्र चलायमान हुने दिशामा अघि बढेको छ । राष्ट्र बैंकको पछिल्लो समीक्षा यसकै प्रतिफल हो,' र्नले भने। प्रधानमन्त्री दाहालले इतिहासमा लोकतान्त्रिक गणतन्त्रको विकल्प नभएको बताउँदै नेपाली समाजमा देखिएका समस्याहरू यही व्यवस्थाबाट हल हुने ठोकुवा गरे। 'कतिपय विक्षिप्त शक्तिहरू व्यवस्थाविरुद्ध भ्रम छर्न, बदनाम गर्न लागिपरेका छन्। कुनै बेला इतिहासमा मिल्काइएका राजा महाराजाहरू ल्याउने कुरा गरिरहेका छन्। तर लोकतान्त्रिक गणतन्त्रको विकल्प हिजोको सामन्ती निरंकुशतन्त्र कदापी हुन सक्दैन। पछिल्लो समयमा अराजकता मच्चाउन खोजे पनि वितण्डा मच्चाउन खोज्नेहरु असफल बनेका छन्,' उनले भने।"
समृद्धिका लागि संकल्प यात्रा : एमालेको नेतृत्व दोलखा हुँदै आज पुष्पलालको जन्मभूमिमा आउने,"रामेछाप : नेकपा एमालेको झुलाघाटदेखि चिवाभन्ज्याङसम्मको समृद्धिका लागि संकल्प यात्रा आज तीनलालको भूमि रामेछाप आउँदैछ। समृद्धिका लागि संकल्प यात्रा आज काभ्रे धुलिखेलबाट दोलखा हुँदै नेपाल कम्यूनिष्ट पार्टीका संस्थापक पुष्पलाल श्रेष्ठको जन्मथलो रामेछाप पुग्ने एमालेका महासचिव शंकर पोखरेलले जानकारी दिए। यात्राको १२ औं दिन आज अध्यक्ष केपी शर्मा ओलीसहित एमालेका पदाधिकारी र नेताहरुले दोलालघाट, खाडीचौर, खरीढुंगा, चरिकोट, किर्ने लगायतका ठाउँमा स्थानीयसँग भेटघाट र अन्तर्क्रिया गर्नेछन्। आज चरिकोटमा जनसभाको आयोजना हुनेछ। उक्त सभालाई सम्बोधन गरेपछि अध्यक्ष ओलीसहितका नेताहरुले रामेछापमा संस्थापक महासचिव पुष्पलालप्रति श्रद्धान्जली व्यक्त गर्ने कार्यतालिका छन्। आज उक्त टोली साँझ मन्थलीमै बास बस्नेछ। निर्वाचनको समयमा रामेछापमा नआएका एमालेका शीर्ष नेतृत्वले पुष्पलालको जिल्लामा पुगेर अन्तर्क्रिया गर्नेछन्। एमाले रामेछापका सचिव पुरुषोत्तम कडेरियाका अनुसार सोमबार साँझ मन्थलीको तीनलाल पार्कमा सन्देश सभा राखिएको छ। उनका अनुसार आज विभिन्न सांस्कृतिक कार्यक्रमसहित साँझ सभा हुने छ भने मंगलबार बिहान अन्तरक्रिया गरिनेछ। नेकपा स्थापना भएको यस वर्ष ७५ औं वर्ष पुगेको छ। उक्त अवसरमा पार्टीले आफ्ना संस्थापक नेताको स्मृतिमा निर्माण भएको पुष्पलाल मध्यपहाडी राजमार्गमा १९ दिने समृद्धि यात्रा सुरु गरेको हो। एमालेले कम्युनिस्ट नेताको नाममा सुरु भएको लोकमार्ग निर्माणमा तीव्रता, तराईलाई गाउँबस्तीसँग जोड्ने, बढ्दो बसाईसराइलाई कम गर्ने, विकासका गतिविधिलाई बढावा दिने र जनतासँग सम्बन्ध स्थापित गर्ने गरी अभियान सुरु गरेको हो। जनतासँग प्रत्यक्ष जोडिने र संगठन चलायमान बनाउने एमालेको रणनीति छ। ०८४ को निर्वाचनमा एकल बहुमत ल्याउने दाउ रहेको एमाले नेताहरू बताउँछन्। बैतडीको झुलाघाटबाट सुरु भएको लोकमार्ग पाँचथरको चिवाभञ्ज्याङमा टुंगिनेछ। यो अभियान विभिन्न जिल्लामा जनतासँग भेटघाट, आमसभा गर्दै पुस २ गते १९औं दिनमा समापन हुँदैछ।"
संसद सचिवालयका महासचिव भरतराज गौतमले दिए राजीनामा,काठमाडौं : संसद सचिवालयका महासचिव भरतराज गौतमले पदबाट राजीनामा दिएका छन्। उनले राष्ट्रपति रामचन्द्र पौडेलसमक्ष राजीनामा दिएको संघीय संसद सचिवालयले जनाएको छ। पदावधि बाँकी छदै उनले राजीनामा दिएका हुन्। राजीनामा दिनुको कारण भने खुलेको छैन।
मन्त्रीहरू सेटै फेरिँदै,"गृहमन्त्री श्रेष्ठले कांग्रेसका नेतालाई मात्रै टार्गेट बनाएको देउवाको विश्लेषण छ। स्रोतका अनुसार माओवादी नेताको सुनकाण्डमा संलग्नताका धेरै प्रमाण बाहिर आउँदा पनि बचाएको भन्दै देउवा रुष्ट छन्। काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डलाई एमाले सहितको गठबन्धनमा २०७९ पुस १० गते प्रधानमन्त्री बनाउने समझदारी बन्यो। एमाले र माओवादीबीच प्रधानमन्त्री र सभामुख आलोपालो र राष्ट्रपति एमालेले लिने समझदारीसहित नयाँ सत्ता गठबन्धन निर्माण पनि भयो। तर, नयाँ राष्ट्रपति निर्वाचनका लागि उम्मेदवार मनोनयन दर्ताको एक दिनअघि कांग्रेस नेतृत्वमा रहेको पुरानो माओवादीसहित पाँच दलीय गठबन्धन ब्युँताउने सहमति भयो। र, अर्को गठबन्धनमा सरेर दाहाल नेतृत्वमा सरकार बन्यो। यो सरकार बनेको एक वर्ष पुग्न लाग्दैछ। यसै अवधिमा अहिले सरकारमा रहेका मन्त्रीको सेट नै परिवर्तन गर्ने तयारी सुरु भएको छ। एक वर्ष नपुग्दै मन्त्रीको सेट नै किन फेर्ने ? स्रोत भन्छन्, गठबन्धन भित्रका दललाई मन्त्रीको भाग पुर्याउन। सबैलाई पालो पुर्याउनुपर्ने कारण बताइए पनि गठबन्धन दलभित्रैबाट मन्त्री फेर्न तीव्र दबाब आएको उच्च स्रोतको दाबी छ। अहिलेका मन्त्रीले गठबन्धनमा सामेल दलका नेताकार्यकर्तालाई नै असर गर्ने निर्णय गरेकाले सत्ता गठबन्धन दलका शीर्ष नेता नै असन्तुष्ट छन्। केही काण्डलाई छानबिनको दायरामा ल्याउँदा त्यसको झड्का गठबन्धनभित्र पनि परेकाले यो अवस्था आएको बताइएको छ। यता मन्त्रीको सेट नै परिवर्तन गर्न तयार भएका गठबन्धनका शीर्ष नेताहरू व्यक्ति बदल्दा काममा तीव्रता आउने भन्दै आन्तरिक कुरा लुकाउने प्रयास गरिरहेका छन्। तर, मुख्य कारण भनेको अहिलेका मन्त्रीको आलोचना बढ्नु नै हो। यो बीचमा संघीय मामिला तथा सामान्य प्रशासनमन्त्री अमनलाल मोदी निकालिएका थिए। स्रोतका अनुसार मन्त्रीको सेट नै बदल्ने विषयमा करिबकरिब देउवा र प्रचण्डबीच सहमति भइसकेको छ। यसअघि कांग्रेसले गृहमन्त्री हटाउन दबाब दिएको थियो। गृहमन्त्री श्रेष्ठलाई मात्र हटाउँदा जनमानवमा नराम्रो छाप पर्ने भन्दै प्रचण्ड पन्छाइरहेका थिए। सेटै परिवर्तन गर्नमा भने उनी पनि सहमत भएका छन्। स्रोत भन्छ, देउवा गृहमन्त्री श्रेष्ठको नामसमेत सुन्न चाहँदैनन्। औपचारिक भेटमा मलाईसमेत थुन्नु होस् भन्दै देउवा उनीसँग झर्किएका थिए। आफ्ना अति विश्वासिला नेता बालकृष्ण खाँणलाई जेल जानबाट रोक्न र जेल गए पनि निकाल्न नसकेकोमा देउवाले अत्यन्तै गिल्टी फिल गरिरहेको उनी निकटहरू बताउँछन्। पछिल्ला समय गृहमन्त्री श्रेष्ठबाहेक कुनै मन्त्रीको कार्य सम्पादन राम्रो छैन। अर्का मन्त्री सुदन किरातीले केही काम गरे जस्तो देखिए पनि उनी विवादमा मात्रै परिरहे। दाहाल नेतृत्वको २५ सदस्यीय मन्त्रीको कार्यसम्पदान एकदमै कमजोर देखिएको छ। धेरै मन्त्री त गुमनाम नै भएका छन्। विदेश भ्रमण गर्ने र आफ्नो दुनो सोझ्याउनेमा नै उनीहरू तल्लीन छन्। कार्यसम्पादन कमजोर भएको निहुँ बनाएर मन्त्रीको सेट नै परिवर्तन गर्ने गृहकार्य अहिले भइरहेको छ। गृहमन्त्री नारायणकाजी श्रेष्ठ एमाले र माओवादी गठबन्धनको सरकारमा भौतिक पूर्वाधार तथा निर्माणमन्त्री थिए। त्यति बेला उनले गृहमन्त्रीको दाबी गरेका थिए तर एमाले अध्यक्ष केपी शर्मा ओलीले राष्ट्रिय स्वतन्त्र पार्टी(रास्वपा)का सभापति रवि लामिछानेलाई गृहमन्त्री बनाउने अडान लिएपछि श्रेष्ठले भौतिक पूर्वाधारमा चित्त बुझाउनु परेको थियो। केही महिनामा नै एमाले, रास्वपासहितको गठबन्धन भत्कियो। त्यसपछि श्रेष्ठ गृहमन्त्री बने। गृहमन्त्री बनेसँगै श्रेष्ठले नक्कली भुटानी शरणार्थी प्रकरणमा सत्तारुढ गठबन्धनको मुख्य घटक कांग्रेसका प्रभावशाली एवं पूर्वगृहमन्त्री बालकृष्ण खाँण, एमालेका सचिव एवं पूर्वउपप्रधानमन्त्री टोपबहादुर रायमाझी लगायतका प्रभावशाली व्यक्तिलाई थुने। ललिता निवास जग्गा प्रकरणको फाइल पनि उनैको पालामा खोलियो। कांग्रेस नेता विजयकुमार गच्छदारसहित करिब ४ सय जनाविरुद्ध मुद्दा चलाइयो। हुन न अख्तियारले पनि यो प्रकरणमा गच्छदारसहित १ सय ७५ जनाविरुद्ध भ्रष्टाचार मुद्दा हालिसकेको थियो। गृहमन्त्री श्रेष्ठले थाहा नै नपाई ६० किलो सुन भित्रियो। नक्कली भुटानी शरणनार्थी प्रकरण र ललिता निवास प्रकरणमा श्रेष्ठको जयजयकार हुन थालेपछि सुनकाण्डमा प्रधानमन्त्री दाहालले हस्तक्षेप गरेको पनि चर्चा भयो। गृहमन्त्री श्रेष्ठ मात्रै चर्चामा आएको कारण प्रधानमन्त्रीबाटै गृहमन्त्रीलाई साइजमा ल्याउन यो गरिएको थियो। क्षेत्राधिकारबाहिर गएर विमानस्थल भन्सार र प्रहरीको आँखा छलेर ल्याइएको सुन सिनामंगलमा राजस्व अनुसन्धान विभागले बरामद गर्यो। सुन काण्डमा माओवादी नेताका फोटोहरू धमाधम सार्वजनिक भए। सुन काण्डमा गृहमन्त्री श्रेष्ठले माओवादी नेतालाई भने चलाएनन्। प्रहरीको केन्द्रीय अनुसन्धान ब्युरो(सीआईबी)को अनुसन्धान प्रतिवेदनमा उल्लेख भएका माओवादी नेतालाई चोख्याउने काम भयो। तीनवटा ठूला प्रकरण उजार गरे पनि जडमा भने पुर्याउन सकेका छैनन्। उपल्लो तहसम्मकै संलग्नता भएका मुद्दामा त्यो हदसम्म पुग्ने आँट गृहमन्त्री श्रेष्ठ गरेनन्। चौतर्फी दबाबका कारण पनि आफूले त्यति ठूलो प्रकरणको अनुसन्धान गरेको गृहमन्त्री श्रेष्ठले दाबी गर्दै आएका छन्। गृहमन्त्री श्रेष्ठले आफू हिरो बन्न सत्तारुढ गठबन्धनभित्रकै प्रभावशाली व्यक्तिहरू पनि जेल हालेको वा फसाएको भन्दै असन्तुष्टि चुलिँदै गयो। कांग्रेस र माओवादी लगायतका गठबन्धनभित्रै उनलाई गृहमन्त्रीबाट हटाउन ठूलो दबाब पर्यो। अब गृह मन्त्रालय भने कांग्रेसले राख्ने तयारी रहेको बताइएको छ। अर्थ र गृह मन्त्रालय साटासाट गर्न पनि देउवा र दाहाल सहमत भइसकेका छन्। गृह मन्त्रालय अरूलाई दिँदा पार्टी नै अठ्यारोमा परेको देउवाको बुझाइछ। त्यसका लागि देउवाले अति विश्वासपात्र खोजिरहेका छन्। गृहमन्त्री श्रेष्ठले कांग्रेसका नेतालाई मात्रै टार्गेट बनाएको देउवाको विश्लेषण छ। स्रोतका अनुसार माओवादी नेताको सुनकाण्डमा संलग्नताका धेरै प्रमाण बाहिर आउँदा पनि बचाएको भन्दै देउवा रुष्ट छन्। तर, तत्काल सरकार नै परिवर्तन गर्ने पक्षमा भने देउवा छैनन्। त्यसो भएमा प्रमुख प्रतिपक्ष दल एमालेका अध्यक्ष केपी शर्मा ओलीको पल्लामा सत्ता जाने भय उनमा छ।"
एमाले तातेपछि अरू पनि सल्बलाए,"एमालेले मिसन ग्रास रूटबाट सुरु गरेको जनता भेट्ने कार्यक्रम पछि नेकपा माओवादी केन्द्रले पनि जनतासँग माओवादी, रूपान्तरण अभियान सञ्चालन गरेको छ। काठमाडौं : नयाँ दलहरूप्रतिको आकर्षण देखिएपछि पुराना दलहरू पनि जनतामा जान होडबाजी गर्न थालेका छन्। एमालेले मंसिरको १४ गते बैतडीको झुलाघाटबाट संकल्प यात्रा सुरु गरेपछि सुदूरपश्चिममा अरू दल पनि सल्बलाउन थालेका छन्। भारतको उत्तराखण्ड राज्यको पिथौरागढ जिल्लासँग जोडिएको बैतडीको झुलाघाटमा झन्डोत्तोलन गरेर एमाले अध्यक्ष ओलीले यात्राको शुभारम्भ गरेका थिए। राजनीतिक शास्त्रका उपप्राध्यापक देवराज अवस्थी भन्छन्, पुराना दलहरूमा बल्ल जनतामाझ जानुपर्छ भन्ने भावना आएको छ। चुनावका बेलाबाहेक दलहरू गाउँमा जाने परम्परा थिएन। तर, एमालेले मिसन ग्रास रुट र समृद्धिका लागि संकल्प यात्रा गरेर जनता भेट्ने काम गरेको छ। यो मिसन ८४ कै लागि हो। दलहरूमा अहिले जनताले जे पनि गर्न सक्छन्, उनीहरू अब भने कुनै एक दलको पेवा बनेर बस्दैनन् भन्ने भान हुन थालेको विश्लेषकहरू बताउँछन्। सुदूरपश्चिम विश्वविद्यालयका पूर्वरजिस्टार डाक्टर हेमराज पन्तको विचारमा पनि पुराना दलहरूमा नयाँ आइरहेका दलहरूले उछिन्ने डर पैदा भएको छ। डाक्टर पन्त भन्छन्, २०७९ सालको स्थानीय निर्वाचनमा देखिएका केही स्वतन्त्र तथा युवा मेयरहरूको सक्रियता, आमचुनावमा आएको नयाँ शक्तिहरूको जनमत देखेर ठूला र पुराना दलहरूमा अर्को चुनावको चिन्ता लाग्न थालेको छ। एमालेले मिसन ग्रास रूटबाट सुरु गरेको जनता भेट्ने कार्यक्रम पछि नेकपा माओवादी केन्द्रले पनि जनतासँग माओवादी, रूपान्तरण अभियान सञ्चालन गरेको छ। माओवादी केन्द्रका अध्यक्ष एवं प्रधानमन्त्री पुष्पकमल दाहालले मंसिर २२ गते कैलालीको धनगढी उपमहानगरपालिकालको वडा नम्बर १६ घसिटा भन्ने स्थानमा कार्यकर्ता भेलालाई सम्बोधन गरे। चुनाव जितेपछि सत्ताकै दाउमा लागि रहने र जनतामाझ नेताहरू नआउने जनताको व्यापक गुनासोपछि दलहरूले अहिले जनतामाझ जाने कार्यक्रमहरू सञ्चालन गरेको एमाले नेता लालबहादुर थापा बताउँछन्। थापा भन्छन्, दलहरूलाई सानो ठूलो साइज बनाउने जनता नै हो, जनता माझ भोटका लागि मात्रै जाने होइन, जितेपछि पनि जनताका सुखदुःख सुन्न जानुपर्छ। नयाँ शक्तिका रूपमा उदाएको राष्ट्रिय स्वतन्त्र पार्टीले पनि सुदूरपश्चिमको डडेलधुरा, बझाङलगायतका स्थानमा सभा, सम्मेलन गरिसकेको छ। संगठन विस्तार र जनतासँग जोडिन भन्दै रास्वपाले सुदूरपश्चिममा गतिविधि बढाएको छ राजनीतिक विश्लेषक शिवहरी मुडभरी भन्छन्, यो दलहरूको मध्यावधि निर्वाचनको तयारी हो। अबको १ वर्षभित्रै सत्तापरिवर्तनको खेल सुरु भइहाल्छ। अहिले पो संविधानअनुसार सत्तापरिवर्तन गर्न पाइँदैन, २ वर्षको अवधि जान दिनुस्, देशमा सत्ता परिवर्तनका खेलहरू सुरु भइहाल्छन्।"
"काम एकातिर, दलहरू ०८४ मिसनतिर","अप्ठ्यारोमा परेको मुलुकलाई कसरी समन्नुत र विकसित बनाउने भन्नेमा एक मिनेट सामूहिक चिन्तन र विचारविमर्श देखिँदैनन् दलहरू। आगामी निर्वाचन कसरी जित्ने ? जनतालाई आश्वासनका पोका कसरी बाँड्ने ? कार्यकर्तालाई कसरी पोस्ने भन्नेमा मात्रै केन्द्रित देखिन्छन्। पाँच वर्षका लागि निर्वाचित प्रतिनिधिसभाले बल्ल एक वर्ष कार्यकाल पूरा गरेको छ। अर्थात्, ०७९ मंसिरमा निर्वाचित प्रतिनिधिसभाको कार्यालय अझै ४ वर्ष बाँकी छ। तर, दलहरू भने ०८४ को चुनाव केन्द्रित अभियानमा छन्। त्यसैकारण मिसन ०८४ भन्दै दलहरू बेमौसमको डम्फु बजाइरहेका छन्। जबकी ०७९ को निर्वाचनका बेला उनीहरूले जनतामा गरेका बाचा, प्रतिबद्धता र आश्वासन अर्थविहीन जस्तै छन्। अर्कोतिर, मुलुकलाई कसरी समृद्ध बनाउने ? सुशासन र विकासको अनुभूति जनतालाई कसरी दिने ? बढ्दो बेरोजगारी र युवा विदेश पलायन कसरी रोक्ने ? अर्थतन्त्रको जर्जर अवस्थालाई कसरी सम्बोधन गर्ने भन्नेमा उनीहरूको फिटिक्कै ध्यान छैन। अप्ठ्यारोमा परेको मुलुकलाई कसरी समन्नुत र विकसित बनाउने भन्नेमा एक मिनेट सामूहिक चिन्तन र विचारविमर्श देखिँदैनन् दलहरू। आगामी निर्वाचन कसरी जित्ने ? जनतालाई आश्वासनका पोका कसरी बाँड्ने ? कार्यकर्तालाई कसरी पोस्ने भन्नेमा मात्रै केन्द्रित देखिन्छन्। मुलुकलाई यस्तै अवस्थामा राखेर आगामी निर्वाचन लक्षित दलीय गतिविधिको अर्थ नहुने राजनीतिक विश्लेषकहरू बताउँछन्। उनीहरू अहिले नै मिसन ०८४ भन्नु काम कुरो एकातिर, कुम्लो बोकी ठिमीतिर को यात्रा जस्तै हुने बताउँछन्। ०७९ को निर्वाचनले कुनै एक दललाई बहुमत दिएन। त्यतिबेला एक्लाएक्लै जनतामा जान ठूला दल पनि डराए। त्यसैकारण पवित्रअपवित्र गठबन्धन बनाएर गए। त्यति गर्दा पनि जनताले पत्याएनन्। मिश्रित परिणाम दिए। त्यसैकारण संसद्को तेस्रो दल माओवादी कहिले कांग्रेस त कहिले एमालेको बुई चढेर सत्तामा हालीमुहाली गरिरहेको छ। सरकारबाट जनताले सुशासन, विकास र समृद्धिको कुनै अनुभूति गर्न पाएका छैनन्। सरकारलाई खबरदारी गर्ने जिम्मेवारीमा रहेको विपक्षी एमाले मिसन०८४ भन्दै मध्यपहाडी राजमार्गमा अभियान सञ्चालन गरिरहेको छ। कांग्रेस प्रदेशका भेला गरिरहेको छ। कांग्रेसका युवा नेताहरू मिसन ०८४ भन्दै भाषण गरिरहेका छन्। माओवादीले जनतासँग माओवादी, रूपान्तरण अभियान सुरु गरेको छ। त्यस्तै, माओवादी, एकीकृत समाजवादी र जसपाले समाजवादी मोर्चा बनाएर ठाउँठाउँमा चुनाव लक्षित सभा सम्मेलन गरेका छन्। नयाँ दल राष्ट्रिय स्वतन्त्र पार्टी मिसन ०८४ भन्दै देशभर संगठन विस्तारमा जुटेको छ। अरू साना दल पनि कसरी ०८४ को निर्वाचनमा जनतालाई आफूतिर तान्ने भन्ने ध्याउन्नमा छन्। उपनिर्वाचनदेखि नै मिसन ०८४ ०८० वैशाख १० गते उपनिर्वाचन भयो। त्यही निर्वाचनका बेला दलहरूले एकाएक उठाएमिसन ०८४ को नारा। अर्थात्, उक्त उपनिर्वाचनले ०८४ को निर्वाचनलाई संकेत गर्ने भन्दै दलहरूले बेमौसमी बाजा बजाए। त्यसपछि नेताका भाषणपिच्छे मिसन ०८४ को नारा लाग्यो। उनीहरूले मिसन ०८४ भन्दै अभियान पनि सुरु गरे। विपक्षी एमालेले मंसिर १४ बाट झुलाघाटचिवाभञ्ज्याङ पदयात्रा सुरु गर्यो। उसले समृद्ध नेपालः सुखी नेपालीको नारा दिइरहेको छ। जनतासँग प्रत्यक्ष जोडिने र संगठन चलायमान बनाउने उसको रणनीति छ। ०८४ को निर्वाचनमा एकल बहुमत ल्याउने दाउ रहेको एमाले नेताहरू बताउँछन्। सत्तासीन कांग्रेसको भदौ २ को केन्द्रीय समिति बैठकबाट समुदायमा कांग्रेस अभियान सञ्चालन गर्ने निर्णय भयो। हाल प्रदेश भेला गरिरहेको छ। ०८४ को निर्वाचनमा कांग्रेस एक्लै भिड्नुपर्ने युवा नेताहरूको भनाइ छ। महामन्त्री गगन थापा र विश्वप्रकाश शर्माले मिसन ०८४ भन्न छोडेर अहिलेको अवस्थाबाट देशलाई कसरी उभो लगाउने भनेर दलहरू सक्रिय बन्नुपर्ने धारणा राख्दै आएका छन्। सत्ताको नेतृत्व गरिरहेको माओवादी केन्द्रले जनतासँग पार्टी र नेतृत्व टाढिँदै गए भावी चुनाव जित्न गाह्रो हुने निष्कर्ष निकाल्यो। त्यसैकारण उसले भदौ १६ देखि जनतासँग माओवादी, रूपान्तरण अभियान सुरु गर्यो। पार्टी अध्यक्ष एवं प्रधानमन्त्री पुष्पकमल दाहालले चन्द्रागिरिको भट्टेडाँडाबाट अभियान सुरु गरे। माओवादीले २५ लाख मतदातासँग भेट्ने लक्ष्य राखेको छ। अर्कोतिर ४ साना वाम, प्रगतिशील पार्टी मिलेर समाजवादी मोर्चा गठन गरेका छन्। असार ५ गते माओवादी, एकीकृत समाजवादी, जसपा र नेकपा मिलेर समाजवादी मोर्चा गठन गरेका हुन्। सके चार पार्टी एकता गरेर ०८४ मा निर्वाचन लड्ने, सम्भव नभए मोर्चा बनाएर चुनावको सामना गर्ने उनीहरूको तयारी छ। नयाँ उदाएको रास्वपाले देशविदेशमा पार्टी संगठनलाई विस्तार गरेको छ। उपनिर्वाचनको परिणामबाट थप हौसिएको राजस्वाले ०८४ मा एक्लै बहुमत ल्याउने घोषणा गरेको छ। हालै मधेसमा पार्टीको केन्द्रीय कमिटी बैठक सम्पन्न गरेपछि देशविदेशमा पार्टी संगठन विस्तारलाई तीव्रता दिएको छ। राप्रपा, जनमतलगायतका साना पार्टीहरूले पनि पछिल्लो समय पार्टीका गतिविधि सक्रिय पारेका छन्। लुम्बिनीबाट कांग्रेसको अभियान सत्तासीन कांग्रेसले पनि ०८४ लक्षित गतिविधि बढाएको छ। लुम्बिनी प्रदेशको बुटवलबाट पहिलो सम्मेलन गरेको कांग्रेसले सातै प्रदेशमा सम्मेलन गर्दैछ। यी सम्मेलनमा पार्टीका शीर्षस्थ नेतृत्व सहभागी छन्। बुटवलमा आयोजित नेपाली कांग्रेस लुम्बिनी प्रदेश सम्मेलनमा पुगेका कांग्रेस सभापति शेरबहादुर देउवा। लुम्बिनीमा भएको सम्मेलनले कांग्रेसलाई एकढिक्का बनाउन मद्दत गरेको भन्दै अब जिल्लाका अभियान सुरु गरिने प्रदेश सभापति अमरसिंह पुनःले जानकारी दिए। नयाँ उदय भएको दल स्वतन्त्र पार्टीले समेत लुम्बिनी प्रदेशका विभिन्न जिल्लामा सभा सम्मेलन गरिरहेको छ। घरदैलो अभियान चलाएको स्वतन्त्र पार्टीले अर्घाखाँची, पाल्पा, रोल्पासहितका जिल्लामा सभाहरू गरेको छ। स्थानीय कार्यकर्ताहरूले घरदैलो अभियान भन्दै टोलटोलबाट सुझावसमेत संकलन गरेका छन्। माओवादीसहितका दलले समाजवादी मोर्चाबाट सभाहरू आयोजना गरेका छन्। रूपन्देहीको बुटवल, रोल्पामा यी पार्टीका सभा सकिएका छन्। पार्टीका स्थानीय कमिटीहरू पुनर्गठन, भ्रातृसंगठनहरूलाई सामाजिक क्रियाकलापमा जोड्ने काम दलहरूले गरेका छन्। राजनीतिक दलहरूमा ०८४ को चुनावले भविष्य कोर्ने भन्दै त्यसलाई आफ्नो पक्षमा ल्याउन कार्यकर्तालाई विशेष परिचालन गरेका छन्। जनस्तरबाटै पार्टीका लागि समर्थन जुटाएर तीन तहकै संरचनामा बलियो हुने अपेक्षा गरेका छन्। राजनीतिक विश्लेषक तथा लेखक विनबहादुर कुँवरले दलहरूले परम्परागत शैली त्यागेर जनताका ठोस एजेन्डासहित तल्लो तहमा आउनुपर्ने बताउँछन्। उनले भाषणबाजीबाट जनताहरू आजित भइसकेको भन्दै अब त्यसकै आधारमा दलले मत पाउन कठिन हुने उनले बताए। त्यो जोखिम पुराना दललाई अझै बढी रहेको उनको भनाइ छ। ०८४ मा हुने निर्वाचनलाई राजनीतिक दलहरूले मिसन बनाएपछि लुम्बिनीका पार्टीका स्थानीय कार्यकर्ताहरूसमेत चलायमान बनेका छन्। प्रमुख दलसहित नयाँ उदय भएका दलहरूले पनि लुम्बिनी प्रदेशका बिभिन्न जिल्लामा पार्टीका कार्यक्रमहरू गरिरहेका छन्। नेकपा एमालेले लुम्बिनी प्रदेशको रुकुमपूर्व र गुल्मीको वामीटक्सारमा विशाल सभा गरेको छ। पूर्वपश्चिम अभियान चलाइरहेको एमालेले यी जिल्लामा सभा गर्दा १२ वटै जिल्लाका नेता कार्यकर्ताहरू अभियानमा जोडिएका छन्। रूपन्देही जिल्लाका एमाले अध्यक्ष तेजेन्द्र केसीले बहुमत ल्याउने योजनासहित एमाले अभियानमा रहेको भन्दै यसले जनता र कार्यकर्तामा रहेका भावनाहरूलाई सम्बोधन गर्न सक्ने बताए। चुनावसँगै विकास एमालेले कम्युनिस्ट नेताको नाममा सुरु भएको लोकमार्ग निर्माणमा तीव्रता, तराईलाई गाउँबस्तीसँग जोड्ने, बढ्दो बसाईसराइलाई कम गर्ने, विकासका गतिविधिलाई बढावा दिने र जनतासँग सम्बन्ध स्थापित गर्ने गरी अभियान सुरु गरेको एमाले कोसी प्रदेश कमिटीका अध्यक्ष घनश्याम खतिवडाले बताए। अभियानलाई एमालेले सम्बन्ध स्थानीय सन्देश राष्ट्रिय ब्यानरमा नै उल्लेख गरेको छ। अध्यक्ष खतिवडाले भने, यो अभियान स्थानीय जनतासँग लक्षित छ तर सरोकार र सन्देशका हिसावले राष्ट्रिय छ। लोकमार्ग निर्माणले पहाडका बस्तीको विकास मात्र हैन् समृद्धि छाउने हाम्रो निष्र्कष हो, उनले भने, मुलुक संघीयतामा छ, तर अझै पनि अधिकार र विकास गाउँमा नपुग्दा पहाडमा बढ्दो बसाईसराइ छ, त्यसलाई रोक्न पनि यो लोकमार्ग सुचारु हुन जरुरत छ। बैतडीको झुलाघाटबाट सुरु भएको लोकमार्ग पाँचथरको चिवाभञ्ज्याङमा टुंगिनेछ। यो अभियान विभिन्न जिल्लामा जनतासँग भेटघाट, आमसभा गर्दै पुस २ गते १९औं दिनमा समापन हुँदैछ। मिसन ०८४ भन्दा विकास र समृद्धिको खोजी कांग्रेस कास्की सभापति किशोरदत्त बराल मिसन ८४ भन्दै हिँड्नुभन्दा पनि हरेक दिन जनताका समस्या बुझेर उत्पादनसँग जोड्ने गरी कृषिको वैज्ञानिकीकरण, औद्योगिकीकरणतर्फ दलहरू लाग्नुपर्ने सुझाव दिन्छन्। युवा बिदेसिनुपर्ने अवस्था प्रतिगम्भीर हुँदै उत्पादनसँग जोड्ने गरी वर्तमान शिक्षालाई सुधार गर्नुपर्ने सभापति बरालले बताए। उत्पादनसँग जोड्ने गरी युवा जनशक्ति उत्पादन गर्न नसक्ने हो भने परनिर्भरता बढ्दै गएर थप जटिल समस्या आउने बरालले बताए। यसैले बेलैमा शिक्षामा सुधार गरेर लग्नुपर्ने उनले सुनाए। आगामी निर्वाचनमा जित्ने गरी सरकारमै रहेर प्रत्येक दिन कांग्रेसले जनताको मन जित्ने गरी काम गर्नु उनले बताए। सत्तामा रहेका पार्टीका लागि हरेक दिन देश विकास र समृद्धिको यात्रामा लग्ने मिसन रहनुपर्ने तर सरकार त्यो ढंगले भने नचलेको उनले बताए। एमाले कास्कीका अध्यक्ष मनबहादुर गुरुङ पार्टीले मिसन ८४ भनेर मध्यपहाडी लोकमार्गको अनुगमन गर्दै स्थानीय र वरपरका जनतासँग अन्तरक्रिया, संवादमा जुटेको बताए। देश विकास र समृद्धिको यात्राका लागि खाका तयार गर्न मिसनको रूपमा जनताको घरघरमा पुगेको पनि उनले बताए। सदन नचलेको अवस्थामा प्रमुख प्रतिपक्षका हिसाबले सरकाले गरेका बेथिति, भ्रष्टाचारका विषयमा पनि जनतालाई सुसुक्षित गर्दै सरकारलाई सही दिशामा हिँड्न दबाबा दिने अभियानको उद्देश्य रहेको बताए। सत्तासीन पार्टीहरू देश विकास, समृद्धिका लागि काम नगरेकाले जनतालाई सचेत बनाउनुपर्नेमा उनले जोड दिए। माओवादी केन्द्रका कास्की संयोजक केशवराज पौडेल जनतासँग माओवादी विशेष रूपान्तरण अभियान चलिरहेको बताउँछन्। सरकारले गरेको सुशासानका कामको जनता सामु पार्टीले प्रचारप्रसार गर्ने काम तीन महिने अभियानका क्रममा गरिरहेको उनले सुनाए। जनतासँग माओवादी विशेष रूपान्तरण अभियानमा जनताको घरघरमा जाने क्रममा जनताले पार्टीको माथिल्लो नेतृत्व रूपान्तरित हुनुपर्यो भन्ने सुझाव दिएको पनि उनले सुनाए। माथिल्लो नेतृत्व केही बिग्रेको छ सुध्रन पर्यो भन्ने पार्टी कार्यकताको भनाइ रहेको उनले बताए। जनताका गुनासो सुन्ने काम भइरहेको र जनताका चाहाना अनुसार पार्टी र पार्टी नेतृत्वलाई सुधार्दै लगिने पनि उनले सुनाए। ओली भन्छन् मिसन ०८४ विपक्षी एमाले अध्यक्ष केपी ओली मिसन ८४ मा देश बर्बाद हुन नदिन एमालेले महाअभियानको यात्रा तय गरेको बताएका छन्। उनले राष्ट्रिय हितका लागि नेकपा एमालले संकल्प यात्रा तय गरेको बताए। झुलाघाटदेखि चिवाभन्ज्याङसम्मको समृद्धिका लागि संकल्प यात्राका क्रममा काभ्रेको मण्डनदेउपुरको बृहत् जनसभालाई सम्बोधन गर्दै ओलीले यस्तो बताएका हुन्। ओलीले एमालेको सरकार गएपछि देश अस्थिरता र अराजकतातर्फ धकेलिएको भन्दै उनले युवाहरू स्वदेशमा बस्ने वातावरण नहुनुमा सरकारको गतिविधिको कारण भएको जिकिर गरे। देशमा युवाशक्तिलाई टिकाउन उद्यमशीलता उन्नत कृषि, व्यवसायीकीकरण, विकासमुखी र प्रविधिको उच्चत्तम प्रविधिको प्रयोगले मात्रै सम्भव रहेको पनि बताएका छन्। ओलीले संकल्पको यात्रामा आएको स्थानीय जनसमुदायको मागपत्रमार्फत आएको सबै कुरालाई बृहत् ढंगले छलफल गरी पूरा गर्नेतर्फ पार्टीपंक्ति लाग्ने बताएका छन्। उनले एमाले एक्लैसँग कुनै पनि दल एक्लै लड्ने आँटसमेत नरहेको बताउँदै मिसन ८४ ले देश बर्बादीको दिशाबाट फर्किने विश्वास राख्न सबैमाझ अपिल गरे। यस अभियानले सिंगै पार्टी परिचालित भएको र यसबाट राजनीति प्रतिजनताको वितृष्णा र विश्वास कम भएको प्रतिलक्षित काम गर्ने अठोटसमेत व्यक्त गर्न अभियानले भूमिका खेलेको बताएका छन्। कार्यक्रममा एमाले केन्द्रीय सदस्य गोकुल बाँस्कोटाले केपी शर्मा ओलीले देशको भूभाग र राष्ट्रियता जोगाउन खेलेको भूमिका जनताले बिर्सन नसक्ने र राष्ट्रियता बचाउने हरेक सवालमा ओली नेतृत्व अडिग र प्रतिबद्ध रहेको बताए। एमाले तातेपछि अरू पनि सल्बलाए नयाँ दलहरूप्रतिको आकर्षण देखिएपछि पुराना दलहरू पनि जनतामा जान होडबाजी गर्न थालेका छन्। एमालेले मंसिरको १४ गते बैतडीको झुलाघाटबाट संकल्प यात्रा सुरु गरेपछि सुदूरपश्चिममा अरू दल पनि सल्बलाउन थालेका छन्। भारतको उत्तराखण्ड राज्यको पिथौरागढ जिल्लासँग जोडिएको बैतडीको झुलाघाटमा झन्डोत्तोलन गरेर एमाले अध्यक्ष ओलीले यात्राको शुभारम्भ गरेका थिए। राजनीतिक शास्त्रका उपप्राध्यापक देवराज अवस्थी भन्छन्, पुराना दलहरूमा बल्ल जनतामाझ जानुपर्छ भन्ने भावना आएको छ। चुनावका बेलाबाहेक दलहरू गाउँमा जाने परम्परा थिएन। तर, एमालेले मिसन ग्रास रुट र समृद्धिका लागि संकल्प यात्रा गरेर जनता भेट्ने काम गरेको छ। यो मिसन ८४ कै लागि हो। दलहरूमा अहिले जनताले जे पनि गर्न सक्छन्, उनीहरू अब भने कुनै एक दलको पेवा बनेर बस्दैनन् भन्ने भान हुन थालेको विश्लेषकहरू बताउँछन्। सुदूरपश्चिम विश्वविद्यालयका पूर्वरजिस्टार डाक्टर हेमराज पन्तको विचारमा पनि पुराना दलहरूमा नयाँ आइरहेका दलहरूले उछिन्ने डर पैदा भएको छ। डाक्टर पन्त भन्छन्, २०७९ सालको स्थानीय निर्वाचनमा देखिएका केही स्वतन्त्र तथा युवा मेयरहरूको सक्रियता, आमचुनावमा आएको नयाँ शक्तिहरूको जनमत देखेर ठूला र पुराना दलहरूमा अर्को चुनावको चिन्ता लाग्न थालेको छ। एमालेले मिसन ग्रास रूटबाट सुरु गरेको जनता भेट्ने कार्यक्रम पछि नेकपा माओवादी केन्द्रले पनि जनतासँग माओवादी, रूपान्तरण अभियान सञ्चालन गरेको छ। माओवादी केन्द्रका अध्यक्ष एवं प्रधानमन्त्री पुष्पकमल दाहालले मंसिर २२ गते कैलालीको धनगढी उपमहानगरपालिकालको वडा नम्बर १६ घसिटा भन्ने स्थानमा कार्यकर्ता भेलालाई सम्बोधन गरे। चुनाव जितेपछि सत्ताकै दाउमा लागि रहने र जनतामाझ नेताहरू नआउने जनताको व्यापक गुनासोपछि दलहरूले अहिले जनतामाझ जाने कार्यक्रमहरू सञ्चालन गरेको एमाले नेता लालबहादुर थापा बताउँछन्। थापा भन्छन्, दलहरूलाई सानो ठूलो साइज बनाउने जनता नै हो, जनता माझ भोटका लागि मात्रै जाने होइन, जितेपछि पनि जनताका सुखदुःख सुन्न जानुपर्छ। नयाँ शक्तिका रूपमा उदाएको राष्ट्रिय स्वतन्त्र पार्टीले पनि सुदूरपश्चिमको डडेलधुरा, बझाङलगायतका स्थानमा सभा, सम्मेलन गरिसकेको छ। संगठन विस्तार र जनतासँग जोडिन भन्दै रास्वपाले सुदूरपश्चिममा गतिविधि बढाएको छ राजनीतिक विश्लेषक शिवहरी मुडभरी भन्छन्, यो दलहरूको मध्यावधि निर्वाचनको तयारी हो। अबको १ वर्षभित्रै सत्तापरिवर्तनको खेल सुरु भइहाल्छ। अहिले पो संविधानअनुसार सत्तापरिवर्तन गर्न पाइँदैन, २ वर्षको अवधि जान दिनुस्, देशमा सत्ता परिवर्तनका खेलहरू सुरु भइहाल्छन्। लक्ष्मण पोखरेलबुटवल, कृष्णमणि बरालपोखरा, शिवराज भट्ट धनगढी, भरत खड्काउदयपुर, रोजन तामाङकाभ्रे"
५ दिनमा समातियो २९ किलो ५९० ग्राम सुन,"काठमाडौं : पछिल्लो समय त्रिभुवन विमानस्थल सुन पास हुने स्थलकै रूपमा चर्चित बन्न थालेको छ। कहिले विमानस्थलबाटै सुन समातिन्छ भने कहिले भन्सार नै पास भएपछि। यो क्रम पछिल्ला दिनहरूमा अझै बाक्लिन थालेको छ। शनिबार राति पनि भन्सार पास भएको ६ किलो ५ सय ९० ग्राम सुनसहित ३ विदेशी नागरिक पक्राउ परेका छन्। राति पौने एक बजे फ्लाइ दुबईको उडान एफजेड५७३ नम्बरको विमानबाट नेपाल आएका इजिप्टका नागरिक सरिफ महम्मद लासिन सुनसहित पक्राउ परेका छन्। विमानस्थल सुरक्षा कार्यालयका डीआईजी अर्जुनचन्द ठकुरीका अनुसार सुनसहित काठमाडौं आएका उनी विमानस्थलमा रहेको भन्सार पास गरिसकेका थिए। उनको गतिविधि र हाउभाउको आधारमा विमानस्थल सुरक्षामा बसेका प्रहरीलाई शंका लागेर चेकजाँच गर्दा उक्त सुन भेटिएको हो। प्रहरीले उनीसँगै अन्य दुई जना सुडानी नागरिकलाई पनि नियन्त्रणमा लिएको छ। सुन ल्याउने महम्मद लासिन ती सुडानी नागरिकसँग गफगाफ गरिरहेको र चिनजान भएको आशंकामा उनीहरूलाई पनि निगरानी गरिएको डीआईजी चन्दले बताए। चन्द भन्छन्, आगमन टनेल एरियाको सीसीटिभी फुटेज चेकजाँच गर्दा सुडानी दुई जना नागरिक र इजिप्टका नागरिक गफ गर्दै हिँडिरहेको देखिएको थियो। प्रारम्भिक सोधपुछका क्रममा सुडानी नागरिकले सुन ल्याउने व्यक्तिलाई नचिनेको र सुन ल्याउन आफ्नो संलग्नता नभएको बताएका छन्। एजिप्सियन नागरिकले भारतीय व्यक्तिले उक्त सुन काठमाडौं पठाएको बताएका छन्। यहाँ कसका लागि, ल्याएको र कता लैजाने भन्ने विषयमा केही खुलाएका छैन। डीआईजी चन्द थप्छन्, अरबी भाषा मात्रै बोल्ने र अंग्रेजी नबुझ्ने हुनाले सोधपुछमा कठिनाइ भएको छ। यस विषयमा त्रिभुवन विमानस्थल भन्सार कार्यालयले अनुसन्धान गरिरहेको छ। भन्सारबाट कसरी पास भयो सुन ? विमानस्थल भन्सार कार्यालय प्रमुख टोकराज पाण्डेले भन्सार पास भइसकेको विषयमा केही बोल्न मानेनन्। अन्नपूर्णको प्रश्न तर्काउँदै उनले भने, भन्सारका कर्मचारी र सुरक्षा कर्मचारीको चेकजाँच तथा खानतलासीबाट भन्सार एरियामै सुन बरामद भएको हो। सुन तस्करहरूले झुक्याउने तरिकाले अर्ध ठोस बनाएर सुन ल्याएका थिए। यसैले पनि भन्सार कार्यालयमा रहेको मेटल फ्री मेसिनले डिटेक्ट गरेन कि। नेपाल आउने प्रत्येक व्यक्तिले विमानस्थलको भन्सार कार्यालयमा रहेको एक्सरे मेसिनमा सामान चेकजाँच गर्नुपर्ने हुन्छ। प्रत्येक यात्रुले घडी, मोबाइल, गरगहनालगायत सबै मेटलका सामानहरू भन्सारको मेटल फ्री मेसिनमा चेक गराएर मात्रै नेपाल प्रवेश गर्न पाउँछन्। घडी र जुत्ताको मेटलसमेत चेकजाँच हुने भन्सार एरियाबाट इजिप्टका नागरिकले शरीरमा लगाएको ज्याकेटमै सुन बोकेर मेटल फ्री जोनसमेत पार गरेका थिए। विदेशी नागरिकले शरीरमा बोकेको सुन भन्सार कर्मचारीले देखेनन्। न त उनीहरूले नै ती नागरिकको हाउभाउ र चालढाल नै नोटिस गरे। थाहा पाएर हो या थाहा नपाएर उनीहरूले साढे ६ किलो बढी सुन भन्सार पास गरिदिए। तर, विमानस्थलको सुरक्षाका लागि बसेका प्रहरीले उनीहरूलाई पछ्यायो। निगरानी गर्यो र सुरक्षा चेकजाँच गर्दा उनको गोजीमा सुन फेला पार्यो। विमानस्थल भन्सार प्रमुख पाण्डेले भने झै सुन अर्धतरल भएकाले थाहा नपाएको विषयमा विश्वास गरिहाल्ने अवस्था भने छैन। गत बिहीबार राति सोही विमानबाट दुबई हुँदै नेपाल आएका चन्द्रबहादुर घलेलाई १४ किलो सुनसहित भन्सार कार्यालयले विमानबाट ओर्लँदा ओर्लँदै पक्राउ गरेको थियो। यस विषयमा भन्सार प्रमुख पाण्डेले सुन आउँदैछ भन्ने पूर्वसूचना पाएको भएर सुन समातिएको बताएका थिए। सुन आउँदैछ भन्ने सूचना भएको सुन मात्रै भन्सार कार्यालयले थाहा पाउने अवस्था अहिले देखिएको छ। सुन तस्करी पत्ता लगाउने अन्य तरिका तथा निगरानीमा भन्सार कार्यालय कमजोर देखिएको छ। भन्सार कार्यालय र विमानस्थल सुरक्षाका लागि बसेका प्रहरीबीच समन्वयको अभाव जस्तो देखिन थालेको छ। विमानस्थल सुरक्षा कार्यालयका डीआईजी अर्जुनचन्द ठकुरी भन्छन्, सुडानी नागरिकले सुन ल्याएका हुनसक्ने हाम्रो अनुमान थियो। उनीहरू सबै जना भिजिट भिसामा काठमाडौं ओर्लिएका थिए। हामीले सीसीक्यामरा तथा प्रत्यक्ष निगरानी गरिरहेका थियौं। यसैक्रममा इजिप्टका नागरिक भन्सार बाहिरको एरियाबाट पक्राउ परेका हुन्। ५ दिनमा समातियो २९ किलो ५९० ग्राम सुन पछिल्लो ५ दिनमा काठमाडौं उपत्यकाका विभिन्न स्थानबाट साढे २९ किलो सुन बरामद भएको छ। विमानस्थल भन्सार र विमानस्थल प्रहरी कार्यालयले २१ किलो ५ सय ९० ग्राम सुन बरामद गरेको छ। यस्तै उपत्यका अपराध अनुसन्धान कार्यालयले न्युरोडको सुन पसलबाट ७ किलो सुन बरामद गरेको थियो। न्युरोडमा पदप्रसाद पाण्डेले सञ्चालन गरेको ओम पल गोल्ड प्रालि र कैलाश ज्वेलर्स प्रालिबाट बिलबिजक बिनाका सुनका गहना र टुक्राहरू गरी ७ किलो सुन प्रहरीले बरामद गरेको हो। पाण्डेको साथबाट ४१ सय अमेरिकी डलरसमेत नियन्त्रणमा लिइएको छ। यस्तै गत बिहीबार नै रसुवाको केरुङ नाकाबाट काठमाडौं ल्याउँदै गरेको अवस्थामा २ किलो सुन प्रहरीले बरामद गरेको थियो।"
"लोसपा नेतृत्वमा तीव्र मतभेद : अध्यक्ष ठाकुर मौन बस्छन्, महतो बैठकमै आउँदैनन्","काठमाडौं : लोकतान्त्रिक समाजवादी पार्टीमा विवाद बढेको छ। अध्यक्ष महन्थ ठाकुर र वरिष्ठ नेता राजेन्द्र महतो बीचको टकराबले विवाद सतहमा आएको हो। यसै टकराबले पार्टीभित्र नेताकार्यकर्तामा फाटो सुरु भएको छ। यसको असर अध्यक्ष ठाकुरले आइतबार बोलाएको केन्द्रीय समितिको बैठकमा प्रष्ट देखियो। उक्त बैठक वरिष्ठ नेता महतोले बहिष्कार गरे। अर्का वरिष्ठ नेता अनिल झा पनि महतोकै पक्षमा उभिए। बैठकमा ठाकुर पक्षका पार्टीका वरिष्ठ नेता शरतसिंह भण्डारी, वरिष्ठ सहअध्यक्ष सर्वेन्द्रनाथ शुक्ला, वरिष्ठ उपाध्यक्ष जितेन्द्र सोनल र लक्ष्मणलाल कर्णलगायत मात्रै उपस्थित भए। २८ महिनाअघि नै उपेन्द्र यादवसँग असन्तुष्ट भएका ठाकुर, सिंह, महतो र झाले लोसपा पार्टी खोलेका थिए। तर, दुई वर्ष नबित्दै ठाकुरसँग महतोको सम्बन्धमा दरार पैदा भएको छ। मधेसको पहिचना र अधिकारका लागि लडेका तीन दर्जन पुराना नेतालाई केन्द्रीय सदस्य नबनाएको भन्दै महतोले बैठक बहिष्कार गरेको केन्द्रीय सदस्य पिताम्बर महतोले बताए। २०७८ भदौ अन्तिम साता जसपाका अध्यक्ष उपेन्द्र यादवसँग राजनीतिक सम्बन्ध तोड्दै ठाकुर नेतृत्वमा भदौ २ गते निर्वाचन आयोगमा उनीहरूले लोकतान्त्रिक समाजवादी पार्टी दर्ता गराएका थिए। कार्यकारिणी समितिको भरमा लोसपा दुई वर्ष चल्यो। तर, केन्द्रीय समिति विस्तारमा पार्टी नेतृत्वले चासो नदेखाएको असन्तुष्ट बनेका नेता महतो बताउँछन्। तीन महिनाअघि पार्टी अध्यक्ष ठाकुरले पार्टीको विधानअनुसार ४ सय १ जनाको केन्द्रीय समिति विस्तार गर्न कार्यकारिणी समितिको बैठक बोलाएका थिए। तर, त्यहाँबाट ३ सय ११ सदस्य केन्द्रीय समिति मात्रै विस्तार भयो। नेता महतो भन्छन्, केन्द्रीय समिति विस्तारका लागि हामीले म्यान्डेड दिएका थियौं। लोसपामा जति पुराना मान्छेहरू आएका छन्, ती सबै स्वतः केन्द्रीय समिति हुने भनिएको थियो। त्यसमा सहमति पनि भएको थियो। तर, दुई वर्ष ढिला गरी पार्टी अध्यक्षले केन्द्रीय समिति विस्तार गर्दा उल्लंघन गर्यो। त्यसैले केन्द्रीय समितिको बैठक बहिष्कार गरिएको हो। दुई महिना अघिको त्यो कार्यकारिणी समितिको बैठकमा पुराना सहमति कार्यान्वयन गर्ने पार्टी अध्यक्ष ठाकुरले असन्तुष्ट वरिष्ठ नेता महतोसँग प्रतिबद्धता जनाएका थिए। तर, पार्टी अध्यक्षले त्यो प्रतिबद्धता कार्यान्वयन नगर्दै आइतबार केन्द्रीय समिति बैठक बोलाएको नेता महतोले बताए। दुई महिनाअघिको कार्यकारिणी समितिको बैठकमा मधेसवादी योद्धाहरूलाई किन केन्द्रीय सदस्य बनाइएन ? प्रश्न उठाए। उहाँले भुल सुधार गर्ने भन्नुभयो। तर, आइतबार बिना भुलसुधार केन्द्रीय समितिको बैठक बोलाइयो। अनि बहिष्कार गरे। नेता महतोले पार्टी अध्यक्ष ठाकुरले मधेसवादलाई कमजोर बनाउन लागेको आरोप लगाएका छन्। पहिचान र अधिकारवादी पार्टीमा महन्थजीले पुराना नेताहरूलाई केन्द्रीय सदस्य नबनाएर मधेसवादलाई कमजोर गर्ने काम गर्नुभयो उहाँको यो काम मधेस विरोधी हो, उनले भने। ठाकुर र महतोको टकराबले लोसपा फुटको संघारमा पुग्ने चर्चा पनि चुलिएको छ। तर, असन्तुष्ट बनेका नेता महतोले पार्टी फुटाउने आफ्नो कुनै योजना नरहेको बताए। अब लोसपा फुटाएर नयाँ पार्टी गठन गर्न लाग्नुभएको हो ? भन्ने प्रश्नमा नेता महतोले भने, छैन, छैन। पार्टी अध्यक्षले भुल सुधार नगरेकाले पार्टीको बैठक बहिष्कार मात्रै गरेको हो। यता नेता महतोले किन पार्टी बैठक बहिष्कार गरे भन्नेबारे आफूलाई नसोध्न पार्टी अध्यक्ष महन्थ ठाकुरले आग्रह गरे। उनले भने, राजेन्द्रजी किन बैठकमा आउनुभएन उहाँलाई नै सोध्नुस्। मलाई उहाँले केही भन्नु भएको छैन। तीन दर्जन पुराना मधेसवादी नेतालाई केन्द्रीय सदस्य बनाउने प्रतिबद्धता किन लागू गर्नुभएन ? भन्ने प्रश्नमा नेता ठाकुरले भने, पुराना मधेसी दलका नेताहरू कहाँकहाँ पुगेका छन्। कहाँकहाँ केके भएको छ, इतिहास हेर्नुस्। अध्यक्ष ठाकुर महतो पक्षका नेताहरूलाई केन्द्रीय सदस्य नबनाउने पक्षमा देखिएका छन्। पुरानो सहमति लागू नगरेसम्म बिरोध जारी राख्ने मुडमा वरिष्ठ नेता महतो देखिएका छन्। वरिष्ठ नेता महतोलाई कसरी मिलाएर लैजानुहुन्छ ? भन्ने प्रश्नमा अध्यक्ष ठाकुरले थपे, उहाँलाई सोध्नुस्। जसको इन्टेन्सनै मिल्ने छैन, उसलाई कसरी मिलाउने ? नेता महतोको मागलाई सम्बोधन गर्न छलफल चलाउनुहुन्छ ? भन्ने प्रश्नमा अध्यक्ष ठाकुरले भने, यो हाम्रो आन्तरिक मामिला हो। पार्टीका वरिष्ठ नेता शरतसिंह भण्डारीले पार्टीभित्र कुनै विवाद नरहेको बैठकमा सहभागीलाई जानकारी गराएका थिए। तर, पार्टी अप्ठ्यारोमा रहेको संकेत भने मज्जाले गरे। पार्टीका मेरो तेरो केही छैन। हामी सबै राजनीतिक जीवनमा बाँधिका छौं, उनले भने, हामी सबै अप्ठ्यारोका छौं। पार्टीलाई एक ढिक्का बनाउनुपर्छ। स्वार्थ मिल्दा जुट्ने अनि मनमुटाब हुँदा फुट्ने रोगले मधेसवादी दलहरू ग्रस्ती छन्। यो रोग लोसपालाई पनि लाग्न खोजेको नेता तथा कार्यकर्ताहरू भनाइ छ। केन्द्रीय सचिव मनिष मिश्रले पार्टीलाई झोले नबनाउन पार्टी अध्यक्षलाई सुझाव दिए। उनले भने, तराईको २२ जिल्लामा पार्टीलाई विस्तार गर्नुस्। पार्टीबाट नेता गयो, पार्टी सक्यो। नेता फर्कियो पार्टी जन्मियो भन्ने प्रवृत्तिलाई अन्त्य गर्नुपर्छ। पार्टी फुटाउने काम बन्द गर्नुस्। पार्टीका गुठबन्दी हाबी भएको अर्का केन्द्रीय सदस्य प्रेमा चौधरीले बताइन्। नेताहरूको चापलुसी र चाकरी गर्नेहरूले पद पाउँछन्। यो प्रथा समाप्त नहुने हो भने पार्टीमा इमान्दार र मेहनती कार्यकर्ताले ठाउँ पाउँदैन, उनले भनिन्। पार्टीभित्र देखिएको असम्झदारी र मन मुटाव हटाउनका लागि छलफलको वातावरण बनाउने पार्टीका महासचिव केशव झाले बताए। उनले भने, वरिष्ठ नेता महतोको मागलाई हामी छलफल गरेर मिलाउँछौं। बैठकले माघ ११ हुने राष्ट्रियसभाका लागि निर्वाचनका लागि निर्वाचन आयोगमा दल दर्ता गर्ने निर्णय गरेको पार्टीका सचिव मनिष मिश्रले जानकारी दिए। आउँदो पुसमा केन्द्रीय समितिको बैठक मधेस प्रदेशमा राख्ने निर्णय भएको उनले बताए। आइतबारको बैठकमा दर्जन बढी केन्द्रीय सदस्यले धारणा राखेका थिए। केन्द्रीय बैठकमा आगामी राष्ट्रियसभा निर्वाचन, पार्टीको राजनीतिक कार्यदिशासम्बन्धी प्रतिवेदन तयार पार्न कार्यदल गठन, संगठन विस्तार र अन्तरिम विधान पुनरावलोकन गर्न कार्यदल गठन गर्नेलगायत एजेन्डाहरू राखिएको थियो।"
दरखोला र बगरखोला जलविद्युत आयोजनाको पीपीए,"बेनी : म्याग्देलीहरूको अगुवाइमा निर्माण हुन लागेको दरखोला र बगरखोला जलविद्युत् आयोजनाको (पीपीए) विद्युत् खरिद बिक्री सम्झौता भएको छ। रघुगंगा गाउँपालिका७ मा निर्माण हुने ५५ मेगावाट क्षमताको बगरखोला र धवलागिरि गाउँपालिका३ मा निर्माण हुने ६५ मेगावाट क्षमताको दरखोला जलविद्युत् आयोजनाको पीपीए भएको हो। नेपाल विद्युत् प्राधिकरणसँग २०८३ फागुन महिनाभित्र विद्युत् उत्पादन गर्ने कार्ययोजनासहित बगरखोलाको प्रवर्द्धक मोना हाइड्रोपावर र दरखोलाको प्रवर्द्धक दरखोला हाइड्रोपावर लिमिटेडले सम्झौता गरेका हुन्। प्राधिकरणका तर्फबाट उपमहानिर्देशक प्रकाश थिङ र निर्देशक प्रवल अधिकारी तथा मोना हाइड्रोपावरका अध्यक्ष चक्रबहादुर थापा र दरखोला हाइड्रोपावरका अध्यक्ष रेशम बहादुर भण्डारीले सम्झौतापत्रमा गत हप्ता हस्ताक्षर गरे। सम्झौता अनुसार हिउँदमा प्रतियुनिट ८४० र बर्खामा ४८० प्रतियुनिटका दरले प्राधिकरणले आयोजनाको विद्युत् खरिद गर्ने भएको छ। सबै चरणको सर्वेक्षण र पीपीए सकिएकाले वित्तीय व्यवस्थापन गरेर आयोजनाको पूर्वाधार निर्माणको तयारी थालिएको प्रर्वद्धक कम्पनीका सञ्चालकहरूले बताएका छन्। रघुगंगा गाउँपालिकाको चिमखोलाको पात्ले गाउँको फेदीमा बाँध रहने बगरखोलाको विद्युतगृह चिमखोला गाउँ भन्दा केही तल प्रस्ताव गरिएको छ। दुई किलोमिटर सात सय मिटर पेनस्टक पाइप लाइन रहने आयोजनाबाट उत्पादित विद्युत् रघुगंगा गाउँपालिका३ मा निर्माणाधीन राहुघाट सवस्टेशन मार्फत केन्द्रीय ग्रिडमा जोडिनेछ। एक अर्ब १० करोड रुपैयाँ लागत अनुमान गरिएको छ। रोजगारी, पेशा, व्यवसाय र अध्ययनको सिलसिलामा विश्वका विभिन्न देशमा पुगेका म्याग्दी, जिल्लाकै विभिन्न पेशाकर्मी, स्थानीय र स्वदेशी लगानीकर्ताको लगानी जुटाएर निर्माण गर्न लागिएको अध्यक्ष थापाले बताए। धवलागिरी गाउँपालिका३ कुनौटोमा बाँध र सोही वडाको सोलवाङमा विद्युतगृह प्रस्ताव गरिएको दरखोला जलविद्युत् आयोजनाको तीन किलोमिटर १०० मिटर पेनस्टक पाइपलाइन रहने जनाएको छ। दरखोलाबाट उत्पादित विद्युत् मालिका गाउँपालिका७ मा निर्माणाधीन डाँडाखेत सवस्टेशन मार्फत केन्द्रीय ग्रिडमा जोडिने अध्यक्ष भण्डारीले बताए। म्याग्दीमा हाल तीन सय ५३ मेगावाट क्षमताका ११ वटा जलविद्युत् आयोजना निर्माण भइरहेका छन्। विद्युत् विकास विभागका अनुसार ६३ मेगावाट क्षमताका चारवटा जलविद्युत् आयोजना सञ्चालनमा आइसकेको म्याग्दीमा ७०० मेगावाट क्षमताका १७ आयोजनाले निर्माणका लागि अनुमति लिएका छन्। कूल ३४६०३ मेगावाट क्षमताका ६ वटा आयोजना निर्माणको तयारी र प्रक्रियामा छन्। त्यस्तै ८३५ मेगावाट क्षमताका तीन वटा आयोजनाले निर्माणका लागि अनुमति मागेका छन्। जिल्लाभर १४०१३ मेगावाट क्षमताका १४ वटा आयोजना सर्वेक्षणको क्रममा छन्। म्याग्दी प्रदेशसभा क्षेत्र (ख)बाट निर्वाचित प्रदेश सांसद रहनुभएका गण्डकी प्रदेशको भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले २२० केभी क्षमताको दाना सवस्टेशन निर्माण पूरा र १३२ केभी क्षमताको डाडाखेतराहुघाट सवस्टेशन तथा प्रसारण लाइन निर्माणले तीव्रता पाएको छ। कालीगण्डकी, म्याग्दी र राहुघाट तथा सहायक नदीहरूमा जलविद्युत् आयोजना निर्माणले तीव्रता पाएको बताए।"
बैंकिङ कसुर मुद्दामा करिब ८ करोड रुपैयाँ विगो सुनाइएका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। पक्राउ पर्नेमा ओखलढुंगा चम्पादेवी गाउँपालिका ३ घर भइ हाल काठमाडौं३२ बस्ने ३२ वर्षीय शेरबहादुर मगर रहेका छन्। अदालतबाट बैंकिङ कसुर मुद्दामा ७ करोड ९७ लाख ५० हजार विगो कायम ठहर भएपछि उनी फरार रहेका थिए। उपत्यका अपराध अनुसन्धान कार्यालयका सूचना अधिकारी एवं प्रहरी उपरीक्षक रविन्द्र रेग्मीले खोजतलासका क्रममा मगरलाई ललितपुरको हात्तिवनबाट पक्राउ गरिएको जानकारी दिए। मगरलाई फैसला कार्यान्वयनका लागि भक्तपुर जिल्ला अदालत पठाइएको प्रहरीले जनाएको छ।
वडाको सेवा अनिश्चितकालका लागि बन्द,सोलुखुम्बु : सोलुखुम्बुको खुम्बु पासाङ ल्हामु गाउँपालिका वडा नम्बर १ को सेवा पाँच दिनदेखि ठप्प भएको छ। गाउँपालिकाले विभेदपूर्ण व्यवहार गरेको भन्दै वडाका जनप्रतिनिधिले अनिश्चितकालका लागि सेवा बन्द गरेका हुन्। गत बुधबार वडाका सबै निर्वाचित प्रतिनिधिहरूको उपस्थितिमा बसेको वडा समितिको बैठकले गाउँपालिकाको विभेदपूर्ण व्यवहारप्रति खेद प्रकट गर्दै जायज माग सम्बोधन नभएसम्म वडाको सबै कामकाज बन्द गर्ने निर्णय गरेको हो। सेवा बन्द हुँदा वडावासी मर्कामा परेका छन्। पालिकाले विभेद नगरेको बताउँदै पत्र लेखेको छ भने वडाले विभेद भएको भन्दै जवाफ फिर्ता पठाएको छ।
मंगलबार देशका यी स्थानमा हुने छ वर्षा,काठमाडौं : मंगलबार देशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका देशका पहाडी भूभागका थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्कादेखि मध्यम हिमपातको सम्भावना रहेको छ। मंगलबार देशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। देशका पहाडी भूभागका थोरै स्थानहरूमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्कादेखि मध्यम हिमपातको सम्भावना रहेको छ।
दुबई पठाइदिने भन्दै रकम ठगी गर्ने धनकुटाका युवक पक्राउ,काठमाडौं : वैदेशिक रोजगारका लागि दुवई पठाइदिने भन्दै रकम ठगी गर्ने एकजना पक्राउ परेका छन्। पक्राउ पर्नेमा धनकुटा चौबिस गाउँपालिका१ घर भइ हाल काठमाडौंको बाफल बस्ने ३४ वर्षीय लक्षम्ण श्रेष्ठ रहेको प्रहरीले जनाएको छ। काठमाडौं उपत्यका अपराध अनुसन्धान कार्यालयका प्रवक्ता एवं प्रहरी उपरीक्षक रविन्द्र रेग्मीका अनुसार विवेक पाटकलाई वैदेशिक रोजगारीका लागि दुबई पठाइदिने भन्दै १ लाख ५५ हजार रुपैयाँ लिएर फरार भएपछि खोजतलासका क्रममा आइतबार नयाँ बसपार्कबाट पक्राउ गरिएको हो। पक्राउ परेका श्रेष्ठलाई थप अनुसन्धान तथा कारवाहीको लागि वैदेशिक रोजगार विभाग ताहाचल पठाइएको प्रहरीले जनाएको छ।
सिक्लेसमा बढ्दो पर्यटक आगमनसँगै व्यवस्थापनको चिन्ता,"पोखरा : मंसिर १५ गते शुक्रबार पोखरा महानगरपालिका३३ भरतपोखरीको बर माझथरका सात युवा कास्कीकै मादी गाउँपालिका१ स्थित सिक्लेसको भ्रमणका लागि निस्किए। पछिल्लो समयमा बढ्दो पर्यटकको आगमनले चासो र चर्चा कमाएको सिक्लेस सञ्चारमाध्यममा सुनेका उनीहरूको उद्देश्य सिक्लेसमै पुगी त्यहाँको वातावरण प्रत्यक्ष अवलोकन गर्नु थियो। मोटरसाइकलमार्फत यात्राको तय गरेका उनीहरूलाई घरबाट निस्कँदा कतै भीडभाडका कारण बस्ने ठाउँ नै पाइँदैन कि भन्ने चिन्ता पनि थियो। त्यसै चिन्ताले यात्राकै क्रममा त्यहाँका होमस्टे सञ्चालकलाई फोन गरी आफूहरू आउन लागेको जानकारी गराएको भ्रमणटोलीका सदस्य कमलप्रसाद पौडेलले बताए। बाटोबाटै फोन गरिएका कारण हामीलाई त्यहाँ पुगेर बस्न र खान धेरै सजिलो भयो, स्थानीय चण्डी माध्यमिक विद्यालयका शिक्षक रहेका उनले भने, त्यो दिन सिक्लेस पुग्नेको ठूलै उपस्थिति थियो, स्थानीयवासीलाई व्यवस्थापन गर्न हम्मेहम्मे देखिन्थ्यो। आफूहरू पनि पहिलोपटक सिक्लेस पुगेको बताउँदै पौडेलले सञ्चारमाध्यम एवम् विभिन्न सामाजिक सञ्जालमा सुनेको भन्दा पनि अझै रमणीय स्थान भएको बताए। सिक्लेस जाने बाटो ठाउँ ठाउँमा निर्माणकै क्रममा रहेका कारण दुईपाङ्ग्रे सवारीसाधनमार्फत जाँदा होसियारीपूर्वक नै जानुपर्ने उनको सुझाव थियो। पर्यटकीय गाउँ र ठाउँलाई आन्तरिक रूपमा पनि प्रवर्द्धन गर्न आवश्यक भएको पौडेलले उल्लेख गरे। उनले भनेजस्तै बढ्दो पर्यटकको आगमनले यहाँका पर्यटन व्यवसायी ठूलो संख्यामा आउन थालेकाले तिनको व्यवस्थापन कसरी गर्ने भन्ने चिन्तामा छन्। विगतका वर्षमा कोरोनाको महामारीले लामो समय सुनसान जस्तै बनेको सिक्लेसमा देशका विभिन्न भागबाट पर्यटक आउन थालेसँगै यहाँको चहलपहल ह्वात्तै बढेको हो। सिक्लेसमा गाउँमाथिका पदमार्ग क्षेत्रकासमेत गरी ४१ वटा होटेल सञ्चालनमा आइसकेको मादी गाउँपालिका१ का वडाध्यक्ष देवीजंग गुरुङले जानकारी दिए। होटेलका साथै यहाँका झण्डै दुई दर्जन संख्याका घरवास (होमस्टे)ले यहाँ दैनिक रूपमा पर्यटकलाई खाने बस्ने सुविधा दिइरहेका छन्। आफ्नो मौलिक कला, संस्कृति तथा मनोरम प्रकृतिका कारण सिक्लेसले स्वदेशी एवम् विदेशी पर्यटकलाई लोभ्याउने गरेको उनले बताए। सिक्लेस समुद्री सतहबाट दुई हजार मिटरको उचाइमा छ। वरिपरि हरियो वनजंगल रहेको यो गाउँमा चरा र वन्यजन्तुप्रेमी पनि रमाउने गरेका छन्। यहाँबाट नजिकै देखिने लमजुङ हिमाल र अन्नपूर्ण दोस्रो हिमालले जो कोहीलाई लोभ्याउने गरेको छ। पछिल्ला समयमा पर्यटकको आगमनले यहाँको पयर्उटन राम्रै प्रवर्द्धन भएको उल्लेख गर्दै वडाध्यक्ष गुरुङ आगामी दिनमा यसको व्यवस्थापन कसरी गर्ने भन्ने विषयले आफूहरूलाई सचेत गराएको बताए। पर्यटकको आगमनलाई लक्ष्य गरी यहाँको प्रकृति, संस्कृति र मौलिकता समेतको संरक्षण गर्दै उचित व्यवस्थापन गर्नु जरुरी छ, उनले भने, बढ्दो पर्यटकको आगमनमा समेत यहाँको सरसफाइ, प्राकृतिक एवम् सांस्कृतिक मौलिकता जोगाउन आजैदेखि लाग्नु अपरिहार्य देखिएको छ। लगभग चार सय कुरिया घरधुरी रहेको सिक्लेस नेपालकै ठूलो गुरुङ गाउँ हो। सिक्लेसमा ढुङ्गाले छाएको तथा ढुङ्गा छापिएको गुजुमुच्च तर अत्यन्त सफा र सुन्दर बस्ती छन्। सरसफाइमा निकै ध्यान दिइएका कारण बाटाघाटा तथा घर, चोकमा प्लास्टिक एवम् कागज केही नभेटिनु यहाँको विशिष्टता हो। यो गाउँ अन्नपूर्ण संरक्षण क्षेत्रअन्तर्गतको घलेखर्क सिक्लेस ईको ट्रेकभित्र पर्दछ। कला र संस्कृति बचाउनका लागि यहाँ गरिने मेला तथा महोत्सवमा लोपोन्मुख अवस्थामा रहेका लगभग चार दशकअघिसम्म प्रचलित खेल झिझिलि, हेकुचे, घुर्राजस्ता प्रतियोगिता समेत गराउने गरिएको छ। संस्कृतिकै निरन्तरतास्वरूप सूचना दिने प्राचीन प्रचलन कटुवाल घोकाउने प्रथा पनि सिक्लेसमा कायमै छ। परम्परागत हस्तकला व्यवसाय, राडिपाखी, थैलो, भाङ्ग्रा (रेँका), बख्खु र मान्द्रो, भकारी, डोकोडालो, नाम्लो र गुन्द्री उत्पादन आदिले पनि यहाँको मौलिकता बचाएको छ। गुरुङ जातिको कला तथा संस्कृतिको जीवन्त संग्राहालय जस्तै बनेको यो गाउँबाट गुरुङ जातिको अन्तिम राज्य क्होलासोंथर पनि एक दिनमा पुग्न सकिन्छ। त्यसैले गुरुङ जातिको अध्ययन अनुसन्धानका लागि पनि स्वदेशी एवं विदेशीसमेत सिक्लेस जाने गरेका छन्। त्यहाँ रहेको सिक्लेस ईको म्युजियम पनि दर्शनीयस्थलका रुपमा विकास भएको छ। संग्रहालयमा गुरुङ संस्कृतिको भेषभूषा, रहनसहन तथा परम्परालाई जीवन्त रूपमा झल्काउने सामग्री राखिएको इको म्युजियम व्यवस्थापन समितिका अध्यक्ष हुमकुमारी गुरुङले बताइन्। सङ्ग्रहालयमा आउने पर्यटकले हिमाली जीवन र संस्कृतिसँगै विभिन्न जडीबुटी आदिबारे पनि जानकारी लिन पाउँछन्। त्यहाँ आउने पर्यटकले गुरुङ पहिरन लगाएर तस्बिर खिच्ने गर्दछन्। संङ्ग्रहालयको व्यवस्थापनका लागि विदेशी पर्यटकसँग एक सय ५०, अन्य सर्वसाधारणसँग एक सय र विद्यार्थीसँग ३० रुपैयाँ प्रवेश शुल्क लिने गरिएको उनको भनाइ थियो। सिक्लेस क्षेत्रमा पाइने अत्यन्त महत्त्वपूर्ण कुट्को, कुरिलो, सतुवा, विष, जटामसी, सिल्टीमुर, पाँचऔंले र यार्सागुम्बाजस्ता जडीबुटीका बारेमा यहाँ पुग्ने पर्यटकले अभिरुचिपूर्वक जानकारी लिने गरेका छन्। सिक्लेसबाट कफुचे हिमतालका साथै कोरिसम्म पदयात्राका लागि जाने पर्यटकको संख्या पनि बढ्दै गएको छ। वडाध्यक्ष गुरुङका अनुसार सिक्लेसबाट कफुचे, कोरीसम्मको पदयात्रा मार्गलाई केटु पदमार्गका रुपमा विकास गर्ने सोच राखिएको छ। यस पदमार्ग क्षेत्रका कफुचे, होगुँ, कोरी, पासाँलगायत स्थानमा होटेलपनि सञ्चालनमा आएको उनले जानकारी दिए। सिक्लेसबाट पहिलो दिन कफुचे हिमताल पुगेका पर्यटक दोस्रो दिन कोरी र तेस्रो दिन पुनः सिक्लेस फर्कन सक्ने अध्यक्ष गुरुङले बताए। सिक्लेसबाट तारहिलटप हुँदै तिइँ, कफुचेसम्मको नयाँ पदमार्ग समेत विकास गर्ने हाम्रो सोच छ, उनले भने, पदयात्राका क्रममा उक्त मार्गबाट देखिने धवलागिरिदेखि मनास्लु हिमशृङ्खलासम्मका दृश्यलाई एकसाथ अवलोकन गर्न पाउनु यहाँको विशिष्टता हो। यस पदमार्गलाई मादी गाउँपालिका६ को थाक हिल, चिप्ली, मादीकै वडा नं १ को सिलाङ गाउँका साथै घलेखर्कबाट पनि जोड्न सकिने उनले जानकारी दिए। गुराँसै गुराँसले भरिएका यस पदमार्ग गुराँस फुल्ने समयमा अझै मनमोहक देखिने अध्यक्ष गुरुङले बताए। पोखराबाट ४० किलोमिटर उत्तरमा रहेको सिक्लेस जान काहुँ खोलामा जीप सहज रूपमा नै उपलब्ध हुन्छन्। नेपालको १२ वर्षे द्वन्द्व अन्त्यका लागि तत्कालीन सशस्त्र आन्दोलनरत नेकपा माओवादीका नेता पुष्पकमल दाहाल पहिलो पटक यही सिक्लेसबाट सार्वजनिक बनेकाले यो शान्ति प्रक्रियाको उद्गमस्थलका रूपमा चित्रित भएको छ। गाउँपालिकाले यही गाउँमा शान्ति स्मारकसमेत निर्माण गरिसकेको छ। रासस"
इपिएस २०२४ का लागि छुट्टाइएको कोटा २०२३ मा खोलिदिएपछि विरोध प्रदर्शन,"काठमाडौं : इपिएस नेपालको २०२४ को लागि छुट्टाइएको कोटा २०२३ मा नै खोलिएको भन्दै युवाहरुले विरोध प्रदर्शन गरेका छन् । २०२४ सुरु हुन २० दिन बाँकी रहेको अवस्थामा २०२४ को लागि छुट्टाइएको कोटा २०२३ मा नै खोलिएको भन्दै उनीहरुले ललितपुरको ग्वार्कोस्थीत इपिएस कार्यालय अगाडी विरोध प्रदर्शन गरेका हुन् । इपिएस परीक्षा दिएर बसेका युवाहरुले सीप बिल्डिङ परीक्षामा असफल विद्यार्थीहरुले म्यानुफ्याक्चरको परीक्षामा सहभागी गराउन समेत माग गरेका छन् । बाँकेबाट आएका युवा प्रदीप बुढाथोकीले २०२४ को लागि छुट्टाइएको कोटा २०२३ मा नै खोलेपछि विरोध गर्न बाध्य भएको बताए । उनले आफूहरुको माग सुनुवाई नभएकाले अनसन लगायतका आन्दोलन गर्ने बताए। प्रदर्शनमा सहभागीहरुले युवाको रोजगारीको सुनिश्चितता गर,इपिएसको मनोमानी बन्द गर लगायतका प्लेकार्ड प्रदर्शन गरेका थिए ।"
अप्पर अरुणको पहुँचमार्गका लागि दुई हजार रुख काटिने,संखुवासभा : अप्पर अरुणको पहुँचमार्गका लागि दुई हजार रुख काटिने भएको छ। संखुवासभाको भोटखोला गाउँपालिकामा निर्माण हुन लागेको एक हजार ६३ मेगावाटको अप्पर अरुण आयोजनाको पहुँचमार्ग निर्माणका लागि दुई हजारभन्दा बढी रुख कटान गरिन लागिएको हो। आयोजनाको पहुँचमार्ग निर्माणका लागि भोटखोला २ र ४ नम्बर वडाका राष्ट्रिय र सामुदायिक वनका दुई हजारभन्दा बढी रुख काट्न अनुमति दिइएको हो। पहुँचमार्ग निर्माणका लागि भोटखोला ४ मा राष्ट्रिय वन तथा भोटखोला २ मा पारिपाखा र माक्पालुङ सामुदायिक वन क्षेत्रले ओगटेको करिब २१०८ हेक्टर क्षेत्रफलका दुई हजार एक सय ६८ रुख काट्न अनुमति दिइएको डिभिजन वन कार्यालयका प्रमुख भीम कालिकोटेले जानकारी दिए। आयोजना सञ्चालनका क्रममा विकास सम्झौता (पीडीए) अनुसार रुख कटान भए पनि बिरुवा अर्को ठाउँमा रोपिनुपर्ने व्यवस्था रहेको उनले बताए। योसँगै आयोजनाका लागि पहुँचमार्ग बनाउने प्रक्रिया थालिएको उनको भनाइ छ। प्राधिकरणले २०३ किलोमिटर सुरुङमार्गसहित करिब २२ किलोमिटर पहुँच सडक निर्माणका लागि भारतीय गायत्री जेभी र झापाको कनकाई सुरुंगा जेभी कम्पनीसँग ठेक्का सम्झौता गरिसकेको छ। पहुँचमार्गमा पर्ने अरुण नदी र चेपुवामा पक्की पुलसमेत निर्माण गरिने आयोजना कार्यालयले जनाएको छ। पहुँचमार्ग भोटखोला गाउँपालिका ४ छोराङदेखि भोटखोला २ रुकुमा फेदीसम्म निर्माण गरिनेछ। सात अर्ब ९१ करोड ३९ लाखमा उक्त सडक निर्माण हुन लागेको प्राधिकरणले जनाएको छ। अप्पर अरुण आयोजनाका प्रभावित क्षेत्रका लागि दुई अर्ब २३ करोड १९ लाख मुआब्जा रकम वितरण भइसकेको छ। जलविद्युत् आयोजनाको अनुमानित लागत दुई खर्ब २६ करोड बढी छ। सन् २०२४ को मध्यदेखि जलविद्युत् आयोजनाको निर्माण सुरु हुनेछ। हाइड्रोपावर निर्माण सुरु भएको ६ वर्षभित्रमा सम्पन्न गर्ने योजना छ। आयोजनाको ३० प्रतिशत पुँजी र ७० प्रतिशत स्वदेशी तथा विदेशी बैंक तथा वित्तीय संस्थासँग कर्जा जुटाइने आयोजना कार्यालयले जनाएको छ। जलविद्युत आयोजनाका लागि १४ हजार रुख कटान जिल्लामा निर्माणाधीन जलविद्युत् आयोजनाका लागि १४ हजारभन्दा बढी रुख कटान गरिएको छ। निर्माणाधीन अरुण तेस्रो जलविद्युत् परियोजना र कोसी करिडोरलगायत विभिन्न आयोजना विस्तारका लागि १४ हजारभन्दा बढी रुख काटिएको डिभिजन वन कार्यालयले जनाएको छ। विद्युत् आयोजनाका लागि जिल्लामा सामुदायिक र निजी क्षेत्रका रुख काट्ने मन्त्रिपरिषद्ले निर्णय गरेको थियो। नौ सय मेगावाटको अरुण तेस्रो र दुई सय २० मेगावाटको कोसी करिडोर प्रसारण लाइन निर्माणका लागि उक्त संख्यामा रुख काटिएका हुन्। अरुण तेस्रो र कोसी करिडोर प्रसारण लाइनका लागि जिल्लामा १८ सामुदायिक वनका १४ हजार ६ सय २७ रुख कटान गरिएको डिभिजन वन कार्यालयका प्रमुख कालिकोटेले जानकारी दिए। रासस
कांग्रेसले सरकारमा रहेर पनि केही गर्न सकेन : नेता केसी,"नुवाकोट : नेपाली कांग्रेसका नेता अर्जुननरसिंह केसीले नेपाली कांग्रेस सरकारमा बसेर अनियमितताको साक्षी मात्र भएको आरोप लगाएका छन्। केसीले अहिले देशमा चरम बेथिति र अनियमितता बढिरहेको र सरकारमा रहेको आफ्नै दलले केही गर्न नसकेको दावी गरे। नुवाकोटको विदुरमा सोमबार आयोजित पत्रकार सम्मेलनमा नेता केसीले सरकारमा बसेर जनताको पक्षमा काम गर्न नसक्दा कांग्रेस सरकारमै रहेको भए पनि सरकारमा नभएको जस्तो रहेको बताए। उनले देशमा भ्रष्टाचार, अनियमितता, कुशासन तथा अराजकता बढ्दा समेत वर्तमान सरकारले नियन्त्रण गर्न नसकेको बताए।"
जंगली हात्ती धुर्बेको दाह्रा काटियो,"चितवन : जंगली हात्ती धुर्बेको दाह्रा काटिएको छ। मानव बस्तीमा दुःख दिन थालेपछि हात्तीको दाह्रा काटिएको हो। चितवन राष्ट्रिय निकुन्जमा ध्रुबेको दाह्रा काटेर रेडियो कलर जडान गरिएको निकुन्जका सूचना अधिकारी संरक्षण अधिकृत गणेश प्रसाद तिवारीले बताए। निकुञ्ज प्रशासन,नेपाली सेना, भेटेरिनरी प्राविधिक टिमको संयुक्त टोलीले सुकिभार पोस्टबाट करिब ३०० मिटर पूर्वतर्फ डार्ट गरिएको थियो। केही महिनादेखि निकुञ्जको मुख्यालय वरपरका गाउँ वस्तीमा पसेर बाली नस्ट गर्ने तथा भण्डारण गरेको अन्नबाली नष्ट गर्न थालेपछि दाह्रा काटिएको हो। धुर्बेले १५ भन्दा बढी घरमा क्षति पुर्याएको थियो।"
धानको उत्पादनसँगै मूल्य बढ्दा किसान उत्साहित,"मोरङ : अन्नको भण्डार मानिने पूर्वी तराईको झापा, मोरङ र सुनसरीमा यो साल धान उत्पादन बढेको छ। मौसम अनुकूल रहनु, पर्याप्त वर्षा हुनु, समयमा रासायनिक मलको उपलब्धता, उन्नत जातको बीउको प्रयोग र रोग कीराको प्रकोप कम भएका कारण धान उत्पादन वृद्धि भएको कोशी प्रदेश सरकारले जनाएको छ। कोशी प्रदेशमा यसपटक १३ लाख ८२ हजार एक सय ३७ मेट्रिकटन उत्पादन भएको कोशी प्रदेश उद्योग, कृषि तथा सहकारी मन्त्रालयअन्तर्गत रहेको कृषि विकास निर्देशनालयले जनाएको छ। गतवर्ष यस प्रदेशमा १२ लाख ९८ हजार आठ ५५ मेट्रिकटन धान उत्पादन भएको थियो। गतवर्ष भन्दा यस वर्ष ८३ हजार दुई सय ८२ मेट्रिकटन धान उत्पादनमा वृद्धि भएको निर्देशनालयले जनाएको छ। मोरङमा ८३ हजार तीन सय हेक्टर जमिनमा रोपाइँ भएकोमा छुटफुट अवस्थामा रहेको वास्मती प्रजातिको धानबाहेक काटिसकिएको कृषि ज्ञान केन्द्र मोरङले जनाएको छ। मोरङमा गत वर्षप्रति हेक्टर चार दशमलव आठ मेट्रिकटन धान उत्पादन भएकोमा यसपटक प्रति हेक्टर पाँच मेट्रिकटन धान उत्पादन भएको कृषि ज्ञान केन्द्र मोरङका प्रमुख रामदेव सिंहले बताए। प्रमुख सिंहले मोरङमा यस पटक चार लाख १६ हजार पाँच सय मेट्रिकटन धान उत्पादन भएको बताए। नेपाल सरकारले मोटो धानको मूल्यप्रति क्वीन्टल तीन हजार एक सय ९२ र मध्यम धानको मूल्य तीन हजार तीन सय ६२ निर्धारण गरेता पनि मूल्यप्रति क्वीन्टल तीन हजार तीन सय र मध्यम धानको मूल्य तीन हजार पाँच सय सम्ममा स्थानीय बजारमा कारोवार भइरहेको बेलबारी ११ लक्ष्मीमार्गका किसान रमेश दाहालले जानकारी दिए। विगतका वर्षमा भन्दा यसपटक धानको उत्पादनसँगै मूल्य बढ्दा किसान उत्साहित भएको बताए। मोरङमा धेरैजसो रन्जीत धान, राम धान, विवि एघार, स्वार्ण लगायतको धान लगाउने गरेको कृषि ज्ञान केन्द्र विराटनगरले जनाएको छ। कोशी प्रदेशमा धान उत्पादन हुने जमिन तीन लाख ४० हजार ८२९ हेक्टर रहेको छ। कोशी प्रदेशको उच्च पहाडी जिल्ला सङ्खुवासभा र मध्यपहाडी जिल्ला भोजपुर, तेह्रथुम, धनकुटा, उदयपुर, ओखलढुंगा र खोटाङमा भने गत वर्षभन्दा धान उत्पादन घटेको र यस्तै उच्च पहाडी जिल्ला ताप्लेजुङ, सोलुखुम्बु तथा मध्यपहाडी जिल्लाको पाँचथर र इलाममा भने धान उत्पादन बढेको कृषि विकास निर्देशनालय कोशी प्रदेशले जनाएको छ।"
ओलीलाई दोलखामा स्वागत,दोलखा : नेकपा एमालेका अध्यक्ष केपी शर्मा ओलीसहितका शीर्ष नेताहरूलाई दोलखामा स्वागत गरिएको छ। झुलाघाटचिवाभञ्ज्याङ यात्रा अन्तर्गत सोमबार दोलखाको सदरमुकाम चरिकोट आइपुगेका अध्यक्ष ओलीसहितका एमालेका नेतालाई दोलखामा स्वागत गरिएको हो। एमाले अध्यक्ष ओलीसहितका केन्द्रीय नेताहरू आज काभ्रेपलाञ्चोक हुँदै दोलखा आएका हुन्। उनले वडा नम्बर ६ ले आयोजना गरेको कार्यक्रममा सहभागिता जनाई चरिकोट आइपुगेका हुन्।
जब विवाहकै दिन बेहुलाले देह त्याग गरेको बेहुलीले थाहा पाइन्,"भोलिपल्ट नै छोरी भेट्न सरिता बुवा डोल्पा पुगे । सरिताले बुवासँग नजाने र सासूससुरा पालेर बस्ने बिन्ति गरिन्। तर, धनबहादुर र उनका आफन्तले सम्झाई बुझाई गरी पठाइदिए। मन अमिलो बनाउँदै सरिता आफ्नो जन्मभूमि फर्किइन्। डोल्पा : डोल्पाको त्रिपुरासुन्दरी नगरपालिका ६ मा पर्ने खदागं गाउँमा गत शुक्रबार एउटा हृदयविदारक घटना घट्यो । स्थानीय धनबहादुर सार्कीको घरमा मान्छे भरिभराउ थिए । उनको घरमा दुई तीन दिन अघिदेखि नै टाढाटाढाबाट आफन्त र शुभचिन्तकहरू आउन थालेका थिए । छिमेकीहरु आफूले सकेको सहयोग गर्न आइरहन्थे। दलित परिवारका धनबहादुरका जेठो छोरा कृप सार्कीको बिहेको दिन थियो शुक्रबार। त्यहि भएर पनि घरमा मानिसहरुको चहलपहल बढेको थियो । उनले छोरालाई ऋण सापट गरेर पशु प्राविधिक पढाएका थिए । कृपले पनि पढाइ सकेर त्रिपुरासुन्दरी नगरपालिकामा इन्टर्नसीप गर्दै थिए । पढाइ सकेर घरमा बसेका कृप २२ वर्षीय लक्का जवान थिए । उनलाई बिहेका लागि धेरै ठाउँबाट कुरा आउन थालेको थियो । त्यहि क्रममा उनको पश्चिम रुकुमको आठबिसकोट नगरपालिकामा पर्ने गोतामकोटकी सरिता विकसँग चिनजान भयो । उनीहरु एक अर्कालाई मन पराउन थाले । सरिता गएको तिहारमा देउसी भैंलो खेल्न उनको गाउँमा आएको बेला चिनजान भएको थियो । डोल्पाको संस्कार अनुसार बिहेको अघिल्लो दिनमा नै आफन्त र छिमेकी घरमा आएर आँगनमा ठूलो आगो बालेर मागल गाउने, चुट्किला खेल्ने चलन छ। मागल र चुट्किलाबाटै नव दुलाह दुलहीलाई आयु बढोस्,सम्बन्ध जुनिजुनिसम्म टिकोस्लगायतका आशिर्वाद दिने चलन छ । माया प्रेममा परेको करिब एक महिनापछि उनीहरू बिहे गर्ने मुडमा पुगेका थिए । कृपले केही दिनअघि मात्र सरितालाई भगाएर ल्याएका थिए । घरको जेठो छोराले बुहारी भगाएर ल्याएपछि धनबहादुर परिवारमा खुशीको सीमा रहेन । त्यसपछि उनीहरू छोराको बिहेको जोडजामतिर जुटे । कृपको घरमा कुनै आम्दानीको स्रोत नै थिएन । दैनिक ज्यालादारी काममा उनको परिवार निर्भर थियो । छोराको बिहे गर्ने विषयमा उनले भाइछोरा र छिमेकीसँग सरसल्लाह गरे। बिहेका लागि आवश्यक रकम सरसापट गरे । सबैको सक्दो सहयोगबाट छोराको बिहेको जोडजाम पूरा भयो । बिहेको दिन शुक्रबार पक्का भयो । डोल्पाको संस्कार अनुसार बिहेको अघिल्लो दिनमा नै आफन्त र छिमेकी घरमा आएर आँगनमा ठूलो आगो बालेर मागल गाउने, चुट्किला खेल्ने चलन छ। मागल र चुट्किलाबाटै नव दुलाह दुलहीलाई आयु बढोस्,सम्बन्ध जुनिजुनिसम्म टिकोस् भनेर आशीर्वाद दिने चलन छ । धनबहादुरको घरमा पनि बिहीबार रातीदेखि नै बाजागाजासहित भव्य रुपमा मागल गाउने चुट्कीला खेल्ने काम सुरु भयो । चुट्किला मागल खेल्न आँगनमा छिमेकी र आफन्त भरिभराउ भए । चुट्किलाबाटै नव जोडिलाई सयौं वर्ष बाँच्ने आशिस दिइरहेका थिए । बेलुका खाना खाएर सुरु गरेको चुटकिला रातभरी चलिरह्यो । बिहान पखसम्म कोही बसे । कोही सुत्न हिँडे । कृपका आफन्त अमृत सार्कीका अनुसार मंसिरको कठ्यांग्रिदो चिसोमा आँगनमा ठूलो आगो बालेर रातै कटाउने गरी सबै खेल्न जुटेका थिए ।चुट्किलाबाटै नव जोडिलाई सयौं वर्ष बाँच्ने आशिष दिइरहेका थिए । बेलुका खाना खाएर सुरु गरेको चुट्किला रातभरी चलिरह्यो । बिहान पखसम्म कोही बसे । कोही सुत्न हिँडे । कृप पनि चुट्किला खेल्ने ठाउँमा आइराख्थे, गइराख्थे । जब बिहान पाँच बज्यो चुट्किले खेल्नेहरु पनि पातलिए । दुलाह दुलही र परिवार बिहेको तयारीमा लागे । उनीहरुको बिहे वडा नं १ मा पर्ने त्रिपुरासुन्दरी मन्दिरमा गर्ने परिवारको योजना थियो । कृपको घरबाट मन्दिर पुग्न पैदल करिब तीन घण्टा लाग्छ । सरिता र कृपले नुहाइ धुवाइ गरे । त्रिपुराकोट पुग्न समय लाग्ने भएकाले छिटो तयार हुन भनिएको थियो । दुलाह कृपले नै सरितालाई कपडा लगाएर छिटो तयार हुन भने । आफू पनि एक छिनमा तयार हुन्छु भने । यति भनेर उनी रातभरी बलेको आगोको रापिलो भुंग्रो ताप्न आँगनमा निस्के । दुलाह नै एकाएक हराएपछि घरमा खैलाबैला मच्चियो । सरिता पनि चिन्तामा परिन्। सरितासहित बिहेमा आएका छिमेकी,आफन्त र बाजागाजा बजाउन आएकाहरु सबै दुलाहको खोजी गर्न थाले । घरका कोठा,वरिपरी, खोलाखाल्सातिर खोज्न थालियो । तर,कृपलाई कतै पनि भेटाउन सकिएन । सरिता कपडा लगाउन भित्र छिरिन् । घरमा बिहेको बाजागाजा गुञ्जिन थाल्यो । बिहेका लागि एक साता अघि नै घर सिंगारिएको थियो । त्रिपुराकोट जानका लागि डोली,जन्ती र बाजागाजा तयारी भए । अब दुलाहलाई कपडा छिटो लगाउ भन्दा कृप त्यहाँ देखिएनन् । दुलाह नै एकाएक हराएपछि घरमा खैलाबैला मच्चियो । सरिता पनि चिन्तामा परिन्। सरितासहित बिहेमा आएका छिमेकी,आफन्त र बाजागाजा बजाउन आएकाहरु सबै दुलाहको खोजी गर्न थाले । घरका कोठा, वरिपरी, खोलाखाल्सातिर खोज्न थालियो । तर,कृपलाई कतै पनि भेटाउन सकिएन । सोही दिन बिहान साढे सात बजेतिर बटुवाले बाटो नजिकै मान्छे लडेको खबर सुनाए। खबर पाउने बित्तिकै आफन्तहरू मान्छे लडेको स्थानमा पुगे। नभन्दै त्यहाँ कृप लडेका थिए। उनी मुल बाटोको छेउमा कहिल्यै नब्यूँझिने गरी मृत अवस्थामा भेटिए। उनको ढाड भाँचिएको थियो । मुखबाट रगत पनि बगेको थियो । दाँत भाँचिएका थिए । बिहेको अन्तिम घडिमा घटेको यो घटनाले सबै स्तब्ध भए । धनबहादुरको परिवारले बिहेको दिन छोरा त्यहाँ गएर लड्ला भन्ने कल्पना गर्ने कुरै भएन। उनको ढाड भाँचिएको थियो । मुखबाट रगत बगेको थियो । दाँत भाँचिएका थिए । बिहेको अन्तिम घडीमा घटेको यो घटनाले सबैलाई स्तब्ध बनाएको छ। केही समय अघिसम्म छोराको बिहेको खुशीमा प्रफुल्ल धनबहादुरको घर बिलौनाको चित्कारले गुञ्जियो । घरभरी रुवाबासी चल्यो । आफन्तहरू छिमेकीहरुले मन थाम्न सकेनन् । घरमा आएका जति सबै रुन थाले । कृपले घर तल पट्टी रहेको करिब एक सय मिटर अग्लो भीरबाट हाम फालेर देह त्याग गरेको खुलेको छ। परिवारका सदस्यले कृपले हाम्फालेर आत्महत्या गरेको बताएका छन्। आत्महत्या गर्नुको कारण भने खुलेको छैन। बेहुला बन्ने दिन कृपको अन्तिम दाहासंस्कार गरियो। बाजागाजासहित घोडा चढेर बिहे गर्न जान लागेका कृप बाँसको भाटामा एकसरो कात्रो बेरेर घाट लगियो । जन्तीका लागि टाढाटाढाबाट आएका आफन्त र छिमेकी मलामी गए । सिउँदो प्रेमीकाको हातबाट सिन्दुर भरिने दिन थियो सरिताका लागि त्यो दिन । जुनिजुनिसम्म सँगै जिउने बाँचा गरेका थिए कृप र सरिताले । जब सरिताले प्रेमी कृपले देह त्याग गरेको थाहा पाइन् उनको होसहवासै उड्यो। उनी छट्पटाउन थालिन्। बेहुला बन्ने दिन कृपको अन्तिम दाहासंस्कार गरियो। बाजागाजासहित घोडा चढेर बिहे गर्न जान लागेका कृप बाँसको भाटामा एकसरो कात्रो बेरेर घाट लगियो । जन्तीका लागि टाढाटाढाबाट आएका आफन्त र छिमेकी मलामी गए । छोराको बिहेका लागि दाउरा सुरुवालमा ठाँटिएका धनबहादुर एकसरो कपडा लगाएर छोरोको सतिगतिमा लागे। दुलहा दुलहीका लागि सिलाइएका कपडा एका कुनामा थन्क्याइए। सोही दिन साँझ घटनाको विषयमा सरिताका घरमा फोन गरियो । घटना सुनेर उनका बुवा पनि छाँगाबाट खसेजस्तै भए । भोलिपल्ट नै छोरी भेट्न डोल्पा पुगे । सरिताले बुवासँग नजाने र सासूससुरा पालेर बस्ने बिन्ती गरिन्। तर, धनबहादुर र उनका आफन्तले सम्झाई बुझाई पठाइदिए। भारी मन लिएर सरिता आफ्नो जन्मभूमि फर्किइन्।"
अमेरिकामा नेपाली सांगीतिक उत्सव,"न्युयोर्क : नेपालका वरिष्ठ गायक गायिका र नेपाली भाषी भुटानी समुदायका चर्चित कलाकारको सहभागितामा अमेरिकाको पेन्सिलभेनिया राज्यको ह्यारिसवर्गमा बृहत् सांगीतिक समारोह आयोजना गरिएको छ। इन्ट्रा नेशनल वेलफेयर एण्ड सपोर्ट फाउण्डेशन अफ अमेरिकाद्वारा आइतबार आयोजित इन्ट्रा कल्चरल इभेन्ट२०२३ मा नेपालका वरिष्ठ कलाकारहरूले प्रस्तुति दिएका थिए। वरिष्ठ संगीतकार न्ह्यू बज्राचार्य, गायक एवं संगीतकार कालिप्रसाद बाँस्कोटा, गायिका प्रविसा अधिकारी, दोहोरीगीत प्रस्तोता कृष्ण कँडेल तथा गायक विमल डाँगी र निशा विश्वकर्माको प्रस्तुतिले यहाँ भेला भएका नेपाली भाषी दर्शकलाई निकै मनोरञ्जन दिएको थियो। सोही समारोहमा नेपाली गीतमा ह्यारिसवर्ग, ल्यान्क्यास्टर र स्क्रान्टन सहरका इन्ट्रा संगीत एवं नृत्य विद्यालयका बालबालिका र किशोरकिशोरीको प्रस्तुति एवं ती सहरका स्थानीय नेपाली कलाकारका सांस्कृतिक प्रस्तुति निकै रोचक थिए। त्यसैगरी गायक केशव पौडेल, मुस्कान मगर, जीवन गुरुङ तथा मोडल एवं नृत्य प्रशिक्षक शंकर विसी, पार्वती राई र रुपेस उप्रतीको सांगीतिक प्रस्तुतिले पनि यहाँ उपस्थित रहेका नेपाली भाषीलाई थप मनोरञ्जन दिएको थियो। कार्यक्रममा पेन्सिलभेनिया राज्यका सांसदहरू प्याटी किम, डेभिड मेड्सेन र जस्टिन फ्लेमिङ एवं यहाँका स्थानीय संघसंस्थाका प्रतिनिधिको पनि उपस्थिति रहेको थियो। सो कार्यक्रमको उद्घाटन गर्दै इन्ट्राफाउण्डेसनका अध्यक्ष डिल्ली अधिकारीले संसारभरकै नेपाली जातिलाई कला र संस्कृतिका माध्यमबाट एकसूत्रमा बाँध्न सकिने र सांस्कृतिक एकताको अभियान नै चलाएर नेपालीहरूको मनलाई जोड्न सकिने भएकाले समयसमयमा यस्ता कार्यक्रम गर्ने गरेको बताए। सो फाउण्डेसनका निर्देशक ओम गुरुङले नेपाली भाषा, संस्कृति मानेका कारण नै भुटानबाट लखेटिएर आफ्नो पितृभूमि नेपाल पुग्दा शरणार्थी बन्न बाध्य हुनुपरेकाले अमेरिका आएर पनि आफ्नो नेपाली जातीय पहिचानलाई अघि बढाइरहेको जानकारी दिए। त्यसैगरी गैरआवासीय नेपाली संघ अमेरिकाका अध्यक्ष डा अर्जुन बञ्जाडे र भुटानिज कम्युनिटी इन ह्यारिसवर्गका अध्यक्ष तिलक निरौलालेले संस्कृतिका माध्यमबाट अमेरिकामा नेपाली पहिचानलाई जीवन्त राख्न गरिएको प्रयासको प्रशंसा गरे। नेपाल र अमेरिकाको राष्ट्रिय गानबाट सुरु भएको सो सांगितीक कार्यक्रममा स्थानीय कलाकारहरूले लोक तथा आधुनिक गीत, टप्पा र साकेला नृत्यसमेत प्रस्तुत गरेर नेपालको पहिचानलाई अमेरिकी नेपालीबीच प्रस्तुत गरेका थिए।"
विदेशबाट फर्केर सामूहिक माछापालन,"म्याग्दी : वैदेशिक रोजगारीमा भनेजस्तो कमाइ नभएपछि स्वदेश फर्केर पश्चिम म्याग्दीको मालिका गाउँपालिका३ का तीन जना युवाले सामूहिक माछापालन गरेका छन्। स्थानीय पूर्णबहादुर रोका, तेजेन्द्र बुढा र यमेन्द्र रोकाले मालिका३ मा पर्ने टिमुरे खोलामा सामूहिक माछापालन थालेका हुन्। उक्त सामूहिक माछापालन पश्चिम म्याग्दीका लागि उदाहरणीय व्यवसाय बनेको छ। पूर्ण कतारमा छ र यामेन्द्र तीन वर्ष तथा तेजेन्द्र बहराइनमा तीन वर्ष काम गरेर स्वदेश फर्किएपछि सामूहिक माछापालनमा लागेका हुन्। टिमुरे खोला नजिकैको आठ रोपनी जग्गा भाडामा लिएर उनीहरूले सामूहिक रूपमा ट्राउट जातका माछा पालेका छन्। २० लाख रुपैयाँको लगानीमा माछापालनका लागि १० पोखरी निर्माण गरिएको पूर्णले जानकारी दिए। २०७९ कात्तिकदेखि मालिका रेन्बो ट्राउट फर्म दर्ता गरी माछापालन व्यवसाय सुरु गरिएको उनले बताए। सुरुमा आठ लाख रुपयाँको लगानीमा छ वटा पोखरी (रेसवे) निर्माण गरी माछापालन थालनी गर्यौँ। अहिले १० पोखरी निर्माण गरेका छौं', उनले भने। गण्डकी रेन्बो ट्राउटबाट १० हजार अण्डा ल्याएर ह्याचिरिङ गरिएको जनाउँदै पूर्णले करिब नौ महिनामा माछा बिक्रीका लागि तयार हुने बताए। अहिले पोखरीमै भुरा उत्पादन हुने भन्दै १२ हजार बढी माछा हुर्किरहेका उनले जानकारी दिए। पूर्णका अनुसार पहिलो वर्ष सात सय केजी बढी माछा बिक्री भएको थियो। यस वर्ष दुई हजार केजी उत्पादन गर्ने लक्ष्य रहेको उनको भनाइ थियो। पहिलो वर्षको आम्दानी पनि व्यवसाय विस्तारमा लगाइएको बताउँदै उनले यस वर्षदेखि राम्रो आम्दानी लिन सकिने बताए। माछापालनका लागि चिसो र स्वच्छ पानी आवश्यक हुने सञ्चालक पूर्णको भनाइ थियो। वर्षातको समयमा माछाका भुरा बचाउन गाह्रो हुने तेजेन्द्रले सुनाए। यहाँ उत्पादित माछा नजिकैको दरबाङ बजारसहित सदरमुकाम बेनी र छिमेकी जिल्ला बागलुङसम्म लगिएको उनले बताए। पहिलो वर्ष प्रतिकेजी एक हजार दुई सय रुपयाँमा बिक्री गरिएकामा यस वर्ष भने दानाको मूल्य बढेकाले एक हजार तीन सय रुपयाँमा बेच्ने गरिएको तेजेन्द्रले जानकारी दिए। बजारमा माग बढे पनि पर्याप्त उत्पादन गर्न नसकिएको उनको भनाइ थियो। उनीहरूले टिमुरेमा सामूहिक रुपमा आफ्नै रेष्टुराँ पनि सञ्चालन गरेका छन्। पोखरीमा उत्पादित माछा रेस्टुराँमा समेत खपत हुने गरेको माछापालका यमेन्द्रले जानकारी दिए। माछापालन गरी मनग्य आम्दानी भएकाले विदेशभन्दा नेपालमै फाइदा भएको उनको भनाइ थियो। आधुनिक किसिमले पोखरी निर्माण गरेर व्यावसायिक रूपमा माछापालन सुरु गरिएकाले फर्ममा परिवारका अन्य सदस्यलेसमेत साथ दिएको यमेन्द्रले बताए। मालिका३ का वडाध्यक्ष मोतीप्रसाद बुढाले गाउँमै युवाको लगानीमा व्यावसायिक माछापालन गरेसँगै अन्य युवाका लागि पनि प्रेरणाको स्रोत बनेको बताए। उनका अनुसार वडाको ५० प्रतिशत अनुदान कार्यक्रमबाट पोखरी वरिपरी घेरबार गरिएको छ। सरकारबाट पाउने ऋण र अनुदानमा समेत झन्झटिलो प्रक्रिया भएको भन्दै वास्तविक किसानसँग अनुदान पुग्न नसकेको माछापालक रोकाले गुनासो गरे। आगामी दिनमा यस व्यवसायलाई अझै विस्तार गर्ने सोच रहेको उनले बताए। रासस"
म्यानमारमा बन्धक बनाएर अनलाइन स्क्यामिङमा लगाउने महिला पक्राउ,"काठमाडौं : म्यानमारमा बन्धक बनाएर अनलाइन स्क्यामिङमा लगाउने एक महिला पक्राउ परेकी छन्। पक्राउ पर्नेमा गोरखाको धार्चे गाउँपालिका४ की २७ वर्षीया कविता गुरुङ रहेकी छन्। थाईल्याण्डस्थित चिनियाँ कम्पनीमा कम्प्युटर टाईपिङको राम्रो रोजगारीको प्रलोभन देखाई म्यानमारको म्यावडीस्थित चिनियाँ कम्पनीमा अनलाइन स्क्यामिङमा लगाएका थिए। पीडितहरूलाई थाइल्याण्डस्थित कम्पनीमा अंग्रेजी टाइपिङको काममा मासिक एक हजार डलर कमाई हुने तथा खाने, बस्ने व्यवस्था समेत कम्पनीले नै गर्ने भनि प्रलोभन देखाएको पाइएको प्रहरीले जनाएको छ। पीडितहरूलाई काठमाडौंस्थित आफ्नो घरमै बोलाई अंग्रेजीको टाइपिङ स्पिड चेक गरेको र उक्त परीक्षामा पास भएकालाई पैसाको जोहो गर्न लगाई प्रतिव्यक्ति २ लाख ६० हजार रुपैयाँ लिएर म्यानमार पठाएको अनुसन्धानले देखाएको छ। सामाजिक सञ्जालबाट अमेरिकी,युरोपियन नागरिकलाई ट्रयापमा पारेर बिट क्वाईनमा लगानी गर्न बाध्य बनाउनका लागि एक साताको तालिम समेत दिएको पाइएको छ। कम्पनीले तोकेअनुसारको टार्गेट पुर्याउन नसकेमा कुटपिट गर्ने, करेन्ट लगाउने लगायतका शारीरिक तथा मानसिक यातना दिने गरेको पीडितले बताएका छन्। पीडितले ९ महिनापछि नेपाल फर्कनका लागि कम्पनीलाई ८ लाख रुपैयाँ तिर्न बाध्य भएको अनुसन्धानबाट खुलेको छ। पक्राउ परेका उनलाई मानव बेचबिखन तथा ओसारपसार मुद्दामा काठमाडौं जिल्ला अदालतबाट ७ दिनको म्याद लिएर अनुसन्धान गरिरहेको मानव बेचबिखन अनुसन्धान ब्युरोले जनाएको छ।"
उन्नत जातका गाईभैंसी खरिद गर्नेलाई अनुदान,"पर्वत : पशुपालनका माध्यमबाट गाउँपालिकालाई आत्मनिर्भर गराउने उद्देश्यले पर्वतको विहादी गाउँपालिकाले उन्नत जातका गाईभैंसी खरिद गर्नेलाई अनुदान दिने भएको छ। दूध उत्पादनमा गाउँपालिकालाई आत्मनिर्भर गराउने उद्देश्यले चालु आर्थिक वर्षदेखि उन्नत जातका गाईभैंसी खरिद गरेबापत अनुदान वितरण गर्न थालिएको हो। पालिकाका निमित्त प्रमुख प्रशासकीय अधिकृत अर्जुन रिजालका अनुसार उन्नत जातका गाई वा भैंसी जुनसुकै खरिद गरेर दूध तथा पाडापाडी र बाच्छाबाच्छी उत्पादन गर्नेलाई प्रति गाईभैंसी २० हजार अनुदान दिने निर्णय भएको छ। 'बढ्दो बसाइँसराइ, शिक्षा तथा रोजगारका लागि अधिकांश युवा सहर पस्न थालेका छन्। स्थानीयस्तरमा रोजगारीका सम्भावना बढाउँदै पशुपालक कृषकलाई व्यावसायिक बनाउन पशुपालनमा आकर्षित गर्न थालिएको हो', उनले भने। रिजालका अनुसार योसँगै दूध उत्पादन बढाउने र गाउँगाउँमा संकलन केन्द्र बनाउने कार्यक्रम रहेको छ। लिमे पाराकोटे भैंसी र रैथाने जातका गाईपालन गर्दा कृषकलाई समेत फाइदा नहुने र बाह्रैमास बाह्य जिल्लाबाट दूध तथा दुग्धजन्य वस्तु आयात गर्नुपर्ने अवस्था भएपछि गाउँकार्यपालिकाको बैठकले कृषकलाई अनुदान दिने निर्णय गरेको उनको भनाइ थियो। पालिकाभित्र व्यावसायिक रूपमा पशुपालन गर्दै आएका अगुवा कृषक, कृषि फार्म वा कृषि सहकारी संस्था र कृषक समूहले जतिसुकै संख्यामा खरिद गरे पनि सङ्ख्याको हिसाबले अनुदान वितरण गरिने रिजालले जानकारी दिए।"
खाली घरको कर बढाउँदै अष्ट्रेलिया सरकार,"सिड्नी : अस्ट्रेलिया सरकारले भाडाको संकट कम गर्ने प्रयासस्वरूप विद्यमान घरका विदेशी खरिदकर्तालाई शुल्कमा नाटकीय वृद्धि गर्ने घोषणा गरेको छ। अष्ट्रेलियामा भाडामा कोठा पाउन कठिन बनेपछि लेबर पार्टीले खाली घर नराख्न प्रोत्साहन गर्न र कोठा भाडा पाउने अवस्थालाई सहज बनाउन नयाँ वर्षको सुरूमा नै नयाँ कानुन ल्याई घरका विदेशी खरिदकर्ताले घरलाई खाली राखेमा बढी कर तिनुपर्ने व्यवस्था गर्न लागेको हो। घर निर्माण घट्दै जाँदा सेप्टेम्बर ३० सम्मको अवधिमा भाडाको मूल्य १४ वर्षयताकै सबैभन्दा तीव्र स्तरमा अर्थात् ७६ प्रतिशतले बढेको छ। कोषाध्यक्ष जिम चाल्मर्सले भने, अस्ट्रेलियाको ग्रामिण क्षेत्रमा धेरै घरहरू खाली छन्। तर कोठाभाडा पाउन कठिन हुने गर्छ। स्काई न्यूजसँगको अन्तर्वार्तामा उनले भने, अष्ट्रेलियालीहरूका लागि पर्याप्त आवासीय भवन उपलब्ध छैन। सरकारले जारी गरेको विज्ञप्तिमा भनिएको छ, यी उपायहरूले विदेशीहरूलाई विद्यमान स्टक किन्नुको सट्टा नयाँ आवास विकासमा लगानी गर्न प्रेरित गर्ने लक्ष्य राखेको छ। अष्ट्रेलियामा बसोबास नगरेसम्म विदेशीहरूले पहिले नै स्थापित घरहरू किन्न प्रतिबन्ध लगाएका छन्, र उनीहरूले सामान्यतया घर छोड्दा घरलाई बेच्नु पर्दछ। ६ महिनाभन्दा बढीको लागि घर खाली राखेमा निर्माणसम्पन्न घरहरूका विदेशी मालिकहरूले एक उच्च वार्षिक अतिरिक्त शुल्क तिर्नुपर्ने हुनेछ। त्यो शुल्क (हाल विदेशी लगानी शुल्कको समान) नयाँ योजना अन्तर्गत दोब्बर हुनेछ। यसको समग्र प्रभाव विद्यमान घरहरू खाली छोड्ने विदेशीहरूका लागि वार्षिक शुल्कमा ६ गुणा वृद्धि हुनेछ। तथापि, यो स्पष्ट छैन कि अष्ट्रेलियामा रहेका घरहरूको विदेशी स्वामित्व भाडा बजारका लागि ठूलो समस्या हो। अस्ट्रेलियाका अर्थमन्त्रीका अनुसार स्थापित घरका विदेशी मालिकहरूबाट लगाइएको खाली घरका लागि शुल्कले वार्षिक करिब ५० लाख अष्ट्रेलियन डलर मात्र उठाउँछ।  एएफपी"
"सीमा क्षेत्रमा गोली चल्यो, विराटनगरका युवक घाइते",विराटनगर : नेपाल भारत सीमा क्षेत्रमा गोली चल्दा विराटनगरका एकजना युवा घाइते भएका छन्। विराटनगर महानगरपालिका  ८ का २८ वर्षीय निर्दोश सग्रौलामाथि सोमबार बिहान भारतको जोगमुनी रेल्वे छेउस्थित गोली प्रहार भएको जिल्ला प्रहरी कार्यालय मोरङले जनाएको छ। अज्ञात समूहको गोली प्रहारबाट उनको दाहिने खुट्टा र तीघ्रमा चोट लागेको छ। सग्रौलाको अहिले कोशी अस्पताल विराटनगरमा उपचार भइरहेको छ। गोली प्रहार गर्ने व्यक्तिको पहिचान खुलेको छैन। घटनाबारे अनुसन्धान भइरहेको प्रहरीले जनाएको छ।
दिवंगत पितृको सम्झनामा नु्वाकोटका शिवधाममा छरियो शतबिज,"देवीघाट,नुवाकोट : बालाचतुर्दशीको अवसरमा नुवाकोटका विभिन्न शिव मन्दिरहरूमा शतबिज छर्ने मेला सम्पन्न भएको छ । विदुर नगरपालिका ५ देवीघाटमा रहेको शिवधामलगायत नुवाकोटका विभिन्न धाममा रहेका शिव मन्दिर तथा देवालयहरुमा रातभर जाग्राम बसेर आफ्ना दिवंगत पितृहरुको सम्झना गर्दै सर्वसाधारणले सोमबार बिहान शतबिज छरेका हुन् । नुवाकोटको देवीघाटस्थित शिवधाम, तारुकाको तारकेश्वर, वेत्रावति, कविलास, थानसिह, छहरेलगायतका स्थानमा रहेका शिव मन्दिरमा हजारौं भक्तजनको भीड लागेको थियो । देवीघाटमा रहेको शिवधाममा यसवर्ष हजारौंले आफ्ना दिवंगत पितृहरुको सम्झनामा आइतबार राती जाग्राम बसी दीपप्रज्वलन गरी सोमबार बिहान शतबिज छरेका हुन्। विदुर नगर क्षेत्रका साथै आसपासका विभिन्न स्थान तथा रसुवा,धादिङ,काठमाडौंबाट आएका समेत सर्वसाधारण रातभर जाग्राम बसेर महाद्विप प्रज्वलन गरी शिवधाम परिसर तथा त्रिशूली नदी किनारामा शतबिज छरेको जालपा क्षेत्र विकास समितिले जनाएको छ । विदुर नपा ५ देवीघाटमा रहेको प्रसिद्ध शिवधाम,तारकेश्वर,थानापति मन्दिर परिसरमा शतबिज छर्नका लागि भक्तजनको विशेष मेला लागेको स्थानीय जालपाक्षेत्र विकास समितिका अध्यक्ष मानवहादुर डंगोलले बताए। रातभर जाग्राम बसेर शतबिज छरेमा आफ्ना दिवंगत पितृहरुको उद्धार हुने र बैकुण्ठ बास हुने धार्मिक विश्वास छ। मन्दिर परिसरमा रातभर भजन कीर्तन गरिनुका साथै तीर्थालुहरुको सुविधाका लागि सुरक्षा प्रबन्ध मिलाइएको थियो।"
सीमावर्ती क्षेत्रमा लुकाएर राखेका खसीबोका बरामद,परासी : नवलपरासी प्रहरीले ७ लाख बढी मूल्य पर्ने खसी बोका र मोबाइलका कभर बरामद गरेको छ । सीमावर्ती भारतीय नाकाबाट अवैध रुपमा ल्याउँदै गरेको अवस्थामा दुई छुट्टाछुट्टै स्थानबाट खसी बोका र मोबाइल कभरहरु बरामद भएका हुन् । सीमावर्ती भारतीय क्षेत्रबाट ल्याएर सरावल गाउँपालिका ७ स्थित एक झाडीमा लुकाई राखेको अवस्थामा २६ जिउँदा खसी बोका सोमबार साँझ नियन्त्रणमा लिएको जिल्ला प्रहरी कार्यालयका सूचना अधिकारी डीएसपी रेशम बोहराले जानकारी दिए । पक्राउ गरेका खसी बोकाको मूल्य ५ लाख ७२ हजार कायम गरिएको छ । सीमावर्ती भारतीय क्षेत्रहरुबाट खसी बोकालगायतका चौपायहरु स्वास्थ्य परीक्षण बिना नवलपरासी भित्रिने गरेका छन् । त्यसैगरी प्रहरीले १ लाख ५० हजार मूल्य पर्ने मोबाइलका कभर बरामद गरेको छ । भारतको ठूठीबारीबाट महेशपुर नाकाहुँदै भन्सार छलेर ल्याउँदै गरेको अवस्थामा प्रहरीले पाल्हीनन्दन गाउँपालिका१ रमपुरवाबाट ६ सय थान मोबाइलका कभर बरामद गरेको हो । पक्राउ परेका सबैलाई आवश्यक कारबाहीका लागि महेशपुर भन्सार कार्यालय पठाइएको प्रहरीले जनाएको छ ।
पशुपतिनाथमा पितृको नाममा छरियो शतबीज (फोटोफिचर),"काठमाडौं : दिवङ्गत पितृको सद्गतिको कामना गर्दै पशुपतिनाथमा शतबीज छरिएको छ। आइतबार रातभर दीपदान गरी बसेका भक्तजनले सोमबार बिहानै पितृको सम्झनामा शतबीज छरी बालाचतुर्दशी पर्व मनाएका हुन्। प्रत्येक वर्ष मार्गशीर्ष कृष्ण चतुर्दशीका दिन बाला चतुर्दशी पर्व मनाउन देशका विभिन्न स्थानबाट भक्तजन पशुपतिनाथमा आउँछन्। बालाचतुर्दशी पर्व मनाउन देशका विभिन्न स्थानबाट आएका भक्तजनको पशुपतिनाथमा बाक्लो उपस्थिति थियो । पशुपतिनाथ आउन नसक्ने भक्तजनले भने आआफ्ना घर नजिकैको शिवालयमा त्रयोदशीको बेलुकीदेखि महादीपदान गरी चतुर्दशीका दिन बिहान शतबीज छर्छन्। बत्ती बाल्न बस्ने ठाउँ रोक्न बिहानैदेखि देशका विभिन्न स्थानबाट आएका भक्तजनको पशुपतिमा भीड लागेको हो। पितृका नाममा बत्ती बाल्न बिहानैदेखि पशुपति क्षेत्रमा भक्तजनको भीड लागेको थियो। त्रयोदशीका बिहानदेखि भेला भएका भक्तजनले बेलुकी विधिपूर्वक पितृका नाममा बत्ती बालेका थिए। आफ्नो परिवारभित्रका दिवङ्गत आत्माको चिरशान्तिको कामना गर्दै १०८ शिवलिङ्ग, कैलाश, सूर्यघाट, गौरीघाट, आर्यघाट, गुह्येश्वरी, पशुपति, मृगस्थली, विश्वरूप र किराँतेश्वर आदि ठाउँमा शतबीज छर्ने गरिन्छ । त्रयोदशीको बेलुकीदेखि दिवङ्गत पितृका नाममा अखण्ड महादीपदान गरी बसेका भक्तजनले चतुर्दशीको बिहान पितृको सद्गतिको कामना गर्दै शतबीज छरेका हुन्।"
८ वर्षदेखि बगरमै बास,"हेमनाथ खतिवडारसुवा : भूकम्पका कारण आफ्नो थलो छाड््न बाध्य भएकाहरू उत्तरगया गाउँपालिका५ खाल्टे बगरमा बस्दै आएका छन्। ०७२ वैशाखदेखि उनीहरू विस्थापित छन्। दिनहुँँ मेलापात, खेती, गरेर ताजा अन्न तरकारी उब्जाएको झल्झली याद आउँछ। तिरु, गोगने र हाकुको लेकमा हुर्केकी छेजुग्याल्मो तामाङले लेकाली जनजीवन छाडेर यसरी भौतारिनु पर्ला भनेर कहिल्यै सोचेकी थिइनन् । उनी भन्छिन्, साँच्चै विपद्् त पत्तो नपाइकन आउँछ भन्थे हो रहेछ, ०७२ वैशाखको भूकम्पको कारण गोगने गाउँ छाडेको आठ वर्ष बित्यो। जीविकाको आधार स्तम्भ गल्याम्मै ढलेको दुःखको दिन सम्झनेबित्तिकै मनमा छटपटी चल्न सुरु हुन्छ। भूकम्पले आवास मात्र गुमेन गाउँभर जमिन चिरा परेपछि सबै छाडेर हिँड्नुपर्यो। अझै सुरक्षित आवास छैन। उनी थप्छिन्, अहिले पनि हावाहुरी, आकाशमा कालो बादल गड्याङगुडुङ गर्नासाथ मनमा धेरैको त्रास पैदा हुन्छ। नेपालको संविधानको भाग ३ को धारा ३७ मा मौलिक हक र कर्तव्यको आवासको हकमा प्रत्येक नागरिकलाई उपयुक्त आवासको हक हुने ब्यवस्था छ। सुरक्षित आवासको हक नागरिकको मौलिक हकका रूपमा समेटिए पनि भूकम्पका कारण विस्थापित परिवारको बस्ती स्थानान्तरणमा ढिलाई हुँदा अझैसम्म टिनका अस्थायी टहरामै बस्न बाध्य छन्। आवास अधिकारसम्बन्धी ऐन २०७५ मा पनि नेपालको संविधानबमोजिम आवासविहीन नेपालीलाई उपयुक्त सुरक्षित आवास सुविधा उपलब्ध गराउने व्यवस्था गराउने उल्लेख छ। उत्तरगया गाउँपालिका५ को खाल्टे बगरमा बस्दै आएका ७६ वर्षीय लाक्पा तामाङले भने, यो वर्षको जाडो कसरी काटिएला ? कठिन छ। चिसोका कारण यहाँँ बस्दै आएका ज्येष्ठ नागरिक, सुत्केरी, बालबालिका समस्यामा परेका छन्। ज्येष्ठ नागरिक फूलमाया तामाङ पनि घर नभएकोमा चिन्ता व्यक्त गर्छिन् । भन्छिन्, भूकम्पले घरमात्रै भत्काएको भए घर बनाउँथ्यौं जमिन पूरै बगायो कहाँ घर बनाउने ? एकीकृत बस्ती निर्माण हुने कुरा सुनेको धेरै भो जग्गा अधिग्रहण भएको पनि तीन वर्ष भयो खै कहिले घर बनाएर बस्ने ? नेपाल सरकारले भूकम्पपछि जोखिम बस्तीमा परेका विस्थापितहरूको एकीकृत बस्तीमा लैजाने भनेको पनि आठ वर्ष भयो। एकीकृत बस्ती निर्माण सुरु हुन नसक्दा सयौं परिवारलाई सुरक्षित आवास निर्माण हुन सकेन। भूकम्पका कारण पहिरोले बस्ती जोखिममा परेका कारण १ हजार १ सय परिवार विस्थापित थिए। अझै धेरैले सुरक्षित आवासका लागि जग्गा अभावले आवासको हक अझै सुरक्षित हुन सकेन भने यहाँँ रहेका ज्येष्ठ नागरिक, अपांगता भएका, बालबालिका, महिला आठ वर्षसम्म टिनको छाप्रोमै छन्। सरकारले भूगर्भविद् गाउँगाउँमा पठाएर भौगर्भिक अध्ययन गरी जोखिम बस्ती पहिचानपछि जोखिम बस्ती स्थानान्तरण गर्न थालेको पाँच वर्ष बित्यो। सुरक्षित स्थानमा उपयुक्त जग्गा नपाएकोले अझै पनि आवास निर्माण अनुदान पाएका छैनन्। अधिकांश एकीकृत बस्तीका लागि डीपीआर तयार गर्ने काम ढिलाइ भएको छ। तिरु, माथिल्लो पैरे र बोगटीटारमा सरकारले एकीकृत बस्ती विकास गर्ने योजना तयार गरेको थियो। जोखिमयुक्त बस्तीमा परेका कारण विस्थापित भएका तर आफ्नो नाममा कतै सुरक्षित घडेरीयोग्य जग्गा नभएकालाई सरकारले स्वेच्छिक स्थानान्तरणका लागि दुई लाख रुपैयाँ घडेरी खरिदका लागि दिने नीतिमा छ। पहिले गाउँमै विद्यालय थियो। ससाना बालबालिकाहरू सहजै विद्यालय जान्थे। साथीसँग पनि मिल्थे किनकि उता जातजाति, भेषभूषा सबै मिल्थ्यो। विस्थापित भएपछि नजिक विद्यालय छैन। यहाँँको विद्यालयमा बालबालिकाहरू सुरुमा त विद्यालय जान मान्दैनथे। एक घण्टा हिँडेर पुग्ने विद्यालयहरू छन् तर साना बालबालिकाहरू हिँडेर त्यहाँँ पुग्न मुस्किल छ। उत्तरगया गाउँपालिका५, खाल्टे बगरमा रहेको विस्थापित क्याम्पमा मात्र ४ सय ३ बालबालिका छन्। तर त्यहाँँ पढ्ने विद्यालय छैन। नजिकै विद्यालयको अभावले त्यहाँँका बालबालिका विद्यालय आधारभूत शिक्षा लिन दैनिक दुई घण्टा हिँडेर विद्यालय पुग्ने विस्थापित क्याम्पका अगुवा छेकु लामाले बताए। गत वर्ष उत्तरगया गाउँपालिकाको कार्यालय छेवैमा रहेको क्याम्पमा विद्यालय निर्माण थालनी गरे पनि कसैले रकम नदिएको लामाले बताए । विस्थापितका बालबालिका पढ्नका लागि विस्थापित क्याम्पदेखि घण्टौं टाढा रहेको विद्यालय धाउनु परेको खाल्टे क्याम्पका विद्यार्थीहरूको गुनासो छ। संविधानमा मौलिक हकको धारा ३१ को शिक्षासम्बन्धी हकमा प्रत्येक नागरिकलाई आधारभूत शिक्षामा पहुँचको हक हुनेछ, प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुनेछ भन्ने व्यवस्था छ। तर पनि व्यवहारमा भने बालबालिकाहरूले सहज रूपमा पढ्न नजिकमा विद्यालय छैन। संविधानकै मौलिक हकको धारा ३५ को स्वास्थ्यसम्बन्धी हकमा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भनिएको छ। प्रत्येक व्यक्तिलाई आफ्नो स्वास्थ्य उपचारको सम्बन्धमा जानकारी पाउने हक हुनेछ, प्रत्येक नागरिकलाई स्वास्थ्य सेवामा समान पहुँचको हक हुनेछ र प्रत्येक नागरिकलाई स्वच्छ खानेपानी तथा सरसफाइमा पहुँचको हक हुने व्यवस्था भए पनि व्यवहारमा त्यसको कार्यन्वयन भएको छैन। जतिसुकै अधिकार कानुनले सुरक्षित गरे पनि यहाँँका नागरिकले पाउने स्वास्य अधिकार पाउन सकेका छैनौं। विस्थापित क्याम्पमा स्वास्थ्य संस्थाहरू छैनन्। टाढा पुगेर सेवा लिन समस्या छ, विस्थापित क्याम्पमा बसेका मिठु लामाङले भनिन्। दैनिक गुजारा चलाउन समस्या नै समस्या छ। यहाँँ सक्नेका लागि श्रम बेच्ने अवसर भने छ। खेती योग्य जमिन छ। अरूको जग्गामा काम गरेर केही महिना त खानेकुरा जुटाउँछन् तर ज्याला मजदुरी गरेर कमाउन नसक्नेले कसरी गुजारा चलाउने ?"
"बालाचतुर्दशी, पशुपतिनाथ मेला","काठमाडौं : प्रत्येक वर्ष मार्गशीर्षकृष्ण चतुर्दशीका दिन दिवङ्गत पितृको सद्गतिको कामना गर्दै पशुपतिनाथलगायत देशभरका शिवालयमा शतबीज छरिँदैछ । आइतबार रातभर दीपदान गरी बसेका भक्तजनले सोमबार बिहानै पितृको सम्झनामा शतबीज छरी बालाचतुर्दशी पर्व मनाउँछन् । प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपतिनाथमा आउँछन् । पशुपतिनाथ आउन नसक्ने भक्तजनले भने आआफ्ना घर नजिकैको शिवालयमा त्रयोदशीको बेलुकीदेखि महादीपदान गरी चतुर्दशीका दिन बिहान शतबीज छर्छन् । देशका विभिन्न भागबाट राजधानी आएका श्रद्धालु भक्तजनको मार्गशीर्ष कृष्ण त्रयोदेशीको बिहानैदेखि पशुपति क्षेत्रमा भीड लाग्ने गर्छ । बत्ती बाल्न बस्ने ठाउँ रोक्न बिहानैदेखि देशका विभिन्न स्थानबाट आएका भक्तजनको पशुपतिमा भीड लाग्ने गरेको हो । जाडोको मौसम भएकाले पाललगायत व्यवस्था गरिएको पशुपति क्षेत्र विकास कोषले जनाएको छ । पशुपति क्षेत्रमा आइतबार बिहानैदेखि सुरक्षाकर्मीलगायतको बाक्लो उपस्थिति रहने गरी व्यवस्था मिलाइएको कोषका प्रवक्ता रेवतीरमण अधिकारीले जानकारी दिए। पशुपतिनाथ आउने भक्तजनलाई कोषले पशुपति क्षेत्रका विभिन्न स्थानमा रोपेका बिरुवा नभाँच्न अनुरोध गरेको छ । ढुङ्गा छापेका स्थानमा शतबीज नछर्न पनि उनले आह्वान गरे । आफ्नो परिवारभित्रका दिवङ्गत आत्माको चिरशान्तिको कामना गर्दै १०८ शिवलिङ्ग, कैलाश, सूर्यघाट, गौरीघाट, आर्यघाट, गुह्येश्वरी, पशुपति, मृगस्थली, विश्वरूप र किराँतेश्वर आदि ठाउँमा शतबीज छर्ने गरिन्छ । बालाचतुर्दशीको पूर्वसन्ध्या मार्गशीर्ष कृष्ण त्रयोदशीका दिन राति भक्तजनले पशुपतिनाथको मन्दिरवरपर बसी दिवङ्गत आत्माका नाममा महादीप बाली भजनकीर्तन र लोक झाँकी प्रस्तुत गरी रात बिताउँछन् । शतबीज भनिएपनि हाल सप्तबीज (धान, जौ, तिल, गहुँ, चना, मकै, कागुनो) छर्दै मृगस्थलीमा रहेका बहिरा गणेश नजिक आइपुगेपछि उक्त गणेशको शिलालाई हल्लाउँदै ठूलो स्वरले दिवङ्गत आत्माले पाउने गरी सन्देश पुर्याउन अनुरोध गरिन्छ । हेमाद्रि नामक धर्मग्रन्थमा उल्लेख गरिए अनुसार शतबीज भन्नाले धानका सय गेडा छर्नुपर्ने अरु अन्न होइन भन्छन् धर्मशास्त्रविद् प्रा डा रामचन्द्र गौतम । भगवान् शिव मृगरूप लिएर घुम्नुभएको पुण्यक्षेत्रमा आजका दिन एक गेडा बीज छर्दा एक गेडा सुन दान गरेबराबरको पुण्य मिल्ने र दिवङ्गत आत्माले पनि मुक्ति पाउने चर्चा विभिन्न धर्मग्रन्थमा गरिएको छउनले भने । बागमती किनारको मृगस्थलीमा भगवान् शिव मृगरूप धारण गरेर विहार गरेको थाहा पाई त्यस शिवरूपी मृगलाई चिन्न पार्वतीले विभिन्न किसिमको बीज छरेको र ती बीज उम्री हरिया भएपछि मृगहरू आउँदा सो बथानमा भगवान् शिवलाई पार्वतीले चिन्न सकेको किम्वदन्ती छ । त्रयोदशीका दिन पशुपति क्षेत्रमा दिवङ्गत पितृको सद्गतिको कामना गर्र्दै पशुपतिनाथलगायत देशभरका शिवालयमा गरिने महादीपदान आइतबार रातभर गरिएको थियो । पितृका नाममा बत्ती बाल्न बिहानैदेखि पशुपति क्षेत्रमा भक्तजनको भीड लागेको थियो । त्रयोदशीका बिहानदेखि भेला भएका भक्तजनले बेलुकी विधिपूर्वक पितृका नाममा बत्ती बाल्छन् । चतुर्दशीका दिन बिहान भने दिवङ्गत पितृको सद्गतिको कामना गर्दै शतबीज छरिन्छ । त्रयोदशीको बेलुकीदेखि दिवङ्गत पितृका नाममा अखण्ड महादीपदान गरी बसेका भक्तजनले चतुर्दशीको बिहान पितृको सद्गतिको कामना गर्दै शतबीज छर्छन् । यस अवसरमा पशुपतिनाथ मन्दिरलगायत देशभरका शिवमन्दिरमा भक्तजनको भीड लाग्छ । बालाचतुर्दशीको अघिल्लो रात आइतबार दिवङ्गत पितृका नाममा महादीपदान गर्न लाखौँ भक्तजन आएर रातभर जाग्राम बसेका छन् । बाला चतुर्दशीसँग जोडिएको कथा यसैगरी बालाचतुर्दशीसँग जोडिएको अर्को एउटा कथा पनि छ । सो कथाअनुसार उहिले पशुपतिको मुर्दाघाटमा बस्ने बालानन्दनामका एक मानिस खाजा खान लाग्दा त्यसै बखत पोलिएको शवको टाउको फुट्न गई उछिट्टिएको गिदी उनको च्युरामा परेको थियो । सो गिदीसँगै च्युरा खाँदा झन् मीठो भएकाले त्यसै बेलादेखि उनी मुर्दाको गिदी खान पल्किए । त्यसपछि मानिसको गिदी खाने तथा लामा लामा दाह्री, जुँगा र कपालले गर्दा मानिस डराई उसलाई बालासुर राक्षस भन्न थालेको र त्यसै बखत उसको राम्रो परिचय पाएका एकजना थकाली बूढाको सल्लाहअनुसार स्थानीय बासिन्दाले बालासुरको मित वृषसिंहमार्फत उसलाई मार्न लगाएको कथा पनि प्रचलित छ । आफ्ना मितको हत्याबाट छट्पटाएका वृषसिंहलाई एक रात सपनामा भगवान् शिवजीले दर्शन दिई शतबीज छर्ने आज्ञा दिएका थिए । मार्गकृष्ण चतुर्दशीका दिन श्लेषमान्तक वनको वरिपरि शतबीज छर्दा बालासुर वैतरणी तरेर गएकाले त्यसै बेलादेखि यस दिनलाई बालाचतुर्दशी भनी दिवङ्गत आत्माको शान्तिका लागि शतबीज छर्ने गरिएको हो । माता पिता दिवङ्गत भई एक वर्ष पूरा नभएकाले भने शास्त्रीय रुपमा दीपदान एवं शतबीज रोपण गर्ननहुने धर्मशास्त्रविद् गौतमले सुनाए । धर्मसिन्धु नामक ग्रन्थमा बरखी बारेकाले शिवको पूजा आजा त परको कुरा नाम समेत लिनु नहुने उल्लेख गरिएको छ । यस अवसरमा पशुपति क्षेत्र पुग्ने भक्तजनले वासुकी र गुह्येश्वरीको पनि पूजा गर्नुपर्ने शास्त्रीय वचन रहेको विभिन्न ग्रन्थमा उल्लेख गरिएको छ ।  रासस"
