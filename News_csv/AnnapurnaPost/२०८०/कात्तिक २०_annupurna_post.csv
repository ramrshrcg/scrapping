शीर्षक,विवरण
प्रभावकारी बनोस् उद्धार र राहत,"विपद् कुन ठाउँमा कसरी आउँछ, थाहा हुँदैन। जाजरकोट र रुकुमपश्चिमको शोकको यो घडीमा राष्ट्र एक भएर विपद्मा परेकाहरूको उद्धार, राहत, उपचार र पुनर्स्थापनामा जुट्नुको विकल्प पनि छैन। एकै गाउँका दर्जनौं मृतकको सामूहिक दाहसंस्कार भएको छ। गाउँघर र परिवारै रित्तिएको अवस्था छ। भाग्यले सन्तान गुमाएर बाँचेका वृद्धवद्धा र अभिभावकविहीन छन्। बालबालिकाको कारुणिक दृश्यले सारा नेपालीकै मन रोएको छ। यी सारा दृश्य पक्कै सरकारको आँखामा पनि सल्बलाएको हुनुपर्छ। सरकारसँगै मनकारीहरूले यसै कारण सायद धमाधम राहत र सहयोगको घोषणा गरिरहेका छन्। ती सहयोगहरू सम्पूर्ण पीडितसमक्ष छिटोभन्दा छिटो पुर्याउन सरकारले तीव्रताका साथ काम गर्नुपर्ने देखिएको छ। २०७२ सालको भूकम्पताका दुई दिन बित्दा पनि खुल्ला आकाशमुनि रात बिताउन बाध्य थिए हजारौं परिवार। तिनले त्रिपालसम्म पाउन सकेका थिएनन्। त्यसो त अहिले पनि सबै घाइतेले राम्रो उपचार पाइरहेका छैनन्। सरकारले निःशुल्क उपचार भने पनि सोहीअनुसारको व्यवस्थापनमा जोड दिइएको छैन। त्यसैले पनि दक्ष चिकित्सक र स्वास्थ्यकर्मी थप परिचालन गर्न जरुरी छ। देशको जतिसुकै दूरदराजको भूगोलमा परेको विपत्ति होस्, सरकारले घाइतेहरूको उद्धार र उपचारमा कुनै कसर बाँकी राख्नु हुँदैन। भूकम्पमा परी मृत्यु भएका तथा घाइते भएकाहरूको खोजी कार्य अझै तीव्र बनाउनुपर्छ। अझै कति भौतिक संरचना क्षति हुँदा घाइतेहरू पुरिएका हुन सक्छन्। मृतकहरू बेपत्ता हुन सक्छन्। उद्धारमा हुने सक्रियताले थप एक जनाको ज्यान जोगाउन सकियो भने पनि ठूलो कुरा हुन्छ। यस्तो विपद्को समयमा प्रधानमन्त्री आफैं क्षतिग्रस्त क्षेत्रमा पुगेर उद्धार कार्यलाई तीव्रता दिने र घाइते तथा मृतकको परिवारमा मनोबल बढाउने कार्य गर्नु राम्रो कुरा हो। तर, राज्यको दायित्व यतिमा मात्र सीमित हुनु हुँदैन। त्यसपछिको सक्रियता र चुस्तदुरुस्त व्यवस्थापनको खाँचो छ। २०७२ को भूकम्पबाट पाठ सिकेर उनीहरूको व्यवस्थापनमा एकद्वार प्रणालीबाट प्रभावकारी काम गरिनुपर्छ। यो कार्यमा सबै राजनीतिक दल एक ठाउँमा उभिएर आफ्ना स्वयम्सेवकहरू उद्धारमा खटाउनुपर्छ। त्यो कार्य हुन सकेको छैन। भूकम्पमा परी घाइते भएकाको उद्धार, निःशुल्क तथा प्रभावकारी उपचार र राहत एवम् खोजीमा सरकारलाई राजनीतिक दल तथा सबै संघसंस्थाहरूले क्रियाशीलता देखाउन जरुरी छ। साथै भूगर्वविद्हरूले यस क्षेत्रमा फेरि पनि ठूलो पराकम्पको सम्भावना रहेको आकलन गरेकाले थप सतर्कता अपनाइनुपर्छ।"
घरसँगै मन भत्किएको छ,"वीरेन्द्रनगर : भूकम्पमा परेर घर भत्कियो। घरभित्र रहेको अन्नपात पनि त्यसैमा पुरियो। गाँस पनि गुम्यो। सरकारले राहत दिने भनेको खबर मात्र सुनेका छन् पीडितले। तर, पाएका छैनन्। अब न बास रह्यो, न गाँस, रुकुम मुसिकोट नगरपालिका१३ की भूकम्प पीडित दुर्गाकुमारी कामीले भावुक हुँदै आफ्नो पीडा यसरी पोखिन््, खुलाचौरमा टहरा बनाएर बसेका छौं। भूकम्पबाट बाँच्न त बाँचियो। अब गाँस बास कपासको व्यवस्था नभएर मरिने भइयो। उनका १२ र १४ वर्षका दुई छोरा छन्। श्रीमान् ७५ वर्षको उमेरका भएकाले काम गर्न सक्दैनन्। खान नपाएर भोकभोकै मरिन्छ कि भन्ने पीर छ, उनले भनिन्। भूकम्पमा परी आफन्त गुमेको पीडा थामी नसक्नु छ। बाँचेकाहरू भोकभोकै टहरोको बास छ। गाउँमा त पहिले आफूसँग नहुँदा सरसपटी र पैँचो चल्थ्यो। अहिले कतै सापटी माग्न जाउँ भने पनि सबैलाई त्यस्तै समस्या रहेको प्रभावित स्थानीय बताउँछन्। कसको घरमा सापटी लिनु र खै, रुकुम आठबिसकोट नगरपालिका९ का भूकम्पपीडित हरि पुनले भने, भूकम्पबाट त पीडित भइयो, भइयो। अब सरकारले घाउमा मलम लगाउला भन्ने आस छ। राज्यले समयमै गाँस र बासको व्यवस्था मिलाहोस्। शनिबार राति जाडोमा गाँसबिनाको टहरोको बास आफू र आफ्ना परिवारका लागि निकै पीडादायी भएको उनले सुनाए। त्यसमाथि फेरि पनि भूकम्प आउँछ कि भन्ने त्रास उनमा उत्तिकै छ। भेरी नदीको किनार। एकातिर नदीको चिसो सिरेटो छ। अर्कातिर लत्ताकपडा भत्किएको घरभित्रै पुरिएकाले एक सरो लगाएको लुगाबाहेक शरीर ढाक्ने केही छैन। रुकुम आठबिसकोट नगरपालिका१४ छेपारेकी गीता पुनले भनिन्, हाम्रो गाउँका ४० बढी घरमा भूकम्पले क्षति पुर्याएको छ। हामीसँग न खाने गाँस छ, न बस्ने बास छ। जाडो निकै बढेको छ। गाउँनजिकैको खेतमा खुला आकाशमुनि बसिरहेका छौं। राहतको नाममा एउटा त्रिपाल पनि पाएका छैनौं। दुर्गा, हरि र गीताको परिवारको पीडा मात्र होइन्, रुकुमको आठबिसकोट नगरपालिका, मुसिकोट नगरपालिका, चौरजाहरी नगरपालिका, सानीभेरी गाउँपालिका, बाफिकोट गाउँपालिका, त्रिवेणी गाउँपालिकाका ४ हजार २ सय ३६ घर भूकम्पबाट पूर्णरूपमा ध्वस्त भएका छन्। जहाँका ४ हजार २ सय ३६ परिवार नै गाँस र बासविहीन छन्। प्रदेश प्रहरी कार्यालयका अनुसार रुकुममा भूकम्पबाट जम्मा ७ हजार २८ घरमा क्षति भएको छ। जसमा ४ हजार २ सय ३६ घर पूर्णरूपमा क्षति भएको छ भने २ हजार ७ सय ९२ घरमा आंशिक क्षति भएको छ। यस्तै, जाजरकोटको पीडा पनि कहालीलाग्दो छ। जाजरकोटमा भूकम्पबाट मानवीय क्षति बढी भए पनि भौतिक क्षति भने कम भयो। प्रदेश प्रहरी कार्यालयका अनुसार जाजरकोटको भेरी नगरपालिका, नलगाड नगरपालिका, छेडागाड नगरपालिका, कुसे गाउँपालिका, बारेकोट गाउँपालिका, शिवालय गाउँपालिका र जुनिचाँदे गाउँपालिकामा गरी जम्मा ३ हजार ६ सय ५० घर भूकम्पबाट क्षति भएको छ। जसमध्ये ९ सय ५ घरमा पूर्णक्षति भएको छ भने २ हजार ७ सय ४५ घरमा आंशिक क्षति भएको छ। जाजरकोटका कालेगाउँ, रावत गाउँ, रिम्ना, चिउरीलगायतका थुप्रै गाउँहरू भूकम्पबाट प्रभावित छन्। यी गाउँहरूमा अहिले भूकम्प पीडितहरूको खुला चौरमा टहरोको बास छ। जाजरकोटमा गएको भूकम्पले आधुनिक र पक्की घरभन्दा परम्परागत घरमा क्षति धेरै पुगेको छ। प्रहरीले अहिले यस विषयमा तथ्यांक संकलन गरिरहेको छ। भूकम्प प्रभावित क्षेत्रमा रहेका भत्किएका घरको अवस्था हेर्दा परम्परागत र पुराना घर नै पूर्णरूपमा क्षति भएको स्थानीयको भनाइ छ। विशेषगरी पछिल्लो समय बनाइएका पक्की घरमा त्यति क्षति नपुगेको स्थानीयले बताएका छन्। भूकम्पले धेरैजसो ढुंगा र माटाले बनाइएका घरमा क्षति पुगेको छ। काठले बनाइएका घर र बजारमा बनाइएका नयाँ पक्की घरमा त्यति क्षति पुगेको छैन। तत्कालीन जाजरकोट दरबारसमेत भूकम्पका कारण चिरा परेको छ। जाजरकोटको नलगाडको सिंगो गाउँ चिउरे गाउँ नै भूकम्पबाट प्रभावित भएको छ। सबैभन्दा बढी भौतिक क्षति भएको यस गाउँका १ सय ८६ घर परिवारको बास खुला आकाशमुनि छ। यस गाउँमा १३ जनाले ज्यान गुमाएका छन्। दलित समुदायको बसोबास भएका यहाँका अधिकांश मानिसको रोजगारीको गन्तव्य कालापाहाड हो। कालापाहाड नगए यहाँको बस्तीलाई छाक टार्नै मुस्किल हुन्छ। खेतमा भएको उत्पादनले वर्षभरि खान पुग्दैन। किनेर छाक टार्ने उक्त गाउँका करिब एक हजार जनसंख्या अहिले बिचल्लीमा छ। स्थानीय रतने विकले भने, हामी गाउँका सबै मानिस अहिले गाँस बासविहीन छौं। हाम्रो पेटमा न चारो छ। न ओत लाग्ने ठाउँ नै छ। चिसो सिरेटोमा बारीको काल्नामा रात बिताउनुपर्ने भयो। हामीलाई खाद्यान्न, त्रिपालसहित ओढ्नेओछ्याउने कपडाको व्यवस्थापन भए निकै राहत हुने थियो। सरकारी तथा दातृ निकायहरू राहतको काम सुरु गरे पनि व्यवस्थित भइसकेको देखिँदैन। भूकम्पबाट बढी मानवीय क्षति भएका दुई वडा जाजरकोटको भेरी नगरपालिका१ र रुकुमपश्चिमको आठबिसकोट नगरपालिका१४ मा भूकम्पबाट सबैभन्दा बढी मानवीय क्षति भएको छ। प्रहरीका अनुसार जाजरकोटको भेरी नगरपालिका१ मा ३१ जनाको मृत्यु भएको छ। यस्तै रुकुमपश्चिम आठबिसकोट नगरपालिका प्रमुख रवि केसीका अनुसार भूकम्पमा परी आठबिसकोट नगरपालिका१४ मा २४ जनाको मृत्यु भयो। उनले भने, भूकम्पबाट बढी प्रभावित नगरपालिकाको वडा नं ९, १०, ११, १२, १३ र १४ मा गरी ४४ जनाको मृत्यु भयो। जाजरकोटको भेरी नगरपालिका १ र आठबिसकोट नगरपालिका पूरै शोकमा डुबेका छन्। आठबिसकोट नगरपालिका११ मा स्थानीय एकै परिवारका ६ जनाको मृत्यु भएको छ। राहत वितरणमा तीव्रता रुकुमपश्चिमका प्रमुख जिल्ला अधिकारी हरि पन्त लम्सालले भूकम्पबाट भएको क्षतिको प्रारम्भिक विवरण संकलन भइसकेकाले अब राहत वितरण चाँडै हुने बताए। उनले भने, जिल्लाभरि कहाँ के कति क्षति भएको छ भन्ने विवरण आइसकेको छ। अब राहत दिने काम सुरु हुन्छ। तर, राहत वितरण गर्ने कार्य व्यवस्थित रूपमा गर्नका लागि व्यवस्थापन गर्न थालिएको छ। अब जिल्लाको विपद् समितिको बैठक बसेर तत्काल खाद्यान्न, कम्बललगायतका सामग्री वितरण गर्ने तयारी भइरहेको छ। कर्णाली प्रदेश सरकारका आर्थिक मामिला तथा योजनामन्त्री बेदराज सिंहले भूकम्पपीडित परिवारलाई राहत वितरणको काम तीव्र गतिमा हुने बताए। उनले भने, सुरुवातमा त सबैको ध्यान उद्धारमै गयो। नागरिकको जिउ धनको सुरक्षाका लागि सबै निकायहरू लागे। अब सबै पीडितहरूलाई अत्ति आवश्यक सामग्रीहरू तत्काल वितरण गर्नका लागि हामीले पहल गरिरहेका छौं। यो कार्य ढिलो हुँदैन। नागरिकलाई राज्य भएको अनुभूति चाँडै दिलाउनेछौं। गाँस र बासका लागि आवश्यक पर्ने सामग्रीहरू विभिन्न ठाउँबाट ढुवानी भइरहेको उनले बताए। प्रदेश सरकारका आन्तरिक मामिला तथा कानुनमन्त्री एवं सरकारका प्रवक्ता कृष्णबहादुर जिसीले राहत वितरणको कार्य एकद्वार प्रणालीमार्फत गरिने बताए। उनले जिल्ला प्रशासन कार्यालयमार्फत राहत वितरण गरिने बताए। तत्काल सबै पीडितलाई राहत उपप्रधानमन्त्री एवं रक्षामन्त्री पूर्णबहादुर खड्काले भूकम्पपीडितलाई तत्काल राहत वितरण गरिने बताएका छन्। आइतबार भूकम्पमा परी ज्यान गुमाएकी जाजरकोट नलगाड नगरपालिकाका उपप्रमुख सरिता सिंहलगायतलाई श्रद्धाञ्जलि अर्पण गर्दै उनले यस्तो बताएका हुन्। उपप्रधानमन्त्री खड्काले जाजरकोटको त्रिवेणी नदीमा उपप्रमुख सिंहलाई राष्ट्रिय झन्डा ओढाएर श्रद्धाञ्जलि अर्पण गर्दै भूकम्पपीडितलाई एक दुई दिनभित्रै राहत उपलब्ध गराइने आश्वासन दिए। श्रद्धाञ्जलिसभामा उपप्रधानमन्त्री खड्कासहित कर्णाली प्रदेश सरकारका मुख्यमन्त्री राजकुमार शर्मालगायतको उपस्थिति थियो। उपप्रधानमन्त्री खड्काले भूकम्पपीडितको उपचार, राहत र पुनःस्थापनालाई सरकारले मुख्य प्राथमिकतामा राखेको बताए। उनले भने, राहत सामग्री बाटोमा आउँदैछ। एकदुई दिनभित्र पीडितले पाउँनेछन्।"
अमेरिका नेपाल सम्बन्ध अझै कसिलो हुँदैछ,"काठमाडौं : करिब १ साता लामो अमेरिका भ्रमण सकेर आइतबार साँझ नेपाल फर्केका परराष्ट्रमन्त्री एनपी साउदले नेपाल अमेरिका सम्बन्ध अझ कसिलो भएको बताएका छन्। आइतबार त्रिभुवन विमानस्थलमा सञ्चारमाध्यमसँग कुरा गर्दै मन्त्री साउदले भने, अमेरिकामा अहिलेको उच्चस्तरीय भेटघाटबाट सबैको कुरा बुझ्दा नेपाल अमेरिका द्विपक्षीय सम्बन्ध अझ कसिलो हुँदै गएको छ। अमेरिकाले नेपालमा आईटी, औद्योगिक र कृषिलगायतका क्षेत्रमा लगानी गर्न चाहान्छ। नेपाल अल्पविकसित मुलुकबाट स्तरोन्नती हुन लागेको सन्दर्भमा मैले नेपालको विकास प्राथमिकताका विषयहरूमा प्रकाश पार्दै सूचना प्रविधिको विकास, खाद्य सुरक्षा, कृषिको विकास, बजार पहुँच, लगानी र व्यापारलगायतका क्षेत्रमा अमेरिकी सरकारबाट सहयोग बढाउन आग्रह गरेको छु। उनले अगाडि भने, नेपालका लागि निर्यातयोग्य गार्मेन्ट, फुटवेयर र फर्मास्युटिकल बस्तुहरू थप गर्दै जीएसपी सुविधा र एनटीपीपीको विस्तार र पुनः अनुमतिका लागि अनुरोध गरेको छु। सो अवसरमा एमसीसी र युएसएआईडीमार्फत उपलब्ध अमेरिकी सहयोगलगायत नेपालको सामाजिक तथा आर्थिक विकासमा निरन्तर सहयोगका लागि अमेरिकी सरकारलाई धन्यवाद पनि दिएको उल्लेख गर्दै उनले भने, दुवैपक्षले एमसीसी अन्तर्गतका परियोजनाको समयमै कार्यान्वयनको महत्वमा जोड दिएका छौं। यो विषय अमेरिकाले धेरै सकारात्मक हिसावमा लिएको छ। अमेरिका लामो समयदेखि नेपाललाई निःस्वार्थ सहयोग गरिरहेको महत्वपूर्ण मुलुक भएकाले नेपाललाई सबैभन्दा ज्यादा अनुदान दिने मुलुकका रूपमा आफूलाई उभ्याएको थियो। नेपालमा ऊर्जा र सूचना प्रविधिजस्ता क्षेत्रमा लगानी गर्न अनुरोध गरेको पनि मन्त्री साउदले बताए। भेटवार्तामै नेपालको लोकतान्त्रिक शासन प्रणालीको सुदृढीकरणमा भएको प्रगतिलाई प्रशंसा गर्दै अमेरिकी विदेश मन्त्रीले अमेरिकी सरकार नेपाल एक बलियो र समृद्ध लोकतन्त्र भएको हेर्न चाहेको बताएको उल्लेख गरेका थिए। मन्त्री साउदले अमेरिकाबाट नेपालमा लामो समयदेखि उच्चस्तरीय भ्रमण नभएको विषय उल्लेख गर्दै विदेश मन्त्री व्लिनकनलाई नेपालको औपचारिक भ्रमण गर्न निमन्त्रणा दिएको पनि बताए। त्यसो त नेपाल र अमेरिकी दुईपक्षीय भेटवार्तापछि अमेरिकन विदेश मन्त्रालयका प्रवक्ता म्याथ्यू मिलरले मन्त्रालयको वेभ साइटमा दुईपक्षीय नेताको भेटका बारेमा स्पष्ट पार्दै भनेका छन्, अमेरिकी विदेशमन्त्री एन्टोनी जे ब्लिन्केन र नेपाली विदेशमन्त्री नारायण प्रकाश साउदले आज वासिङ्टनमा भएको भेटमा नेपालअमेरिका साझेदारीको सुदृढीकरणमा जोड दिएका छन्। प्रवक्ताले भनेका छन्, नेपालमा सुरु गरिएको मिलेनियम च्यालेन्ज कर्पोरेसन कम्प्याक्टको विषयमा छलफल भएको छ। जसले पूर्वाधार निर्माण गर्ने, बिजुलीमा पहुँच बढाउने र सीमापार विद्युत् व्यापारलाई समर्थन गर्ने छ। नेपालमा शान्ति सेना स्वयंसेवकको सेवामा ६० वर्षभन्दा बढीको साझेदारी हुँदै आएको बिषयमा पनि प्रशंसा गरेका छन्। नेपालमा विस्तारित विकास वित्त निगमको लगानी, साना तथा मझौला उद्यमहरूलाई ऋण उपलब्ध गराउन नेपाली बैंकलाई १२ करोड ५० लाख अमेरिकी डलरको नयाँ ऋण दिनेलगायतका विषयमा छलफल भएको प्रवक्ताले मन्त्रालयको आधिकारीक पेजमा राखेका थिए। अमेरिका भ्रमणको क्रममा मन्त्री साउदले युसआइपीले वासिंटनमा आयोजना गरेको नेपालको विदेशी पोलिसि विषयमा छलफलमा पनि सहभागी भएको बताउँदै उनले समन्था पावर, सिनेटर क्रिस भान होलान तथा स्कोट नाथनसँग पनि छुट्टाछुट्टै भेट गरेको बताए। उनले नेपाली दूतावासमा अलिस अलब्राइट, अमेरिकी विदेश मन्त्रालयकी नागरिक सुरक्षा, प्रजातन्त्र र मानव अधिकार मामिला हेर्ने उपविदेश मन्त्री उर्जा जेया, तथा अमेरिकी राष्ट्रिय सुरक्षापरिषद्की वरिष्ठ डाइरेक्टर आइलीन लाउवाकरसँग पनि छुट्टाछुट्टै भेट गरेका थिए।"
"गुम्यो गाँस, आकाशमुनि बास","कपडाहरू सबै घरभित्रै पुरिएका छन्। त्यही घटनाले झस्काई रहन्छ। डरले निन्दा लाग्दैन, उनले थपिन्, चिसो निकै छ। सुत्केरी मान्छे कसरी चिसोबाट आफू बच्ने र छोरालाई जोगाउने भन्ने चिन्ता लागिरहन्छ। जाजरकोट : भेरी नगरपालिका१ कोलचौरकी ५७ वर्षीया हस्तकुमारी कामीको भूकम्पले घर मात्र भत्केको छैन, मन पनि भत्किएको छ। उनको सर्वोस्व गुम्यो। भूकम्पमा ५ नातिनातिना र बुहारी गुमाएर बाँचेकी उनी भन्छिन् बरु मै अभागीलाई कालले लिएको भए हुन्थ्यो। भर्खरका लाउलाउ खाउखाउ भन्ने उमेरका पाँच नातिनातिना र बुहारी लग्यो। १५ वर्षअघि नै श्रीमान् गुमाएकी हस्तकुमारीको आँखा अझै ओभाएका छैनन्। न खान मन लाग्छ, न निन्द्रा नै। उनी टोलाइरहन्छिन्। शुक्रबार मध्यरातको त्यो घटना घरीघरी आँखा वरिपरि आइरहन्छ। उनले भनिन्, खाना खाएर जेठी बुहारी र उनका तीन छोराछोरी एउटा कोठामा सुते। माइलो छोराको दुई छोरी र कान्छी छोरीका दुई छोराछोरी अनि म अर्को कोठामा सुत्यौं। गहिरो निन्द्रामा परेको बेला मध्यरातमा आएको भूकम्पले हामी सबैलाई पुरेछ। मेरो आधा शरीर चेपिएको रहेछ। मैले केही थाहा पाइन्। नातिनातिना कराएको सुनेपछि छिमेकीहरू आएर हाम्रो उद्धार गरेछन्। पुरिएको कोठाबाट निकालेपछि बल्ल मेरो होस आयो। उनको माइलो छोरा मोहनको ८ वर्षकी छोरी रविनालाई मात्र केही भएन। उनी कराएपछि गाउँलेहरू आए। छोरीको छोरा १२ वर्षीय विक्रम तिरुवा र हस्तकुमारीलाई घाइते अवस्थामा निकालेर अस्पताल पठाए। अरूलाई धेरै पुरेकाले निकाल्न नसेपछि प्रहरीलाई खबर गर्यौ। केही समयपछि प्रहरी आए। प्रहरीले पनि नसकेपछि सशस्त्र र नेपाली सेना बोलाएर राति ३ बजेतिर ६ जनालाई मृत अवस्थामा बाहिर निकालेको स्थानीय प्रेम विश्वकर्माले बताए। भेरी नगरपालिका१ जाजरकोटमा भूकम्पले घर भत्काएपछि प्लास्टिक टाँगेर बसेकाहरू । तस्बिर : राजेन्द्र कार्की जेठा छोरा उदय रोजगारीका लागि विदेश गएका छन्। भूकम्पमा हस्तकुमारीकी ३० वर्षकी बुहारी जानुका, नातिनी १३ वर्षकी शर्मिला, ९ वर्षकी अन्जली र ४ वर्षको नाति उज्ज्वलको ज्यान गयो। माइलो छोरा मोहन विकको ११ वर्षको छोरी निरुताको पनि ज्यान गयो। छोरी लालमतीको छोरी गृष्म तिरुवाको पनि ज्यान गयो। एकै घरका ती ६ जनाको शव अहिले पनि जिल्ला अस्पतालमा राखिएको छ। जेठो छोरा मलेसियाबाट आइपुगेका छैनन्। उनले आफू नआउँदासम्म शव नबुझ्नु भनेकाले सबै शव जिल्ला अस्पतालमै छन्। कान्छी छोरी ज्वाइँ पनि कमाई गर्न भारत गएका छन्। माइलो छोरा अर्को गाउँ गएका कारण उनी उक्त घटनाबाट बचँे। अहिले त्यो घरमा बुढी आमा, माइलो छोरा र उनकै एक छोरी छन्। वैदेशिक रोजगारमा गएको बेला श्रीमतीले दोस्रो विवाह गरेपछि दुई छोरी पालेर बसेका मोहनमा पनि अर्को बज्रपात परेको छ। एक छोरी गुमाएका छन् भने एक भान्जी, भाउजू र तीन भतिज भतिजा गुमाउन पुगेका छन्। उनी भन्छन्, घाइते आमालाई अस्पतालबाट आइतबार नै घरमा लिएर आएँ। घर भत्किएर बस्न लायक छैन। अहिलेसम्म राहत पनि पाएका छैनौं। तरकारी खेतीका लागि ल्याएको प्लास्टिकमुनि बसेका छौं। खाने गाँस पनि छैन। भएको सबै घरभित्रै पुरियो। छिमेकीले दिएको खाएर गुजरा चलाइरहेका छांै। कति दिन यसरी चल्ने हो उनले भक्कानिँदै भने, विदेश गएका दाइलाई कुरेर बसेका छौं। दैव पनि हामी जस्तै गरिबलाई लाग्दो रहेछ। भेरी नगरपालिका१ रावतगाउँकी ३५ वर्षीया उर्मिला रावत पनि त्यही घटना सम्झेर बेलाबेला झस्किन्छिन् भक्कानिन्छिन्। दुई छोराहरू गुमाउनु पर्दाको पीडा एकातिर छ भने अर्कोतिर उनी अहिले घरवारविहीन। साहाराविहीन भएकी छन्। सडकमै रात बिताउने गरेकी छन्। उनका दुई छोरा ९ वर्षीय सुदानको घरभित्रै च्यापिएर ज्यान गयो। उर्मिला आफू पनि च्यापिइन्। छोरा बचाउन सकिनन्। गहिरो निन्द्रामा थियौं एक्कासि के पड्केको जस्तो आवाज आयो, उनले भनिन्, त्यसपछि घर गरल्यामगुल्म ढल्यो। हामी सबै पुरियौं। त्यसपछि के भयो केही थाहा पाइन्। एकैपटक अस्पतालको बेडमा भएको थाहा पाएँ। छोराहरू खोजे बेहोस होली भनेर होला सायद। सुरुमा उपचार हँुदैछ भनेर मलाई झुक्याए। तर, आखिर घरमै पुरिएर मृत्यु भइसकेको रहेछ म अभागी के हेरेर बाँचौं। दुःखजिलो गरेर हुर्काएका छोराहरू लिने पापी दैवले मलाई किन बचाइस गहभरी आँसु झार्दै उनले भनिन् न बस्ने बास छ न खाने गाँस छ। साहूऋण गरेर विदेश गएका श्रीमान् फर्कन सकेका छैनन्। कम्पनीले आउन दिएको छैन। शोकको बेला श्रीमान्समेत घरमा नहुँदा उनलाई थप सास्ती भइरहेको छ। दुघर्टनामा बाँचेकी १३ वर्षीय छोरी समीक्षा र बहिनी साथमा छन्। बहिनी चन्द्रकला परियारका ७ वर्षको छोरा विनय र ५ वर्षकी सम्झानाको मृत्यु भयो। ठूली आमाको घर सुत्न गएका दुवै जना छोराछोरी घटनामा परे। चन्द्रकला भने घट्ट गएकी भएर बाँचिन। रुकुम पश्चिम ज्यामिरकोटबाट पाहुना आएका उर्मिलाका मामा शंकर मल्ल र काकी पदमी मल्ल पनि घटनामा परी ज्यान गुमाउन पुगे। घरका चार, बहिनीका दुई छोराछोरी र पाहुना आएका तीन गरी ९ जना बसेका थिए घर भत्किँदा ६ जनाको मृत्यु भयो। एक जना पाहुना, उर्मिला र उनकी छोरी मात्र बाँच्न सफल भए। उनी अहिले पनि छोराहरूकै यादमा तड्पिरहेकी छन्। उनलाई त्यही घटनाले बारम्बार पछ्याइरहन्छ। उनले भनिन्, श्रीमान् विदेश जाँदा लिएको ऋण तिर्न सकेका छैनौं। कम्पनीलाई यता आउनलाई २ हजार रिन्गेट माग्छ रे। म साहाराविहीन छु। घर पूरै भत्किसक्यो कहाँ बसुँ, कसरी बाँचु ? उनले भक्कानिदै भनिन्। सोही गाउँकी टीका विक दुई महिने सुत्केरी छिन्। उनी बसेको घर पनि भूकम्पले भत्काएपछि आमा छोरा दुवै परिए। छोरालाई काखीमा च्यापेर राखिन्। केही समयपछि छिमेकीले उद्धार गरे। ७० वर्षकी हजुरआमा सुन्तली कामी पुरिनुभएछ। उहाँलाई निकाल्न सकेनन्। पछि मृत्यु नै भइसकेको रहेछ। श्रीमान्, आफू, सासूससुरा सबै घाइते भयौं। केही समयपछि एम्बुलेन्स आएर हामीलाई अस्पताल लियो। अहिले घर फर्किसकेका छौं तर बास त्रिपालमुनि छ, उनले भनिन्, कपडाहरू सबै घरभित्रै पुरिएका छन्। त्यही घटनाले झस्काई रहन्छ। डरले निन्दा लाग्दैन, उनले थपिन्, चिसो निकै छ। सुत्केरी मान्छे कसरी चिसोबाट आफू बच्ने र छोरालाई जोगाउने भन्ने चिन्ता लागिरहन्छ। भूकम्पले भेरी नगरपालिका१ मा मात्र ३१ जनाको ज्यान गएको छ। ४५ जना घाइते भएका छन्। करिब तीन सय घर भत्किएका छन्। वडा नम्बर १ का रावतगाउँ, कोलचौर, पिपे, रिम्न, मैदे, जुरेलीलगायतका गाउँका पीडितहरू अहिले पनि खुला ठाउँ अभावले सडकमै सुतिरहेका छन्। पीडितले भत्किएका घरभित्रका सामानहरू बाहिर निकाल्न सकेका छैनन्। केही थान त्रिपाल, कम्बल र म्याट आइतबार वितरण गरिएको छ। कति घरमा क्षति भयो एकिन हुन नसक्दा राहत वितरण प्रभावकारी हुन सकेको छैन। धेरै पीडित परिवारले राहत पाउन सकेका छैनन्। भूकम्पको पीडाले गाउँहरू शोकमा डुबेका छन्। जाजरकोटबासी त्रासमै, झस्किरहन्छन् पीडित फेरि पनि भूकम्प जान सक्ने डरले जाजरकोटबासी त्रसित छन्। भूकम्पपछि परकम्पन गइरहने र चर्किएका घर जतिबेला पनि ढल्न सक्ने भएकाले जिल्लावासी त्रसित छन्। मानिसहरू सामान्य चर्किएका घरमा पनि पस्न डराइरहेका छन्। पुरिएका घरका समान निकाल्न सकिरहेका छैनन्। खण्डहर जस्तै बनेको सदरमुकाम खलंगाको थाप्ले क्षेत्रमा धेरै मालसामान भत्किएका घरभित्रै पुरिएको छ। जतिबेला पनि हल्लिएको जस्तो भइरहन्छ भेरी नगरपालिका३ का किरण भण्डारीले त्रिपालमुनि रात बिताउन बाध्य भएको बताए। भएको घर भत्किएपछि हामी सडकमा आएका छौं कहिलेसम्म यसरी बस्नुपर्ने हो उनले चिन्ता प्रकट गरे। बेलाबेला त्यही घटनाले झस्किाइरहने उनले बताए। भूकम्पको पीडा धेरैजसो महिला, ज्येष्ठ नागरिक, बालबालिका, गर्भवती र अपांगलाई परेको छ। उनीहरूलाई खान बस्न र सुत्नको समस्या परिरहेको छ। भेरी नगरपालिका३ थाप्लेकी प्रकृति शाह भूकम्पमा पनि घाइते भएकी छन्। उनले सपनामा पनि भूकम्प आएको देखिने गरेको बताइन्। बेलाबेला टोलाइरहने उनले आँखै अगाडि धेरैको ज्यान गएको देखिन जसले गर्दा पनि उनलाई बेलाबेला त्यही घटनाले झस्काइरहन्छ। बालबालिकाहरूमा त्रास बढेको स्वास्थ्यकर्मीहरू बताउँछन्। यस्तो बेला मनोसामाजिक परामर्शको आवश्यकता पर्ने जिल्ला अस्पताल जाजरकोटमा कार्यरत डा समीक्षा मल्लले बताइन्।"
हुर्कंदै कोरियाको होलिस्टिन कोरली,"काठमाडौं : सिन्धुलीमा दैनिक ३२ लिटरसम्म दूध दिने क्षमताका होलिस्टिन कोरली तयार हुँदैछन्। सिन्धुलीको कमलामाई नगरपालिकाका ५१ घरपरिवारले बढी दूध दिने क्षमताका कोरियाका गाईहरू हुर्काउँदै गरेका हुन्। हुर्काइरहेका ७४ गाईमध्ये ३७ वटा ब्याउने (गर्भाधान) भएका छन् भने बाँकी प्रक्रियामा छन्। नौ महिना पूरा भएसँगै उक्त गाईले दैनिक औसत ३२ लिटर दूध दिने अनुमान गरिएको छ। अहिले लोकल गाई पालेर दैनिक २३ लिटर र जर्सीबाट दैनिक ५६ लिटर दूध प्राप्त गरिरहेका किसानले अब कोरियन गाईबाट धेरै दूध पाउने छन्। यससँगै कोरिया सरकारले सय गाई दिएकोमा पोखराको समेत गरेर ४१ वटा ब्याउने छन्। गाई पाल्नमा बढी ध्यान दिनुपरे पनि धेरै दूध दिने भनेपछि स्याहारसुसारमा जाँगर चलेको बताउँछिन् कमलामाई माथिल्लो राजपानीकी विमला घलान। यी गाईको स्याहार गर्दा स्थानीय गाईले पनि पाएपछि दूधसमेत बढेको उनले सुनाइन्। पहिला २ लिटर दूध दिने लोकल गाईले अहिले साढे ३ लिटरसम्म दूध दिन थालेका छन्, उनले भनिन्। यस्तै, अर्का स्थानीय तिलकबहादुर घलान राम्रो जातको कोरियन गाई पालेपछि आम्दानी बढ्ला भन्नेमा विश्वस्त छन्। उनी दैनिक ३२ लिटर दूध दुहुने पर्खाइमा छन्। यस्तै, गैयाँदेवी महिला उद्यमी स्वावलम्बी समूहकी कोषाध्यक्ष गुणाकुमारी घिमिरे २०७९ पुसमा ११ महिनाको कोरियन हेफर बाच्छी प्राप्त गरेको बताउँछिन्। गत वैशाख २१ गते गाईलाई एआईमार्फत गर्भाधान गरिएकाले अब माघमा ब्याउने भएको छ। यो गाई ल्याइएकामध्येकै पहिलो भएको छ, घिमिरेले सुनाइन्। गत वर्ष डिसेम्बरमा नेपाल सरकार तथा हेफर इन्टरनेसनल नेपालको माग तथा सक्रियतामा कोरिया सरकारबाट एक सय यस्ता गाई उपहार स्वरूप दिएको थियो। साथै ८ वटा उच्च प्रजननमान भएका होलिस्टिन बहर नेपाललाई उपलब्ध भएको थियो। कोरियाले उक्त गाई सिन्धुलीमा उपयुक्त वातावरण भएकाले स्थान छनोट गरेको थियो। यसअघि जाइकाले बीपी हाइवे बनाउनुअघि गरेको स्थलगत अध्ययनले सिन्धुली पशुपालनका लागि उपयुक्त भएको प्रतिवेदनमा उल्लेख गरेको थियो। सोही अध्ययनलाई आधार मानेर स्थान छनोट गरेको हाइफर इन्टरनेसनल कोरियाकी कार्यकारी निर्देशक हेवन लीले बताइन्। हाल कमलामाई नगरपालिकाको ४ र ५ वडामा सञ्चालित यो परियोजनाले सिन्धुलीलाई दुग्ध पकेट क्षेत्र बनाउने योजना रहेको मिल्की वे परियोजनाका कार्यक्रम प्रबन्धक डा नारायणप्रसाद शर्माले जानकारी दिए। डा शर्मा भन्छन्, अझै देशैभरिका वर्णशंकर होलिस्टिन गाईमा कृत्रिम तथा प्राकृतिक गर्भाधान भई तिनीहरूबाट जन्मने बाच्छीहरू गाईमा परिणत हुँदा देशमा आवश्यक दूध उत्पादन हुने र मुलुक दूधमा आत्मनिर्भर हुनेछ। गाईलाई म्याट र शुद्ध पानी सिन्धुलीको कमलामाई नगरपालिकामा गाईबस्तुका लागि व्यवस्थित आधुनिक गोठ बनाउन थालिएको छ। उक्त नगरपालिकाको ५१ घरपरिवारले आफ्ना बस्तुलाई ढलान गरेको भुइँमा सफा म्याट ओछ्याएका छन्। उनीहरूले कोरियन गाईसँगै लोकल गाईलाई पनि त्यही सुविधामा राख्न थालेका छन्। गोठमा फोहोर हुन दिइँदैन। गोबरबाट प्राङ्गारिक मल र बायोग्यासको अवधारणा पनि बनाइएको छ। मलमूत्रलाई निकास गरेर बारीमा पोखरी बनाइएको छ। यसलाई जैविक मलका रूपमा प्रयोग गरिन्छ। गोठमा जानुअघि पनि चुना वा फिनेलमा टेकेर मात्रै प्रवेश गर्नुपर्छ। गाईलाई मानिसले पिउने पानी जस्तै सफा खुवाउन ट्यांकीबाट सीधै भाँडासम्म धारा जडान गरिएका छन्। पानी, दाना र घाँस राखेर खुवाउने सिमेन्टको लहरै खण्ड बनाइएका छन्। सबै खाना जोखेर आवश्यकताअनुसार मात्रै खुवाइन्छ। घाँस काटेर खुवाउन च्याप कटर मेसिनको प्रयोग गरिन्छ। यो सबै कोरियन सरकारले नेपाल सरकारलाई उपहारस्वरूप दिएको हो।"
जबर्जस्ती गर्ने पत्रकारलाई प्रेस काउन्सिलको सोधपुछ,"काठमाडौं : पत्रकार आचारसंहिता विपरीत प्रस्तुत भएको भन्दै प्रेस काउन्सिलले एक टेलिभिजन पत्रकारलाई सोधपुछ गरेको छ। स्पेस फोके टेलिभिजनका पत्रकार कपिल शाहीले रिपोर्टिङ गर्ने क्रममा सरकारी कर्मचारीलाई थर्काउने र अशिष्ट व्यवहार गरेपछि काउन्सिलले उनीसँग सोधपुछ गरेको हो। रेल विभागका कर्मचारीमाथि जबर्जस्ती गरिएको उक्त भिडियोले पत्रकारिताको बेइज्जत भएको भन्दै कारबाही हुनुपर्ने आवाजसमेत उठेको थियो। काउन्सिलले उक्त विवादास्पद् कार्यक्रम सार्वजनिक गरेलगत्तै शाहीलाई कार्यालयमा बोलाएको थियो। उनी काठमाडौं उपत्यका बाहिर भएकाले सोमबार उपस्थित भएका थिए। काउन्सिल अध्यक्ष बालकृष्ण बस्नेतले हातमा बुम र क्यामेरा बोक्दैमा पत्रकारलाई सबै कुराको छुट् नहुने भन्दै मर्यादित र जिम्मेवार हुन आग्रह गरेका थिए। काउन्सिलले पछिल्लो समय अनलाइनमार्फत् चल्ने टेलिभिजन र युट्युब च्यानललाई विशेष निगरानी गर्दै आएको छ। पत्रकार शाहीले आफ्नो गल्ती स्वीकार्दै अबदेखि नदोहोर्याउने प्रतिवद्धतासहित माफी मागेको काउन्सिलले जानकारी दिएको छ। काउन्सिल अध्यक्ष बालकृष्ण बस्नेत, पत्रकार महासंघ अध्यक्ष विपुल पोखरेल, काउन्सिल सदस्य ठाकुर बेल्वासे, आचारसंहिता महाशाखा प्रमुख रामशरण बोहोरासहितले विभिन्न प्रश्न सोध्दै सचेत गराएका थिए।"
भूकम्प प्रभावितका लागि भारत सरकारको दोस्रो खेपको सहयोग,"काठमाडौं : भारतले भूकम्प प्रभावित क्षेत्रका लागि आवश्यक थप सामग्री सहयोग गरेको छ। नेपालका भूकम्प प्रभावित परिवारहरुका लागि आपतकालीन राहत सामग्रीको दोस्रो खेप सहयोग गरेको हो। भारतीय वायुसेनाको विमानबाट नेपालगन्ञ पुर्याइएको सामग्री नेपालस्थित भारतीय दूतावासका नियोग उपप्रमुख प्रसन्न श्रीवास्तवले नेपालगञ्जका मेयर प्रशान्त विष्टको उपस्थितिमा बाँकेका प्रमुख जिल्ला अधिकारी श्रवण कुमार पोखरेललाई हस्तान्तरण गरेका थिए। भारतले अत्यावश्यक चिकित्सा तथा सरसफाई सामग्री, त्रिपाल, स्लीपिङ ब्याग र कम्बलसहितको ९ टन राहत सामग्री भारतीय वायुसेनाको विशेष विमान सी१३० मार्फत् नेपालगञ्ज ल्याएको थियो। उक्त राहत सामग्री जाजारकोटमा गएको भूकम्पबाट प्रभावितहरूलाई हस्तान्तरण गरिने बताइएको छ। दूतासावले नेपाल सरकारलाई सहयोग गर्ने भारत सरकारको प्रयासको यो एक हिस्साको रुपमा रहेको जानकारी दिएको छ। भारतले सरकाले यसअघि दस करोड भारतीय रुपैयाँ बराबरको त्रिपाल, टारपोलिन सिट, कम्बल, स्लीपिङ ब्याग, अत्यावश्यक औषधि र चिकित्सा उपकरणसहितको ११ टनभन्दा बढी आपतकालीन राहत सामग्री नेपाल सरकारलाई हस्तान्तरण गरेको थियो। आइतबार उक्त राहत भारतीय राजदूत नवीन श्रीवास्तवले उपप्रधानमन्त्री तथा रक्षामन्त्री पूर्णबहादुर खड्कालाई हस्तान्तरण गरेका थिए।"
भूकम्प पीडितलाई राहत वितरणमा एकरुपता कायम गर्न रास्वपाको माग,"काठमाडौं : जाजरकोटको रामीडाँडा केन्द्रविन्दु बनाएर गएको भूकम्पबाट प्रभावितलाई राहत वितरणमा एकद्वार प्रणाली कार्यान्वयन गर्न राष्ट्रिय स्वतन्त्र पार्टीले सरकारको ध्यानाकर्षण गराएको छ। सो पार्टीका उपसभापति डोलप्रसाद अर्याल नेतृत्वको टोलीले आज प्रधानमन्त्री पुष्पकमल दाहाललाई भेटेर विगतमा राहतको नाममा कुहिएको चामल दिने तथा कसैले दोहोरो, तेहोरोसम्म राहत प्राप्त गरेकोमा यस पटक पीडितले खानयोग्य राहत समयमै पाउने गरी वितरण गर्न रास्वपाले सरकारको ध्यानाकर्षण गराएको हो। रास्वपाले सरकारलाई सडक पहुँच राम्रो नभएको ठाउँलाई प्राथमिकतामा राखेर राहत वितरण गर्न सुझाव दिएको छ। त्यस्तै उद्धार र राहत वितरणमा सरकारलाई आवश्यक परेमा पार्टी संयन्त्रको उपयोग गर्न सकिने पनि रास्वपाले जनाएको छ। जाडोयाममा भूकम्प प्रभावितको जनजीवन थप कष्टकर हुन सक्नेतर्फ ध्यान दिई तत्काल बसोबासका लागि आवश्यक प्रबन्ध गर्न सम्बन्धित निकायलाई सचेत गराउन रास्वपाले अनुरोध गरेको छ। विगतमा भूकम्प प्रभावितको पुनःस्थापना तथा पुनःनिर्माणमा भएको ढिलासुस्ती नदोहोर्याउन पनि सरकारको ध्यानाकर्षण गराएको छ। भूकम्प प्रभावितका लागि स्वदेश तथा विदेश, सरकारी तथा गैरसरकारी क्षेत्रबाट प्राप्त राहत सामग्रीको वितरण लक्षित जनतासम्म पुर्याउने कामको अनुगमन गर्नसमेत प्रधानमन्त्रीलाई रास्वपाले अनुरोध गरेको छ।"
राज्य व्यवस्था समितिको टोलीलाई भूकम्प प्रभावित क्षेत्रमा जान सभामुखको निर्देशन,"काठमाडौं : भूकम्प प्रभावित जिल्लामा भइरहेको राहत, उद्धार र उपचारको अवस्थाबारे बुझ्न राज्य व्यवस्था तथा सुशासन समितिको टोली बुधबार जाजरकोट र पश्चिम रुकुम जाने भएको छ। समितिका सभापति रामहरि खतिवडाको टोलीमा ९ सदस्यीय टोली जाने तयारी भएको छ। सभामुख देवराज घिमिरेले समितिका सभापति रामहरि खतिवडालाई भूकम्पपीडितको अवस्था बुझ्न संसदीय टोली पठाउन निर्देशन दिएका थिए। सभामुखको निर्देशनलगत्तै सभापति खतिवडाले ९ सदस्यीय टोली जाजरकोट र पश्चिम रुकुमको स्थलगत अनुगमनमा जाने निर्णय लिएका थिए। सभामुख घिमिरेले राज्यकोषबाट भ्रमण भत्तालगायतका अतिरिक्त सेवा सुविधासमेत नलिई अनुगमनमा जान निर्देशन दिएका थिए। संसदको नियमित अधिवेशनसमेत अन्त्य भएको अवस्था छ। जनताको आवाज संसदमा पुग्ने अवस्था छैन, सभामुखले खतिवडालाई निर्देशन दिँदै भनेका थिए, सरकारलाई सुशासन, शान्ति सुरक्षा, कानुनी शासनको स्थापना लगायत विभिन्न गतिविधिमा आवश्यक सल्लाह, सुझाव तथा निर्देशन दिने कार्यक्षेत्र भएका नाताले तपाईँहरू प्रभावित क्षेत्रमा जानुहोला। समिति सभापति खतिवडाले अनुगमन टोली सर्वपक्षीय हुने जानकारी दिए। अनुगमनमा समिति सभापति खतिवडासँगै सांसदहरू गगन थापा, विश्वप्रकाश शर्मा, हृदयराम थानी, कृष्णगोपाल श्रेष्ठ, रवि लामिछाने, बुद्धिमान तामाङ, सर्वेन्द्रनाथ शुक्ल, चित्रबहादुर केसीलगायत जाने निर्णय भएको छ। सभापति खतिवडाले जहाज तथा यातायात खर्चसमेत व्यक्तिगत तवरबाटै गर्ने जानकारी दिए। उनले सानो र छरितो टिम आफ्नै खर्चमा अनुगमनमा जाने निर्णय लिएका हुन्।"
गाँजा खेती सम्भाव्यता अध्ययनका लागि कार्यदल गठन,"काठमाडौं : सरकारले गाँजा खेतीको सम्भाव्यता अध्ययनका लागि गृह मन्त्रालयको संयोजकत्वमा कार्यदल गठन गरेको छ। अर्थमन्त्री डा प्रकाशशरण महतले आर्थिक वर्ष २०८०औ८१ को बजेट प्रस्तुत गर्दा गाँजा खेतीको सम्भावनाका विषयमा अध्ययन गर्ने घोषणा गरे। आर्थिक वर्ष २०८०८१ को बजेट वक्तव्य को १०५ नम्बर बुँदामा भनिएको छ औषधिजन्य प्रयोगका लागि गाँजा खेतीको समभाव्यता अध्ययन गरिनेछ। यो कार्यदललाई दुईवटा विषय म्यान्डेट दिइएको छ। गाँजालाई औषधिका रूपमा कसरी उपयोग गर्न सकिन्छ र गाँजाबाट औद्योगिकरणको सम्भाव्य अनुसन्धान गर्नेछ। गाँजाको डाँठ, पात र रेसाबाट कपडा बनाउन सकिन्छ भन्ने विषयमा कार्यदलले अनुसन्धान थाल्ने छ। मन्त्री डा महतको अध्यक्षतामा अर्थ मन्त्रालयमा सोमबार बसेको बैठकले गृह मन्त्रालयका सहसचिवको संयोजकत्वमा प्रधानमन्त्री कार्यालय, अर्थ, उद्योग, कानुन, परराष्ट्र मन्त्रालयका सहसचिव र नेपाल प्रहरीका प्रतिनिधि सदस्य तथा कृषि मन्त्रालयको सहसचिव सदस्यसचिव रहनेगरी कार्यदल बनाएको हो। कार्यदलले काम सुरु गरेको एक महिनाभित्रमा प्रतिवेदन बुझाउन अर्थ मन्त्री डा महतले निर्देशन दिएका छन्।"
एमाले बागमती संसदीय दलले भूकम्प प्रभावितलाई ५ लाख ७० हजार रुपैयाँ दिने,प्रदेश सभा सदस्य तथा पदाधिकारीका तर्फबाट रकम सरकारको राहत कोषको खातामा जम्मा गर्ने निर्णय भएको थपलियाले बताए। हेटौंडा : नेकपा (एमाले) बागमती प्रदेशको संसदीय दलले भूकम्प पीडितका लागि सहयोग रकम उपलब्ध गराउने निर्णय गरेको छ। गत शुक्रबार राती कर्णाली प्रदेशको जाजरकोट केन्द्रविन्दु बनाई गएको भूकम्पमा परी जनधन गुमाउन पुगेका नागरिकलाई ५ लाख ७० हजार रुपैयाँ उपलब्ध गराउने निर्णय गरेको संसदीय दलका नेता जगन्नाथ थपलियाले अन्नपूर्ण पोस्ट्लाई जानकारी दिए। एमाले संसदीय दलको तर्फबाट प्रदेश सभा सदस्य तथा पदाधिकारीका तर्फबाटउक्त रकम सरकारको राहत कोषको खातामा जम्मा गर्ने निर्णय भएको थपलियाले बताए। विपतमा परेका नागरिकहरुलाई थोरै भएपनि आआफ्नो स्थानबाट सहयोग गरिनुपर्ने महसुस गर्दै तत्काललाई उक्त रकम उपलब्ध गराउने निर्णय भएको उनले बताए। बागमती प्रदेश सभामा एमालेका २७ जना सदस्यहरु रहेका छन्।
अमेरिका नेपाल सम्बन्ध अझै कसिलो हुँदैछ,"काठमाडौं : करिब १ साता लामो अमेरिका भ्रमण सकेर आइतबार साँझ नेपाल फर्केका परराष्ट्रमन्त्री एनपी साउदले नेपाल अमेरिका सम्बन्ध अझ कसिलो भएको बताएका छन्। आइतबार त्रिभुवन विमानस्थलमा सञ्चारमाध्यमसँग कुरा गर्दै मन्त्री साउदले भने, अमेरिकामा अहिलेको उच्चस्तरीय भेटघाटबाट सबैको कुरा बुझ्दा नेपाल अमेरिका द्विपक्षीय सम्बन्ध अझ कसिलो हुँदै गएको छ। अमेरिकाले नेपालमा आईटी, औद्योगिक र कृषिलगायतका क्षेत्रमा लगानी गर्न चाहान्छ। नेपाल अल्पविकसित मुलुकबाट स्तरोन्नती हुन लागेको सन्दर्भमा मैले नेपालको विकास प्राथमिकताका विषयहरूमा प्रकाश पार्दै सूचना प्रविधिको विकास, खाद्य सुरक्षा, कृषिको विकास, बजार पहुँच, लगानी र व्यापारलगायतका क्षेत्रमा अमेरिकी सरकारबाट सहयोग बढाउन आग्रह गरेको छु। उनले अगाडि भने, नेपालका लागि निर्यातयोग्य गार्मेन्ट, फुटवेयर र फर्मास्युटिकल बस्तुहरू थप गर्दै जीएसपी सुविधा र एनटीपीपीको विस्तार र पुनः अनुमतिका लागि अनुरोध गरेको छु। सो अवसरमा एमसीसी र युएसएआईडीमार्फत उपलब्ध अमेरिकी सहयोगलगायत नेपालको सामाजिक तथा आर्थिक विकासमा निरन्तर सहयोगका लागि अमेरिकी सरकारलाई धन्यवाद पनि दिएको उल्लेख गर्दै उनले भने, दुवैपक्षले एमसीसी अन्तर्गतका परियोजनाको समयमै कार्यान्वयनको महत्वमा जोड दिएका छौं। यो विषय अमेरिकाले धेरै सकारात्मक हिसावमा लिएको छ। अमेरिका लामो समयदेखि नेपाललाई निःस्वार्थ सहयोग गरिरहेको महत्वपूर्ण मुलुक भएकाले नेपाललाई सबैभन्दा ज्यादा अनुदान दिने मुलुकका रूपमा आफूलाई उभ्याएको थियो। नेपालमा ऊर्जा र सूचना प्रविधिजस्ता क्षेत्रमा लगानी गर्न अनुरोध गरेको पनि मन्त्री साउदले बताए। भेटवार्तामै नेपालको लोकतान्त्रिक शासन प्रणालीको सुदृढीकरणमा भएको प्रगतिलाई प्रशंसा गर्दै अमेरिकी विदेश मन्त्रीले अमेरिकी सरकार नेपाल एक बलियो र समृद्ध लोकतन्त्र भएको हेर्न चाहेको बताएको उल्लेख गरेका थिए। मन्त्री साउदले अमेरिकाबाट नेपालमा लामो समयदेखि उच्चस्तरीय भ्रमण नभएको विषय उल्लेख गर्दै विदेश मन्त्री व्लिनकनलाई नेपालको औपचारिक भ्रमण गर्न निमन्त्रणा दिएको पनि बताए। त्यसो त नेपाल र अमेरिकी दुईपक्षीय भेटवार्तापछि अमेरिकन विदेश मन्त्रालयका प्रवक्ता म्याथ्यू मिलरले मन्त्रालयको वेभ साइटमा दुईपक्षीय नेताको भेटका बारेमा स्पष्ट पार्दै भनेका छन्, अमेरिकी विदेशमन्त्री एन्टोनी जे ब्लिन्केन र नेपाली विदेशमन्त्री नारायण प्रकाश साउदले आज वासिङ्टनमा भएको भेटमा नेपालअमेरिका साझेदारीको सुदृढीकरणमा जोड दिएका छन्। प्रवक्ताले भनेका छन्, नेपालमा सुरु गरिएको मिलेनियम च्यालेन्ज कर्पोरेसन कम्प्याक्टको विषयमा छलफल भएको छ। जसले पूर्वाधार निर्माण गर्ने, बिजुलीमा पहुँच बढाउने र सीमापार विद्युत् व्यापारलाई समर्थन गर्ने छ। नेपालमा शान्ति सेना स्वयंसेवकको सेवामा ६० वर्षभन्दा बढीको साझेदारी हुँदै आएको बिषयमा पनि प्रशंसा गरेका छन्। नेपालमा विस्तारित विकास वित्त निगमको लगानी, साना तथा मझौला उद्यमहरूलाई ऋण उपलब्ध गराउन नेपाली बैंकलाई १२ करोड ५० लाख अमेरिकी डलरको नयाँ ऋण दिनेलगायतका विषयमा छलफल भएको प्रवक्ताले मन्त्रालयको आधिकारीक पेजमा राखेका थिए। अमेरिका भ्रमणको क्रममा मन्त्री साउदले युसआइपीले वासिंटनमा आयोजना गरेको नेपालको विदेशी पोलिसि विषयमा छलफलमा पनि सहभागी भएको बताउँदै उनले समन्था पावर, सिनेटर क्रिस भान होलान तथा स्कोट नाथनसँग पनि छुट्टाछुट्टै भेट गरेको बताए। उनले नेपाली दूतावासमा अलिस अलब्राइट, अमेरिकी विदेश मन्त्रालयकी नागरिक सुरक्षा, प्रजातन्त्र र मानव अधिकार मामिला हेर्ने उपविदेश मन्त्री उर्जा जेया, तथा अमेरिकी राष्ट्रिय सुरक्षापरिषद्की वरिष्ठ डाइरेक्टर आइलीन लाउवाकरसँग पनि छुट्टाछुट्टै भेट गरेका थिए।"
उद्धव थापाले दलको नेताबाट दिएको राजीनामा अस्वीकृत,"विराटनगर : नेपाली कांग्रेस कोशी प्रदेश संसदीय दलका नेता उद्धव थापाको राजीनामा अस्वीकृत भएको छ। राजीनामा अस्वीकृत भएसँगै उनी पुरानै जिम्मेवारीमा फर्किएका छन्। थापाले गत असोज २८ गते संसदीय दलको नेताबाट राजीनामा दिएका थिए। सोमबार बसेको दलको बैठकले थापाको राजीनामा अस्वीकृत गर्ने निर्णय लिएको हो। दलको निर्णयपछि थापा जिम्मेवारीमा फर्किएका हुन्। मुख्यमन्त्री केदार कार्कीले पनि थापालाई राजीनामा फिर्ता लिएर जिम्मेवारीमा फर्किन आग्रह गरेका थिए। यसअघि कार्कीलगायत पार्टीको संस्थापनइतर अर्थात डा शेखर कोइराला पक्षधरले थापालाई राजीनामा गराउन ठूलो कसरत गरेका थिए। यसअघि दुईपटक प्रदेशको मुख्यमन्त्री बनेका थापाको सत्ता यात्रामा सर्वोच्च अदालतले ब्रेक लगाइदिएको थियो। त्यसपछि गठबन्धनले नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गर्यो। उक्त निर्णयविरुद्ध पार्टीका ८ जना प्रदेशसभा सदस्यसहित विद्रोह गरेका कांग्रेसको इतर पक्षका कार्की नेकपा (एमाले)समेतको समर्थनमा गत असोज २७ गते संविधानको धारा १६८ को उपधारा ५ बमोजिम मुख्यमन्त्री नियुक्त भएका थिए। पार्टी र गठबन्धनको निर्णय कार्यान्वयन गराउन नसकेको भन्दै नैतिकताका आधारमा थापाले पदबाट राजीनामा दिएका थिए। तर, उनको राजीनामालाई दलको बैठकले स्वीकार गरेन। थापा नेता कृष्णप्रसाद सिटौला पक्षधर हुन्। उनलाई पार्टी सभापति शेरबहादुर देउवाको पनि साथ थियो। थापाले पार्टीको केन्द्रीय नेतृत्वको आग्रह र दलको बैठकको निर्णयपछि आफू जिम्मेवारीमा फर्किएको जानकारी दिए। प्रदेशको राजनीति ट्रयाकमा आइसकेको र दलको बैठकले पनि राजीनामा अस्वीकार गरेको अवस्थामा पुरानै जिम्मेवारीमा फर्किएको उनको भनाइ छ। कांग्रेस कोशी प्रदेश संसदीय दलका उपनेता हिमाल कार्की र प्रमुख सचेतक भूपेन्द्र राईले पनि राजीनामा दिएका थिए। दलको बैठकले राजीनामा फिर्ता लिएर जिम्मेवारीमा फर्किन दुवै जनालाई आग्रह गरेको छ। कार्की र राई पनि जिम्मेवारीमा फर्किएको थापाले बताए।"
"विपतमा प्रचार होइन,सहयोगका लागि एकजुट हौं : ओली","काठमाडौं : नेकपा एमालेका अध्यक्ष केपी शर्मा ओलीले भूकम्प पीडितलाई सहयोग गर्न आह्वान गरेका छन्। उनले पीडितहरूको सहयोगका लागि सबै एकजुट हुन आग्रह गर्दै राहत दिने बाहनामा अनावश्यक भीडभाड नगर्न समेत अनुरोध गरेका छन्। अध्यक्ष ओलीले जाजरकोट र पश्चिम रुकुमको भूकम्प प्रभावित क्षेत्रमा यतिखेर अस्थायी आवासका लागि त्रिपाल,खाद्यान्न,लत्ताकपडा,घाइतेका लागि औषधि उपचार आवश्यक भएको बताएका छन्। विपतको बेला तत्कालको आवश्यकता पूरा गर्नुपर्ने बताउँदै अध्यक्ष ओलीले उद्धार, राहत र पुनर्स्थापनाका लागि सबै एकजुट हुन आग्रह गरेका हुन्। उनले सामाजिक सञ्जालमा लेखेका छन्,'जाजरकोट र पश्चिम रुकुमको भूकम्प प्रभावित क्षेत्रमा यतिखेर अस्थायी आवासका लागि त्रिपाल,खाद्यान्न, लत्ताकपडा, घाइतेका लागि औषधि उपचार चाहिएको छ। विपतको यो समयमा हामीले त्यहाँ तत्कालको आवश्यकता पूरा गर्ने काम गर्नु पर्छ। त्यहाँ अहिले सीपयुक्त दक्ष जनशक्ति आवश्यक छ। ' अध्यक्ष ओलीले विपतमा प्रचारभन्दा सहयोग आवश्यक रहेको बताउँदै अनावश्यक प्रचार नगर्न आग्रह गरेका छन्। उनले भनेका छन्,'विपतमा प्रचारभन्दा सेवा महत्त्वपूर्ण हुन्छ। भीडभाड गरेर अल्झाउनु हुँदैन। ' एमालेले भूकम्प पीडितलाई १ करोड रुपैयाँ उपलब्ध गराउने घोषणा गरेको छ। भूकम्प प्रभावित क्षेत्रमा मानिसहरूको लावालस्कर लाग्ने गरेपनि पीडितहरूले भने प्रयाप्त मात्रामा राहत पाउन सकेका छैनन्। शुक्रबार राती जाजरकोटको रामडाँडा आसपास केन्द्रविन्दु भएर गएको भूकम्पमा परी हालसम्म जाजरकोट र रुकुमपश्चिममा १५७ जनाको ज्यान गएको छ। करिब दुईसय बढी घाइते भएका छन्। भौतिक संरचनाहरुमा ठूलो क्षति पुगेको छ।"
एकीकृत समाजवादीले भूकम्पपीडितलाई २५ लाख दिने,"काठमाडौं : नेकपा एकीकृत समाजवादीले जाजरकोट र रुकुमका भूकम्पपीडितका लागि २५ लाख रुपैयाँ दिने भएको छ। सोमबार पार्टी कार्यालय आलोकनगरमा बसेको सचिवालय बैठकले कार्यकर्ताबाट आर्थिक संकलन गरेर सरकारको केन्द्रीय राहत कोषमा २५ लाख जम्मा गर्ने निर्णय गरेको हो। पार्टीका मन्त्री, सांसद र जनप्रतिनिधि एवं राजनीतिक नियुक्तीमा गएकाहरूबाट १५ दिनको पारिश्रमिक पार्टी कोषमा जम्मा गर्न निर्देशन दिएको पार्टी प्रचार विभाग प्रमुख जगन्नाथ खतिवडाले जानकारी दिए। साथै पार्टीले भूकम्पपीडितलाई उद्धार, राहतलगायतका सहयोगका लागि उपमहासचिव प्रकाश ज्वालाको नेतृत्वमा कार्यदल गठन गरेको छ। बैठकले पार्टीका तर्फबाट अनुगमन र सहयोगका लागि ज्वालाको नेतृत्वमा अमर थापा, नन्दा चपाई, धनबहादुर बुढालगायतको अनुगमन राहत तथा उद्धार कार्यदल गठन गरेको हो।"
माओवादी केन्द्रको काठमाडौं केन्द्रित जनप्रदर्शन स्थगित,"काठमाडौं : नेकपा माओवादी केन्द्रले २२ मंसिरका लागि घोषणा गरेको काठमाडौं केन्द्रित जनप्रदर्शन स्थगित गरेको छ। जाजरकोट र रुकुम पश्चिममा गएको भूकम्पलगायत कारणले जनप्रदर्शन स्थगित गरिएको माओवादी केन्द्रले जनाएको छ। यसअघि कार्त्तिक १९ गते माओवादी केन्द्रको बैठकले संघीय लोकतान्त्रिक गणतन्त्रको रक्षा तथा सुदृढीकरण,राष्ट्रिय स्वाधीनताको रक्षा र प्रतिगमनको विरोध आदि विषयलाई लिएर काठमाडौंमा जनप्रदर्शन गर्ने निर्णय गरेको थियो। सरकारको नेतृत्वकर्ता दल माओवादीले जनप्रदर्शन गर्ने घोषणा गरेपछि तीव्र आलोचना भइरहेका बेला माओवादी केन्द्रले भूकम्पलगायतका कारण देखाएर तत्कालका लागि कार्यक्रम स्थगित गरेको हो। राष्ट्रिय स्वतन्त्र पार्टी रास्वपाले सत्ताको नेतृत्व गरिरहेकै दलले आन्दोलन गर्न नमिल्ने बताएको थियो। उसले सरकारकै नेतृत्व गरिरहेको दलले आन्दोलन गर्छु भन्नु हास्यास्पद भएको बताएको थियो। सरकार र सडक दुवैमा माओवादी केन्द्रले आफ्नो कब्जा जमाउन खोजेको भन्दै आलोचना भइरहेको छ ।"
राष्ट्रपति पौडेलको युरोप भ्रमण स्थगित,"काठमाडौं : राष्ट्रपति रामचन्द्र पौडेलले युरोप भ्रमण स्थगित गरेका छन्। भूकम्पका कारण देशको परिस्थिति अनुकुल नरहेको भन्दै राष्ट्रपति पौडेलले फ्रान्स, जर्मनी र इटालीको भ्रमण स्थगित गरेको राष्ट्रपतिको सचिवालयले जानकारी दिएको छ। पेरिसमा आयोजना हुने 'पेरिस पीस फोरम'मा उनी बुधबार त्यसतर्फ प्रस्थान गर्ने कार्यक्रम रहेको थियो। गत बिहीबार बसेको मन्त्रिपरिषद् बैठकले राष्ट्रपति पौडेलको युरोप भ्रमणलाई स्वीकृति दिएको थियो। राष्ट्रपति पौडेल कात्तिक २२ गते काठमाडौंबाट प्रस्थान गर्ने र मंसीर १ गते स्वदेश फर्किने कार्यक्रम तय भएको थियो।"
प्रधानमन्त्री दाहाल र चिनियाँ राजदूत सोङबीच भेट,काठमाडौं : प्रधानमन्त्री पुष्पकमल दाहाल र नेपालका लागि चिनियाँ राजदूत छन् सोङबीच भेटवार्ता भएको छ। उनीहरूबीच समसमायिक विषमा छलफल भएको स्रोतले जानकारी दिएको छ। चिनियाँ राजदूत सोङले जाजरकोटमा गएको भूकम्पको क्षतिबारे प्रधानमन्त्रीसँग चासो राखेका थिए। उनले भूकम्प प्रभावितका लागि चीनले आवश्यक सहयोग गर्ने प्रतिवद्धता गरेका थिए। चीनले भूकम्प प्रभावित क्षेत्रका लागि यसअघि नै १० करोडको राहत सामग्री दिने घोषणा गरिसकेको छ। त्यस्तै चीनको स्वशासित क्षेत्र तिब्बतको चिनियाँ कम्युनिस्ट पार्टीका सचिव वाङ च्युनचङको नेपाल भ्रमणबारे पनि उनीहरूबीच छलफल भएको थियो। राजदूत सोङले सचिवसँगको भेट र एजेण्डाका विषयमा छलफल गरेका थिए।
नेपालमा लगानी गर्न अन्तर्राष्ट्रिय उद्योगीहरूलाई राष्ट्रपति पौडेलको आह्वान,"काठमाडौं : राष्ट्रपति रामचन्द्र पौडेलले नेपालमा लगानी गर्न अन्तर्राष्ट्रिय उद्योगीहरूलाई आह्वन गरेका छन्। एसिया प्रशान्त क्षेत्रीय उद्योग वाणिज्य परिसंघ (क्यासी) र नेपाल उद्योग वाणिज्य महासंघ (एफएनसीसीआई) को संयुक्त आयोजनामा काठमाडौंमा दुई दिनसम्म चल्ने ३७ औं सम्मेलनको सोमबार उदघाटन गर्दै राष्ट्रपति पौडेलले नेपालमा लगानीको वातावरण सहज बन्दै गएको भन्दै लगानी गर्न आह्वान गरेका हुन्। 'नेपालमा लगानीका अवसर बढ्दै गएका छन् र लगानी सहज बनाउने कानुनहरू निर्माण भइरहेका छन्, 'उनले भने,' म कृषि,पर्यटन र ऊर्जा क्षेत्रमा लगानीका लागि अन्तर्राष्ट्रिय उद्योगव्यापारीहरूलाई आह्वान गर्दछु।' राष्ट्रपति पौडेलले नेपालमा उत्पादित विद्धुत व्यापार अन्तर्राष्ट्रिय बजारमा पुगेको बताए। उनले भने,'नेपाली विद्युतको बजार अब भारत र बंगलादेश पनि बन्दैछ। विद्युत व्यापारका क्षेत्रमा पछिल्ला दिनमा भएका प्रगतिले जलविद्युतमा लगानी गर्न चाहने उद्यमीहरूका लागि महत्वपूर्ण अवसर खोलेको छ। म नेपालको जलविद्युतको क्षेत्रमा लगानी गर्न तपाईंहरू सबैलाई आह्वान गर्दछु।' उनले साना तथा मझौला उद्यमहरू नेपालको अर्थतन्त्रको मेरुदण्ड भएको बताए। उनले उद्यमशीलता भनेको व्यवसायी सुरू गर्नु मात्र नभइ नवप्रवर्तनलाई अंगाल्ने,विविधतालाई सघनीकरण गर्ने र समुदायले सामान गर्ने ठूला चुनौती समाधान गर्ने सबैभन्दा बलियो आधार भएको बताए। दिगो उद्यमशीलता र व्यापार वास्तवमै समृद्ध र दिगो भविष्यका आधारशिला भएको उनको भनाइ छ। राष्ट्रपति पौडेल क्यासी सम्मेलन नेपालको व्यापार लगानी र एसिया प्रशान्त क्षेत्रका देशहरूसँगको कनेक्टिभिटीलाई आगामी दिनमा अगाडि बढाउने औजार सावित हुने विश्वास व्यक्त गरे।"
त्रिविको निमित्त उपकुलपतिमा भुसाल नियुक्त,काठमाडौं : त्रिभुवन विश्वविद्यालयको निमित्त उपकुलपतिमा शिक्षाध्यक्ष प्राडा शिवलाल भुसाल नियुक्त भएका छन् । प्रधानमन्त्री एवम् त्रिभुवन विश्वविद्यालयका कुलपति पुष्पकमल दाहाल प्रचण्डले शुक्रबार डा भुसाललाई नियुक्त गरेका हुन्। त्रिविका उपकुलपति प्रा डा धर्मकान्त बास्कोटाको कार्तिक १६ गतेदेखि पदावधि समाप्त भएको थियो। प्रधानमन्त्री कार्यालयका अनुसार अनुसार बास्कोटाको पदावधि सकिएपछि उपकुलपति पद रिक्त भएकोले त्रिभुवन विश्वविद्यालय ऐन २०४९ को दफा २१ (ख) बमोजिम सो पदपूर्ति नभएसम्म दैनिक कार्यसञ्चालन गर्न बढीमा ३ महिनाको लागि प्रधानमन्त्री एवम् कुलपतिबाट २०८० कार्तिक १७ को निर्णयानुसार उपकुलपतिको जिम्मेवारी तोकिएको हो।
कोसी प्रदेश सरकारलाई दिएको समर्थन एमालेले फिर्ता नलिने,"विराटनगर : नेकपा एमालेले कोसी प्रदेश सरकारलाई दिएको समर्थन फिर्ता नलिने निर्णय गरेको छ । सोमबार विराटनगरस्थित प्रदेशसभा भवनमा बसेको नेकपा एमाले कोशी प्रदेश संसदीय दलको बैठकले प्रदेश सरकारबाट फिर्ता भएपनि समर्थन भने जारी राख्ने निर्णय गरेको एमाले कोसी प्रदेशका प्रमुख सचेतक रेवतीरमण भण्डारीले जानकारी दिए। उनले सरकारलाई दिएको समर्थन तत्काललाई फिर्ता नलिने तर प्रमुख प्रतिपक्षी दलका रुपमा प्रदेशसभा बैठकमा बस्ने निर्णय भएको बताए। एमालेका ३९ जना प्रदेश सांसदहरुको समर्थनमा कोशी प्रदेशमा केदार कार्की नेतृत्वमा प्रदेश सरकार गठन भएको छ। एमालेले समर्थन फिर्ता लिने वित्तिकै मुख्यमन्त्री केदार कार्कीले पुनः विश्वासको मत लिनुपर्ने अवस्था छ । तर, एमालेले कोसी सरकारलाई दिएको समर्थन फिर्ता नगर्ने भएपछि मुख्यमन्त्री कार्कीले तत्काल पुन: विश्वासको मत लिनुपर्ने अवस्था हटेको छ। गठबन्धन दलका माओवादी केन्द्र र नेकपा एकीकृत समाजवादीबाट प्रदेश सरकारमा मन्त्री नियुक्त गरिएपछि असन्तुष्टि जनाउँदै एमाले प्रदेश सरकारबाट बाहिरिएको थियो ।"
कोशीको बजेट अध्यादेश स्वीकृत,"विराटनगर : कोशी प्रदेशको प्रदेशसभा बैठकले बजेट अध्यादेश स्वीकृत गरेको छ। यसअघि सरकारले ल्याएको बजेट सम्बन्धी अध्यादेश स्वीकृत गरेको हो। प्रदेशसभाको सोमबार आह्वान गरिएको चौथो अधिवेशनको चौथो बैठकले प्रदेश सरकारको अर्थ सम्बन्धी प्रस्तावलाई कार्यान्वयन गर्न बनेको अध्यादेश र आर्थिक वर्ष २०८००८१ को सेवा र कार्यको लागि प्रदेश सञ्चित कोषबाट केही रकम विनियोजन र खर्च गर्ने सम्बन्धमा व्यवस्था गर्न बनेको अध्यादेश स्वीकृत गरेको हो। यसअघि उक्त अध्यादेश अस्वीकृतको माग गर्दै सत्ता गठबन्धन दलमा आबद्ध सांसदहरुले प्रदेशसभा सचिवालयमा दर्ता गराएको सूचना सांसद नारायणबहादुर बुर्जामगरले फिर्ता लिएका थिए। सूचना फिर्ता भएसँगै प्रदेशसभाबाट अध्यादेश स्वीकृत भएको हो। त्यस्तै प्रदेशसभाको सोमबारको बैठकमार्फत प्रदेश निजामती सेवा ऐन, २०७९ लाई संशोधन गर्न बनेको विधेयक र स्थानीय सेवाको गठन, सञ्चालन र सेवाका सर्तहरूका सम्बन्धमा व्यवस्था गर्न बनेको विधेयक प्रदेशसभामा प्रस्तुत भएको छ। प्रदेशसभाको अर्को बैठक मंगलबारका लागि बोलाइएको छ।"
सोलुखुम्बु भ्रमणमा आएका एक इटालियन नागरिकको मृत्यु,सोलुखुम्बु : सोलुखुम्बु भ्रमणमा आएका एक इटालियन नागरिकको मृत्यु भएको छ। मृत्यु हुनेमा इटालीका ७४ वर्षीय पुरुष मार्टिन्नो बोऋन रहेको जिल्ला प्रहरी कार्यालय सोलुखुम्बुले जनाएको छ। कार्यालय प्रमुख प्रहरी नायब उपरीक्षक(डीएसपी) दिपक श्रेष्ठका अनुसार आइतबार जिल्लाको माप्यदूधकोशी गाउँपालिका६ वाकुको एक घरमा खाना खाने क्रममा लाइनमा बस्ने क्रममा एक्कासि ढलेका उनको सोही स्थानमा मृत्यु भएको हो। मोनभिसो फाउन्डेसन लाजिम्पाट काठमाडौं मार्फत सगरमाथा मावि वाकुको नवनिर्मित घेराबार उद्घाटन गर्न १८ जना गाडीमा चढेर त्यहाँ पुगेका थिए।
डडेलधुरा सदरमुकाममा अमरगढीले चलायो डोजर,"डडेलधुरा : डडेलधुरा सदरमुकाम सडक किनारका घर टहरा हटाउन अमरगढी नगरपालिकाले डोजर लगाउन सुरु गरेको छ। नगरपालिकाको वडा नम्बर ५ अन्तर्गत महाकाली राजमार्गको बागबजार बसपार्कदेखि रानीधारासम्म तीन सय मिटर सडक क्षेत्रमा पर्ने घर टहरा हटाउन सुरु गरिएको हो। सडक विस्तारका क्रममा घरको क्षतिपूर्ति र मुआब्जा भुक्तानी लिइसकेका घर तथा जग्गाधनीले नगरपालिकाको आग्रह अटेर गरेपछि सोमबारदेखि डोजर चलाइएको हो। जिल्ला प्रशासन नेपाल प्रहरी, सशस्त्र प्रहरी परिचालन गरी अनधिकृत रूपमा प्रयोग भएको संरचना हटाउन लागिएको हो। गत सोमबार नगरपालिकाले अन्तिम पटकका लागि सात दिनको म्याद दिएर उक्त क्षेत्रको सडक खण्डमा पर्ने घर तथा टहराहरू यथाशीघ्र हटाउन सूचना जारी गरेको थियो। ऐलानी, प्रति जग्गामा बनेका घर खोका, टहरा लगायतका संरचनाहरू नहटाएको पाइएपछि नगरपालिकाले डोजर परिचालन गरी आफैं हटाउन लागेको अमरगढी नगरपालिका५का वडाध्यक्ष टंक क्षेत्रीले बताए। अन्य क्षेत्रमा रहेको अनधिकृत रूपमा प्रयोग भएका संरचना कानुनअनुसार हटाउन पहल गरिने अमरगढी नगरपालिकाले जनाएको छ।"
बैंक लुटपाटमा संलग्न व्यक्ति पुर्पक्षका लागि जेल चलान,महोत्तरी : महोत्तरी जिल्ला अदालतले बैंक लुटपाटमा संलग्न रहेको एक जनालाई पुर्पक्षका लागि करागार चलान गर्ने आदेश दिएको छ। धनुषा मुसहर्नियाँ मुखियापट्टिका २२ वर्षीय अनरजित रामलाई पुर्पक्षका लागि करागार चलान गर्ने आदेश दिएको हो। सोमबार जिल्ला अदालत महोत्तरी बैंक लुटपाट संलग्न भएको पुष्टि भएपछि पुर्पक्षका लागि कारागार पठाएको छ। उनीसहित समूहले जेठ १६ गतेका दिन महोत्तरी गाउँपालिका२ मा अवस्थित एनएमबी बैंकमा दिउँसै लुटपाट गरेका थिए।
जाजरकोटमा फेरि भूकम्प,काठमाडौं :जाजरकोटमा फेरि भूकम्पको धक्का महशुस भएको छ। सोमबार अपरान्ह ४ बजेर ३१ मिनेटमा जाजरकोटको रामीडाँडा आसपास केन्द्रविन्दु भएर ५८ रेक्टर स्केलको भूकम्प गएको भूकम्प मापन केन्द्र सुर्खेतले जनाएको छ। भूकम्पपछि मानिसहरूको भागदौड मच्चिएको जाजरकोटमा रहेका अन्नपूर्ण फोटो पत्रकार अभिशेक महर्जनले जानकारी दिएका छन्। शुक्रबार राति ठूलो भूकम्प गएपछि त्यसको परकम्म जाने क्रम जारी छ। भूकम्पमा परी जाजरकोट र रुकुम पश्चिममा १५३ जनाको मृत्यु भएको छ भने करिब २ सय जना घाइते भएका छन्। हजारौं भौतिक संरचना भत्किएका छन्। परकम्पहरू निरन्तर आइरहेपछि जाजरकोट र रुकुम पश्चिमका स्थानीयहरू त्रसित भएका छन्।
"मालपोत कार्यालय पर्सामा करोडौं राजश्व हिनामिना, अधिकृतसहित ७ जनाविरुद्ध भ्रष्टाचार मुद्दा","काठमाडौं : अख्तियार दुरूपयोग अनुसन्धान आयोगले मालपोत कार्यालय पर्साका तत्कालीन मालपोत अधिकृत हरिनारायण मिश्रसमेत सातजनाविरुद्ध भ्रष्टाचार मुद्दा दायर गरेको छ। आर्थिक वर्ष २०७१०७२ मा मालपोत कार्यालयका रजिष्ट्रेसन 'फाँट' ग का कर्मचारीहरूको मिलेमतोमा जग्गा किनबेचका क्रममा विभिन्न लिखितबाट उठेको राजश्व रकम नियमानुसार दाखिल नगरी हिनामिना गरेको भन्दै उजुरी परेको थियो। सोही उजुरीका आधारमा अनुसन्धान हुँदा मालपोत कार्यालय पर्साका तत्कालीन मालपोत अधिकृतहरू हरिनारायण मिश्र, भूपबहादुर बोगटी,गोपालबहादुर ढुंगाना,पदमप्रसाद अर्याल,चन्द्रबहादुर भण्डारी, तत्कालीन कम्युटर अधिकृत कमोद तिवारी र तत्कालीन नायब सुब्बा किरणप्रसाद उपाध्यायविरुद्ध आज विशेष अदालत काठमाडौंमा भ्रष्टाचार मुद्दा दायर गरिएको आयोगका सहायक प्रवक्ता देवीप्रसाद थपलियाले जानकारी दिए। अधिकृत हरिनारायणले २ करोड ९ लाख ३१ हजार ६४७ रुपैयाँ हिनामिना गरेको अख्तियारको आरोप छ। अधिकृतहरू भूपबहादुरले १ करोड ४९ लाख ६९ हजार १४५,गोपालबहादुरले ३५ लाख ४५ हजार ९ सय ५०,पदमप्रसादले १६ लाख ८१ हजार ६००,चन्द्रबहादुरले २ लाख ४४ हजार ४६२ ,कमोदले १ करोड ४१ लाख ४७ हजार १७१ रुपैयाँ राजश्व चुहावट गरेको पुष्टि भएको अख्तियारको ठहर छ। यसैगरी नायव सुब्बा किरणप्रसादले एकै रजिस्ट्रेसन नम्बरको एकभन्दा बढी लिखित पारित गरी बढी राजश्व उठेको लिखतहरूको विवरण रिजष्ट्रेसन लिखत दर्ता किताबमा प्रविष्ट नगरी उक्त लिखितबाट उठेको ५ करोड ५५ लाख १९ हजार ९७५ रुपैयाँ राजश्व चुहावट गरेको पुष्टि हुन आएको छ। उनीहरूलाई बिगो जफत,त्यसको दोब्बर जरिवाना र कैद सजायको मागदावी गरिएको अख्तियारले जनाएको छ। किरणप्रसादको र उनकी श्रीमतीको मृत्यु भइसकेको छ। उनीहरूको मृत्यु भइसकेकाले फौजदारी कार्यविधि २०७४ को दफा १३३ को उपदफा '२ 'र दफा १५८ को उपदफा '२' अख्तियार दुरुपयोग अनुसन्धान आयोग ऐन २०४८ को दफा २९ को 'क' र भ्रष्टाचार निवारण ऐन २०५९ को दफा '४६' बमोजिम निजी विगो,क्षतिपूर्ति वा रकम भराउन सकिने कानुनी व्यवस्थाअनुसार किरण प्रसादको छोराहरूबाट सो विगो असुल गर्न उनीहरूलाई प्रतिवादी बनाइएको छ।"
कञ्चनपुरको कृष्णपुरमा नमुना चौपाया व्यवस्थापन,"कञ्चनपुर :जिल्लाको कृष्णपुर नगरपालिकाले चौपाया व्यवस्थापन सुरु गरेको छ। पूर्वपश्चिम राजमार्गमा छाडिएका चौपायाका कारण सवारी दुर्घटना हुने र खेतीपाती जोगाउन समस्या हुने समस्या हुँदै आएको थियो। नगरपालिकाले २०७९ सालको लक्ष्मीपूजाका दिनदेखि अहिलेसम्म १५ सय छाडा पशुचौपायाको व्यवस्थापन गरेको छ। जसका लागि गौसाला निर्माण गर्नुका साथै मलसँग पराल साटेर दानाको व्यवस्थापन गरेको छ। गौसालामा गोबर मलको चाङ लागेको छ। एक ट्रयाक्टर ट्रालीको ५ हजारका दरले गोबर मल पनि बिक्री हुने गरेको छ। स्थानीय शिक्षक दीपक सिंह भण्डारीका अनुसार गाई व्यवस्थापनले स्थानीयलाई सहज भएको छ। वडा नम्बर २ का अध्यक्ष अर्जुन सिंह साउदले भने, हामी जितेपछि कार्यपालिकाले सबैभन्दा पहिला चौपाया व्यवस्थापनमा लाग्ने प्रण गर्यौं, कुनै दलबाट भन्नुभन्दा पनि जनतालाई सहज पार्ने योजनामा सर्वसहमति नै भयो, उनले भने । वडा नम्बर ४ का वडाध्यक्ष धर्मबहादुर सिंहले अहिले गौसालामा गाई छोड्न आउनेलाई ११ सय रुपैयाँ रकम दिने गरेको बताए। नगरपालिकाले आफ्नो क्षेत्रमा बनाएका ५ वटा गौसालाका लागि गत वर्षको बजेटबाट २५ लाख रुपैयाँ खर्च गरेको छ। नगरपालिकाले हरेक गौसालामा एकजना हेरालुको खर्च पनि दिएको छ। नगरपालिकाले अबको वर्ष राम्रो राम्रो बाच्छी छानेर नस्ल सुधारको कार्य पनि गर्ने जनाएको छ । नगरप्रमुख हेमराज ओझाले समुदायले पनि छाडा चौपाया व्यवस्थापनमा खटिएर सहयोग गरेको बताए ।"
बागलुङ बजारबाट फरार प्रतिवादी पक्राउ,बागलुङ : सवारी ज्यान कसुर मुद्दाका फरार प्रतिवादी बागलुङ बजारबाट पक्राउ परेका छन्। पक्राउ पर्नेमा बागलुङ नगरपालिका६ का २४ वर्षीय सूर्य नेपाली रहेका छन्। नेपालीलाई बागलुङ जिल्ला अदालतले सवारी ज्यान कसुर मुद्दामा २०७९ साल असार २८ गते ३ महिना ६ दिन कैदको फैसला सुनाएको थियो। जिल्ला प्रहरी कार्यालय बागलुङबाट खटिएको प्रहरीको टोलीले सोमबार बागलुङ बजारबाट पक्राउ गरिएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) मदन केसीले बताए। पक्राउ परेका नेपालीलाई प्रहरीले सोमबार नै लगत कट्टाका लागि बागलुङ जिल्ला अदालतमा पठाइएको डीएसपी केसीले जानकारी दिए।
देउराली सहकारीका निक्षेपकर्तालाई उजुरी दिन सीआईबीको आह्वान,"काठमाडौं : देउराली बचत तथा ऋण सहकारी संस्थाबाट पीडित निक्षेपकर्तालाई उजुरी दिन प्रहरीको केन्द्रीय अनुसन्धान ब्यूरो (सीआईबी)ले आह्वान गरेको छ। सीआईबीले सोमबार सूचना जारी गर्दै उक्त सहकारीका सञ्चालक पक्राउ गरी अनुसन्धान भइरहेकाले निक्षेप रकम हिनामिना भइ ठगिएका निक्षेपकर्ताले प्रमाणसहित जाहेरी दिन भनेको हो। सीआईबीले जारी गरेको सूचनामा भनिएको छ,'देउराली बचत तथा ऋण सहकारी संस्था लि केन्द्रीय कार्यालय, सातदोबाटो, ललितपुर भई भक्तपुर र काठमाडौं जिल्ला भित्रका सहकारीका सेवा केन्द्रहरुका निक्षेपकर्ता सदस्यहरुले उक्त संस्थामा बचत तथा मुद्दती खाता खोली जम्मा गरेको रकमको साँवा तथा ब्याज रकम बचत तथा मुद्दती खाताको अवधी पुगीसकेपछि रकम फिर्ता नपाएको भनी संस्थाका निक्षेपकर्ता सदस्यहरुले जाहेरी दरखास्त पेश गरेकोमा उल्लेखित कसुर उपर मुद्धा दर्ता गरी यस व्यूरोबाट अनुसन्धान कार्य भईरहेकोले काठमाडौं र भक्तपुर जिल्ला भित्रका सेवा केन्द्रहरुमा निक्षेपकर्ता सदस्यहरुले जम्मा गरेका निक्षेप रकम हिनामिना भई ठगी हुन गएको भए उक्त कार्यमा संलग्न व्यक्तिहरु उपर प्रमाण सहित यस ब्यूरोमा यथाशिघ्र रितपूर्वकको जाहेरी दिनहुन सुचित गरिएको छ । ' यसअघि सीआईबीले सो संस्थाका अध्यक्ष रविन्द्र चौलागाई पक्राउ गरेको थियो। बचतकर्ताको करोडौं रकम हिनामिना गरेको आरोपमा अध्यक्ष चौलागाई पक्राउ गरिएको प्रहरीले जनाएको छ। उनीमाथि सहकारीको ४ करोड ४९ लाख ९९ हजार ४४३ रुपैयाँ हिनामिना गरेको आरोप छ। सोही विषयमा सीआईबीले अनुसन्धान गरिरहेको छ। ललितपुरको सातदोबाटोमा केन्द्रीय कार्यालय रहेको देउरालीको काठमाडौंको न्यूरोड र भक्तपुरको सूर्यविनायकमा शाखा कार्यालय रहेका छन्।"
भूकम्पबाट ज्यान गुमाएकाको आत्मा शान्तिका लागि दीप प्रज्वलन,"बागलुङ : जाजरकोट र रुकुम पश्चिममा भूकम्पमा परी मृत्यु भएकाहरूको आत्माको शान्ति र घाइतेहरूको स्वास्थ्य लाभको कामना गर्दै बागलुङमा दीप प्रज्वलन गरिएको छ। संयुक्त चार युवा क्लब बागलुङको आयोजना र बागलुङ नगरपालिका, हाइकर्स युनाइटेड र इस्कन बागलुङको सहयोगमा सोमबार साँझ भूकम्पमा परी मृत्यु भएकाहरूको आत्माको शान्तिको कामना र घाइतेहरूको स्वास्थ्य लाभको कामना गर्दै बागलुङ बजारमा दीप प्रज्वलन गरिएको हो। दीप प्रज्वलनमा संयुक्त चार युवा क्लब बागलुङका अभिशेक कटुवालले भूकम्पबाट मृत्यु भएकाहरूको आत्माको शान्तिको कामना र घाइतेहरूको स्वास्थ्य लाभको कामना गर्दै दीप प्रज्वलन गरिएको बताए। उनले यो दुःखको घडीमा एक आपसमा सहयोग गरी अघि बढ्नुपर्नेमा जोड दिएका थिए।"
साल्ट ट्रेडिङले खुद्रा व्यापारीलाई समेत १० बोरा चिनी दिने,"काठमाडौं : तिहार तथा छठ पर्वका लागि सरकारले चिनीको आयात सहज बनाएको छ। प्रधानमन्त्री तथा मन्त्रिपरिषद्को कार्यालयको निरन्तर पहलपछि साल्ट ट्रेडिङले खुद्रा व्यापारीलाई १० बोरासम्म चिनी बिक्री वितरणका लागि दिइने भएको छ। बजारमा चिनीको हाहाकार भएपछि उक्त कार्यालयले चिनी उत्पादक उद्योगसँग समन्वय गर्दै तीन हजार मेट्रिक टन चिनी साल्ट ट्रेडिङमार्फत किन्ने प्रबन्ध गरेको थियो। यसका साथै अवैध रुपमा भित्रिएको चिनीको खोजतलास गर्न उपत्यकाका तीनवटै जिल्लामा सुरक्षा निकायसँग समन्वय गरी विशेष अनुगमन टोली परिचालन गरिएका थिए। उक्त कार्यालयको समन्वयमा सबै निकायका प्रतिनिधि सम्मिलित उच्चस्तरीय अनुगमन टोलीले राजधानी काठमाडौंका विभिन्न स्थानमा अवैधरुपमा पठाइएका सयौँ बोरा चिनी बरामद गरेको थियो। उद्योगीबाट किनिएको चिनी साल्ट ट्रेडिङले आफ्ना आउटलेट, खुद्रा बिक्रेता संघअन्तर्गतका केही पसल तथा खाद्य संस्थानबाट मात्रै बिक्री वितरण गरे पनि उपभोक्ताले लामो लाइन लाग्नुपर्ने अवस्था भएकाले प्रधानमन्त्री तथा मन्त्रिपरिषद्को कार्यालयको समन्वयमा सबै खुद्रा व्यापारीलेसमेत १० बोरा चिनी बिक्री वितरणका लागि किन्न पाउने भएका छन्। यो चिनी प्रतिकिलो एक सय १५ मा उपभोक्ताले किन्न पाउनेछन्। व्यापारीले तोकिएका निर्धारित मूल्यभन्दा बढीमा बेचेको खण्डमा भने कारबाही हुनेछ। खुद्रा व्यापारी तथा व्यवसायीले आजदेखि साल्ट ट्रेडिङको कालीमाटी शाखा र भोलिदेखि कोटेश्वर शाखाबाट चिनी किन्न पाउनेछन्। चिनीको संकट अन्त्य गर्दै सहजरुपमा चिनी उपलब्ध गराउन दसैंलगत्तै प्रधानमन्त्री तथा मन्त्रिपरिषद् कार्यालय, वाणिज्य विभाग, खाद्य तथा गुणस्तर विभाग, आन्तरिक राजस्व विभाग, नेपाल प्रहरी र सशस्त्र प्रहरी बलका उच्च पदाधिकारीको बैठकले विभिन्न उपायमाथि छलफल गरेको थियो। यसअन्तर्गत हरेक दिन अनुगमनलाई प्रभावकारी बनाउने, अवैधरूपमा ल्याइएको चिनी बरामद गर्न विशेष अप्रेशन सञ्चालन गर्ने, नेपाली चिनी उद्योगमा मौज्दात रहेको चिनी उपभोक्ताका लागि बजारमा ल्याउन समन्वय गर्ने र भारतबाट चिनी आयातका लागिसमेत पहल गर्ने निर्णय भएको थियो। नेपाली चिनी उद्योगको संरक्षणका लागि सरकारले भन्सारमा ३० प्रतिशत महसुल निर्धारण गरे पनि चिनी उद्योगले भने उपभोक्ताका लागिभन्दा चिनी खपत हुने अन्य उद्योगका लागि चिनी बिक्री गर्ने गरेपछि संकट उत्पन्न भएको थियो। सरकारको पहलपछि अहिले बजारमा चिनीको अभाव नहुने भएको छ।"
पर्साबाट अपहरणमा परेका साहको भारतबाट उद्धार,"वीरगन्ज : अपहरणमा परेका पर्साको कालिकामाई गाउँपालिका४ का नथुनी साह कलवारलाई भारतको भेलाहीबाट नेपाल प्रहरीले उद्धार गरेको छ। आइतबार बेलुका अपहरणमा परेका नथुनीलाई आइतबार नै करिब राति साढे १२ बजेतिर सीमावर्ती भारतीय गाउँ भेलाहीबाट प्रहरीले उद्धार गरेको हो। इलाका प्रहरी कार्यालय पोखरियाबाट खटिएको प्रहरी टोलीले नथुनीलाई पर्साकै पकाहामैनपुर गाउँपालिका१ धोरे नजिकको सिमानाबाट करिब ३ किलोमिटर भारतभित्र पर्ने भेलाही गाउँबाट भारतीय प्रहरीको सहयोगमा उद्धार गरेको पोखरियाका प्रहरी निरीक्षक मोहन विक्रम केसीले जानकारी दिए। नथुनीलाई अपहरण गरेको आरोपमा प्रहरीले कालिकामाई४ कै आमोद चौरसिया (बरई)लाई पक्राउ समेत गरेको छ। प्रहरी निरीक्षक केसीका अनुसार प्रमोद कै योजनामा नथुनीलाई अपहरण गरिएको अनुसन्धानका क्रममा खुलेको छ। नथुनीले पर्सा जिल्ला अदालतबाट लेनदेन मुद्दा जितेपछि त्यही मुद्दामा प्रतिवादीसमेत रहेका प्रमोदले आफ्ना नातेदार पर्ने अमोद र सहयोगी रञ्जित साह गोढसँग मिलेर आफ्नो अपहरण गरेको नथुनीको भनाइ छ। पर्सा जिल्ला अदाफतकाट मुद्दा जितेर साइकलमा वीरगन्जबाट गाउँ फर्किरहेका बेला आफूलाई उनीहरूले पर्साको प्रसौनी भन्ने ठाउँबाट अपहरण गरेको नथुनीले बताएको प्रहरीले जानकारी दिए। नथुनीका अनुसार घर जाने क्रममा प्रमोद, अमोद र रञ्जितले बीच बाटोमै रोकेर ज्यान मार्ने धम्की दिँदै मोटरसाइकलमा बसाएर नदी किनारको कच्ची बाटो हुँदै सीमावर्ती भारतीय गाउँ भेलाही पुर्याएका थिए। भेलाहीमा लगेर उनीहरूले स्थानीय विनोद बर्णवालको घरमा आफूलाई बन्धक बनाएर राखेको नथुनीको भनाई छ। त्यहाँ उनीहरूले जबरजस्ती मिलापत्रको कागजमा हस्ताक्षर समेत गर्न लगाइएको उनले बताए। हस्ताक्षर गर्न नमानेपछि अपहरणकारीहरूले हातपात गरेको र त्यसक्रममा आफू घाइते समेत भएको उनले बताए। प्रमोदसँगको लेनदेन मुद्दामा अपहरणमा परेका नथुनी वारिस थिए। उनका छोरा जितेन्द्रकुमार गुप्ता मुद्दाका वादी हुन्। उनको पाँच लाखको लेनदेन मुद्दामा पर्सा जिल्ला अदालतले आठ लाख ९० हजार बिगो भर्ने फैसला गरेको छ। त्यही रिसिइबिका कारण नथुनीलाई अपहरण गरिएको अनुसन्धानका क्रममा खुलेको प्रहरी निरीक्षक केसीले जानकारी दिए। अपहरण पर्ने क्रममा नथुनीले उनीसँग रहेको मोबाइलबाट घरमा छोरालाई फोन गरेर आफूलाई अपहरण गरेर भारत लगिरहेको बताएका थिए। त्यसपछि उनको मोबाइल बन्द भएको थियो। अपहरणमा खबर पाएसँगै नथुनीका परिवारका सदस्यहरूले प्रहरीलाई खबर गरेका थिए। त्यसपछि प्रहरीले उनको खोजी कार्य सुरु गरेको थियो। खोजी गर्ने क्रममा अपहरण पर्न सक्नुको कारण केलाउँदा लेनदेनकै रिसिइबिका कारण नथुनी अपहरणमा परेको हुनसक्ने हामीले निष्कर्ष निकाल्यौँ, प्रहरी निरीक्षक केसीले भने, अनि अनुसन्धान गर्दै जाँदा हामी भारतको भेलाही गाउँसम्म पुग्यौँ। भेलाही गाँउमा पुगेर खोजबिन गर्दा नथुनीलाई स्थानीय विनोद बर्णवालको घरमा बन्धक बनाएर राखिएको जानकारी पाएपछि भारतीय प्रहरीको सहयोगमा उनको उद्धार गरिएको केसीले बताए। भेलाहीमा नथुनीलाई बन्धक बनाउने विनोद आफ्नो पत्नी उन्नति कलवारसँग फरार रहेको स्रोतको भनाई छ। अपहरणमा संलग्न रहेको आरोप लागेका रञ्जितको खोजी कार्य भइरहेको केसीले बताए। अर्का व्यक्ति अमोदको संलग्नता बारे हामीले अनुसन्धान गरिरहेका छौँ, उनले भने।"
नवलपरासीमा १० मेट्रिक टन आलुको बिउ वितरण,"परासी : कृषि ज्ञान केन्द्र नवलपरासीले आलुको बिउ वितरण गरेको छ। कृषिमा किसानहरूलाई आत्मनिर्भर बनाउनका लागि बर्दघाट नगरपालिका१५ मा आलुको बिउ वितरण गरिएको केन्द्रले जनाएको छ। उक्त वडाको तेलहा, पोटहा क्षेत्रमा व्यावसायिक आलु हुँदै आएको छ। सोही क्षेत्रमा आलु खेती गर्नका लागि नगरप्रमुख शम्भुलाल श्रेष्ठलाई १० मेट्रिक टन बिउ हस्तान्तरण गरेको ज्ञान केन्द्रका बागवानी विकास अधिकृत तथा सूचना अधिकारी समिर मगरले बताए। स्थानीय मनकामना कृषक समूह (महिला समूह) ले सातवटा कलस्टर गरेर उत्पादन गर्ने छ। आलु खेती ६ सय कठ्ठा (२० हेक्टर)मा गरिने छ। त्यस क्षेत्रमा पहिला सामान्य व्यावसायिक तरिकाले आलु खेती लगाउने गरिएको थियो। अहिले केन्द्रले सघन रूपमा आलु खेती विस्तार गरेर बिउ वितरण गरेको सूचना अधिकारी मगरले बताए। वितरण गरिएको आलुको बिउ कार्डिनल जातको हो। बिउसँगै डाइहिथिन४५ विषादी पनि वितरण गरिएको छ। उक्त विषादीले आलुलाई फंगल रोगबाट बचाउने ज्ञान केन्द्रले जनाएको छ। त्यस क्षेत्रमा उत्पादन भएको आलुलाई बजारसम्म ल्याउन र नगरको कृषि उपज केन्द्रमा निःशुल्क भण्डारणको व्यवस्था मिलाइने नगर प्रमुख श्रेष्ठले बताए।"
नक्कली कागजात बनाउने थप चारजना पक्राउ,"काठमाडौं : भिजिट भिषामा विदेश पठाई दिने भन्दै नक्कली कागजात बनाउने कार्यमा संलग्न थप चारजनालाई प्रहरीले पक्राउ गरी आज सार्वजनिक गरेको छ। पक्राउ पर्नेमा काठमाडौं महानगरपालिका३१ नयाँबानेश्वर बस्ने ३७ वर्षीय अनिष अमात्य, नुवाकोट सूर्यगढी नगरपालिका३ घर भई हाल ललितपुर इमाडोल बस्ने ४५ वर्षीय गोपाल रिजाल, धादिङ बेनिघाट रोराङ गाउँपालिका२, घर भई हाल काठमाडौं नयाँबजार बस्ने ३२ वर्षीय पशुपति मैनाली तथा झापा भद्रपुर नगरपालिका१० भई काठमाडौं बूढानीलकण्ठ बस्ने ३२ वर्षीय सागर चापागाईं रहेका काठमाडौं उपत्यका अपराध अनुसन्धान कार्यालयका प्रवक्ता तथा प्रहरी उपरीक्षक रवीन्द्र रेग्मीले जानकारी दिए। प्रवक्ता रेग्मीका अनुसार भिजिट भिषामा विभिन्न देशमा पठाई दिने भनी नक्कली कागजातहरु बनाउने कार्यमा संलग्न बलबहादुर रावतसमेत चारजनालाई यही कात्तिक १८ गते पक्राउ गरी आवश्यक अनुसन्धान तथा कारबाहीका लागि प्रहरी वृत्त, महाराजगञ्ज पठाइएकामा उक्त कार्यमा अन्य व्यक्तिहरुको समेत संलग्नता रहेको हुन सक्ने देखिएकाले सो सम्बन्धमा थप अनुसन्धान गर्ने क्रममा निजलाई पक्राउ गरिएको हो। निजहरुलाई विभिन्न व्यक्तिहरुका नामको नक्कली शैक्षिक प्रमाणपत्र, विभिन्न सरकारी कार्यालयका होलो ग्राम, ल्यापटप, प्रिन्टर र सरकारी कार्यालयको छाप थानदुई सय ३० सहित काठमाडौंका विभिन्न स्थानबाट पक्राउ गरी लिखतसम्बन्धी कसुर मुद्दामा आवश्यक अनुसन्धान तथा कारबाहीका लागि आज प्रहरी वृत्त, महाराजगञ्ज पठाइएको प्रवक्ता तथा प्रहरी उपरीक्षक रेग्मीले बताए। आइतबार मात्रै उक्त कार्यमा संलग्न भएको अभियोगमा प्रहरीले नवलपुर मध्यविन्दु नगरपालिका५ घर भएका ४५ वर्षीय जयराम श्रेष्ठ, गोर्खा सिरन चोक गाउँपालिका८ घर भई हाल टोखा बस्ने ३४ वर्षीय भक्तबहादुर थापा, काठमाडौं महानगरपालिका१ नक्साल बस्ने ३८ वर्षीय दीपक केसी तथा सल्यान रामपुर कालीमाटी गाउँपालिका३ घर भई हाल काठमाडौं नागार्जुन नगरपालिकाइचङ्गुनारायण बस्ने ४२ वर्षीय बलबहादुर रावतलाई पक्राउ गरी सार्वजनिक गरेको थियो।"
भाइटीकाको शुभ साइत बिहान १० बजेर ५१ मिनेटमा,काठमाडौं : भाइटीकाको साइत सार्वजनिक भएको छ। नेपाल पञ्चांग निर्णायक विकास समितिले २०८० सालको भाइटीकाको शुभ साइत कार्तिक २९ गते बुधबार बिहान १० बजेर ५१ मिनेटमा रहेको जानकारी गराएको हो। समितिका कार्यकारी निर्देशक सूर्यप्रसाद ढुंगेलले सोमबार विज्ञप्ति जारी गर्दै भाइटीकाको साइत सार्वजनिक गरेका हुन् ।
काठमाडौं महानगरले पठायो भूकम्पपीडितलाई राहत सामग्री,काठमाडौं : काठमाडौं महानगरपालिकाले जाजरकोट र रुकुम पश्चिमका भूकम्पपीडितलाई राहत सामग्री पठाएको छ। महानगरले आज नेपाली सेनाको विमानबाट भूकम्पपीडितहरूका लागि अत्यावश्यक पर्ने राहत सामग्री पठाएको हो। महानगरपालिकाका मेयर बालेन साहले भूकम्प पीडितका लागि अत्यावश्यक राहत सामग्री पठाएको जानकारी दिएका छन्। मेयर बालेनले भूकम्प प्रभावित क्षेत्रमा थप इन्जिनियरिङ तथा प्राविधिकको सहयोग चाहेमा महानगरको कार्यालयमा सम्पर्क गर्न अनुरोध गरेका छन्। शुक्रबार राती जाजरकोटको रामडाँडा आसपास केन्द्रविन्दु भएर गएको भूकम्पमा परी जाजरकोट र रुकुम पश्चिममा १५३ जनाको मृत्यु भएको छ। करिब दुई सय बढी घाइते भएका छन्। घाइतेहरूको विभिन्न अस्पतालमा उपचार भइरहेको छ।
रुकुमपश्चिममा साढे १६ हजार घर पूर्णरुपमा क्षतिग्रस्त,रुकुमपश्चिम : भूकम्पका कारण रुकुमपश्चिमका छ स्थानीय तहका १६ हजार पाँच सय ७० घर पूर्णरुपमा क्षतिग्रस्त बनेका छन्। जिल्ला विपद् व्यवस्थापन समितिका अध्यक्ष एवम् प्रमुख जिल्ला अधिकारी हरिप्रसाद पन्तले तथ्यांक संकलन जारी रहेकाले यो संख्या बढ्नसक्ने बताए। नगरपालिका प्रमुख तथा गाउँपालिकाका अध्यक्षहरूले समितिको बैठकमा पेश गरेका छन्। प्रारम्भिक तथ्यांकअनुसार सबैभन्दा बढी आठबिसकोट नगरपालिकाका घरमा क्षति पुगेको छ। समितिका अनुसार आठबिसकोट नगरपालिकामा सात हजार एक सय ४८ घरमा पूर्णरुपमा क्षति पुगेको छ। सानीभेरी गाउँपालिकाका तीन हजार एक सय ४६ घर पूर्णरुपमा र सात सय २२ घरमा आंशिक क्षतिग्रस्त बनेका छन्। चौरजहारी नगरपालिकामा एक हजार नौ ८७ घर पूर्ण र चार हजार तीन सय ७४ घरमा आशिंकरुपमा क्षति पुगेको छ। मुसीकोट नगरपालिकामा दुई हजार तीन सय घर पूर्णरुपमा र तीन हजार पाँच सय घरमा आशिंक क्षति पुगेको छ। त्यसैगरी त्रिवेणी गाउँपालिकामा एक हजार नौ सय ३५ घर पूर्ण र एक हजार दुई सय ५८ घरमा आंशिक क्षति पुगेको छ भने बाँफिकोट गाउँपालिकामा १८ वटा घर पूर्ण र एक सय सात घरमा आंशिक क्षति पुगेको छ।
भिजिट भिसामा विदेश पठाइदिने भन्दै नक्कली कागजात बनाउने चार जना पक्राउ,"काठमाडौं : भिजिट भिसामा विदेश पठाइदिने भन्दै नक्कली कागजात बनाउने चार जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई काठमाडौंको विभिन्न स्थानबाट पक्राउ गरेको हो। पक्राउ पर्नेमा ३७ वर्षीय अनिश अमात्य, गोपाल रिजाल, पशुपती मैनाली र सागर चापागाईँ रहेका छन्। उनीहरूसँग रहेका विभिन्न व्यक्तिका नक्कली शैक्षिक प्रमाण पत्र, विभिन्न सरकारी कार्यालयका होलो ग्राम, ल्यापटप, प्रिन्टर र सरकारी कार्यालयको छाप बरामद गरिएको प्रहरी जानकारी दिएको छ। आवश्यक अनुसन्धान तथा कारबाहीबा लागि उनीहरूलाई प्रहरी वृत्त महाराजगंज पठाइएको छ।"
जाजरकोटमा भूकम्पमा परी ज्यान गुमाएकाको सामूहिक दाहसंस्कार (फोटो फिचर),जाजरकोट : भूकम्पमा परी ज्यान गुमाएकाको सामूहिक दाहसंस्कार गरिएको छ। जाजरकोटको नलगाड नगरपालिका१ च्युरी गाउँको नलगाड खोलामा १३ जनाको सामूहिक दाहसंस्कार गरिएको हो। जाजरकोट केन्द्रविन्दु बनाएर शुक्रबार राति गएको भूकम्पमा परी १५७ जनाले ज्यान गुमाएका छन्। त्यस्तै उक्त भूकम्पमा परी करिब दुई सयजना घाइते भएका छन्। भूकम्पमा नलगाड नगरापलिकामा १७ जनाको मृत्यु भएको थियो। तीमध्ये १३ जना च्युरी गाउँका रहेका छन्। आइतबार बिहान च्युरी गाउँका १३ जनाको दाहसंस्कार गरिएको हो।
डोल्पाको शेफोक्सुन्डो गाउँपालिकाले भूकम्प प्रभावितलाई तीन लाख सहयोग गर्ने,"डोल्पा : हिमाली जिल्ला डोल्पाको शेफोक्सुन्डो गाउँपालिकाले भूकम्प पीडितलाई तीन लाख सहयोगको घोषणा गरेको छ । भूकम्प प्रभावित जिल्लाका नागरिकहरूको राहत,उद्वार र पुन स्थापनाका लागि हातेमालो गर्दै विपत व्यवस्थापन कोषबाट तीन लाख सहयोग गर्ने निर्णय गरिएको गाउँपालिकाले जनाएको छ । जाजरकोट र रुकुम पश्चिममा भूकम्पले ठूलो जनधनको क्षति भएकाले आआफ्नो ठाउँबाट सहयोग गर्न पनि गाउँपालिकाले अपिल गरेको छ । शुक्रबार राती जाजरकोट रामडाँडा आसपास केन्द्रविन्दु गएर गएको भूकम्पमा परी १५७ जनाको मृत्यु भएको छ। करिब २ सय जना घाइतेको विभिन्न अस्पतालमा उपचार भइरहेको छ। भूकम्प पीडितहरूका लागि सहयोग गर्ने भन्दै घोषणा गर्ने र केही राहत लिएर आउनेहरुको भीड लागेपनि पीडितहरू खुला आकाश मुनि रात कटाइरहेका छन्। उनीहरूले पर्याप्त मात्रामा त्रिपाल,ओढ्ने,ओछ्याउने र खाना पाउन सकेका छैनन्।"
"चिसो बढ्यो, व्यवस्थापन चाँडो होस्","कात्तिक १७ गते साँझ खानपिन सकेर करिब १० बजेसम्म अनलाइन क्लासले दिएको नमुुना प्रश्नहरू हल गरेर सुुतेकी थिएँ। गहिरो निद्रामा परेकी रहेछुु जब भूकम्पले घर हल्लायो म तर्सिएर बिउँझिए। घर पूरै लच्किन्थ्यो म आत्तिएँ। होस हवास उड्यो। म चिच्याउँदै रुँदै उठे परिवारलाई पनि उठाए र आत्तिदै बत्ती बाल्न खोजँे तर बत्ती रहेनछ। म झन् आत्तिएँ अनि ढोका खोलँे त्यतिबेलासम्म भूकम्प रोक्किसकेको थियो। तर, पनि म चिच्याउँदै घर भाडामा बस्ने मानिसलाई बाहिर निस्क भन्दै सडकमा आएँ। सबै छिमेकीहरू सडकमा आए शरीर पूरै काँपिरहेको थियो। सडकमा आएको केही समयमै घाइतेहरूलाई बोकेर अस्पतालतिर मानिसहरू दौडिन थाले। प्रहरीको गाडी एम्बुुलेन्स बाइकले घाइते ओसार्न थाले। म पनि छिमेकी साथीलाई लिएर अस्पताल गएँ। त्यहाँको अवस्था ज्यादै दर्दनाक थियो। केही समयपछि घर फर्कियौं। तर, घरभित्र पस्ने हिम्मत हामी कसैमा आएन त्यसैले सडकमै आगो बालेर रात बितायौं। फेरि भूकम्प आउँछ कि भन्ने त्रासले हामी त्रसित भइरह्यौं। जब उज्यालो भयो धेरै घर क्षति भएको माथिल्लो थाप्ले पुुग्यौं त्यहाँ पुुग्दा त्यहाँको अवस्था देखेर म भावविह्ल भएँ। बेलुका कपडा बोकेर घर नजिकैको खुुला चौरमा जम्मा भयौं। रेडक्रसले वितरण गरेको पाल ल्याएर टाँगेर रातभर फेरि भूकम्प आउँछ कि भन्ने त्रसित अवस्थामा सुुत्यौं। चिसो मौसम आइरहेको छ। त्रिपालमुनिको बास छ। राहत र व्यवस्थापनमा सरकारले चासो दिनुपर्यो। (भूकम्पपीडित पार्वती थापा भेरी ३ जाजरकोटकी स्थानीय हुन्)"
"भूकम्पमा परेर मृत्यु हुनेको नाम दोहोरो, मृतकको संख्या १५३ कायम","जाजरकोट : जाजरकोटको रामीडाँडा केन्द्रबिन्दु बनाएर शुक्रबार गएको भूकम्पमा परेर मृत्यु हुनेको नाम दोहोरिएको पाइएको छ। जाजरकोटको नलगाड नगरपालिकाका तीन जना मृतकको ठेगाना र मृत्यु भएको स्थान फरकफरक परेकाले दोहोरिएको र अर्को एक जनाको नागरिकता र बोलाउने नाम छुट्टाछुट्टै रहेको र दुवै नाम रेकर्डमा रहेकाले ४ जनाको संख्या दोहोरिएको जिल्ला प्रहरी प्रमुख डिएसपी सन्तोष रोकामगरले प्रष्ट पारेका हुन्। यसअघि नलगाड नगरपालिकामा ५५ जनाको मृत्यु भएको तथ्यांक प्रहरीले दिएको थियो। अहिले नलगाडमा ५१ जनाको मृत्यु भएको संख्या यकिन भएको डीएसपी रोकामगरले बताए। उनले भने, 'हामीले प्रारम्भिक तथ्यांकअनुसार १५७ मृतक घोषणा गरेका थियौं। तर अहिले सबैतिरबाट भेरिफाइ गरेपछि केही नाम र ठेगाना भएको मृतकहरू दोहोरिएकाले मृतक संख्या घटेको हो। डीएसपी रोकामगरका अनुसार नलगाड नगरपालिका ८ की सरिता सिंह, नलगाड ७ का रेगम सिंह, नलगाड १२ की मिना बिष्टको नाम दोहोरिएको हो। त्यस्तै टेकबहादुर पुनको व्यक्ति एउटा मात्र रहेका तर नाम दुई हुँदा संख्या दोहोरिएको थियो। जाजरकोटको भेरी नगरपालिकामा ४२ जनाको मृत्यु भएको छ। त्यसमध्ये २८ महिला १४ पुरुष छन्। जाजरकोटकै नलगाड नगरपालिकामा ५१, कुशे गाउँपालिकामा ७ र छेडागाड नगरपालिकामा १ जनाको गरी १ सय १ जनाको मृत्यु भएको हो। त्यस्तै रुकुम पश्चिममा ५२ जनाको मृत्यु भएको छ। दुवै जिल्लामा गरेर ज्यान गुमाउनेको संख्या जम्मा १ सय ५३ मात्र निश्चित भएको जाजरकोटका प्रमुख जिल्ला अधिकारी सुरेश सुनारले बताए। सबै नाम र ठेगानाको भेरीफाई गर्दा हालको संख्या काम भएको प्रजिअ सुनारले बताए। यसअघि १ सय ५७ जनाको मृत्यु भएको प्रहरी र स्थानीय प्रशासन आफैँले पुष्टि गरेको थियो। हाल मृत्यु हुनेमा ९७ महिला र ५६ पुरुष गरि १५३ जना मृतको संख्या कायम भएको छ।"
घरसँगै मन भत्किएको छ,"वीरेन्द्रनगर : भूकम्पमा परेर घर भत्कियो। घरभित्र रहेको अन्नपात पनि त्यसैमा पुरियो। गाँस पनि गुम्यो। सरकारले राहत दिने भनेको खबर मात्र सुनेका छन् पीडितले। तर, पाएका छैनन्। अब न बास रह्यो, न गाँस, रुकुम मुसिकोट नगरपालिका१३ की भूकम्प पीडित दुर्गाकुमारी कामीले भावुक हुँदै आफ्नो पीडा यसरी पोखिन््, खुलाचौरमा टहरा बनाएर बसेका छौं। भूकम्पबाट बाँच्न त बाँचियो। अब गाँस बास कपासको व्यवस्था नभएर मरिने भइयो। उनका १२ र १४ वर्षका दुई छोरा छन्। श्रीमान् ७५ वर्षको उमेरका भएकाले काम गर्न सक्दैनन्। खान नपाएर भोकभोकै मरिन्छ कि भन्ने पीर छ, उनले भनिन्। भूकम्पमा परी आफन्त गुमेको पीडा थामी नसक्नु छ। बाँचेकाहरू भोकभोकै टहरोको बास छ। गाउँमा त पहिले आफूसँग नहुँदा सरसपटी र पैँचो चल्थ्यो। अहिले कतै सापटी माग्न जाउँ भने पनि सबैलाई त्यस्तै समस्या रहेको प्रभावित स्थानीय बताउँछन्। कसको घरमा सापटी लिनु र खै, रुकुम आठबिसकोट नगरपालिका९ का भूकम्पपीडित हरि पुनले भने, भूकम्पबाट त पीडित भइयो, भइयो। अब सरकारले घाउमा मलम लगाउला भन्ने आस छ। राज्यले समयमै गाँस र बासको व्यवस्था मिलाहोस्। शनिबार राति जाडोमा गाँसबिनाको टहरोको बास आफू र आफ्ना परिवारका लागि निकै पीडादायी भएको उनले सुनाए। त्यसमाथि फेरि पनि भूकम्प आउँछ कि भन्ने त्रास उनमा उत्तिकै छ। भेरी नदीको किनार। एकातिर नदीको चिसो सिरेटो छ। अर्कातिर लत्ताकपडा भत्किएको घरभित्रै पुरिएकाले एक सरो लगाएको लुगाबाहेक शरीर ढाक्ने केही छैन। रुकुम आठबिसकोट नगरपालिका१४ छेपारेकी गीता पुनले भनिन्, हाम्रो गाउँका ४० बढी घरमा भूकम्पले क्षति पुर्याएको छ। हामीसँग न खाने गाँस छ, न बस्ने बास छ। जाडो निकै बढेको छ। गाउँनजिकैको खेतमा खुला आकाशमुनि बसिरहेका छौं। राहतको नाममा एउटा त्रिपाल पनि पाएका छैनौं। दुर्गा, हरि र गीताको परिवारको पीडा मात्र होइन्, रुकुमको आठबिसकोट नगरपालिका, मुसिकोट नगरपालिका, चौरजाहरी नगरपालिका, सानीभेरी गाउँपालिका, बाफिकोट गाउँपालिका, त्रिवेणी गाउँपालिकाका ४ हजार २ सय ३६ घर भूकम्पबाट पूर्णरूपमा ध्वस्त भएका छन्। जहाँका ४ हजार २ सय ३६ परिवार नै गाँस र बासविहीन छन्। प्रदेश प्रहरी कार्यालयका अनुसार रुकुममा भूकम्पबाट जम्मा ७ हजार २८ घरमा क्षति भएको छ। जसमा ४ हजार २ सय ३६ घर पूर्णरूपमा क्षति भएको छ भने २ हजार ७ सय ९२ घरमा आंशिक क्षति भएको छ। यस्तै, जाजरकोटको पीडा पनि कहालीलाग्दो छ। जाजरकोटमा भूकम्पबाट मानवीय क्षति बढी भए पनि भौतिक क्षति भने कम भयो। प्रदेश प्रहरी कार्यालयका अनुसार जाजरकोटको भेरी नगरपालिका, नलगाड नगरपालिका, छेडागाड नगरपालिका, कुसे गाउँपालिका, बारेकोट गाउँपालिका, शिवालय गाउँपालिका र जुनिचाँदे गाउँपालिकामा गरी जम्मा ३ हजार ६ सय ५० घर भूकम्पबाट क्षति भएको छ। जसमध्ये ९ सय ५ घरमा पूर्णक्षति भएको छ भने २ हजार ७ सय ४५ घरमा आंशिक क्षति भएको छ। जाजरकोटका कालेगाउँ, रावत गाउँ, रिम्ना, चिउरीलगायतका थुप्रै गाउँहरू भूकम्पबाट प्रभावित छन्। यी गाउँहरूमा अहिले भूकम्प पीडितहरूको खुला चौरमा टहरोको बास छ। जाजरकोटमा गएको भूकम्पले आधुनिक र पक्की घरभन्दा परम्परागत घरमा क्षति धेरै पुगेको छ। प्रहरीले अहिले यस विषयमा तथ्यांक संकलन गरिरहेको छ। भूकम्प प्रभावित क्षेत्रमा रहेका भत्किएका घरको अवस्था हेर्दा परम्परागत र पुराना घर नै पूर्णरूपमा क्षति भएको स्थानीयको भनाइ छ। विशेषगरी पछिल्लो समय बनाइएका पक्की घरमा त्यति क्षति नपुगेको स्थानीयले बताएका छन्। भूकम्पले धेरैजसो ढुंगा र माटाले बनाइएका घरमा क्षति पुगेको छ। काठले बनाइएका घर र बजारमा बनाइएका नयाँ पक्की घरमा त्यति क्षति पुगेको छैन। तत्कालीन जाजरकोट दरबारसमेत भूकम्पका कारण चिरा परेको छ। जाजरकोटको नलगाडको सिंगो गाउँ चिउरे गाउँ नै भूकम्पबाट प्रभावित भएको छ। सबैभन्दा बढी भौतिक क्षति भएको यस गाउँका १ सय ८६ घर परिवारको बास खुला आकाशमुनि छ। यस गाउँमा १३ जनाले ज्यान गुमाएका छन्। दलित समुदायको बसोबास भएका यहाँका अधिकांश मानिसको रोजगारीको गन्तव्य कालापाहाड हो। कालापाहाड नगए यहाँको बस्तीलाई छाक टार्नै मुस्किल हुन्छ। खेतमा भएको उत्पादनले वर्षभरि खान पुग्दैन। किनेर छाक टार्ने उक्त गाउँका करिब एक हजार जनसंख्या अहिले बिचल्लीमा छ। स्थानीय रतने विकले भने, हामी गाउँका सबै मानिस अहिले गाँस बासविहीन छौं। हाम्रो पेटमा न चारो छ। न ओत लाग्ने ठाउँ नै छ। चिसो सिरेटोमा बारीको काल्नामा रात बिताउनुपर्ने भयो। हामीलाई खाद्यान्न, त्रिपालसहित ओढ्नेओछ्याउने कपडाको व्यवस्थापन भए निकै राहत हुने थियो। सरकारी तथा दातृ निकायहरू राहतको काम सुरु गरे पनि व्यवस्थित भइसकेको देखिँदैन। भूकम्पबाट बढी मानवीय क्षति भएका दुई वडा जाजरकोटको भेरी नगरपालिका१ र रुकुमपश्चिमको आठबिसकोट नगरपालिका१४ मा भूकम्पबाट सबैभन्दा बढी मानवीय क्षति भएको छ। प्रहरीका अनुसार जाजरकोटको भेरी नगरपालिका१ मा ३१ जनाको मृत्यु भएको छ। यस्तै रुकुमपश्चिम आठबिसकोट नगरपालिका प्रमुख रवि केसीका अनुसार भूकम्पमा परी आठबिसकोट नगरपालिका१४ मा २४ जनाको मृत्यु भयो। उनले भने, भूकम्पबाट बढी प्रभावित नगरपालिकाको वडा नं ९, १०, ११, १२, १३ र १४ मा गरी ४४ जनाको मृत्यु भयो। जाजरकोटको भेरी नगरपालिका १ र आठबिसकोट नगरपालिका पूरै शोकमा डुबेका छन्। आठबिसकोट नगरपालिका११ मा स्थानीय एकै परिवारका ६ जनाको मृत्यु भएको छ। राहत वितरणमा तीव्रता रुकुमपश्चिमका प्रमुख जिल्ला अधिकारी हरि पन्त लम्सालले भूकम्पबाट भएको क्षतिको प्रारम्भिक विवरण संकलन भइसकेकाले अब राहत वितरण चाँडै हुने बताए। उनले भने, जिल्लाभरि कहाँ के कति क्षति भएको छ भन्ने विवरण आइसकेको छ। अब राहत दिने काम सुरु हुन्छ। तर, राहत वितरण गर्ने कार्य व्यवस्थित रूपमा गर्नका लागि व्यवस्थापन गर्न थालिएको छ। अब जिल्लाको विपद् समितिको बैठक बसेर तत्काल खाद्यान्न, कम्बललगायतका सामग्री वितरण गर्ने तयारी भइरहेको छ। कर्णाली प्रदेश सरकारका आर्थिक मामिला तथा योजनामन्त्री बेदराज सिंहले भूकम्पपीडित परिवारलाई राहत वितरणको काम तीव्र गतिमा हुने बताए। उनले भने, सुरुवातमा त सबैको ध्यान उद्धारमै गयो। नागरिकको जिउ धनको सुरक्षाका लागि सबै निकायहरू लागे। अब सबै पीडितहरूलाई अत्ति आवश्यक सामग्रीहरू तत्काल वितरण गर्नका लागि हामीले पहल गरिरहेका छौं। यो कार्य ढिलो हुँदैन। नागरिकलाई राज्य भएको अनुभूति चाँडै दिलाउनेछौं। गाँस र बासका लागि आवश्यक पर्ने सामग्रीहरू विभिन्न ठाउँबाट ढुवानी भइरहेको उनले बताए। प्रदेश सरकारका आन्तरिक मामिला तथा कानुनमन्त्री एवं सरकारका प्रवक्ता कृष्णबहादुर जिसीले राहत वितरणको कार्य एकद्वार प्रणालीमार्फत गरिने बताए। उनले जिल्ला प्रशासन कार्यालयमार्फत राहत वितरण गरिने बताए। तत्काल सबै पीडितलाई राहत उपप्रधानमन्त्री एवं रक्षामन्त्री पूर्णबहादुर खड्काले भूकम्पपीडितलाई तत्काल राहत वितरण गरिने बताएका छन्। आइतबार भूकम्पमा परी ज्यान गुमाएकी जाजरकोट नलगाड नगरपालिकाका उपप्रमुख सरिता सिंहलगायतलाई श्रद्धाञ्जलि अर्पण गर्दै उनले यस्तो बताएका हुन्। उपप्रधानमन्त्री खड्काले जाजरकोटको त्रिवेणी नदीमा उपप्रमुख सिंहलाई राष्ट्रिय झन्डा ओढाएर श्रद्धाञ्जलि अर्पण गर्दै भूकम्पपीडितलाई एक दुई दिनभित्रै राहत उपलब्ध गराइने आश्वासन दिए। श्रद्धाञ्जलिसभामा उपप्रधानमन्त्री खड्कासहित कर्णाली प्रदेश सरकारका मुख्यमन्त्री राजकुमार शर्मालगायतको उपस्थिति थियो। उपप्रधानमन्त्री खड्काले भूकम्पपीडितको उपचार, राहत र पुनःस्थापनालाई सरकारले मुख्य प्राथमिकतामा राखेको बताए। उनले भने, राहत सामग्री बाटोमा आउँदैछ। एकदुई दिनभित्र पीडितले पाउँनेछन्।"
किन भत्किए धेरै घर ?,"सुर्खेत : एक महिना अगाडि मात्र बझाङमा ६ दशमलव ३ रेक्टर स्केलको भूकम्प गयो। गत असोज १६ गतेको उक्त भूकम्पका कारण बझाङमा एक जनाको मृत्यु भयो। केही घरहरू भत्किए। यस्तै एक वर्ष अगाडि मात्र डोटीमा गएको भूकम्पमा परी ६ जनाको मृत्यु भयो। २०७९ कात्तिक २२ गते डोटी केन्द्रबिन्दु भएर गएको ६ दशमलव ६ रेक्टर स्केलको भूकम्प गएको थियो। यस्तै अघिल्लो वर्षको माघ १० गते बाजुरा केन्द्रबिन्दु भएर ५ दशमलव ९ रेक्टर स्केलको भूकम्प गएको थियो। उक्त भूकम्पका कारण डोटीमा एक जनाको मात्र ज्यान गएको थियो। केही घरहरू चर्किएका थिए। भूकम्प मापन केन्द्रको तथ्यांकअनुसार शुक्रबार राति जाजरकोट केन्द्रबिन्दु भएर गएको भूकम्प र यसअघि बझाङ, बाजुरा र डोटीमा भएका भूकम्पका धक्काहरू हाराहारीकै हुन्। तर, जाजरकोटमा गएको भूकम्पको धक्काका कारण ठूलो मानवीय तथा भौतिक क्षति भएको छ। जाजरकोटमा ६ दशमलव ४ रेक्टर स्केल मापन भएको भूकम्पका कारण आइतबार बेलुकीसम्म १ सय ५७ जनाको ज्यान गएको छ। करिब १ हजार घरहरू पूर्णरूपमा भत्किएको अनुमान गरिएको छ। करिब २ सय जना घाइते भएका छन्। यसकारण पनि हाराहारीकै धक्का मापन भएको भूकम्पमा पनि अन्य जिल्लाको तुलनामा जाजरकोटको भूकम्पमा धेरै क्षति भएपछि भूकम्पविद्हरू पनि आश्चर्यमा परेका छन्। आखिर सुदूरपश्चिमको तुलनामा कर्णालीमा किन धेरै मानवीय तथा भौतिक क्षति बढी भयो त ? यसको उत्तर भूकम्पविद्हरूले खोज्न थालेका छन्। एक महिना अगाडि बझाङमा गएको ६ दशमलव ३ रेक्टर स्केल भूकम्पभन्दा शुक्रबार राति जाजरकोटमा गएको ६ दशमलव ४ रेक्टर स्केलको भूकम्पले धेरै धनजनको क्षति हुनुमा भौगोलिक बनावट र परम्परागत तथा कच्ची घरहरू रहेको विज्ञहरूको दाबी छ। बझाङमा दिउँसोको समयमा भूकम्प आएका कारण कम मानवीय क्षति भए पनि भौतिक क्षति पनि जाजरकोटको तुलनामा निकै कम थियो। तर, जाजरकोट भूकम्पमा बझाङको तुलनामा धेरै घरहरू ढलेका छन्। धेरै घरहरू ढलेको र रातको समय भएकाले पनि जाजरकोटको भूकम्पमा धेरै नागरिकको ज्यान गएको हो। अर्कोतर्फ जाजरकोट र रुकुमपश्चिम भिरालो जमिनमा बस्ती हुनु, परम्परागत र कच्ची घरहरू धेरै भएका कारण पनि क्षति धेरै भएको विज्ञको भनाइ छ। पछिल्लो एक वर्षको अवधिमा पश्चिम नेपालमा चारवटा ठूला भूकम्प गएका छन्। उही हाराहारीका ती भूकम्पमध्ये जाजरकोटको भूकम्पमा बढी नोक्सान हुनुमा रातिको समयमा भूकम्प जानु, बस्तीनजिक नै भूकम्पको केन्द्रबिन्दु हुनु, भौगोलिक अवस्था र परम्परागत शैलीका पुराना घर मुख्य कारण रहेको भूकम्प मापन केन्द्र सुर्खेतका प्रमुखसमेत रहेका भूकम्पविद् बलबहादुर तामाङले बताए। उनले भने, एक महिना पहिला मात्र बझाङमा गएको भूकम्प र शुक्रबार राति जाजरकोटमा गएको भूकम्प लगभग उही हैसियतका हुन्, तर जाजरकोटको भूकम्पमा धेरै घरहरू ढलेका छन्। यसको मुख्य कारण नै यहाँका घरहरू पुराना, कच्ची र परम्परागत शैलीका हुनु हो, अर्कोतर्फ जाजरकोटमा बस्तीनजिकै भूकम्पको केन्द्रबिन्दु भएकाले पनि ठूलो नोक्सान भयो। जाजरकोट र रुकुमपश्चिमका धेरै बस्तीहरू भिरालो जमिनमा भएका कारण पनि धेरै घरहरू भूकम्पका कारण गएको पहिरोसँगै बगेको उनको अनुमान छ। भूकम्प प्रतिरोधी संरचना नभएका कारण पनि धेरै घरहरू भत्किएको र त्यसले धेरै नागरिकको ज्यान गएको विज्ञको भनाइ छ। नेपालमा २०७२ सालयताकै घातक परकम्पका रूपमा शुक्रबार राति जाजरकोटको रामीडाँडा केन्द्रबिन्दु भएर गएको भूकम्पलाई लिइएको छ। यो भूकम्पले जाजरकोटको भेरी नगरपालिका, नलगाड नगरपालिका, छेडागाड नगरपालिका र बारेकोट गाउँपालिका तथा रुकुमपश्चिमको आठबिसकोट नगरपालिका र सानीभेरी गाउँपालिकामा धेरै घरहरू भत्किएका छन्। भूकम्पबाट ३ हजार घर पूर्णरूपमा ध्वस्त जाजरकोट केन्द्रबिन्दु भएर गएको भूकम्पका कारण कर्णालीमा ३ हजार घर पूर्णरूपमा ध्वस्त भएका छन्। यो समाचार तयार पार्दासम्म जाजरकोट र रुकुमपश्चिममा गरी ३ हजार १ सय ३६ वटा घर पूर्णरूपमा ध्वस्त भएको प्रारम्भिक तथ्यांक आएको छ। जसमा रुकुमपश्चिममा मात्र २ हजार १ सय ३६ वटा घर पूर्णरूपमा ध्वस्त बनेको सहायक प्रमुख जिल्ला अधिकारी प्रवेश बडुवालले जानकारी दिए। यस्तै जाजरकोटमा १ हजार घर पूर्णरूपमा ध्वस्त भएको प्रारम्भिक अनुमान गरिएको छ। जाजरकोटका प्रमुख जिल्ला अधिकारी सुरेश सुनारले घरको क्षतिबारे विवरण संकलन भइरहेको भए पनि हालसम्मको विवरणमा १ हजार घर पूर्णरूपमा ध्वस्त भएको बताए। विवरण संकलन भइरहेकाले यो संख्या अरू बढ्ने उनको भनाइ छ। भूकम्पका कारण जाजरकोटमा करिब ३ हजार घरमा आशिंक क्षति भएको अनुमान गरिएको छ। यस्तै रुकुमपश्चिममा भने २ हजार ७ सय ९२ घरमा आंशिक क्षति पुगेको छ। यस्तै रुकुमपूर्वमा १९ घरमा आंशिक क्षति पुगेको गृह मन्त्रालयले जनाएको छ। मन्त्रालयका अनुसार सल्यानमा ९७ वटा घरमा आंशिक र २५ घरमा पूर्ण क्षति पुगेको छ। यसैगरी दैलेखमा एउटा घरमा पूर्ण र एउटा आंशिक क्षति भएको मन्त्रालयले जनाएको छ। मन्त्रालयका अनुसार प्युठानमा २९ वटा घरमा आंशिक क्षति पुगेको छ। भूकम्पका कारण ११ वटा जिल्ला प्रभावित भएका गृह मन्त्रालयअन्तर्गतको विपद् पूर्वतयारी तथा प्रतिकार्य शाखाको तथ्यांकमा उल्लेख छ।"
बन्दुकको आडमा लुटपाट,"जलेश्वर (महोत्तरी) : महोत्तरी जिल्लाको जलेश्वर नगरपालिका८ रतवारा गाउँमा गएराति एक घरमा डाकाहरुको समूहले बन्दुकको आडमा ५० लाख बढीको लुटपाट गरेका छन्। जयकिशोर चौधरीको घरमा गएराति १:३० बजे पेस्तोल, खुकुरी, रड र अन्य हतियारसहित प्रवेश गरेका नकाबधारी पाँच डाकाको समूहले परिवारका सबै सदस्यलाई नियन्त्रणमा लिएर लाखौँको लुटपाट गरेका जिल्ला प्रहरी कार्यालयका प्रमुख एवं प्रहरी उपरीक्षक प्रकाश मल्लले जानकारी दिए। डाकाहरुले घरधनी ५० वर्षीय जयकिशोर चौधरी, ४८ वर्षीय उनकी पत्नी सीमा, ६७ वर्षीय बुवा भुवनेश्वर र ६५ वर्षीया आमा शैलदेवी चौधरीमाथि पेस्तोल देखाउँदै नियन्त्रणमा लिएर सबैलाई भान्सा कोठामा बन्द गरेका उनले बताए। मल्लका अनुसार बाँकी कोठाभित्र रहेका दराज, बक्सालगायत तोडफोड गरी लाखौँको सुन, चाँदी र नगद लुटपाट गरेका छन्। घरको पछाडिबाट घरभित्र छिरेका उनीहरुले भित्र छिर्ने वित्तिकै चारै जनामाथि धारिलो हतियार प्रहार गर्दै टाउको फुटाउनुका साथै हात, मुक्का र लात्तीले पटकपटक हान्दै १:३० देखि करिब २ बजेसम्म लुटपाट गरेका पीडित परिवारले जनाएका छन्। डाकाको प्रहारबाट घाइते भएका सबैको प्रादेशिक अस्पताल जलेश्वरमा उपचार भइरहेको प्रहरी उपरीक्षक मल्लले जानकारी दिए। डाकाहरुले चौधरीको घरबाट रू एक लाख नगद, ४० तोला बढी सुनका गरगहना, अढाई किलो चाँदीका गरगहना, एक लाख ७५ हजार मूल्य बराबारको मोबाइल फोन मोबाइल १ थान गरी ५० लाख बढी लुटपाट गरेका पीडित चौधरीले जानकारी दिए। अस्पतालमा उपचाररत चौधरीका बुवा भुवनेश्वरको टाउकोमा आठवटा टाँका लगाइएको छ भने अन्यको पनि टाउकोमा चोट लागेको प्रहरी उपरीक्षक मल्लले बताए। घटनाबारे प्रहरीलाई बिहान मात्रै जानकारी भएको बताउँदै उनले पीडित परिवारलाई भेटेर सोधपुछ गरी अनुसन्धान प्रक्रिया अघि बढाइएको जानकारी दिए। थप अनुसन्धानका लागि विशेष प्रहरी परिचालन गरिने उनको भनाइ थियो।  रासस"
"गुम्यो गाँस, आकाशमुनि बास","कपडाहरू सबै घरभित्रै पुरिएका छन्। त्यही घटनाले झस्काई रहन्छ। डरले निन्दा लाग्दैन, उनले थपिन्, चिसो निकै छ। सुत्केरी मान्छे कसरी चिसोबाट आफू बच्ने र छोरालाई जोगाउने भन्ने चिन्ता लागिरहन्छ। जाजरकोट : भेरी नगरपालिका१ कोलचौरकी ५७ वर्षीया हस्तकुमारी कामीको भूकम्पले घर मात्र भत्केको छैन, मन पनि भत्किएको छ। उनको सर्वोस्व गुम्यो। भूकम्पमा ५ नातिनातिना र बुहारी गुमाएर बाँचेकी उनी भन्छिन् बरु मै अभागीलाई कालले लिएको भए हुन्थ्यो। भर्खरका लाउलाउ खाउखाउ भन्ने उमेरका पाँच नातिनातिना र बुहारी लग्यो। १५ वर्षअघि नै श्रीमान् गुमाएकी हस्तकुमारीको आँखा अझै ओभाएका छैनन्। न खान मन लाग्छ, न निन्द्रा नै। उनी टोलाइरहन्छिन्। शुक्रबार मध्यरातको त्यो घटना घरीघरी आँखा वरिपरि आइरहन्छ। उनले भनिन्, खाना खाएर जेठी बुहारी र उनका तीन छोराछोरी एउटा कोठामा सुते। माइलो छोराको दुई छोरी र कान्छी छोरीका दुई छोराछोरी अनि म अर्को कोठामा सुत्यौं। गहिरो निन्द्रामा परेको बेला मध्यरातमा आएको भूकम्पले हामी सबैलाई पुरेछ। मेरो आधा शरीर चेपिएको रहेछ। मैले केही थाहा पाइन्। नातिनातिना कराएको सुनेपछि छिमेकीहरू आएर हाम्रो उद्धार गरेछन्। पुरिएको कोठाबाट निकालेपछि बल्ल मेरो होस आयो। उनको माइलो छोरा मोहनको ८ वर्षकी छोरी रविनालाई मात्र केही भएन। उनी कराएपछि गाउँलेहरू आए। छोरीको छोरा १२ वर्षीय विक्रम तिरुवा र हस्तकुमारीलाई घाइते अवस्थामा निकालेर अस्पताल पठाए। अरूलाई धेरै पुरेकाले निकाल्न नसेपछि प्रहरीलाई खबर गर्यौ। केही समयपछि प्रहरी आए। प्रहरीले पनि नसकेपछि सशस्त्र र नेपाली सेना बोलाएर राति ३ बजेतिर ६ जनालाई मृत अवस्थामा बाहिर निकालेको स्थानीय प्रेम विश्वकर्माले बताए। भेरी नगरपालिका१ जाजरकोटमा भूकम्पले घर भत्काएपछि प्लास्टिक टाँगेर बसेकाहरू । तस्बिर : राजेन्द्र कार्की जेठा छोरा उदय रोजगारीका लागि विदेश गएका छन्। भूकम्पमा हस्तकुमारीकी ३० वर्षकी बुहारी जानुका, नातिनी १३ वर्षकी शर्मिला, ९ वर्षकी अन्जली र ४ वर्षको नाति उज्ज्वलको ज्यान गयो। माइलो छोरा मोहन विकको ११ वर्षको छोरी निरुताको पनि ज्यान गयो। छोरी लालमतीको छोरी गृष्म तिरुवाको पनि ज्यान गयो। एकै घरका ती ६ जनाको शव अहिले पनि जिल्ला अस्पतालमा राखिएको छ। जेठो छोरा मलेसियाबाट आइपुगेका छैनन्। उनले आफू नआउँदासम्म शव नबुझ्नु भनेकाले सबै शव जिल्ला अस्पतालमै छन्। कान्छी छोरी ज्वाइँ पनि कमाई गर्न भारत गएका छन्। माइलो छोरा अर्को गाउँ गएका कारण उनी उक्त घटनाबाट बचँे। अहिले त्यो घरमा बुढी आमा, माइलो छोरा र उनकै एक छोरी छन्। वैदेशिक रोजगारमा गएको बेला श्रीमतीले दोस्रो विवाह गरेपछि दुई छोरी पालेर बसेका मोहनमा पनि अर्को बज्रपात परेको छ। एक छोरी गुमाएका छन् भने एक भान्जी, भाउजू र तीन भतिज भतिजा गुमाउन पुगेका छन्। उनी भन्छन्, घाइते आमालाई अस्पतालबाट आइतबार नै घरमा लिएर आएँ। घर भत्किएर बस्न लायक छैन। अहिलेसम्म राहत पनि पाएका छैनौं। तरकारी खेतीका लागि ल्याएको प्लास्टिकमुनि बसेका छौं। खाने गाँस पनि छैन। भएको सबै घरभित्रै पुरियो। छिमेकीले दिएको खाएर गुजरा चलाइरहेका छांै। कति दिन यसरी चल्ने हो उनले भक्कानिँदै भने, विदेश गएका दाइलाई कुरेर बसेका छौं। दैव पनि हामी जस्तै गरिबलाई लाग्दो रहेछ। भेरी नगरपालिका१ रावतगाउँकी ३५ वर्षीया उर्मिला रावत पनि त्यही घटना सम्झेर बेलाबेला झस्किन्छिन् भक्कानिन्छिन्। दुई छोराहरू गुमाउनु पर्दाको पीडा एकातिर छ भने अर्कोतिर उनी अहिले घरवारविहीन। साहाराविहीन भएकी छन्। सडकमै रात बिताउने गरेकी छन्। उनका दुई छोरा ९ वर्षीय सुदानको घरभित्रै च्यापिएर ज्यान गयो। उर्मिला आफू पनि च्यापिइन्। छोरा बचाउन सकिनन्। गहिरो निन्द्रामा थियौं एक्कासि के पड्केको जस्तो आवाज आयो, उनले भनिन्, त्यसपछि घर गरल्यामगुल्म ढल्यो। हामी सबै पुरियौं। त्यसपछि के भयो केही थाहा पाइन्। एकैपटक अस्पतालको बेडमा भएको थाहा पाएँ। छोराहरू खोजे बेहोस होली भनेर होला सायद। सुरुमा उपचार हँुदैछ भनेर मलाई झुक्याए। तर, आखिर घरमै पुरिएर मृत्यु भइसकेको रहेछ म अभागी के हेरेर बाँचौं। दुःखजिलो गरेर हुर्काएका छोराहरू लिने पापी दैवले मलाई किन बचाइस गहभरी आँसु झार्दै उनले भनिन् न बस्ने बास छ न खाने गाँस छ। साहूऋण गरेर विदेश गएका श्रीमान् फर्कन सकेका छैनन्। कम्पनीले आउन दिएको छैन। शोकको बेला श्रीमान्समेत घरमा नहुँदा उनलाई थप सास्ती भइरहेको छ। दुघर्टनामा बाँचेकी १३ वर्षीय छोरी समीक्षा र बहिनी साथमा छन्। बहिनी चन्द्रकला परियारका ७ वर्षको छोरा विनय र ५ वर्षकी सम्झानाको मृत्यु भयो। ठूली आमाको घर सुत्न गएका दुवै जना छोराछोरी घटनामा परे। चन्द्रकला भने घट्ट गएकी भएर बाँचिन। रुकुम पश्चिम ज्यामिरकोटबाट पाहुना आएका उर्मिलाका मामा शंकर मल्ल र काकी पदमी मल्ल पनि घटनामा परी ज्यान गुमाउन पुगे। घरका चार, बहिनीका दुई छोराछोरी र पाहुना आएका तीन गरी ९ जना बसेका थिए घर भत्किँदा ६ जनाको मृत्यु भयो। एक जना पाहुना, उर्मिला र उनकी छोरी मात्र बाँच्न सफल भए। उनी अहिले पनि छोराहरूकै यादमा तड्पिरहेकी छन्। उनलाई त्यही घटनाले बारम्बार पछ्याइरहन्छ। उनले भनिन्, श्रीमान् विदेश जाँदा लिएको ऋण तिर्न सकेका छैनौं। कम्पनीलाई यता आउनलाई २ हजार रिन्गेट माग्छ रे। म साहाराविहीन छु। घर पूरै भत्किसक्यो कहाँ बसुँ, कसरी बाँचु ? उनले भक्कानिदै भनिन्। सोही गाउँकी टीका विक दुई महिने सुत्केरी छिन्। उनी बसेको घर पनि भूकम्पले भत्काएपछि आमा छोरा दुवै परिए। छोरालाई काखीमा च्यापेर राखिन्। केही समयपछि छिमेकीले उद्धार गरे। ७० वर्षकी हजुरआमा सुन्तली कामी पुरिनुभएछ। उहाँलाई निकाल्न सकेनन्। पछि मृत्यु नै भइसकेको रहेछ। श्रीमान्, आफू, सासूससुरा सबै घाइते भयौं। केही समयपछि एम्बुलेन्स आएर हामीलाई अस्पताल लियो। अहिले घर फर्किसकेका छौं तर बास त्रिपालमुनि छ, उनले भनिन्, कपडाहरू सबै घरभित्रै पुरिएका छन्। त्यही घटनाले झस्काई रहन्छ। डरले निन्दा लाग्दैन, उनले थपिन्, चिसो निकै छ। सुत्केरी मान्छे कसरी चिसोबाट आफू बच्ने र छोरालाई जोगाउने भन्ने चिन्ता लागिरहन्छ। भूकम्पले भेरी नगरपालिका१ मा मात्र ३१ जनाको ज्यान गएको छ। ४५ जना घाइते भएका छन्। करिब तीन सय घर भत्किएका छन्। वडा नम्बर १ का रावतगाउँ, कोलचौर, पिपे, रिम्न, मैदे, जुरेलीलगायतका गाउँका पीडितहरू अहिले पनि खुला ठाउँ अभावले सडकमै सुतिरहेका छन्। पीडितले भत्किएका घरभित्रका सामानहरू बाहिर निकाल्न सकेका छैनन्। केही थान त्रिपाल, कम्बल र म्याट आइतबार वितरण गरिएको छ। कति घरमा क्षति भयो एकिन हुन नसक्दा राहत वितरण प्रभावकारी हुन सकेको छैन। धेरै पीडित परिवारले राहत पाउन सकेका छैनन्। भूकम्पको पीडाले गाउँहरू शोकमा डुबेका छन्। जाजरकोटबासी त्रासमै, झस्किरहन्छन् पीडित फेरि पनि भूकम्प जान सक्ने डरले जाजरकोटबासी त्रसित छन्। भूकम्पपछि परकम्पन गइरहने र चर्किएका घर जतिबेला पनि ढल्न सक्ने भएकाले जिल्लावासी त्रसित छन्। मानिसहरू सामान्य चर्किएका घरमा पनि पस्न डराइरहेका छन्। पुरिएका घरका समान निकाल्न सकिरहेका छैनन्। खण्डहर जस्तै बनेको सदरमुकाम खलंगाको थाप्ले क्षेत्रमा धेरै मालसामान भत्किएका घरभित्रै पुरिएको छ। जतिबेला पनि हल्लिएको जस्तो भइरहन्छ भेरी नगरपालिका३ का किरण भण्डारीले त्रिपालमुनि रात बिताउन बाध्य भएको बताए। भएको घर भत्किएपछि हामी सडकमा आएका छौं कहिलेसम्म यसरी बस्नुपर्ने हो उनले चिन्ता प्रकट गरे। बेलाबेला त्यही घटनाले झस्किाइरहने उनले बताए। भूकम्पको पीडा धेरैजसो महिला, ज्येष्ठ नागरिक, बालबालिका, गर्भवती र अपांगलाई परेको छ। उनीहरूलाई खान बस्न र सुत्नको समस्या परिरहेको छ। भेरी नगरपालिका३ थाप्लेकी प्रकृति शाह भूकम्पमा पनि घाइते भएकी छन्। उनले सपनामा पनि भूकम्प आएको देखिने गरेको बताइन्। बेलाबेला टोलाइरहने उनले आँखै अगाडि धेरैको ज्यान गएको देखिन जसले गर्दा पनि उनलाई बेलाबेला त्यही घटनाले झस्काइरहन्छ। बालबालिकाहरूमा त्रास बढेको स्वास्थ्यकर्मीहरू बताउँछन्। यस्तो बेला मनोसामाजिक परामर्शको आवश्यकता पर्ने जिल्ला अस्पताल जाजरकोटमा कार्यरत डा समीक्षा मल्लले बताइन्।"
सामूहिक सयपत्री फूलखेती फस्टाउँदै,"गल्याङ (स्याङ्जा) : स्याङ्जाको कालीगण्डकी गाउँपालिका७ स्थित बारीचौरमा सयपत्री फूलको सामूहिक खेती फस्टाउँदै गएको छ । तीन वर्ष पहिले लालीगुराँस घरवास (होमस्टे)लाई फूलैफूलको होमस्टे बनाउने उद्देश्यले १५ स्थानीय मिलेर लगाएको सयपत्रीको फूलखेती चार रोपनी जमिनमा फैलिएको छ । जिल्लामै नमूना व्यावसायिक फूलखेती बनाउने योजनामा रहेका स्थानीयको फूलखेती कार्यक्रमलाई गाउँपालिकाले सहयोग गरेको छ । नमूना बारीचौर व्यावसायिक फूलखेतीका अध्यक्ष घनबहादुर थापाले तीन वर्ष पहिले दसैँ तिहारको बीचमा पाँच हजार माला उत्पादन गरेर गाउँपालिकाको कृषि शाखालाई दिएको जानकारी दिए । उनले पहिलो वर्ष पालिका आफैँको पूर्ण लगानी भएकाले करिब रु डेढ लाख बराबरको ड्रम र पाइप आफूहरुलाई दिएको बताए । यस वर्ष चार रोपनी जमिनमा तीन हजार पाँच सय बोट सयपत्री फूल लगाएका छौँ, अध्यक्ष थापाले भने, यस वर्ष हावापानी राम्रो भएकाले फूलको उत्पादन लोभलाग्दो छ, लाग्छ फूल बिक्न सक्यो भने राम्रो आम्दानी हुन्छ । उनले यस वर्षको फूलखेतीका लागि गाउँपालिकाले ५० प्रतिशत अनुदान दिएको र ५० प्रतिशत आफूहरुले जनश्रमदान गरेको बताए । अध्यक्ष थापाले गत वर्ष पनि पालिकाले ५० प्रतिशत अनुदानमा फूलखेती गरिएको बताए । पोहोर साल हावापानी बिग्रियो, पानी धेरै पर्यो र फूल राम्रो उत्पादन नभएकाले रु दुई लाखको मात्र फूल बेच्न सफल भयौँ, उनले भने, यस वर्ष पहिलो वर्षजस्तै खेती राम्रो छ, करिब रु चार लाख आम्दानी हुन्छ कि भन्ने अपेक्षा छ । उनले सयपत्री फूलखेतीलाई दिगो बनाउन सिँचाइको समस्या बाधक भएको बताए। उनले गाउँपालिकाबाट प्राविधिक सहयोग उपलब्ध भए पनि सिँचाइको अभावमा व्यवसायलाई दिगो बनाउन सकिन्न कि भन्ने चिन्ता लागेको उल्लेख गरे । उनले गाउँपालिकाले अनुदानलगायतका प्राविधिक सहयोगलाई यथावत राखे व्यवसाय विस्तार गर्ने सोचमा आफूहरु रहेको उल्लेख गरे । गाउँपालिकाका कृषि शाखा प्रमुख अनुप पौडेलले भने गाउँपालिकाको पूर्ण लगानी भएकाले बारीचौरमा उत्पादित माला बिक्री गरेर भएको आम्दानी पालिकाको राजस्व शाखामा जम्मा गरेको दाबी गरे । उनले चार रोपनी जग्गा पालिका आफैंले प्रतिरोपनी रु चार हजार पाँच सय का दरले भाडामा लिएर फूलखेती गरेको जनाउँदै श्रममा खटिने सबैलाई पालिकाले नै पारिश्रमिक भुक्तानी गरेको बताए । उनले कालीगण्डकी फूलैफूलको पालिका बनाउने योजनाअनुरुप पालिकाभित्रका सात वडाका १६ कृषक तथा समूहलाई ५० प्रतिशत अनुदान उपलब्ध गराएको जानकारी दिए । फूलखेती र ड्रागन खेतीका लागि रु १० लाख बजेट विनियोजन गरेका थियौँ, उनले भने, फूलखेती गर्न चाहेका ३२ कृषकको निवेदन माथि उत्कृष्ट जमिन छनोट गरेर १६ समूह तथा कृषकलाई प्रतिरोपनी अनुमानित लागतको ५० प्रतिशत अनुदानअन्तर्गत रु नौ हजार उपलब्ध गराएका छौँ । उनका अनुसार पालिकाभित्र अनुदान लिएर गरेका फूलखेतीमध्ये धरादीका हीरामणि सुवेदी, लसर्गावेशीकी पुष्पासिंह राना, बाँसटारीका रविलाल गौडेल, लालप्रसाद न्यौपाने, इम्सिलका काशीराम न्यौपाने र बारीचौरका घनबहादुरको समूहले गरेको फूलखेती उत्कृष्ट रहेको बताए । उनले फूलखेती गर्ने हरेक कृषकलाई निःशुल्क परामर्श र प्राविधिक सहयोग गरेको बताए । कृषि शाखाले जुनसुकै मौसममा पनि फुल्ने क्रर्मा जातको हाइब्रिड सयपत्री फूलखेती गर्न कृषकलाई सिफारिस गरेको छ । उनले सयपत्री फूल कृषकले बिक्री गर्न नसके बजारीकरणका लागि पालिकाले सहयोग गर्ने बताए । शाखा प्रमुख पौडेलले अघिल्ला दुई वर्ष पाँच प्रदेशका केही ठूला पुष्प व्यापारीको समन्वनमा पालिकाभित्र उत्पादन भएका सयपत्री फूल बिक्री गरेको बताए। कालीगण्डकी पाँच बाँसटारीमा सयपत्री फूलखेती गर्नुभएका रविलाल गौडेलले दुई रोपनी क्षेत्रफलमा लगाइएको तिहार लक्षित सयपत्री फूल हुर्कंदै गएको बताए । उनले सयपत्री फूलबाटै आत्मनिर्भर बन्ने आफ्नो योजनालाई गाउँपालिकाले सहयोग गरेको दाबी गरे । रासस"
डोटीका स्थानीय तहले जाजरकोटाका भूकम्प प्रभावितलाई सहयोग गर्ने,"डोटी : डोटीका स्थानीय सरकारले जाजरकोट र रुकुम पश्चिमका भूकम्पबाट प्रभावितहरुलाई सहयोग गर्ने भएका छन् । नौवटा स्थानीय तहमध्ये चारवटा स्थानीय तहले विज्ञप्ति जारी गर्दै सहयोग गर्ने घोषणा गरेका छन् । डोटीको शिखर नगरपालिका,आदर्श गाउँपालिका,बोगटान फुड्सिल गाउँपालिका, सायल गाउँपालिकाले दुईदुई लाख सहयोग गर्ने भएका हुन् । जाजरकोट र रुकुमपश्चिम जिल्ला विपद् व्यवस्थापन समितिको राहत कोषमा जम्मा हुने गरी एकएक लाख रुपैयाँ दिने चारवटै पालिकाले विज्ञप्तिमार्फत उल्लेख गरेका छन् । त्यसैगरी डोटी उद्योग बाणिज्य संघले पनि भूकम्प प्रभावितलाई सहयोग गर्ने उद्देश्यले राहत संकलन अभियानै सञ्चालन गरेको छ । राहत संकलन अभियानबाट जेजस्तो सहयोग संकलन हुन्छ सो संकलित सहयोग दुवै जिल्लाका भूकम्प प्रभावितलाई हस्तान्तरण गरिने बाणिज्य संघका अध्यक्ष बिक्रम साउँद (घटाल)ले जानकारी दिए । शुक्रबार राति जाजरकोटको बारेकोट गाउँपालिका १ रामीडाडाँ केन्द्रबिन्दु भएर गएको ६दशमलव ४ रेक्टर स्केलको भूकम्पका कारण जाजरकोट र रुकुम पश्चिम क्षेत्रमा ठूलो जनधनको क्षति भएको छ । भूकम्पमा परी जाजरकोट र पश्चिम रुकुममा १५७ जनाको मृत्यु भएको छ भने करिब दुईसय जना घाइते भएका छन्।"
राहत नपाएपछि भूकम्प पीडितले लगाए वडा कार्यालयमा ताला,"जाजरकोट : भूकम्प पीडितले राहत नपाएको भन्दै भेरी नगरपालिका  ४ को वडा कार्यालयमा तालाबन्दी गरेका छन् । समयमा राहत वितरण नगरेको र वडाध्यक्षले आफूखुसी आफ्ना मान्छेलाई मात्र राताराता राहत दिएको भन्दै तालबन्दी गरिएको स्थानीय रमेश चन्दले बताए । सोमबार बिहान राहत वितरण गर्ने तयारी भएपनि तालाबन्दीका कारण राहत वितरण हुन सकेको छैन । वडा कार्यालय अहिले प्रहरीले सुरक्षा दिइरहेको छ । अत्यावश्यक भएकालाई राती नै वितरण गरिएको र तथ्यांक संकलनमा ढिलाइ भएकोले राहत वितरणमा ढिलाइ भएको वडाध्यक्ष बसन्त प्रसाद शर्माले बताए। उनले राहत वितरणमा पक्षपात नभएको बताए। 'वडाबासी सबै मेरा मान्छे हुन्। मैले पीडितलाई दिएको छु । कम जोखिममा रहेकालाई बाँड्ने कार्यक्रम छ। तालाबन्दी गरेर अवरोध भएको छ,'उनले बताए।"
जाजरकोट भूकम्प : आठविसकोटमा जिल्ला बाहिरका तीनजनाको मृत्यु,रुकुम पश्चिम : रुकुम पश्चिममा भूकम्प परी जिल्ला बाहिरका तीनजना व्यक्तिको मृत्यु भएको छ । शुक्रबार राति जाजरकोटको रामीडाँडा केन्द्रविन्दु भएर गएको ६ दशमलव ४ रेक्टरस्केलको भूकम्पबाट कामको सिलसिला रुकुम पश्चिमको आठविसकोट नगरपालिकमा रहेका तीनैजनाको घटनास्थलमै मृत्यु भएको हो । जिल्ला प्रहरी कार्यालय रुकुम पश्चिमका सूचना अधिकारी प्रहरी निरीक्षक धर्मेन्द्र खड्काका मृत्यु हुनेमा बर्दियाका दुई र रोल्पाका एकजना रहेका छन् । उनका अनुसार मृत्यु हुनेमा बर्दियाका ४७ वर्षीय खड्क विक र ३६ वर्षीय अनिल विक रहेका छन । उनीहरुको आठविसकोट१४ को छेपारेमा मृत्यु भएको हो । त्यस्तै रुकुम पूर्व बस्दै आएका रोल्पाका ३० वर्षीय किस्मत पुनमगरको पनि भूकम्पमा परी मृत्यु भएको प्रहरी निरीक्षक खड्काले राससलाई जानकारी दिए। पुनमगर पुनःनिर्माण कम्पनीको गाडी चालक हुन् । रुकुम पश्चिममा भूकम्पमा परी तीनजना जिल्ला बाहिरकासहित ५२ जनाको मृत्यु भएको प्रहरीले जनाएको छ ।
