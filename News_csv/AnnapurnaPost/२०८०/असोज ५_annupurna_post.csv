शीर्षक,विवरण
महँगीका भुक्तमान उपभोक्ता,"चाडबाडको मौसम सुरु हुनु भनेको बजारमा कारोबार बढ्नु पनि हो। बजार चलायमान हुनु हो। सँगै यहीबेला महँगीको ग्राफ पनि उकालो लाग्ने गरेको छ। उपभोक्ताले अनुभूत गरेको महँगीलाई सरकारी तथ्यांकले पनि सही भनेको छ। केन्द्रीय बैंकले मुद्रास्फीति औसत ६ दशमलव ५ प्रतिशतमा राख्ने लक्ष्य राख्दा साउनमा ७५२ प्रतिशतले वृद्धि भएको उसैको तथ्यांक छ। यो साउनको तथ्यांक हो। त्यसपछि पनि क्रमशः मूल्यवृद्धि भइरहेको त उपभोक्ता नै भुक्तभोगी छन्। चालू आर्थिक वर्षको पहिलो महिनामा आधारित देशको वर्तमान आर्थिक तथा वित्तीय स्थिति प्रतिवेदनअनुसार खाद्य तथा पेयपदार्थ समूहको मूल्यवृद्धि ८९५ प्रतिशत छ। सबैभन्दा धेरै मूल्यवृद्धि हिमाली क्षेत्रमा ११४६ प्रतिशतबराबर छ। अर्थतन्त्रका बाह्य सूचकमा सुधार हुँदाहुँदै सर्वसाधारण भने महँगीको मारमा पर्नु विडम्बना हो। त्यसको मुख्य दोषी सरकार नै हो, जसले आयातमा कडाइ गरी विदेशी मुद्रा सञ्चिति बढाउने, शोधनान्तर स्थिति बचतमा राख्ने त गरेको छ। बजारलाई चलायमान बनाउने कुनै औजार भने प्रयोग गर्न सकेको छैन। उत्पादन वृद्धिको जुक्ति लगाएको छैन। मुख्य त दैनिक उपभोग्य सामानकै मूल्यमा ठूलो मात्रामा वृद्धि छ। भान्छा महँगो भएपछि उपभोक्ताको ढाड सेकिने नै भयो। दैनिक गुजाराकै समस्या हुनु भनेको मूलभूत समस्या हुनु हो। बैंकमा लगानीयोग्य पुँजी थुप्रिएको छ। सरकारी ढुकुटीमा पुँजी थन्किएको छ। त्यसलाई बजारमा पठाउने उपाय भनेको पुँजीगत खर्च हो, जसले बजारलाई चलायमान बनाउँदै प्रतिस्पर्धी पनि पार्थ्यो। सर्वसाधारणकहाँ पनि त्यो पैसा पुग्थ्यो। त्यतापट्टि सरकारले सिन्को भाँच्न नसक्दा मारमा उपभोक्ता छन्। दसैं, तिहारजस्ता नेपालीका महŒवपूर्ण चाडपर्वमा धेरै खपत हुने चिनी ५० प्रतिशत भन्सार छुटमा ल्याउने सरकारको निर्णय छ, तर स्वदेशी उखु किसानका दुःख निवारण गरी चिनीमा मुलुकलाई आत्मनिर्भर बनाउने दीर्घकालीन नीति छैन। खासमा मूल्यवृद्धि नियन्त्रण गर्ने हो भने सरकारले अर्थतन्त्रका बाह्य सूचकहरूमात्रै बलियो बनाउने तर सूक्ष्य अर्थतन्त्रको बेमतलब गर्ने गर्नु हुँदैनथ्यो। आयातको कडाइले कतिपय सामानमा कार्टेलिङकै अवस्था पनि बनायो र महँगी बढायो। महँगी नियन्त्रणका नाममा चाडपर्वका बेलामात्रै हुने बजार अनुगमन उपभोक्ताका आँखामा छारोमात्रै हुन्छ। खासमा महँगी नियन्त्रण र बजार चलायमान बनाउनेतिर नै सरकार लाग्नुपर्छ, अनुगमन त चाडबाडमा मात्र होइन, सधैं हुनुपर्छ।"
"भागी विवाहको सजाय न नागरिकता, न काम","जनकपुरधाम : ३५ वर्षीया मुन्नीदेवी महरासँग नागरिकता छैन। उनी आफ्नो गाउँमा हुने जुनसुकै सार्वजनिक कार्यक्रम, भेला वा सभा सम्मेलनमा जाँदा एउटै गुनासो गर्छिन् हमरा कहुनाक नागरिकता दिआ दु सर (मलाई जसरी पनि नागरिकता दिलाई दिनुस् सर) तर, अहिलेसम्म उनको हारगुहार नत कसैले सुनेको छ, न कसैले उनलाई नागरिकता दिलाउन कुनै चासो देखाएको छ। सप्तरीको राजविराज नगरपालिका४ बरही वीरपुर माइती भएकी मुन्नी यहीँ जन्मेर हुर्किइन्। यहीँको युवकसँग प्रेममा परि भागि विवाह गरिन्। उनको माइती र घर दुवै नेपालमै छ तर, पनि उनले हालसम्म नेपाली नागरिकता पाउन सकेकी छैनन्। धनुषाको जनकनन्दनी गाउँपालिका४, खजुरी गाउँका लतरु महरासँग १७१८ वर्षकै उमेरमा मुन्नीले प्रेम विवाह गरेकी थिइन्। एकपटक मुन्नीको गाउँका साथीहरू काठमाडौं कुनै नेताको जुलुसमा जान लागेका थिए। मुन्नी त्यति बेला सानै उमेर करिब १३१४ वर्षकी थिइन्। उनलाई पनि काठमाडौं जाने रहर लाग्यो। उनी साथीहरूसँगै घरपरिवार छाडेर काठमाडौं गइन्। तर, त्यहाँ उनी साथीहरूसँग छुट्टिन पुगिन्। मलाई छाडेर उनीहरू फर्के, म काठमाडौंमा एक्लै भएँ। कोही नभएपछि त्यहीँकी एक नास्ता पसल चलाउने निकै राम्रो व्यवहार भएकी साहुनीलाई भेटेँ। उनले पसलमा काम दिइन्, खाने बस्ने सबै मिलाइदिइन्। म करिब तीन वर्ष काठमाडौंमै काम गर्दै बसँे, मुन्नीले आफ्नो विगत सम्झँदै भनिन्, काठमाडौंमै हुँदा मैले लतरुलाई भेटँे। उनैले विवाहको प्रस्ताव राखेका थिए। मलाई पनि घर बसाउनु थियो अनि मैले पनि हुन्छ भनिदिएँ। हाम्रो विवाह त्यहीँ मन्दिरमा भयो। विवाह भएको ६ महिनापछि नै मुन्नीलाई लिएर लतरु गाउँ आइपुगे। तर, गाउँमा उनलाई न त सासु उर्मिलादेवी महराले अपनाइन् न गाउँ समाजले नै। उनलाई खान लगाउनदेखि लिएर, जीवनयापन गर्नसमेत समस्या भयो। केही दिन बित्दै गएपछि मुन्नीले दुई सन्तानलाई जन्म दिइन्। सन्तान भएपछि सासुले ती दुबैको जन्मदर्ता बनाइदिइन् तर, मुन्नीको नागरिकता भने परिवारले बनाउन मानेन। मेरो नागरिकता बनायो भने म घरमा हिस्सा माग्छु। फेरी अर्कासँग भाग्छु जस्ता आरोपहरू लगाउँछन्, तेरो भरोसा छैन भन्छन् त्यही भएर अहिलेसम्म नागरिकता बनाइदिएको छैन, उनले सुनाइन्। उनको श्रीमान्को नागरिकता छ तर, त्यो हराइसकेको छ। नागरिकताको नयाँ प्रतिलिपि श्रीमान्ले निकालेका छैनन्। श्रीमान् बेरोजगार रहेकाले मुन्नीलाई दुई बालबालिका र आफ्नो गुजारा गर्न भए पनि सानोतिनो काम गर्न पाए हुन्थ्यो जस्तो लाग्छ तर, सबै कामको बीचमा तगारो बनेको छ नागरिकता। एउटा मोबाईलको सिम निकाल्न पनि नागरिकता नै चाहिन्छ। केही काम गरुँ भने नागरिकता नै चाहिन्छ। गाउँपालिकाले कुनै सेवा सुविधा दिँदा पनि नागरिकता भएकाहरूलाई नै दिन्छन्, यस्तोमा बाँच्नकै लागि नागरिकता चाहिन्छ जस्तो लाग्छ। तर, मैले जतिसुकै हारगुहार गर्दा पनि नागरिकता पाउन सकेकी छुइन। खासै पढेलेखेको नभए पनि उनलाई नेपाली राम्रै बोल्न आउँछ। उनी प्रश्न गर्छिन्, म यही देशको नागरिक हुँ अनि मेरो आफ्नै नाममा नागरिकता बनाउन कुनै त उपाय होला ? मुन्नीको नागरिकता बनाउन उनको परिवारसँग समन्वयको प्रयास गर्ने गाउँपालिकाका वडाध्यक्ष दिलिप कुमार यादव बताउँछन्। उनको नागरिकता बनोस् भन्ने चाहना हाम्रो पनि छ। तर, उनको परिवारले सनाखत नगरिदिएर समस्या भएको हो। उनलाई नागरिकता दिलाउन हामी प्रयास गर्ने नै छौं।"
पढ्न पाउने अधिकारप्रति संवेदनशील बनौं,"काठमाडौं: राष्ट्रिय मानवअधिकार आयोगले विद्यार्थीको पढ्न पाउने अधिकारप्रति संवेदनशील बन्न आग्रह गरेको छ । आयोगले बिहीबार विज्ञप्ति निकाल्दै आफ्ना मागहरू सम्बोधन गराउन विद्यालय नै अनिश्चितकालीन रूपमा बन्द गरी पठनपाठनमा अवरुद्ध गर्नुले बालबालिकाको शान्तिपूर्ण वातावरणमा शिक्षा प्राप्त गर्ने अधिकारको उल्लंघन भएको भन्दै सम्बद्ध पक्षलाई यस्तो आग्रह गरेको हो । आयोगले यस्तो खालको आन्दोलनबाट विद्यालय शान्ति क्षेत्र घोषणालाई समेत प्रत्यक्ष असर पर्न गएको बताएको छ । शान्तिपूर्ण प्रदर्शन गर्नु मानव अधिकारको मूल्य मान्यता अनुकूल नै हुने भए पनि आफ्नो अधिकारको प्रयोग गर्दा अरूको अधिकारप्रति सचेत हुनुपर्छ, आयोगको विज्ञप्तिमा भनिएको छ । यसैबीच विद्यार्थीको पढ्न पाउने अधिकारलाई कुण्ठित नगर्न राष्ट्रिय स्वतन्त्र पार्टी (रास्वपा)ले पनि आग्रह गरेको छ । बिहीबार रास्वपाले निकालेको विज्ञप्तिमा भनिएको छ, शिक्षकहरूको पेसागत विकासका मागहरूमा हामी एकै ठाउँमा उभिन तयार छौं, साथै शिक्षकहरूले आफ्ना मागहरू सरकारसमक्ष राख्न पाउने वैकल्पिक विधिहरू हुँदाहुँदै विद्यार्थीहरूको पढ्न पाउने अधिकारलाई कुण्ठित नगर्न सम्पूर्ण शिक्षक संगठनहरूप्रति हार्दिक अनुरोध गर्दछौं । साथै विद्यार्थीहरूको उज्जवल भविष्य सुनिश्चित गर्न पनि शिक्षकहरूको हकहित सुनिश्चित हुनुपर्ने भन्दै शिक्षकहरूले आफ्नो पेसागत हकहितका लागि एकजुट हुने नाममा राजनीतिक दलको भ्रातृसंगठनका रूपमा रहन नहुने नीति रहेको रास्वपाले विज्ञप्तिमा उल्लेख गरेको छ । शिक्षा मन्त्रालयको तथ्यांकअनुसार हाल देशभर २७ हजार ३ सय ४३ सामुदायिक विद्यालय छन् । त्यसमा स्थायी, अस्थायी र राहत गरी १ लाख ५७ हजार ३ सय ५४ शिक्षक कार्यरत रहेको मन्त्रालयले जनाएको छ । यता कार्यवाहक प्रधानमन्त्री पूर्णबहादुर खड्काले भने शिक्षकको माग पूरा गर्दा राज्यलाई अर्बौं भार पर्ने बताएका छन् । बिहीबार नेपाली कांग्रेस केन्द्रीय समिति बैठकमा खड्काले शिक्षकलाई पेन्सन पाउन स्थायी शिक्षणको अवधि नपुगेमा १० वर्षसम्म अस्थायी शिक्षण अवधि गणना गर्नुपर्ने आन्दोलनरत शिक्षकको माग पूरा गर्दा अर्बौं भार पर्ने दाबी गरे ।"
नेप्से परिसूचकः १८१८ नै तल्लो बिन्दु,"काठमाडौं : मौद्रिक नीति जारी भएको दिन अर्थात् गत साउन ७ यता निरन्तर ओरालो यात्रामा देखिएको नेप्से परिसूचक भदौ ३१ गतेसम्म २६२२५ अंकले घटिसकेको थियो। आर्थिक वर्षको पहिलो त्रैमासिक पुँजी बजारको उर्बर अवधि मानिन्छ। तर, यही बीचमा नेप्से कहीँ कतै सुध्रिने संकेत नदेखाउँदा लगानीकर्ता आजित भइसकेका थिए। बैंकलगायत केही कम्पनीले लाभांश घोषणा गर्दासमेत सेयरको मूल्य नबढ्नाले आजित भएका लगानीकर्ता माझ निराशा व्यापक थियो। बेलाबेलामा बढ्ने प्रयास पनि गथ्र्यो, तर भोलिपल्टै करेक्सन आएर जहाँको तहीँ आइपुग्थ्यो। मौद्रिक नीतिमार्फत ५० लाखसम्मको सेयर धितो कर्जाको जोखिम भार घटाउँदा ६३ अंकले बढेर वर्षकै उच्च बिन्दु २२२७१७ मा पुगेको सेयर बजारमा त्यसयता निरन्तर वितृष्णा देखियो। त्यसयता साउन २४, भदौ ६, २५ र २७ गतेमात्र बजारमा उल्लेख्य सुधार आएको थियो। तै पनि दोस्रो दिनसम्म उत्साहले निरन्तरता पाउन सकेको थिएन। सेयर धितो कर्जामा १२ करोडको सीमा नहटेसम्म बजार बढ्दैन भन्ने भाष्य भित्रभित्रै सिर्जना भइरहेको थियो। दुई वर्षअघि नेप्सेले ऐतिहासिक ३१९८ अंकसम्म यात्रा तय गरेको अवधि पहिलो त्रैमास नै थियो। २०७७ भदौ २ गते यताको अवधिलाई जानकारले बियरिस यात्रा भनेका छन्। असोज महिना लागेसँगै बजारमा एकाएक उत्साह छायो। तीन कारोबार दिनमा नेप्से कुल ६५ अंकले उकालो लागेको छ। कारोबार रकममा पनि सुधार आउन थालेको छ। बिहीबार सवा ३ अर्ब रुपैयाँको सेयर किनबेच भएको छ। राम्रा फन्डामेन्टल भएका र लाभांश घोषणा गरेका कम्पनीको मूल्य सस्तोमा पाउन थालेपछि नयाँ लगानीकर्ताले सेयर किन्न थालेका छन्। बजारमा के उत्साह थियो ? बैंकको ब्याजदर घट्ने संकेत मिलिसकेको थियो। जोखिम भार घटेपछि ५० लाखभन्दा साना सेयर धितो कर्जा विस्तारै बढ्न थालेको थियो। तर, यस्तो कर्जामा २ वर्षअघि लगाइएको १२ करोडको सीमा पूर्णरूपमा हट्न सकेको थिएन। लगानीकर्ताका लागि १२ करोड नै किलकिले बनेको छ। यसैबीचमा सोमबार अर्थमन्त्री डा प्रकाशशरण महत र नेपाल राष्ट्र बैंकका गभर्नर महाप्रसाद अधिकारीबीच वानटुवान वार्ता भयो। र, सँगै बाहिरियो अर्थमन्त्रीले १२ करोडको सीमा हटाउन निर्देशन दिएको र गभर्नर पनि लचिलो भएको शुभ खबर। अहिले बैंकमा लगानीयोग्य रकम पर्याप्त छ। चौतर्फी दबाबका बीच राष्ट्र बैंक पनि लचिलो बन्न तयार भएको छ। लगानीकर्ता सक्रिया हुन थालेपछि कारोबार रकम बढ्नु उज्ज्वल भविष्यको संकेत पनि हो। नीतिगत कारणले बजारमा अल्झन आएकामा विस्तारै फकुवा हुँदै जाने विश्वास सेयर लगानीकर्ता संघ नेपालका कार्यवाहक अध्यक्ष ताराप्रसाद फुल्लेल गर्छन्। लगानीकर्ताले लगानीयोग्य रकमको अभावले प्यानिक बनाएको थियो, उनले भने, अब सहज हुन थालेको छ, १२ करोडको सीमा हट्दै छ, ठूला कर्जामा जोखिम भार पनि घट्नेछ। यिनै आधारमा सेयर बजारले उकालो यात्रा तय गर्नेमा फुल्लेल विश्वस्त छन्। अर्थमन्त्री र राष्ट्र बैंकबीचको नियमित छलफलबाट बजारले फरक संकेत पाएको छ। बिहीबार नै बसेको वित्तीय क्षेत्र उच्चस्तरीय समन्वय समितिको बैठकले पनि २ साताभित्र वित्तीय क्षेत्र सुधारको कार्ययोजना तयार पार्ने निर्णय गरिसकेको छ। सेयर लगानीकर्ता संघ नेपालका कार्यवाहक अध्यक्ष ताराप्रसाद फुल्लेल सेयर बजारमा केही दिनयता आएको बढोत्तरीले लगानीकर्तामाझ सकारात्मक सन्देश प्रवाह भएको बताउँछन्। नकारात्मक मात्र कुराको भरमा नकारात्मक नै प्रस्तुति दिने क्रमले पार पाएको छ। सम्बोधन हुन बाँकी भए पनि १२ करोडको क्याप हट्छ, ब्याजदर पनि घट्छ भन्ने विश्वास हाम्रो छ, उनले भने। उनका अनुसार पहिलो त्रैमास सूचीकृत कम्पनीहरूले लाभांश घोषणा गर्ने अवधि हो। २ वर्षअघि नेप्से यही त्रैमासमै ऐतिहासिक उच्च बिन्दुमा पुगेको थियो। त्यसयता घटेको बजारले १८१८ को तल्लो बिन्दु छोएर फर्किसकेको मेरो विश्लेषण छ। सेयर बजारको उकालो यात्रा तय गरिरहेको छ। नेपाल पुँजीबजार लगानीकर्ता संघका अध्यक्ष राधा पोखरेल १२ को सीमा हटाउनुपर्ने बताउँछन्। भन्छन्, अहिले आएर अर्थमन्त्रीले पनि जसरी हुन्छ १२ को सीमा हटाउनु भन्ने किसिमको निर्देशन गभर्नरलाई दिनुभएको समाचारसँगै लगानीकर्तामा उत्साह छाएको छ। ब्याजदर घट्छ, १२ करोडको सीमा हट्छ, राष्ट्र बैंकले मौद्रिक नीति समीक्षा गर्दा केही लचिलो बन्छ भन्ने विश्वासका साथ बजार बढिरहेको छ। ४४ अंकले बढ्दा सवा ३ अर्बको कारोबार साताको अन्तिम दिन बिहीबार सेयर कारोबार मापक नेप्से परिसूचक ४४ अंकले बढेको छ। सोमबार ४२६ र मंगलबार १६२४ बढेको नेप्से बिहीबार ४४३४ अंकले बढेको हो। नेप्से बढेसँगै बजारमा सवा ३ अर्बको कारोबार भएको छ। नेप्से २०२९७८ बिन्दुमा पुग्दा २७८ स्क्रिप्टको १ करोड १२ लाख ६४ हजार कित्ता सेयर ३ अर्ब २९ करोड ३९ लाख रुपैयाँमा खरिदबिक्री भएका छन्। बजारमा ४ कम्पनीको सेयर मूल्यमा सर्किट लाग्दा थप ७ कम्पनी सर्किट लेभलमा कारोबार भए। कारोबार रकम र संख्याका आधारमा सन नेपाल लाइफ इन्स्योरेन्सको सर्वाधिक कारोबार हुँदा सेयर संख्याका आधारमा हिमाल दोलखा हाइड्रोपावर शीर्षस्थानमा रह्यो। कारोबारमा आएका १३ वटै समूहको उपसूचक बढेका छन्। जसमध्ये हाइड्रोपावर उपसमूहको सर्वाधिक ५३१ प्रतिशतले उकालो लागेको छ। फाइनान्स समूहको ४३८ प्रतिशत र डेभलपमेन्ट बैंकको ३७७ प्रतिशतले बढेको छ। बिहीबार २१७ कम्पनीको मूल्य बढ्दा ११ को मूल्य घटे भने २ कम्पनीको मूल्य भने स्थिर रहे। अर्थतन्त्र खत्तम छ भन्ने नकारात्मक सर्कुलर भयो अर्थमन्त्री डा प्रकाशशरण महतले अर्थतन्त्रमा समस्या रहेको तर ती समस्या विस्तारै कम हुँदै गएको बताएका छन्। महतले भने, समस्या सम्बोधनका लागि सरकारले फेसिलेट गर्ने काममा कमी हुन दिने छैन। सरकारले अप्ठ्यारा हटाउँदै जानेछ, कतिपय हटिसकेका छन् घटिसकेका छन्। अर्थतन्त्रमा स्रोत आइरेको तर चलायमान नभएको भन्दै उनले थपे, हातमा परेको पैसा कहाँ के गर्ने भन्ने असुरक्षाका कुरा व्यापक प्रवाह भइरहेको छ। खत्तम छ अर्थतन्त्र, अहिले खर्च गर्न ठीक समय होइन, लगानी नगरौं, बैंकहरूले लगानी नगरुन, पैसा थुपारुन, राखुन् भन्ने जुन नकारात्मक सर्कुलर छ, त्यसलाई हामीले अन्त्य गर्नुपर्छ। सेयर बजारको चुनौती मिलेर व्यवस्थापन गरौं अर्थ मन्त्रालयको सचिवमा डा कृष्णहरी पुष्कर नियुक्त भएका छन्। नवनियुक्त सचिव पुष्करले बिहीबार अर्थसचिवको कार्यभार सम्हाले। सोक्रममा उनले अर्थतन्त्रमा देखिएको समस्या समाधानका लागि कर्मचारी संयन्त्रबाट अधिकतम प्रयास आवश्यक रहेको बताए। पुष्करका अनुसार अहिले आर्थिक स्थायित्व कायम गर्ने, राजस्व घाटा कम गर्ने, सार्वजनिक ऋणको व्यवस्थापन लगायतका विषय चुनौतीपूर्ण छन्। पुँजीबजारका बारेमा उनले भने, पुँजीबजारका विषयमा सबै सरोकारवाला मिलेर चुनौती व्यवस्थापन गर्नुपर्ने अवस्था छ। आफूलाई अर्थतन्त्रको विषम परिस्थितिमा धेरै चुनौतीका अगाडि सरकारले अर्थ सचिवको जिम्मेवारी दिएको भन्दै उनले यो निकै संवेदनशीलताका साथ मनन गरेको बताए। दुई साताभित्र वित्तीय क्षेत्र सुधार कार्ययोजना वित्तीय क्षेत्र उच्चस्तरीय समन्वय समितिको बैठकले वित्तीय क्षेत्र सुधारको कार्ययोजना दुई साताभित्र पेस गर्न सम्बन्धित नियामक निकायलाई निर्देशन दिएको छ। समितिको बैठकले विभिन्न प्रकारका कानुनी व्यवस्था सुधारका लागि पहल गर्ने निर्णय गरेको हो। समितिको बैठकले नेपाल राष्ट्र बैंक ऐन, बैंक तथा वित्तीय संस्थासम्बन्धी ऐन र नेपाल धितोपत्र बोर्डसम्बन्धी ऐन संशोधनको प्रक्रियालाई शीघ्रता दिने निर्णय गरेको छ। त्यस्तै, डिजिटल बैंक स्थापना गर्नेसम्बन्धी विद्यमान कानुनी व्यवस्थाको पुनरावलोकन गर्ने निर्णय भएको छ। सहुलियतपूर्ण कर्जा कार्यक्रमको प्रभावकारिताका सम्बन्धमा अध्ययन प्रतिवेदनलाई आधार मानी पुनरावलोकन गर्ने, विप्रेषणलाई औपचारिक माध्यमबाट भिœयाउन प्रोत्साहनमूलक कार्यक्रम सञ्चालन गर्ने तथा रेमिट्यान्स बन्ड जारी गर्न कानुनी व्यवस्था र कार्ययोजना तयार पार्ने निर्णय भएको छ। वित्तीय मध्यस्थता लागत कम गर्ने सम्बन्धमा गर्नुपर्ने सुधारको विषयमा सम्बन्धित निकायले नीति एवं कार्यविधि तर्जुमा प्रक्रिया तत्काल अगाडि बढाउने निर्णय पनि समितिले गरेको छ। त्यसैगरी, वित्तीय क्षेत्र, पुँजी बजार र बिमा क्षेत्रको गतिविधि एवं नियमनलाई थप प्रभावकारी बनाउने र समन्वयात्मक तरिकाले काम गर्ने निर्णय भएको अर्थ मन्त्रालयको भनाइ छ। नियामकको क्षमता अभिवृद्धि गर्ने कामलाई सम्बन्धित संस्थाले तदारुकताका साथ अगाडि बढाउने निर्णय भएको पनि मन्त्रालयले जारी गरेको विज्ञप्तिमा उल्लेख छ।"
पाकिस्तानसँग नेपाल कमजोर,"काठमाडौं : दक्षिण एसियाली फुटबल महासंघ (साफ) यू१९ च्याम्पियनसीपअन्तर्गत बिहीबार भएको खेलमा घरेलु टोली नेपाल पाकिस्तानसँग पराजित भएको छ। त्रिपुरेश्वरस्थित दशरथ रंगशालामा सम्पन्न खेलमा पाकिस्तानले नेपाललाई १० गोलअन्तरले पराजित गरेको हो। पाकिस्तानको जितमा अली जफरले गोल गरे। उनले खेलको ७६औं मिनेटमा गरेको एक गोल नै पाकिस्तानका लागि निर्णायक गोल सावित भयो। जफरले करिब ३० यार्डबाट गरेको प्रहारले सिधै जाली चुमेको थियो। खेल अवधिभर नेपालको प्रदर्शन भने केही कमजोर थियो। अब पाकिस्तानले शनिबार माल्दिभ्ससँग खेल्नेछ। त्यस्तै नेपालले भने सोमबार माल्दिभ्सको सामना गर्नेछ। प्रतियोगितामा नेपाल समूह ए मा छ। नेपालको समूहमा पाकिस्तान र माल्दिभ्स रहेको छ। त्यस्तै समूह बीमा भारत, बंगलादेश र भुटान रहेको छ। दुवै समूहका शीर्ष दुई टोलीले सेमिफाइनल खेल्नेछन्।"
२ महिनामा साढे ५ अर्बको विद्युत् निर्यात,"काठमाडौं : चालू आर्थिक वर्ष २०८००८१ को दुई महिनामा ५ अर्ब ४३ करोड ३१ लाख रुपैयाँको विद्युत् भारततर्फ निर्यात भएको छ। नेपाल विद्युत् प्राधिकरणले साउनमा १ अर्ब ९४ करोड ८४ लाख र भदौमा ३ अर्ब ४८ करोड ४८ लाख रुपैयाँको विद्युत् भारतीय बजारमा निर्यात गरेको छ। साउन र भदौ महिनामा ३ अर्ब ३९ करोड ५७ लाख भारतीय रुपैयाँको (५ अर्ब ४३ करोड ३१ लाख रुपैयाँ) विद्युत् निर्यात भएको हो। भारतर्फ निर्यात गरिएको विद्युत्को प्रतियुनिट औसत बिक्री दर क्रमशः ८ रुपैयाँ १३ पैसा र १२ रुपैयाँ २७ पैसा छ। दुई महिनाको समग्र औसत विद्युत् बिक्रीदर प्रतियुनिट १० रुपैयाँ ३७ पैसा हुन्छ। प्राधिकरणले देशभित्र खपत गरी बचत भएको वर्षायामको विद्युत् भारततर्फ निर्यात गर्दै आएको छ। प्राधिकरणले इन्डियन इनर्जी एक्सचेन्ज लिमिटेड (आईएक्स)को डेअहेड बजारमा प्रतिस्पर्धामार्फत र केही अघिबाट मध्यकालीन विद्युत् सम्झौताबमोजिम करिब ११० मेगावाट विद्युत् भारतीय कम्पनी एनटीपीसी विद्युत् व्यापार निगमले एनभीभीएनलाई बिक्री गरिरहेको छ। भारतको विद्युत् मन्त्रालयअन्तर्गतको केन्द्रीय विद्युत् प्राधिकरणले प्रतिस्पर्धी बजारमा ५२२ मेगावाट र एनभीभीएनलाई ११० मेगावाट गरी ६३२ मेगावाट विद्युत् निर्यातका लागि नेपाल विद्युत् प्राधिकरणलाई स्वीकृति दिएको छ। यसमध्ये ५६२ मेगावाट विद्युत् ढल्केबरमुजफ्फपुर ४०० केभी अन्तरदेशीय प्रसारण लाइनबाट र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ। प्राधिकरणका कार्यकारी निर्देशक कुलमान घिसिङले विद्युत् निर्यातबाट नेपालको विदेशी मुद्रा सञ्चिति र दुई मुलुकबीचको व्यापार घाटालाई कम गर्न योगदान पुगिरहेको बताए। देशभित्र उत्पादित विद्युत् यहीं खपत गर्न पूर्वाधार संरचनाको सुधार तथा सुदृढीकरण गरिरहेका छौं, विद्युत् नपुगेका ठाउँमा विद्युत् पुर्याउनका लागि विद्युतीकरणको कार्य पनि चलिरहेको छ, कार्यकारी निर्देशक घिसिङले भने, खपत गरी बचत भएको विद्युत् निर्यात गर्न दुई देशबीचका अन्तरदेशीय प्रसारण सञ्जाललाई थप विस्तार तथा पूर्ण रूपमा प्रयोगमा ल्याउन पहल गरिरहेका छौं।"
"सडकमा शिक्षक, सुनसान विद्यालय","सामुदायिक विद्यालयका शिक्षकहरू अध्यापन ठप्प पारेर आन्दोलनमा उत्रिएपछि विद्यार्थी शिक्षाबाट बञ्चित। प्रस्तावित शिक्षा विधेयक २०८० को विरोध जनाउँदै शिक्षक काठमाडौं केन्द्रित आन्दोलनमा छन्। शिक्षक आन्दोलनमा लागेपछि मुलुकभरका सामुदायिक विद्यालयको पठनपाठन ठप्प भएको छ। असोज ३ गतेदेखि पठनपाठन अनिश्चितकालका लागि ठप्प पारेकाले विद्यार्थीको बिल्लिबाठ भएको छ। अभिभावक तनावमा छन्। शिक्षक विद्यालय नआएपछि कोसी प्रदेशको उदयपुरका ४ सय ४९ वटा विद्यालय ठप्प छन्। त्यसबाट ६७ हजार ९ सय ३२ विद्यार्थीको पठनपाठन प्रभावित बनेको छ। आन्दोलनमा होमिन केन्द्रबाट सर्कुलर प्राप्त भएकाले विद्यालय बन्द गरिएको सदरमुकामस्थित त्रियुगा नमुना माध्यमिक विद्यालयका प्राचार्य सुवास बिष्टले बताए। भने, प्रस्तावित शिक्षा विधेयकमा हाम्रो १७ बुँदामा विमत्ति छ, यो संशोधन नभएसम्म आन्दोलन जारी रहन्छ र विद्यालय बन्द नै रहन्छ। शिक्षण पेसाप्रतिको आकर्षण र सम्मानमाथि मस्यौदाले नियोजित ढंगबाट प्रहार गरेकाले चरणबद्ध आन्दोलनमा होमिन बाध्य भएको शिक्षक महासंघका जिल्ला सचिव काशीराज कार्कीले बताए। बिहीबार छिटफुट रूपमा विद्यालय गएका विद्यार्थी गेटमा ताला लागेको देखेपछि घर फर्किएका थिए। शैक्षिक सत्र मध्यान्तरमा आएर विद्यालय बन्द हुँदा आफूहरू मर्कामा परेको उनीहरूको गुनासो छ। विद्यार्थी सञ्जय चौधरीले भने, दुई, तीन महिना किताब नपाएरै समय बित्यो, बल्ल पढाइ सुरु भएको थियो, सरहरूले आन्दोलन सुरु गर्नुभयो। उनले चाँडो समस्याको समाधान गरी अध्ययन गर्न पाउने अधिकार सुनिश्चित गरिदिन आग्रह गरे। शिक्षा विकास तथा समन्वय एकाइका शाखा अधिकृत भवानी कट्टेलका अनुसार जिल्लाभरि निजी, पालिका र बालविकास केन्द्रका शिक्षकबाहेक सबै तहमा गरी २ हजार १ सय ४२ जना शिक्षक छन्। त्यसमध्ये ९ सय २ जना राहत र अनुदान कोटामा छन्। बाँकी १ हजार २ सय ४० जना सरकारी स्वीकृत दरबन्दीमा छन्। पठनपाठनमा समस्यै समस्या सामुदायिक विद्यालयका शिक्षकहरू अध्ययनअध्यापन ठप्प पारेर आन्दोलनमा उत्रिएपछि विद्यार्थी शिक्षाबाट बञ्चित छन्। अत्यधिक गर्मी, आँखा पाक्ने आइफल्लू जस्ता कारणले नियमित अध्ययनअध्यापन हुन नसकेको समयमा शिक्षकहरूको आन्दोलनले विद्यार्थीको झन् बिजोग भएको हो। नेपालको खस्किँदो शिक्षा प्रणालीलाई अनिश्चित बन्दले थप बल पुग्ने शिक्षासँग सरोकार राख्ने नित्यानन्द मण्डल बताउँछन्। उनले भने, शिक्षकहरूको गैरजिम्मेवारीपूर्ण रबैयाका कारण सामुदायिक विद्यालयमा पढ्न जाने विद्यार्थीको संख्या घट्छ। आन्दोलनले महँगो शुल्क असुलिरहेका निजी विद्यालयलाई टेवा पुयाउने र सामुदायिकको स्तर खस्काउने निश्चित रहेको मण्डलको भनाइ छ। विद्यालय बन्द भएपछि विद्यार्थी पढाइ र लेखाइ छाडेर दिनभरि मोबाइलमा व्यस्त हुने गरेको जनकपुरधाम १४ मुजेलियाका शिक्षक सञ्जीव महराले बताए। उनले भने, पढ्नुपर्ने समयको सदुपयोग नभएर दिनभरि मोबाइलमा झुन्डिरहने प्रवृति बढेको छ। यसले साइबर क्राइम, सीमामा लागूऔषध जस्तो अपराध बढ्न सक्नेछ। दिनभरि घरमै बस्दा उनीहरू मोबाइल, ट्याब, कम्प्युटर, ल्यापटप खोज्छन्, नदिए झैं झगडा गर्छन्, अभिभावक वीरेन्द्र रविदासले भने, स्कुल छैन, सबै साथीहरू जम्मा भएर घुम्न जाऔं भन्छ, साँझ आउँदा मदिरा सेवन गरेर आउँछ। प्रदेश सरकारका शिक्षा तथा समाज कल्याणमन्त्री महेशप्रसाद यादवले विद्यालय बन्द गर्ने विषय कुनै पनि हालतमा सही नभएको बताए। उनले भने, बालबालिका र विद्यार्थीको भविष्य निर्माणका लागि नै राज्यले काम गर्ने हो। शिक्षकहरूले पनि काम गर्ने हो, तर शैक्षिक संस्थालाई नै अनिर्णयको बन्दी बनाएर बालबालिका, विद्यार्थी पढ्ने ठाउँ नै बन्द गरेर आन्दोलन गर्ने कार्यलाई कसरी सही भन्न सकिन्छ ? यसले विद्यार्थीमा नाकारात्मक प्रभाव पार्ने र उनीहरूको भविष्यमाथि नै खेलबाड हुने भएमकाले अविलम्ब विद्यालय सञ्चालन गरेर नियमित काममा फर्कनुपर्ने उनको धारणा छ। सडकमा शिक्षक, मारमा विद्यार्थी आन्दोलनका कारण मकवानपुरमा मात्र ५ सय ११ वटा सामुदायिक विद्यालय बन्द छन्। निजीतर्फ ७३ वटा विद्यालयमा नियमित पठनपाठन भइरहेको छ। शिक्षा विकास तथा समन्वय एकाइ मकवानपुरका एकाइ प्रमुख दीनानाथ गौतमका अनुसार जिल्लामा सामुदायिक र निजीमा गरी करिब १ लाख १५ हजार विद्यार्थी छन्। जसमध्ये निजीतर्फ २८ हजार ७ सय २८ र बाँकी सामुदायिक विद्यालयमा अध्ययनरत विद्यार्थी छन्। ती सबै विद्यार्थी शिक्षकहरूको आन्दोलनका कारण प्रभावित छन्। हेटौंडा४ स्थित आधुनिक राष्ट्रिय माविमा करिब तीन हजार विद्यार्थी अध्ययनरत छन्। आन्दोलनका कारण ती विद्यार्थीको पठनपाठन प्रभावित रहेको विद्यालय व्यवस्थापन समितिका अध्यक्ष समिम अन्सारीले बताए। शिक्षकहरूको माग जायज भए पनि यसरी विद्यालयनै बन्द भएपछि अबोध विद्यार्थी मारमा परेका उनको भनाइ छ। यस्तै हेटौंडा२ को सिद्धार्थ उच्च माविका करिब २१ सय विद्यार्थीको पढाइ पनि प्रभावित भएको विद्यालय व्यवस्थापन समितिका अध्यक्ष बलराम घिमिरेले बताए। शिक्षकहरूको जायज मागहरूलाई सरकारले तत्काल सम्बोधन गरी विद्यालयमा नियमित अध्ययनअध्यापन हुने वातवरण मिलाउनुपयो, उनले भने। करिब १४ सय विद्यार्थी अध्ययनरत हेटौंडा५ पिप्लेको बालज्योति माविको विद्यालय व्यवस्थापन समितिका अध्यक्ष रवीन्द्र पोखरेलले अंगे्रजी माध्यमतर्फ रहेका निजी स्रोतका शिक्षकहरू बेलाएर पठनपाठन गर्ने तयारी भइरहेको जनाए। विद्यालय नियमित रूपमा सुचारु गर्न सरकारले ध्यान दिनुपर्ने हेटौंडा१० का वडाध्यक्ष तथा भुटनदेवी माध्यमिक विद्यालय व्यवस्थापन समितिका अध्यक्ष फुर्वा दोर्जे तामाङले बताए। उपमहानगरको शिक्षा विकास महाशाखा प्रमुख गंगाधर रिमालले शिक्षकहरूले रचनात्मक ढंगले मागहरू राख्दै आन्दोलनका कार्यक्रमहरू गर्नुपर्ने धारणा राखे। विद्यालय जाऔंजाऔं लाग्छ बालदिवस, तीज, संविधान दिवस र स्थानीय बिदा गरी पाँच दिन विद्यालय बन्द भयो। लामो छुट्टीपछि पालुङ्टार१ खोप्लाङकी सुस्मिता लामा बिहीबार बिहान स्कुल जान तम्तयार भइन्। खाना खाइवरी ड्रेस लगाएर निस्कन लाग्दा सानासाना भाइबहिनीहरू घर फर्किरहेको उनले देखिन्। झोला बोकेर बाहिर निस्कँदा त सानासाना भाइबहिनीहरू धमाधम घर फर्किरहेको पो देख्छु, कक्षा १२ मा पढ्ने लामा भन्छिन्, ओई, तिमीहरू किन फर्केको भनेर सोध्दा पो बिदा हो रे भन्ने थाहा पाएँ। मत निराश भएर फेरि घरभित्र पसेँ। फेरि ड्रेस खोल्नुपयो। मलाई त के बिदा रहेछ थाहा थिएन। दिनभर त्यतिकै घरी सुतेर, घरी साथीभाइसित कुराकानी गरेर बित्यो। शिक्षकहरूको आन्दोलनका कारण बिदा भएको साथीहरूले भनेपछि मात्र उनले थाहा पाइन्। अझै कहिलेसम्म बिदा हुने हो थाहा छैन रे ! मलाई त अत्यास लागिसक्यो, उनले भनिन्। सरस्वती मावि आहालेमा कक्षा १० मा पढ्ने गोरखा नगरपालिका६ का सन्देश आलेलाई पनि अनिश्चितकालीन बिदाले साह्रै हैरान बनाएको छ। हिजोसम्म त सबैको बिदै थियो। आजबाट बोर्डिङ पढ्ने साथीहरू हाम्रै आँगनको बाटो ओहोरदोहोर गरिरहेका छन्, हामीचाहिँ घरमै बस्नुपर्दा दिक्क लाग्यो, आले भन्छन्, भोलिदेखि त खुल्दिए नि हुन्थ्यो भन्ने लागेको छ। अब भोलि शुक्रबार भयो। पर्सि शनिबार भयो। आइतबारबाट त पक्कै पनि खुल्छ होला भन्ने आशा छ। महेन्द्रज्योति मावि दरबारमार्गमा कक्षा १० मा पढ्ने सञ्जय तामाङलाई पनि बिदाले मनमा शान्ति दिएको छैन। एसईई दिनुपर्ने वर्ष पढाइ खटपट हुँदा तनाव भएको छ उनलाई। बिदा धेरै भइसक्यो। जे भए पनि पढ्न त पर्छ, उनी भन्छन्। सरकारले चाँडोभन्दा चाँडो शिक्षकको माग समाधान गरेर काठमाडौं गएका शिक्षकहरूलाई घर फर्काउनु पर्ने गोरखा नगरपालिका६ भण्डारीटोलका रोशन कुँबरको भनाइ छ। सर्वसाधारणका छोराछोरी सरकारी स्कुलमा छन्, सरकारको अथाह लगानी पनि सरकारी स्कुलमै छ। यसै पनि सरकारी विद्यालयको पढाइ कमजोर छ, झन् यसरी लामो समय बिदा हुँदा सर्वसाधारणका छोराछोरीको भविष्य बिग्रन्छ, कुँबर भन्छन्, पक्कै मर्का नपरी यत्तिका शिक्षकहरू काठमाडौंमा गएका होइनन् होला। यत्तिका तयारी गरेर गएपछि त्यत्तिकै फर्कने कुरा पनि भएन। केके माग छन्, जायज माग जति पूरा गरी सरकारले छिटोभन्दा छिटो हाम्रा शिक्षकहरूलाई स्कुलमा फर्काउनुपर्छ। लामो समय विद्यालय बन्द हुँदा विद्यार्थी र अभिभावक समस्यामा पर्ने उनको भनाइ छ। शिक्षक नारा लाउँदै, विद्यार्थी खेल्दै बुटवल उपहानगरपालिका१२ का काशीनाथ शर्माका छोराछोरी विद्यालय नगएको एक साता पुग्यो। तीजसहितका लामो बिदापछि बिहीबारबाट विद्यालय खुल्नुपर्ने हो। तर, खुलेनन्। केटाकेटी छुट्टी छ भन्दै बसिरहेका छन्, हामीलाई भने छोराछोरीले पढ्न पाएनन् भन्ने चिन्ता छ, उनले भने। निजी विद्यालय पढ्नेहरू बस चढेर विद्यालय पुगे। सँगै खेलिरहने सामुदायिक विद्यालयका विद्यार्थीले दिनभर मोबाइल हेर्ने र खेल्ने गरेका छन्। शिक्षकहरूले विद्यालय बन्द गरेपछि अभिभावकहरूमा चिन्ता छ। अभिभावकको चिन्ताप्रति भने सरोकारवाला निकाय बेखबर छन्। रूपन्देहीका सामुदायिक विद्यालयहरूमा शिक्षकहरू आएनन्। आए पनि पठनपाठन भएन। आन्दोलन भन्दै नपढाउन त भएन नि, सैनामैनाका रश्मि क्षेत्रीले भनिन्। उनले आन्दोलनमा दुई चारजना शिक्षक गए पनि अरूले पढाउनुपर्ने धारणा राखिन्। लुम्बिनी प्रदेशका १२ वटै जिल्लाका सामुदायिक विद्यालय बिहीबार बन्द रहे। कतिपय विद्यालयमा भने शिक्षकहरू आए पनि पढाएनन्। शिक्षकहरूको आन्दोलनका कारण कपिलवस्तु जिल्लाका १० वटा स्थानीय तहका सामुदायिक विद्यालयहरूमा पठनपाठन बन्द छ। शिक्षकहरूले स्थानीय तहमा उपस्थित भई त्यही हाजिर गर्ने र आन्दोलनलाई निरन्तरता दिने बताएका छन्। शिक्षकहरूको आन्दोलनलमा कपिलवस्तु नगरपालिकाका नगर प्रमुख सुदीप पौडेलले ऐक्यबद्धता जनाएका छन्। शिक्षक राजधानीतिर, विद्यार्थी कर्णालीमै आन्दोलनका कारण कर्णालीका ३ हजार ३४ सामुदायिक विद्यालयहरू बन्द छन्। त्यहाँ अध्ययनरत झन्डै १ लाख विद्यार्थीको पढाइ प्रभावित भएको छ। शिक्षा विकास निर्देशनालय सुर्खेतका निर्देशक दीपा हमालले शिक्षकहरूले थालेको आन्दोलनले कर्णालीका सबै सामुदायिक विद्यालयहरू बन्द भएको बताइन्। यो समस्या छिटोभन्दा छिटो समाधान नभए समग्र शैक्षिक क्षेत्र प्रभावित हुनेछ। यहाँको खस्किँदै गएको शैक्षिक गुणस्तर थप जटिल अवस्थामा पुग्न सक्नेछ, उनले भनिन्। आन्दोलनमा सहभागी हुन राजधानी गएका नेपाल शिक्षक महासंघ कालीकोटका अध्यक्ष सुरेन्द्रबहादुर शाहीले भने, हामी सडकमा छौँ। गाउँमा विद्यालय कसले सञ्चालन गर्छ। सरकारले हामीमाथि अन्याय गरेको छ। संघीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानले हामीमाथि अन्याय गरेको हो। उक्त प्रावधानहरू सरकारले तत्काल संशोधन गरी हाम्रा मागहरू पूरा गरे हामी गाउँ फर्किन तयार छौं। विद्यालय पनि सञ्चालन गर्छौं। नेपाल शिक्षक संघ कर्णाली प्रदेशका अध्यक्ष मानबहादुर रोकायाले सरकार शिक्षकका मागप्रति गम्भीर नभए विद्यालय नखोलिने चेतावनी दिए। सामुदायिक विद्यालय व्यवस्थापन कर्णाली प्रदेशका अध्यक्ष गोबिन्द कोइरालाले शिक्षकहरूको आन्दोलनले विद्यालय बन्द हुँदा बालबालिकाको पढ्न पाउने अधिकार खोसिएको बताए। सुर्खेतको जन नमुना माध्यमिक विद्यालयका व्यवस्थापन समितिका अध्यक्षसमेत रहेका कोइरालाले भने, बालबालिकाको पढ्न पाउने अधिकारका लागि नेपाल सरकार र नेपाल शिक्षक महासंघ दुवै पक्ष जिम्मेबार बन्नु जरुरी छ। कसैको अधिकार प्राप्तिका लागि कसैको अधिकार हनन् गर्नु भएन। तर, सरकारले शिक्षकहरूले उठाएका जाहेज मागहरू सम्बोधन गर्न ढिलो गर्नुहुँदैन। कर्णाली प्रदेशबाट शिक्षक महासंघले नेतृत्व गरेको आन्दोलनमा सहभागी हुन ८ हजार शिक्षक काठमाडौं गएका नेपाल शिक्षक महासंघ कर्णाली प्रदेशका अध्यक्ष देवेन्द्र अधिकारीले बताए। उनले भने, यस आन्दोलनबाट बालबालिकाको शैक्षिक अधिकार हनन् हुँदैन। अहिले हामी हाम्रा अधिकारका लागि आन्दोलनमा छौं। यसले विद्यालयको शैक्षिक गतिविधिमा केही असर त पारेको छ। तर, हामीले बालबालिकाको पठनपाठनमा असर पार्दैनौं। आगामी दिनमा विद्यालयमा हुने बिदालाई कटौती गरेर भए नि शैक्षिक गतिविधि अघि बढाउने योजना छ। त्यसले अहिलेको क्षतिपूर्ति गर्नेछ। आन्दोलनले लाग्यो विद्यालयमा ताला कैलालीको पञ्चोदय माविमा कक्षा १० मा अध्ययनरत सुरशेन जोशी बुधबारदेखि विद्यालय गएका छैनन्। पढाउने शिक्षकहरू आन्दोलनका लागि संघीय राजधानीतिर लागेपछि उनको विद्यालय बन्द छ। धनगढी उपमहानगरपालिका३ का जोशी पञ्चोदय माविमा अंग्रेजी माध्यमबाट कक्षा १० मा अध्ययनरत छन्। छोराको पढाइप्रति बुबा सीपी जोशी चिन्तित छन्। भन्छन्, छोराको यसवर्ष एसईई हो, अब पढाइ बन्द भएकाले चिन्ता लागेको छ। तर, शिक्षकहरूका केही मागहरू जायज छन्, सरकारले विधेयक सच्चाउनुपर्छ। उनले मावि तहसम्मको शिक्षा स्थानीय तह र स्वास्थ्यको अधिकार प्रदेश सरकारको जिम्मा लगाएकाले शिक्षा र स्वास्थ्यमा समस्या उत्पन्न भएको आरोप लगाए। नयाँ विधेयकमा शिक्षकहरूको सबै जिम्मा स्थानीय तहलाई दिने कुरा उल्लेख छ, यसले राजनीतिक पूर्वाग्रहका कारण शिक्षा क्षेत्र झन तहसनहस हुने मलाई लागेको छ, उनले भने। शिवराज भट्टधनगढीलक्ष्मण पोखरेलबुटवलशिव उप्रेतीगोरखाभरत खड्काउदयपुरबिस्नप्रसाद न्यौपानेवीरेन्द्रनगरगोपाल भण्डारीकपिलवस्तुगोबिन्द महतोजनकपुरधामसरोज पौडेलहेटौंडा"
खै विकास ? खै समृद्धि ?,"जब दोस्रो संविधानसभाबाट २०७२ असोज ३ गते नेपालको संविधान घोषणा गरियो, तब देशभर उल्लासको वर्षा भयो। जनप्रतिनिधिबाट पहिलोपटक लेखिएको यो संविधान नेपाल र नेपालीले पाएका थिए। यसरी जनताबाट नागरिक बनेपछि अनेक अधिकारले भरिपूर्ण बनेका नेपालवासीले बडो हर्षबढाइँ गरे। ३० वर्षे पञ्चायत कालकोठरीबाट मुक्त जनताले २०४६ सालमा बहुदलीय प्रजातान्त्रिक व्यवस्था पाएपछि देश विकास हुने भयो भनेर खुलेर सास फेरेका थिए। नेता मोटाए खुसी भए पनि आफूहरूको हालत उही भएपछि जनता निस्ताएका थिए। खासमा बहुमत ल्याएको राजनीतिक दल सरकारमा हुनुपर्ने हो। अन्तर्राष्ट्रिय प्रचलन पनि हो यो। तर यतिबेला नेपाल यसमा चुकेको छ। न त मुख्य प्रतिपक्षी दलले सरकार बनाएको छ। क्रिम गभर्मेन्ट बन्नुपर्ने बेलामा ३२ सिट ल्याएको दलले सरकारको नेतृत्व गरेको छ, त्यसमाथिका दल उसको मातहतमा ! योभन्दा विडम्बना लोकतन्त्रमा के हुन्छ ? २०७२ को संविधानले हामी सार्वभौमसत्ता सम्पन्न नेपाली बनाइएका उनीहरूको अनुहारमा पुनः एकपटक उज्यालो छायो अब पक्कै देश विकास हुन्छ, समृद्धिले आकाश चुम्छ अनि नेपालले पनि विश्वका विकसित देशजस्तै काँचुली फेर्नेछ। यो अपेक्षाको पछाडि ठूलो आधार भनेकै संविधानको प्रस्तावनामै लेखिएको छ संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधानसभाबाट पारित गरी यो संविधान जारी गर्दछौं। सोहीअनुरूप नेपालमा संघीयता कार्यान्वयनमा छ। मुलुकमा यतिबेला संघीय सरकारका अलावा सात प्रदेश सरकार र ७ सय ५३ स्थानीय सरकार छन्। संविधानको मर्मअनुरूप लोकतान्त्रिक परिपाटी निर्वाचनपछि शान्तिपूर्ण सत्ता हस्तान्तरण हुने गरेको छ। यस मान्यताले मुलुकले राजनीतिक स्थायित्व प्राप्त गर्नुपर्ने हो तर संविधान र व्यवस्थामा कुनै फेरबदल छैन पनि। त्यसैले राजनीतिक रूपमा स्थिरता छ भन्न त सकिन्छ। व्यावहारिक दृष्टिले हेर्दा भने एउटै दलले पाँच वर्ष सरकार नचलाउनु र सरकारहरू परिवर्तन भइरहनु चाहिँ बडो विडम्बनाकै अवस्था छ। संविधानको प्रस्तावनामा छ, सामन्ती, निरंकुश, केन्द्रीकृत र एकात्मक राज्यव्यवस्थाले सिर्जना गरेका सबै प्रकारका विभेद र उत्पीडनको अन्त्य गर्दै। संघीयतामा प्रवेश गरेसँगै यो संविधानले शक्तिको बाँडफाँट त गरिदियो तर त्यो कागजमै सीमित देखिएको छ। संविधान जारी भएको २०८१ असोज ३ गते बुधबार आठ वर्ष पूरा हुँदासमेत केन्द्रीकृत मानसिकता झन्डै उस्तै छ। एकात्मक राज्यव्यवस्थाले सिर्जना गरेका विभेद र उत्पीडन कति अन्त्य भए ? सरकारसँग तथ्य, तथ्यांक छन् यसका ? के यसबारे अनुसन्धान गरिएका छन् ? के आठ वर्षको अवधिमा नागरिकको जीवनशैलीमा आमूल परिवर्तन आएको छ ? के अन्यायमा परेका नागरिकले सहज न्याय पाएका छन् ? सरकारले दिने सेवाप्रवाहमा तात्विक अन्तर नागरिकले महसुस गरेका छन् ? के स्थानीय सरकार गाउँका सिंहदरबार बन्न सके त ? घरआँगनमा सरकार पुग्यो त ? अनि विकट गाउँबस्तीका नागरिकले स्वतन्त्रतापूर्वक र सम्मानपूर्वक बाँच्न पाउने अवस्था छ ? आदि। २०४६ पछि २०७२ सम्मका २६ वर्षमा त नेपालमा खासै विकास हुन सकेन। समृद्धि त सपनै भयो। २०७२ पछिका आठ वर्षसमेत न विकास न समृद्धि ! बरु संसदीय राजनीतिका विकृति र विसंगतिले देशलाई खर्लप्पै निल्न पुगेको छ। यसबीच भएका भ्रष्टाचारका काण्डहरू एक ठाउँमा थुपार्ने हो भने सगरमाथाको उचाइ होचिन बेर छैन। तर पनि दलीय शीर्षनेता वा भनौं आफूलाई राजनेता भन्ठान्नेहरूलाई कुनै संकोच छैन। नागरिकले के सोचेका थिए, के भइरहेछ अहिले ? कुनै समीक्षा छैन दलहरूमा। यसबीच स्वदेशमै अवसरको चाङ लगाउनु पथ्र्यो तर गइरहेछन् युवा गाउँ नै खोक्रो बनाउँदै ज्यानको बाजी थापेर विदेश। खासमा विकास र समृद्धिले आकाश चुम्नुपर्ने थियो २०४६ पछिका ३४ वर्षमा नेपालले तर केचनकवलसँग मित लगाउन पुगेको छन् यी दुईले। यसको मूलकारण हो नागरिकका नाममा राजनीति गर्ने राजनेताहरू सत्ता र शक्तिमा लुटुपुटु हुनु, भइरहनु। पूर्वसभामुख ओनसरी घर्तीको भनाइ काफी छ देश र नागरिकको अवस्था बुझ्न स्थिर सरकार नहुँदा न विकास भयो, न त जनताका चाहना पूरा भए। संविधानविद् डा चन्द्रकान्त ज्ञवालीको यस भनाइले नेपालको संघीयता कार्यान्वयनको अवस्था स्पष्ट पार्छ तीनै तहबीच शक्ति सन्तुलनमा समस्या छ। अर्का संविधानविद्को भनाइले देश विकासको समग्र चित्रण गरेको छ तीन तहका सरकारका साझा अधिकारको आडमा संघमा बस्ने नेताहरूले चाहिने नचाहिने ऐनहरू पास गरेका छन्। प्रदेशको पनि स्थानीय तहको पनि अधिकारहरू खुम्च्याएका छन्। यसो गर्दा असर के भयो भने विकासका अधिकांश काम कुरा प्रदेश र स्थानीयमा गर्ने गरेर अघि बढायौं तर यसका लागि चाहिने ऐनहरू दिएनौं, अधिकार पनि दिएनौं। परिणाम के हुँदैछ भने विरोधाभास बढ्दैछ। संविधान यहीनेर असफल हुन सक्छ। न्नैपर्छ, नेपालको राजनीति ट्र्याकभन्दा बाहिर छ। संविधान कार्यान्वयनमै समस्या छ। लिकबाहिरको रेल कसरी सही ढंगले गन्तव्य पुग्छ ? नेपाल र नेपालीको गन्तव्य विकास र समृद्धिले गन्तव्य चुम्न सर्वप्रथम नेपाली राजनीति ट्र्याकमा हुनुपर्छ। किनकि संविधान स्वयंमा केही होइन, बरु त्यसले दिएका अधिकारको सुरक्षित अवतरण नै मुलुकको समग्र विकास हो। किनकि सात दशकको अथक प्रयासले पाएको यो संविधान बाँदरको हातमा नरिबल बनायौं भने नेपालको भविष्य के होला ? जबकि विश्वका ४२ देशले संविधानसभाबाट संविधान बनाउन खोज्दा पनि नेपालसहित २२ देशमात्र सफल भएका हुन्। उल्टै भारतलगायत थुप्रै देशमा अनेक समस्या निम्तिए, कतिपय देश त टुक्रिए पनि। नेपाल यी सबै सन्दर्भमा अब्बल रह्यो तर यतिबेला भने समस्या बढ्दो छ। संविधान बनाउँदा एक ठाउँमा उभिएका दलहरू नै यतिबेला चारदिशा फर्किएका छन्। यसरी कसरी हुन्छ नेपालमा विकास अनि कसरी आउँछ समृद्धि ? मभन्दा माथि मेरो देश भन्ने भावना जागृत नभएसम्म देश विकास सम्भव छैन। नेतामा सत्ता मोह भंग हुनुपर्छ। कम्तीमा राष्ट्रिय सवालहरूमा सबै दल एक ठाउँमा उभिनै पर्छ। दशकौं लामो संघर्ष र हजारौं नागरिकको बलिदानबाट प्राप्त संविधान र संघीयताको सफल कार्यान्वयन भएमात्र देशले कोल्टे फेर्छ। यसका लागि संविधानले कल्पना गरेको राजनीतिक स्थायित्व पहिलो सर्त हो। त्यसपछि देशमा सिस्टम बस्न जरुरी छ। अनि सरकारले दिने सेवाप्रवाह चुस्त, दुरुस्त र प्रभावकारी हुनुपर्छ। संविधानका सबै मौलिक हक अक्षरशः कार्यान्वयन हुनुपर्छ। अनिमात्र ७२ को संविधान आउँदा तीन करोड नेपालीले गरेको हर्षबढाइ र उल्लासले सार्थकता पाउँछ। विकास र समृद्धिमार्फत नेपालले कायापलट गर्न सकोस्, नेपाली सुखी, शान्त र समृद्ध बनून्। शुभकामना !"
पढ्न पाउने अधिकारप्रति संवेदनशील बनौं,"काठमाडौं: राष्ट्रिय मानवअधिकार आयोगले विद्यार्थीको पढ्न पाउने अधिकारप्रति संवेदनशील बन्न आग्रह गरेको छ । आयोगले बिहीबार विज्ञप्ति निकाल्दै आफ्ना मागहरू सम्बोधन गराउन विद्यालय नै अनिश्चितकालीन रूपमा बन्द गरी पठनपाठनमा अवरुद्ध गर्नुले बालबालिकाको शान्तिपूर्ण वातावरणमा शिक्षा प्राप्त गर्ने अधिकारको उल्लंघन भएको भन्दै सम्बद्ध पक्षलाई यस्तो आग्रह गरेको हो । आयोगले यस्तो खालको आन्दोलनबाट विद्यालय शान्ति क्षेत्र घोषणालाई समेत प्रत्यक्ष असर पर्न गएको बताएको छ । शान्तिपूर्ण प्रदर्शन गर्नु मानव अधिकारको मूल्य मान्यता अनुकूल नै हुने भए पनि आफ्नो अधिकारको प्रयोग गर्दा अरूको अधिकारप्रति सचेत हुनुपर्छ, आयोगको विज्ञप्तिमा भनिएको छ । यसैबीच विद्यार्थीको पढ्न पाउने अधिकारलाई कुण्ठित नगर्न राष्ट्रिय स्वतन्त्र पार्टी (रास्वपा)ले पनि आग्रह गरेको छ । बिहीबार रास्वपाले निकालेको विज्ञप्तिमा भनिएको छ, शिक्षकहरूको पेसागत विकासका मागहरूमा हामी एकै ठाउँमा उभिन तयार छौं, साथै शिक्षकहरूले आफ्ना मागहरू सरकारसमक्ष राख्न पाउने वैकल्पिक विधिहरू हुँदाहुँदै विद्यार्थीहरूको पढ्न पाउने अधिकारलाई कुण्ठित नगर्न सम्पूर्ण शिक्षक संगठनहरूप्रति हार्दिक अनुरोध गर्दछौं । साथै विद्यार्थीहरूको उज्जवल भविष्य सुनिश्चित गर्न पनि शिक्षकहरूको हकहित सुनिश्चित हुनुपर्ने भन्दै शिक्षकहरूले आफ्नो पेसागत हकहितका लागि एकजुट हुने नाममा राजनीतिक दलको भ्रातृसंगठनका रूपमा रहन नहुने नीति रहेको रास्वपाले विज्ञप्तिमा उल्लेख गरेको छ । शिक्षा मन्त्रालयको तथ्यांकअनुसार हाल देशभर २७ हजार ३ सय ४३ सामुदायिक विद्यालय छन् । त्यसमा स्थायी, अस्थायी र राहत गरी १ लाख ५७ हजार ३ सय ५४ शिक्षक कार्यरत रहेको मन्त्रालयले जनाएको छ । यता कार्यवाहक प्रधानमन्त्री पूर्णबहादुर खड्काले भने शिक्षकको माग पूरा गर्दा राज्यलाई अर्बौं भार पर्ने बताएका छन् । बिहीबार नेपाली कांग्रेस केन्द्रीय समिति बैठकमा खड्काले शिक्षकलाई पेन्सन पाउन स्थायी शिक्षणको अवधि नपुगेमा १० वर्षसम्म अस्थायी शिक्षण अवधि गणना गर्नुपर्ने आन्दोलनरत शिक्षकको माग पूरा गर्दा अर्बौं भार पर्ने दाबी गरे ।"
२ महिनामा साढे ५ अर्बको विद्युत् निर्यात,"काठमाडौं : चालू आर्थिक वर्ष २०८००८१ को दुई महिनामा ५ अर्ब ४३ करोड ३१ लाख रुपैयाँको विद्युत् भारततर्फ निर्यात भएको छ। नेपाल विद्युत् प्राधिकरणले साउनमा १ अर्ब ९४ करोड ८४ लाख र भदौमा ३ अर्ब ४८ करोड ४८ लाख रुपैयाँको विद्युत् भारतीय बजारमा निर्यात गरेको छ। साउन र भदौ महिनामा ३ अर्ब ३९ करोड ५७ लाख भारतीय रुपैयाँको (५ अर्ब ४३ करोड ३१ लाख रुपैयाँ) विद्युत् निर्यात भएको हो। भारतर्फ निर्यात गरिएको विद्युत्को प्रतियुनिट औसत बिक्री दर क्रमशः ८ रुपैयाँ १३ पैसा र १२ रुपैयाँ २७ पैसा छ। दुई महिनाको समग्र औसत विद्युत् बिक्रीदर प्रतियुनिट १० रुपैयाँ ३७ पैसा हुन्छ। प्राधिकरणले देशभित्र खपत गरी बचत भएको वर्षायामको विद्युत् भारततर्फ निर्यात गर्दै आएको छ। प्राधिकरणले इन्डियन इनर्जी एक्सचेन्ज लिमिटेड (आईएक्स)को डेअहेड बजारमा प्रतिस्पर्धामार्फत र केही अघिबाट मध्यकालीन विद्युत् सम्झौताबमोजिम करिब ११० मेगावाट विद्युत् भारतीय कम्पनी एनटीपीसी विद्युत् व्यापार निगमले एनभीभीएनलाई बिक्री गरिरहेको छ। भारतको विद्युत् मन्त्रालयअन्तर्गतको केन्द्रीय विद्युत् प्राधिकरणले प्रतिस्पर्धी बजारमा ५२२ मेगावाट र एनभीभीएनलाई ११० मेगावाट गरी ६३२ मेगावाट विद्युत् निर्यातका लागि नेपाल विद्युत् प्राधिकरणलाई स्वीकृति दिएको छ। यसमध्ये ५६२ मेगावाट विद्युत् ढल्केबरमुजफ्फपुर ४०० केभी अन्तरदेशीय प्रसारण लाइनबाट र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ। प्राधिकरणका कार्यकारी निर्देशक कुलमान घिसिङले विद्युत् निर्यातबाट नेपालको विदेशी मुद्रा सञ्चिति र दुई मुलुकबीचको व्यापार घाटालाई कम गर्न योगदान पुगिरहेको बताए। देशभित्र उत्पादित विद्युत् यहीं खपत गर्न पूर्वाधार संरचनाको सुधार तथा सुदृढीकरण गरिरहेका छौं, विद्युत् नपुगेका ठाउँमा विद्युत् पुर्याउनका लागि विद्युतीकरणको कार्य पनि चलिरहेको छ, कार्यकारी निर्देशक घिसिङले भने, खपत गरी बचत भएको विद्युत् निर्यात गर्न दुई देशबीचका अन्तरदेशीय प्रसारण सञ्जाललाई थप विस्तार तथा पूर्ण रूपमा प्रयोगमा ल्याउन पहल गरिरहेका छौं।"
नेप्से परिसूचकः १८१८ नै तल्लो बिन्दु,"काठमाडौं : मौद्रिक नीति जारी भएको दिन अर्थात् गत साउन ७ यता निरन्तर ओरालो यात्रामा देखिएको नेप्से परिसूचक भदौ ३१ गतेसम्म २६२२५ अंकले घटिसकेको थियो। आर्थिक वर्षको पहिलो त्रैमासिक पुँजी बजारको उर्बर अवधि मानिन्छ। तर, यही बीचमा नेप्से कहीँ कतै सुध्रिने संकेत नदेखाउँदा लगानीकर्ता आजित भइसकेका थिए। बैंकलगायत केही कम्पनीले लाभांश घोषणा गर्दासमेत सेयरको मूल्य नबढ्नाले आजित भएका लगानीकर्ता माझ निराशा व्यापक थियो। बेलाबेलामा बढ्ने प्रयास पनि गथ्र्यो, तर भोलिपल्टै करेक्सन आएर जहाँको तहीँ आइपुग्थ्यो। मौद्रिक नीतिमार्फत ५० लाखसम्मको सेयर धितो कर्जाको जोखिम भार घटाउँदा ६३ अंकले बढेर वर्षकै उच्च बिन्दु २२२७१७ मा पुगेको सेयर बजारमा त्यसयता निरन्तर वितृष्णा देखियो। त्यसयता साउन २४, भदौ ६, २५ र २७ गतेमात्र बजारमा उल्लेख्य सुधार आएको थियो। तै पनि दोस्रो दिनसम्म उत्साहले निरन्तरता पाउन सकेको थिएन। सेयर धितो कर्जामा १२ करोडको सीमा नहटेसम्म बजार बढ्दैन भन्ने भाष्य भित्रभित्रै सिर्जना भइरहेको थियो। दुई वर्षअघि नेप्सेले ऐतिहासिक ३१९८ अंकसम्म यात्रा तय गरेको अवधि पहिलो त्रैमास नै थियो। २०७७ भदौ २ गते यताको अवधिलाई जानकारले बियरिस यात्रा भनेका छन्। असोज महिना लागेसँगै बजारमा एकाएक उत्साह छायो। तीन कारोबार दिनमा नेप्से कुल ६५ अंकले उकालो लागेको छ। कारोबार रकममा पनि सुधार आउन थालेको छ। बिहीबार सवा ३ अर्ब रुपैयाँको सेयर किनबेच भएको छ। राम्रा फन्डामेन्टल भएका र लाभांश घोषणा गरेका कम्पनीको मूल्य सस्तोमा पाउन थालेपछि नयाँ लगानीकर्ताले सेयर किन्न थालेका छन्। बजारमा के उत्साह थियो ? बैंकको ब्याजदर घट्ने संकेत मिलिसकेको थियो। जोखिम भार घटेपछि ५० लाखभन्दा साना सेयर धितो कर्जा विस्तारै बढ्न थालेको थियो। तर, यस्तो कर्जामा २ वर्षअघि लगाइएको १२ करोडको सीमा पूर्णरूपमा हट्न सकेको थिएन। लगानीकर्ताका लागि १२ करोड नै किलकिले बनेको छ। यसैबीचमा सोमबार अर्थमन्त्री डा प्रकाशशरण महत र नेपाल राष्ट्र बैंकका गभर्नर महाप्रसाद अधिकारीबीच वानटुवान वार्ता भयो। र, सँगै बाहिरियो अर्थमन्त्रीले १२ करोडको सीमा हटाउन निर्देशन दिएको र गभर्नर पनि लचिलो भएको शुभ खबर। अहिले बैंकमा लगानीयोग्य रकम पर्याप्त छ। चौतर्फी दबाबका बीच राष्ट्र बैंक पनि लचिलो बन्न तयार भएको छ। लगानीकर्ता सक्रिया हुन थालेपछि कारोबार रकम बढ्नु उज्ज्वल भविष्यको संकेत पनि हो। नीतिगत कारणले बजारमा अल्झन आएकामा विस्तारै फकुवा हुँदै जाने विश्वास सेयर लगानीकर्ता संघ नेपालका कार्यवाहक अध्यक्ष ताराप्रसाद फुल्लेल गर्छन्। लगानीकर्ताले लगानीयोग्य रकमको अभावले प्यानिक बनाएको थियो, उनले भने, अब सहज हुन थालेको छ, १२ करोडको सीमा हट्दै छ, ठूला कर्जामा जोखिम भार पनि घट्नेछ। यिनै आधारमा सेयर बजारले उकालो यात्रा तय गर्नेमा फुल्लेल विश्वस्त छन्। अर्थमन्त्री र राष्ट्र बैंकबीचको नियमित छलफलबाट बजारले फरक संकेत पाएको छ। बिहीबार नै बसेको वित्तीय क्षेत्र उच्चस्तरीय समन्वय समितिको बैठकले पनि २ साताभित्र वित्तीय क्षेत्र सुधारको कार्ययोजना तयार पार्ने निर्णय गरिसकेको छ। सेयर लगानीकर्ता संघ नेपालका कार्यवाहक अध्यक्ष ताराप्रसाद फुल्लेल सेयर बजारमा केही दिनयता आएको बढोत्तरीले लगानीकर्तामाझ सकारात्मक सन्देश प्रवाह भएको बताउँछन्। नकारात्मक मात्र कुराको भरमा नकारात्मक नै प्रस्तुति दिने क्रमले पार पाएको छ। सम्बोधन हुन बाँकी भए पनि १२ करोडको क्याप हट्छ, ब्याजदर पनि घट्छ भन्ने विश्वास हाम्रो छ, उनले भने। उनका अनुसार पहिलो त्रैमास सूचीकृत कम्पनीहरूले लाभांश घोषणा गर्ने अवधि हो। २ वर्षअघि नेप्से यही त्रैमासमै ऐतिहासिक उच्च बिन्दुमा पुगेको थियो। त्यसयता घटेको बजारले १८१८ को तल्लो बिन्दु छोएर फर्किसकेको मेरो विश्लेषण छ। सेयर बजारको उकालो यात्रा तय गरिरहेको छ। नेपाल पुँजीबजार लगानीकर्ता संघका अध्यक्ष राधा पोखरेल १२ को सीमा हटाउनुपर्ने बताउँछन्। भन्छन्, अहिले आएर अर्थमन्त्रीले पनि जसरी हुन्छ १२ को सीमा हटाउनु भन्ने किसिमको निर्देशन गभर्नरलाई दिनुभएको समाचारसँगै लगानीकर्तामा उत्साह छाएको छ। ब्याजदर घट्छ, १२ करोडको सीमा हट्छ, राष्ट्र बैंकले मौद्रिक नीति समीक्षा गर्दा केही लचिलो बन्छ भन्ने विश्वासका साथ बजार बढिरहेको छ। ४४ अंकले बढ्दा सवा ३ अर्बको कारोबार साताको अन्तिम दिन बिहीबार सेयर कारोबार मापक नेप्से परिसूचक ४४ अंकले बढेको छ। सोमबार ४२६ र मंगलबार १६२४ बढेको नेप्से बिहीबार ४४३४ अंकले बढेको हो। नेप्से बढेसँगै बजारमा सवा ३ अर्बको कारोबार भएको छ। नेप्से २०२९७८ बिन्दुमा पुग्दा २७८ स्क्रिप्टको १ करोड १२ लाख ६४ हजार कित्ता सेयर ३ अर्ब २९ करोड ३९ लाख रुपैयाँमा खरिदबिक्री भएका छन्। बजारमा ४ कम्पनीको सेयर मूल्यमा सर्किट लाग्दा थप ७ कम्पनी सर्किट लेभलमा कारोबार भए। कारोबार रकम र संख्याका आधारमा सन नेपाल लाइफ इन्स्योरेन्सको सर्वाधिक कारोबार हुँदा सेयर संख्याका आधारमा हिमाल दोलखा हाइड्रोपावर शीर्षस्थानमा रह्यो। कारोबारमा आएका १३ वटै समूहको उपसूचक बढेका छन्। जसमध्ये हाइड्रोपावर उपसमूहको सर्वाधिक ५३१ प्रतिशतले उकालो लागेको छ। फाइनान्स समूहको ४३८ प्रतिशत र डेभलपमेन्ट बैंकको ३७७ प्रतिशतले बढेको छ। बिहीबार २१७ कम्पनीको मूल्य बढ्दा ११ को मूल्य घटे भने २ कम्पनीको मूल्य भने स्थिर रहे। अर्थतन्त्र खत्तम छ भन्ने नकारात्मक सर्कुलर भयो अर्थमन्त्री डा प्रकाशशरण महतले अर्थतन्त्रमा समस्या रहेको तर ती समस्या विस्तारै कम हुँदै गएको बताएका छन्। महतले भने, समस्या सम्बोधनका लागि सरकारले फेसिलेट गर्ने काममा कमी हुन दिने छैन। सरकारले अप्ठ्यारा हटाउँदै जानेछ, कतिपय हटिसकेका छन् घटिसकेका छन्। अर्थतन्त्रमा स्रोत आइरेको तर चलायमान नभएको भन्दै उनले थपे, हातमा परेको पैसा कहाँ के गर्ने भन्ने असुरक्षाका कुरा व्यापक प्रवाह भइरहेको छ। खत्तम छ अर्थतन्त्र, अहिले खर्च गर्न ठीक समय होइन, लगानी नगरौं, बैंकहरूले लगानी नगरुन, पैसा थुपारुन, राखुन् भन्ने जुन नकारात्मक सर्कुलर छ, त्यसलाई हामीले अन्त्य गर्नुपर्छ। सेयर बजारको चुनौती मिलेर व्यवस्थापन गरौं अर्थ मन्त्रालयको सचिवमा डा कृष्णहरी पुष्कर नियुक्त भएका छन्। नवनियुक्त सचिव पुष्करले बिहीबार अर्थसचिवको कार्यभार सम्हाले। सोक्रममा उनले अर्थतन्त्रमा देखिएको समस्या समाधानका लागि कर्मचारी संयन्त्रबाट अधिकतम प्रयास आवश्यक रहेको बताए। पुष्करका अनुसार अहिले आर्थिक स्थायित्व कायम गर्ने, राजस्व घाटा कम गर्ने, सार्वजनिक ऋणको व्यवस्थापन लगायतका विषय चुनौतीपूर्ण छन्। पुँजीबजारका बारेमा उनले भने, पुँजीबजारका विषयमा सबै सरोकारवाला मिलेर चुनौती व्यवस्थापन गर्नुपर्ने अवस्था छ। आफूलाई अर्थतन्त्रको विषम परिस्थितिमा धेरै चुनौतीका अगाडि सरकारले अर्थ सचिवको जिम्मेवारी दिएको भन्दै उनले यो निकै संवेदनशीलताका साथ मनन गरेको बताए। दुई साताभित्र वित्तीय क्षेत्र सुधार कार्ययोजना वित्तीय क्षेत्र उच्चस्तरीय समन्वय समितिको बैठकले वित्तीय क्षेत्र सुधारको कार्ययोजना दुई साताभित्र पेस गर्न सम्बन्धित नियामक निकायलाई निर्देशन दिएको छ। समितिको बैठकले विभिन्न प्रकारका कानुनी व्यवस्था सुधारका लागि पहल गर्ने निर्णय गरेको हो। समितिको बैठकले नेपाल राष्ट्र बैंक ऐन, बैंक तथा वित्तीय संस्थासम्बन्धी ऐन र नेपाल धितोपत्र बोर्डसम्बन्धी ऐन संशोधनको प्रक्रियालाई शीघ्रता दिने निर्णय गरेको छ। त्यस्तै, डिजिटल बैंक स्थापना गर्नेसम्बन्धी विद्यमान कानुनी व्यवस्थाको पुनरावलोकन गर्ने निर्णय भएको छ। सहुलियतपूर्ण कर्जा कार्यक्रमको प्रभावकारिताका सम्बन्धमा अध्ययन प्रतिवेदनलाई आधार मानी पुनरावलोकन गर्ने, विप्रेषणलाई औपचारिक माध्यमबाट भिœयाउन प्रोत्साहनमूलक कार्यक्रम सञ्चालन गर्ने तथा रेमिट्यान्स बन्ड जारी गर्न कानुनी व्यवस्था र कार्ययोजना तयार पार्ने निर्णय भएको छ। वित्तीय मध्यस्थता लागत कम गर्ने सम्बन्धमा गर्नुपर्ने सुधारको विषयमा सम्बन्धित निकायले नीति एवं कार्यविधि तर्जुमा प्रक्रिया तत्काल अगाडि बढाउने निर्णय पनि समितिले गरेको छ। त्यसैगरी, वित्तीय क्षेत्र, पुँजी बजार र बिमा क्षेत्रको गतिविधि एवं नियमनलाई थप प्रभावकारी बनाउने र समन्वयात्मक तरिकाले काम गर्ने निर्णय भएको अर्थ मन्त्रालयको भनाइ छ। नियामकको क्षमता अभिवृद्धि गर्ने कामलाई सम्बन्धित संस्थाले तदारुकताका साथ अगाडि बढाउने निर्णय भएको पनि मन्त्रालयले जारी गरेको विज्ञप्तिमा उल्लेख छ।"
"सडकमा शिक्षक, सुनसान विद्यालय","सामुदायिक विद्यालयका शिक्षकहरू अध्यापन ठप्प पारेर आन्दोलनमा उत्रिएपछि विद्यार्थी शिक्षाबाट बञ्चित। प्रस्तावित शिक्षा विधेयक २०८० को विरोध जनाउँदै शिक्षक काठमाडौं केन्द्रित आन्दोलनमा छन्। शिक्षक आन्दोलनमा लागेपछि मुलुकभरका सामुदायिक विद्यालयको पठनपाठन ठप्प भएको छ। असोज ३ गतेदेखि पठनपाठन अनिश्चितकालका लागि ठप्प पारेकाले विद्यार्थीको बिल्लिबाठ भएको छ। अभिभावक तनावमा छन्। शिक्षक विद्यालय नआएपछि कोसी प्रदेशको उदयपुरका ४ सय ४९ वटा विद्यालय ठप्प छन्। त्यसबाट ६७ हजार ९ सय ३२ विद्यार्थीको पठनपाठन प्रभावित बनेको छ। आन्दोलनमा होमिन केन्द्रबाट सर्कुलर प्राप्त भएकाले विद्यालय बन्द गरिएको सदरमुकामस्थित त्रियुगा नमुना माध्यमिक विद्यालयका प्राचार्य सुवास बिष्टले बताए। भने, प्रस्तावित शिक्षा विधेयकमा हाम्रो १७ बुँदामा विमत्ति छ, यो संशोधन नभएसम्म आन्दोलन जारी रहन्छ र विद्यालय बन्द नै रहन्छ। शिक्षण पेसाप्रतिको आकर्षण र सम्मानमाथि मस्यौदाले नियोजित ढंगबाट प्रहार गरेकाले चरणबद्ध आन्दोलनमा होमिन बाध्य भएको शिक्षक महासंघका जिल्ला सचिव काशीराज कार्कीले बताए। बिहीबार छिटफुट रूपमा विद्यालय गएका विद्यार्थी गेटमा ताला लागेको देखेपछि घर फर्किएका थिए। शैक्षिक सत्र मध्यान्तरमा आएर विद्यालय बन्द हुँदा आफूहरू मर्कामा परेको उनीहरूको गुनासो छ। विद्यार्थी सञ्जय चौधरीले भने, दुई, तीन महिना किताब नपाएरै समय बित्यो, बल्ल पढाइ सुरु भएको थियो, सरहरूले आन्दोलन सुरु गर्नुभयो। उनले चाँडो समस्याको समाधान गरी अध्ययन गर्न पाउने अधिकार सुनिश्चित गरिदिन आग्रह गरे। शिक्षा विकास तथा समन्वय एकाइका शाखा अधिकृत भवानी कट्टेलका अनुसार जिल्लाभरि निजी, पालिका र बालविकास केन्द्रका शिक्षकबाहेक सबै तहमा गरी २ हजार १ सय ४२ जना शिक्षक छन्। त्यसमध्ये ९ सय २ जना राहत र अनुदान कोटामा छन्। बाँकी १ हजार २ सय ४० जना सरकारी स्वीकृत दरबन्दीमा छन्। पठनपाठनमा समस्यै समस्या सामुदायिक विद्यालयका शिक्षकहरू अध्ययनअध्यापन ठप्प पारेर आन्दोलनमा उत्रिएपछि विद्यार्थी शिक्षाबाट बञ्चित छन्। अत्यधिक गर्मी, आँखा पाक्ने आइफल्लू जस्ता कारणले नियमित अध्ययनअध्यापन हुन नसकेको समयमा शिक्षकहरूको आन्दोलनले विद्यार्थीको झन् बिजोग भएको हो। नेपालको खस्किँदो शिक्षा प्रणालीलाई अनिश्चित बन्दले थप बल पुग्ने शिक्षासँग सरोकार राख्ने नित्यानन्द मण्डल बताउँछन्। उनले भने, शिक्षकहरूको गैरजिम्मेवारीपूर्ण रबैयाका कारण सामुदायिक विद्यालयमा पढ्न जाने विद्यार्थीको संख्या घट्छ। आन्दोलनले महँगो शुल्क असुलिरहेका निजी विद्यालयलाई टेवा पुयाउने र सामुदायिकको स्तर खस्काउने निश्चित रहेको मण्डलको भनाइ छ। विद्यालय बन्द भएपछि विद्यार्थी पढाइ र लेखाइ छाडेर दिनभरि मोबाइलमा व्यस्त हुने गरेको जनकपुरधाम १४ मुजेलियाका शिक्षक सञ्जीव महराले बताए। उनले भने, पढ्नुपर्ने समयको सदुपयोग नभएर दिनभरि मोबाइलमा झुन्डिरहने प्रवृति बढेको छ। यसले साइबर क्राइम, सीमामा लागूऔषध जस्तो अपराध बढ्न सक्नेछ। दिनभरि घरमै बस्दा उनीहरू मोबाइल, ट्याब, कम्प्युटर, ल्यापटप खोज्छन्, नदिए झैं झगडा गर्छन्, अभिभावक वीरेन्द्र रविदासले भने, स्कुल छैन, सबै साथीहरू जम्मा भएर घुम्न जाऔं भन्छ, साँझ आउँदा मदिरा सेवन गरेर आउँछ। प्रदेश सरकारका शिक्षा तथा समाज कल्याणमन्त्री महेशप्रसाद यादवले विद्यालय बन्द गर्ने विषय कुनै पनि हालतमा सही नभएको बताए। उनले भने, बालबालिका र विद्यार्थीको भविष्य निर्माणका लागि नै राज्यले काम गर्ने हो। शिक्षकहरूले पनि काम गर्ने हो, तर शैक्षिक संस्थालाई नै अनिर्णयको बन्दी बनाएर बालबालिका, विद्यार्थी पढ्ने ठाउँ नै बन्द गरेर आन्दोलन गर्ने कार्यलाई कसरी सही भन्न सकिन्छ ? यसले विद्यार्थीमा नाकारात्मक प्रभाव पार्ने र उनीहरूको भविष्यमाथि नै खेलबाड हुने भएमकाले अविलम्ब विद्यालय सञ्चालन गरेर नियमित काममा फर्कनुपर्ने उनको धारणा छ। सडकमा शिक्षक, मारमा विद्यार्थी आन्दोलनका कारण मकवानपुरमा मात्र ५ सय ११ वटा सामुदायिक विद्यालय बन्द छन्। निजीतर्फ ७३ वटा विद्यालयमा नियमित पठनपाठन भइरहेको छ। शिक्षा विकास तथा समन्वय एकाइ मकवानपुरका एकाइ प्रमुख दीनानाथ गौतमका अनुसार जिल्लामा सामुदायिक र निजीमा गरी करिब १ लाख १५ हजार विद्यार्थी छन्। जसमध्ये निजीतर्फ २८ हजार ७ सय २८ र बाँकी सामुदायिक विद्यालयमा अध्ययनरत विद्यार्थी छन्। ती सबै विद्यार्थी शिक्षकहरूको आन्दोलनका कारण प्रभावित छन्। हेटौंडा४ स्थित आधुनिक राष्ट्रिय माविमा करिब तीन हजार विद्यार्थी अध्ययनरत छन्। आन्दोलनका कारण ती विद्यार्थीको पठनपाठन प्रभावित रहेको विद्यालय व्यवस्थापन समितिका अध्यक्ष समिम अन्सारीले बताए। शिक्षकहरूको माग जायज भए पनि यसरी विद्यालयनै बन्द भएपछि अबोध विद्यार्थी मारमा परेका उनको भनाइ छ। यस्तै हेटौंडा२ को सिद्धार्थ उच्च माविका करिब २१ सय विद्यार्थीको पढाइ पनि प्रभावित भएको विद्यालय व्यवस्थापन समितिका अध्यक्ष बलराम घिमिरेले बताए। शिक्षकहरूको जायज मागहरूलाई सरकारले तत्काल सम्बोधन गरी विद्यालयमा नियमित अध्ययनअध्यापन हुने वातवरण मिलाउनुपयो, उनले भने। करिब १४ सय विद्यार्थी अध्ययनरत हेटौंडा५ पिप्लेको बालज्योति माविको विद्यालय व्यवस्थापन समितिका अध्यक्ष रवीन्द्र पोखरेलले अंगे्रजी माध्यमतर्फ रहेका निजी स्रोतका शिक्षकहरू बेलाएर पठनपाठन गर्ने तयारी भइरहेको जनाए। विद्यालय नियमित रूपमा सुचारु गर्न सरकारले ध्यान दिनुपर्ने हेटौंडा१० का वडाध्यक्ष तथा भुटनदेवी माध्यमिक विद्यालय व्यवस्थापन समितिका अध्यक्ष फुर्वा दोर्जे तामाङले बताए। उपमहानगरको शिक्षा विकास महाशाखा प्रमुख गंगाधर रिमालले शिक्षकहरूले रचनात्मक ढंगले मागहरू राख्दै आन्दोलनका कार्यक्रमहरू गर्नुपर्ने धारणा राखे। विद्यालय जाऔंजाऔं लाग्छ बालदिवस, तीज, संविधान दिवस र स्थानीय बिदा गरी पाँच दिन विद्यालय बन्द भयो। लामो छुट्टीपछि पालुङ्टार१ खोप्लाङकी सुस्मिता लामा बिहीबार बिहान स्कुल जान तम्तयार भइन्। खाना खाइवरी ड्रेस लगाएर निस्कन लाग्दा सानासाना भाइबहिनीहरू घर फर्किरहेको उनले देखिन्। झोला बोकेर बाहिर निस्कँदा त सानासाना भाइबहिनीहरू धमाधम घर फर्किरहेको पो देख्छु, कक्षा १२ मा पढ्ने लामा भन्छिन्, ओई, तिमीहरू किन फर्केको भनेर सोध्दा पो बिदा हो रे भन्ने थाहा पाएँ। मत निराश भएर फेरि घरभित्र पसेँ। फेरि ड्रेस खोल्नुपयो। मलाई त के बिदा रहेछ थाहा थिएन। दिनभर त्यतिकै घरी सुतेर, घरी साथीभाइसित कुराकानी गरेर बित्यो। शिक्षकहरूको आन्दोलनका कारण बिदा भएको साथीहरूले भनेपछि मात्र उनले थाहा पाइन्। अझै कहिलेसम्म बिदा हुने हो थाहा छैन रे ! मलाई त अत्यास लागिसक्यो, उनले भनिन्। सरस्वती मावि आहालेमा कक्षा १० मा पढ्ने गोरखा नगरपालिका६ का सन्देश आलेलाई पनि अनिश्चितकालीन बिदाले साह्रै हैरान बनाएको छ। हिजोसम्म त सबैको बिदै थियो। आजबाट बोर्डिङ पढ्ने साथीहरू हाम्रै आँगनको बाटो ओहोरदोहोर गरिरहेका छन्, हामीचाहिँ घरमै बस्नुपर्दा दिक्क लाग्यो, आले भन्छन्, भोलिदेखि त खुल्दिए नि हुन्थ्यो भन्ने लागेको छ। अब भोलि शुक्रबार भयो। पर्सि शनिबार भयो। आइतबारबाट त पक्कै पनि खुल्छ होला भन्ने आशा छ। महेन्द्रज्योति मावि दरबारमार्गमा कक्षा १० मा पढ्ने सञ्जय तामाङलाई पनि बिदाले मनमा शान्ति दिएको छैन। एसईई दिनुपर्ने वर्ष पढाइ खटपट हुँदा तनाव भएको छ उनलाई। बिदा धेरै भइसक्यो। जे भए पनि पढ्न त पर्छ, उनी भन्छन्। सरकारले चाँडोभन्दा चाँडो शिक्षकको माग समाधान गरेर काठमाडौं गएका शिक्षकहरूलाई घर फर्काउनु पर्ने गोरखा नगरपालिका६ भण्डारीटोलका रोशन कुँबरको भनाइ छ। सर्वसाधारणका छोराछोरी सरकारी स्कुलमा छन्, सरकारको अथाह लगानी पनि सरकारी स्कुलमै छ। यसै पनि सरकारी विद्यालयको पढाइ कमजोर छ, झन् यसरी लामो समय बिदा हुँदा सर्वसाधारणका छोराछोरीको भविष्य बिग्रन्छ, कुँबर भन्छन्, पक्कै मर्का नपरी यत्तिका शिक्षकहरू काठमाडौंमा गएका होइनन् होला। यत्तिका तयारी गरेर गएपछि त्यत्तिकै फर्कने कुरा पनि भएन। केके माग छन्, जायज माग जति पूरा गरी सरकारले छिटोभन्दा छिटो हाम्रा शिक्षकहरूलाई स्कुलमा फर्काउनुपर्छ। लामो समय विद्यालय बन्द हुँदा विद्यार्थी र अभिभावक समस्यामा पर्ने उनको भनाइ छ। शिक्षक नारा लाउँदै, विद्यार्थी खेल्दै बुटवल उपहानगरपालिका१२ का काशीनाथ शर्माका छोराछोरी विद्यालय नगएको एक साता पुग्यो। तीजसहितका लामो बिदापछि बिहीबारबाट विद्यालय खुल्नुपर्ने हो। तर, खुलेनन्। केटाकेटी छुट्टी छ भन्दै बसिरहेका छन्, हामीलाई भने छोराछोरीले पढ्न पाएनन् भन्ने चिन्ता छ, उनले भने। निजी विद्यालय पढ्नेहरू बस चढेर विद्यालय पुगे। सँगै खेलिरहने सामुदायिक विद्यालयका विद्यार्थीले दिनभर मोबाइल हेर्ने र खेल्ने गरेका छन्। शिक्षकहरूले विद्यालय बन्द गरेपछि अभिभावकहरूमा चिन्ता छ। अभिभावकको चिन्ताप्रति भने सरोकारवाला निकाय बेखबर छन्। रूपन्देहीका सामुदायिक विद्यालयहरूमा शिक्षकहरू आएनन्। आए पनि पठनपाठन भएन। आन्दोलन भन्दै नपढाउन त भएन नि, सैनामैनाका रश्मि क्षेत्रीले भनिन्। उनले आन्दोलनमा दुई चारजना शिक्षक गए पनि अरूले पढाउनुपर्ने धारणा राखिन्। लुम्बिनी प्रदेशका १२ वटै जिल्लाका सामुदायिक विद्यालय बिहीबार बन्द रहे। कतिपय विद्यालयमा भने शिक्षकहरू आए पनि पढाएनन्। शिक्षकहरूको आन्दोलनका कारण कपिलवस्तु जिल्लाका १० वटा स्थानीय तहका सामुदायिक विद्यालयहरूमा पठनपाठन बन्द छ। शिक्षकहरूले स्थानीय तहमा उपस्थित भई त्यही हाजिर गर्ने र आन्दोलनलाई निरन्तरता दिने बताएका छन्। शिक्षकहरूको आन्दोलनलमा कपिलवस्तु नगरपालिकाका नगर प्रमुख सुदीप पौडेलले ऐक्यबद्धता जनाएका छन्। शिक्षक राजधानीतिर, विद्यार्थी कर्णालीमै आन्दोलनका कारण कर्णालीका ३ हजार ३४ सामुदायिक विद्यालयहरू बन्द छन्। त्यहाँ अध्ययनरत झन्डै १ लाख विद्यार्थीको पढाइ प्रभावित भएको छ। शिक्षा विकास निर्देशनालय सुर्खेतका निर्देशक दीपा हमालले शिक्षकहरूले थालेको आन्दोलनले कर्णालीका सबै सामुदायिक विद्यालयहरू बन्द भएको बताइन्। यो समस्या छिटोभन्दा छिटो समाधान नभए समग्र शैक्षिक क्षेत्र प्रभावित हुनेछ। यहाँको खस्किँदै गएको शैक्षिक गुणस्तर थप जटिल अवस्थामा पुग्न सक्नेछ, उनले भनिन्। आन्दोलनमा सहभागी हुन राजधानी गएका नेपाल शिक्षक महासंघ कालीकोटका अध्यक्ष सुरेन्द्रबहादुर शाहीले भने, हामी सडकमा छौँ। गाउँमा विद्यालय कसले सञ्चालन गर्छ। सरकारले हामीमाथि अन्याय गरेको छ। संघीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानले हामीमाथि अन्याय गरेको हो। उक्त प्रावधानहरू सरकारले तत्काल संशोधन गरी हाम्रा मागहरू पूरा गरे हामी गाउँ फर्किन तयार छौं। विद्यालय पनि सञ्चालन गर्छौं। नेपाल शिक्षक संघ कर्णाली प्रदेशका अध्यक्ष मानबहादुर रोकायाले सरकार शिक्षकका मागप्रति गम्भीर नभए विद्यालय नखोलिने चेतावनी दिए। सामुदायिक विद्यालय व्यवस्थापन कर्णाली प्रदेशका अध्यक्ष गोबिन्द कोइरालाले शिक्षकहरूको आन्दोलनले विद्यालय बन्द हुँदा बालबालिकाको पढ्न पाउने अधिकार खोसिएको बताए। सुर्खेतको जन नमुना माध्यमिक विद्यालयका व्यवस्थापन समितिका अध्यक्षसमेत रहेका कोइरालाले भने, बालबालिकाको पढ्न पाउने अधिकारका लागि नेपाल सरकार र नेपाल शिक्षक महासंघ दुवै पक्ष जिम्मेबार बन्नु जरुरी छ। कसैको अधिकार प्राप्तिका लागि कसैको अधिकार हनन् गर्नु भएन। तर, सरकारले शिक्षकहरूले उठाएका जाहेज मागहरू सम्बोधन गर्न ढिलो गर्नुहुँदैन। कर्णाली प्रदेशबाट शिक्षक महासंघले नेतृत्व गरेको आन्दोलनमा सहभागी हुन ८ हजार शिक्षक काठमाडौं गएका नेपाल शिक्षक महासंघ कर्णाली प्रदेशका अध्यक्ष देवेन्द्र अधिकारीले बताए। उनले भने, यस आन्दोलनबाट बालबालिकाको शैक्षिक अधिकार हनन् हुँदैन। अहिले हामी हाम्रा अधिकारका लागि आन्दोलनमा छौं। यसले विद्यालयको शैक्षिक गतिविधिमा केही असर त पारेको छ। तर, हामीले बालबालिकाको पठनपाठनमा असर पार्दैनौं। आगामी दिनमा विद्यालयमा हुने बिदालाई कटौती गरेर भए नि शैक्षिक गतिविधि अघि बढाउने योजना छ। त्यसले अहिलेको क्षतिपूर्ति गर्नेछ। आन्दोलनले लाग्यो विद्यालयमा ताला कैलालीको पञ्चोदय माविमा कक्षा १० मा अध्ययनरत सुरशेन जोशी बुधबारदेखि विद्यालय गएका छैनन्। पढाउने शिक्षकहरू आन्दोलनका लागि संघीय राजधानीतिर लागेपछि उनको विद्यालय बन्द छ। धनगढी उपमहानगरपालिका३ का जोशी पञ्चोदय माविमा अंग्रेजी माध्यमबाट कक्षा १० मा अध्ययनरत छन्। छोराको पढाइप्रति बुबा सीपी जोशी चिन्तित छन्। भन्छन्, छोराको यसवर्ष एसईई हो, अब पढाइ बन्द भएकाले चिन्ता लागेको छ। तर, शिक्षकहरूका केही मागहरू जायज छन्, सरकारले विधेयक सच्चाउनुपर्छ। उनले मावि तहसम्मको शिक्षा स्थानीय तह र स्वास्थ्यको अधिकार प्रदेश सरकारको जिम्मा लगाएकाले शिक्षा र स्वास्थ्यमा समस्या उत्पन्न भएको आरोप लगाए। नयाँ विधेयकमा शिक्षकहरूको सबै जिम्मा स्थानीय तहलाई दिने कुरा उल्लेख छ, यसले राजनीतिक पूर्वाग्रहका कारण शिक्षा क्षेत्र झन तहसनहस हुने मलाई लागेको छ, उनले भने। शिवराज भट्टधनगढीलक्ष्मण पोखरेलबुटवलशिव उप्रेतीगोरखाभरत खड्काउदयपुरबिस्नप्रसाद न्यौपानेवीरेन्द्रनगरगोपाल भण्डारीकपिलवस्तुगोबिन्द महतोजनकपुरधामसरोज पौडेलहेटौंडा"
"भागी विवाहको सजाय न नागरिकता, न काम","जनकपुरधाम : ३५ वर्षीया मुन्नीदेवी महरासँग नागरिकता छैन। उनी आफ्नो गाउँमा हुने जुनसुकै सार्वजनिक कार्यक्रम, भेला वा सभा सम्मेलनमा जाँदा एउटै गुनासो गर्छिन् हमरा कहुनाक नागरिकता दिआ दु सर (मलाई जसरी पनि नागरिकता दिलाई दिनुस् सर) तर, अहिलेसम्म उनको हारगुहार नत कसैले सुनेको छ, न कसैले उनलाई नागरिकता दिलाउन कुनै चासो देखाएको छ। सप्तरीको राजविराज नगरपालिका४ बरही वीरपुर माइती भएकी मुन्नी यहीँ जन्मेर हुर्किइन्। यहीँको युवकसँग प्रेममा परि भागि विवाह गरिन्। उनको माइती र घर दुवै नेपालमै छ तर, पनि उनले हालसम्म नेपाली नागरिकता पाउन सकेकी छैनन्। धनुषाको जनकनन्दनी गाउँपालिका४, खजुरी गाउँका लतरु महरासँग १७१८ वर्षकै उमेरमा मुन्नीले प्रेम विवाह गरेकी थिइन्। एकपटक मुन्नीको गाउँका साथीहरू काठमाडौं कुनै नेताको जुलुसमा जान लागेका थिए। मुन्नी त्यति बेला सानै उमेर करिब १३१४ वर्षकी थिइन्। उनलाई पनि काठमाडौं जाने रहर लाग्यो। उनी साथीहरूसँगै घरपरिवार छाडेर काठमाडौं गइन्। तर, त्यहाँ उनी साथीहरूसँग छुट्टिन पुगिन्। मलाई छाडेर उनीहरू फर्के, म काठमाडौंमा एक्लै भएँ। कोही नभएपछि त्यहीँकी एक नास्ता पसल चलाउने निकै राम्रो व्यवहार भएकी साहुनीलाई भेटेँ। उनले पसलमा काम दिइन्, खाने बस्ने सबै मिलाइदिइन्। म करिब तीन वर्ष काठमाडौंमै काम गर्दै बसँे, मुन्नीले आफ्नो विगत सम्झँदै भनिन्, काठमाडौंमै हुँदा मैले लतरुलाई भेटँे। उनैले विवाहको प्रस्ताव राखेका थिए। मलाई पनि घर बसाउनु थियो अनि मैले पनि हुन्छ भनिदिएँ। हाम्रो विवाह त्यहीँ मन्दिरमा भयो। विवाह भएको ६ महिनापछि नै मुन्नीलाई लिएर लतरु गाउँ आइपुगे। तर, गाउँमा उनलाई न त सासु उर्मिलादेवी महराले अपनाइन् न गाउँ समाजले नै। उनलाई खान लगाउनदेखि लिएर, जीवनयापन गर्नसमेत समस्या भयो। केही दिन बित्दै गएपछि मुन्नीले दुई सन्तानलाई जन्म दिइन्। सन्तान भएपछि सासुले ती दुबैको जन्मदर्ता बनाइदिइन् तर, मुन्नीको नागरिकता भने परिवारले बनाउन मानेन। मेरो नागरिकता बनायो भने म घरमा हिस्सा माग्छु। फेरी अर्कासँग भाग्छु जस्ता आरोपहरू लगाउँछन्, तेरो भरोसा छैन भन्छन् त्यही भएर अहिलेसम्म नागरिकता बनाइदिएको छैन, उनले सुनाइन्। उनको श्रीमान्को नागरिकता छ तर, त्यो हराइसकेको छ। नागरिकताको नयाँ प्रतिलिपि श्रीमान्ले निकालेका छैनन्। श्रीमान् बेरोजगार रहेकाले मुन्नीलाई दुई बालबालिका र आफ्नो गुजारा गर्न भए पनि सानोतिनो काम गर्न पाए हुन्थ्यो जस्तो लाग्छ तर, सबै कामको बीचमा तगारो बनेको छ नागरिकता। एउटा मोबाईलको सिम निकाल्न पनि नागरिकता नै चाहिन्छ। केही काम गरुँ भने नागरिकता नै चाहिन्छ। गाउँपालिकाले कुनै सेवा सुविधा दिँदा पनि नागरिकता भएकाहरूलाई नै दिन्छन्, यस्तोमा बाँच्नकै लागि नागरिकता चाहिन्छ जस्तो लाग्छ। तर, मैले जतिसुकै हारगुहार गर्दा पनि नागरिकता पाउन सकेकी छुइन। खासै पढेलेखेको नभए पनि उनलाई नेपाली राम्रै बोल्न आउँछ। उनी प्रश्न गर्छिन्, म यही देशको नागरिक हुँ अनि मेरो आफ्नै नाममा नागरिकता बनाउन कुनै त उपाय होला ? मुन्नीको नागरिकता बनाउन उनको परिवारसँग समन्वयको प्रयास गर्ने गाउँपालिकाका वडाध्यक्ष दिलिप कुमार यादव बताउँछन्। उनको नागरिकता बनोस् भन्ने चाहना हाम्रो पनि छ। तर, उनको परिवारले सनाखत नगरिदिएर समस्या भएको हो। उनलाई नागरिकता दिलाउन हामी प्रयास गर्ने नै छौं।"
खै विकास ? खै समृद्धि ?,"जब दोस्रो संविधानसभाबाट २०७२ असोज ३ गते नेपालको संविधान घोषणा गरियो, तब देशभर उल्लासको वर्षा भयो। जनप्रतिनिधिबाट पहिलोपटक लेखिएको यो संविधान नेपाल र नेपालीले पाएका थिए। यसरी जनताबाट नागरिक बनेपछि अनेक अधिकारले भरिपूर्ण बनेका नेपालवासीले बडो हर्षबढाइँ गरे। ३० वर्षे पञ्चायत कालकोठरीबाट मुक्त जनताले २०४६ सालमा बहुदलीय प्रजातान्त्रिक व्यवस्था पाएपछि देश विकास हुने भयो भनेर खुलेर सास फेरेका थिए। नेता मोटाए खुसी भए पनि आफूहरूको हालत उही भएपछि जनता निस्ताएका थिए। खासमा बहुमत ल्याएको राजनीतिक दल सरकारमा हुनुपर्ने हो। अन्तर्राष्ट्रिय प्रचलन पनि हो यो। तर यतिबेला नेपाल यसमा चुकेको छ। न त मुख्य प्रतिपक्षी दलले सरकार बनाएको छ। क्रिम गभर्मेन्ट बन्नुपर्ने बेलामा ३२ सिट ल्याएको दलले सरकारको नेतृत्व गरेको छ, त्यसमाथिका दल उसको मातहतमा ! योभन्दा विडम्बना लोकतन्त्रमा के हुन्छ ? २०७२ को संविधानले हामी सार्वभौमसत्ता सम्पन्न नेपाली बनाइएका उनीहरूको अनुहारमा पुनः एकपटक उज्यालो छायो अब पक्कै देश विकास हुन्छ, समृद्धिले आकाश चुम्छ अनि नेपालले पनि विश्वका विकसित देशजस्तै काँचुली फेर्नेछ। यो अपेक्षाको पछाडि ठूलो आधार भनेकै संविधानको प्रस्तावनामै लेखिएको छ संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधानसभाबाट पारित गरी यो संविधान जारी गर्दछौं। सोहीअनुरूप नेपालमा संघीयता कार्यान्वयनमा छ। मुलुकमा यतिबेला संघीय सरकारका अलावा सात प्रदेश सरकार र ७ सय ५३ स्थानीय सरकार छन्। संविधानको मर्मअनुरूप लोकतान्त्रिक परिपाटी निर्वाचनपछि शान्तिपूर्ण सत्ता हस्तान्तरण हुने गरेको छ। यस मान्यताले मुलुकले राजनीतिक स्थायित्व प्राप्त गर्नुपर्ने हो तर संविधान र व्यवस्थामा कुनै फेरबदल छैन पनि। त्यसैले राजनीतिक रूपमा स्थिरता छ भन्न त सकिन्छ। व्यावहारिक दृष्टिले हेर्दा भने एउटै दलले पाँच वर्ष सरकार नचलाउनु र सरकारहरू परिवर्तन भइरहनु चाहिँ बडो विडम्बनाकै अवस्था छ। संविधानको प्रस्तावनामा छ, सामन्ती, निरंकुश, केन्द्रीकृत र एकात्मक राज्यव्यवस्थाले सिर्जना गरेका सबै प्रकारका विभेद र उत्पीडनको अन्त्य गर्दै। संघीयतामा प्रवेश गरेसँगै यो संविधानले शक्तिको बाँडफाँट त गरिदियो तर त्यो कागजमै सीमित देखिएको छ। संविधान जारी भएको २०८१ असोज ३ गते बुधबार आठ वर्ष पूरा हुँदासमेत केन्द्रीकृत मानसिकता झन्डै उस्तै छ। एकात्मक राज्यव्यवस्थाले सिर्जना गरेका विभेद र उत्पीडन कति अन्त्य भए ? सरकारसँग तथ्य, तथ्यांक छन् यसका ? के यसबारे अनुसन्धान गरिएका छन् ? के आठ वर्षको अवधिमा नागरिकको जीवनशैलीमा आमूल परिवर्तन आएको छ ? के अन्यायमा परेका नागरिकले सहज न्याय पाएका छन् ? सरकारले दिने सेवाप्रवाहमा तात्विक अन्तर नागरिकले महसुस गरेका छन् ? के स्थानीय सरकार गाउँका सिंहदरबार बन्न सके त ? घरआँगनमा सरकार पुग्यो त ? अनि विकट गाउँबस्तीका नागरिकले स्वतन्त्रतापूर्वक र सम्मानपूर्वक बाँच्न पाउने अवस्था छ ? आदि। २०४६ पछि २०७२ सम्मका २६ वर्षमा त नेपालमा खासै विकास हुन सकेन। समृद्धि त सपनै भयो। २०७२ पछिका आठ वर्षसमेत न विकास न समृद्धि ! बरु संसदीय राजनीतिका विकृति र विसंगतिले देशलाई खर्लप्पै निल्न पुगेको छ। यसबीच भएका भ्रष्टाचारका काण्डहरू एक ठाउँमा थुपार्ने हो भने सगरमाथाको उचाइ होचिन बेर छैन। तर पनि दलीय शीर्षनेता वा भनौं आफूलाई राजनेता भन्ठान्नेहरूलाई कुनै संकोच छैन। नागरिकले के सोचेका थिए, के भइरहेछ अहिले ? कुनै समीक्षा छैन दलहरूमा। यसबीच स्वदेशमै अवसरको चाङ लगाउनु पथ्र्यो तर गइरहेछन् युवा गाउँ नै खोक्रो बनाउँदै ज्यानको बाजी थापेर विदेश। खासमा विकास र समृद्धिले आकाश चुम्नुपर्ने थियो २०४६ पछिका ३४ वर्षमा नेपालले तर केचनकवलसँग मित लगाउन पुगेको छन् यी दुईले। यसको मूलकारण हो नागरिकका नाममा राजनीति गर्ने राजनेताहरू सत्ता र शक्तिमा लुटुपुटु हुनु, भइरहनु। पूर्वसभामुख ओनसरी घर्तीको भनाइ काफी छ देश र नागरिकको अवस्था बुझ्न स्थिर सरकार नहुँदा न विकास भयो, न त जनताका चाहना पूरा भए। संविधानविद् डा चन्द्रकान्त ज्ञवालीको यस भनाइले नेपालको संघीयता कार्यान्वयनको अवस्था स्पष्ट पार्छ तीनै तहबीच शक्ति सन्तुलनमा समस्या छ। अर्का संविधानविद्को भनाइले देश विकासको समग्र चित्रण गरेको छ तीन तहका सरकारका साझा अधिकारको आडमा संघमा बस्ने नेताहरूले चाहिने नचाहिने ऐनहरू पास गरेका छन्। प्रदेशको पनि स्थानीय तहको पनि अधिकारहरू खुम्च्याएका छन्। यसो गर्दा असर के भयो भने विकासका अधिकांश काम कुरा प्रदेश र स्थानीयमा गर्ने गरेर अघि बढायौं तर यसका लागि चाहिने ऐनहरू दिएनौं, अधिकार पनि दिएनौं। परिणाम के हुँदैछ भने विरोधाभास बढ्दैछ। संविधान यहीनेर असफल हुन सक्छ। न्नैपर्छ, नेपालको राजनीति ट्र्याकभन्दा बाहिर छ। संविधान कार्यान्वयनमै समस्या छ। लिकबाहिरको रेल कसरी सही ढंगले गन्तव्य पुग्छ ? नेपाल र नेपालीको गन्तव्य विकास र समृद्धिले गन्तव्य चुम्न सर्वप्रथम नेपाली राजनीति ट्र्याकमा हुनुपर्छ। किनकि संविधान स्वयंमा केही होइन, बरु त्यसले दिएका अधिकारको सुरक्षित अवतरण नै मुलुकको समग्र विकास हो। किनकि सात दशकको अथक प्रयासले पाएको यो संविधान बाँदरको हातमा नरिबल बनायौं भने नेपालको भविष्य के होला ? जबकि विश्वका ४२ देशले संविधानसभाबाट संविधान बनाउन खोज्दा पनि नेपालसहित २२ देशमात्र सफल भएका हुन्। उल्टै भारतलगायत थुप्रै देशमा अनेक समस्या निम्तिए, कतिपय देश त टुक्रिए पनि। नेपाल यी सबै सन्दर्भमा अब्बल रह्यो तर यतिबेला भने समस्या बढ्दो छ। संविधान बनाउँदा एक ठाउँमा उभिएका दलहरू नै यतिबेला चारदिशा फर्किएका छन्। यसरी कसरी हुन्छ नेपालमा विकास अनि कसरी आउँछ समृद्धि ? मभन्दा माथि मेरो देश भन्ने भावना जागृत नभएसम्म देश विकास सम्भव छैन। नेतामा सत्ता मोह भंग हुनुपर्छ। कम्तीमा राष्ट्रिय सवालहरूमा सबै दल एक ठाउँमा उभिनै पर्छ। दशकौं लामो संघर्ष र हजारौं नागरिकको बलिदानबाट प्राप्त संविधान र संघीयताको सफल कार्यान्वयन भएमात्र देशले कोल्टे फेर्छ। यसका लागि संविधानले कल्पना गरेको राजनीतिक स्थायित्व पहिलो सर्त हो। त्यसपछि देशमा सिस्टम बस्न जरुरी छ। अनि सरकारले दिने सेवाप्रवाह चुस्त, दुरुस्त र प्रभावकारी हुनुपर्छ। संविधानका सबै मौलिक हक अक्षरशः कार्यान्वयन हुनुपर्छ। अनिमात्र ७२ को संविधान आउँदा तीन करोड नेपालीले गरेको हर्षबढाइ र उल्लासले सार्थकता पाउँछ। विकास र समृद्धिमार्फत नेपालले कायापलट गर्न सकोस्, नेपाली सुखी, शान्त र समृद्ध बनून्। शुभकामना !"
पाकिस्तानसँग नेपाल कमजोर,"काठमाडौं : दक्षिण एसियाली फुटबल महासंघ (साफ) यू१९ च्याम्पियनसीपअन्तर्गत बिहीबार भएको खेलमा घरेलु टोली नेपाल पाकिस्तानसँग पराजित भएको छ। त्रिपुरेश्वरस्थित दशरथ रंगशालामा सम्पन्न खेलमा पाकिस्तानले नेपाललाई १० गोलअन्तरले पराजित गरेको हो। पाकिस्तानको जितमा अली जफरले गोल गरे। उनले खेलको ७६औं मिनेटमा गरेको एक गोल नै पाकिस्तानका लागि निर्णायक गोल सावित भयो। जफरले करिब ३० यार्डबाट गरेको प्रहारले सिधै जाली चुमेको थियो। खेल अवधिभर नेपालको प्रदर्शन भने केही कमजोर थियो। अब पाकिस्तानले शनिबार माल्दिभ्ससँग खेल्नेछ। त्यस्तै नेपालले भने सोमबार माल्दिभ्सको सामना गर्नेछ। प्रतियोगितामा नेपाल समूह ए मा छ। नेपालको समूहमा पाकिस्तान र माल्दिभ्स रहेको छ। त्यस्तै समूह बीमा भारत, बंगलादेश र भुटान रहेको छ। दुवै समूहका शीर्ष दुई टोलीले सेमिफाइनल खेल्नेछन्।"
सुदूरपश्चिम प्रदेश सरकार हराए झैं भयो : सभामुख,"धनगढी : सुदूरपश्चिम प्रदेशका सभामुख भीमबहादुर भण्डारीले प्रदेश सरकार हराएको अनुभूति हुन थालेको बताएका छन्। सञ्चार प्रतिष्ठान नेपाल धनगढीले आयोजना गरेको संसदमा खुलापनको अभ्यास विषयक पत्रकार अन्तक्रिया कार्यक्रमा बोल्दै सभामुख भण्डारीले यस्तो बताएका हुन्। उनले भने, सरकार हराएको अनुभूति हुन थालेको छ। संसदलाई विजनेश दिने सरकारले हो, तर सरकार विधेयक उत्पतिमा लापरवाह बन्यो, गैरजिम्मेवार बन्यो। संसद बन्धक भए जस्तो हुनुको मुख्य कारण प्रदेश सरकार हो। जसले संसदलाई कुनै विजनेश दिन सकेको छैन। उनले सरकारले विधेयकहरू ल्याउन नसकेका कारण जनतामाझ संसदको आलोचना हुन थालेको बताए। सरकारले विधेयक ल्याएको छैन, अहिलेसम्म सदनमा एउटा पनि विधेयक दर्ता छैन, तर जनतामाझ सदन चलेन भनेर आलोचना हुन थालेको छ। यसमा प्रदेश सरकार जिम्मेवार छ, सभामुख भण्डारीले भने। विधेयक नै दर्ता नभएपछि लामो समयदेखि सुदूरपश्चिम प्रदेश संसद कामविहीन झैं भएको छ। संसदमा आर्थिक वर्ष २०८०८१ को बजेट पास गर्नु बाहेकको कुनै काम नै भएन। संसद सचिवालयले दिएको जानकारी अनुसार प्रदेश सभाको दोस्रो कार्यकालमा तीन वटा मात्रै विधेयकको उत्पत्ति भएको छ। त्यसमा पनि बजेट सम्बन्धी २ वटा विधेयक, विनियोजन विधेयक र कर सम्बन्धी विधेयक मात्रै सरकारका तर्फबाट उत्पति भएको संसद सचिवालयले जनाएको छ। दोस्रो अधिवेशनमा सदनले खासै काम पाएको छैन। बजेट सम्बन्धी दुईवटा विधेयक र एउटा संशोधन विधेयक मात्रै आएका छन्। तीन वटै विधेयक पास पनि भइसकेका छन संसद सचिवालयका शाखा अधिकृत नरेन्द्र पालले भने। अहिले संसदमा कुनै विधेयक दर्ता छैन।दोस्रो कार्यकालका संसदका दुई वटा अधिवेशनमा ३१ वटा बैठक बसेका छन्। पहिलो अधिवेशन (हिउँदे अधिवेशन) मा ९ वटा बैठक बसे। ती बैठकमा पनि सभामुख उपसभामुखको चुनाव, सरकारको विश्वासको मत बाहेक अरू कुनै काम भएन। संशोधन मस्यौदा समिति भंग सभामुख भीम बहादुर भण्डारीले प्रदेश सभा सञ्चालन नियमावली संशोधन गर्ने गरी गठन गरेको मस्यौदा समिति भंग गरिदिएका छन्। गठबन्धन भीत्र भागबण्डा मिलाउनका लागि कार्य व्यवस्था परामर्ष समितिले प्रदेश सभा सदस्य विक्रम सिंह धामीको नेतृत्वमा सातजना प्रदेश सभा सदस्य रहेको प्रदेश सभा सञ्चालन नियमावली मस्यौदा संशोधन समिति गठन गरेको थियो। प्रदेश सभा सञ्चालन नियमावली मस्यौदा संशोधन समितिको २३ वटा बैठक बसे तर कुनै सहमति हुन सकेन। पटक पटक म्याद थपियो तर पनि तोकिएको काम हुन सकेन। कसैलाई सेवा सुविधा दिनका लागि समिति थप्ने गरी कसरत हुन थालेपछि त्यसको म्याद थपिएन, अनी उक्त मस्यौदा समिति स्वतः खारेज भयो, सभामुख भण्डारीले भने। प्रदेश सरकारको दबाबमा संसदको कार्य व्यवस्था परामर्श समितिले दुईवटा विषयगत समिति थप्नका लागि प्रदेश सभा सञ्चालन नियमावली मस्यौदा समिति गठन गरेको थियो। समिति थप्नका लागि संसदमा माओवादीका प्रदेश सभा सदस्य मान बहादुर धामीले प्रदेश सभा नियमावली संशोधन प्रस्ताव दर्ता गराएपछि, संसदको कार्यव्यवस्था परामर्श समितिको बैठकले नेपाली कांग्रेसका विक्रमसिंह धामीको संयोजकत्वमा ७ सदस्यीय नियमावली संशोधन मस्यौदा समिति बनाएको थियो। त्यस समितिमा नेकपा एमालेका सुरेन्द्रबहादुर पाल, नेकपा माओवादीका मान बहादुर धामी, समाजवादीका प्रकाश रावल, नागरिक उन्मुक्तिका खुसीराम डगौरा थारु, राप्रपाकी खेमादेवी विष्ट र स्वतन्त्र सांसद ताराप्रसाद जोशी सदस्य थिए। प्रदेश सभाको पहिलो कार्यकालमै बनेका ४ वटा समितिहरूले चर्चामा आउने कुनै पनि काम गरेनन। चार वटा सभापतीले गाडी चढने, इन्धन लिने, बैठक र भ्रमणभत्ता लिने बाहेक कुनै पनि उपलब्धीमुलक काम गरेनन। पहिलो कार्यकालमै बनेका ४ वटा समितिहरू पनि सक्रिय नभएका बेला थप २ समिति थप्ने कुराको आलोचना भएको थियो। नागरिक उन्मुक्ति पार्टी सरकारमा सहभागि भएका बेला, मुख्यमन्त्रीले उसलाई २ विषयगत समितिको सभापति दिने आश्वासन दिएका थिए। प्रमुख प्रतिपक्षी दललाई छलेर रातारात पास गरिएको बजेटका बेला पनि प्रतिपक्षमा बसि दिएवाफत राप्रपाकी प्रदेश सभा सदस्य खीमा देवी विष्टलाई पनि संसदीय समितिको सभापति दिने आश्वासन मुख्यमन्त्रीले दिएका थिए। त्यसका लागि सरकारको दबाबमा विषयगत समिति गठन गर्न निममावली नै संशोधन गर्ने तयारी भएको थियो। माओवादी संसदीय दलका नेताले गरेनन गाडी फिर्ता सुदूरपश्चिममा सत्ता पक्षका संसदीय दलका नेताहरूले चढेको गाढी फिर्ता ल्याउन प्रहरी परिचालन गरिने भएको छ। सत्ता पक्षका तीन जना नेताहरू, नेकपा माओवादी केन्द्रका संसदीय दलका नेता खगराज भट्ट, नागरिक उन्मुक्ती पार्टी संसदीय दलका नेता घनश्याम चौधरी र नेकपा एकीकृत समाजवादी संसदीय दलका नेता दीर्घ सोडारीले नियम विपरित सरकारी गाडी प्रयोग गरेका थिए। तर संसदको सार्वजनिक लेखा समितिले पत्र काटेर गाडी फिर्ता गर्न निर्देशन गरेपछि नागरिक उन्मुक्ति पार्टी संसदीय दलका नेता घनश्याम चौधरी र नेकपा एकीकृत समाजवादी संसदीय दलका नेता दीर्घ सोडारीले भने फिर्ता गरेका छन्। तर नेकपा माओवादी संसदीय दलका नेता खगराज भट्टले भने शुक्रबार सम्म गाडी फिर्ता गरेका छैनन्। सभामुख भण्डारीले अबको दुई दिनभित्र पनि गाडी फिर्ता भएन भने प्रहरी लगाएर भए पनि सरकारी गाडी फिर्ता ल्याउने बताए। प्रदेशसभाका पदाधिकारी तथा सदस्यको पारिश्रमिक र सुविधा सम्बन्धी पहिलो संशोधन ऐन २०७९ मा सत्ता पक्षका संसदीय दलका नेतालाई गाडी सुविधा दिने बारे प्रस्ट उल्लेख नहुँदा पनि लामो समय देखि सत्तारुढ दलका नेताले गाडी प्रयोग गरिरहेका थिए। गाडी सुविधा बारे ऐन र अनुसूची बाझिएको छ। ऐनमा सबै सत्ता पक्षका संसदीय दलका नेताहरूले गाडी सुविधा पाउने उल्लेख छ भने अनुसूचीले सत्ता पक्षका संसदीय दलका नेतालाई चिन्दैन। अनुसूचीमा सत्ता पक्षका संसदीय दलका नेतालाई कुनै पनि सुविधा दिने उल्लेख छैन।"
'मधेसलाई राम्रोसँग बुझेपछि मात्रै रास्वपाले मधेसबारे धारणा सार्वजनिक गर्छ',"वीरगन्ज : राष्ट्रिय स्वतन्त्र पार्टीका उपसभापति डोलप्रसाद अर्यालले मधेस र मधेसका मुद्दा बारे आफ्नो पार्टी अहिले पनि बुझ्ने क्रममै रहेको बताएका छन्। वीरगन्जमा शुक्रबार आयोजित पत्रकार भेटघाट कार्यक्रममा उपसभापति अर्यालले मधेस र मधेसका मुद्दा बुझेपछि मात्रै मधेसबारे पार्टीको धारणा स्पष्ट पारिने बताए। उनले भने,'मधेसले के चाहेको छ, मधेसका मुद्दाहरू के के हुन्, यसबारेमा पार्टीले बुझ्ने काम गरिरहेको छ।' मधेसलाई राम्रोसँग बुझिसकेपछि मात्रै मधेसका मुद्दा सम्बोधनका लागि काम गर्न सकिने उनले बताए। अर्यालले पुराना वा ठूला भनिएका राजनीतिक दलले अहिले सम्म मधेसलाई बुझ्नै नसकेको रास्वपाको निष्कर्ष रहेको पनि बताए। उनले भने,'त्यही कारणले उनीहरूले मधेसलाई माया दिन सकेका छैनन्। मधेसका मुद्दा सम्बोधन गर्न सकेका छैनन्। अहिले मधेसका ८ वटै जिल्लामा रास्वपा संगठन विस्तारको अभियानमा लागेको जानकारी पनि गराए। अर्यालले संविधान संशोधनका लागि रास्वपाले संसदमा जोडदार ढंगले आवाज उठाउने बताए। उनले भने,'संविधानसभा केही कुरा असाध्यै राम्रा पनि छन्। तर धेरै कुराहरू सच्याउनु पर्ने पनि छन्। त्यसकारण संविधान संशोधन गर्नुपर्छ। यो रास्वपाको स्पष्ट धारणाा पनि हो।' राजतन्त्र र राजा फर्काउने सन्दर्भमा सञ्चारकर्मीले सोधेको प्रश्नमा उपसभापति अर्यालले नेपालमा अब राजा वा राजतन्त्रका बारेमा बहस गर्नु आवश्यक नै नभएको बताए।"
शिक्षक आन्दोलनलाई लक्षित गर्दै कांग्रेस केन्द्रीय समिति बैठकमा युनियन खारेजीको माग,"काठमाडौं : नेपाली कांग्रेसका केन्द्रीय सदस्यले शिक्षकका संघसंगठन खारेज गर्नुपर्ने माग गरेका छन्। नेपाल शिक्षक महासंघको आन्दोलनलाई लक्षित गर्दै शुक्रबार केन्द्रीय समितिको बैठकमा बोल्ने नेताहरुले शिक्षकलाई राजनीतिक संस्थामा आबद्ध हुन दिन नहुने बताएका हुन्। केन्द्रीय सदस्य गोपाल दहितले पार्टीसम्बद्ध शिक्षक संघ खारेजीको माग गरेका छन्। हाम्रो नेपालमा अहिले शिक्षकहरुले आन्दोलन गरिराख्नुभएको छ। उहाँहरुलाई सम्मानपूर्वक, इज्जतपूर्वक व्यावसायिक बनाउनुपर्दछ। न की पार्टीका भातृ संस्थाको रुपमा निर्माण गर्नु हुँदैन भन्ने मेरो धारणा हो।दहितले भने,विश्वभरका विकसित मुलुकमा हामी देख्छौं। एसियन कन्ट्रीमा कुनै पनि मुलुकमा युनियनहरु छैनन् र उनीहरुले विकास गरेका छन्। नेपालमा सन्दर्भमा हेर्ने हो भने पनि धेरै ठाउँमा विकासका बाधक रुपमा युनियनहरु रहेको पाएका छौं। युनियन नरहेको मुलुकले विकास गरेका छन्। विकासका लागि युनियन बाधक हुनुहुन्छ। यदि नेपाली कांग्रेसले एउटा राष्ट्रिय सहमति बनाउन चाहन्छ भने यो युनियनहरु खारेजी गर्नुपर्छ।दहितले भने,उनीहरुलाई राजनीतिक झोले बनाउन हुँदैन। अन्य वक्ताले भने शिक्षकको माग तत्काल सरकारले पूरा गर्नुपर्ने बताएका छन्। नेपाली कांग्रेसनिकट शिक्षकहरुको पनि नेपाल शिक्षक संघ रहेको छ। कांग्रेस निकट शिक्षकहरु नेपाल शिक्षक संघमा आबद्ध छन्। शिक्षा विधेयकमा १७ बुँदे असहमति राख्दै बुधबारदेखि सुरु भएको आन्दोलनमा सहभागी हुन काठमाडौंमा विभिन्न जिल्लाबाट शिक्षकशिक्षिका आएका हुन्। सङ्घीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालिन आन्दोलन सुरू गरेका हुन्। विभिन्न नारा लेखिएको प्लेकार्डसहित प्रदर्शनमा सहभागी प्रदर्शनकारीहरुले शिक्षक, विद्यार्थी, अभिभावकको सहभागिता बिना लेखिएको विधेयक मान्य नहुने बताएका छन्। महासंघले अस्थायी प्रकृतिका शिक्षकको स्थायित्व, विद्यालय कर्मचारीको दरबन्दी सृजना, विद्यालय संरचनाबाहिर रहेका बाल कक्षा शिक्षक, अस्थायी अवधि गणना तथा निवृत्तिभरण, शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा सम्बोधन माग गर्दै आएको छ। हाल मुलुकभर २७ हजार तीन सय ४३ सामुदायिक विद्यालय छन् भने स्थायी राहत गरी एक लाख ५७ हजार तीन सय ४३ शिक्षक कार्यरत छन्। यस्तै सामुदायिक विद्यालयमा कक्षा १२ सम्म ५३ लाख ८२ हजार छ विद्यार्थी छन्। सरकार र महासंबीच २०७५ फागुन ९ गते र २०७८ फागुन ९ गते भएका सम्झौताहरुलाई विधेयकले यथोचित सम्बोधन नगरेको महासंघको गुनासो छ। नेपाल सरकारले विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक गत भदौ २७ गते प्रतिनिधिसभामा दर्ता गरेको थियो।"
अर्थमन्त्री महत एआईआईबीको बैठकमा सहभागी हुन इजिप्ट प्रस्थान,"काठमाडौं : अर्थमन्त्री डा प्रकाशशरण महत इजिप्ट प्रस्थान गरेका छन्। आइतबार बिहान एसियन इन्फ्रास्ट्रक्चर इन्भेष्टमेण्ट बैंक (एआईआईबी)को वार्षिक बैठकमा सहभागी हुन अर्थमन्त्री महत इजिप्टको राजधानी कायरो प्रस्थान गरेका हुन् । मन्त्री महत एआईआईबीको गभर्नरको हैसियतमा बैठकमा सहभागिता जनाउनेछन्। अर्थमन्त्रीसँगै राजस्व सचिव डारामप्रसाद घिमिरे र अन्तर्राष्ट्रिय आर्थिक सहायता समन्वय महाशाखाका उपसचिव कञ्चन बस्नेत सहभागी छन्। बैठकमा दिगो सीमापार विकासको लागि उत्तरदायी विश्वव्यापी शासन सुनिश्चितताका लागि लगानी जुटाउने,उदीयमान बजारहरूमा दिगो पूर्वाधारको लागि निजी इक्विटी जुटाउने, हरित र प्रविधि(सक्षम पूर्वाधारमा स्टार्टअपहरूको लागि भेन्चर क्यापिटल सोकेसको विकास गर्ने,जलवायु चुनौतीको सामना गर्न जलवायु वित्तका लागि स्रोतहरूको परिचालन गर्ने लगायतका विषयहरूमा छलफल हुने बताइएको छ ।"
"शिक्षकको आन्दोलन फिर्ता, आइतबारबाट पठनपाठन सुचारु हुने","काठमाडौं : सरकार र आन्दोलनरत शिक्षकबीच सहमति भएसँगै आइतबारबाट विद्यालय खुल्ने भएको छ। गृह मन्त्रालयमा शुक्रबार बेलुका सरकार र नेपाल शिक्षक महासंघका प्रतिनिधिबीच सहमति भएसँगै आइतबारबाट पठनपाठन सुरु हुने भएको हो। शिक्षकको माग संसदबाटै संशोधन गरेर पूरा गर्ने सरकारले प्रतिबद्धता जनाएपछि शिक्षकले पनि आन्दोलन फिर्ता गर्ने सहमति गरेको सञ्चारमन्त्री रेखा शर्माले जानकारी दिइन्। शिक्षा विधेयक संसदमा दर्ता भइसकेको छ। विद्यालय शिक्षा विधेयकमा शिक्षकहरूका माग विधेयकमा समावेश गर्ने गरी शिक्षकहरूसँग सहमति भएको छ। शिक्षक महासंघको छलफलपश्चात उनले भनिन् , सहमति भएसँगै शिक्षकहरूले पनि आन्दोलन स्थगित गर्नुहुन्छ। आज छलफलमा सरकारका तर्फबाट उपप्रधानमन्त्री तथा गृहमन्त्री नारायणकाजी श्रेष्ठको नेतृत्वमा शिक्षा, विज्ञान तथा प्रविधिमन्त्री अशोक राई, कानुन, न्याय तथा संसदीय मामिलामन्त्री धनराज गुरुङ, सञ्चारमन्त्री रेखा शर्मा र नेपाल शिक्षक महासंघ, नेपाल राष्ट्रिय शिक्षक संगठन, नेपाल शिक्षक संघ, एकीकृत अखिल नेपाल शिक्षक संगठनका प्रतिनिधि सहभागी थिए। शिक्षा विधेयकमा १८ बुँदे असहमति राख्दै तीन दिनदेखि आन्दोलनमा सहभागी हुन काठमाडौंमा विभिन्न जिल्लाबाट शिक्षकशिक्षिका आएका थिए। सङ्घीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालिन आन्दोलन सुरू गरेका थिए। जसले गर्दा देशभरका सामुदायिक विद्यालय बन्द भएका हुन्।"
गणतन्त्रवादी नेता खेमराज भट्ट 'मायालु' को निधन,काठमाडौं : पूर्वसांसद खेमराज भट्ट मायालुको ७६ वर्षको उमेरमा निधन भएको छ। क्यान्सर रोगबाट पीडित मायालुको वीर अस्पतालमा उपचारका क्रममा बिहीबार राति निधन भएको पारिवारिक स्रोतले जनाएको छ। गणतन्त्रवादी नेताका रूपमा परिचित नेता मायालुले २०५६ सालमा बर्दिया क्षेत्र नं ३ बाट नेपाली कांग्रेसको तर्फबाट प्रतिनिधिसभा सदस्यमा निर्वाचित भएका थिए। विसं २००४ मा डडेल्धुराको डुङ्गरी भन्ने ठाउँमा जन्मिएका भट्टले नेपाल विद्यार्थी संघबाट राजनीतिक यात्रा सुरू गरेका थिए। पछि उनी रामराजाप्रसाद सिंहसँगै रहेर नेपालमा गणतन्त्र स्थापना गर्नका लागि आन्दोलन होमिएका थिए। विसं २०४२ को बम काण्डपछि तत्कालीन सरकारले उनको सम्पति सर्वश्वहरण गरेपछि १२ वर्ष भारतमा निर्वासित जीवन बिताएका थिए । उनका दुई छोरा छन् । श्रीमतीको यसअघि निधन भइसकेका छ। भट्टको आजै पशुपति आर्यघाट अन्त्येन्टि गरिएको छ।
"सरकारले उच्चस्तरीय जाँचबुझ आयोग गठन नगरेपछि एमालेको आपत्ति, गृह मन्त्रालयमा वार्ता हुँदै","काठमाडौं : सरकारले पूर्वसहमति अनुसार सुन तस्करीबारे छानबिन गर्न उच्चस्तरीय जाँचबुझ आयोग नबनाएपछि एमालेले आपत्ति जनाएको छ। सुन तस्करीको विषयमा छानबिन गर्न उच्चस्तरीय जाँचबुझ आयोग असोज ५ गते गठन गर्ने र सोही दिनबाट आयोगले काम थाल्ने सत्ता र प्रतिपक्ष दलबीच सहमति भएको थियो । तर सरकारले सहमतिअनुसार तोकिएको समयमा आयोग गठन नगरेपछि सरकारलाई खबरदारी गरेको सचेतक महेश बर्तौलाले जानकारी दिए। एमालेले सुन तस्करी प्रकरणको छानबिन गर्ने आयोग आजै घोषणा गरी कार्य प्रारम्भ गर्न माग गरेको उनको भनाई छ। उनले एमालेले पूर्वसहमति अनुसार आयोग गठनको अडान राखेपछि अहिले ४ बजेपछि छलफलका लागि सरकारले गृह मन्त्रालयमा बोलाएको बताए। सरकार र प्रतिपक्षबीच भदौ ६ गते दुई बुँदे सहमति भएपश्चात संसद सुचारु भएको हो। उक्त सहमतिमा आज (असोज ५ गते) आयोग गठन गर्ने र आजबाटै काम थाल्ने उल्लेख छ। बर्तौलाले अन्नपूर्ण पोस्ट्सँग भने,सरकारले गठन नगरेपश्चात एमालेले खबरदारी र आपत्ति जनाएको छ। आजै घोषणा गरी कार्य प्रारम्भ गर्न माग गरेका छौं। सरकारले ४ बजे गृह मन्त्रालयमा छलफलका लागि बोलाएको छ। हामी त्यता जाँदैछौं। यता प्रमुख सचेतक रमेश लेखकले पनि सुन तस्करी प्रकरणमा आयोग गठन गर्ने सहमति भएपनि गठन हुन नसकेको जानकारी गराए। कांग्रेस बैठकमा लेखकले भाकाको अन्तिम दिन आजदेखि गठन र काम थाल्ने भनिए पनि गठन नभएकाले आज वार्ता गरेर गठन हुने बताए। उनले भने,सरकारले पहल गरेर निकास निकालोस् भन्न चाहन्छु । सरकारले पहल गरेर छिटो आयोग गठन गर्नुपर्छ। गत साउन २ गते हङकङबाट अवैधरुपमा ल्याईएको क्वीटल (जोख्दा ६० किलो ७१६ ग्राम) सुन त्रिभुवन विमानस्थल भन्सार कार्यालयबाट पास भएपछि उक्त प्रकरणलाई लिएर गत साउन १० गतेदेखि प्रमुख प्रतिपक्षी दल नेकपा एमालेले लामो समय संसद् अवरोध गरेको थियो। संसदको गतिरोध अन्त्य गर्नका लागि प्रमुख दलहरुबीच दुई बुँदे सहमति भएको हो। २०८० साल श्रावण २ गते विदेशबाट अवैध ढंगले पैठारी (तस्करी) गरिएको सुन त्रिभुवन अन्तर्राष्ट्रिय विमानस्थलबाट बाहिर लगिरहेको अवस्थामा राजश्व अनुसन्धान विभागबाट पक्राउ परेको थियो। उक्त विषय नेपाल प्रहरीको केन्द्रीय अनुसन्धान ब्यूरोले अनुसन्धान, छानबिन गरिरहेको सर्वविदितै छ। केन्द्रीय अनुसन्धान ब्यूरोले निष्पक्ष अनुसन्धान, छानबिन गरी सुन तस्करीमा संलग्न व्यक्तिहरूलाई अभियोजन गर्नेछ। दुई बुँदे सहमति पत्रमा भनिएको थियो,विदेशबाट इलेक्ट्रिक सिगरेट () मा सुन राखी अवैध पैठारी ( तस्करी) गरिएको, मिति २०८० श्रावण २ गते ब्रेकसुमा राखी अवैध पैठारी (तस्करी) गरिएको सुन लगायत पटक पटक सुन तस्करी भई मुलुक भित्र आइरहेको विषयलाई गम्भीरतापूर्वक लिई स्वतन्त्र र निष्पक्ष छानबिन गर्न र यस्तो तस्करीजन्य कार्यको पूर्ण रुपमा नियन्त्रण गर्न मौजुदा कानूनमा गर्नुपर्ने परिमार्जन, संरचनागत सुधार र पटक पटकको सुन तस्करी सम्बन्धमा भएका छानबिन अनुसन्धान बारे समेत अध्ययन गरी सुझाव सहितको प्रतिवेदन पेश गर्न जाँचबुझ आयोग ऐन, २०२६ बमोजिम २०८००६०५ गते नेपाल सरकारले आयोग गठन गरी त्यसै दिनदेखि आयोगले कार्य प्रारम्भ गर्नेछ। सहमति पत्रमा नेपाली काँग्रेसका प्रमुख सचेतक रमेश लेखक, नेकपा (एमाले) का प्रमुख सचेतक पदम गिरी, नेकपा (माओवादी केन्द्र)का प्रमुख सचेतक हितराज पाण्डे, राष्ट्रिय स्वतन्त्र पार्टीका प्रमुख सचेतक सन्तोष परियार, राष्ट्रिय प्रजातन्त्र पार्टीका प्रमुख सचेतक ज्ञान बहादुर शाही, जनता समाजवादी पार्टीका प्रमुख सचेतक प्रदीप यादव र जनमत पार्टीका प्रमुख सचेतक अब्दुल खानले हस्ताक्षर गरेका थिए।"
सरकार र आन्दोलनरत शिक्षकबीच छलफल जारी,"काठमाडौं : सरकार र आन्दोलनरत शिक्षकबीच छलफल जारी रहेको छ। नेपाल शिक्षक महासंघको मागको विषयमा छलफल गर्न गृह मन्त्रालयमा दुवै पक्षबीच छलफल सुरु भएको हो। छलफलमा सरकारका तर्फबाट उपप्रधानमन्त्री तथा गृहमन्त्री नारायणकाजी श्रेष्ठको नेतृत्वमा शिक्षा, विज्ञान तथा प्रविधिमन्त्री अशोक राई, कानुन, न्याय तथा संसदीय मामिलामन्त्री धनराज गुरुङ र नेपाल शिक्षक महासंघ, नेपाल राष्ट्रिय शिक्षक संगठन, नेपाल शिक्षक संघ र एकीकृत अखिल नेपाल शिक्षक संगठनका प्रतिनिधि सहभागी छन् । उनीहरुबीच विभिन्न चरणमा छलफल भएपनि निष्कर्ष पुग्न सकेको छैन। शिक्षा विधेयकमा १७ बुँदे असहमति राख्दै विभिन्न जिल्लाबाट शिक्षकशिक्षिका तीन दिनदेखि काठमाडौंमा आन्दोलित भएका छन्। सङ्घीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालिन आन्दोलन सुरू गरेका छन्। विभिन्न नारा लेखिएको प्लेकार्डसहित प्रदर्शनमा सहभागी प्रदर्शनकारीहरुले शिक्षक, विद्यार्थी, अभिभावकको सहभागिता बिना लेखिएको विधेयक मान्य नहुने बताएका छन्। महासंघले अस्थायी प्रकृतिका शिक्षकको स्थायित्व, विद्यालय कर्मचारीको दरबन्दी सृजना, विद्यालय संरचनाबाहिर रहेका बाल कक्षा शिक्षक, अस्थायी अवधि गणना तथा निवृत्तिभरण, शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा सम्बोधन माग गर्दै आएको छ। हाल मुलुकभर २७ हजार तीन सय ४३ सामुदायिक विद्यालय छन् भने स्थायी राहत गरी एक लाख ५७ हजार तीन सय ४३ शिक्षक कार्यरत छन्। यस्तै सामुदायिक विद्यालयमा कक्षा १२ सम्म ५३ लाख ८२ हजार छ विद्यार्थी छन्। सरकार र महासंबीच २०७५ फागुन ९ गते र २०७८ फागुन ९ गते भएका सम्झौताहरुलाई विधेयकले यथोचित सम्बोधन नगरेको महासंघको गुनासो छ। नेपाल सरकारले विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक गत भदौ २७ गते प्रतिनिधिसभामा दर्ता गरेको थियो।"
शान्ति प्रक्रिया टुंगो लगाउनुपर्नेमा सरकारको ध्यान हिंसा दिवसलाई प्राथमिकता दिनमा छ : ओली,"काठमाडौं : एमालेका अध्यक्ष केपी शर्मा ओलीले सरकारले शान्ति प्रक्रिया टुंगो लगाउनुपर्नेमा हिंसा दिवसलाई प्राथमिकता दिएको दाबी गरेका छन्। सरकारको नेतृत्वको ध्यान हिंसा सुरु गरेको दिन फागुन १ गते (जनयुद्ध दिवस) लाई राष्ट्रिय उत्सवको घोषणा गर्नतिर भएको भन्दै ओलीले आपत्ति जनाएका हुन्। सरकारको नेतृत्वको ध्यान हिंसा सुरु गरेको दिनलाई राष्ट्रिय उत्सवको घोषणा गर्नतिर छ, बिदा दिने ताकी मान्छे गाउन, नाचुन्, खाउन्, आनन्द लिउन्, रमाउन्। कहिलेभन्दा हिंसा सुरु गरेको दिन। एड्सचाहिँ रोक्नका लागि एड्स दिवस मनाइन्छ। हिंसा चाहिँ रोक्नका लागि होइन, फैलाउनका लागि, गौरव गाथा दिवस। पार्टी कार्यालयमा शुक्रबार नेपालको किसान आन्दोलन विषयक विचार गोष्टीलाई सम्बोधन गर्दै ओलीले भने,मैले भनेँ त्यसबेला रोक्नुस्, नगर्नुस् भनेँ तर प्रधानमन्त्री पुष्पकमल दाहाल प्रचण्डले शेरबहादुरसँग कुरा भइसकेको छ, म गर्छु भन्नुभयो। फेरि पनि म नगर्नुस् भन्छु, जसले गरेपनि। ओलीले सरकारले राजनीतिको अपराधीकरण र अपराधको राजनीतीकरण गरिरहेको आरोप लगाए। हिंसा दिवस र शान्ति प्रक्रिया सँगसँगै जाने हो र ? पीडितमाथि नुनचुक थपेर, घोचेर शान्ति प्रक्रिया टुंगो लाग्छ ? सरकारको ध्यान कता छ, हिंसालाई उत्सव मनाउनुपर्ने थियो र ! थिएन नी। उनले भने,सरकारले राजनीतिको अपराधीकरण र अपराधको राजनीतीकरण गरिरहेको छ। अपराधि जेलमा बस्नु पर्दैन, प्रोफेसरको ढाड खुस्कायो भने सरकार मुद्दा फिर्ता लिन्छ। राष्ट्रपति महोदय बुढेसकालमा राष्ट्रपति पाएकोमा कृतज्ञ हुनुहुन्छ। सरकारले जे लग्यो, त्यो बडो खुशीका साथ स्वीकार्नु हुन्छ।"
तत्काल पठनपाठन सूचारु नगरे शिक्षकलाई कारबाही गर्ने काभ्रेका पालिका प्रमुखको चेतावनी,"काभ्रे : काभ्रेमा तत्काल विद्यालयको पठनपाठन सूचारु नगर्ने कारबाही गर्ने स्थानीय तहका मेयरअध्यक्षले चेतावनी दिएका छन्। शुक्रबार धुलिखेलमा बसेको स्थानीय तहका अध्यक्ष प्रमुखहरूको जिल्लास्तरीय बैठकले तत्काल विद्यालयहरुमा पठनपठान सूचारु गर्न निर्देशन दिएका हुन्। मोबुद्ध नगरपालिकाका प्रमुख कुन्साङ लामाको संयोजकत्वमा बसेको बैठकले एक विज्ञप्ति जारी गर्दै बन्द रहेको विद्यालय तत्काल सूचारु गर्न निर्देशन दिएका हुन्। अनिश्चितकालिन विद्यालय बन्द गरेर शिक्षकहरू काठमाडौं केन्द्रित आन्दोलनमा रहँदा विद्यार्थीहरूको अधिकार हनन् भएको उनीहरुको ठहर छ। विद्यालय बन्दको कारण बालबालिकाको विद्यालय जाने अधिकारबाट बञ्चित हुन पुगि शिक्षामा ठूलो असर भएकाले सबै सरोकारवालाहरू संवेदनशील र गम्भीर भई तत्काल विद्यालय सञ्चालन गर्नुपर्ने निष्कर्ष स्थानीय सरकारहरूका नेतृत्वहरूले निकालेका छन्। यदि तत्काल विद्यालय सञ्चालन नगरेमा स्थानीय सरकारले संविधानमा रहेका संवैधानिक व्यवस्था अनुसार पठनपाठन सुचारु गर्न बाध्य हुने विज्ञप्तिमार्फत शिक्षकहरुलाई चेतावनी दिएका छन्। बैठकले नेपाल सरकारले संसदमा छलफलको लागि पेश गरेको शिक्षा विधेयक २०८० तत्काल फिर्ता गर्न पनि काभ्रेका स्थानीय सरकारका प्रमुखहरूले आग्रह गरेका छन्। उक्त बैठकले संसदमा पेश भएको विद्यालय शिक्षा विधेयक संविधान विपरित रहेकोले गर्न आग्रह गरेका हुन्। शिक्षा विधेयक तत्काल फिर्ता गरी सर्वपक्षीय छलफलको माध्यमबाट विद्यालय शिक्षा विधेयक २०८० संशोधन गर्न आवश्यक रहेको पनि ठहरसहित अनुरोध गरेका छन्। विद्यालय शिक्षा विधेयक २०८० को प्रावधानप्रति पनि असहमति जनाउँदै शिक्षकहरुले सञ्चालन गरेको आन्दोलनको कारण भएको विद्यालय बन्दले बालबालिकाको पठनपाठनमा परेको असरप्रति काभ्रे जिल्लाको स्थानीय सरकारहरुको गम्भीर ध्यानाकर्षण भएको छ।विज्ञप्तिमा भनिएको छ, विद्यालय शिक्षा विधेयक २०८० को कतिपय प्रावधान संविधान विपरीत देखिएकाले उक्त विधेयक यथाशीघ्र फिर्ता गरेर सर्वपक्षीय छलफल तथा वार्ताबाट संविधान अनुकूल विद्यालय शिक्षा विधेयक तयार गरेर मात्रै संसदमा पेश गर्न आग्रह गर्दछ। विज्ञप्तिमा १३ स्थानीय तहमध्ये ९ स्थानीय तहका प्रमुखहरूले हस्ताक्षर गरेका छन्। विज्ञप्तिमा नमोबुद्ध नगरपालिकाका प्रमुख कुन्साङ लामा, पनौती नगरपालिकाका प्रमुख रामशरण भण्डारी, बनेपा नगरपालिकाका प्रमुख शान्तिरत्न शाक्य, चौरीदेउराली गाउँपालिकाका अध्यक्ष रेणुका चौलागाई, रोशी गाउँपालिकाका अध्यक्ष दिनेश लामा, बेथानचोक गाउँपालिकाका अध्यक्ष भगवान अधिकारी, खानीखोला गाउँपालिकाका अध्यक्ष इन्द्रबहादुर थिङ, महाभारत गाउँपालिकाका अध्यक्ष कान्छालाल जिम्बा, धुलिखेल नगरपालिकाका कार्यवाहक प्रमुख निराजन जंगम र रोशी गाउँपालिकाका उपाध्यक्ष मिम बहादुर वाईबा रहेका छन्। शुक्रबार भएको छलफलमा जिल्लाको पाँचखाल नगरपालिका, मण्डनदेउपुर नगरपालिका र भुम्लु गाउँ पालिका र तेमाल गाउँ पालिकाले उपस्थिति जनाएको छैन।"
कांग्रेसले संसदीय दलको बैठकमा शिक्षा र विद्युतसम्बन्धी विधेयकमा थप छलफल गर्ने,"काठमाडौं : नेपाली कांग्रेसले शिक्षा सम्बन्धी विधेयक र विद्युत् सम्बन्धी विधेयकका सम्बन्धमा संसदीय दलको बैठकमा थप छलफल गर्ने भएको छ। शुक्रबार पार्टी कार्यालय सानेपामा बसेको कांग्रेस केन्द्रीय कार्यसमितिको बैठकमा कांग्रेस संसदीय दलका प्रमुख सचेतक रमेश लेखकले महत्वपूर्ण विधेयकमा छलफल गर्न असोज ८ र ९ गते संसदीय दलको बैठक बोलाइएको जानकारी दिए। उनले लगातार सदन अवरुद्ध हुँदा त्यसको असर विधेयक अघि बढाउने कुरामा परेको बताए। लेखकले संसद बैठकमा नियमित आउन र अन्तिमसम्म बस्न सांसदहरूलाई आग्रह गरे। त्यस्तै अन्य केन्द्रीय सदस्यहरुले सरकारको भूमिकालाइ प्रभावकारी बनाउनुपर्ने, भ्रातृसंगठनलाई समावेशी बनाउनुपर्ने लगायतका धारणा राखेका थिए। शुक्रबार बैठकमा विभिन्न तीनवटा प्रस्तावमाथि केन्द्रीय सदस्यहरूले धारणा राखेको कांग्रेस प्रचार विभाग प्रमुख मीन विश्वकर्माले जानकारी दिए। महासमिति बैठकका एजेण्डा, संगठनका काम कारबाही र शिक्षकहरूका विषयमा केन्द्रीय सदस्यहरूले धारणा राखेको उनले बताए। केन्द्रीय सदस्यहरुले धारणा राख्ने क्रम जारी रहेको र केही दिन निरन्तर चल्ने विश्वकर्माले जानकारी दिए।"
सहमति अनुसार छानबिन आयोग गठन गर्न सरकार तयार नभएको भन्दै एमालेको आपत्ति,"काठमाडौं : प्रमुख प्रतिपक्षी नेकपा एमालेले सुन तस्करी सम्बन्धमा उच्चस्तरीय छानबिन आयोग नगरेको भन्दै असन्तुष्टि व्यक्त गरेको छ। उच्चस्तरीय छानबिन आयोग गठनका लागि शुक्रबार सिंहदरबारमा बसेको बैठकमा एमालेले यसअघि भएको सहमति अनुसार छानबिन आयोग गठन गर्न सरकार तयार नदेखिएको भन्दै आपत्ति जनाएको हो। छलफलपछि एमाले सचेतक महेश बर्तौलाले यसअघि भएको सम्झौता अनुसार असोज ५ गते भित्रै आयोग गठन हुनुपर्नेमा नभएको भन्दै आपत्ति जनाए। उनले शुक्रबार नै आयोगको घोषणा नभए विश्वासघात भएको ठानिने जिकिर गरे। यता कांग्रेस प्रमुख सचेतक रमेश लेखकले भने सहमति पालना गर्ने काम सत्तापक्षबाट भएको जिकिर गरे। भाद्र ६ गते भएको सहमति अनुसार नै टिओआरमा राखौं भन्दा एमाले नेताहरुले पार्टीमा छलफल गर्ने बताएकाले बैठक निष्कर्षमा पुग्न नसकेको उनले बताए। नेताहरुले पार्टीभित्र छलफल गरेर पुन उच्चस्तरीय छानबिन आयोगका बारेमा छलफल गर्ने जनाएका छन्। यसअघि दलहरुबीच सुन तस्करी प्रकरणमा आयोग गठन गर्ने सहमति भएको थियो। सीर्आइबीले आफ्नो प्रतिवेदन बुझाइसकेपछि असोज ५ गते आयोग गठन गर्ने गरी भदौ ६ गते सहमति भएको थियो। गत साउन २ गते हङकङबाट अवैधरुपमा ल्याईएको क्वीटल (जोख्दा ६० किलो ७१६ ग्राम) सुन त्रिभुवन विमानस्थल भन्सार कार्यालयबाट पास भएपछि उक्त प्रकरणलाई लिएर गत साउन १० गतेदेखि प्रमुख प्रतिपक्षी दल नेकपा एमालेले लामो समय संसद् अवरोध गरेको थियो। संसदको गतिरोध अन्त्य गर्नका लागि प्रमुख दलहरुबीच दुई बुँदे सहमति भएपछि सदन सुचारु भएको हो। २०८० साल श्रावण २ गते विदेशबाट अवैध ढंगले पैठारी (तस्करी) गरिएको सुन त्रिभुवन अन्तर्राष्ट्रिय विमानस्थलबाट बाहिर लगिरहेको अवस्थामा राजश्व अनुसन्धान विभागबाट पक्राउ परेको थियो। उक्त विषय नेपाल प्रहरीको केन्द्रीय अनुसन्धान ब्यूरोले अनुसन्धान, छानबिन गरिरहेको सर्वविदितै छ। केन्द्रीय अनुसन्धान ब्यूरोले निष्पक्ष अनुसन्धान, छानबिन गरी सुन तस्करीमा संलग्न व्यक्तिहरूलाई अभियोजन गर्नेछ। दुई बुँदे सहमति पत्रमा भनिएको थियो,विदेशबाट इलेक्ट्रिक सिगरेट () मा सुन राखी अवैध पैठारी ( तस्करी) गरिएको, मिति २०८० श्रावण २ गते ब्रेकसुमा राखी अवैध पैठारी (तस्करी) गरिएको सुन लगायत पटक पटक सुन तस्करी भई मुलुक भित्र आइरहेको विषयलाई गम्भीरतापूर्वक लिई स्वतन्त्र र निष्पक्ष छानबिन गर्न र यस्तो तस्करीजन्य कार्यको पूर्ण रुपमा नियन्त्रण गर्न मौजुदा कानूनमा गर्नुपर्ने परिमार्जन, संरचनागत सुधार र पटक पटकको सुन तस्करी सम्बन्धमा भएका छानबिन अनुसन्धान बारे समेत अध्ययन गरी सुझाव सहितको प्रतिवेदन पेश गर्न जाँचबुझ आयोग ऐन, २०२६ बमोजिम २०८००६०५ गते नेपाल सरकारले आयोग गठन गरी त्यसै दिनदेखि आयोगले कार्य प्रारम्भ गर्नेछ।"
शिक्षकहरूको सेवा तथा सुविधाको ग्यारेन्टी विधेयकमार्फत् गर्नुपर्छ : गगन थापा,"काठमाडौं : नेपाली कांग्रेसका महामन्त्री गगन कुमार थापाले विद्यालय शिक्षासम्बन्धी विधेयकमा धेरै त्रुटी रहेकाले संसदबाट सच्चाउने प्रतिवद्धता जनाएका छन्। काठमाडौंको श्री नंदी माध्यामिक विद्यालयमा कम्युटर ल्याबको उद्घाटन गर्दै थापाले विद्यालय शिक्षासम्बन्धी विधेयक सरकारको प्रस्तावमात्रै भएकाले यसमा रहेका धेरै त्रुटीहरूलाई संसदबाट सच्चाउने प्रतिवद्धता जनाएका हुन् । उनले संसदलाई विश्वास गरेर शिक्षकहरुले आफ्नो आन्दोलन स्थगीत गर्नुपर्ने र सरकारले पनि विधेयकमाथिको असन्तुष्टिलाई सच्चाउने प्रतिवद्धता गर्नुपर्ने जिकिर गरे। थापाले शिक्षकहरूको आत्मसम्मान, मर्यादालाई ध्यान दिनुपर्ने र शिक्षकलाई आवश्यकता अनुसारको सुविधाको ग्यारेन्टी विधेयकमार्फत् गर्नुपर्नेमा जोड दिए । उनले अहिलेको विधेयक कम्तीमा पनि २० वर्षका लागि हुने भएकाले हतार नगरी संशोधनका आधारमा अन्तिम टुङ्गो लगाउनुपर्ने धारणा राखे। थापाले अहिलेको अवस्थामा देशभरका विद्यालयमा विद्यार्थीलाई सिकाइको अवस्था परिवर्तन गर्नुपर्ने जिकिर गरे।"
शिक्षकका जायज माग सम्बोधन गर्न सरकार गम्भीर हुनुपर्छ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले माध्यमिक तहसम्मको शिक्षाको जिम्मेवारी स्थानीय तहलाई दिने प्रस्ताव उचित नभएको बताएका छन्। शुक्रबार काठमाडौंमा नेपाल राष्ट्रिय उद्योग व्यवसायी महासंघको दोस्रो राष्ट्रिय महाधिवेशन उद्घाटन गर्दै अध्यक्ष नेपालले विद्यालय शिक्षासम्बन्धी विधेयकमा प्रस्तावित व्यवस्थाले माध्यामिक तहसम्मको शिक्षाको जिम्मेवारी स्थानीय तहले गर्न नसक्ने समेत बताए। शिक्षाको जिम्मेवारी स्थानीय तह दिँदा कसरी उपयोग गर्ने कुरामा मात्र सीमित हुन सक्ने अवस्था बन्न सक्ने भएकाले प्रश्न उठ्न सक्ने उनले बताए। नेता नेपालले अधिकारको विकेन्द्रीकरणको कुरा सोचेर पालिका तहमै माध्यमिक तहसम्मको अधिकार दिएको भन्दै अहिले नै संविधान संशोधन हुने अवस्था नरहेको जिकिर गरे । उनले सडकमा उत्रेका शिक्षकहरूको जायज मागलाई सम्बोधन गर्न सरकार गम्भीर हुनुपर्ने जिकिर गरे। अध्यक्ष नेपालले अहिले आन्दोलनको उपलब्धी कसरी जोगाउने भन्ने चिन्ता रहेको भन्दै भष्टाचार कमिसनतन्त्र,ढिलासुस्ती लगायतको व्यापक विरोध गर्नुपर्ने उल्लेख गरे।"
सरकार र शिक्षकबीच ६ बुँदे सहमति (सम्झौतासहित),"काठमाडौं : शुक्रबार गृह मन्त्रालयमा भएको वार्तामा दुई पक्षबीच ६ बुँदे सहमति भएको हो। सहमतिअनुसार प्रस्तावित शिक्षा विधयेकमा शिक्षकमाथि स्थानीय तहले गर्ने कारबाही पुनरावलोकन गर्न पाउने प्रावधान थप गरिने भएको छ । त्यस्तै शिक्षकहरुको अस्थायी तथा करारका दरबन्दी कायम गरी तिनको स्थायी प्रक्रियामा आन्तरिक तर्फबाट ७५ र खुला प्रतिस्पर्धाबाट २५ प्रतिशत कायम गर्ने सहमति पनि भएको छ भने सार्वजनिक विद्यालयका शिक्षकहरुको मर्यादाक्रम कायम गर्ने पनि सहमति पत्रमा उल्लेख छ। शिक्षा विधेयक बनाउँदा शिक्षक महासंघका मागहरुलाई समेटिने, विद्यालयलाई शान्ति क्षेत्र कायम गर्ने र सुरक्षाको प्रत्याभूति गरिने समेत सहमति भएको छ। बैठकपछि सरकारका प्रवक्ता रेखा शर्माले संसदको प्रक्रियालाई मानेर शिक्षकहरुले उठाएका मागहरुलाई संसदबाटै पुरा गर्ने गरि सहमति भएको जानकारी दिइन्। उनले शिक्षकहरुसँग गरिएको सहमति कार्यान्वयन गर्न सरकार प्रतिबद्ध रहेको जानकारी दिइन्। हेर्नुहोस् ६ बुँदे सहमति"
विद्यालय शिक्षा विधेयकमा छलफल गर्न कांग्रेसले बोलायो संसदीय दलको बैठक,"काठमाडौं : नेपाली कांग्रेसले संसदीय दलको बैठक बोलाएको छ। असोज ८ र ९ गते नयाँ बानेश्वरस्थित संसद् भवनको लोत्से हलमा बैठक बस्ने पार्टीका प्रमुख सचेतक रमेश लेखकले जानकारी दिए। उनका अनुसार बैठकमा सरकारले संसदमा प्रस्तुत गरेको विद्यालय शिक्षा विधेयकबारे छलफल हुनेछ। प्रमुख सचेतक लेखकले शिक्षकहरूका जायज माग पूरा गर्न कांग्रेसले सक्दो सहयोग गर्ने बताए। उनले भने,'शिक्षा विधेयक सबैको चासोको विषय बनेको छ। यसमा बृहत छलफल हुनु आवश्यक छ। यसलाई कसरी अगाडि बढाउने भन्नेबारे बैठक बोलाइएको हो।' नेता लेखकले पार्टीका सांसदहरूलाई संसदमा अनिवार्य उपस्थित हुन आग्रह गरे। शिक्षकका जायज माग सम्बोधन गर्न सरकार गम्भीर हुनुपर्ने बताए। नेपाली कांग्रेसका महामन्त्री गगन कुमार थापाले शिक्षा विधेयकमा धेरै त्रुटी रहेको भन्दै संसदबाट सच्चाउने बताएका थिए। थापाले शिक्षकहरूको आत्मसम्मान, मर्यादालाई ध्यान दिनुपर्ने र शिक्षकलाई आवश्यकता अनुसारको सुविधाको ग्यारेन्टी विधेयकमार्फत् गर्नुपर्नेमा जोड दिएका थिए । सेवा सुविधाको माग गर्दै देशभरका शिक्षकहरू काठमाडौं केन्द्रित आन्दोलित बनेका छन्। बुधबारदेखि सुरू भएको आन्दोलन जारी छ। आन्दोलनकारी शिक्षक र सरकारबीच दुई चरणको वार्ता सकिएको छ। आज पनि वार्ता जारी। आफ्ना माग पूरा नभएसम्म काममा नफर्किने अडानमा शिक्षकहरू छन्।"
"सरकार र आन्दोलनरत शिक्षकबीच सहमति, आन्दोलन फिर्ता","काठमाडौं : सरकार र आन्दोलनरत शिक्षकबीच सहमति भएको छ। गृह मन्त्रालयमा शुक्रबार भएको सरकार र नेपाल शिक्षक महासंघका प्रतिनिधिबीच सहमति भएसँगै भोलीबाट आन्दोलन फिर्ता हुने भएको हो। शिक्षकको माग संसदबाटै पूरा गर्ने सरकारले प्रतिबद्धता जनाएपछि शिक्षकले पनि आन्दोलन फिर्ता गर्ने भएको सञ्चारमन्त्री रेखा शर्माले जानकारी दिइन्। शिक्षा विधेयक संसदमा दर्ता भइसकेको छ। विद्यालय शिक्षा विधेयकमा शिक्षकहरूका माग विधेयकमा समावेश गर्ने गरी शिक्षकहरूसँग सहमति भएको छ शिक्षक महासंघको छलफलपश्चात उनले भनिन् , सहमति भएसँगै शिक्षकहरूले पनि आन्दोलन स्थगित गर्नुहुन्छ। छलफलमा सरकारका तर्फबाट उपप्रधानमन्त्री तथा गृहमन्त्री नारायणकाजी श्रेष्ठको नेतृत्वमा शिक्षा, विज्ञान तथा प्रविधिमन्त्री अशोक राई, कानुन, न्याय तथा संसदीय मामिलामन्त्री धनराज गुरुङ, सञ्चारमन्त्री रेखा शर्मा र नेपाल शिक्षक महासंघ, नेपाल राष्ट्रिय शिक्षक संगठन, नेपाल शिक्षक संघ, एकीकृत अखिल नेपाल शिक्षक संगठनका प्रतिनिधि सहभागी थिए। शिक्षा विधेयकमा १८ बुँदे असहमति राख्दै तीन दिनदेखि आन्दोलनमा सहभागी हुन काठमाडौंमा विभिन्न जिल्लाबाट शिक्षकशिक्षिका आएका थिए। सङ्घीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालिन आन्दोलन सुरू गरेका हुन्। शिक्षकहरूले अघि सारेका यी हुन् माग १ अस्थायी प्रकृतिका शिक्षकहरूको स्थायित्व : नयाँ ऐनमा कार्यरतहरूलाई विशेष प्राथमिकतासहित आन्तरिक परीक्षाको प्रबन्ध हुनुपर्छ। २विद्यालय कर्मचारीको विषय : हरेक विद्यालयमा कर्मचारीको दरबन्दी सिर्जना गरी कार्यरत कर्मचारीलाई प्राथमिकतामा राखी स्थायित्वको प्रक्रियामा लैजानुपर्छ। ३ बालकक्षा शिक्षकको सवाल :विद्यालय शिक्षाको आधार रहेको प्रारम्भिक बाल शिक्षालाई संरचना बाहिर राख्नुभएन। ४ अस्थायी अवधि गणना तथा निवृत्तिभरण : विश्व विद्यालयमा पेन्सन प्रयोजनका लागि सबै अस्थायी अवधि गणना हुने व्यवस्था छ। त्यसैले विद्यालय शिक्षामा पनि यो प्रबन्ध लागू गरिनुपर्छ। ५ शिक्षक बढुवा : २०६०२०६३ मा स्थायी भएका शिक्षकलाई न्याय दिन आवधिक बढुवाको व्यवस्था चाहिन्छ। ६ ग्रेड र तलब विभेद मिलान : निमावि प्रथम र मावि द्वितीय (उपसचिव) बीचको तलबमा अन्तर छ। यी विभेदको अन्त्य अनिवार्य छ। ७ विद्यालय प्रधानाध्यापक नियुक्ति :निश्चित सेवा अवधि पुगेका शिक्षकहरूबाट शिक्षक सेवा आयोगमार्फत परीक्षा लिई प्रअ नियुक्ति सिफारिस हुने विधि नयाँ ऐनमा आउन जरुरी छ। ८ पद समायोजन : सबै स्थायी शिक्षकलाई समान स्तरको माथिल्लो तहको पदमा समायोजन गर्नुपर्छ। ९ शिक्षण काउन्सिल : शिक्षकको रजिस्ट्रेसन, तालिम तथा पेसागत विकासलगायतका काम गर्ने गरी ऐनमा शिक्षण काउन्सिलको व्यवस्था गर्नुपर्छ। १० शिक्षकको सरुवा र कार्यसम्पादन मूल्यांकन : शिक्षकको सरुवाको सबै अधिकार पालिकामा प्रस्तावित गरिएको छ। यो प्रबन्धमा परिवर्तन गरी महासंघसँग भएको सहमतिबमोजिम व्यवस्था हुन आवश्यक छ। ११ द्वन्द्व र राजनीतिकपीडित शिक्षकको सेवा अवधि : द्वन्द्वका कारण विस्थापित भएका वा पेसाबाट निस्कन बाध्य भएका अन्य सबै पीडित पक्षले न्याय पाउँदा सबै द्वन्द्वपीडित शिक्षकले अझै न्याय पाएनन्। ऐनले त्यस्ता सबै शिक्षकहरूलाई न्याय दिनुपर्छ। १२ शिक्षकको दुर्गम भत्ता : दुर्गम क्षेत्रमा कार्यरत शिक्षकलाई त्यहाँ कार्यरत निजामती कर्मचारी सरह दुर्गम भत्ता दिने व्यवस्था गर्नुपर्छ। १३विद्यालय व्यवस्थापन समितिको संरचना : विव्यसमा अभिभावकको उपस्थितिको बाहुल्य हुन आवश्यक छ। देशभरि विव्यस गठनमा एकरूपता कायम गर्न ऐनमा अभिभावकको बाहुल्य हुने गरी संरचना तोकिनुपर्छ। १४ दरबन्दी हस्तान्तरण : सामुदायिक विद्यालयका शिक्षक दरबन्दी स्थानीय तहमा हस्तान्तरण हुनु उचित हुँदैन। १५ संस्थागत विद्यालयका शिक्षकहरूको विषय : निजी (संस्थागत) विद्यालयका शिक्षकको तलबभत्ता सामुदायिक विद्यालयका शिक्षक सरह हुनुपर्छ। १६ संविधान प्रदत्त ट्रेड युनियन अधिकार : ट्रेड युनियन हक यो विधेयकले निस्तेज गर्ने गरी केही दफाहरू प्रस्तावित गरेको छ। संविधानको भावना विपरितका यस्ता प्रबन्धहरू ऐनमा राखिनु हुँदैन। १७ शिक्षककर्मचारीको पेसागत सुरक्षा : प्रस्तावित विधेयकले शिक्षककर्मचारीमाथि विभागीय कार्बाहीको (ग्रेड वृद्धि रोक्ने, बढुवा रोक्ने, पेसाबाट बर्खास्त गर्ने जस्ता) अधिकार स्थानीय तहमा प्रस्ताव गरेको छ। यो प्रबन्धमार्फत राज्यले पञ्चायतकालको ऐनभन्दा निरंकुश प्रबन्ध गर्न खोजको देखिन्छ। १८ पुरानो सुविधा कटौतीको विषय : यो विधेयकले लामो समय सेवा गरेका शिक्षकलाई पहिलेदेखि नै दिँदै आएको औषधि उपचार खर्चको थप रकम कटौती गरेको छ। विगतमा पाएको सुविधा हटाउने गरी कानुनी प्रबन्ध गरिनु उचित हुँदैन।"
शिक्षकसँगको वार्ता आजै टुङ्ग्याउन कार्यवहाक प्रधानमन्त्रीको निर्देशन,"विद्यालय शिक्षासम्बन्धी विधेयकमा भएका कतिपय प्रावधानमा असन्तुष्टि जनाउँदै नेपाल शिक्षक महासङ्घको नेतृत्वमा तीन दिनदेखि देशभरका शिक्षकहरुले काठमाडौं केन्द्रित विरोध गरिरहेका छन्। काठमाडौं: कार्यवाहक प्रधानमन्त्री तथा रक्षामन्त्री पूर्णबहादुर खड्काले विभिन्न माग राखी विरोध जनाइरहेका शिक्षकहरुसँगको वार्ता आजै टुङ्गोमा पुर्याउने गरी सरकारी वार्ता टोलीलाई सुझाव तथा निर्देशन दिएका छन्। विद्यालय शिक्षासम्बन्धी विधेयकमा भएका कतिपय प्रावधानमा असन्तुष्टि जनाउँदै नेपाल शिक्षक महासङ्घको नेतृत्वमा तीन दिनदेखि देशभरका शिक्षकहरुले काठमाडौं केन्द्रित विरोध गरिरहेका छन्। कार्यवाहक प्रधानमन्त्री खड्काले शिक्षकसँगको वार्तालाई सकेसम्म आजै टुङ्गोमा पुर्याउन सरकारी वार्ता टोलीलाई आवश्यक निर्देशन दिएका उनको सचिवालयले जनाएको छ। रक्षा मन्त्रालयमा आज बिहान उनले सरकारी वार्ता टोलीका संयोजक उपप्रधानमन्त्री तथा गृहमन्त्री नारायणकाजी श्रेष्ठ, कानुन, न्याय तथा संसदीय मामिला मन्त्री धनराज गुरुङ, शिक्षा, विज्ञान तथा प्रविधि मन्त्री अशोक राई, सञ्चार तथा सूचना प्रविधि मन्त्री रेखा शर्मा, नेपाल सरकारका मुख्यसचिव बैकुण्ठ अर्याल र विभागीय सचिवहरुसँग छलफल गरेका थिए। आजको बैठकमा शिक्षकका जायज मागहरु सम्बोधन हुने गरी वार्तालाई सकेसम्म आजै निष्कर्षमा पुर्याउने गरी काम गर्ने विषयमा छलफल भएको थियो।"
"एमालेको बागमती प्रदेश अधिवेशन : सर्वसम्मत नेतृत्व चयनको प्रयास, केही पदमा निर्वाचन हुने","काठमाडौं : नेकपा (एमाले) को प्रथम बागमती प्रदेश अधिवेशन असोज ८ र ९ गते काठमाडौंमा हुने भएको छ । काठमाडौँको भृकुटीमण्डपमा एमालेका अध्यक्ष केपी शर्मा ओलीबाट असोज ८ गते उद्घाटन हुने अधिवेशनको बन्दसत्र नेपाल प्रज्ञा प्रतिष्ठानमा हुनेछ । आयोजक कमिटीका अध्यक्ष केशवराज पाण्डेका अनुसार अधिकांश पालिका कमिटी र जनसङ्गठनका प्रतिनिधि चयन भइसकेको विवरण प्राप्त भइसकेको र अन्य तयारी पनि पूरा भएको बताए । राससका अनुसार एक हजार दुई सय प्रतिनिधि हुने अधिवेशनले दुई सय ४९ सदस्यीय नयाँ नेतृत्व चयन गर्नेछ । अध्यक्ष पाण्डेले नेतृत्व चयनका सर्वसम्मतरूपमा गराउन पहल भइरहेको र सम्भव नभएमा केही पदमा निर्वाचन पनि हुनसक्ने बताए । 'मुलुकको राजधानीसमेत रहेको प्रदेश कमिटीको प्रथम र ऐतिहासिक अधिवेशन हुँदैछ । यसमा स्वभाविकरूपमा चासो र आकर्षण हुन्छ ।' उनले भने, 'प्रतिनिधिहरू आइसकेपछि उहाँहरुको भावनाअनुसार हामी अघि बढ्छौँ । तर बाहिर आएजस्तो कुनै गुटबन्दी र अस्वस्थ्य प्रतिस्पर्धा हामीमा छैन । पार्टीको नेतृत्वबाट पनि यो हुनुपर्छ या हुनुपर्दैन भन्ने कुनै सन्देश आएको छैन । यो प्रदेश कमिटीका प्रतिनिधिकै हातमा रहेको निर्णय हो । मुख्य कुरा पार्टीको लक्ष्य र गन्तव्यअनुसार हामी प्रभावकारीरूपमा चल्ने भन्ने नै हो ।' यसअघि एमालेको लुम्बिनी प्रदेश कमिटीको अधिवेशन भइसकेको छ ।"
शान्ति प्रक्रिया निष्कर्षमा पुर्याउनु नेपालको प्रमुख एजेण्डा : प्रधानमन्त्री दाहाल,"न्यूयोर्क : प्रधानमन्त्री पुष्पकमल दाहाल प्रचण्डले सङ्क्रमणलीन न्यायका बाँकी कार्य पूरा गर्नु नेपालको मुख्य राजनीतिक मुद्दा भएको बताएका छन्। अमेरिकाको न्यूयोर्कमा जारी संयुक्त राष्ट्रसङ्घको ७८औँ महासभालाई नेपालको तर्फबाट सम्बोधन गर्दै उनले शान्ति प्रक्रियालाई तार्किक निष्कर्षमा पुर्याउन लागिपरेको विश्व समुदायलाई जानकारी गराए। प्रधानमन्त्री प्रचण्डले भने, 'नेपालले आफ्नो छुट्टै शैलीबाट शान्ति प्रक्रियालाई तार्किक निष्कर्षमा पुर्याउन लागिरहेको छ । प्रधानमन्त्री र बृहत् शान्ति सम्झौताको हस्ताक्षरकर्ताको हैसियतमा प्रक्रियामा जोडिएका सबै पक्ष र सरोकारवालाहरूबीच सहमति जुटाउन गम्भीर प्रयास गरिरहेको छु ।' सत्य निरुपण तथा सङ्क्रमणकालीन न्यायसम्बन्धी विधेयक संशोधनका लागि सङ्घीय संसद्मा दर्ता भएको जानकारी गराउँदै प्रधानमन्त्री दाहालले पीडित सरोकारवाला पक्ष र समाजले ग्रहण गर्ने गरी शान्ति प्रक्रियालाई निष्कर्षमा पुर्याउने प्रतिबद्धता व्यक्त गरे। पीडितहरूको चासोलाई सम्बोधन गर्न उनीहरूसँग गम्भीर छलफल र अन्तरक्रियायापश्चात विधयेक संशोधनको लागि संसद्मा प्रस्तुत गरिएको स्पष्ट पार्दै प्रधानमन्त्री दाहालले द्वन्द्वका समयमा भएका गम्भीर अपराधलाई आममाफी नदिने गरी स्पष्ट पारे। उनले भने, 'यसको मुख्य उद्देश्यले देशमा शान्ति, सद्भाव कायम गर्दै समाजमा न्याय, शान्ति स्थापना गर्नु हो ।' द्वन्द्वलाई शान्तिमा रुपान्तरण गर्ने नेपालको दुर्लभ उचित समर्थन र मान्यता दिन विश्व समुदायलाई अपिल गर्दै प्रधानमन्त्री प्रचण्डले भने, 'म अन्तरराष्ट्रिय समुदायलाई शान्ति प्रक्रियालाई अन्तिम रूप दिनका लागि सद्भाव र समर्थन गर्न अपिल गर्दछु ।' भूराजनीतिक प्रतिस्पर्धा, आर्थिक राष्ट्रवाद, शक्तिको उन्मादले गर्दा विश्वमा शान्ति र सुरक्षा कायम गर्न चुनौती थपिएको बताउँदै उनले संयुक्त राष्ट्रसङ्घको वडापत्रमाथि नै गम्भीर समस्या उत्पन्न भएको देखिएको टिप्पणी गरे। उनले विश्व समुदायलाई विद्यमान कोर्ष परिवर्तन गरेर सबैको साझा लक्ष्य शान्ति, समृद्धि र प्रगति बनाएर अघि बढ्न आग्रह गरे। प्रधानमन्त्री दाहालले भने, 'नेपालको शान्ति प्रक्रियाको रुपान्तरण सदिऔँदेखि चल्दै आएको राजतन्त्रबाट गणतान्त्रिक प्रजातन्त्रको अङ्गीकार गरेको छ । यो रुपान्तरण बहुदलीय प्रजातान्त्रिक परिपाटी हो जसले समाजका हरेक क्षेत्र र तप्काका नागरिकलाई सहभागिताका लागि सुनिश्चित गराएको छ ।' दाहालले शान्ति प्रक्रियामा नेपालले हासिल गरेको विषयमा विश्व समुदायलाई जानकारी गराउँदै भने, 'हामीहरूले यो १५ वर्षमा धेरै काम गर्न सफल भएका छौँ । जननिर्वाचित प्रतिनिधिहरूमार्फत हामीहरूले प्रजातान्त्रिक संविधान लागू गर्न सफल भएका छौँ । यो संविधान विश्वव्यापीरूपमा आत्मसात गरिएको मानवअधिकार, स्वतन्त्र न्याय, प्रजातान्त्रिक सहभागिता, आवधिक निर्वाचन, समावेशीसमानुपातिक प्रतिनिधित्व, पूर्ण प्रेस स्वतन्त्रता, स्वतन्त्र न्यायपालिका र कानुनी राजको अवधारणा अङ्गीकार गरिएको छ ।' उनले नेपालले दुई चरणको स्थानीय, प्रादेशिक, सङ्घीय संरचनाको निर्वाचन सम्पन्न भएर महिला, युवा, दलित र अल्पसङ्ख्यकहरूको सहभागितालाई सरकारी निकायमा सामेल गराउन सफल भएको बताए। प्रधानमन्त्री दाहालले भने, 'अहिले स्थानीय तहमा ४१ प्रतिशत महिला प्रतिनिधिहरूले काम गरिरहनुभएको छ र न्यूनतम ३३ प्रतिशत महिलाको प्रदेश र सङ्घमा प्रतिनिधित्व हुनुपर्ने व्यवस्था संविधानमा नै गरिएको छ ।' नेपालले नागरिकको सार्वभौम अधिकार निश्चित गरी स्पष्ट पार्दै उनले भने, 'नागरिक नै वास्तविकरूपमा राज्यका लागि शक्तिका स्रोत हुन् भन्ने स्पष्ट पारेका छौँ, देशमा लोकतान्त्रिक गणतन्त्रको अभ्यास भइरहेको छ ।' राजनीतिक परिवर्तनले स्थायित्व लिएकाले नेपालको अबको मुद्दा आर्थिक विकास भएको उल्लेख गर्दै प्रधानमन्त्री दाहालले भने, 'राजनीतिक परिवर्तन त्यो बेलामात्र दिगो हुन्छ, जुन बेला हामीहरूले सामाजिक, आर्थिक वृद्धि, विकासलाई सँगै लिएर जान सक्छौँ । आर्थिक विकासका लागि अहिलेको सरकारले सम्पूर्ण सामथ्र्य र स्रोत लगाएको छ ।' नेपालले दिगो विकासका लक्ष्यलाई प्राथमिकतामा राखेर अगाडि बढेको बताउँदै प्रधानमन्त्री दाहालले भने, 'हामीहरूले सन् २०२६ मा मध्यमस्तरको विकासशील राष्ट्रमा स्तरोन्नति हुने तयारी गरेका छौँ, यसमा हामी प्रतिबद्ध भएर लागिपरेका छौँ । हामीहरूले अहिले सुव्यवस्थित तरिकाले स्तरोन्नतिको रणनीतिलाई अन्तिम रूप दिइरहेका छौँ । हामीहरूले दिगो विकासलाई हामीहरूको विकासको केन्द्र र प्राथमिकतामा राखेका छौँ । तर महामारी, जलवायु परिवर्तन, भूराजनीतिक टकरावले हामीहरूको दिगो विकासको रणनीतिलाई गम्भीर चुनौती दिएको छ ।' राष्ट्रसङ्घका महासचिवले प्रस्ताव गरेका दिगो विकास वित्तीय परिचालन हरेक वर्ष पाँच सय विलियन वृद्धि गर्ने प्रस्तावलाई नेपाल स्वागत गर्दै उनले भने, 'अन्तरराष्ट्रिय सहयोगको आह्वान गरिरहेका छौँ, हामीहरूलाई प्रत्यक्ष वैदेशिक लगानी, निर्यातको वृद्धि, प्रविधिको रुपान्तरण, प्राविधिक सहयोगजस्ता विषय आवश्यक छ भनेर भनिरहेका छौँ ।' राष्ट्रसङ्घमा अतिकम विकसित देशहरूको प्रतिनिधित्व गर्दै अध्यक्षको हैसियतले प्रधानमन्त्री दाहालले भने, 'हामीहरू सहभागी देशहरूसँग सक्रियतापूर्वक सहकार्य गर्दै हामीहरूका सामूहिक चासो र स्वार्थलाई सम्बोधन गर्न सदैव तयार रहेका छौँ । हामी सदस्य राष्ट्रहरूलाई राष्ट्रसङ्घीय प्रणालीमा दोहा प्रोग्राम अफ एक्सन अनुसार कार्यक्रम सञ्चालन गर्न अनुरोध गर्दछौँ । हामीहरू आह्वान गर्छौँ, स्वच्छ र समानताका आधारमा व्यापार गरेर अतिकम विकसित देशहरूलाई लाभ दिन सकोस् ।' उनले समन्वयकारी नीति र वित्तीय घाटा, सङ्कटलाई सामना गर्न दोहा प्रोग्रामलाई व्यवहारिकरूपमा लागू गर्न अनुरोध गरे। विश्वभर जलवायु परिवर्तनले सङ्कटको घडी आइरहेको बताउँदै उनले मानवताका लागि ठूलो दुर्घटना निम्त्याइरहेको उल्लेख गरे। प्रधानमन्त्री दाहालले विश्व समुदायलाई भने, 'अहिले हाम्रोजस्तो हिमाल भएका देशहरूले गम्भीर सङ्कटको सामना गर्नुपरेको छ, करिब दुई अर्ब जनसङ्ख्याको पानीको स्रोतका रूपमा रहेको हिमालयहरू जलवायु परिवर्तनले हिउँ पग्लिएर जाने प्रवृत्ति दिएको छ । यसले हामीहरूको हिमाललाई मात्र सङ्कट उत्पन्न गराएको छैन, लाखौँ मानिसहरूको जीवनलाई सङ्कटमा पारेको छ, यो एउटा गम्भीर अवस्था हो ।' उनले जलवायु परिवर्तनको असर न्यूनीकरण गर्नका लागि पेरिस सम्झौताअनुसार काम गर्न सकियोस् भन्ने कामना गर्दै भने, 'नेपालले २०४५ मा शून्य कार्वन उत्सर्जनमा लैजान महत्वाकाङ्क्षी योजना अगाडि सारेको छ । भूमि, वनजङ्गलको संरक्षण र पानीको स्रोत कायम गर्दै हरित अर्थव्यवस्थालाई कायम राख्न हामी प्रयत्नशील छौँ । हामीहरू स्वच्छ ऊर्जा हरेक नागरिकलाई प्रदान गर्न प्रतिबद्ध रहेका छौँ ।' उनले जलवायु कोषको रकमलाई बढोत्तरी गर्ने विकसित देशहरूले प्रदान गर्ने विषयलाई पूर्णरूपमा कार्यान्वयन गर्न अनुरोध गरे। 'हामीहरूको ४५ प्रतिशत भूभाग जङ्गल छ, १५ प्रतिशत भूभाग उच्च हिमश्रृङ्खला रहेको छ । पर्यावरणीय संरक्षणका लागि महत्त्वपूर्ण योगदान दिएको छ तर अन्यायपूर्वक तरिकाले जलवायु परिवर्तनको असरको सामना गर्नुपरेको छ । यस प्रकारको मिसम्याचलाई कुनै प्रकारको राहतले सम्बोधन गरिनुपर्छ भन्ने मेरो मान्यता रहेको छ', प्रधानमन्त्री दाहालले आफ्नो सम्बोधनको अन्त्यमा भने, 'अहिले देशबीचमा भूभागको विषयलाई लिएर तनाव वृद्धि हुनु नेपाल कुनै प्रकारको भूस्वामित्वमा अस्त्रशस्त्रको उपयोग हुनुलाई आत्मसात गर्न सक्दैन । कुनै पनि प्रकारको धम्की, शस्त्रअस्त्रको प्रयोग गरेर भूभाग स्वामित्व, राजनीतिक स्वतन्त्रता, सार्वभौममा तनाव हुनु हुँदैन भन्ने हाम्रो मान्यता रहेको छ ।' कुनै पनि प्रकारको आणविक, सैन्य खर्चमा नियन्त्रण गर्नुपर्छ भन्नेमा नेपालको स्पष्ट धारणा रहेको स्पष्ट पार्दै उनले भने, 'नेपाल दोहोर्याएर भन्न चाहन्छ, कुनै पनि मानव जीवनलाई जोखिम पार्ने बायोलोजिकल, केमिकल हतियार प्रयोगको निन्दा गर्दछ ।' प्रधानमन्त्री दाहालले सूचना प्रविधिको बढ्दो अवस्थालाई मध्यनजर गर्दै आर्टिफिसियल इन्टेलिजेन्स अनुगमनका लागि बहुराष्ट्रिय रणनीतिको खाँचो औँल्याए।"
उच्चस्तरीय आयोग बनाउन गृह मन्त्रालयमा बैठक जारी,"काठमाडौं : पूर्वसहमति अनुसार सुन तस्करीबारे छानबिन गर्न उच्चस्तरीय जाँचबुझ आयोग गठन गर्न प्रमुख दलका नेताहरूबीच बैठक जारी रहेको छ। सरकारले सहमतिअनुसार तोकिएको समयमा आयोग गठन नगरेकाले एमालेले सरकारलाई खबरदारी गरेपछि आज गृह मन्त्रालयमा छलफल सुरु भएको हो। सुन तस्करीको विषयमा छानबिन गर्न उच्चस्तरीय जाँचबुझ आयोग असोज ५ गते गठन गर्ने र सोही दिनबाट आयोगले काम थाल्ने भदौ ६ गते सत्ता र प्रतिपक्ष दलबीच सहमति भएको थियो । एमालेका सचेतक महेश बर्तौलाले सुन तस्करी प्रकरणको छानबिन गर्ने आयोग आजै घोषणा गरी कार्य प्रारम्भ गर्न माग गरेको बताए। उनले एमालेले पूर्वसहमति अनुसार आयोग गठनको अडान राखेपछि सरकारले अहिले साँझ छलफलका लागि गृह मन्त्रालयमा दलका नेतालाई बोलाएको हो। गत साउन २ गते हङकङबाट अवैधरुपमा ल्याईएको क्वीटल (जोख्दा ६० किलो ७१६ ग्राम) सुन त्रिभुवन विमानस्थल भन्सार कार्यालयबाट पास भएपछि उक्त प्रकरणलाई लिएर गत साउन १० गतेदेखि प्रमुख प्रतिपक्षी दल नेकपा एमालेले लामो समय संसद् अवरोध गरेको थियो। संसदको गतिरोध अन्त्य गर्नका लागि प्रमुख दलहरुबीच दुई बुँदे सहमति भएपछि सदन सुचारु भएको हो। २०८० साल श्रावण २ गते विदेशबाट अवैध ढंगले पैठारी (तस्करी) गरिएको सुन त्रिभुवन अन्तर्राष्ट्रिय विमानस्थलबाट बाहिर लगिरहेको अवस्थामा राजश्व अनुसन्धान विभागबाट पक्राउ परेको थियो। उक्त विषय नेपाल प्रहरीको केन्द्रीय अनुसन्धान ब्यूरोले अनुसन्धान, छानबिन गरिरहेको सर्वविदितै छ। केन्द्रीय अनुसन्धान ब्यूरोले निष्पक्ष अनुसन्धान, छानबिन गरी सुन तस्करीमा संलग्न व्यक्तिहरूलाई अभियोजन गर्नेछ। दुई बुँदे सहमति पत्रमा भनिएको थियो,विदेशबाट इलेक्ट्रिक सिगरेट () मा सुन राखी अवैध पैठारी ( तस्करी) गरिएको, मिति २०८० श्रावण २ गते ब्रेकसुमा राखी अवैध पैठारी (तस्करी) गरिएको सुन लगायत पटक पटक सुन तस्करी भई मुलुक भित्र आइरहेको विषयलाई गम्भीरतापूर्वक लिई स्वतन्त्र र निष्पक्ष छानबिन गर्न र यस्तो तस्करीजन्य कार्यको पूर्ण रुपमा नियन्त्रण गर्न मौजुदा कानूनमा गर्नुपर्ने परिमार्जन, संरचनागत सुधार र पटक पटकको सुन तस्करी सम्बन्धमा भएका छानबिन अनुसन्धान बारे समेत अध्ययन गरी सुझाव सहितको प्रतिवेदन पेश गर्न जाँचबुझ आयोग ऐन, २०२६ बमोजिम २०८००६०५ गते नेपाल सरकारले आयोग गठन गरी त्यसै दिनदेखि आयोगले कार्य प्रारम्भ गर्नेछ।"
शनिबार देशका यी स्थानमा हुने छ वर्षा,"काठमाडौं : शनिबार कोशी, मधेस, बागमती र गण्डकी प्रदेशहरूमा सामान्य बदली र बाँकी भूभागहरूमा आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, मधेस, बागमती र गण्डकी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेस र गण्डकी प्रदेशको एक दुई स्थानमा भारी वर्षाको सम्भावना रहेको छ। लुम्बिनी, मधेश र कोशी प्रदेशको तराई भूभागका एक दुई स्थानमा हावाहुरीको सम्भावना रहेको छ। शनिबार राति देशभर आंशिकदेखि सामान्य बदली रहनेछ। कोशी, मधेश, बागमती र गण्डकी प्रदेशका थोरै स्थानहरूमा र देशका बाँकी भूभागका एक दुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
जङ्गली जनावरको आक्रमणबाट २ महिनामा ४ जनाको मृत्यु,"माछा मार्ने क्रममा र केराघारीमा जाँदा दुई जनाको बाघको आक्रमणमा परी मृत्यु भएको हो। भरतपुर महानगरपालिका२८ का आशबहादुर बोटे र खैरहनी नगरपालिका१२ का अनिल तामाङको बाघको आक्रमणबाट मृत्यु भएको उनले जानकारी दिए। चितवन : चालु आर्थिक वर्षको दुई महिनामा जङ्गली जनावरको आक्रमणबाट चार जनाको मृत्यु भएको छ। चितवन राष्ट्रिय निकुञ्जका सूचना अधिकारी गणेशप्रसाद तिवारीका अनुसार बाघको आक्रमणबाट दुई जना, गैँडाको आक्रमणबाट एक जना र गोहीको आक्रमणबाट एक जनाको मृत्यु भएको छ। माछा मार्ने क्रममा र केराघारीमा जाँदा दुई जनाको बाघको आक्रमणमा परी मृत्यु भएको हो। भरतपुर महानगरपालिका२८ का आशबहादुर बोटे र खैरहनी नगरपालिका१२ का अनिल तामाङको बाघको आक्रमणबाट मृत्यु भएको उनले जानकारी दिए। सूचना अधिकारी तिवारीका अनुसार मध्यवर्ती सामुदायिक वनमा निउरो टिप्न गएका रत्ननगर नगरपालिका६ का नवराज अधिकारी गैँडाको आक्रमणमा परी मृत्यु भएको थियो। यस्तै रत्ननगर नगरपालिका५ का फगुन्ना महतोलाई गोहीले आक्रमण गरी मृत्यु भएको उनले बताए। सूचना अधिकारी तिवारीले सोही समयमा निकुञ्जभित्र चारवटा गैँडा मृत भेटिएका जानकारी दिए। यसमध्ये एउटा चोरी सिकारीले मारेका हुन् भने दुईवटा आपसमा जुधेर र एउटा बाघ र गोहीको आक्रमणबाट मरेका हुन्। मृत भेटिएका गैँडामध्ये दुईवटा भाले रहेका छन् भने दुईवटाको पहिचान हुन नसकेको उनले बताए। निकुञ्जका अनुसार आर्थिक वर्ष २०७२७३ देखि हालसम्म निकुञ्जमा २०४ वटा गैँडा मरेका छन्। तीमध्ये १०२ वटा भाले, ७८ वटा पोथी र ४७ वटाको पहिचान हुनसकेको छैन। अहिलेसम्म मरेका गैँडामध्ये बूढो भएर र भिरबाट लडेर ६८ , दलदलमा परेर र बाढीले बगाएर १९ , आपसमा जुधेर ५४, बाघ र गोहीको आक्रमणबाट १६ रहेका छन्। यस्तै सम्भावित चोरी सिकारीले सातवटा, विद्युतीय करेन्ट लागेर सातवटा, बिरामी भएर ११ , खाडलमा परी तीनवटा, विष सेवनबाट पाँचवटा र कारण नखुलेको २८ वटा गैँडा मरेको सूचना अधिकारी तिवारीले जानकारी दिए।"
१५ लाखभन्दा बढीको नक्कली नोटसहित दुई पक्राउ,"इनरुवा : सुनसरीको इटहरी उपमहानगरपालिकाबाट १५ लाख रुपैयाँभन्दा बढीको नक्कली नेपाली नोटसहित पक्राउ परेका दुई जनालाई शुक्रबार सार्वजनीक गरिएको छ। पक्राउ पर्नेमा सङ्खुवासभा पाँचखपन नगरपालिका५ का विवेक राई र सोही जिल्ला मकालु गाउँपालिका६ का अजय राई रहेको सुनसरीका प्रहरी उपरीक्षक विपिन रेग्मीले जानकारी दिए। पक्राउ परेकाको साथबाट प्रहरीले एक हजार दरका १५ लाख ८७ हजार रुपैयाँ नक्कली नोटसहित तीन थान मोबाइल बरामद गरेको उनले जानकारी दिए। पक्राउ परेका दुई जनाले काठमाडौंबाट नक्कली नोट छपाई गरी पूर्वी बजारमा ल्याएको प्रहरीको भनाइ छ। पक्राउ परेको नक्कली नोट जाँचका लागि फरेन्सीक ल्याबमा पठाइएको प्रहरी उपरीक्षक रेग्मीले जानकारी दिए। इटहरी बजारमा नक्कली नोटको कारोबार भएको गोप्य सूचनाको आधारमा इटहरीबाट खटिएको प्रहरी टोलीले पक्राउ गरेको हो। चाडपर्व नजिकिँदै गर्दा नक्कली नोटको कारोबार गर्ने गिरोह सक्रिय रहेको प्रहरीले जनाएको छ। गिरोहमा संलग्न रहेका अन्य व्यक्तिको खोजी तथा अनुसन्धान भइरहेको प्रहरी उपरीक्षक रेग्मीले बताए। पक्राउ परेकाको बयानका आधारमा प्रहरीले अर्का एक जनालाई शुक्रबार बिहान काठमाडौंबाट पक्राउ गरेको छ। यसअघि पनि भारतीय सीमावर्ती क्षेत्रका जिल्ला झापा, मोरङ र सुनसरीका विभिन्न ठाउँमा पाँच सय र एक हजार रुपैयाँका नक्कली नोट फेला परेका थिए। रासस"
बागलुङमा वर्षाले घर भत्कियो,"बागलुङ: बागलुङ नगरपालिका१ मरेपीपलमा वर्षाका कारण एक घर भत्केर पूर्णरुपमा क्षतिग्रस्त बनेको छ । घर पूर्णरुपमा भत्किएर परिवार विस्थापित भएको छ । नाली निर्माणका क्रममा चर्किएको घर बिहीबार राति भत्किएको हो । स्थानीय भगवती सापकोटाको घर भत्किएको हो। बागलुङ नगरपालिकाले अहिले मरेपीपलमा अतिक्रमण सडकमा भएका संरचना हटाउने तथा सडक विस्तार गर्ने र नाली निर्माण गरिरहेको छ । नाली विस्तारका लागि जग खन्नेक्रममा नालीको पानी घरमा पसेर घर भत्किएको हो । दुईतले कच्ची घर भत्किएपछि छिमेकीको घरमा आश्रय लिएर बसेको सापकोटाले जानकारी दिए। आर्थिक अवस्था न्यून रहेको सापकोटाको परिवार विस्थापित भएपछि बागलुङ नगरपलिकाले घर निर्माणमा सहयोग पुर्याउने आश्वासन दिएको छ । बागलुङ नगरपालिकाका उपप्रमुख राजु खड्काले भत्किएको घरको स्थलगत अनुगमन गरेका थिए। खड्काले विपन्न समुदायलाई घर बनाउन विपद् शाखामार्फत् सहयोग गरिरहेको बताउँदै सापकोटाको घर निर्माणमा बागलुङ नगरपालिकाको क्षमताअनुसार सहयोग गर्नेगरी कार्यपालिकाको बैठकमा लैजाने बताए। बागलुङ नगरपालिकाका इञ्जिनियर तथा विपद् शाखाका संयोजक गौरव शर्माले नगरपालिकाले नाली विस्तारका क्रममा कच्ची घरभित्र बर्खाको पानी परेका कारण घर भत्किएको बताउँदै क्षतिपूर्तिको मूल्याङ्कनअनुसार घर बनाउन सहयोग गर्ने बताए। अहिले सापकोटाको घरबाट पुरिएका सामग्री निकाल्न स्थानीयले सहयोग गरिरहेको बालमन्दिर टोल विकास संस्थाका अध्यक्ष खिमराज सापकोटाले बताए । 'सापकोटाको परिवारलाई घर बनाइदिन आवश्यक छ, टोल विकासको समन्वयमा नगरपालिका र जिल्ला प्रशासनमा निवेदन दिएका छौं,'उनले भने,'घर निर्माणमा सबैको सहयोगको अपेक्षा गरिएको छ ।' सापकोटाका अनुसार टोल विकास संस्था र स्थानीयको सहयोगमा भत्किएको घर पन्छाउने कार्यमा जुटिरहेको बताए । सापकोटालाई रेडक्रसमार्फत खाद्यान्नसमेत उपलब्ध गराइएको छ । रासस"
सगरमाथा क्षेत्र जोड्ने सडक कालोपत्रे गरिने,"सोलुखुम्बु : सोलुखुम्बुको सदरमुकाम सल्लेरीबाट माप्यदूधकोशी हुँदै सगरमाथा क्षेत्र जोड्ने सडक कालोपत्रेको शिलान्यास गरिएको छ। संघीय सरकारको ४० करोड ९० लाख ८४ हजार ९ सय ३८ रुपैयाँको लागतमा सुरु हुन लागेको सडक कालोपत्रेको आज शुक्रबार प्रतिनिधिसभा सदस्य मानवीर राई, प्रदेशसभा सदस्य बुद्धिकुमार राजभण्डारी र माप्यदूधकोशी गाउँपालिका अध्यक्ष बुद्धिकिरण राईले शिलान्यास गरेका हुन्। सल्लेरीसिल्गुडीडाँडाकाँकु बासाओर्लाङघाटजुभिङखरिखोलालुक्लाखुम्बु सडक अन्तर्गत पहिलो चरणमा करिब १५ किलोमिटर सडक कालोपत्रे हुने जनाइएको छ। जसअन्तर्गत करिब ६ किलोमिटर सडक सोलुदूधकुण्ड नगरपालिका क्षेत्रमा पर्ने र बाँकी ९ किलोमिटर सडक माप्यदूधकोशी गाउँपालिका क्षेत्रमा पर्ने आयोजनाले जनाएको छ। शिलान्यास कार्यक्रममा बोल्दै सोलुखुम्बु प्रतिनिधिसभा सदस्य मानबीर राईले जिल्ला सदरमुकामबाट सुरु भएको खुम्बु जोड्ने सडक कालोपत्रेले पर्यटनको क्षेत्रमा ठुलो महत्व राख्ने दाबी गरे। यस चरणमा १५ किलोमिटर मात्रै कालोपत्रे हुने भएकाले उक्त सडकलाई चाँडो खुम्बुको चौरीखर्कसम्म विस्तार गरी कालोपत्रे गरिनुपर्नेमा उनले जोड दिए। प्रदेशसभा सदस्य तथा कोशी प्रदेशका पूर्व सामाजिक विकास मन्त्री बुद्धिकुमार राजभण्डारीले विकासमा राजनीति घातक हुने दाबी गरे। विकास र राजनीति दुवै जनताका लागि गरिने भएकाले विकासमा सबैको सहयोग र सहकार्य आजको आवश्यकता भएको उनले बताए। माप्यदूधकोशी गाउँपालिका अध्यक्ष बुद्धिकिरण राईले सगरमाथा क्षेत्र जोड्ने लाइफलाइन सडकको कालोपत्रेले पर्यटन प्रवर्द्धनमा ठूलो टेवा पुग्ने विश्वास व्यक्त गरे। विकासका लागि सबै स्थानीय सरकारसँग समन्वय गर्न माप्यदूधकोशी गाउँपालिका तयार रहेकाले जनतामुखी विकास भएको खण्डमा मात्रै समृद्धि हासिल गर्न सकिने भएकाले यसमा जिल्लाका सबै स्थानीय सरकार प्रमुखहरू एकजुट हुन आह्वान गरे। उक्त सडक कालोपत्रेको ठेक्का चम्पेश्वरपिएम निर्माण जेभी ललितपुरले पाएको छ। बहुवर्षीय आयोजना अन्तर्गत पर्ने सो कार्यका लागि निर्माण कम्पनीले २०८३ असार २७ गतेसम्मको समय अवधि पाएको छ। तर पहिलो चरणको काम अन्तर्गत १५ किलोमिटर सडकमा सडक चौडा, वाल, नाली निर्माण, ठाउँ ठाउँमा ह्युम पाइप राख्नेसहित कालोपत्रे गर्ने कार्य एक वर्षभित्र सकिने निर्माण कम्पनीले जनाएको छ। सोही सडक केही दिनअघि सोलुदूधकुण्ड नगरपालिकाले छुट्टै शिलान्यास गरेको थियो।"
सिण्डिकेटको विरुद्धमा लागेको भन्दै निर्माण व्यवसायीमाथि कुटपिट,"गोरखा : सिण्डिकेटको विरुद्धमा लागेको भन्दै एक समूहले भट्ट निर्माण सेवाका प्रोपाइटर रमन भट्टमाथि कुटपिट गरेको छ । ठेक्का मिलाउन बारम्बार आएको चेतावनी उल्लङ्घन गरी ठेक्का फर्म दर्ता गरेको भन्दै निर्माण व्यवसायी संघका जिम्मेवार पदाधिकारीको नेतृत्वमा आएको टोलीले आफूमाथि सांघातिक आक्रमण गरेको भट्टले जानकारी दिए । गोरखा नगरपालिका १ छापथोकस्थित निवासमा सुतिरहेको अवस्थामा साँझपख आफूमाथि कुटपिट भएको उनको भनाइ छ । ठेक्का मिलाउनु पर्छ, फर्म दर्ता नगर् भनेर निर्माण व्यवसायी संघका जिम्मेवार पदाधिकारीहरुले बारम्बार चेतावनी दिने गरेका थिए, तर मैले प्रतिस्पर्धा गर्नुपर्छ भनेर बिहीबार अन्तिम दिन फर्म दर्ता गरेँ, उनले भने, एक्कासी एकजना जिम्मेवार पदाधिकारीको नेतृत्वमा १४ वटा बाइकमा २०२२ जना केटाहरु आएर बाहिर निस्की भने । अनि घरभित्रै पसेर कुटपिट गरे । गाउँले जम्मा भएपछि उनीहरु भागेका भट्टले बताए । बिहीबार साँझ ७ बजेतिर आक्रमण गरेको उनको भनाइ छ । घटना घट्नेबित्तिकै सबैभन्दा पहिले प्रहरीलाई खबर गरेको थिएँ, तर प्रहरी एकघण्टा बितिसक्दा पनि आइपुगेन, उनले भने । भट्टले ठेक्का नम्बर ७ अन्तर्गत कयपानी, ताराखसे, सिमलफेद सडक स्तरोन्नतिको र ठेक्का ५ अन्तर्गत कोखेभञ्ज्याङ, सिख्रे्र, खानचोक, कोयपानी, आहालभञ्ज्याङ, खानचोकभञ्ज्याङ, कयभञ्ज्याङ सडक स्तरोन्नतिको ठेक्कामा फर्म दर्ता गरेका थिए । मिलेमतो गरी ठेक्का पार्ने योजना असफल बनाएको आक्रोशमा आफूमाथि आक्रमण भएको उनको आरोप छ । घटनाको बारेमा सूचना पाउनेबित्तिकै प्रहरी परिचालन गरिएको प्रहरी नायव उपरीक्षक रमेशकुमार श्रेष्ठले बताए । कुटपिटबाट घाइते भट्टको अहिले काठमाडौंको ग्राण्डी अस्पतालमा उपचार भइरहेको छ । एघारकिलो, छेपेटार, भालुस्वाँरा, बारपाक सडक योजना कार्यालयले आह्वान गरेको नौ वटा प्याकेजको ठेक्काको दर्ता गर्ने बिहीबार अन्तिम मीति थियो । कार्यालयका अनुसार ठेक्का नं १ मा ४ वटा फर्म दर्ता भएका थिए । ठेक्का नं २ मा ९ वटा, ठेक्का नं ३ मा चार वटा, ४ मा ५ वटा फर्म दर्ता भएका थिए । त्यस्तै, ठेक्का नं ५ मा १३ वटा, ६ मा ४ वटा, ७ मा ६ वटा, ८ मा एउटा र ठेक्का नं ९ मा सातवटा फर्म दर्ता भएका कार्यलयले जनाएको छ ।"
सासुलाई बोक्सी आरोप लगाउने बुहारी पक्राउ,"गोरखा : ७२ वर्षीया सासुलाई विगत १५ वर्षदेखि बोक्सी आरोप लगाएर दुर्व्यवहार गर्ने गोरखाकी एक बुहारी पक्राउ परेकी छन्। बोक्सीको आरोप लगाई दुर्व्यवहार गरेको भन्दै पीडितको जाहेरी दिएपछि शहिदलखन गाउँपालिका६ बतासेकी चमेली भनिने बिपना श्रेष्ठलाई प्रहरीले पक्राउ गरेको हो। उनीलाई हिरासतमा राखी बिहीबार बोक्सीको आरोप शीर्षकमा मुद्दा दर्ता गरी अनुसन्धान प्रक्रिया अघि बढाएको डीएसपी रमेशकुमार श्रेष्ठले जानकारी दिए। आफूमाथि बोक्सीको आरोप लगाई अपमान र बेइज्जत गरेको भन्दै पीडित महिलाले गत भदौ २९ गते प्रहरीमा जाहेरी दिएकी थिइन्। सधैं यता फर्के पनि बोक्सी बूढी भन्ने, उता फर्के पनि बोक्सी बूढी भनेर बस्न खान दिइन। सही नसक्नु भएर प्रहरीलाई गुहारेको हो, पीडित वृद्धाले भनिन्, मेरो बुढा मरेको २२ वर्ष भयो। कान्छो छोरो मरेको १५ वर्ष भयो। कान्छो छोरो बितेको दिनदेखि मलाई जता फर्के पनि बोक्सी भन्ने। धान्नै नसक्ने भएपछि अरू के गर्ने त ? काट्छु, मार्छु भनेर डर धम्की दिने गरेको पीडित महिलाले आरोप लगाइन्। बोक्सी लाग्छ भनेर आफ्नै नाति, नातिनी छुन पनि दिन्न। अरूको नाति, नातिनी खेलाउँछु। आफ्नो नाति, नातिनी नजिक पर्नै दिन्न, उनी भन्छिन्, मेरो छोरालाई कहिले बोक्सीको छोरो भन्छे, कहिले बोक्सीको पोइ भन्छे। कहिले मारिदिन्छु भनेर लाठो उचालेर आउँछे। अचाक्ली भएर प्रहरी गुहार्न पुगेको उनको भनाइ छ।"
शिक्षकहरूको तेस्रो दिनको आन्दोलन सुरू : आजपनि ट्राफिक व्यवस्थापन अस्तव्यस्त,"काठमाडौं : शिक्षकहरूको तेस्रो दिनको आन्दोलन सुरू भएको छ। आन्दोलनका कारण ट्राफिक व्यवस्थापन अस्तव्यस्त भएको छ। माइतीघर मण्डादेखि नयाँ बानेश्वरसम्म सवारी साधन चलेका छैनन्। संसदमा दर्ता भएको शिक्षा विधेयकविरुद्ध शिक्षकहरूले मंगलबारदेखि जारी छ। अहिले विद्यालय शिक्षा विधेयकको विरोधमा आन्दोलित शिक्षकहरू र सरकारबीच तेस्रो चरणको वार्ता जारी छ। सिंहदरबारमा सरकारका मन्त्रीसहितको टोली र आन्दोलनको नेतृत्व गरिरहेको नेपाल शिक्षक महासंघका पदाधिकारीबीच वार्ता भइरहेको छ। वार्तामा उपप्रधानमन्त्री एवं गृहमन्त्री नारायणकाजी श्रेष्ठ,शिक्षा विज्ञान तथा प्रविधिमन्त्री अशोककुमार राई र शिक्षकको तर्फबाट नेपाल शिक्षक महासंघका प्रतिनिधि सहभागी छन्। बुधबार बिहान र बेलुका गरी दुई चरणमा वार्ता भएको थियो। बेलुकाको वार्तामा सरकारका तर्फबा गृहमन्त्री श्रेष्ठ,शिक्षामन्त्री राई,सञ्चा तथा सूचना प्रविधिमन्त्री रेखा शर्मा अर्थमन्त्री डाप्रकाशशरण महत र कानुन न्याय तथा संसदीय मामिलामन्त्री धनराज गुरूङ सहभागी थिए। बेलुका ७ बजेदेखि सुरू भएको वार्ता ९ बजेसम्म चलेको थियो। तर, वार्ता निष्कर्षविहीन बनेको थियो। छलफलमा क्रममा कतिपय माग संविधान नै संशोधन गर्नुपर्ने खालका रहेकाले शिक्षकले अगाडि बढाएका मागमा सहमति हुन नसक्ने मन्त्रीहरूले बताएका थिए। फेरि छलफल गर्नुपर्ने भन्दै शुक्रबार बिहान ८ बजे बस्नेगरी बैठक टुंगिएको थियो। शिक्षा विधेयकमा १७ बुँदे असहमति राख्दै बुधबारदेखि सुरु भएको आन्दोलनमा सहभागी हुन काठमाडौंमा विभिन्न जिल्लाबाट शिक्षकशिक्षिका आएका हुन्। सङ्घीय संसद्मा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालिन आन्दोलन सुरू गरेका छन्। शिक्षकहरूले अघि सारेका यी हुन् १८ बुँदे माग १ अस्थायी प्रकृतिका शिक्षकहरूको स्थायित्व : नयाँ ऐनमा कार्यरतहरूलाई विशेष प्राथमिकतासहित आन्तरिक परीक्षाको प्रबन्ध हुनुपर्छ। २विद्यालय कर्मचारीको विषय : हरेक विद्यालयमा कर्मचारीको दरबन्दी सिर्जना गरी कार्यरत कर्मचारीलाई प्राथमिकतामा राखी स्थायित्वको प्रक्रियामा लैजानुपर्छ। ३ बालकक्षा शिक्षकको सवाल :विद्यालय शिक्षाको आधार रहेको प्रारम्भिक बाल शिक्षालाई संरचना बाहिर राख्नुभएन। ४ अस्थायी अवधि गणना तथा निवृत्तिभरण : विश्व विद्यालयमा पेन्सन प्रयोजनका लागि सबै अस्थायी अवधि गणना हुने व्यवस्था छ। त्यसैले विद्यालय शिक्षामा पनि यो प्रबन्ध लागू गरिनुपर्छ। ५ शिक्षक बढुवा : २०६०२०६३ मा स्थायी भएका शिक्षकलाई न्याय दिन आवधिक बढुवाको व्यवस्था चाहिन्छ। ६ ग्रेड र तलब विभेद मिलान : निमावि प्रथम र मावि द्वितीय (उपसचिव) बीचको तलबमा अन्तर छ। यी विभेदको अन्त्य अनिवार्य छ। ७ विद्यालय प्रधानाध्यापक नियुक्ति :निश्चित सेवा अवधि पुगेका शिक्षकहरूबाट शिक्षक सेवा आयोगमार्फत परीक्षा लिई प्रअ नियुक्ति सिफारिस हुने विधि नयाँ ऐनमा आउन जरुरी छ। ८ पद समायोजन : सबै स्थायी शिक्षकलाई समान स्तरको माथिल्लो तहको पदमा समायोजन गर्नुपर्छ। ९ शिक्षण काउन्सिल : शिक्षकको रजिस्ट्रेसन, तालिम तथा पेसागत विकासलगायतका काम गर्ने गरी ऐनमा शिक्षण काउन्सिलको व्यवस्था गर्नुपर्छ। १० शिक्षकको सरुवा र कार्यसम्पादन मूल्यांकन : शिक्षकको सरुवाको सबै अधिकार पालिकामा प्रस्तावित गरिएको छ। यो प्रबन्धमा परिवर्तन गरी महासंघसँग भएको सहमतिबमोजिम व्यवस्था हुन आवश्यक छ। ११ द्वन्द्व र राजनीतिकपीडित शिक्षकको सेवा अवधि : द्वन्द्वका कारण विस्थापित भएका वा पेसाबाट निस्कन बाध्य भएका अन्य सबै पीडित पक्षले न्याय पाउँदा सबै द्वन्द्वपीडित शिक्षकले अझै न्याय पाएनन्। ऐनले त्यस्ता सबै शिक्षकहरूलाई न्याय दिनुपर्छ। १२ शिक्षकको दुर्गम भत्ता : दुर्गम क्षेत्रमा कार्यरत शिक्षकलाई त्यहाँ कार्यरत निजामती कर्मचारी सरह दुर्गम भत्ता दिने व्यवस्था गर्नुपर्छ। १३विद्यालय व्यवस्थापन समितिको संरचना : विव्यसमा अभिभावकको उपस्थितिको बाहुल्य हुन आवश्यक छ। देशभरि विव्यस गठनमा एकरूपता कायम गर्न ऐनमा अभिभावकको बाहुल्य हुने गरी संरचना तोकिनुपर्छ। १४ दरबन्दी हस्तान्तरण : सामुदायिक विद्यालयका शिक्षक दरबन्दी स्थानीय तहमा हस्तान्तरण हुनु उचित हुँदैन। १५ संस्थागत विद्यालयका शिक्षकहरूको विषय : निजी (संस्थागत) विद्यालयका शिक्षकको तलबभत्ता सामुदायिक विद्यालयका शिक्षक सरह हुनुपर्छ। १६ संविधान प्रदत्त ट्रेड युनियन अधिकार : ट्रेड युनियन हक यो विधेयकले निस्तेज गर्ने गरी केही दफाहरू प्रस्तावित गरेको छ। संविधानको भावना विपरितका यस्ता प्रबन्धहरू ऐनमा राखिनु हुँदैन। १७ शिक्षककर्मचारीको पेसागत सुरक्षा : प्रस्तावित विधेयकले शिक्षककर्मचारीमाथि विभागीय कार्बाहीको (ग्रेड वृद्धि रोक्ने, बढुवा रोक्ने, पेसाबाट बर्खास्त गर्ने जस्ता) अधिकार स्थानीय तहमा प्रस्ताव गरेको छ। यो प्रबन्धमार्फत राज्यले पञ्चायतकालको ऐनभन्दा निरंकुश प्रबन्ध गर्न खोजको देखिन्छ। १८ पुरानो सुविधा कटौतीको विषय : यो विधेयकले लामो समय सेवा गरेका शिक्षकलाई पहिलेदेखि नै दिँदै आएको औषधि उपचार खर्चको थप रकम कटौती गरेको छ। विगतमा पाएको सुविधा हटाउने गरी कानुनी प्रबन्ध गरिनु उचित हुँदैन।"
शिक्षा विधेयकविरुद्ध सिंहदरबार अगाडि प्रदर्शन गर्ने पक्राउ,"काठमाडौं : विद्यालय शिक्षा विधेयकविरुद्ध सिंहदरबार अगाडि प्रदर्शनमा उत्रिएकाहरूलाई प्रहरीले पक्राउ गरेको छ। शिक्षकको आन्दोलनमा ऐक्यबद्धता जनाउँदै नेकपा क्रान्तिकारी माओवादी निकट विद्यार्थीहरूलाई प्रहरी नियन्त्रणमा लिएको हो। विद्यालय शिक्षा सम्बन्धी विधेयकको विरोधमा शिक्षकहरुले गरेको आन्दोलनप्रति समर्थन जनाउँदै सिंहदरबारको दक्षिण गेटमा प्रदर्शन गर्न खोज्दा अखिल क्रान्तिकारीका अध्यक्ष हरिकृष्ण गजुरेल लगायतलाई प्रहरीले नियन्त्रणमा लिएको हो । विद्यालय शिक्षा सम्बन्धी विधेयकको विरोध गर्दै उनीहरुले शिक्षामन्त्रीको राजीनामा माग गर्दै नाराबाजी गरेका थिए । यसैबीच,प्रहरीले आन्दोलनको समाचार संकलन गर्न गएका सञ्चारकर्मीलाई प्रहरीले दुव्र्यवहार र हातपात गरेका छन् । विद्यार्थीहरूको आन्दोलनको दृश्य कैद गर्ने क्रममा सूचना विभागद्वारा जारी गरिएको परिचयपत्र देखाउँदा प्रहरीले दुव्र्यवहार र हातपात गरेको हो । सरकारले संसदमा पेश गरेको विद्यालय शिक्षा विधेयकविरुद्ध देशभरका शिक्षकहरू बुधबारदेखि काठमाडौं केन्द्रित आन्दोलन जारी राखेका छन्। उनीहरू १८ बुँदे माग राखेर आन्दोलित बनेका हुन् । आन्दोलित शिक्षक र सरकारबीच दुई चरणमा वार्ता भएपनि निष्कर्शमा पुग्न सकेको छैन। शिक्षक र सरकारबीच आज पनि वार्ता जारी छ। शिक्षकहरूको आन्दोलनका कारण काठमाडौंको ट्राफिक व्यवस्थापन अस्तव्यस्त बनेको छ। माइतीघर मण्डादेखि नयाँ बानेश्वरसम्म सवारी साधन चलेका छैनन्।"
अन्नपूर्णकर्मी भवानी अधिकारीलाई महिला सशक्तीकरण पुरस्कार,"काठमाडौं : प्रेस काउन्सिल नेपालले प्रदान गर्ने महिला सशक्तीकरण पत्रकारिता पुरस्कार अन्नपूर्णकर्मी भवानी अधिकारीले पाएकी छन्। अधिकारी झण्डै २ दशकदेखि पत्रकारितामा सक्रिय छिन्। अधिकारी अन्नपूर्ण पोस्टकी स्याङ्जा संवाददाता हुन्। यसअघि उनले राष्ट्रिय समाचार समिति, पोखराको आदर्श समाज लगायत सञ्चारमाध्यममा काम गरिसकेकी छन्। अधिकारीले लामो समयदेखि महिला सशक्तिकरण, बाल अधिकार र स्थानीय तहमा हुने अनियमितताको बारेमा कलम चलाउँदै आएकी छन्। राष्ट्रपति रामचन्द्र पौडैलले काउन्सिलको वार्षिकोत्सवका अवसरमा शनिबार पुरस्कार वितरण गर्दैछन्।"
डलर साटिदिन्छु भनि जंगल बोलाउने व्यक्ति पक्राउ,"काभ्रे : अमेरिकी डलर साट्नका लागि धुलिखेल जंगल बोलाउने एक व्यक्तिलाई प्रहरीले पक्राउ गरिएको छ। पक्राउ पर्नेमा सिन्धुपाल्चोक बाह्रबिसे नगरपालिका२ बस्ने ४० वर्षीय सोकबहादुर तामाङ रहेका छन्। शुक्रबार दिउँसो १ बजे धुलिखेल हिमालयन होटल नजिकै जंगलमा डलर साटदिन्छु भन्ने सूचना पाएपछि प्रहरी निरीक्षक अनिल कुमार बैठाको कमाण्डमा खटिएको विशेष टोलीले उनलाई पक्राउ गरेको हो। प्रहरी प्रमुख भागेन्द्र ढकालका अनुसार पक्राउ गरिएको तामाङको साथबाट अमेरिकी डलर ५० दरको ६५० डलर, २० रुपैयाँ दरको १२ हजार र तीन थान मोबाइल बरामद गरिएको हो।"
आन्दोलित शिक्षकहरू विद्यालय ठप्प पारेर नगरपालिकामा हाजिर,"अछाम : आन्दोलित शिक्षकहरूले विद्यालय ठप्प पारेर नगरपालिकामा हाजिर गरेका छन्। सरकारले ल्याउन लागेको शिक्षा विधेयक २०८० विरुद्धको आन्दोलनमा रहेका शिक्षकहरूले साँफेबगर नगरपालिकामा आएर हाजिर गरेका हुन्। जिल्लाभित्रका अधिकांश शिक्षकहरू आन्दोलनमा सहभागी हुन काठमाडौं गएका छन्। जिल्लामै रहेर आन्दोलन सहभागी शिक्षकहरूले विरोधस्वरूप विद्यालयमा नभएर नगरपालिकामा हाजिरी गरेको सूर्यचन्द्र माविका प्रधानाध्यापक देवेन्द्रबहादुर शाहले बताए। उनले भने, विद्यालय बन्द गर्नु रहर होइन, संघ सरकारले शिक्षकहरूलाई आन्दोलन गर्न बाध्य भयौं। हाम्रा बालबालिकाको पढाइ र भविष्यप्रति निकै चिन्तित छौं। यो रहर नभएर बाध्यता हो। हरेक अधिकार प्राप्तिका लागि यहाँ आन्दोलन गर्ने पर्ने परिस्थिती जहिले सरकारले सिर्जना गरेको छ। नगरपालिका भरिका करिब ५ सयभन्दा बढी शिक्षकहरूले आज शुक्रबार नगरपालिकाको कार्यालयमा जम्मा भएर हाजिरी गरेको नेपाल शिक्षक संघ नगरकार्य समितिका अध्यक्ष शंकर कुँवरले बताए। उनले भने, धेरै शिक्षकहरू काठमाडौं आन्दोलनमा सहभागी हुन गएका छन्, जिल्लामा बसेका शिक्षकहरूले विरोधस्वरूप र केन्द्रको सर्कुलेसन अनुसार सबै पालिकामा गएर हाजिर लगाउने भन्ने भएकाले। आज सबै पालिकामा धर्नासहित हाजिरी गरेका छौं। आफ्ना माग पूरा नहुँदासम्म प्रत्येक दिन बिहान १० बजेदेखि ४ बजेसम्म नगरपालिका अगाडि धर्ना दिने र हाजिर पनि गर्ने कार्यक्रम रहेको त्रिपुरा सुन्दरी मावि प्रधानाध्यपक प्रेमबहादुर कुँवरले बताए। संघीय संसदमा दर्ता भएको विद्यालय शिक्षासम्बन्धी विधेयकमा भएका कतिपय प्रावधानप्रति असन्तुष्टि जनाउँदै देशभरका शिक्षकले अनिश्चितकालीन विद्यालय बन्द गरेर आन्दोलन सुरु गरेका छन्।"
"प्रधानमन्त्रीको चीन भ्रमण, खुल्ला त कोरला नाका?","जोमसोम : प्रधानमन्त्री पुष्पकमल दाहाल 'प्रचण्ड'को चीन भ्रमणको कार्यतालिका सार्वजनिक भइसकेको छ। चीनका प्रधानमन्त्री लि छ्याङको विशेष निमन्त्रणामा सेप्टेम्बर २३ देखि सेप्टेम्बर ३० तारिखसम्म प्रधानमन्त्री प्रचण्डले चीनको भ्रमण गर्न लागेका हुन्। योसँगै उत्तरी कोरला नाका खुल्नेमा बढी आशावादी देखिएका छन्। चीनको स्वशासित क्षेत्र तिब्बत र मुस्ताङको उत्तरी कोरला नाकालाई दीर्घकालीन व्यापारिक हबका रूपमा बाह्रै महिना सञ्चालन गर्न सरकारले अधिकतम पहल होस् भन्ने अपेक्षा उपल्लो मुस्ताङीको छ। गण्डकी प्रदेशकै आर्थिक समृद्धि र विकासका लागि यसपटक सरकारले कोरला नाका खोल्ने विषयलाई चीन भ्रमणमा एजेण्डाकै रूपमै समावेश हुने अपेक्षा मुस्ताङीको छ। भारतीय नाकाबन्दीपछि निकै चर्चामा रहेको (नेपालचीन) सीमाना उत्तरी कोरला नाकालाई त्रिदेशीय व्यापारीमार्गको रुपमा विस्तार गर्ने उद्देश्यले तत्कालिन सरकारले २०७३०७४ सालदेखि राष्ट्रिय गौरवको निर्माणधिन (बेनीजोमसोमकोरला) सडक आयोजना अघि बढायो। अहिले कोरला नाका जोड्ने गौरवको सडकमा करिब ७ अर्ब भन्दा बढी बजेट सरकारले सडक स्तरोन्नतिमा खर्च गरिरहेको छ। कोरला नाका सञ्चालन गर्ने उद्देश्यले सरकारले उपल्लो मुस्ताङको लोमान्थाङ स्थित नेचुङमा सशस्त्र प्रहरी बोर्डर आउट पोस्ट (बीओपी) क्याम्प स्थापना गरिसकेको छ भने लोमान्थाङको थुर्लुङफाँटमा नेपाली सेनाको क्याम्प समेत बसिसकेको अवस्था छ। नेचुङमा भन्सार,सुरक्षा, लगायतलाई जग्गा प्राप्ति भई पूर्वाधार निर्माणको काम पनि भइरहेको छ। नाकालाई मध्यनजर गर्दै कोरलाको दजगजा क्षेत्रमा भन्सार, अध्यागमन, सुख्खा बन्दरगाह र सुरक्षा पोस्टका लागि १ हजार रोपनी जग्गा भन्सारका नाममा जग्गा उपलब्ध भइसकेको छ। पछिल्लो समय सरकारले कोरला नाका पूर्वाधारका लागि विस्तृत परियोजना प्रतिवेदन (डीपीआर) निर्माणको काम पनि अघि बढिसकेको छ। कोरलामा माटो परीक्षणको काम अन्तिम चरणमा पुग्दैछ। चीनले कोरला नाकाको दशजगजा क्षेत्रमा ठूला ठूला भौतिक संरचना निर्माणको काम सम्पन्न गरिसकेको छ भने झोङ्वामा सुख्खा बन्दरगाह निर्माण समेत अन्तिम चरणमा पुर्याएको छ। चिन पक्षले निर्माण गरेको भौतिक पूर्वाधारले चिन सरकार कोरला नाका खोल्ने दीर्घकालीन योजना रहेको पुष्टि गर्छ। राष्ट्रिय गौरवको निर्माणाधीन (बेनीजोमसोमकोरला) सडक सहज भएसँगै नेपाल सरकारका तर्फ बर्सेनि भिआईपीहरूको उपस्थित हुने गरेको छ। ३ तहका मन्त्री,सांसद, सचिव र विभागीय जम्बो टोलीले उपल्लो मुस्ताङको कोरला भ्रमण गरिसकेका छन्। तर,नाका खोल्ने विषयमा कुनै पहल नहुँदा उपल्लो मुस्ताङीहरु चिन्तित छन्। प्रधानमन्त्री प्रचण्डको चीन भ्रमणले कोरला नाका खोल्न योगदान पुग्ने लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। उनले सडक तथा पूर्वाधार निर्माणका कामलाई उच्चप्राथमिकतामा राखेर दीर्घकालिन कोरला नाका खोल्ने विषयमा सरकारले पहल गर्नुपर्ने बताए। 'कोरला नाकालाई व्यापारिक हबका रुपमा सञ्चालन गर्न प्रधानमन्त्रीको भ्रमणले केही आशा जगाएको छ, यो नाकाले गण्डकी प्रदेशको मात्रै नभई नेपालकै आर्थिक विकासमा टेवा पुग्छ,अध्यक्ष गुरुङले भने, तर, प्रधानमन्त्रीको भ्रमणले हात्ती आयो हात्ती आयो फुस्सा नहोस् भन्ने हाम्रो भनाइ हो, यसपटक कोरला नाकाका विषयमा केही न केही ठोस उपलब्धी हुनेछ।"
"बाँकेको बाल सुधार गृहमा झडप,नौ थुनुवा फरार","नेपालगञ्ज : बाँकेको डडुवा गाउँपालिका६ मा रहेको जयन्दु बाल सुधार गृहमा भएको झडपपछि नौजना थुनुवा फरार भएका छन् । फरार भएकाहरू कहाँका हुन् र कहिलेदेखि बाल सुधार गृहमा थिए भन्ने विषय खुल्न नसकेको जिल्ला प्रहरी कार्यालय,बाँकेका प्रहरी नायब उपरीक्षक नारायण डाँगीले जानकारी दिए । उनका अनुसार फरार रहेका सबैको खोजी गर्न प्रहरी परिचालन गरिएको छ । झडपका क्रममा १० जना घाइते भएका थिए । घाइतेमध्ये एकको उपचारका क्रममा मृत्यु भएको प्रहरीले जनाएको छ। झडपमा रुपन्देहीको कञ्चन गाउँपालिका४ का सुलभ केसीको मृत्यु भएको हो। प्रनाउ डाँगीका अनुसार उनी अपहरण,शरीर बन्धक तथा जबर्जस्ती करणीको मुद्दामा बाल सुधार गृहको थुनामा थिए । थुनुवाले सुधार गृहको भवनका झ्यालका सिसा, रेलिङ, बार भत्काएका छन् भने प्रहरीले चारैतिरबाट भवनलाई घेरेर राखेको छ । प्रहरीका अनुसार बाल सुधार गृहमा रहेको दुई मोटरसाइकल, एउटा कम्प्युटर तोडफोड गर्नुका साथै प्रहरीको पोसाकमा पनि आगजनी गरेका छन् । दुई ब्लक रहेको उक्त सुधार गृहमा अहिले पनि दुई पक्षबीच भनाभन भइरहेको छ । सुधार गृहका थुनुवा खगेन्द्र सारुङ मगरले सुतेको अवस्थामा अर्को पक्षले आफूमाथि आक्रमण गरेको दाबी गरेका छन् । 'हामीलाई टाउको र हातमा निर्घात कुटेका छन्,'उनले राससलाई भने। भवनभित्र तनाव जारी रहेकाले नेपाल प्रहरी र सशस्त्र प्रहरी घटनास्थलमा तैनाथ रहेका छन् । दुई सय ५४ थुनुवा रहेको सुधार गृहमा १८ वर्षमाथिका एक सय ६५ थुनुवा छन् ।"
शनिबार देशका यी स्थानमा हुने छ वर्षा,"काठमाडौं : शनिबार कोशी, मधेस, बागमती र गण्डकी प्रदेशहरूमा सामान्य बदली र बाँकी भूभागहरूमा आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, मधेस, बागमती र गण्डकी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेस र गण्डकी प्रदेशको एक दुई स्थानमा भारी वर्षाको सम्भावना रहेको छ। लुम्बिनी, मधेश र कोशी प्रदेशको तराई भूभागका एक दुई स्थानमा हावाहुरीको सम्भावना रहेको छ। शनिबार राति देशभर आंशिकदेखि सामान्य बदली रहनेछ। कोशी, मधेश, बागमती र गण्डकी प्रदेशका थोरै स्थानहरूमा र देशका बाँकी भूभागका एक दुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
मधेसका गाउँमा ऋण पाउनै गाह्रो,"जनकपुरधाम : मधेसका गाउँहरूमा साहुहरूले ऋण दिन छाडेका छन्। मिटरब्याज पीडितको आन्दोलनपछि साहुहरूले ऋण दिन छाडेका हुन्। सामान्यजसो गरिब परिवारहरूका लागि आइपरेका गर्जो टार्न ऋणकै भर पर्नुपर्ने बाध्यता रही आएको छ। छोरीको बिहे हुँदा, बिरामी हुँदा कसैलाई निम्तो मान्न जाँदा वा घर व्यवहार चलाउन ऋण लिने र तिर्ने गरिन्थ्यो। तर अहिले साहुहरूले ऋण दिन छाडेका छन्, जनकपुरधाम उपमहानगरपालिका२५ लोहनाका मोहम्मद कलाम आजादले भने। करिब २५ वर्ष वैदेशिक रोजगारमा बसि घरपरिवारको भरणपोषण गरेका इन्दल पासवान पछिल्लो एक वर्षदेखि बेरोजगार भई गाउँमै बसेका छन्। उनी फेरि पनि विदेश जान खोजी रहेका छन्। तर, विदेश जानका लागि म्यानपावर कम्पनी, भिसा, टिकट सबै मिलाएर अढाईदेखि तीन लाख रुपैयाँसम्म खर्च पर्छ। त्यो रकम खर्चिने सामर्थ अहिले इन्दलको छैन। उनी कर्जा खोजिरहेका छन्। तर पाइएका छैनन्। धनुषाको विदेह नगरपालिका४ झिंझाटोल घर भएका इन्दल खासै पढेलेखेका छैनन्। उनी सामान्य लेखपढ गर्न भने जान्दछन्। गाउँमा काम नपाएकै कारण उनी २० वर्ष भारतको बम्बईमा गएर काम गरे। बम्बई काम गर्न जाँदा पनि उनले छिमेकी गाउँ ठारीका साहुकारसँग केही ऋणनै लिएका थिए। तर, त्यो पैसा ऋण उनले काम गरी चुकाए। उनले बम्बईमा काम गर्दा करिब ३ लाख रुपैयाँ जति बचत पनि गरे। अलिअलि पैसो जम्मा भएपछि साथीभाइहरूले उनलाई रोजगारीका लागि तेस्रो मुलुक तर्फ जाने सुझाव दिए। साथीभाइहरूकै सल्लाह मानेर इन्दलले आफू बचत गरेको रकम खर्चेर रोजगारीको खोजीमा कतार गए। कतारमा उनले पाँच वर्ष काम गरे। तर, बचत गर्न सकेनन्। अहिले कतारको काम पनि सकिएको छ। उनी घर फर्केका छन्। यहाँ खासै काम छैन। गाउँमा न हाम्रो खेत छ न त हामीसँग रोजगार गर्ने पुँजीनै छ। अर्काकोमा मजदुरी गर्न जाउँ भने खासै कमाई छैन। यस्तोमा परिवार चलाउन निकै गाह्रो भएको छ, इन्दल भन्छन्, म त फेरी पनि विदेशै जाउ भनेर सोच्दै छु। तर, जान पैसा छैन। कर्जा माग्यो भने यो मिटरब्याजीमा फसिएला भनेर कोही साहुले दिन मानेका छैनन्। निकै समस्या भएको छ। मधेसमा साहु महाजनहरूले चर्को ब्याज असुलेर धेरै जना पीडित भएपछि सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएर राजपत्रमा प्रकाशित गरेको हो। जस तहत सरकारले मिटरब्याजीलाई सात वर्ष कैद र ७० हजार रुपैयाँ जरिवाना हुने कानुनी व्यवस्था गरेका छ। त्यसैगरी अनुचित लेनदेनको आधारमा ऋणीबाट रकम वा कुनै अन्य अचल सम्पत्ति लिएमा सम्बन्धित ऋणीलाई त्यस्तो रकम वा अचल सम्पत्ति बराबरको रकम असुरदारले तिर्नुपर्ने व्यवस्था राखिएको छ।"
अर्घाखाँचीमा भैरव नाच सुरु,"अर्घाखाँची : अर्घाखाँचीका नेवार समुदायको पहिचानका रुपमा नाचिने भैरव नाच नाच्न सुरु भएको छ। भैरव नाच अर्घाखाँचीका नेवार समुदायको मौलिक नाचका रुपमा रहेको छ। नुवाकोट भैरव समाज भूमिकास्थान नगरपालिका ८, नुवाकोट हटियाको संरक्षणमा रहेको नुवाकोट भैरव समाजको भैरव नाच हटिया बजारमा गएराति नाचेर सुरु गरिएको नुवाकोट भैरव समाजका रामचन्द्र श्रेष्ठले बताए। नाँच हेर्न हजारौं दर्शकको उपस्थिति रहेको थियो। भैरव नाच नेवार समुदायभित्र मात्रै होइन अन्य समुदायका बीचमा पनि लोकप्रिय छ। भैरव नाच सात ताल (पटक)सम्म नाचिन्छ। यसमा काल भैरव मुख्य हुन्छ भने श्वेत भैरव र रक्त भैरव सहायक हुने र साथमा डंकिनी पनि नाच्ने सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। भैरवको स्वरुपमा हुने यस नाचका नर्तकलाई भगवानको प्रतिकका रुपमा पूजा गरिन्छ। पुरुष नर्तक महिलाको भेषमा श्रृंगार गरेको हुन्छ। यसको स्पष्ट स्वरुप नखुले पनि भैरव नाचको अभिन्न अंगका रुपमा रहँदै आएको छ। तीन वटै भैरव आफ्नो भूमिकाअनुसारका रङमा श्रृंगार गरी भगवानको विशाल आकृति निर्माण गरिने लात्तेबाज भैरव नाच संरक्षण समिति तथा भुमिकास्थान नगरपालिका ८ का वडा अध्यक्ष राजकुमार श्रेष्ठले बताए। सात वटै ताल (पटक)को लय फरकफरक हुन्छ। नाचलाई रोचक बनाउन लाठी नाच (टाकुनडोली), घोडा नाच, चरा नाच, लाहुरे लाहुरेनी नाच लगायतका मनोरञ्जनात्मक कार्यक्रम सञ्चालन गरिन्छ।"
मलंगवामा अनिश्चितकालीन कर्फ्यू,मलंगवा : गणेश पूजाको मूर्ती सेलाउने क्रममा सर्लाही सदरमुकाम मलङ्गवामा दुई समुदायबीच झडप हुँदा जिल्ला प्रशासन कार्यालय सर्लाहीले अनिश्चितकालीन कर्फ्यू जारी गरेको छ। मलङ्गवा नगरपालिका वडा नं३ मा दुई समुदायबीच झडप भइ तनाव सिर्जना भएपछि स्थानीय प्रशासनले बिहीबार राति १० बजेदेखि अनिश्चितकालीन कर्फ्यू आदेश जारी गरेको हो। झडपबाट सर्वसधारणको जनधनमा हुन सक्ने सम्भावित जोखिम हुन नदिनका लागि कर्फ्यू लगाइएको प्रमुख जिल्ला अधिकारी इन्द्रदेव यादवले जानकारी दिए। बिहीबार राती जारी गरिएको विज्ञप्तिमा अर्को आदेश नहुन्जेलसम्मका लागि जारी रहने उल्लेख गरिएको छ। बाक्लो मात्रामा नेपाल प्रहरी र सशस्त्र प्रहरी तैनाथ गरिएको छ। शुक्रबार बिहानैबाट बजार क्षेत्रमा कसैलाई पनि प्रवेश गर्न दिइएको छैन। दुई पक्षबीच ढुङ्गा हानहान हुँदा ८ जना सर्वसधारण घाइते भएका सर्लाही प्रहरीका प्रवक्ता प्रहरी नायब उपरीक्षक (डीएसपी) दीपेन्द्र पन्जियार थारुले जानकारी दिए। झडपको क्रममा एक सशस्त्र प्रहरी पनि घाइते भएका छन्। घाइते प्रादेशिक अस्पताल मलङ्गवामा उपचारपछि डिस्चार्ज भइसकेका छन्। गम्भीर घाइते भएका मलङ्गवा नगरपालिका७ का २३ वर्षीय रुपेश यादवको वीरगञ्जमा उपचार भइरहेका पन्जियारले बताए। यादवको अवस्था सुधारोन्मुख रहेको पनि उनले जानकारी दिए।
मलेसिया पठाइदिने भन्दै लाखौं रकम ठगी गर्ने पक्राउ,काठमाडौं : वैदेशिक रोजगारीका लागि मलेसिया पठाइने दिने भन्दै लाखौं रकम ठगी गर्ने एकजनालाई प्रहरीले पक्राउ गरेको छ। पक्राउ पर्नेमा हाल काठमाडौंको सेतोपुल बस्ने डोटी जिल्लाको शिखर नगरपालिका २ का ३२ वर्षीय धनबहादुर बोगटी रहेका छन्। उनले कृष्णबहादुर बोगटीलाई वैदेशिक रोजगारीका लागि मलेसिया पठाइदिने बहानामा ३ लाख रुपैयाँ लिइ फरार रहेको प्रहरी अनुसन्धानबाट खुलेको छ। प्रहरीले उनलाई बिहीबार सेतोपुलबाट नियन्त्रणमा लिएको हो। थप अनुसन्धान तथा कारबाहीका लागि वैदेशिक रोजगार विभाग ताहाचाल काठमाडौं पठाएको प्रहरीले जनाएको छ।
"बाँकेको बालसुधार गृहमा झडप : एकजनाको मृत्यु, १० घाइते",मृत्यु हुनेमा रुपन्देहीका २१ वर्षीय सुलभ केसी रहेको जिल्ला प्रहरी कार्यालय बाँकेका प्रहरी उपरीक्षक सन्तोष सिंह राठौरले जानकारी दिए। उनका अनुसार झडपमा गम्भीर घाइते भएका केसीको नेपालगन्ज मेडिकल कलेजमा उपचारका क्रममा मृत्यु भएको हो। नेपालगन्ज : बाँकेको डुडुवा गाउँपालिका वडा नं ६ स्थित जयन्दु बालसुधार गृहमा विवाद हुँदा एक जनाको मृत्यु भएको छ भने १० जना घाइते भएका छन्। घाइतेमध्ये चार जनाको अवस्था गम्भीर रहेको छ। मृत्यु हुनेमा रुपन्देहीका २१ वर्षीय सुलभ केसी रहेको जिल्ला प्रहरी कार्यालय बाँकेका प्रहरी उपरीक्षक सन्तोष सिंह राठौरले जानकारी दिए। उनका अनुसार झडपमा गम्भीर घाइते भएका केसीको नेपालगन्ज मेडिकल कलेजमा उपचारका क्रममा मृत्यु भएको हो। उनको टाउकोमा गम्भीर चोट लागेको थियो। बालसुधार गृहमा तोडफोड र आगजनीसमेत भएको छ। घाइतेहरूको नेपालगन्ज मेडिकल कलेज र भेरी अस्पतालमा उपचार भइरहेको प्रहरीले जनाएको छ। बालसुधार गृहमा अहिले पनि प्रहरी तैनाथ रहेको छ। रासस
तीन हजार पाँच सय प्रतिष्ठानमा मात्रै श्रम अडिट,"काठमाडौं : मुलुकभरका करिब नौ हजारभन्दा बढी प्रतिष्ठानमध्ये तीन हजार पाँच सयले मात्र श्रम अडिट गरेको पाइएको छ। स्वतन्त्रता अभियान नेपालले आज आयोजना गरेको कार्यक्रममा श्रम, रोजगार तथा सामाजिक सुरक्षा मन्त्रालयका सहसचिव एवं प्रवक्ता डण्डुराज घिमिरेले श्रमिकको सेवा, सुविधा, दक्षता अभिवृद्धि गर्न रिफ्रेसमेन्ट तालिमका लागि व्यवसायीले ध्यान दिएमा उक्त संख्यामा वृद्धि हुने बताए। उनले श्रम अडिट मापदण्डको कार्यान्वयनले श्रमिकको सही तथ्यांक प्राप्त हुने तथा स्वदेशमै रोजगारीको सिर्जना भएर विदेश जानुपर्ने बाध्यता कम हुने बताए। अधिवक्ता घनेन्द्रबहादुर श्रेष्ठले श्रम अडिट मापदण्डका प्रावधान र कार्यान्वयनसम्बन्धी कार्यपत्र प्रस्तुत गर्दै अडिट मापदण्ड, २०७५ जारी भएको पाँच वर्षको अवधिमा श्रम अडिट गराउने प्रतिष्ठानको संख्या ज्यादै कम हुनुमा यसबारे जनचेतनाको अभाव पनि प्रमुख कारण भएको बताए। अधिवक्ता श्रेष्ठले यस मापदण्ड श्रम क्षेत्रलाई मर्यादित बनाउन व्यवसायी र श्रमिकबीचको सौहार्दपूर्ण वातावरणमा स्वदेशमै रोजगार सिर्जनाका लागि सहयोगसिद्ध हुने विचार व्यक्त गरे। ट्रेकिङ एशोसिएशन नेपाल(टान) का महासचिव विनोद सापकोटाले ट्रेकिङ क्षेत्रका प्रशासनिक क्षेत्रमा काम गर्ने श्रमिकलाई मात्र तलबमा राखिने र अन्यले महिनाभर काम गर्ने सिजन कमै हुने उल्लेख गर्दै भने, 'एक हप्तादेखि सोभन्दा कम र बढी समय काम गर्नुपर्ने हुन्छ, उहाँहरूको सन्दर्भमा श्रम अडिट कार्यान्वयनबारे स्पष्टता छैन।' उनले यस क्षेत्रका श्रमिकलाई सामाजिक सुरक्षा कोषसँग जोड्न, श्रम ऐनअनुसार तलब, सुविधा दिने लगायतका विषयमा टानसँग माग राख्ने गरेको सन्दर्भमा यसबारे व्यापक छलफल गरेर स्पष्ट खाका आउनुपर्ने बताए। होटल एशोसियशन अफ नेपाल (हान) का महासचिव साजन शाक्यले श्रमिक र श्रमसम्बन्धी बनेका ऐन, नीति, मापदण्डहरू श्रमिक र रोजगारदाता दुवैको हितका लागि सहकार्य र समन्वय गर्न सकिने गरी बन्नुपर्ने र यसबारे जनचेतना जगाउन आवश्यक रहेको बताए। स्वतन्त्रता अभियानका अध्यक्ष ऋतु भट्टराईले दक्ष र युवा जनशक्ति सबै वैदेशिक रोजगारीका लागि गइरहेको सन्दर्भमा श्रम क्षेत्रमा बालबालिका प्रयोग हुन सक्नेतर्फ पनि चनाखो हुनुपर्ने धारणा व्यक्त गरे। चन्द्रागिरि हिल्सका मानव स्रोत विभाग प्रमुख दीपेन्द्र जोशीले नियामक निकायले नीति, मापदण्डका कार्यान्वयन सम्बन्धमा अनुगमनको खाँचो रहेको बताए।"
"भागी विवाहको सजाय न नागरिकता, न काम","जनकपुरधाम : ३५ वर्षीया मुन्नीदेवी महरासँग नागरिकता छैन। उनी आफ्नो गाउँमा हुने जुनसुकै सार्वजनिक कार्यक्रम, भेला वा सभा सम्मेलनमा जाँदा एउटै गुनासो गर्छिन् हमरा कहुनाक नागरिकता दिआ दु सर (मलाई जसरी पनि नागरिकता दिलाई दिनुस् सर) तर, अहिलेसम्म उनको हारगुहार नत कसैले सुनेको छ, न कसैले उनलाई नागरिकता दिलाउन कुनै चासो देखाएको छ। सप्तरीको राजविराज नगरपालिका४ बरही वीरपुर माइती भएकी मुन्नी यहीँ जन्मेर हुर्किइन्। यहीँको युवकसँग प्रेममा परि भागि विवाह गरिन्। उनको माइती र घर दुवै नेपालमै छ तर, पनि उनले हालसम्म नेपाली नागरिकता पाउन सकेकी छैनन्। धनुषाको जनकनन्दनी गाउँपालिका४, खजुरी गाउँका लतरु महरासँग १७१८ वर्षकै उमेरमा मुन्नीले प्रेम विवाह गरेकी थिइन्। एकपटक मुन्नीको गाउँका साथीहरू काठमाडौं कुनै नेताको जुलुसमा जान लागेका थिए। मुन्नी त्यति बेला सानै उमेर करिब १३१४ वर्षकी थिइन्। उनलाई पनि काठमाडौं जाने रहर लाग्यो। उनी साथीहरूसँगै घरपरिवार छाडेर काठमाडौं गइन्। तर, त्यहाँ उनी साथीहरूसँग छुट्टिन पुगिन्। मलाई छाडेर उनीहरू फर्के, म काठमाडौंमा एक्लै भएँ। कोही नभएपछि त्यहीँकी एक नास्ता पसल चलाउने निकै राम्रो व्यवहार भएकी साहुनीलाई भेटेँ। उनले पसलमा काम दिइन्, खाने बस्ने सबै मिलाइदिइन्। म करिब तीन वर्ष काठमाडौंमै काम गर्दै बसँे, मुन्नीले आफ्नो विगत सम्झँदै भनिन्, काठमाडौंमै हुँदा मैले लतरुलाई भेटँे। उनैले विवाहको प्रस्ताव राखेका थिए। मलाई पनि घर बसाउनु थियो अनि मैले पनि हुन्छ भनिदिएँ। हाम्रो विवाह त्यहीँ मन्दिरमा भयो। विवाह भएको ६ महिनापछि नै मुन्नीलाई लिएर लतरु गाउँ आइपुगे। तर, गाउँमा उनलाई न त सासु उर्मिलादेवी महराले अपनाइन् न गाउँ समाजले नै। उनलाई खान लगाउनदेखि लिएर, जीवनयापन गर्नसमेत समस्या भयो। केही दिन बित्दै गएपछि मुन्नीले दुई सन्तानलाई जन्म दिइन्। सन्तान भएपछि सासुले ती दुबैको जन्मदर्ता बनाइदिइन् तर, मुन्नीको नागरिकता भने परिवारले बनाउन मानेन। मेरो नागरिकता बनायो भने म घरमा हिस्सा माग्छु। फेरी अर्कासँग भाग्छु जस्ता आरोपहरू लगाउँछन्, तेरो भरोसा छैन भन्छन् त्यही भएर अहिलेसम्म नागरिकता बनाइदिएको छैन, उनले सुनाइन्। उनको श्रीमान्को नागरिकता छ तर, त्यो हराइसकेको छ। नागरिकताको नयाँ प्रतिलिपि श्रीमान्ले निकालेका छैनन्। श्रीमान् बेरोजगार रहेकाले मुन्नीलाई दुई बालबालिका र आफ्नो गुजारा गर्न भए पनि सानोतिनो काम गर्न पाए हुन्थ्यो जस्तो लाग्छ तर, सबै कामको बीचमा तगारो बनेको छ नागरिकता। एउटा मोबाईलको सिम निकाल्न पनि नागरिकता नै चाहिन्छ। केही काम गरुँ भने नागरिकता नै चाहिन्छ। गाउँपालिकाले कुनै सेवा सुविधा दिँदा पनि नागरिकता भएकाहरूलाई नै दिन्छन्, यस्तोमा बाँच्नकै लागि नागरिकता चाहिन्छ जस्तो लाग्छ। तर, मैले जतिसुकै हारगुहार गर्दा पनि नागरिकता पाउन सकेकी छुइन। खासै पढेलेखेको नभए पनि उनलाई नेपाली राम्रै बोल्न आउँछ। उनी प्रश्न गर्छिन्, म यही देशको नागरिक हुँ अनि मेरो आफ्नै नाममा नागरिकता बनाउन कुनै त उपाय होला ? मुन्नीको नागरिकता बनाउन उनको परिवारसँग समन्वयको प्रयास गर्ने गाउँपालिकाका वडाध्यक्ष दिलिप कुमार यादव बताउँछन्। उनको नागरिकता बनोस् भन्ने चाहना हाम्रो पनि छ। तर, उनको परिवारले सनाखत नगरिदिएर समस्या भएको हो। उनलाई नागरिकता दिलाउन हामी प्रयास गर्ने नै छौं।"
"अन्नपूर्णकर्मीद्वयलाई प्रेस काउन्सिल पुरस्कार, मुख्य पुरस्कार शर्मालाई",काठमाडौं : प्रेस काउन्सिल नेपालले प्रदान गर्ने पत्रकारिता पुरस्कार यस वर्ष अन्नपूर्ण पोस्ट्का दुई पत्रकारले प्राप्त गरेका छन्। काउन्सिलले अन्नपूर्ण पोस्ट्की संघीय ब्युरो प्रमुख रामकला खड्कालाई क्रियाशील पत्रकारिता पुरस्कार र सिनियर करेस्पोन्डेन्ट तारा चापागाईंलाई महिला सशक्तीकरण पुरस्कार दिने निर्णय गरेको हो। काउन्सिलले १ लाख ५१ हजार रुपैयाँको प्रेस काउन्सिल गोपालदास पत्रकारिता पुरस्कार पत्रकार निर्मला शर्मालाई प्रदान गर्ने निर्णय गरेको छ। यो पुरस्कार पाउने शर्मा पहिलो महिला पत्रकार हुन्। काउन्सिलले पत्रकार दमन राईलाई १ लाख १० हजार रुपैयाँ राशिको प्रेस काउन्सिल सुरेन्द्रबहादुर बस्नेत पत्रकारिता पुरस्कार दिने भएको छ। राष्ट्रपति रामचन्द्र पौडेलले पुरस्कार शनिबार प्रदान गर्नेछन्।
पढाउने गुरुहरू खै ?,"'भोलि बुधबारदेखि विद्यालय अनिश्चितकालीन बन्द हुन्छ, गत मंगलबार नै नेपाली पढाउने सरले हामीलाई यस्तो सूचना सुनाउनुभयो। किन सर भनेर प्रश्न गरें ? उहाँले सरकारले सामुदायिक विद्यालयका शिक्षकलाई अन्याय हुने गरी नयाँ शिक्षा विधेयक संसद्मा दर्ता गराएकाले शिक्षकहरू आन्दोलनमा जाने भए भन्नुभयो। संघीय सरकार, प्रदेश र स्थानीय तहको अनुदान र निजी स्रोतमा सञ्चालन भएको हाम्रो विद्यालयमा विषय अनुसारका शिक्षक पनि छैनन्। जसोतसो पढाइ भएको थियो। तर, शिक्षक आन्दोलनमा गएका कारण विद्यालय बन्द भयो। म त बिर्सिएर बिहान स्कुल जान तयार भएछु। पछि आमाले सम्झाएर तेरो त आज बन्द हो भन्नुभयो। हो त नि भनेर लगाएको ड्रेस खोलेँ। दिनभर विद्यालय कहिले खुल्छ होला भनेर सोचिरहेँ। यो वर्ष हाम्रो एसईई छ। कक्षा १० का सबै विषयहरूको पढाइ अहिलेसम्म निकै कम भएको छ। हुन त हाम्रो विद्यालयमा प्रायः हरेक वर्ष एसईई परीक्षा दिने विद्यार्थीले पूरै कोर्ष नपढेरै परीक्षा दिन्छन्। एकै शिक्षकले धेरै विषय पालैपालो शिक्षण गर्नुपर्ने अवस्था छ। जसले गर्दा हरेक विषयको पढाइ पहिलो एकाइ पनि पूरा भएको छैन। आफ्ना बालबालिकाको पढाइका विषयमा अभिभावकले विद्यालय आएर चासो राख्ने काम पनि पटक्कै गर्दैनन्। विद्यालय व्यवस्थापन समितिका अध्यक्ष उमेश बिष्टले भने हाम्रो पढाइको विषयमा चासो र चिन्ता राख्नु हुन्छ। सबैले राम्रो जीपीए ल्याउनुपर्छ भनेर हामीलाई हौसला दिनुहुन्छ। तर, शिक्षक आन्दोलन भन्दै विद्यालय नै बन्द भएपछि अब कसरी हामीले पढ्ने ? कसरी राम्रो नतिजा ल्याउने ? अझ विद्यालय बन्द भनेर सूचना दिने सरले असोजमा शिक्षक आन्दोलन, कात्तिकमा दसैं र तिहार भएकाले विद्यालय बन्द रहने र एकैपटक मंसिर ६ गतेपछि विद्यालय खुल्ने बताउनुभएको छ। यसले त हाम्रो पढाइमा धेरै बाधा पुग्ने भयो। मैले सुनेको विद्यालय शान्ति क्षेत्र हो। जहाँ बन्द, हड्ताल र आन्दोलन हुँदैन। न कुनै राजनीतिक कार्यक्रम नै। तर, विद्यालय सञ्चालन गर्ने शिक्षकहरूले नै आन्दोलन गरेर विद्यालय बन्द गर्दा हाम्रो पढ्न पाउने अधिकार खोसियो। अब सरकारले शिक्षकहरूले राखेका माग ठीक भए पूरा गर्नुपर्यो नभए शिक्षकलाई विद्यालय सञ्चालन गर्न निर्देशन दिनुपर्छ। (विष्ट नरहरीनाथ गाउँपालिका८ लालु, कालीकोटस्थित मंगलाशैनी माध्यमिक विद्यालयमा कक्षा १० मा अध्ययनरत छात्रा हुन्।)"
