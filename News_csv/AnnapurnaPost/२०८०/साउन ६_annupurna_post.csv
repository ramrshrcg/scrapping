शीर्षक,विवरण
गल्याङमा ड्रागन फल,"स्याङ्जा : गल्याङका हुमनाथ भट्टराईले दुई वर्षमै ड्रागन (सिउँडी) फल फलाए। दुई वर्षअघि आफैंले धान, मकै उब्जाउँदै आएको ६ रोपनी जग्गामा ड्रागन खेती सुरु गरेको उनले बताए। गल्याङ नगरपालिका३ लल्याङ्मा सूर्योदय कृषि तथा पशुपालन फर्ममार्फत उनले ड्रागन खेती गरेका हुन्। एकैपटक उनले ६ सय बिरुवा लगाए। ड्रागनका लागि सपोर्ट चाहिने हुँदा उनले १ सय ५० वटा पिलरसमेत बनाए। सोही पिलरमा अहिले ड्रागनका फल राताम्यै भएका छन्। कतै राता त कही कतै सेता फलले बगैंचाको सौन्दर्यतालाई बढाएको छ। यातायात व्यवसायीसमेत रहेका भट्टराईले युट्युव हेरेर ड्रागन खेतीप्रति आकर्षण बढेको बताए। सबै खालका बिरामीका लागि उपयुक्त फल मानिएकाले पनि यसतर्फ रुचि जागेको उनको भनाइ छ। अहिले उनले आम्दानी लिन थालेका छन्। दुई वर्षअघि रोपेका बिरुवाले फल दिन थालेका छन्। यसपटक तीन सय बिरुवाले फल दिएको र बजारको समस्या नभएको उनले बताए। प्रतिकिलो पाँच सय रुपैयाँका दरले स्थानीय बजारमा बिक्री गरेको छु। पहिला निःशुल्क चखाउँछु। त्यसपछि उनीहरू नै किनेर खान्छन्, उनले भने, सबै गरेर पाँच लाख लगानी भएको छ। अर्को वर्ष सबै उठाएर नाफामा जान्छु। राम्रो खेती रैछ। उनले बिरुवा पनि उत्पादन गर्छन्। प्रतिबिरुवा सयदेखि दुई सय रुपैयाँमा बिक्री हुने गरेको छ। एकपटक रोपेपछि यसले २० देखि २५ वर्षसम्म उत्पादन दिन्छ। यो सेतो र रातो दुई प्रकारका हुन्छन्। वैशाख जेठमा फुलेपछि असोज कात्तिकसम्म यो फल खान पाइन्छ। झन्डै सात महिनासम्म फल दिइरहन्छ। अन्य फलफूलमा जस्तै यसमा पनि प्रशस्त मात्रामा भिटामिन पाइने हुँदा प्रतिरोधात्मक क्षमताका लागि निकै उपयोगी मानिएको छ। गुलियो स्वाद भए पनि सुगरका बिरामीका लागि पनि यो उपयोगी हुने बताइएको छ। कम परिश्रममा राम्रो आम्दानी लिन सकिने यस्ता खालका नगदे बाली निकै उपयोगी रहेको बताउँछिन् कोपिला भट्टराई। भर्खरै ५० किलो फल टिपेर बजार जानुभाथ्यो २५ सय रुपैयाँ नगद लिएर फर्कनुभो, उनले खुसी हुँदै थपिन्, बाँदरले पनि खान नजानेको रैछ यो फल। सबै खालका अन्न र फलमा बाँदर आतंकले सताएका बेला ड्रागन फलको स्वाद भने बाँदरले नखाएकोे पाइएको हो। लल्याङ्मा लगाइएको ड्रागन फलले राम्रो उत्पादन दिन थालेपछि गाउँलेलाई समेत ड्रागन खेती लगाउने चासो बढाएको भट्टराईको भनाइ छ। उनले थपे, मेरो लगानी र परिश्रमको संरक्षण गर्न र ड्रागन खेतीलाई व्यावसायिकतातर्फ जाने मेरो उद्देश्यलाई पूरा गर्न प्राविधिक सल्लाहको खाँचो छ।"
नेपाललाई सीए उत्पादनको हब बनाऔं,"चार्टर्ड एकाउन्टेन्ट (सीए) बन्न धेरै कठिन रहे पनि नेपालमा ठूलो संख्यामा युवाहरू लागिरहेको भन्दै मन्त्री महतले अहिले २२ सय रजिस्र्टर्ड सीए र ७ हजार अडिटर रहेको जानकारी दिए। काठमाडौं (अन्नपूर्ण) : अर्थमन्त्री डा प्रकाशशरण महतले नेपाललाई चार्टर्ड एकाउन्टेन्ट उत्पादनको हब बनाउन सकिने बताएका छन्। नेपाल चार्टर्ड एकाउन्टेन्ट संस्था (आईक्यान)को नवनिर्वाचित कार्यसमितिको पदभार ग्रहण तथा उत्कृष्ट वित्तीय प्रतिवेदन अवार्ड वितरण कार्यक्रममा बोल्दै मन्त्री डा महतले चार्टर्ड एकाउन्टेन्ट उत्पादन गर्ने हबको रूपमा नेपाललाई विकास गर्न सकिने बताएका हुन्। चार्टर्ड एकाउन्टेन्ट (सीए) बन्न धेरै कठिन रहे पनि नेपालमा ठूलो संख्यामा युवाहरू लागिरहेको भन्दै मन्त्री महतले अहिले २२ सय रजिस्र्टर्ड सीए र ७ हजार अडिटर रहेको जानकारी दिए। यसको अर्थ हो, कठिन भए पनि चार्टर्ड एकाउन्टेन्टप्रति आकर्षण बढिरहेको छ, मन्त्री डा महतले खुसी व्यक्त गरे। मन्त्री डा महतले लेखा राख्ने विषय जवाफदेही, कानुन र पारदर्शितासँग जोडिएको विषय भएको भन्दै सबै कुरा लोकतन्त्रसँग जोडिएको विषय भएको दाबी गरे। जुन देशमा लोकतन्त्र हुन्छ, त्यहाँ पारदर्शिता र जवाफदेही जरुरी हुन्छ।, उनले भने, यसको सुनिश्चितता गर्ने काम चार्टर्ड एकाउन्टेन्टको हो। चार्टर्ड एकाउन्टेन्टले हरेक जिम्मेवारी पूरा गरिरहनु भएको छ।"
तातोपानी नाकाबाट न्यून राजस्व संकलन,"तातोपानी नाकाबाट आर्थिक वर्ष २०७९०८० मा ४ अर्ब ६२ करोड राजस्व संकलनको लक्ष्य राखिएको भए पनि ३ अर्ब २७ करोड ९४ लाख २० हजार ७ सय २७ रुपैयाँ मात्र अर्थात् लक्ष्यको ७० दशमलब ८४ प्रतिशत राजस्व संकलन भएको भन्सार कार्यालयले जनाएको छ। सिन्धुपाल्चोक : चीनसँगको उत्तरी नाका तातोपानीबाट लक्ष्यभन्दा न्यून राजस्व संकलन भएको छ। कुनै बेला पाँच अर्ब रुपैयाँसम्म राजस्व संकलन गरेर मुलुकको अर्थतन्त्रमा महत्वपूर्ण टेवा पुयाएको तातोपानी भन्सार कार्यालयले २०७२ को भूकम्पपछि न्यून राजस्व संकलन गर्दै आइरहेको छ। तातोपानी नाकाबाट आर्थिक वर्ष २०७९०८० मा ४ अर्ब ६२ करोड राजस्व संकलनको लक्ष्य राखिएको भए पनि ३ अर्ब २७ करोड ९४ लाख २० हजार ७ सय २७ रुपैयाँ मात्र अर्थात् लक्ष्यको ७० दशमलब ८४ प्रतिशत राजस्व संकलन भएको भन्सार कार्यालयले जनाएको छ। २०७२ सालको भूकम्पपछि बाढीपहिरो, कोरोना, सडकलगायतका कारणले नाका राम्रोसँग सञ्चालन हुन सकेको छैन। गत वैशाख १८ गते केही सामग्री निर्यात गरे पनि त्यसपछि निर्यात शून्य तथा आयात पनि घटेको तातोपानी भन्सार कार्यालयका प्रमुख दयानन्द केसीले बताए। वैशाख १८ गते बाँसका मुडालगायत नेपाली सामग्री बोकेर सात कन्टेनर गाडी चिनियाँ भूमिमा प्रवेश गरेका थिए। आयात गरेका सामग्रीमा विद्युतीय भ्यान, प्रोजेक्टका सामान, स्याउ, नास्पाती, ओखरलगायत रहेको भन्सार कार्यालयका सूचना अधिकारी भन्सार अधिकृत लक्ष्मण बाँस्तोलाले जानकारी दिए। सयौंको संख्यामा मजदुर र साना व्यापारीलाई समेत रोजीरोटी दिइरहेको तातोपानी नाका पूर्ववत् रूपमा सञ्चालन हुन नसक्दा नाका आश्रित मजदुर र साना व्यापारीहरूको आम्दानी मात्र गुमेको छैन, उनीहरूको बिचल्ली नै भएको छ।"
यसरी बाहिरिएको थियो विमानस्थलबाट एक क्विन्टल सुन,"सुन जाँचपासमा कमजोरी देखिएको भन्दै भन्सारका खरिदार यादव पराजुली र कर अधिकृत सन्तोष चन्दलाई निलम्बन गरिएको छ। काठमाडौं : हङकङबाट आएको क्याथे प्यासिफिकको जहाज त्रिभुवन अन्तर्राष्ट्रिय विमानस्थलमा मंगलबार दिउँसो अवतरण गर्यो। त्यसपछि जहाजको भूमि प्रबन्ध सेवा (ग्राउन्ड ह्यान्डलिङ) सुरु भयो। ग्राउन्ड ह्यान्डलिङ भनेको विमानस्थलमा वायुयान अवतरण गरेदेखि प्रस्थान नहुन्जेलसम्म दिइने सेवा हो। भारतीय विमानहरूले भने आफैं ग्राउन्ड ह्यान्डलिङ गर्छन्। अन्य सबै अन्तर्राष्ट्रिय विमानहरूको ग्राउन्ड ह्यान्डलिङ नेपाल वायु सेवा निगम (नेपाल एयरलाइन्स)ले गर्दै आइरहेको विमानस्थल प्रवक्ता टेकनाथ सिटौला बताउँछन्। क्याथे प्यासिफिकबाट आएका यात्रुका मालसामानहरू र कार्गो सामान लिन विमानसम्म पुगे, नेपाल एयरलाइन्सका कर्मचारी। त्यसपछि विमानका कर्मचारीले एयरवे बिल ग्राउन्ड ह्यान्डलिङ (नेपाल एयरलाइन्सका कर्मचारी) लाई जिम्मा लगाए। एयरवे बिल भनेको एउटा कागजात हो जुन अन्तर्राष्ट्रिय एयर कुरियरद्वारा पठाइएका सामानहरूसँगै ढुवानीको बारेमा जानकारी प्रदान गर्न र यसलाई ट्याकिङ गर्न अनुमति दिइएको हुन्छ। क्याथे प्यासिसिफको उक्त विमानमार्फत अटो पार्टस् लेखिएको कार्गो रेडी ट्रेड प्रालिको नाममा आएको थियो। त्यसपछि निगमले खटाएका ग्राउन्ड ह्यान्डलिङका इन्चार्जले उक्त कार्गो सिनामंगल गैरीगाउँस्थित कार्गो कप्लेक्समा पठाउने प्रबन्ध गरे। यसबेलासम्म सामानको चेकजाँच भएन। सामान सीधै ट्रलीमार्फत कार्गो कम्प्लेक्समा पठाइएको थियो। कार्गो सामान सधैं यसरी नै पठाइने गरिएको विमानस्थलका कर्मचारी बताउँछन्। कम्प्लेक्समा सामान पुगेपछि नेपाल पारवहन तथा गोदाम व्यवस्था कम्पनी लिमिटेडलाई जिम्मा दिइएको थियो। त्रिभुवन अन्तर्राष्ट्रिय विमानस्थलको दक्षिणपट्टि रहेको कार्गो कम्प्लेक्सभित्रको गोदाम व्यवस्थापनको जिम्मा उक्त कम्पनीले गर्दै आएको छ। सरकारी संस्थानको रूपमा गोदाम कम्पनी पनि छ। विमानबाट कार्गो सामान बुझ्ने ठाउँसम्म प्रहरी नजाने र सामान सीधै भन्सारमा आउने भएकाले त्यस अवधिमा आफ्नो कुनै भूमिका नहुने प्रहरी अधिकारी बताउँछन्। प्रहरी प्रवक्ता कुवेर कडायत भन्सारका ग्राउन्ड ह्यान्डलिङ र भन्सारका कर्मचारीले सहयोग माग गरेको अवस्थामा मात्रै प्रहरी त्यहाँ पुग्ने गरेको बताए। गोदामले सामान यसरी बुझ्यो एयरवे बिलको आधारमा ग्राउन्ड ह्यान्डलिङका कर्मचारीले रुजु गराएपछि गोदाम कम्पनीले सामान बुझेको थियो। त्यहाँ पुगेका सामानको जिम्मा गोदाम कम्पनीले लिने गरेको प्रवक्ता सिटौलाले बताए। त्यसपछि ग्राउन्ड ह्यान्डलिङबाट रुजु भएको सामान गोदाम कम्पनीले कम्प्युटरमा इन्ट्री (प्रविष्ट) गरेका थिए। जहाँ स्कुटरको ब्रेक सु र दाह्री काट्ने मेसिन भनेर नै सामान इन्ट्री भएको स्रोतले बतायो। कम्प्युटरमा हालिसकेपछि त्यसलाई भन्सारको आसिकुडा सिस्टममा राखियो। आसिकुडा भनेको भन्सार प्रशासनलाई सरल, सहज र एकीकृत बनाउने कम्प्युटरकृत प्रणाली हो। यो प्रणाली सुरुमा त्रिभुवन अन्तर्राष्ट्रिय विमानस्थलबाट सुरुवात भएको हो। जस्ले भन्सार कार्यलाई आधुनिक, वैज्ञानिक, मितव्ययी बनाउने र राजस्व चुहावट नियन्त्रण गर्दै आर्थिक पारदर्शिता कायम गर्ने गर्छ। त्यसपछि कार्गोलाई व्यवस्थित गरेर गोदाममा राखिएको थियो। भन्सारले निकाल्नु नभनेसम्म सामान गोदाममा नै सुरक्षित हुन्छ। यहाँ गोदामको रातिको सुरक्षा नेपाली सेनाले गर्छ। विमानस्थल भन्सार, नेपाल नागरिक उड्डयन प्राधिकरण र नेपाल आर्मीको रोहवरमा गोदाम खोल्ने र बन्द गर्ने काम हुन्छ। खोलिसकेपछि आन्तरिक सुरक्षा गोदाम कम्पनीको हुन्छ। विमानस्थल र भन्सार क्षेत्र । तस्बिर : रविन भट्टराई गोदाममा कम्प्युटरमा चढाइएका सामान आसिकुडामा व्यवस्था गरिन्छ। आसिकुडा भनेको भन्सार तथ्यांकको स्वचालित प्रणाली हो। आसिकुडामा गएको सामानलाई सम्बन्धित आयातकर्ता वा आयातकर्ताले तोकेको भन्सार एजेन्टले सम्बन्धित सामानको सो घोषणा गर्दै प्रज्ञापनपत्र भर्ने विमानस्थल भन्सार कार्यालय प्रवक्ता अम्बिकाप्रसाद खनाल बताउँछन्। सुनजडित ब्रेक सु र दाह्री काटने मेसिनको प्रज्ञापनपत्र भन्सार एजेन्ट राजेन्द्रकुमार राईले भरेका थिए। भन्सार एजेन्टसँग पनि एयर वे बिल हुन्छ। भन्सार एजेन्टले भरेको उक्त प्रज्ञापनपत्रको आधारमा आयातित सामान कुन लेनमा पर्छ भन्ने कम्प्युटरले छुट्ट्याइदिन्छ। ग्रिन, यल्लो र रेड लेन हुन्छ। विमानस्थलमा आउने भनेको कार्गो प्रायः ग्रिन लेनमा नै पर्ने हुन्छ। किनभने अन्तर्राष्ट्रिय कार्गो आउने हुँदा सम्बन्धित देशहरूमा पनि जाँच हुने भएकोले बदमासी हुँदैन भन्ने मान्यता राख्ने गरिएको भन्सारका एक कर्मचारीले बताए। भन्सार विभागले दिएको एचएस कोडका आधारमा विभागले कुन सामान कुन लेनमा पर्छ भनेर तोकिदिएको हुन्छ। हरेक १५१५ दिनमा कुन लेनमा कुन सामान पर्छ भन्ने विभागले परिवर्तन गर्ने गर्छ। मतलव कुनै सामान सधैं ग्रिन, यल्लो वा रेड लेनमा पर्छ भन्ने हुँदैन। विमानस्थल भन्सारले सामान निकाल्न अर्डर गरेपछि ज्ञापनपत्रको आधारमा कुन कम्पनीको सामान हो, कसले लिने, आधिकारिक व्यक्ति को हो भन्ने कागजसहित एजेन्ट आउँछन्। उनीहरूले गोदाममा राखेको निश्चित शुल्क तिरेको रसिदपछि ती सामान भन्सारको एक्सरेमा हालिन्छ। सुन जडित ब्रेक सु र दाह्री काटने मेसिन पनि एक्सेरमा राखिएका थिए। एक्सरेमा ती सामान कालो डल्लो देखिएको भन्सार स्रोतले बतायो। त्यसपछि जाँचकीले केही पोका खोलेर हेरे पनि ब्रेक सु भित्र सुन भनेर छुट्ट्याउन नसकेको भन्सार स्रोतले बतायो। भन्सारमा ठूला प्याकेजिङ र एक्सरेमा हाल्न प्रतिबन्धित वस्तुबाहेक सबै सामानलाई एक्सरेमा हाल्ने गरिन्छ। भन्सारको एक्सरे मेसिनमा जान नमिल्ने सामानहरू भन्सार प्रतिनिधिको रोहवरमा एक्सरेबिनाको गेटबाट निकाल्ने गरिन्छ। त्यसपछि सामानको चेकजाँचको ड्युटी कसलाई पर्छ भन्ने सामानको लोडको आधारमा कम्प्युटरले नै तोकिदिन्छ। प्रज्ञापनपत्र भरेपछि भन्सारले गोदामलाई जानकारी गराउँछ। प्रज्ञापनपत्रमा नै सामानहरू ग्रिन, यल्लो वा रेड लेनमा पर्छ भनी छुट्ट्याएको हुन्छ। जस्तो फलफूलहरू ग्रिन लेनमा पर्छन्। एक्सरेबाट सामान बाहिर निस्केपछि प्रज्ञापनपत्र भर्ने बेला जुन अफिसर र जाँचकी थिए, उनकै नेमप्लेट भएको ठाउँमा सामान राखिएको थियो। एक्सरे गरेर राखेको सामान लोडरले नै राखिदिने प्रवक्ता खनाल बताउँछन्। आयातकर्ताले नै भनेका लोडर वा कार्गोका लोडरले ट्रलीमार्फत सामान तोकिएको क्षेत्रमा राखिदिन्छन्। अघि कम्प्युटले जुन जाँचकीलाई तोक लगाएको छ, उनले ती सामान हेर्छन्। ग्रिन लेनमा भएका सामान प्रायः हेरिँदैन, प्रवक्ता खनालले भने, शंका लाग्यो भने ग्रिन लेनको केसमा हेरिन्छ। यल्लो रेन्डम्ली अलि अलि चेक हुन्छन्। रेड लेनमा परेका सामानको अवस्थामा भने प्रायः सबै हेर्ने गरिन्छ। त्यसपछि भन्सार महसुल जाँच जाँचकीले जाँचेपछि त्यसको दरबन्दी मिल्यो मिलेन ? दरबन्दीअनुसार भन्सार महसुल लाग्यो वा लागेन ? भनेर मूल्यांकनलाई जिम्मा दिइन्छ। मूल्यांकनमा एकजना नायबसुब्बा र एकजना अफिसर हुन्छन्। उनीहरूले प्राप्त कागजका आधारमा हेर्छन्। त्यहाँ भौतिक जाँच हुन पनि सक्छ, नहुन पनि सक्छ। उनीहरूले सबै ठीक छ भनेर कम्प्युटरमा क्लिक गर्छन्। त्यसपछि उपसचिवस्तरका भन्सार अधिकृतले कम्प्युटरमा ठीक छ भनेर क्लिक गर्छन्। त्यो प्रज्ञापनपत्रलाई जाँचपासको अफिसरलाई देखाउँछन्। यहाँ पनि नायबसुब्बा र अफिसर हुन्छन्। यदि जाँचपासको अफिसरलाई शंका लाग्यो भने पुनः जाँच पनि गर्न सक्छन्। तर, उनलाई सबै ठीक छ भन्ने लागेमा ग्रिन संकेत गरिदिन्छन्। त्यसपछि भन्सार महसुल तिर्न लगाइन्छ। सम्बन्धित एजेन्टले बैंकमा भन्सार शुल्क तिर्छन्। त्यसपछि प्रज्ञापनपत्रसहितको उक्त बिल पनि राख्छन्। सुरुमा प्रज्ञापनपत्रमा तोक लगाउने जाँचकीले ती कागजात बुझेर गेटपास निकालिदिन्छन्। सुन जाँचपासमा कमजोरी देखिएको भन्दै भन्सारका खरिदार यादव पराजुली र कर अधिकृत सन्तोष चन्दलाई निलम्बन गरिएको छ। त्यसपछि ट्याक्सीमा राखियो भन्सार क्लियर भएपछि सामान केमा लैजाने भन्ने प्रज्ञापनपत्रमा नै उल्लेख गरिएको हुन्छ। त्यहाँ आफैं बोकेर लैजाने वा गाडीमार्फत सामान लैजाने भन्ने विकल्प दिइएको हुन्छ। गाडीमार्फत भनिएको छ भने गाडीको नम्बर पनि समावेश हुन्छ प्रज्ञापनपत्रमा नै। गेटमा त्यो प्रज्ञापनपत्र देखाएपछि मात्र भन्सारको ढोकाबाट सामान बोकेको गाडी बाहिर आउँछ। सुनजडित ब्रेक सु र दाह्री काट्ने सामान बा२ज २३२४ नम्बरको ट्याक्सीमा राखेर लैजान खोजिएको थियो। गेटमा थियो राजस्व अनुसन्धान विभागको टोली। उक्त टोलीले सशस्त्र प्रहरीको सहयोगमा उक्त ट्याक्सीलाई भन्सार गेटबाट नियन्त्रणमा लिएको थियो। तस्करीको सुन समातिएपछि एक जना चिनियाँ र एक जना भारतीय नागरिकसहित १० जना पक्राउ परेका छन्। उक्त सुन कसको हो र कसले मगाएको थियो भन्ने अझै खुल्न सकेको छैन। विमानस्थलको भूमिका हुँदैन कार्गो जाँचपासमा विमानस्थलको कुनै पनि भूमिका नहुने विमानस्थल प्रवक्ता सिटौला बताउँछन्। विमानस्थलको भवनमा कार्गो कम्प्लेक्स अपरेट गर्ने जिम्मा दिइएको हो। नीतिगत व्यवस्था एवं पूर्वाधार खडा गर्ने जिम्मा विमानस्थलको भए पनि आन्तरिक सञ्चालनको जिम्मेवारी हुँदैन, उनले अन्नपूर्णसँग भने। कार्गो विमानस्थलमा ओर्लेदेखि भन्सार जाँचपास भएर बाहिर निस्किने बेलासम्म भन्सारका कर्मचारीहरूको भूमिका महत्त्वपूर्ण हुने भन्सार विभागका एक पूर्वमहानिर्देशकले बताए। सबै सामान एक्सरे मेसिनमा जाने र एक्सरे मेसिनले शंका गरे भौतिक जाँच पनि हुने गरेको ती महानिर्देशकले बताए। शंका लाग्नेबित्तिकै भन्सार अधिकृतले पुनः सबै जाँच गर्ने अधिकार पाएको हुन्छ, ती अधिकारीले भने। जाँचकीको कमजोरी हाल भन्सार प्रणाली कम्प्युटरकृत भइसकेकोले त्रुटि हुने सम्भावना कम भएको विमानस्थल भन्सार कार्यालय प्रवक्ता खनाल बताउँछन्। सामानको लोड धेरै भएको बेलामा मानवीय त्रुटि भने हुन सक्छ। तर, अहिले विमानस्थल कार्गो यार्डमा त्यति धेरै सामान नभएको उनले बताए। ओभरलोड हुँदा जाँचकीले कम हेर्छन् कि भन्ने हो, तर त्यसो गर्न पाइँदैन, खनाल भन्छन्। जाँच गर्दा कुनै सामानमा शंका लाग्यो भने रिचेक (आरसी) भनेर लेखिएको हुन्छ। उनका अनुसार यसको मतलब यसलाई पुनः जाँच गर्ने वा रेड लेनबाट लगेर जाँचपास गर्नु भनेर लेखिएको हुन्छ। त्यसको आधारमा जाँचकीले एकदुईपटक नै हेर्नुपर्छ। पछिल्लो समय ब्रेक सुमा भेटिएको सुनको केसमा भने जाँचकी झुक्किएको हुन सक्ने कार्यालयको भनाइ छ। जाँचकीले भौतिक रूपमा नै उक्त ब्रेक सुको बाकसको जाँच गरेको देखिएको प्रवक्ता खनालले जानकारी दिए। जाँच भएको नै देखिन्छ। तर, ब्रेकसुको बाहिरको रंग भनेको सेतो हुन्छ। उसले भित्री भाग भने पूर्णरूपमा जाँच गरेको देखिएन, खनालले भने, भित्र के छ भन्नका लागि ग्रेन्डर ल्याएर नै काट्नुपर्ने हुन्छ। त्यो गर्न समस्या हुन्छ। उक्त दिन आठ बाकसमा ब्रेक सु आएको र तीमध्ये जाँचकीले ३४ वटा बाकसको बाहिर भाग खोलेर हेरेका थिए। भित्री भाग नहेरी सामान छोडेको देखिएको भन्सारका कर्मचारी बताउँछन्।"
पुनः पछि धकेलियो मध्यभोटेकोसी,"सिन्धुपाल्चोक : नेपाल विद्युत् प्राधिकरण र चिलिमे जलविद्युत् कम्पनीले प्रवद्र्धन गरेको १०२ मेगावाटको मध्यभोटेकोसी जलविद्युत् आयोजना पुनः पछि धकेलिएको छ। स्थानीयको अवरोधका कारण प्रसारण लाइन निर्माणमा ढिला हुने कम्पनीले जनाएको छ। मध्यभोटेकोसी जलविद्युत् कम्पनी लिमिटेडका प्रमुख कार्यकारी अधिकृत रामगोपाल शिवाकोटी भन्छन्, यस्तै अवस्था रहे एक महिना ढिलो मात्रै अब काम सकिन्छ। स्थानीय अवरोध, विपद्जस्ता कारणले यो आयोजना पछि सर्दै आएको छ। आयोजनाबाट असोजदेखि बिजुली उत्पादनको नयाँ कार्यतालिका बनेको छ। यसअघि आयोजनाबाट आउँदो साउन १५ देखि बिजुली उत्पादन गर्ने लक्ष्य थियो। प्रसारण लाइन निर्माणमा भएको ढिलाइका कारण आयोजना एक महिना ढिलो हुने अवस्था आएको मध्यभोटेकोसी जलविद्युत् कम्पनी लिमिटेडका प्रमुख कार्यकारी अधिकृत रामगोपाल शिवाकोटीले बताए। आयोजना र नेपाल विद्युत् प्राधिकरणको प्रसारण लाइन निर्माणमा केही ढिला हुन गएकाले आयोजना एक महिना पछाडि धकेलिएको उनले स्पष्ट पारे। आयोजनाको काम लगभग अन्तिम चरणमा छ। २०७९ पुसभित्र सक्ने लक्ष्य राखिएकोमा म्याद थपेर असारमा पुर्याइएको थियो। आयोजना निर्माणमा ढिलाइ हुँदा लागत अनुमान गरिएभन्दा २ अर्ब ७४ करोड ९६ लाख रुपैयाँ बढेको छ। किन भयो विरोध ? यसको प्रसारण लाइन जडान कार्यमा स्थानीयले गरेका हुन्। बाह्रबिसे नगरपालिका४ मा निर्माणाधीन ४०० केभी पावरको सबस्टेसनसम्म जोड्न आयोजनाले वडा नं ३, ४ र ५ को बाटो प्रयोग गर्दा स्थानीयले विरोध गरेको बताइएको छ। बिनासूचना आफूखुसी टावर निर्माण गरेर तार जडान सुरु गरेका कारण विरोध गर्नुपर्ने अवस्था आएको प्रभावित क्षेत्रका स्थानीय एवं स्थानीय संघर्ष समितिका संयोजक बुद्धराज बस्नेतले बताए। मनोमानी ढंगले तार टाँग्न सुरु गरेपछि हामीले विरोध गर्नैपर्ने बाध्यता आयो, बस्नेतले भने। मध्यभोटेकोसी जलविद्युत् कम्पनी महाराजगन्ज काठमाडौंबाट पत्र लेखेर प्रसारण लाइनको दायाँबायाँ १५१५ मिटर क्षेत्रमा पर्ने जग्गाधनीलाई क्षतिपूर्ति लिन कम्पनीको कार्यालयमा आउन भनिएको छ। तर, प्रसारण लाइनको दायाँबायाँ १५१५ मिटरमा पर्ने खेतबारी र आवास क्षेत्रको पूरै लगतकट्टा वा आंशिक मात्रै भन्ने पत्रमा प्रस्ट खुलाइएको छैन। कम्पनीले पठाएको पत्रमा कुनै मापदण्ड उल्लेख छैन, यसरी मनोमानी ढंगले क्षतिपूर्ति दिने पत्र थमाइएपछि हामी विरोधमा उत्रिएका हौं, बस्नेतले भने, मापदण्ड निर्धारण नगरी मनखुसी क्षतिपूर्ति लिन आउ भन्नु नियमसम्मत होइन, अहिलेसम्म आयोजना पक्ष छलफलमा आएको छैन। स्थानीय संघर्ष समितिले दुवै वडालाई प्रभावित क्षेत्र घोषणा नगरेसम्म प्रसारण लाइन अघि बढ्न नदिने बताउँदै आएका छन्। स्थानीयले लगतकट्टा नगरेर प्रसारण लाइनमुनि खेती गर्न पाउने हो भने ८० र पूरा लगतकट्टा हुने हो भने सरकारी मूल्यांकनअनुसार शतप्रतिशत मुआब्जा दिनुपर्ने माग राखेका छन्। कम्पनीले स्थानीयलाई फरकफरक पत्र पठाएको छ, बस्नेतले उनले भने। यसरी मनोमानी ढंगले क्षतिपूर्ति दिने पत्र थमाइएको भन्दै स्थानीय विरोधमा उत्रेका हुन्। बिनासूचना खेतमाथि टावर बनाएर तार जोड्न थालेपछि स्थानीय बलदेव कार्कीले तार नै काटिदिएका थिए। तार काटेको थाहा पाएपछि आयोजनाका कर्मचारी आएर उनलाई १६ लाख क्षतिपूर्ति दिने बताएका छन्। प्रसारण लाइनबाट प्रभावित १ सय २४ घरधुरी कसैलाई पनि तार टाँग्नेबारे पूर्वसूचना दिइएन। सबै पक्ष बसेर मुआब्जाबारे मापदण्ड बनाउने पूर्वसहमति लत्याएर एकाएक पत्र आउन थालेको बाह्रबिसे नगरपालिकाका नगरप्रमुख बालकृष्ण बस्नेतले बताए। राष्ट्रिय गौरवको आयोजना हो। हामीले नकारात्मक प्रभाव पार्ने गर्नुहुन्न, नगरप्रमुख बस्नेतले भने, तर, आयोजनाले स्थानीय सरकारलाई बेवास्ता गरेर प्रभावित क्षेत्रका जनतालाई पेल्न मिल्दैन। मध्यभोटेकोसी जलविद्युत् कम्पनीले बाह्रबिसे ५, ६, ७, ८ लाई प्रभावित क्षेत्र घोषणा गरेको छ। तर, प्रसारण लाइन पर्ने ३ र ४ लाई प्रभावित क्षेत्र भनेको छैन। स्थानीय संघर्ष समितिले ती दुवै वडालाई प्रभावित क्षेत्र घोषणा नगरेसम्म प्रसारण लाइन अघि बढ्न नदिने बताएका छन्। समितिका संयोजक बस्नेतले मापदण्ड निर्धारण नगरी मनोमानी ढंगले क्षतिपूर्ति लिन आऊ भन्नु नियमसंगत नभएको बताए।"
आधुनिक नेपाली चेतका निर्माता बीपी,"नेपाली समाजको समावेशी चरित्रलाई बीपीले व्यावहारिक राजनीतिमा समेट्ने प्रयास गरे। उनले लिएको संसदीय लोकतन्त्रको बाटो आज देशको मूल राजनीतिक पद्धतिको रूपमा संस्थागत भइसकेको छ। आज हामी नेपाली राजनीति र साहित्यका शिखर व्यक्तित्व बीपी कोइरालाको ४२औं स्मृति दिवस मनाउन गइरहेका छौं। बीपी बितेको चार दशक नाघिसक्दा पनि उनको व्यक्तित्व र कृतित्वमाथि देशैभर सघन छलफल र बहस हुँदैछ। नेपाली कांग्रेसभित्र र बाहिर उनको योगदानलाई लिएर यस प्रकारका छलफल, बहस हुँदै जानु कोइरालाले अँगालेको दर्शन र अभ्यास गरेको राजनीतिक बाटोको सर्वस्वीकार्यताको दायरा बढ्दै जानु हो। बीपी कोइरालाको राजनीतिक व्यक्तित्वका स्पष्ट दुई आयाम छन्। पहिलो, तत्कालीन समस्यालाई पर्गेलेर समाधानको उचित उपाय पहिल्याउन सक्ने गतिशील राजनीतिक व्यक्तित्व थियो। दोस्रो, राजनीतिक कोर्सका दौडान मुलुकले कालान्तरमा भोग्न सक्ने दीर्घकालीन समस्यालाई आकलन गरेर समस्याको जरोसम्म पुग्ने र समाधानको उपाय खोज्ने सुविचारित समाजशास्त्रीय चेत थियो। यी दुई आयामको बलमा बीपीको व्यक्तित्व निर्माण भएको छ। अद्यापि उनी नेपाली राजनीतिको केन्द्रमा छन्। यी दुई बृहत् आयामलाई केन्द्रमा राखेर प्रकट हुने उनका अरू सहायक विशेषता छन्। प्रजातान्त्रिक व्यक्तित्व, गतिशील व्यक्तित्व, राष्ट्रभक्त छवि र समन्वयकारी व्यक्तित्व। अन्यायी जहानियाँ राणा शासकको पञ्जामा जकडिएको तत्कालीन समाजले विद्यालयको मुख देख्न पाएन। त्यसैले नेपालको प्रमुख समस्या चेतनाको कमी थियो। उतिबेलाको कुरा छोडिदिउँ। दुर्भाग्य मान्नुपर्छ, विज्ञान प्रविधिको क्षेत्रमा दुनियाँले अभूतपूर्व प्रगति गरिसक्दा नेपालमा थुप्रै यस्ता परिवार छन्, जहाँ विद्यालय पुगेको पुस्ता मुस्किलले एउटा पुग्दैछ। यस्तो विकराल परिस्थितिमा चेतनाको दुर्लभ दियो बालेर आठ दशक पहिला बीपीले नेपाली समाजलाई जोडेर सामूहिक संज्ञान निर्माणको पहिलो प्रयास थालेका थिए। यसको आधारभूत पिलरको रूपमा उनले राष्ट्रियताको नवीन आयाम खुट्ट्याए। केवल भूगोल, ढुंगा, माटोजस्ता भौतिक पदार्थले मात्र राष्ट्रियताको आयाम समेट्न नसक्ने बरू राष्ट्रवासीको सामूहिक हित, चित्त, भावना र सामञ्जस्यतामा मात्र राष्ट्रियताको निर्माण हुने उनको परिभाषा आफैंमा नवीन र ओजस्वी थियो। एउटै समुदायभित्र पनि भूगोलअनुसार फरकफरक भाषा, संस्कार र व्यावहारिक जीवनमा भेद छ। उदाहरणका लागि पूर्वको ब्राह्मण र पश्चिमको ब्राह्मणबीच भाषिक आञ्चलिकता प्रधान छ। फरकफरक भूगोलमा बस्ने नेवार र गुरुङको आआफ्नो संस्कार छ। लवज छ। यो विविधतालाई बुझ्न र एउटा सूत्रमा उन्न सकेमा मात्र राष्ट्रियता बलियो हुने उनको आशय थियो। लोकतान्त्रिक छविलाई केन्द्रमा राखेर बीपीले जीवनभर लोकतन्त्र प्राप्तिका लागि संघर्ष गर्नुभयो। उनले खोजेको लोकतन्त्रको केन्द्रमा नागरिक थिए। जनताद्वारा निर्वाचित सरकार र नागरिकले बनाएको संवैधानिक परिधिभित्र संवैधानिक राजसंस्था उनको वैचारिक मेरुदण्ड थियो। राजा र नागरिकबीचको अटुट सम्बन्ध र सहकार्यबाट मात्र विशिष्ट भौगोलिक अवस्थिति लिएर जन्मिएको नेपालको राष्ट्रियताको संरक्षण र प्रवद्र्धन गर्न सकिने बीपीको विश्वासलाई नेपाली कांग्रेसले लामो समयसम्म अंगीकार गर्यो। तर, राजाको उल्टो मतिलाई समयको गतिले ठीक पार्नुपर्ने भयो। इतिहास साक्षी राखेर बीपी स्वयं र नेपाली कांग्रेसले राजसंस्थालाई पटकपटक चेतावनीसहितको नसिहत दियो जनताका अहरणीय अधिकार जबर्जस्ती खोस्नेहरूको इतिहासमा कुनै स्थान छैन। नागरिक अधिकार राजाले दयाभाग स्वरूप दिएका दानबस्तु होइनन् बरू राज्यले महसुस गरेका या स्वीकार गरेका तत्त्वहरू हुन्। त्यसैले नागरिक अधिकार खोस्ने कुचेष्टा नगर। स्वयं बीपीले ठाउँठाउँमा भनेका छन्, जनतामाथि जबर्जस्ती गर्छौ भने इतिहासमा राजसंस्थाको स्थान कतै रहने छैन। आखिर भयो त्यस्तै। पर्दापछाडि अराजनीतिक शक्तिहरूसँगको साँठगाँठबाट जनताविरुद्ध तिरीपासा खेल्ने राजसंस्थालाई कांग्रेसकै नेतृत्वमा बिदाइ गरेर देशमा संघीय लोकतान्त्रिक गणतन्त्र संस्थागत गर्नुपर्यो, जुन सुखद कुरा हो। नेपाली समाजको समावेशी चरित्रलाई उनले व्यावहारिक राजनीतिमा समेट्ने प्रयास गरे बीपीले। २०१६ सालमा प्रथम जननिर्वाचित प्रधानमन्त्री बनेपछि उनको नेतृत्वको मन्त्रिमण्डलमा सहभागी महिला, मधेसी, थारू, आदिवासीलगायत समुदायका अनुहारले पुष्टि गर्छ। उनले लिएको संसदीय लोकतन्त्रको बाटो आज देशको मूल राजनीतिक पद्धतिको रूपमा संस्थागत भइसकेको छ। यद्यपि उनले खोजेको पूर्ण लोकतन्त्र प्राप्तिको महान् उद्देश्यका लागि भने हामीले अझै मिहिनेत गर्नुपर्ने देखिन्छ। किनकि पूर्ण लोकतन्त्र राजनीतिक व्यवस्था परिवर्तनमात्र नभएर जनताको अवस्था परिवर्तनसँग प्रत्यक्ष साइनो गाँस्ने सर्वाधिक महत्त्वको विषय हो। आज छिमेकी भारत र चीन शीतयुद्धकालीन बीपीको समयका रहेनन्। उनीहरूसँग भएको विशाल मानव जनशक्ति र सूचना प्रविधिको क्षेत्रमा गरेको प्रगतिको आधारमा उनीहरूको आर्थिक हैसियत चुलिएको छ। आर्थिक समृद्धिको जगमा टेकेर विकासको बाटो पहिल्याएका उनीहरूले विश्व राजनीतिक रंगमञ्चमा आफ्नो हैसियत सशक्त बनाउँदै लिएका छन्। उनीहरूको अगाडि हाम्रो हैसियत लघु स्वरूपमा खुम्चिँदै गइरहेको छ। निःसन्देह यो सुखद संकेत होइन। अन्तर्राष्ट्रिय फोरममा देशको हैसियत कसरी कायम हुन्छ भन्ने कुराको एउटा महत्त्वपूर्ण निर्धारक तत्त्व उक्त देशको नेतृत्वले छिमेकी देश र शक्ति राष्ट्रबाट पाउने सम्मान र महत्त्वसँग प्रत्यक्ष रूपमा जोडिन्छ। बीपीले तत्कालीन छिमेकी देशबाट पाएको सम्मान र महत्त्व प्रष्ट्याउने दुई सन्दर्भ हेर्नु प्रासंगिक हुन्छ। तत्कालीन भारतको सर्वाेच्च नेतृत्वमा अंग्रेजविरुद्ध भारत छोडो आन्दोलनमा सहभागी हुँदैदेखिका बीपीका आत्मीय साथीहरू थिए। गान्धी, नेहरू, राममनोहर लोहिया, जयप्रकाश नारायण सबैसँग उनको सम्बन्ध थियो। निरंकुश शासकविरुद्ध बीपीले गान्धीसँग सहयोग मागेको र गान्धीले आफू सधैं न्यायको पक्षमा उभिने कुरा बताएको उनले आत्मवृत्तान्तमा लेखेका छन्। भारतबाट राजनीतिक जीवन सुरु गरेका बीपीका लागि तत्कालीन भारतीय उच्च नेतृत्व मित्रमण्डली समान थियो। उता चीनको भ्रमणमा जाँदा बीपीलाई स्वागत गर्न चिनियाँ प्रधानमन्त्री चाउ एन लाई एअरपोर्टसम्म पुगेका थिए भने अध्यक्ष माओ राति ११ बजे बीपी सुतेको होटेलको कोठामा भेट्न आएका थिए। चीनले सगरमाथामाथि दाबी लिएको अवस्थामा माओसँगको उक्त भेटमा बीपीले सगरमाथामाथि नेपालको बलियो दाबीमात्र प्रस्तुत गरेनन्, अन्तर्राष्ट्रिय वैधता पनि लिए र सदाका लागि सगरमाथा नेपालको बनाए। नेपाली नेताहरूले छिमेकी राष्ट्रहरूबाट यो स्तरको सम्मान पाउने र उनीहरूसामु उपस्थिति जनाउने कुरा कल्पना बाहिर पुगेको दुर्भाग्यपूर्ण स्थिति छ। तर, प्रचुर अध्ययनको विराट दायरा, कुशाग्र बुद्धि र कूटनीतिक चतुर्याइँको बलमा बीपीका लागि त्यो स्तरको उच्च सम्मान पाउन सहज थियो। द्वितीय विश्वयुद्धको त्रासदीपछि दुनियाँमा देशका नक्साहरू परिवर्तन भइरहेका थिए। उपनिवेश भत्किने देशहरू स्वतन्त्र हुने र नयाँनयाँ देशहरू बन्ने क्रम जारी थियो। देशको स्वतन्त्रता शक्ति राष्ट्रहरूले दिने मान्यतामा निर्भर रहने विश्वास बलशाली बन्दै गइरहेको थियो। यस्तो अवस्थामा नेपाल जस्तो भौगोलिक, आर्थिक, राजनीतिक र सैन्य सामथ्र्यको हिसाबले सानो देशले विश्व राजनीतिक रंगमञ्चमा गर्विलो उपस्थिति जनाउने कुरा अहं थियो। भारतीय प्रधानमन्त्री नेहरूले भारतको संसद्मा उभिएर हिमालय मुनिको भूगोलमा आक्रमण हुनुलाई हिन्दुस्तानले आफ्नै देशमाथि भएको हस्तक्षेप र आक्रमणको रूपमा लिन्छ भन्ने अभिव्यक्तिलाई खण्डन गरेर फिर्ता लिन लगाएर होस् वा इजरायलको विषयमा संयुक्त राष्ट्रसंघको महासभामा प्रखर विचार राखेर होस्, विश्व राजनीतिक र कूटनीतिक रंगमञ्चमा नेपालको स्थान उँचो बनाउने कामको नेतृत्व बीपीले गरेका थिए। अर्काेतिर भारत निर्वासनमा छँदा इन्दिरा गान्धीले अवाञ्छित प्रस्ताव ल्याएपछि विदेशी महारानी मान्नुभन्दा स्वदेशी महाराज मान्छु भनेर उनी स्वदेश फर्किए। देशको स्वाधीनता रक्षाको सबालमा यत्तिको परिपक्व बुझाइ अरू समकालीन र पश्चवर्ती नेताहरूमा विरलै पाइन्छ। त्यसैले बीपी प्रथम जननिर्वाचित प्रधानमन्त्री हुँदा अंगीकार गरेको असंलग्न परराष्ट्र नीति नेपालको सुखद भविष्यका लागि सर्वाधिक महत्त्वपूर्ण छ। यद्यपि बीपीको जीवन सहज थिएन। उनले कतै भनेका थिए, म सिजेरियन विधिबाट जन्मिएँ। एक प्रकार मेरो जन्म आफैंमा विद्रोह थियो। उनको जीवन निःसन्देह नायकीय थियो तर समस्याबाट मुक्त थिएन। संघर्षशील जीवन र कहानी पढ्ने र सुन्नेहरूका लागि आकर्षक देखिएता पनि स्वयंको लागि भने कष्टकर हुने नै भए। परवास, निर्वास र जेलमा रहँदा उनले भोग्नुपरेका समस्याको फेहरिस्त लामो छ। बीपीलाई आदर्श मान्नु इमान, धीरता र वीरतामा अडिग रहनु हो। हरेक वर्ष आउने बीपी जयन्ती, बीपी स्मृति वा राष्ट्रिय मेलमिलाप दिवसको अवसरमा बीपीको कृतित्व र व्यक्तित्व माथिको बहस छलफललाई केवल पुनरुक्ति दोषवाला फुर्सदको मेलोमेसो र कर्मकाण्ड मात्र बन्न नदिन सबैजना कर्मयोगी बन्न र आफ्नो ठाउँबाट राष्ट्रनिर्माणमा योगदान दिन आवश्यक छ।"
दुर्गम दुरुस्त पार्ने संस्मरण,"दैनिक जीवनका अनवरत दैनिकीलाई एकदुई दिन थाँती राखेर यात्रामा निक्लिएका लेखक मानवका पीडादायक यथार्थ देखेर आत्तिान्छन्, छट्पटिन्छन्। भन्छन्, दान गर्नू बिर्सिदिनू तर यात्रा गर्नू सम्झिरहनू ! भनेजस्तो कहाँ हुन्छ र ? बिर्सने कुराहरू बेलाबेला याद आइदिन्छन्, सम्झने क्षण भने स्मृतिबाट बिलाइहाल्छन्। यात्राका समयमा देखेका मन छुने विषयवस्तु टिपोट गर्ने बानी राम्रो लाग्छ। बुँदामा उल्लेख गरिएको तिनै टिपोटले सुन्दर लेख तयार हुन्छ। विभिन्न ठाउँमा यात्रा गर्दै टिपोट गरी तयार पारिएको यात्रा संस्मरणले त्यस ठाउँको परिचय बोकेको हुन्छ। दाजु गोविन्दराज भट्टराईको संयोजकत्वमा फागुन अन्त्यतिर १५ जनाको टोली पूर्वको साहित्यिक यात्रामा निक्लियौं। मबाहेक टोलीका सबैको लेख आइसक्यो। म भने साथीभाइका कृतिभित्रै हराइरहेछु। कृति पढिसकेपछि त्यसभित्रको गुलियो रस निकाल्न असाध्यै मनपर्छ। कुनै किताब यति नशालु हुन्छन्, त्यस्ता किताबको अध्ययनपश्चात् धेरै दिनसम्म नशाजन्य पदार्थको सेवन गरे झैं लठ्ठिन्छु। शंकर लामिछाने र विश्वेश्वरप्रसादका कृति पढ्दा सधैं यस्तै महसुस हुन्छ। नियात्रा संग्रह प्रणय र पाइला पुस्तकको चर्चामा निमग्न छु। निबन्धमा कला मिसाएर नयाँ स्वादको रचना तयार पार्ने ज्ञानेन्द्र विवश पछिल्लो समय नियात्रामा कलम चलाइरहेका छन्। एक थुँगो फूलको वर्णन गर्नुपर्दा एउटा विशाल फूलैफूलको नर्सरी तयार पार्न सक्ने शब्द भण्डार भएका यी लेखकको धेरै किताब पढिसकेकी छु। यिनको नयाँ पुस्तक सुन्दरी चोकले पनि मन नलोभ्याएको त कहाँ हो र ? यात्रा गर्दा नयाँ ठाउँको जीवनशैली, संस्कार, संस्कृति र प्राकृतिक पर्यावरणलाई आँखाले स्पर्श गरी ओठले चुमेर हृदयमा सँगाल्नु र त्यसलाई कृतिको रूपमा तयार पारेर पाठकसामु ल्याउनु कत्रो आनन्दको कुरा हो। त्यसैकारण साहित्य समाजको प्रतिबिम्ब हो भनिन्छ। यसमा दुई दर्जन लेख छन्। प्रायः नेपालकै अधिकांश ग्रामीण भेगको कथाव्यथा छन् भने छिमेकी भारतमा घुमेका स्मरणीय पलहरू पनि संग्रहमा छन्। लेखकले यात्रा गरेका ठाउँको प्राकृतिक, भौगोलिक, ऐतिहासिक, सांस्कृतिक पक्षको विस्तृत अध्ययन अवलोकन गरेर लेखिएका कतिपय नियात्रा सुन्दर नारीको सौन्दर्यमा डुबेर लेखिएका रहस्यमय कविता झैं लाग्छन्। भन्नुपर्दा, प्रकृति र नारी उस्तै सुन्दर हुन्छन्। सुन्दरी चोक, अन्नपूर्णाका विम्बहरू अनि प्रणय र पाइला। पुस्तक पढेपछि लेखक नारीवादको पक्षमा उभिए झैं लाग्यो। पुस्तकभित्र मन परेको निबन्ध गाउँ जाँदा जे देखियोबाट सानो अनुच्छेद रमणीय सौन्दर्यको त्यस पाटोमा मन लठ्ठिएर भुनभुनाउन थाल्छ सुस्तरी ! भावुक भावना बयली खेल्छ। चञ्चल स्वभाव चुपचाप हुन्छ। चंगा झैं मन प्रकृतिको विस्तीर्णम् आवरण माथि घुम्न र डुल्न थाल्छ मस्तले। आँखाभरि हरियो रङ नाच्छ धरतीको सुगन्धसहित। अन्ततः पहाडी तरेलीका बिस्कुनमा मन रमाउन थाल्छ। प्रेमको पाटोलाई आँखाको स्पर्श र अनुभूतिले भेटिने रहेछ। हो नि, आफ्नो जन्मस्थान पुगेपछि सबैको मन यसरी नै पुलकित हुन्छ। दैनिक जीवनका अनवरत दैनिकीलाई एकदुई दिन थाँती राखेर यात्रामा निक्लिएका लेखक मानवका पीडादायक यथार्थ देखेर आत्तिन्छन्, छट्पटिन्छन्। मनकामना, मस्र्याङ्दी र मन पढेपछि मनै भत्कियो। धेरै कष्टकर छ नेपालका ग्रामीण भेगमा बसोबास गर्ने नेपालीको जीवन। सहरमा बस्ने मान्छेले त कल्पनै गर्न सक्दैनन्। खाली खुट्टा र पिठ्यूँमा भारी बोकेर पखेरा चढ्ने साहसीहरूसँग दुःखको पहाड पनि सँगै उक्लन्छ लेखक। उनीहरूले चाहेको सुख एकछिनको हेराइमा देखिने सौन्दर्य होइन। आफ्नै कमाइले आरामपूर्वक राम्ररी खान लाउन पाउनु नै सुखमय जीवनको प्राप्ति हो उनीहरूलाई ! चुच्चेमारामा चिप्लेटी निबन्धले पाठकको मन अत्याउँछ। मुगु र जुम्लाको सिमाना साँधका रूपमा रहेको चुच्चेमारा मौसमअनुसार आफ्नो रूप बदलेर अद्भूत चमत्कार देखाउँछ। त्यहाँ बर्खामा मान्छे आवतजावत गर्छन्, सारा हरियाली देखिन्छ रूपसँगै उसको नाम चुच्चेमारा लेकको नामले चिनिन्छ। त्यहाँका बासिन्दा अनेकौं किसिमका जंगली वनस्पति जडीबुटी खोजेर बिक्री गरेको पैसाले जीवन निर्वाह गर्छन् तर हिउँद लागेपछि चुच्चेमाराले आफूलाई लेकबाट हिउँ पहाड बनाउँछ। त्यहाँ कुनै वनस्पति रहन्नन्। कोही चड्न नसक्ने चुच्चेमारा आफूलाई हिउँको बर्को ओडाएर एक्लै बसिरहन्छ एउटा सिंगो ऋतु बोकेर। साँच्चै प्रकृतिले समानता र संघर्ष सिकाउँछ। राप्ती तटमा जीवनको व्याकरण : राजा महेन्द्रले नारायणी नदीमा डुंगामाथि बसेर कवि सम्मेलन आयोजना गरेका रोचक प्रसंगदेखि राणाकालमा उच्च पदस्थ श्री ३ परिवार र विदेशी पाहुनाको काठमाडौं बाहिर घुम्न जाने ठाउँमा पहिलो गन्तव्यस्थल नै चितवन भएको कुरा इतिहासमा पढ्न पाइन्छ। अनेकौं किंवदन्ती बोकेर बाँचेको त्यो चितवन राष्ट्रिय निकुञ्जले आदिवासीलाई के कति सम्बोधन गर्यो त्यो जगजाहेरै छ। प्राकृतिक सौन्दर्य, दुर्लभ वनस्पति र वन्यजन्तु एकै स्थानमा रहेको सुन्दर चितवनमा नदी र निकुञ्जमा आश्रित आदिवासीको पीडा, नारायणी र राप्ती नदीमा माछा मार्ने, निकुञ्जमा सिकार गर्ने र कन्दमूल खोजी जीवन गुजारा गर्ने आदिवासीको आवाजजस्ता दुःखद् पक्षको आवाज उठान गरेको यो नियात्राले राप्ती तटमा जीवनको व्याकरण खोजिरहेछ। धेरै कष्टकर छ नेपालका ग्रामीण भेगमा बसोबास गर्ने नेपालीको जीवन। खाली खुट्टा र पिठ्यूँमा भारी बोकेर पखेरा चढ्ने साहसीहरूसँग दुःखको पहाड पनि सँगै उक्लन्छ लेखक। नेपालभित्रको अर्को नेपाल : मुलुककै विकट र अति दुर्गम क्षेत्र करान भेगको खास ठाउँ नै मुगु कार्ती, किम्री र डोल्फु हुन्। यहाँका बासिन्दा सुर्खेतबाट खाद्यान्न बेसाएर खाने रहेछन्। छायाँनाथ हिमालको छेउमा ढुंगैढुंगाको डरलाग्दो भिरको बाटो छिचोल्दै १२ हजार फिट उचाइमा रहेको डोल्फु गाउँको हृदयविदारक कथा पढेर म तर्सिएँ। मासु खाएर हाडखोड छोडे झैं चुच्चाचुच्ची ढुंगाका थुप्रै थुप्रो कसरी हिँड्छन् मान्छे ? प्रश्नैप्रश्नको ओइरो लाग्छ मनमा। मान्छे, जस्तोमा पनि बाँच्न सक्ने लाचार प्राणी। दुःखको दुखाइले सीमा नाघिसक्दा पनि सुखको खोजीमा बगिरहन्छ मान्छे। त्यही दुःखले बनेका अक्करे पहाडसँग हातेमालो गर्छ मान्छे। त्यस्तै प्रणय छ अनि त्यसैमा पाइला। पदचाप जीवनको दुःखद् यात्रा हिँडिरहेको छ। तिनै डोल्फुवासीलाई थाहा होला, दुःखको कथाव्यथा कति मर्मघाती हुन्छ भन्ने कुरा ! संसारले सञ्चार प्रविधिमार्फत फड्को मारेर कहाँ पुगिसक्यो तर यी दुःखीहरूको जीवनशैली आदिमकालकै अन्धकारमा छामछुम गरिरहे झैं लाग्छ। सहरको सुखसयलमा बस्नेलाई यी र यस्ता दुर्गम गाउँका कथाहरू एकादेशका लाग्न सक्छन् तर यो डोल्फु हाम्रै देशभित्रको एउटा अन्धकार गाउँ हो। त्यसो भए यो मात्र एउटा दुःखको कथा बोकेको गाउँ हो त भन्ने प्रश्न उठ्ला। यस्ता विकट गाउँ धेरै छन्, विकास र समृद्धिका आँखाहरू पुग्न बाँकी। नपुगेको र नदेखेको ठाउँ हेर्ने रहरले लेखकलाई छिमेकी मुलुक भारतका विभिन्न ठाउँमा तानेर लैजान्छ। उनले लेखेको सिक्किमको वर्णन पढ्दै गर्दा नेपालकै पूर्वी पहाड राँके सम्झिएँ। यतिबेला आकाशलाई पूरै कुहिरोले ढाकेको छ र जंगलभित्र हुस्सु पसेर आँखाको दृश्यमा संसारभरि घनघोर जंगलबाहेक केही देखिँदैन। साँच्चै ठ्याक्कै यस्तै थियो, मैले स्पर्श गरेको राँके। नजिकैको कालिम्पोङको रूपले मन बरालियो भन्छन् लेखक कालिम्पोङ सौन्दर्य कलाको भण्डार हो, बैंस चुहेको मुस्कान छ त्यहाँ, बैंस लजाएको अनुभूत हुन्छ त्यहाँ। साँच्चै बैंसको रंग स्वयंमा मादक र मायालु हुन्छ। सायद प्रकृतिको अनुपम सौन्दर्यको रहस्यकै कारण मान्छे उत्सुकतापूर्वक यसको पछाडि दौडन्छन्। त्यसो त, आनन्दमय अनुभूतिको अभावमा मान्छे उदास हुन्छ। भनिन्छ, जीवनको प्रमुख रहस्य नै आनन्दको आशा र त्यसको प्राप्तिको प्रतीक्षा हो। जीवनलाई पूर्णता र अर्थ दिन पनि बाह्य प्रकृति एवं जीवनशैलीसँग साक्षात्कार गर्न यात्रा आफैंमा आवश्यक हुन्छ। यस किसिमको यात्राबाट आध्यात्मिक आनन्द र जीवनको सर्वाधिक खुसीको अनुभूति प्राप्त हुन्छ। हिजोआज नेपालमा शरणार्थी काण्ड चरमोत्कर्षमा छ। बीसौं वर्षदेखि भुटानी शरणार्थी आश्रयको खोजीमा नेपाल आएको कुरा त सर्वविदितै छ। शरणार्थीको नाममा नक्कली शरणार्थी बनाउने गिरोहको अझै खोजी कार्य जारी छ भन्दै गर्दा नेपालीको महानताको हिसाबकिताब बाहिरी देशदुनियाँले गरेकै होला। पुस्तककै नियात्रा संस्मरणमा शरणार्थीको महत्त्वकांक्षा पढेपछि हालको अवस्था थोरै लेखिहालें। कसैलाई चोट परे क्षमा चाहन्छु। लेखकले धेरै पहिले देखेको शरणार्थी शिविर आज बदलिएको छ। समग्रमा किताब राम्रो छ, धेरै पिछडिएका गाउँ, त्यहाँका बासिन्दाको आवाज बुलन्द गरेका छन् लेखक।"
बीपीलाई विश्वदृष्टि दिने नारी पात्र,"बीपी एक सिद्धहस्त लेखक र साहित्यकार हुन्। आत्मकथा आफ्नो कथा र जेल जर्नलमा उनको लेखनशैलीको स्पष्ट छाप र परिचय पाइन्छ। बीपी कोइरालाको परिवार एउटा राजनीतिक परिवार थियो। आत्मकथा आफ्नो कथामा उनी लेख्छन््, राजनीति मेरो जीवनमा जन्मजात फलामको चम्चा भनेर आयो। त्यसले बीपीलाई आजीवन छाडेन। तर यो लेखको दृष्टि मूलतः बीपीको साहित्यका नारी पात्रउपर हुनेछ। साहित्यको चर्चाबिना उनको व्यक्तित्व एकांगी बन्न जान्छ। वनारसमा जन्मेका बीपी वनारस, चन्द्रगन्ज, विराटनगर, कलकत्ता, टेडीमा हुर्के बढे। आफ्नो कथामा उनको प्रारम्भिक जीवनमा सर्वाधिक प्रभाव पर्ने महिलाहरूको बडो अभिरुचिपूर्ण वर्णन गरिएको छ। यो लेख तिनै महिला र तिनको परिवेशमा केन्द्रित छ। बीपीका लिखतहरू पुनर्पाठ गर्ने उपक्रमको मज्जा नै बेग्लै छ। रहस्यका पात्रहरू त्यहाँ गुजुल्टिएका हुन्छन्। यो लेख त्यही र विचरण गर्ने कोसिसको परिणाम हो, जसले एउटा स्पष्ट आकार ग्रहण गर्न बाँकी नै छ। बीपी एउटा सिद्धहस्त लेखक र साहित्यकार भएकाले उनले आत्मकथा आफ्नो कथा र जेल जर्नलमा उनको लेखनशैलीको स्पष्ट छाप र परिचय पाइन्छ। आफ्नो कथा सुन्दरीजल कारागारमा बस्दा लेखिएको थियो। राजा महेन्द्रले उनकै शब्दमा शासनबाट च्युत गरेर बीपीलाई प्रिजर्भ गरेर राखेको समय थियो। बीपीको उमेर ५० को आसपास थियो। जेलमा रहँदा लेखेका दिनपञ्जीहरूमा आफूले आत्मकथा लेख्ने तयारी गरेको र केही अंश लेखेको चर्चा भेटिन्छ। आफ्नो कथा बीपीको निधन पछिमात्र छापियो २०४०४१ सालतिर। आफ्नो कथामा बीपीले केही महिलाको विशेष वर्णन छ। ती अधिकांश परिवारभित्रकै थिए। तीमध्ये प्रमुख महिला हुन्, उनको हजुरआमा राज्यलक्ष्मी, उनकी आमा दिव्या, माहिली आमा, साहिँली दिदी, कान्छी नानी आदि। आमा र हजुरआमाबाहेक अरू महिलाको चरित्र चित्रण प्रकारान्तरले बीपीका कथा र उपन्यासमा हुन पुगेका छन्। बीपी साहित्यको एउटा सामान्य अध्येताले त्यो कुराको छनक पाउँछ बाँकी त्यसको पोयो फुकाउने कुरा उसको विस्तृत अभिरुचिमा भर पर्छ। महिला र यौनका बारेमा बीपीको जुन उद्धात दृष्टिकोण बन्न पुग्यो त्यो बीपीको संसर्गमा आएका यिनै महिलाहरूको सूक्ष्म अवलोकनबाट सम्भव भएको मान्न सकिन्छ। बीपीले पढेका विश्वसाहित्यका पात्रहरू दूरका विषय थिए, तिनको समेत प्रभाव अवश्य पर्यो होला। तर आफ्नो आँखा अगाडिका सजीव पात्रहरूको अप्रतीम चिरकालीन छाप रहन पुग्नु अन्यथा होइन। आफ्नो कथामा बीपी लेख्छन् हाम्रो मस्तिष्कमा अडेर रहेका स्मृतिहरू कति स्मृतिहरू त मस्तिष्कको अवचेतनको अँध्यारो अन्तरगर्भमा लुकेर रहेका हुन्छन्, जहाँ परोक्षबाट हाम्रो मनोविज्ञानलाई प्रभावित पारिरहन्छन्। ती हाम्रा अनुभवका प्रतीक हुन् र तिनीहरू नै जगका त्यस्ता ढुंगा हुन् जसका उपर हाम्रो विश्वास, चरित्र र आचरणको इमारत खडा हुन्छ। स्मृतिको माध्यमबाट नै कुनै पनि अनुभवको स्थायी प्रभाव व्यक्तिका चरित्रमा शतत् परिरहन्छन्। नत्र भने जीवनमा अनुभव पनि पानीमा नाउँजस्तै हिँड्दैछ पाइला मेट्दैछ गर्ने थिए। बीपी थप लेख्छन्, पुरुष शासित हाम्रो समाजमा नारीको चारित्रिक गुण दोषको केवल एउटा माप छ पातिव्रत्य। यदि नारी पतिता छ भने उसका तमाम दोष गन्तीमा आउँदैनन्। र, यदि छैन भने उस्का सारा गुणहरू मूल्यहीन भएर जान्छन्। पतिव्रताको पनि अर्थ मैथुनिक एक लिंगी निष्ठामा मात्र सीमित पारिएको छ। कलकत्तामा छँदा पातिव्रत्य धर्मको खुकुलोपनको एउटा ज्वलन्त उदाहरण पाएँ। त्यो अनुभवले मेरो मानवचरित्रसम्बन्धी विश्वासमा ठूलो प्रभाव पार्यो जो पछिसम्म कायम छ। त्यसैले मेरो विश्वासमा यौनको चारित्रिक महात्म्यको ठूलो अवमूल्यन गराएको छ। त्यसैले जसलाई हाम्रो समाजमा खसेकी आइमाई भन्छन्, त्यसउपर अरूहरूले सजिलै ढुंगा फ्याँक्न सक्छन्, म सक्तिनँ किनभने त्यस्ता प्रत्येक नारीमा म आफ्नी माहिली आमाको अनुहार देख्छु। वनारसभन्दा कलकत्ता निक्कै ठूलो वैभवशाली महानगर थियो। बीपी आफ्नो इलाजका लागि बुवा कृष्णप्रसाद भएको ठाउँ कलकत्ता गएका थिए। त्यहाँ उनी जम्माजम्मी चार, पाँच महिना बसे। त्यो चन्द्रशमशेरको कोपभाजनमा परेर लखेटिँदाको समय थियो। वनारसमा रहेका झन्डै चार दर्जन बृहत् परिवारका सदस्यहरूको हात मुख जोर्ने जुगाडको इन्तजाम गर्नका लागि कृष्णप्रसाद कलकत्ता पुगेर आफ्ना पुराना व्यवसायी साथीहरू सम्बन्धीसँग सहाराको हात माग्दै र नूतन सम्भावना खोजीको विकट संघर्ष गरिरहेको बेला थियो। काठमाडौंको राजनीति, व्यवसाय र संस्कृतिमा कलकत्ताको प्रभाव घटिसकेको थिएन। बंग भंग अर्थात् बंगालमा हुने निरन्तरको विद्रोहबाट आजित भएर डिभाइड एन्ड रुलअन्तर्गत बंगलालाई दुई टुक्रामा विभाजन गरिएको थियो पूर्वी बंगाल र पश्चिम बंगाल भनेर। हिन्दु बहुल पश्चिम बंगाल, मुस्लिम बहुल पूर्वी बंगाल जो पूर्वी पाकिस्तान (१९४७) हुँदै १९७३ मा बंगलादेश नामको स्वतन्त्र देश बन्न पुग्यो। त्यतिले नपुगेर कलकत्तामा रहेको राजधानीलाई दिल्ली सारियो १९११ मा। त्यसको औपचारिक रूप भने १९३१ मा मात्र पूरा भएको थियो। नयाँ दिल्लीको नयाँ संरचना बन्न दुई दशक लागेका कारणले। मुगलकालीन दिल्ली र लुटेनले डिजाइन गरेको अंग्रेज निर्मित दिल्ली प्रस्ट छुटिन्छ। दिल्ली घुमेको जो कोहीका आँखाले त्यसको भेदको रसपान गरेका हुन्छन्। १९१४ मा जन्मेका बीपीले उल्लेख गरेका घटनाक्रम बाल्यकाल अर्थात् म्याट्रिक परीक्षा दिनु अगाडिको भएकाले १९३१ सम्म कलकत्ताको वैभव उत्कर्षमा नै थियो। वनारसमा विशुद्ध धार्मिक उद्देश्यले तिरोहित हुन गंगा बास गर्न वा संस्कृतको अध्ययन गर्ने हेतुले ज्यादा नेपाली पुग्थे तर कलकत्ता पुग्नुको कारण त्योभन्दा व्यापक हुन्थ्यो। पित्तृसत्ताले जकडेको परम्परागत समाजबाट मुक्तिको खोजीमा हिँडेका पहाडी चेतनालाई कलकत्ता महानगरमा मौजुद व्यक्तिगत आजादीको वातावरणले निष्फिक्री महसुस गराउँथ्यो सायद। त्यसरी त्यहाँ नेपालबाट विविध कारणले पुगेका नेपालीको समागममा कृष्णप्रसादले छोरा बीपीको छोटो कलकत्ता बसाइमा सरिक गराएका थिए। बीपीको त कलकत्ता बास छोटो भए पनि उनले त्यहाँबाट बोकेर लगेको चेतना उनको अनन्त कालप्रवाहमा दीर्घकालका लागि अंकित हुन पुग्यो। पहिलोपटक आफ्नो कथा पढ्ने जो कोही पाठक माहिली आमा, कान्छी नानी आदिको लोमहर्षक कथन पढेर अभिभूत हुन्छ। आफ्नो कथाको कथ्यको आलोकमा बीपीको साहित्यमा वर्णित नारी पात्रहरू हेर्ने हो भनेमात्र ती पात्रहरूलाई न्याय हुन्छ। ती पात्रसँग एकाकार हुने यो एउटा सुलभ मार्ग छ। यसो हुनाका कारण २००७ सालको क्रान्ति अगाडि अगाडि छापिएको दोषी चस्माबाहेक बीपीका जे जति साहित्यिक कृति लेखिए, ती सबै २०१७२०२५ सम्म सुन्दरीजलको कोठरीमा लेखिए। आफ्नो कथा पनि सोही समयमा लेखिएकाले ती साहित्यसँग सादृश्यता हुन पुग्नु कालक्रमिकताका दृष्टिबाट पनि प्राकृतिक देखिन्छ। श्वेत भैरवीमा संग्रहित पहिलो कथा सान्नानी, आफ्नो कथामा वितृष्ण रूपमा बखान गरिएको कान्छी नानीसँग हुबहु मेल खान्छ। कोसी किनारको टेढी गाउँ जहाँ बीपीले लगातार तीनचार वर्ष लगातार सहरी परिवेशबाट मुक्त रहेर ग्रामीण परिवेशसँग अन्तरघुलन गर्ने, एकाकार हुने मौका पाएका थिए। त्यो सबै कार्यमा बीपीको पथ प्रदर्शक अरू कुनै नभएर तिनै कान्छी नानी थिइन् जो पछि स्मृति दंशमा सान्नानी बनेर कथाका रूपमा प्रकट भइन्। बीपी एकातर्फ जेल जीवनमा मनोविज्ञानका नयाँ नयाँ पुस्तक पढ्दै थिए, जो फ््रयाड योङ उत्तर युगका थिए। दोषी चस्मा सिर्जना गर्दाताका चेखभ, मापसँको साहित्यको प्रभाव ज्यादा थियो। तर मनोविज्ञानका क्षेत्रमा निरन्तर नयाँ रहस्य उद्धाटित भइरहेका थिए र त्यहीअनुसार साहित्य पनि लेखिँदै थिएँ। बीपीले यो सबै विकासक्रम आठ वर्ष लामो जीवनमा अध्ययनमात्रै गरिरहेका थिएनन्, अनुशीलन पनि गरिरहेका थिएँ, पूर्वीय सभ्यताका वेददेखि उपनिषद् दोहोर्याएर पढ्दै थिए। त्यसको समष्टिगत राप र ताप त्यतिबेला लेखिएका साहित्यमा झल्किनु नैसर्गिक हुन जान्थ्यो। पितृसत्ताको जाँतोमा निसासिन इन्कार गर्दै स्वको खोजीमा हिँडेर थाकेकी साहिँली दिदीले बीपीसँग गरेको आखिरी बिलौना यस्तो थियो अब म धेरै दिन बाँच्दिनँ। मेरो समय सिद्धियो। पछिको युगमा नारीले सुखको भाग्य लिएर आउली। मैले त जीवनपर्यन्त लड्नुपर्ने भाग्य लिएर आएँ। तिमी मेरो निम्ति नपर्ख। के बीपीले तीन घुम्तीको इन्द्रमायालाई एउटा पात्रका रूपमा जुन उन्मुक्त र स्वतन्त्र जीवन दिए, त्यो तिनै साहिँली दिदीको अन्तरकामनाको पछिको युगको सुखको भाग्य लिएर आएका नारी थिई ? त्यो प्रश्न जो कोहीको मनमा उठ्न पुग्छ। श्वेत भैरवीमा संग्रहित पहिलो कथा सान्नानी र आफ्नो कथामा वितृष्ण रूपमा बखान गरिएको कान्छी नानीसँग हुबहु मेल खान्छ। कोसी किनारको टेढी गाउँ जहाँ बीपीले लगातार तीनचार वर्ष लगातार सहरी परिवेशबाट मुक्त रहेर ग्रामीण परिवेशसँग अन्तरघुलन गर्ने, एकाकार हुने मौका पाएका थिए। त्यो सबै कार्यमा बीपीको पथ प्रदर्शक अरू कुनै नभएर तिनै कान्छी नानी थिइन्। बीपीको कथामा नारी मुक्ति, स्वतन्त्रता र विद्रोहको रोमाञ्चक चित्रण गरिएको छ। ती सबै पात्र उनको बाल्यकालमा परिवारमार्फत उनी ठोक्किन पुगेका महिला थिए। नरेन्द्र दाइ उपन्यासको पात्र मुनरियाको माहिली आमासँग तुलना नहोला र ? तिनै माहिली आमाको चिठी यहाँ उद्धृत गर्नु उपयुक्त हुनेछ, के हार्दिक आग्रहरहित अपनाएको पतिव्रता धर्म खुब भयो भने पाखण्ड नत्र वेश्यावृत्ति होइन ? समाजको आँखामा परेर मात्र जीवनभर आफ्नो शरीरलाई कुनै एउटा पुरुषको भोगका लागि अर्पित गरिरहनु ग्रहित वेश्यावृत्ति होइन र ? केही त्यस्तो कायरपन कुत्सित चरित्रहीनता होइन जसको तुलनामा हृदयको आवेग थाम्न नसकेर पोइल जानु चारित्रिक साहस हो ? स्वेच्छाको व्यभिचार ज्यादा सैह्य छैन र वनिश्पत करवलको वेश्यावृत्तिभन्दा ? व्यक्तिको मृत्युपरान्त के उसमा चरित्र भन्ने तत्व बाँकी रहन्छ र ? आखिर त्यस्ती नारी मरेतुल्य होइन, जसलाई समाजको भय र अरू प्रकारका करबलले हृदयले स्वीकार नगरेको पतिको शय्यामा खुम्चिएर सुत्ने कर रहन्छ ? कस्तो सार्वभौम सवाल छ माहिली आमाको। यस्ता अनेकन सवाल आफ्नो कथामा प्रविष्टि पाएका प्रत्येक चरित्रले गरेका छन्। नरेन्द्र दाइमा गौरीको चरित्र खास खुलेको छैन। राइटर बाजे कथा एउटा अपवाद छ, जसमा राइटर बाजेको स्वास्नीले अन्तिमसम्म स्वामीभक्ति गरेकी हुन्छिन्। तर तिनै स्वामीको मरण सहज पार्नका हेतुले उनी हेनरिक इबसेनको नोरा बन्न पुग्छिन्। सुम्निमा कसरी अध्यात्म र भौतिकवादको घर्षणको उम्दा पात्र बन्न पुगिन् ? यस्ता अनेकन प्रश्नले बीपी साहित्यका पाठकलाई उदिग्न पारी राख्छन्। बीपीको माहिली आमा नै त्यस्ती एउटा अद्भुत पात्रमध्ये थिइन्, जसलाई सम्झेर बीपी चरित्रसम्बन्धी समाजका साधारण विचार जसले प्रत्येक आचरणलाई स्पष्टसित सेतो र कालो कक्षमा टुंग्याउँछ, त्यसलाई हतपत्त स्वीकार गर्न सम्भव छैन, मानव चरित्र नै बडो जटिल छ भन्ने निष्कर्षमा पुगेका थिए। उनले उनको साहित्यमा त्यही भएर ग्रे अर्थात् खैरो रेखा कुशलतापूर्वक कोर्न सके। राजनीतिमा संविधान र नियम कानुन मान्नुपर्ने तर साहित्यमा आफ्ना पात्रहरूमाथि निर्बाध अधिकार रहने हुँदा उनले आफूलाई अराजकतावादी दावा गर्न पुगे। राजनीतिमा विद्रोही र क्रान्तिकारी उनी साहित्यमा अराजकतावादी बने। त्यो उनको स्वःघोषणा थियो, त्यसउपर आजपर्यन्त बहस जारी छ। बीपीका युटोपियन पात्रहरू साहित्यको संसारमा बिनाझन्झट र व्यवधान विचरण गरे, रमाए। यो साहित्यको संसारमा नारी पात्रहरू जो मुक्त रहे, स्वतन्त्र रहे, तिनीहरू बीपीको विश्वदृष्टि अनुरूपका नै थिए तर विविध आयाममा। ती सबैको केन्द्रमा नारी मुक्तिको चेतना प्रबल थियो। यसरी हेर्दा बीपीका नारी पात्रहरू उनले बाल्यकालमा देखेभेटेका पात्रहरूको सेरोफेरोमा निर्माण भएको पाइन्छ। नारी मुक्तिको चिन्तन गर्ने हरकोहीले बीपीको आफ्नो कथामा वर्णित नारीहरूबाट अभिप्रेरित हुनु ती पात्रले उतिबेला नै भविष्यको बाटो देखाएको महसुस गर्नु बीपीको साहित्यको सफलता मान्नुपर्छ। स्थानाभावले त्यो सबै प्रसंगको बेलीबिस्तार यो सानो आलेखमा सम्भव नभएकाले यो विषयमा आफ्नै केही प्रारम्भिक जिज्ञाशा पाठकसामु राखेको मात्र हुँ। बाँकी समयक्रममा विस्तारमा आउनेछ।"
कांग्रेस चितवनको १५ दिने अभियान सुरु,"नयाँ सदस्यताका लागि अनलाइनबाट समेत फाराम भर्न सकिनेछ। अहिले वितरण गरिएको साधारण सदस्यलाई एक वर्षपछि वडाको सिफारिसमा क्रियाशील सदस्यता दिन सकिनेछ। चौधौँ महाधिवेशनमा जिल्लामा नेपाली कांग्रेसका २८ हजार दुई सय क्रियाशील सदस्य रहेका थिए। चितवन : नेपाली कांग्रेस चितवनले ४१औँ बिपी स्मृति दिवसको अवसरमा आजदेखि १५ दिने सदस्यता वितरण तथा नविकरण अभियान सञ्चालन गरेको छ। नेपाली कांग्रेसका जिल्ला सभापति राजेश्वर खनालका अनुसार आज जिल्लाका ९८ वटै वडामा एकैसाथ अभियान सञ्चालन गर्न लागिएको हो। अभियानका लागि सबै वडामा जिल्लाबाट प्रतिनिधि खटाइएको उनले जानकारी दिए। अभियानका क्रममा नेपाली कांग्रेसको सदस्यता वितरण, क्रियाशील सदस्यता नवीकरणलगायतका जागरणका काम गरिनेछ। नयाँ सदस्यताका लागि अनलाइनबाट समेत फाराम भर्न सकिनेछ। अहिले वितरण गरिएको साधारण सदस्यलाई एक वर्षपछि वडाको सिफारिसमा क्रियाशील सदस्यता दिन सकिनेछ। चौधौँ महाधिवेशनमा जिल्लामा नेपाली कांग्रेसका २८ हजार दुई सय क्रियाशील सदस्य रहेका थिए। अभियानका क्रममा पार्टीका गतिविधिमाथि छलफल तथा अन्तक्र्रिया हुनेछन्। सबै वडाले यही साउन २० गते वडा सम्मेलन सम्पन्न गरिसकेपछि पालिका, प्रदेश र क्षेत्रको सम्मेलन गरिने उनले जानकारी दिए। पालिका, प्रदेश र क्षेत्रीय सम्मेलन सम्पन्न गरी आगामी भदौ २४ गते जिल्ला सम्मेलन गर्ने गरी अभियानलाई अघि बढाइएको सभापति खनालले जानकारी दिए।"
नेपालमा संसदीय अध्ययन अनुसन्धानको अभ्यास कम भयो : सभामुख घिमिरे,"काठमाडौं : सभामुख देवराज घिमिरेले संघ र प्रदेश सभाबीच भएको कार्यक्रमले सभा सञ्चालनका लागि सहयोग पुग्ने विश्वास व्यक्त गरेका छन् । उनले भने,आशा छ संसदलाई जिवन्त र प्रभावकारी बनाउन कार्यक्रमले सहयोग गर्नेछ। उनले आगामी दिनमा सुधार गर्दै लैजानुपर्ने बताए। सभामुख घिमिरेले कानूनको अडिट गर्ने फोरमको आवश्यकतामा जोड दिए। राष्ट्रिय सभा अध्यक्ष गणेशप्रसाद तिमिल्सिनाले कतिपय प्रदेशले छोटो समयमा नै विधि निर्माणमा अनुकरणीय काम गरेको बताउँदै त्यस्ता कार्यहरु संघका लागि पनि फलदायी हुने विश्वास व्यक्त गरे।"
सुन तस्करीमा राजनीतिज्ञको संलग्नता हुन्छ भन्ने आरोपमा सत्यता छैन : वामदेव गौतम,काठमाडौं : नेकपा राष्ट्रिय एकता अभियानका संयोजक वामदेव गौतमले सुन तस्करीमा राजनीतिज्ञको संलग्नता हुने भन्ने आरोपमा कुनै सत्यता नभएको बताएका छन्। शनिबार काठमाडौंमा आयोजित साक्षात्कारमा गौतमले सुन तस्करीमा सिधै राजनीतिक संलग्नता जोडिने भन्दा पनि भन्सारमा खटिने कर्मचारी नै मुख्य रूपमा दोषी हुने समेत बताए। आफू गृहमन्त्री हुँदा सुन काण्ड नभएको दाबी गर्दै उनले सो समयमा आफूलाई सरकारबाट कसरी हटाउने भन्ने बारे आवाज उठाइएको जिकिर गरे। गौतमले आफू गृहमन्त्री भएका बेला शान्ति सुरक्षा थप बलियो भएको र आफूले गरेका कामलाई सबैले प्रशंसा गरेको दावी गरे। सुन तस्करीको सवालमा अहिले यो सुन कुन देशबाट आयो भन्ने पनि महत्वपूर्ण विषय भएको र तस्करहरूले कस्तो जालो फैलाएका रहेछन् भन्ने स्पष्ट भएको उनले बताए। फरक प्रसंगमा उनले समाजवादी मोर्चाको औचित्य पुष्टि हुन नसकेको बताए। उनले आफूलाई मोर्चामा सहभागी गराएको भए संविधानमा उल्लेख समाजवादलाई औचित्य पुष्टि गर्ने भए पनि आफूलाई नबोलाएको तर्क गरे।
एमाले महासचिवको प्रश्न : सुन बाहिर समातिएका आधारमा एयरपोर्टको सुरक्षा प्रणाली र भन्सार प्रशासनले उन्मुक्ति पाउँछ ?,"काठमाडौं : नेकपा एमालेका महासचिव शंकर पोखरेलले सुन प्रकरणमाथि उठेका प्रश्नको जवाफ दिनु पर्ने बताएका छन् । महासचिव पोखरेलले शनिबार सामाजिक सञ्जालमार्फत सुन प्रकरणमा सत्तामा रहेका विशेष गरी माओवादी पक्षधरहरुबाट अरुको गालामा बियाँ टास्ने धन्दा जारी रहेको बताएका हुन्। उनले १०० किलो सुन बाहिर समातिएका आधारमा एअरपोर्टको सुरक्षा प्रणाली र भन्सार प्रशासनले उन्मुक्ति पाउँछ र भन्दै प्रश्न गरेका छन्। उनले एयरपोर्टको प्रशासन, सुरक्षा निकाय र भन्सार प्रशासन कहाँ कसको संलग्नता छ र ककसको संरक्षण छ ? भन्ने जवाफ दिनुपर्नेमा जोड दिए। अवोध मजदुरलाई प्रयोग गरेर कम्पनी दर्ता गर्ने र कारोबार गर्नेहरु को हुन् राज्यका निकायले खोज्नु पर्दैन ? सत्य तथ्य बाहिर ल्याउनु पर्दैन ?पोखरेलले प्रश्न गरेका छन्। राष्ट्रको प्रतिष्ठामा नै आँच आउने यस्तो विषयमा गम्भीर बन्नुपर्ने बताउँदै महासचिव पोखरेलले आशंकित सबैलाई छानविनको दायरामा ल्याउन बिलम्व नगर्न माग गरेका छन्। सुन प्रकरणबारे के भन्छन् एमाले महासचिव पोखरेल ? सुन प्रकरणमा सत्तामा रहेका विशेष गरी माओवादी पक्षधरहरुवाट अरुको गालामा बिया टास्ने धन्दा जारी छ । उनीहरुबाट जो सत्तामा छ उ संग प्रश्न गर्नु भनेको अपराध हो भन्ने भाष्य खडा गर्न खोजिँदैछ । के कुनै एउटा राम्रो काम गरेका आधारमा सत्ता पक्षधरहरुले सबै प्रकारका कमजोरीबाट उन्मुक्ति पाउनु पर्दछ भन्ने सत्तापक्षीय दृष्टिकोण हो ? १०० किलो सुन प्रकरणमा पनि त राजश्व अनुसन्धान विभागको नेतृत्वले जस पाएकै छ । बाहिर सुन समातिएका आधारमा एअरपोर्टको सुरक्षा प्रणाली र भन्सार प्रशासनले उन्मुक्ति पाउछ र ? अनि त्यसको नेतृत्व गर्ने सरोकारवाला नेतृत्व माथि प्रश्न उठाउने कुरा अनुचित हुन्छ र ? हुँदैन । सत्ताको नेतृत्व गरिरहेको सरोकारवाला निकायले यी प्रश्नहरुप्रति जवाफदेही बन्नै पर्दछ । १ एअरपोर्ट भन्सारबाट १०० किलोभन्दा बढी सुन बाहिरिएको तथ्य सुराकीले दिएको सूचनाका आधारमा राजश्व अनुसन्धान विभागको टोलीले समात्न सफल भएको घटनावाट पुष्टि भएको छ । के यसमा एअरपोर्टको सुरक्षा प्रणाली र भन्सार प्रशासनको मिलोमतो र जानकारीबिना यस्तो कुरा सम्भव हुन्छ ? २ नेपालमा अधिकांश भारतीय उत्पादनका मोटरसाइकल प्रयोगमा छन् । तर मोटर साइकलको उपकरण चाही हङकङबाट त्यो पनि हवाईमार्गबाट पटक पटक आउनुलाई के स्वभाविक मान्न सकिन्छ ? यसमा राज्यका निकायको ध्यान जानुपर्ने होइन ? ३ आयातकर्ता कम्पनीको मालिक एक जना दैनिक ज्यालादारीमा काम गर्ने अवोध मजदुर रहेको तथ्यले यो गिरोह कति धुर्त र पहुँचवाला रहेछ भन्ने देखिन्छ । यति ठूलो पैमानामा कारोबार हुने कम्पनीका बारेमा सरकार यसरी बेखबर बस्न मिल्दछ र ? अवोध मजदुरलाई प्रयोग गरेर कम्पनी दर्ता गर्ने र कारोबार गर्नेहरु को हुन् राज्यका निकायले खोज्नु पर्दैन ? सत्यतथ्य वाहिर ल्याउनु पर्दैन ? ४ कतै यस प्रकरणमा राजश्व अनुसन्धान विभागमा नयाँ नेतृत्व आएका कारणले वा गिरोहका बीचमा विवाद भएका कारणले तस्करीको योजना असफल भएको त होइन भन्ने कुरालाई आधार बनाउने हो भने यस अघि पनि यसरी नै ठूलो परिमाणमा सुन तस्करी भएको देखिन्छ । के अनुसन्धान त्यहाँ सम्म पुग्नु आवश्यक छैन र ? ५ शासकीय जिम्मेवारी र दायित्व भनेको अरुले गरेको राम्रो कामको जसलिन होडबाजी गर्ने कमजोरीको हकमा भने टकटकिने चाँहि होइन होला नि ? यस अर्थमा एअरपोर्टको प्रशासन, सुरक्षा निकाय र भन्सार प्रशासन कहाँ कस्को संलग्नता छ र ककस्को संरक्षण छ ? भन्ने कुरा पनि नागरिक चासोको विषय बनाउ । राष्ट्रको प्रतिष्ठामा नै आँच आउने यस्तो विषयमा गम्भीर बनौं। आशंकित सबैलाई छानविनको दायरामा ल्याउन बिलम्ब नगरौं ।"
सातवटै प्रदेशका दुईदुई जिल्लालाई पूर्ण दूरसञ्चारयुक्त जिल्ला बनाइनेछ : मन्त्री शर्मा,"वीरगन्ज : सञ्चार तथा सूचना प्रविधिमन्त्री रेखा शर्माले साटवटै प्रदेशका दुई जिल्लालाई पूर्ण दूरसञ्चारयुक्त जिल्ला बनाउने बताएकी छन्। नेपाल दूरसञ्चार कम्पनी लिमिटेड, नेपाल टेलिकम प्रादेशिक निर्देशनालय, मधेस प्रदेशद्वारा बाराको सिमरामा आज आयोजित नेपाल टेलिकमको सेवा प्रवाह र सुधारसम्बन्धी अन्तक्रिर्यामा मन्त्री शर्माले चालू आर्थिक वर्षभित्र सबै प्रदेशका दुईदुई जिल्लालाई पूर्ण दूरसञ्चारयुक्त जिल्ला बनाउने निर्णय भइसकेको र यो प्रभावकारी कार्यान्वयन गर्ने प्रक्रियामा रहेको बताएकी हुन्। पूर्वाधार निर्माणका क्रममा सरकारी निकायबीच समन्वय नहुँदा समस्या आउने गरेको उल्लेख गर्दै सरकारका प्रवक्तासमेत रहेकी उनले सडक, खानेपानी, विद्युत्, दूरसञ्चारका पूर्वाधार निर्माणमा समन्वयमा ध्यान दिन आग्रह गरिन्। जङ्गल तथा निकुञ्ज क्षेत्रमा टेलिफोन अप्टिकल विस्तार र टावर निर्माणमा समस्या भएको गुनासो आएको उल्लेख गर्दै मन्त्री शर्माले यस विषयमा वन मन्त्रालयसँग समन्वय गर्ने काम भइरहेको जानकारी दिइन्। जहाँ बढी समस्या छ, त्यहाँ बढी सेवा दिनुपर्ने मान्यताअनुसार समस्या पहिचान गरी समाधानको खोजी गर्न मधेस प्रदेशबाट दूरसञ्चारको समस्या समाधानका लागि सुझाव संकलनको अभियान सुरु गरिएको जानकारी दिँदै उनले मधेस प्रदेशमा नेपाल टेलिकमको सेवाग्राही विस्तारका लागि प्रभावकारी अभियान चलाउनुपर्नेमा जोड दिइन्। शिक्षालाई प्रविधियुक्त बनाउन देशभरिका सबै विद्यालयमा इन्टरनेट पुर्याउने तयारी गरिएको बताउँदै मन्त्री शर्माले धेरै विद्यालयमा इन्टरनेट सुविधा पुगिसकेको र बाँकी विद्यालयमा एक वर्षभित्र इन्टरनेट सेवा पुर्याउने बताइन्।"
प्रधानमन्त्री दाहाल इटाली प्रस्थान,"काठमाडौं : प्रधानमन्त्री पुष्पकमल दाहाल इटाली प्रस्थान गरेका छन्। संयुक्त राष्ट्र संघको खाद्य तथा कृषि संगठनको फुड सिस्टम समिट प्लस टुमा सहभागी हुन नेपाली प्रतिनिधमण्डलको नेतृत्व गर्दै प्रधानमन्त्री दाहालत्यसतर्फ प्रस्थान गरेका हुन्। संयुक्त राष्ट्र संघको खाद्य तथा कृषि संगठनको मुख्यालय इटालीको रोममा आयोजना हुने युनाटेड नेशन्स फुड सिस्टम२०२३ स्टकिङ मोमेन्टमा प्रधानमन्त्री प्रचण्डले विशेष सम्बोधन गर्ने कार्यक्रम छ। सो कार्यक्रम यही साउन ८ देखि १० गतेसम्म आयोजना हुँदै छ। भ्रमणका क्रममा प्रधानमन्त्री दाहालले संयुक्त राष्ट्र संघका उच्च अधिकारीसँग साइडलाइनमा भेटवार्ता गर्ने कार्यक्रम तय भएको छ। खाद्य तथा कृषि संगठनका महानिर्देशक, विश्व खाद्य कार्यक्रमका कार्यकारी निर्देशक, कृषि विकासका लागि अन्तर्राष्ट्रिय कोषका अध्यक्षलगायतका संयुक्त राष्ट्रसंघीय अधिकारीसँग प्रधानमन्त्री दाहालले भेटवार्ता गर्नेछन्। भ्रमण दलमा उनको स्वकीय सचिव एवं छोरी गंगा दाहाल, कृषि तथा पशुपंक्षी विकासमन्त्री डा बेदुराम भुसाल, राष्ट्रिय योजना आयोगका सदस्य डा जयकान्त राउत, सुरक्षाकर्मी एवं सञ्चारकर्मीको सहभागिता छ। भ्रमण पूरा गरी प्रधानमन्त्री यही साउन १२ गते स्वदेश फर्किने कार्यक्रम छ।"
बिपीको साहित्यलाई गाउँगाउँसम्म पुर्याउनुपर्छ : अर्थमन्त्री डा महत,"काठमाडौं : नेपाली कांग्रेसका प्रवक्ता एवं अर्थमन्त्री डा प्रकाशशरण महतले जननायक विश्वेश्वरप्रसाद कोइरालाको साहित्यलाई गाउँगाउँसम्म पुर्याउनुपर्ने बताएका छन्। बिपी कोइरालाको ४१औँ स्मृति दिवसका अवसरमा नेपाली कांग्रेस क्षेत्र नं ५ ले आज यहाँ आयोजना गरेको कार्यक्रममा उनले पार्टीले बिपी कोइरालाको साहित्य क्षेत्रलाई छपाएर गाउँगाउँसम्म पुर्याउनुपर्ने उल्लेख गरे। 'थोरै साक्षरतादर भएको समयमा बिपी कोइरालाले साहित्य सिर्जना गर्नुभएको थियो, त्यसलाई छपाएर गाउँगाउँमा लैजान सके युवा पुस्ताले बिपीको साहित्यबाट प्रेरणा लिन सक्थे', उनले भने। अर्थमन्त्री डा महतले पार्टीभित्र एक अर्काप्रति गालीगलौजको संस्कार विकशित भएको उल्लेख गर्दै उक्त संस्कारले पार्टी अगाडि बढ्न नसक्ने धारणा राखे। पार्टी प्रवक्ता डा महतले कांग्रेसले गरेका राम्रा कामलाई आमजनतासम्म पुर्याउन नसकेको बताए। 'प्रजातान्त्रिक समाजवादको लक्ष्य लिएर अगाडि बढ्नुभएका बिपी लोकतान्त्रिक मूल्यमान्यताका आधारमा समतामूलक समाज निर्माण हुने कल्पनाका साथ अगाडि बढ्नुभएको थियो', उनले भने।"
सुन तस्करी प्रकरण : छानबिनका लागि अनुसन्धान अधिकृत तोकियो,"काठमाडौं : राजस्व अनुसन्धान विभागले गत बुधबार बरामद गरेको अवैध सुनबारे विस्तृत अनुसन्धानका लागि पाँच जना अधिकृत तोकेको छ। विभागले उनीहरूको नाम भने सार्वजनिक गरेको छैन। त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको ठूलो परिमाणको सुन विभागले बरामद गरेको थियो। यो प्रकरणमा हालसम्म पक्राउ परेका १० जनालाई अनुसन्धानका लागि म्याद थप गरेर बयान लिने क्रम चलिरहेको छ। त्यस्तै त्रिभुवन अन्तर्राष्ट्रिय विमानस्थल भन्सार कार्यालयका दुई जना कर्मचारीलाई निलम्बन गरिएको छ। ठूलो परिमाणमा भित्रिएको अवैध सुनको कारोबारमा जोडिएका अरु व्यक्तिको खोजीका लागि अनुसन्धान अधिकृतहरू तोकिएको राजस्व अनुसन्धान विभागले जनाएको छ। 'विस्तृत अनुसन्धानका लागि अनुसन्धान अधिकृतहरू तोकिएर थप अनुसन्धान प्रक्रिया अगाडि बढाइएको छ। पक्राउ परेकाहरूले बयानमार्फत थप कसैको नाम पोल्ने र अनुसन्धान गर्दा थप प्रमाण फेला पार्न सकिन्छ कि भनेर अबको अनुसन्धान त्यतातर्फ केन्द्रित भएको छ,' विभागका सूचना अधिकारी नवराज अधिकारीले भने। यो प्रकरणबारे विस्तृत अध्ययन गर्नका लागि राजस्व चुहावट (अनुसन्धान तथा नियन्त्रण) ऐन, २०५२ को दफा १० को व्यवस्थाअनुसार अनुसन्धान अधिकृतहरू तोकिएका छन्। पाँच सदस्यीय अनुसन्धान अधिकृतको समूहले उक्त अवैध सुनका विषयमा थप अध्ययन तथा अनुसन्धान गरी विस्तृत अध्ययन प्रतिवेदन तयार पारेर बुझाउने छ। ऐनले विभागका महानिर्देशक आफैं रहनसक्ने वा महानिर्देशकको निर्देशनमा काम गर्ने गरी अनुसन्धान अधिकृत तोकिन सक्ने व्यवस्था गरेको छ। राजस्व चुहावटसँग सम्बन्धित प्रमाण संकलन गर्दा कसुरमा मुछिएका व्यक्तिलाई पक्राउ गरी कारबाही चलाउने, गोदाम वा आवश्यकतानुसार अन्य स्थानको खानतलासी लिने, त्यस्तो गोदाम वा स्थानलाई सिल गर्ने, सम्बन्धित कागजपत्र तथा मालवस्तु आफ्नो कब्जामा लिनेलगायतका अधिकारसहित अनुसन्धान अधिकृतहरू तोकिएका हुन्। रेडी ट्रेडर्सका नाममा हङकङबाट आयात भएको दुईपाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको थियो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। त्यसका लागि विमानस्थल भन्सार तथा कार्गो गोदामका सिसीटिभी क्यामेराका फुटेज र सुरक्षा जाँचपासका क्रममा लिइएका एक्सरे मेसिनका इमेज थप अनुसन्धानका लागि भन्दै विभागले नियन्त्रणमा लिइसकेको छ। बुधबार बरामद भएको सुन हाल अनुसन्धानकै क्रममा रहेको र तौल तथा गुणस्तर परीक्षणसमेत हुन बाँकी रहेको नेपाल राष्ट्र बैंकअन्तर्गतको टक्सार महाशाखाले जनाएको छ।"
सडक ऐन संशोधन र सडक वर्गीकरण प्रक्रिया छिट्टै अगाडि बढ्छ : मन्त्री ज्वाला,काभ्रे : भौतिक पूर्वाधार तथा यातायात मन्त्री प्रकाश ज्वालाले पुरानो सडक ऐन संशोधन गर्नुका साथै सडक वर्गीकरण गर्ने प्रक्रिया छिट्टै अगाडि बढाइने बताएका छन्। काभ्रेपलाञ्चोकको पनौतीस्थित चौटकमा आज समाजवादी प्रेस संगठन नेपालले आयोजना गरेको पत्रकार सम्मेलनमा उनले आफू मन्त्री हुने बित्तिकै गरेको पहिलो निर्णय नै यही दुई बुँदा रहेकाले त्यसलाई छिट्टै प्रक्रिया अगाडि बढाउने बताएका हुन्। मन्त्री ज्वालाले सडक सुरक्षाका लागि सडक यातायात व्यवस्था प्राधिकरणलाई तत्कालका लागि प्रमुख कार्यकारी अधिकृतको व्यवस्था गरी कामलाई अगाडि बढाउने निर्णय भएको र पछि व्यवस्थित गर्दै खुला प्रतिस्पर्धाबाट नियुक्ति गरेर अगाडि बढ्ने विषयमा मन्त्रालयले योजना बनाएको जानकारी गराए। उनले सडक सुरक्षा मापदण्ड बनाउने विषयमा गम्भीर भएर छलफल भइरहेको र भौतिक यातायात तथा पूर्वाधार मन्त्रीकै अध्यक्षतामा रोड सेफ्टी काउन्सिल गठन गर्ने बताए। सो क्रममा मन्त्री ज्वालाले सूर्यविनायकधुलिखेल सडकखण्डका लागि अहिले भएको बजेटबाट काम सञ्चालन भइरहने र काममा अवरोध नहुने गरी रकमान्तर गरेर भए पनि बजेटको व्यवस्थापन गरेर कामलाई टुंगोमा पुर्याइने बताए। उनले छिट्टै स्मार्ट सवारी सञ्चालक अनुमतिपत्र उपलब्ध गराउने विषयमा छलफल भइरहेको जानकारी गराए। सूर्यविनायकरत्नपार्कसम्म द्रुत बस सेवा सञ्चालन गर्ने काम आगामी असोजसम्ममा गरिसक्ने उनले बताए। साथै सूर्यविनायकदेखि काभ्रेपलाञ्चोकको धुलिखेलसम्म दोस्रो चरणमा गर्ने योजनामा रहेको उनले बताए। त्यसले संघीय राजधानी आउने जाने गर्नलाई सुविधा पुग्नेछ।
कार्यवाहक प्रधानमन्त्रीको जिम्मेवारी उपप्रधानमन्त्री खड्कालाई,काठमाडौं : राष्ट्रपति रामचन्द्र पौडेलले कार्यवाहक प्रधानमन्त्रीको जिम्मेवारी उपप्रधानमन्त्री एवं रक्षामन्त्री पूर्णबहादुर खडकाले सम्हाल्ने गरी तोकेका छन्। प्रधानमन्त्री पुष्पकमल दाहालको सिफारिसमा राष्ट्रपति पौडेलले नेपालको संविधान बमोजिम उपप्रधानमन्त्री एवं रक्षामन्त्री खड्कालाई दैनिक प्रशासनिक कार्य सम्हाल्ने गरी तोकेको राष्ट्रपति कार्यालयले जारी गरेको विज्ञप्तिमा उल्लेख छ। प्रधानमन्त्री दाहाल संयुक्त राष्ट्र संघीय खाद्य तथा कृषि संगठनको मुख्यालय इटालीको रोममा आयोजना हुने युनाइटेड नेशन्स फुड सिस्टम२०२३ स्टकिङ मोमेन्टमा भाग लिन आज त्यसतर्फ प्रस्थान गरेका छन्।
स्थिर सरकार रहन नदिने चलखेल भइरहेको छ : देउवा,"इनरुवा : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले देशमा दीगो शान्ति र स्थायित्वका लागि पार्टीभित्र एक ढिक्का हुन आवश्यक रहेको बताएका छन्। सुनसरी सदरमुकाम इनरुवामा आज ४१औँ बिपी स्मृति दिवस तथा नेपाली कांग्रेस सुनसरीको जिल्ला सम्मेलनलाई सम्बोधन गर्दै उनले लोकतन्त्र पक्षधर दल एकजुट हुनुपर्ने अहिलेको आवश्यकता रहेको बताए। विगतमा दुई तिहाइ बहुमतको दम्भले नेपाल कम्युनिष्ट पार्टी (नेकपा) संविधान र प्रजातन्त्रलाई धरापमा पार्न उद्धत रहेको उल्लेख गर्दै सभापति देउवाले अहिले पनि स्थिर सरकार रहन नदिने चलखेल भइरहेकाले सबै लोकतन्त्र पक्षधर एकजुट हुनुपर्ने आवश्यकता औंल्याए। पार्टीभित्र गुटउपगुटको राजनीति त्यागेर समष्टिगतरूपमा देश र जनताप्रति उत्तरदायी हुँदै एक ढिक्का भएर अगाडि बढ्न जरुरी रहेको उनको भनाइ छ। मुलुकमा बहुदलीय प्रजातन्त्र पुनःस्थापनापछि बनेको कांग्रेसको सरकारले जनताका पक्षमा कार्यक्रम ल्याएको भए पनि नेतृत्वले जनताको माझ पुगेर ती कुरा बुझाउन नसक्दा बहुमत ल्याउन नसकिएको चर्चा गर्दै सभापति देउवाले २०८४ को निर्वाचनमा एकल कांग्रेसको तीनै तहमा सरकार बनाउने गरी अभियानमा जुट्न नेताकार्यकर्तालाई आग्रह गरे। कार्यक्रमका वक्ता केन्द्रीय सदस्यहरूले पार्टीभित्रको अन्तर कलह र आलोचना तथा गाली गर्ने काम छ महिना मात्रै बन्द गर्न सके कांग्रेसप्रतिको जनताको धारणामा परिर्वतन आउनेमा विचार व्यक्त गरेका थिए। केन्द्रीय सदस्य मीनबहादुर विश्वकर्माले नेतृत्वले गुटबन्दी गर्न नहुने बताउँदै अब कोही पनि कुनै गुटको पछि नलाग्ने र सबै कांग्रेस एक भएको सन्देश दिने प्रण गर्नुपर्ने बताए। उनले मुलुक, जनता र प्रजातन्त्रलाई दिशाबोध गर्न भावनात्मक रुपमा हृदय परिवर्तन गरेर अब सधैँका लागि कांग्रेस एक भएको सन्देश प्रवाह गर्नलाई आग्रह गरे। कांग्रेसका अर्का केन्द्रीय सदस्य एवं पूर्वमन्त्री ज्ञानेन्द्रबहादुर कार्कीले देशको विकास, समृद्धि र जनभावनाको कदर गर्ने पार्टी कांग्रेस भए पनि त्यसलाई बुझाउन नसक्दा समस्या देखिएकाले त्यसमा लाग्न सबैलाई आग्रह गरे। त्यसैगरी पार्टीका नेता विजयकुमार गच्छदारले कांग्रेस एकजुट भएको विश्वास जनता माझ पुर्याउन नेताहरू नै विवेकशील बन्नुपर्ने बताए। केन्द्रीय सदस्य राजीव कोइरालाले मुलुकलाई दीगो शान्ति, राजनीतिक स्थायित्व प्रदान गर्न कांग्रेसको भित्र कुशलता, पारदर्शीता र जवाफदेहिता हुनुपर्ने बताए। कार्यक्रममा जिल्ला समन्वय समिति सुनसरीका सभापति राजन मेहता, इनरुवा नगरपालिकाका प्रमुख केदार भण्डारी, कोशी प्रदेशका मुख्यमन्त्री उद्धव थापा, प्रदेश सांसद इसराईल मंसुरी, सदानन्द मण्डल, ममता तामाङ, पूर्वराज्यमन्त्री सीताराम मेहता, कोसी गाउँपालिकाका अध्यक्ष अयुव अंसारीलगायतकाले सम्बोधन गरेका थिए।"
कांग्रेसलाई जबरजस्ती सत्रु बनाएर गठबन्धन तोड्ने षड्यन्त्र भयो : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले कांग्रेसलाई जबरजस्ती सत्रु बनाएर गठबन्धन तोड्ने प्रयास भइरहेको बताएका छन्। काठमाडौंमा आयोजित कार्यक्रममा बोल्दै उनले मित्र र शत्रु चिन्न जरुरी रहेको बताए। 'हाम्रो मित्र को हुन् शत्रु को हुन् चिन्न सक्नुपर्छ। तर घुमिफिरी हाम्रो सत्रु कांग्रेस हो भन्ने पारेर अहिलेको गठबन्धन तोड्न खोज्ने अनेक षड्यन्त्र हुन सक्छ,' उनले भने। उनले राजनीतिक दलहरूको व्यवहार र सिद्धान्त सोचेजस्तो नहुने भन्दै अहिलेको धरातलमा टेकेर चल्नुपर्ने बताए। 'किनकि यहाँ कम्युनिस्टहरू पनि प्रतिगामीसँग हातेमालो गरिरहेका छन्। हामीले राजनीतिक दलको व्यवहार हेरेर शक्ति वृद्धि गर्न जुट्न आवश्यक छ,' उनले थपे। उनले कम्युनिस्ट पार्टीहरू जनतासम्म पुग्न जरुरी रहेको बताए। जनतासम्म नपुगुरै पश्चिम बंगाल र अन्य देशमा कम्युनिस्ट फेलियर भएको उनको भनाइ छ। 'हाम्रो राजनीतिलाई जनतादेखि जनतासम्म पुर्याउन जरुरी छ। चिनियाँ कम्युनिस्ट पार्टीले गहन छलफल गरेर एउटा निचोड निकाल्यो। त्यसो नगरेको भए बेहाल हुन्थ्यो। उनीहरूले राजनीतिको केन्द्रबिन्दु जनतालाई मान्न थाले,' उनले भने, 'पश्चिम बंगालमा किन कम्युनिस्ट पार्टी फेल भयो? अन्य देशमा किन फेल भयो। किनकि त्यो जनतासँग जोड्न सकेन।' उनले पुँजीवादले मुनाफाबाहेक अरु केही नदेख्ने भन्दै जनता केन्द्रित पार्टी हुनुपर्ने बताए। विचारशून्य पार्टी बनाएर बाटोमा भौँतारिन नहुने उनको भनाइ छ।"
नेपाललाई सीए उत्पादनको हब बनाऔं,"चार्टर्ड एकाउन्टेन्ट (सीए) बन्न धेरै कठिन रहे पनि नेपालमा ठूलो संख्यामा युवाहरू लागिरहेको भन्दै मन्त्री महतले अहिले २२ सय रजिस्र्टर्ड सीए र ७ हजार अडिटर रहेको जानकारी दिए। काठमाडौं (अन्नपूर्ण) : अर्थमन्त्री डा प्रकाशशरण महतले नेपाललाई चार्टर्ड एकाउन्टेन्ट उत्पादनको हब बनाउन सकिने बताएका छन्। नेपाल चार्टर्ड एकाउन्टेन्ट संस्था (आईक्यान)को नवनिर्वाचित कार्यसमितिको पदभार ग्रहण तथा उत्कृष्ट वित्तीय प्रतिवेदन अवार्ड वितरण कार्यक्रममा बोल्दै मन्त्री डा महतले चार्टर्ड एकाउन्टेन्ट उत्पादन गर्ने हबको रूपमा नेपाललाई विकास गर्न सकिने बताएका हुन्। चार्टर्ड एकाउन्टेन्ट (सीए) बन्न धेरै कठिन रहे पनि नेपालमा ठूलो संख्यामा युवाहरू लागिरहेको भन्दै मन्त्री महतले अहिले २२ सय रजिस्र्टर्ड सीए र ७ हजार अडिटर रहेको जानकारी दिए। यसको अर्थ हो, कठिन भए पनि चार्टर्ड एकाउन्टेन्टप्रति आकर्षण बढिरहेको छ, मन्त्री डा महतले खुसी व्यक्त गरे। मन्त्री डा महतले लेखा राख्ने विषय जवाफदेही, कानुन र पारदर्शितासँग जोडिएको विषय भएको भन्दै सबै कुरा लोकतन्त्रसँग जोडिएको विषय भएको दाबी गरे। जुन देशमा लोकतन्त्र हुन्छ, त्यहाँ पारदर्शिता र जवाफदेही जरुरी हुन्छ।, उनले भने, यसको सुनिश्चितता गर्ने काम चार्टर्ड एकाउन्टेन्टको हो। चार्टर्ड एकाउन्टेन्टले हरेक जिम्मेवारी पूरा गरिरहनु भएको छ।"
सेटिङबिना त्रिभुवन विमानस्थलबाट सुन तस्करी सम्भव छैन : रवि लामिछाने,"विराटनगर : पूर्व उपप्रधान एवम् गृहमन्त्री रवि लामिछानेले त्रिभुवन विमानस्थलबाट सेटिङबिना सुन तस्करी हुन नसक्ने दाबी गरेका छन्। शनिबार बिहान विराटनगरमा पत्रकारसँग कुरा गर्दै राष्ट्रिय स्वतन्त्र पार्टीका सभापति एवम् पूर्व गृहमन्त्री लामिछानेले सेटिङ नभएसम्म विमानस्थलबाट सुन तस्करी सम्भव नरहेको बताएका हुन्। उनले भने,बिना सेटिङ, मिलेमतो नभएर सम्भव छैन। तर कुन लेबलको, कुन ढंगको हो, कसको, भन्ने कुरा अनुसन्धान विषय छ होला। लामो समयदेखि सुन तस्करीहरु जालो ठूलो छ भनिरहेका छन्। आम सर्वसाधारणको सानो एउटा मोबाइल पनि छिर्दैन। यो तस्करी सेटिङमा भएको हो। लामिछानेले सुन बरामद प्रकरणमा अनुसन्धान जारी भएकोले थप टिप्पणी नगर्ने बताए। विमानस्थलबाट भन्सार पास भएपछि सुन समातिएकाले राष्ट्रिय युवा संघ र कांग्रेस सांसदले गृहमन्त्री नारायणकाजी श्रेष्ठले तस्करलाई साथ दिएको आरोपमा राजीनामा मागेको सन्दर्भमा लामिछानेले अनुसन्धान नहुँदै राजीनामा माग्नु उचित नभएको स्पष्ट पारे। उनले अरुले राजीनामा मागे भन्दैमा राष्ट्रिय स्वतन्त्र पार्टीले वास्तविकता नबुझि राजीनामा नमाग्ने धारणा राखे। लामिछानेले वास्तविकता थाहा पाएसकेपछि मात्रै सडक र सदनमा कुरा गर्ने बताए। भर्खरै यो विषय आएको छ। हेर्दैछौं। केहि समय पर्खनुपर्छ, हेर्नुपर्छ, केही समय धैर्य गर्नुपर्छ। सरकारलाई अनुसन्धान गर्न समय दिनुपर्छ। प्रतिक्रियाको दौडमा रास्वपा छैन। लामिछानेले उठाएका विषयलाई प्राथमिकता दिन आग्रह गरे। उनले भने, रास्वपाले कहाँ गल्ति गर्छ भनेर हेर्ने कि के विषय उठाएको छ भनेर प्राथमिकता दिने ? उनले सरकारले जुनसुकै अपराध गरेर राजनीतिमा आएपनि छुट दिने प्रावधान ल्याएकाले आफूहरुले संसदमा विरोध गरेको स्पष्ट पारे।"
निमित्त प्रमुख प्रशासकीय अधिकृतलाई शुन्यमा झार्छु : सामान्य प्रशासनमन्त्री मोदी,"काठमाडौं : संघीय मामिला तथा सामान्य प्रशासन मन्त्री अमनलाल मोदीले निमित्त प्रमुख प्रशासकीय अधिकृतलाई शुन्यमा झार्ने नीति लिएको बताएका छन्। शुक्रबार संघीय मामिला तथा सामान्य प्रशासन मन्त्रालयको उच्चस्तरीय व्यवस्थापन समूहको बैठकमा उनले यस्तो बताएका हुन। बैठकपश्चात उनले देशभरका विभिन्न स्थानीय तहमा रहेका निमित्त प्रमुख प्रशासकीय अधिकृतलाई शुन्यमा झार्ने निर्णय गरेको जानकारी गराए। प्रमुख प्रशासकीय अधिकृत नहुँदा कतिपय स्थानीय तहमा प्रभावकारी काम हुन सकेको छैन। स्थानीय सरकारले प्रदान गर्ने सेवा सुविधा तथा गुणस्तरमा समेत प्रभाव पर्न थालेको छ। स्थानीय तहमा नेपाल सरकारले प्रमुख प्रशासकीय अधिकृत खटाउने भए पनि स्थानीय तहका जनप्रतिनिधिसँग लामो समय टिक्न सक्दैनन्। प्रमुख प्रशासकीय अधिकृतले प्रशासन प्रमुखका रुपमा सभा तथा कार्यपालिकाको सचिव तथा स्थानीय तहले गरेका निर्णय कार्यान्वयन, आर्थिक कारोबार व्यवस्थित, अभिलेखीकरण, लेखा परीक्षण तथा चलअचल सम्पत्तिको सरक्षण बेरुजु फछ्यौटलगायतका काम गर्नुपर्ने कानूनी प्रावधान रहेको छ।"
आज ४१ औं बिपी स्मृति दिवस मनाइँदै,"नेपालमा प्रजातन्त्रको स्थापनाका लागि कठोर सङ्घर्ष गरेका कोइरालाको विसं २०३९ साउन ६ गते निधन भएको थियो । उनले नेपाली साहित्यका क्षेत्रमा पनि महत्त्वपूर्ण योगदान पुर्याएका छन्। काठमाडौं : प्रथम जननिर्वाचित प्रधानमन्त्री विश्वेश्वरप्रसाद कोइरालाको योगदानको स्मरण गरी ४१ औँ स्मृति दिवस आज मुलुकभर विभिन्न कार्यक्रम गरी मनाइँदैछ । नेपालमा प्रजातन्त्रको स्थापनाका लागि कठोर सङ्घर्ष गरेका कोइरालाको विसं २०३९ साउन ६ गते निधन भएको थियो । उनले नेपाली साहित्यका क्षेत्रमा पनि महत्त्वपूर्ण योगदान पुर्याएका छन्। कोइरालाको जन्म १९७१ भदौ २४ गते भएको हो । विसं २०१५ को संसदीय निर्वाचनपछि २०१६ जेठमा उनी पहिलो निर्वाचित प्रधानमन्त्री बनेका थिए । वरिष्ठ अधिवक्ता स्व गणेशराज शर्मासँगको वार्तामा आधारित आत्मवृत्तान्त, सुन्दरीजल बन्दी गृहमा बस्दाको दैनिकीमा आधारित जेल जर्नल, विसं २०३३ पुस १६ गते राष्ट्रिय एकता र मेलमिलापको नीति लिई स्वदेश फर्केपछि त्रिभुवन अन्तरराष्ट्रिय विमानस्थलबाट सिधै सुन्दरीजल बन्दी गृहमा लगिएपछि लेखिएको दैनिकी फेरी सुन्दरीजलले नेपालको तत्कालीन राजनीतिक अवस्थाको यथार्थ चित्रण गरेको छ । ज्ञाननिष्ठ ज्ञवालीको सम्पादनमा प्रकाशित सिसार पत्रिकामा साहित्यमा प्रगतिशीलता विषयक कोइरालाको निबन्धलगायत रचना पनि प्रकाशित छन् । जीवनको लामो समयसम्म कांग्रेसको नेतृत्व गरी २०१५ सालको आमनिर्वाचनमा पार्टीले दुई तिहाइ बहुमत प्राप्त गरेपछि प्रथम जननिर्वाचित प्रधानमन्त्री बनेका कोइरालाले नेपालमा राष्ट्रियता, प्रजातन्त्र र समाजवाद स्थापनाका लागि राजनीतिक नेतृत्व प्रदान गरे । उनले बिर्ता उन्मूलन र जग्गा जोत्नेको हुनुपर्छ भन्ने भूमिसुधार कार्यक्रम अगाडि बढाए। विसं २०१७ पुस १ गते शाही नेपाली सेनाको शक्तिका भरमा जननिर्वाचित सरकार अपदस्त गरिएपछि कोइराला लगायत नेतालाई सिंहदरबारमा बन्दी बनाइएको थियो । एक महिनापछि सेनाको सुन्दरीजल आर्सनलका प्रमुखको सरकारी निवासलाई वरिपरि पर्खालले घेरेर नेता कोइराला, संसद्का प्रथम सभामुख कृष्णप्रसाद भट्टराई, नेता गणेशमान सिंहलगायत मन्त्रीलाई सुन्दरीजल बन्दी गृहमा बन्दी बनाइएको थियो । विसं २०२५ मा स्वास्थ्य परीक्षणका लागि जेल मुक्त भएका कोइरालाले आठ वर्षसम्म भारतमा निर्वासित जीवन बिताएका थिए। भारतमा निर्वासित भएर प्रजातन्त्र पुनःस्थापनाका पक्षमा सङ्घर्ष गर्दा राष्ट्रियता कमजोर भएको विश्लेषण गरी आठ वटा ज्यान मुद्दाको पर्वाह नगरी २०३३ साल पुस १६ गते राष्ट्रिय एकता तथा मेलमिलापको नीति लिई उनी स्वदेश फर्किएका थिए। उनले अपनाएको मेलमिलापको नीति आज पनि मुलुकको राजनीतिमा उत्तिकै सान्दर्भिक छ । प्रजातान्त्रिक समाजवादका चिन्तक एवं प्रयोक्ता कोइरालाले स्वतन्त्ररुपमा चिन्तन, आयाम, परम्परा र शैली दिएर साहित्यका माध्यमबाट नेपाली वाङ्मयलाई शिखरमा पुर्याउन योगदान दिए । प्रथम जननिर्वाचित सरकारका प्रधानमन्त्री, संसद्का सभामुख एवं मन्त्रीहरूलाई बन्दी बनाइएको सुन्दरीजल बन्दी गृहलाई विसं २०६१ भदौ २४ गते बिपी सङ्ग्रहालयका रुपमा उद्घाटन गरियो । बिपीको जीवनका महत्त्वपूर्ण चीजबीजको सङ्कलन गरी दर्शनीय बनाइएको सङ्ग्रहालय २०७२ साल वैशाख १२ गतेको भूकम्पले क्षतिग्रस्त भई हाल पुनःनिर्माण अन्तिम चरणमा पुगेको छ । सङ्ग्रहालयमा बिपीको जीवनका महत्त्वपूर्ण सामग्रीका साथै विसं २००७ सालको क्रान्तिमा प्रयोग गरिएको ट्याङ्कर, कांग्रेसले २०२९ सालमा क्रान्तिलाई खर्च जुटाउन अपहरण गरेको नेपाल वायु सेवा निगमको विमान पनि राखिएको छ । बिपी स्मृति दिवसका अवसरमा कांग्रेस, भातृ संस्था र बिपी सङ्ग्रहालय समितिले मुलुकभर विभिन्न कार्यक्रम गर्ने पार्टी कार्यालयका मुख्य सचिव कृष्णप्रसाद पौडेलले जानकारी दिए। यस अवसरमा आज संस्कृति, पर्यटन तथा नागरिक उड्ययन मन्त्रालयले सुन्दरीजलमा बिपी कोइराला राष्ट्रिय पुरस्कार वितरण गर्ने कार्यक्रम राखेको पुरातत्व अधिकृत सविताकुमारी जोशीले बताए। रासस"
ललिता निवास प्रकरण : पक्राउ गर्न नमिल्ने अन्तरिम आदेश खारेज,"काठमाडौं : सर्वोच्च अदालतले ललिता निवास प्रकरणमा पक्राउ परेका व्यवसायी मीनबहादुर गुरुङसहित तीन जनालाई थुनामुक्त गर्न अस्वीकार गरेको छ। न्यायाधीश प्रकाशकुमार ढुंगाना र नहकुल सुवेदीको संयुक्त इजलासले व्यवसायी गुरुङसहित सुधीरकुमार शाह र धर्मप्रसाद गौतमको बन्दी प्रत्यक्षीकरणको रिट खारेज गरेको छ। रिट खारेज भएसँगै न्यायिक हिरासत बाहिर रहन चाहने अभियुक्तहरूको प्रयास असफल भएको छ। बन्दी प्रत्यक्षीकरणको रिट खारेज गरेसँगै यसअघिको अन्तरिम आदेश पनि रद्द भएको छ। ललिता निवास प्रकरणमा जोडिएका टीकाराम घिमिरेसहितले दायर गरेको रिटमा सर्वोच्चका न्यायाधीश ईश्वरप्रसाद खतिवडाको इजलासले पक्राउ नगर्न अन्तरिम आदेश दिएको थियो। २०७९ साउन १९ गते अन्तरिम आदेश दिएको थियो। सर्वोच्चले यसमा मुछिएका घिमिरेसहित १७ जनालाई पक्राउ नगर्न र थुनामा नराख्न अन्तरिम आदेश दिएको थियो। घिमिरे मालपोत कार्यालय डिल्लीबजारका तत्कालीन प्रमुख हुन्। सर्वोच्चको यही आदेशलाई पछ्याउँदै गुरुङ, शाह र गौतमले रिट निवेदन दायर गरेका हुन्। मुलुकी अपराध (संहिता) ऐन २०७४ को दफा २८३ मा सार्वजनिक लिखत किर्ते गरेकोमा थाहा पाएको मितिले दुई वर्ष नाघेपछि उजुर नलाग्ने व्यवस्था भए, रहेकोले हदम्याद समाप्त भएको जिकिर रिट निवेदनमा गरिएको थियो। हदम्याद नाघिसकेको घटनाको अनुसन्धानमा आफूहरूलाई गैरकानुनी रूपमा पक्राउ गरेको दाबी गर्दै थुनामुक्त हुनुपर्ने माग गुरुङलगायतले गरेका थिए। गुरुङ भाटभटेनी डिपार्टमेन्ट स्टोरका सञ्चालक हुन्। त्यस्तै शाह पूर्वनिर्वाचन आयुक्त र गौतम भूमिसुधार विभागका तत्कालीन शाखा अधिकृत हुन्। सर्वोच्चले सरकारी छाप दस्तखत किर्ते र संगठित अपराधको कसुरको अनुसन्धानका सिलसिलामा पक्राउ पुर्जी जारी भएको र जिल्ला अदालत, काठमाडौंबाट अनुसन्धानका लागि म्याद लिएर अनुसन्धान भइरहेकाले थुना गैरकानुनी नभएको ठहर गरेको छ। पक्राउको बाटो खुल्यो सर्वोच्चको पछिल्लो आदेशले एक वर्षअघि अन्तरिम आदेश लिएर बसेकाहरूलाई अनुसन्धानका लागि पक्राउ गर्न प्रहरीलाई बाटो खुलेको छ। सीआईबीका एसएसपी दिनेश आचार्यका अनुसार, शुक्रबार कलाधर देउजालाई पुनः पक्राउ गरिएको छ। मालपोत कार्यालय डिल्लीबजारका कर्मचारी देउजासहित १२ जनालाई यसअघि पनि पक्राउ गरिएको थियो। देउजासहित सुरेन्द्रमान कपाली र हुपेन्द्रमणि केसीको नाममा अन्तरिम आदेश दिएको पाइएपछि प्रहरीले छोडेको थियो। अन्तरिम आदेश पाउनेमा भूमिसुधार तथा व्यवस्था मन्त्रालयका तत्कालीन सहसचिव तेजराज पाण्डे, मुख्य बिचौलिया रामप्रसाद सुवेदीका छोरा रूपेशकुमार सुवेदी, भूमिसुधार कार्यालय काठमाडौंका भूमिसुधार अधिकारी शंकरप्रसाद सुवेदी, नापी कार्यालय काठमाडौंका तत्कालीन नापी अधिकृत मोहम्मद सविर हुसैन, गुठी संस्थानका तत्कालीन प्रशासक बलिरामप्रसाद तेली, डिल्लीबजारका तत्कालीन प्रमुख मालपोत अधिकृत दिनेशप्रसाद शर्मा, मालपोत डिल्लीबजारका उपसचिव लक्ष्मीनारायण उप्रेती छन्। यस्तै, गुठी संस्थाका तत्कालीन उपप्रशासक जयप्रसाद रेग्मी, गुठी संस्थान केन्द्रीय कार्यालयका मुख्य अधिकृत हरिबोल आचार्य, मालपोत डिल्लीबजारका तत्कालीन नासु टीकाबहादुर बीसी, डिल्लीबजारका नासु श्रीहरि पुडासैनी, भूमिसुधार कार्यालय काठमाडौंका नासु अंगुरकुमार सिग्देल, मालपोत कार्यालय डिल्लीबजारका नासु टंकनाथ पौडेल र अर्का नासु केदारप्रसाद श्रेष्ठले पनि अन्तरिम आदेश पाएपछि न्यायिक हिरासत बाहिरै रहेका छन्। सचिव राउत थुनामुक्त सर्वोच्च अदालतले ललिता निवास जग्गा प्रकरणमा पक्राउ परेका सञ्चार तथा सूचना प्रविधि मन्त्रालयका सचिव कृष्णबहादुर राउतलाई थुनामुक्त गर्न परमादेश दिएको छ। न्यायाधीश प्रकाशकुमार ढुंगाना र नहकुल सुवेदीको संयुक्त इजलासले थुनामुक्त गर्न आदेश दिएको हो। तर, अदालतको आदेशबिना उनी विदेश जान भने पाउने छैनन्। केन्द्रीय अनुसन्धान ब्युरो (सीआईबी)ले सचिव राउतलाई असार २४ गते पक्राउ गरेको थियो। राउतलाई थुनामा राख्नुपर्ने सम्मको आधार कारण, औचित्य नदेखिएको आदेशमा उल्लेख छ। अदालतको आदेशबिना अनुसन्धान कार्य सम्पन्न नभएसम्म नेपाल बाहिर जान नपाउने गरी मुलुकी फौजदारी कार्यविधि संहिता, २०७४ को दफा १५ बमोजिम तारिखमा राख्न आदेश दिएको छ। सर्वोच्चले मुद्दाको अनुसन्धान र तहकिकातलाई प्रभावकारी बनाउन जे जो बुझ्नुपर्छ बुझी मुद्दाको शीघ्रातिशीघ्र अनुसन्धान तहकिकातको कार्य सम्पन्न गर्नूगराउनू भनी परमादेश दिएको छ। शाखा अधिकृत हुँदा राउतले मुद्दासँग सम्बन्धित विषयमा मन्त्रिपरिषद्मा प्रस्ताव पठाउनको लागि टिप्पणी पेस गरेका थिए। २०६७ असार १७ गते भवन निर्माण सम्भार डिभिजन कार्यालयबाट पेस भई आएको फाइलमा उनले टिप्पणी पेस गरेका हुन्। यसअघि २०६७ माघ २२ गते भ्रष्टाचार मुद्दामा अख्तियार दुरुपयोग अनुसन्धान आयोगले मुद्दा नचलाउने निर्णय गरेको थियो।"
प्रधानमन्त्री प्रचण्ड आज इटाली जाने,"काठमाडौं : प्रधानमन्त्री पुष्पकमल दाहाल 'प्रचण्ड' आज इटाली प्रस्थान गर्दैछन्। संयुक्त राष्ट्र संघको खाद्य तथा कृषि संगठनको फुड सिस्टम समिट प्लस टुमा सहभागी हुन नेपाली प्रतिनिधमण्डलको नेतृत्व गर्दै प्रधानमन्त्री प्रचण्ड शनिबार साँझ त्यसतर्फ प्रस्थान गर्ने उनका प्रेस सल्लाहकार गोविन्द आचार्यले जानकारी दिए। संयुक्त राष्ट्र संघको खाद्य तथा कृषि संगठनको मुख्यालय इटालीको रोममा आयोजना हुने युनाटेड नेशन्स फुड सिस्टम२०२३ स्टकिङ मोमेन्टमा प्रधानमन्त्री प्रचण्डले विशेष सम्बोधन गर्ने कार्यक्रम छ। सो कार्यक्रम यही साउन ८ देखि १० गतेसम्म आयोजना हुँदै छ। प्रधानमन्त्री दाहालले यही साउन ८ गते सो कार्यक्रमको उद्घाटन शत्रमा सहभागी हुनेछन्। त्यस्तै अतिकम विकसित मुलुकको अध्यक्षको हैसियतमा उनले विशेष सम्बोधन गर्ने कार्यक्रम तय भएको परराष्ट्र मन्त्रालयले जनाएको छ। सोही दिन नै प्रधानमन्त्री दाहाल विद्यालय भोजनको बारेमा आयोजना गरिएको छलफल सत्रमा सहभागी हुनेछन्। त्यसैगरी उनी साउन ९ गते खाद्य प्रणाली परिवर्तन र अभ्यासमा सन्दर्भमा आयोजना हुने छलफलसमेतमा सहभागी हुनेछन्। भ्रमणका क्रममा प्रधानमन्त्री दाहालले संयुक्त राष्ट्र संघका उच्च अधिकारीसँग साइडलाइनमा भेटवार्ता गर्ने कार्यक्रम तय भएको छ। खाद्य तथा कृषि संगठनका महानिर्देशक, विश्व खाद्य कार्यक्रमका कार्यकारी निर्देशक, कृषि विकासका लागि अन्तर्राष्ट्रिय कोषका अध्यक्षलगायतका संयुक्त राष्ट्रसंघीय अधिकारीसँग प्रधानमन्त्री दाहालले भेटवार्ता गर्नेछन्। नेपालको खाद्य सुरक्षाका अलावा, नेपालले भोगिरहेको चुनौती एवं अन्तर्राष्ट्रिय सहयोगका बारेसमेतमा त्यस अवसरमा महत्त्वपूर्ण छलफल हुने कार्यक्रम छ। त्यस्तै रोममा गैरआवासीय नेपाली संघले आयोजना गर्ने अन्तरक्रियामा प्रधानमन्त्री प्रचण्ड सहभागी हुनेछन्। प्रधानमन्त्री प्रचण्ड नेतृत्वको भ्रमण दलमा उनको स्वकीय सचिव एवं छोरी गंगा दाहाल, कृषि तथा पशुपंक्षी विकासमन्त्री डा बेदुराम भुसाल, राष्ट्रिय योजना आयोगका सदस्य डा जयकान्त राउत, सुरक्षाकर्मी एवं सञ्चारकर्मीको सहभागिता छ। भ्रमण पूरा गरी प्रधानमन्त्री यही साउन १२ गते स्वदेश फर्कने कार्यक्रम छ।"
कांग्रेस बैठकमा १० एजेन्डा अलपत्र,"संस्थापन इतर पक्षधर नेताहरू नेतृत्वको आलोचनादेखि संस्थापनपक्षीय केन्द्रीय सदस्य बालकृष्ण खाँणलाई निलम्बन गर्नुपर्ने धारणा राखिरहेका छन्। सामाजिक सञ्जालमार्फत प्रत्यक्ष प्रसारण भइरहेको केन्द्रीय कार्यसमिति बैठकमा नेताहरू स्पष्ट रूपमा गुटमा बाँडिएर धारणा राखिरहेका छन्। काठमाडौं : कांग्रेस बैठकका १० एजेन्डा छन्। संसद्मा कांग्रेसको भूमिका, सरकारको गतिविधि र नागरिक सरोकारका विषय पनि छलफल गर्ने मुख्य एजेन्डा छन्। पार्टीलाई कसरी अघि बढाउने भन्ने विषय अझै महत्त्वपूर्ण छ। तर, अधिकांश नेताले एजेन्डा भन्दा गुटको बचाउ मा समय खर्चेका छन्। संस्थापन पक्षका नेताहरू सभापति शेरबहादुर देउवालाई कमजोर पार्न नहुनेमा जोड दिइरहेका छन्। संस्थापन इतर पक्षधर नेताहरू नेतृत्वको आलोचनादेखि संस्थापनपक्षीय केन्द्रीय सदस्य बालकृष्ण खाँणलाई निलम्बन गर्नुपर्ने धारणा राखिरहेका छन्। सामाजिक सञ्जालमार्फत प्रत्यक्ष प्रसारण भइरहेको केन्द्रीय कार्यसमिति बैठकमा नेताहरू स्पष्ट रूपमा गुटमा बाँडिएर धारणा राखिरहेका छन्। शुक्रबारको बैठकमा केन्द्रीय सदस्य गोपालमान श्रेष्ठले पार्टीलाई जीवन्त राख्नका लागि पार्टीमा अनुशासनको खाँचो औंल्याए। उनले नक्कली शरणार्थी प्रकरणमा थुनामा रहेका केन्द्रीय सदस्य खाँणको मुद्दा अदालतमा विचाराधीन रहेकाले उनलाई खुइँल्याउनुको अर्थ नहुने बताए। अर्का केन्द्रीय सदस्य ज्ञानेन्द्रबहादुर कार्कीले पार्टीलाई एकताबद्ध बनाएर लैजानुपर्ने आवश्यकता औंल्याए। पार्टी सभापति व्यक्ति नभई संस्था भएको उल्लेख गर्दै कार्कीले सभापतिलाई कमजोर बनाउने मानसिकता त्याग्नुपर्ने बताए। केन्द्रीय सदस्य जितजंग बस्नेतले सुन तस्करीमा गृहमन्त्री नारायणकाजी श्रेष्ठ र माओवादीका उपाध्यक्ष कृष्णबहादुर महराको नाम आए पनि कांग्रेसका केही नेताहरू आफ्नै पार्टीलाई खुइँल्याउन हिँडेको आरोप लगाए। बस्नेतले बालकृष्ण खाँणलाई पक्राउ गरेकोमा गृहमन्त्रीलाई धन्यवाद दिन जाने कांग्रेस केन्द्रीय सदस्यहरूले नारायणकाजी र महराको विरोध गर्ने आँट नदेखाएको बताए। केन्द्रीय सदस्य मीन विश्वकर्माले नक्कली शरणार्थी प्रकरणमा मुछिएका नेता खाँणलाई कारबाही गर्न नहुने बताए। केन्द्रीय सदस्य डा आरजु राणा देउवाले महामन्त्री गगन थापाले ल्याएको राजनीतिक प्रतिवेदन दूरगामी खालको नदेखिएको टिप्पणी गरिन्। उनले कांग्रेसले देशको दूरगामी रणनीतिसहितको योजना ल्याउनुपर्नेमा त्यो नभएको बताइन्। महामन्त्रीको प्रतिवेदन एउटा एनजीओको रिपोर्ट जस्तो लाग्यो, राणाले भनिन्, धेरै कार्यक्रम गर्ने तर त्यसको उपलब्धि के हो त ? क्लियर के हो त ? राणाले पार्टी नेतृत्वको आलोचना गर्नेप्रति पनि आक्रोश पोखिन्। आफ्नै पार्टीलाई ओपनमा क्रिटिसाइज गर्न छाड्नुपर्यो, राणाले भनिन, राजनीति कहिल्यै पनि सहज छैन। राजनीति गर्न असहज हुन्छ भने डराएर बस्नेले मैदान छाडेर जानुपर्यो। हाम्रो भोट हामी आफैं काटिरहेका छौं। हामी मिलेर हिँड्दा कांग्रेसलाई कसैले पनि हराउन सक्दैन। केन्द्रीय सदस्य प्रदीप पौडेलले पार्टीमा गहिरिएको संकट पार लगाउन सिटामोलले नपुग्ने भन्दै सर्जरी नै गर्नुपर्ने बताए। पौडेलले भने, कांग्रेस संकटमा छ भन्ने मानेर कसैको दाइ, भाइ र अनुयायी नभई आत्ममूल्यांकन गर्न जरुरी छ। पार्टीलाई सुधार गर्न जरुरी छ । लामो समयदेखि पार्टीमा भएका विभिन्न घटनाले पलायनता, निष्क्रियता र विद्रोहको मानसिकता देखिन थालेकोले नेतृत्वले त्यता ध्यान दिनुपर्ने पौडेलले बताए। केन्द्रीय सदस्य सरिता प्रसाईंले नक्कली भुटानी शरणार्थी प्रकरण, ललिता निवास तथा सुन प्रकरणमा कांग्रेसले अनुसन्धानका लागि सहयोग गर्नुपर्ने बताइन्। भ्रष्टाचार छानबिनमा सहयोग गरौं। दोषी जो कोही होस् उम्कनु भएन। निर्दोष पर्नु भएन, उनले भनिन्। केन्द्रीय सदस्य रमेश लेखकले अहिलेको गठबन्धनको स्थायित्वका लागि केन्द्रीय समिति बैठकले दृष्टिकोण बनाउनुपर्ने बताए। सभापति शेरबहादुर देउवाको नेतृत्वमा कांग्रेस तीनै तहको सरकारमा छ, संसद्मा छ। यो ठूलो उपलब्धि हो, लेखकले भने, सभापतिको नेतृत्वमा गठबन्धन र ठूलो पार्टी बनेको छ। यो गठबन्धन र सरकारलाई कसरी जनतासँग जोड्ने दृष्टिकोण बनाउनुपर्छ। केन्द्रीय सदस्य मीन विश्वकर्माले नक्कली शरणार्थी प्रकरणमा मुछिएका नेता खाँणलाई कारबाही गर्न नहुने बताए। उनले अदालतमा विचाराधीन विषयमा केन्द्रीय समितिलाई कारबाही गर्ने काम गर्ने अधिकार नहुने भन्दै, हाम्रो परिवारका कुनै सदस्य सार्वजनिक अभियोगमा मुछियो भने हामी लुकाउँछौं कि थपक्क लगेर थानामा बुझाउँछौं ? मलाई यत्ति जवाफ चाहियो। होइन भने, कांग्रेस एउटा घर हो, घरको एउटा सदस्यलाई आरोप लाग्यो अनि छिटो पक्रिनु भनेर डेलिगेसन जाने ? प्रश्न गरे। केन्द्रीय सदस्य पुष्पा भुसालले कांग्रेसलाई बलियो बनाउनका लागि समीक्षा आवश्यक रहेको बताइन्। केन्द्रीय सदस्य प्रकाशमान सिंहले पार्टीलाई विधानअनुसार अगाडि बढाए कांग्रेसले आगामी दिनमा आउने चुनौती सामना गर्न सक्ने बताए। साउन २ गतेदेखि जारी बैठकमा शुक्रबार ३३ जनाले बोलेका छन्।"
आधुनिक नेपाली चेतका निर्माता बीपी,"नेपाली समाजको समावेशी चरित्रलाई बीपीले व्यावहारिक राजनीतिमा समेट्ने प्रयास गरे। उनले लिएको संसदीय लोकतन्त्रको बाटो आज देशको मूल राजनीतिक पद्धतिको रूपमा संस्थागत भइसकेको छ। आज हामी नेपाली राजनीति र साहित्यका शिखर व्यक्तित्व बीपी कोइरालाको ४२औं स्मृति दिवस मनाउन गइरहेका छौं। बीपी बितेको चार दशक नाघिसक्दा पनि उनको व्यक्तित्व र कृतित्वमाथि देशैभर सघन छलफल र बहस हुँदैछ। नेपाली कांग्रेसभित्र र बाहिर उनको योगदानलाई लिएर यस प्रकारका छलफल, बहस हुँदै जानु कोइरालाले अँगालेको दर्शन र अभ्यास गरेको राजनीतिक बाटोको सर्वस्वीकार्यताको दायरा बढ्दै जानु हो। बीपी कोइरालाको राजनीतिक व्यक्तित्वका स्पष्ट दुई आयाम छन्। पहिलो, तत्कालीन समस्यालाई पर्गेलेर समाधानको उचित उपाय पहिल्याउन सक्ने गतिशील राजनीतिक व्यक्तित्व थियो। दोस्रो, राजनीतिक कोर्सका दौडान मुलुकले कालान्तरमा भोग्न सक्ने दीर्घकालीन समस्यालाई आकलन गरेर समस्याको जरोसम्म पुग्ने र समाधानको उपाय खोज्ने सुविचारित समाजशास्त्रीय चेत थियो। यी दुई आयामको बलमा बीपीको व्यक्तित्व निर्माण भएको छ। अद्यापि उनी नेपाली राजनीतिको केन्द्रमा छन्। यी दुई बृहत् आयामलाई केन्द्रमा राखेर प्रकट हुने उनका अरू सहायक विशेषता छन्। प्रजातान्त्रिक व्यक्तित्व, गतिशील व्यक्तित्व, राष्ट्रभक्त छवि र समन्वयकारी व्यक्तित्व। अन्यायी जहानियाँ राणा शासकको पञ्जामा जकडिएको तत्कालीन समाजले विद्यालयको मुख देख्न पाएन। त्यसैले नेपालको प्रमुख समस्या चेतनाको कमी थियो। उतिबेलाको कुरा छोडिदिउँ। दुर्भाग्य मान्नुपर्छ, विज्ञान प्रविधिको क्षेत्रमा दुनियाँले अभूतपूर्व प्रगति गरिसक्दा नेपालमा थुप्रै यस्ता परिवार छन्, जहाँ विद्यालय पुगेको पुस्ता मुस्किलले एउटा पुग्दैछ। यस्तो विकराल परिस्थितिमा चेतनाको दुर्लभ दियो बालेर आठ दशक पहिला बीपीले नेपाली समाजलाई जोडेर सामूहिक संज्ञान निर्माणको पहिलो प्रयास थालेका थिए। यसको आधारभूत पिलरको रूपमा उनले राष्ट्रियताको नवीन आयाम खुट्ट्याए। केवल भूगोल, ढुंगा, माटोजस्ता भौतिक पदार्थले मात्र राष्ट्रियताको आयाम समेट्न नसक्ने बरू राष्ट्रवासीको सामूहिक हित, चित्त, भावना र सामञ्जस्यतामा मात्र राष्ट्रियताको निर्माण हुने उनको परिभाषा आफैंमा नवीन र ओजस्वी थियो। एउटै समुदायभित्र पनि भूगोलअनुसार फरकफरक भाषा, संस्कार र व्यावहारिक जीवनमा भेद छ। उदाहरणका लागि पूर्वको ब्राह्मण र पश्चिमको ब्राह्मणबीच भाषिक आञ्चलिकता प्रधान छ। फरकफरक भूगोलमा बस्ने नेवार र गुरुङको आआफ्नो संस्कार छ। लवज छ। यो विविधतालाई बुझ्न र एउटा सूत्रमा उन्न सकेमा मात्र राष्ट्रियता बलियो हुने उनको आशय थियो। लोकतान्त्रिक छविलाई केन्द्रमा राखेर बीपीले जीवनभर लोकतन्त्र प्राप्तिका लागि संघर्ष गर्नुभयो। उनले खोजेको लोकतन्त्रको केन्द्रमा नागरिक थिए। जनताद्वारा निर्वाचित सरकार र नागरिकले बनाएको संवैधानिक परिधिभित्र संवैधानिक राजसंस्था उनको वैचारिक मेरुदण्ड थियो। राजा र नागरिकबीचको अटुट सम्बन्ध र सहकार्यबाट मात्र विशिष्ट भौगोलिक अवस्थिति लिएर जन्मिएको नेपालको राष्ट्रियताको संरक्षण र प्रवद्र्धन गर्न सकिने बीपीको विश्वासलाई नेपाली कांग्रेसले लामो समयसम्म अंगीकार गर्यो। तर, राजाको उल्टो मतिलाई समयको गतिले ठीक पार्नुपर्ने भयो। इतिहास साक्षी राखेर बीपी स्वयं र नेपाली कांग्रेसले राजसंस्थालाई पटकपटक चेतावनीसहितको नसिहत दियो जनताका अहरणीय अधिकार जबर्जस्ती खोस्नेहरूको इतिहासमा कुनै स्थान छैन। नागरिक अधिकार राजाले दयाभाग स्वरूप दिएका दानबस्तु होइनन् बरू राज्यले महसुस गरेका या स्वीकार गरेका तत्त्वहरू हुन्। त्यसैले नागरिक अधिकार खोस्ने कुचेष्टा नगर। स्वयं बीपीले ठाउँठाउँमा भनेका छन्, जनतामाथि जबर्जस्ती गर्छौ भने इतिहासमा राजसंस्थाको स्थान कतै रहने छैन। आखिर भयो त्यस्तै। पर्दापछाडि अराजनीतिक शक्तिहरूसँगको साँठगाँठबाट जनताविरुद्ध तिरीपासा खेल्ने राजसंस्थालाई कांग्रेसकै नेतृत्वमा बिदाइ गरेर देशमा संघीय लोकतान्त्रिक गणतन्त्र संस्थागत गर्नुपर्यो, जुन सुखद कुरा हो। नेपाली समाजको समावेशी चरित्रलाई उनले व्यावहारिक राजनीतिमा समेट्ने प्रयास गरे बीपीले। २०१६ सालमा प्रथम जननिर्वाचित प्रधानमन्त्री बनेपछि उनको नेतृत्वको मन्त्रिमण्डलमा सहभागी महिला, मधेसी, थारू, आदिवासीलगायत समुदायका अनुहारले पुष्टि गर्छ। उनले लिएको संसदीय लोकतन्त्रको बाटो आज देशको मूल राजनीतिक पद्धतिको रूपमा संस्थागत भइसकेको छ। यद्यपि उनले खोजेको पूर्ण लोकतन्त्र प्राप्तिको महान् उद्देश्यका लागि भने हामीले अझै मिहिनेत गर्नुपर्ने देखिन्छ। किनकि पूर्ण लोकतन्त्र राजनीतिक व्यवस्था परिवर्तनमात्र नभएर जनताको अवस्था परिवर्तनसँग प्रत्यक्ष साइनो गाँस्ने सर्वाधिक महत्त्वको विषय हो। आज छिमेकी भारत र चीन शीतयुद्धकालीन बीपीको समयका रहेनन्। उनीहरूसँग भएको विशाल मानव जनशक्ति र सूचना प्रविधिको क्षेत्रमा गरेको प्रगतिको आधारमा उनीहरूको आर्थिक हैसियत चुलिएको छ। आर्थिक समृद्धिको जगमा टेकेर विकासको बाटो पहिल्याएका उनीहरूले विश्व राजनीतिक रंगमञ्चमा आफ्नो हैसियत सशक्त बनाउँदै लिएका छन्। उनीहरूको अगाडि हाम्रो हैसियत लघु स्वरूपमा खुम्चिँदै गइरहेको छ। निःसन्देह यो सुखद संकेत होइन। अन्तर्राष्ट्रिय फोरममा देशको हैसियत कसरी कायम हुन्छ भन्ने कुराको एउटा महत्त्वपूर्ण निर्धारक तत्त्व उक्त देशको नेतृत्वले छिमेकी देश र शक्ति राष्ट्रबाट पाउने सम्मान र महत्त्वसँग प्रत्यक्ष रूपमा जोडिन्छ। बीपीले तत्कालीन छिमेकी देशबाट पाएको सम्मान र महत्त्व प्रष्ट्याउने दुई सन्दर्भ हेर्नु प्रासंगिक हुन्छ। तत्कालीन भारतको सर्वाेच्च नेतृत्वमा अंग्रेजविरुद्ध भारत छोडो आन्दोलनमा सहभागी हुँदैदेखिका बीपीका आत्मीय साथीहरू थिए। गान्धी, नेहरू, राममनोहर लोहिया, जयप्रकाश नारायण सबैसँग उनको सम्बन्ध थियो। निरंकुश शासकविरुद्ध बीपीले गान्धीसँग सहयोग मागेको र गान्धीले आफू सधैं न्यायको पक्षमा उभिने कुरा बताएको उनले आत्मवृत्तान्तमा लेखेका छन्। भारतबाट राजनीतिक जीवन सुरु गरेका बीपीका लागि तत्कालीन भारतीय उच्च नेतृत्व मित्रमण्डली समान थियो। उता चीनको भ्रमणमा जाँदा बीपीलाई स्वागत गर्न चिनियाँ प्रधानमन्त्री चाउ एन लाई एअरपोर्टसम्म पुगेका थिए भने अध्यक्ष माओ राति ११ बजे बीपी सुतेको होटेलको कोठामा भेट्न आएका थिए। चीनले सगरमाथामाथि दाबी लिएको अवस्थामा माओसँगको उक्त भेटमा बीपीले सगरमाथामाथि नेपालको बलियो दाबीमात्र प्रस्तुत गरेनन्, अन्तर्राष्ट्रिय वैधता पनि लिए र सदाका लागि सगरमाथा नेपालको बनाए। नेपाली नेताहरूले छिमेकी राष्ट्रहरूबाट यो स्तरको सम्मान पाउने र उनीहरूसामु उपस्थिति जनाउने कुरा कल्पना बाहिर पुगेको दुर्भाग्यपूर्ण स्थिति छ। तर, प्रचुर अध्ययनको विराट दायरा, कुशाग्र बुद्धि र कूटनीतिक चतुर्याइँको बलमा बीपीका लागि त्यो स्तरको उच्च सम्मान पाउन सहज थियो। द्वितीय विश्वयुद्धको त्रासदीपछि दुनियाँमा देशका नक्साहरू परिवर्तन भइरहेका थिए। उपनिवेश भत्किने देशहरू स्वतन्त्र हुने र नयाँनयाँ देशहरू बन्ने क्रम जारी थियो। देशको स्वतन्त्रता शक्ति राष्ट्रहरूले दिने मान्यतामा निर्भर रहने विश्वास बलशाली बन्दै गइरहेको थियो। यस्तो अवस्थामा नेपाल जस्तो भौगोलिक, आर्थिक, राजनीतिक र सैन्य सामथ्र्यको हिसाबले सानो देशले विश्व राजनीतिक रंगमञ्चमा गर्विलो उपस्थिति जनाउने कुरा अहं थियो। भारतीय प्रधानमन्त्री नेहरूले भारतको संसद्मा उभिएर हिमालय मुनिको भूगोलमा आक्रमण हुनुलाई हिन्दुस्तानले आफ्नै देशमाथि भएको हस्तक्षेप र आक्रमणको रूपमा लिन्छ भन्ने अभिव्यक्तिलाई खण्डन गरेर फिर्ता लिन लगाएर होस् वा इजरायलको विषयमा संयुक्त राष्ट्रसंघको महासभामा प्रखर विचार राखेर होस्, विश्व राजनीतिक र कूटनीतिक रंगमञ्चमा नेपालको स्थान उँचो बनाउने कामको नेतृत्व बीपीले गरेका थिए। अर्काेतिर भारत निर्वासनमा छँदा इन्दिरा गान्धीले अवाञ्छित प्रस्ताव ल्याएपछि विदेशी महारानी मान्नुभन्दा स्वदेशी महाराज मान्छु भनेर उनी स्वदेश फर्किए। देशको स्वाधीनता रक्षाको सबालमा यत्तिको परिपक्व बुझाइ अरू समकालीन र पश्चवर्ती नेताहरूमा विरलै पाइन्छ। त्यसैले बीपी प्रथम जननिर्वाचित प्रधानमन्त्री हुँदा अंगीकार गरेको असंलग्न परराष्ट्र नीति नेपालको सुखद भविष्यका लागि सर्वाधिक महत्त्वपूर्ण छ। यद्यपि बीपीको जीवन सहज थिएन। उनले कतै भनेका थिए, म सिजेरियन विधिबाट जन्मिएँ। एक प्रकार मेरो जन्म आफैंमा विद्रोह थियो। उनको जीवन निःसन्देह नायकीय थियो तर समस्याबाट मुक्त थिएन। संघर्षशील जीवन र कहानी पढ्ने र सुन्नेहरूका लागि आकर्षक देखिएता पनि स्वयंको लागि भने कष्टकर हुने नै भए। परवास, निर्वास र जेलमा रहँदा उनले भोग्नुपरेका समस्याको फेहरिस्त लामो छ। बीपीलाई आदर्श मान्नु इमान, धीरता र वीरतामा अडिग रहनु हो। हरेक वर्ष आउने बीपी जयन्ती, बीपी स्मृति वा राष्ट्रिय मेलमिलाप दिवसको अवसरमा बीपीको कृतित्व र व्यक्तित्व माथिको बहस छलफललाई केवल पुनरुक्ति दोषवाला फुर्सदको मेलोमेसो र कर्मकाण्ड मात्र बन्न नदिन सबैजना कर्मयोगी बन्न र आफ्नो ठाउँबाट राष्ट्रनिर्माणमा योगदान दिन आवश्यक छ।"
५० लाखसम्मका योजना स्थानीय तहमा पठाइने,"हेटौँडा : बागमती प्रदेश सरकारका मुख्यमन्त्री शालिकराम जम्मकट्टेलले ५० लाखसम्मका साना योजना स्थानीय तहमा पठाइने बताएका छन्। मकवानपुरको बकैया गाउँपालिका५ का भूमिहीन सुकुम्वासी तथा दलितलाई जग्गाधनी प्रमाणपूर्जा वितरणका क्रममा मुख्यमन्त्री जम्कट्टेलले प्रदेश सरकारले जिल्लाका निश्चित आयोजना र प्रदेश गौरवको आयोजना मात्रै हेर्ने तथा ५० लाखभन्दा कम लागतका योजना स्थानीय तहमा पठाइने स्पष्ट पारे। उनले स्थानीय सरकारले पनि शिक्षा, स्वास्थ्य, रोजगारलगायतका क्षेत्रको विकासका लागि योजना बनाउनुपर्नेमा जोड दिए। मुख्यमन्त्री जम्कट्टेलले भने, 'यो जनताको सरकार हो, त्यसैले यो सरकार सम्पूर्ण भूमिहीन सुकुम्बासी र दलितका साथै उत्पीडित समुदायलाई जग्गाधनी प्रमाणपूर्जा वितरण गर्न सरकार लागेको छ।' प्रदेश सरकारका सामाजिक विकासमन्त्री कुमारी मोक्तानले लालपूर्जा वितरण राम्रो काम भएकाले यसलाई निरन्तरता दिनुपर्ने धारणा राखे। उनले संघीयता स्थापना भएपछि भएको निकै महत्वपूर्ण काम भएको दाबी गरे। भ्रष्टाचार रोक्न तथा सुशासन कायम गर्नका लागि वर्तमान सरकारले काम गरिरहेको उनको भनाइ छ। सो अवसरमा मकवानपुरको बकैया गाउँपालिका५ का ११ दलित परिवारलाई जग्गाधनी प्रमाणपूर्जा (लालपूर्जा) वितरण गरिएको थियो। लालपूर्जा पाउनेमा शुक्रबहादुर भुलुन, निरमाया भुलुन, फुलमाया भुलुन, सुवासकुमार विक, सुशीला विश्वकर्मा, बाबुलाल थिङ, कमलबहादुर थिङ, कान्छीमाया पुलामी, हस्तवहादुर थिङ, लक्ष्मण थापा र विनोद वाइबा छन्। उक्त जग्गा १० वर्षसम्म बिक्री गर्न नपाइने तर ऋण लिनका लागि धितो भने राख्न भने पाइने जनाइएको छ।"
मनसुनी वर्षा ३७ प्रतिशत मात्रै,काठमाडौं : जारी मनसुनमा हालसम्म देशभर ३७ प्रतिशत मनसुनी वर्षा भएको छ। जल तथा मौसम विज्ञान विभागअन्तर्गतको हावापानी विश्लेषण शाखाका मौसमविद् सुदर्शन हुमागाईंका अनुसार जुन १ देखि जुलाई २१ तारिखसम्म देशभर सरदर पाँच सय ३८ दशमलव दुई मिलिमिटर वर्षा भएको छ। जुन सरदर वर्षाकै हाराहारीमा छ। पुरै मनसुन अवधिभर अर्थात् चार महिनामा नेपालमा एक हजार चार सय ६२ मिलिमिटर वर्षा हुन्छ। यस वर्षको मनसुन गत जेठ ३१ गतेदेखि नेपालमा प्रवेश गरेको थियो। नेपालमा सरदर जुन १३ देखि अक्टोबर २ तारिखसम्मको अवधिलाई मनसुन मानिन्छ। यसअघि विगतका वर्षभन्दा यो वर्ष मनसुनी वर्षामा हुने प्रक्षेपण गरिएको थियो।
काठमाडौंको फोहोर तीन दिनभित्र उठाइसक्ने,काठमाडौं : यही साउन १ गतेदेखि रोकिएको काठमाडौं उपत्यकाको फोहोर व्यवस्थापन आजदेखि पुनः सुरु गरिएको छ। फोहोर व्यवस्थापन स्थलका स्थानीयले अवरोध गरेपछि काठमाडौं उपत्यकाको फोहोर व्यवस्थापन रोकिएको थियो। काठमाडौं महानगरपालिका वातावरण विभाग प्रमुख रवीनमान श्रेष्ठले त्यहाँका स्थानीयसँगको सहमतिपछि फोहोर व्यवस्थापन पुनः सुरु भइसकेको जानकारी दिए। उनका अनुसार रोकिएको फोहोर व्यवस्थापन तीन दिनभित्र पूरा भइसक्नेछ। उनले सुरक्षाकर्मीको सहयोगमा शुक्रबार एक सय ५२ गाडी र आज एक सय ६४ गाडी फोहोर व्यवस्थापन गरिएको बताए। उपत्यकाका सडकमा थुप्रिएको फोहोर सोमबारसम्म व्यवस्थापन गरिने र मंगलबारदेखि घरघरको फोहोर पनि व्यवस्थापन हुने उनको भनाइ छ। एक वर्षअघि काठमाडौं महानगरपालिका र स्थानीयबीच भएको सहमति कार्यान्वयन नभएको भन्दै त्यहाँका स्थानीयले यही साउन १ देखि फोहोर व्यवस्थापनमा अवरोध गर्दै आएका थिए। नुवाकोट ककनी गाउँपालिका र धादिङको धुनीबेँसी नगरपालिकाका स्थानीयले बञ्चरेडाँडामा फोहोर व्यवस्थापन नगर्न भन्दै अवरोध गरेका थिए। महानगरपालिकासँग भएको बाँकी सहमति विस्तारै कार्यान्वयन गर्ने सर्तमा तत्कालका लागि अवरोध हटाउने सहमति भएको हो। अन्तिम फोहर व्यवस्थापनस्थल बञ्चरेडाँडामा यसअघि थुपारेको फोहोरलाई क्यापिङ (फोहोरलाई माटोले पुर्ने) गरी औषधि राखेर दुर्गन्ध हटाएपछि स्थानीयको अवरोध हटेको धुनीबेँसी नगरपालिका१ का अध्यक्ष मानबहादुर तामाङले जानकारी दिए। सामान्यतया काठमाडौं उपत्यकाका १८ स्थानीय तहको तीन सय गाडी फोहोर दैनिकरूपमा व्यवस्थापन हुँदै आएको छ। विगत १५ वर्षसम्म सिसडोलमा फोहोर व्यवस्थापन हुँदै आएको गत भदौ ७ गतेदेखि बञ्चरेडाँडामा अन्तिम व्यवस्थापन हुँदै आएको हो।
मिटरब्याज पीडितद्वारा कालीमाटी प्रहरी चौकीमा विरोध प्रदर्शन,काठमाडौं : राजधानी केन्द्रित आन्दोलन गरिरहेका मिटरब्याज पीडितले कालीमाटीस्थित प्रहरी चौकीमा विरोध प्रदर्शन गरेका छन्। मिटरब्याज पीडितलाई पक्राउ गरेको विरोधमा उनीहरूले प्रहरीविरुद्ध शनिबार साँझ विरोध प्रदर्शन गरेका हुन्। उनीहरूले पक्राउ परेकाको रिहाइसमेत माग गरेका छन्।
आइतबार देशका यी स्थानमा वर्षा हुने,"काठमाडौं : आइतबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार बागमती, गण्डकी, कर्णाली र सुदूरपश्चिम प्रदेशका केही स्थानहरू तथा देशका बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आइतबार राति देशभर आंशिकदेखि सामान्य बदली रहनेछ। कोशी प्रदेश, बागमती प्रदेश र गण्डकी प्रदेशका पहाडी भूभागका थोरै स्थानहरू तथा बाँकी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ।"
जुम्लामा आगजनी गरेको आशंकामा १० जना पक्राउ,"जुम्ला : जुम्लाको गुठीचौर गाउँपालिका र चन्दननाथ नगरपालिकाका विभिन्न स्थानमा भएका आगजनीमा संलग्न भएको आशंकामा प्रहरीले १० जनालाई नियन्त्रणमा लिएको छ। जिल्ला प्रहरी कार्यालय जुम्लाका सूचना अधिकारी धर्मराज जोशीका अनुसार आगजनीमा संलग्न भएको आशंकामा उनीहरूलाई नियन्त्रण लिई अनुसन्धान सुरु गरिएको हो। प्रहरीले पक्राउ परेकाको नाम भने सार्वजनिक गरिएको छैन। गएराति अन्दाजी साढे २ बजेतिर गुठीचौरमा छ वटा घर, एक ट्याक्टर र चन्दननाथ नगरपालिकामा एक घरमा अज्ञात समूहले आगजनी गरेको थियो। गुठीचौर गाउँपालिकाका अध्यक्ष दानबहादुर बुढाका अनुसार गएराति धवलपुर गाउँमा दुई, बाउली गाउँमा एक, ढुडाखोजमा एक, माथिल्लो देहारजिबुरमा एक र खल्ला वडामा दुई गरी सात घरमा आगजनी भएको थियो।"
बीपी स्मृती दिवसमा धरानमा कांग्रेसले बाड्यो एक घर एक बिरुवा,"धरान : बीपी स्मृति दिवसको अवसरमा कांग्रेस सुनसरी क्षेत्र नम्बर १ ले धरानमा एक घर एक बिरुवा अभियान सञ्चालन गरेको छ। धरानलाई ग्रिन एण्ड क्लिन बनाउने उदेश्यले यो अभियान संचालन गरेको कांग्रे प्रदेश नम्बर १ का महामन्त्री उमेश थापाले बताए। बीपी स्मृति दिवसको अवसरमा धरान १३ स्थित बीपी कोइरालाको शालिकमा माल्याअर्पण गरी सर्दु जलाधार क्षेत्रमा बिरुवा रोपेर अभियानको सुरु गरिएको थियो। कार्यक्रमको उद्घाटन प्रदेश १ सरकारका विना विभागीय मन्त्री तथा कांग्रेस केन्द्रीय सदस्य प्रदिप सुनुवारले गरेका थिए। उनले नेपालको राजनैतिक इतिहासमा बीपीको अतुलनीय योगदान रहेको बताए। जलाधार क्षेत्रमा बिरुवा रोपेर कांग्रेस कार्याकर्ताहरुले धरानको वडा नम्बर १ देखि प्रत्येक घरमा बिरुवा वितरण गरेका थिए। धरानलाई ग्रिन सिटी बनाउनको लागि कागती, कफी, शिरिष, धुपी लगायतका बिरुवा वितरण गरिएको कांग्रेस महाधिवेशन प्रतिनिधि रवि राईले बताए। बीपी स्मृति दिवसको अवसरका धरानको सर्दु जलाधार क्षेत्रमा बिरुवा रोप्दै मन्त्री प्रदिप सुनुवार लगायत। तस्बिर : रत्नप्रसाद आचार्य।"
अपर चमेलियाको परीक्षण सुरु,"दार्चुला : दार्चुला र बैतडीको सीमा भएर बग्ने चमेलिया नदीमा निर्माण भएको ४० मेगावाट क्षमताको अपर चमेलिया जलविद्युत् आयोजनाको परीक्षण सुरु गरिएको छ। कम्पनीका प्रबन्ध निर्देशक सञ्जीव न्यौपानेका अनुसार दार्चुलाको मार्मा गाउँपालिका१, किमबगडमा बाँध बाँधेर छ किलोमिटर तल मार्मा गाउँपालिका२, घट्टीगाडमा रहेको विद्युत्गृहमा पानी खसालेर शुक्रबार परीक्षण सुरु गरिएको हो। उनले भने, 'आयोजनाको छ हजार एक सय मिटर लामो पेनस्टक पाइप लाइन, तीनवटै टर्बाइन, जेनरेटर र अन्य उपकरणको परीक्षण सफल भएको छ। शुक्रबार विद्युत्गृहमा पानी खसालेर मेसिनको परीक्षण सुरु गरिएको हो।' शनिबारदेखि परीक्षणका रूपमा विद्युत् उत्पादन गरी बलाचस्थित सबस्टेसनबाट राष्ट्रिय प्रसारण लाइनमा जोडेपछि अबको करिब दुई सातापछि व्यावसायिक उत्पादन थाल्ने र आइतबार आयोजनाको उद्घाटन हुने प्रबन्ध निर्देशक न्यौपानेले जानकारी दिए। निर्माण कम्पनीका अनुसार आठ अर्ब लागतमा ३० महिनामै निर्माणकार्य सम्पन्न भएको हो।"
दोलखाका क्रसर उद्योग अनिश्चित कालका लागि बन्द,"दोलखा : दोलखामा सञ्चालनमा रहेका सबै क्रसरउद्योगहरु अनिश्चितकालका लागि बन्द हुने भएका छन्। नेपाल सरकारले तोकेको मापदण्ड नपुगेका, दर्ता नभएका कसर उद्योगहरु बन्द गर्ने निर्णयको विरूद्ध दोलखाका क्रसर व्यवसायीहरूले जिल्लाका सम्पूर्ण क्रसर उद्योग बन्द गर्ने निर्णय गरेका हुन्। जिल्ला समन्वय समिति दोलखाको शुक्रबारको बैठकले नेपाल सरकारले तोकेको मापदण्ड नपुगेका, दर्ता नभएका क्रसर उद्योगहरु बन्द गर्ने निर्णय गरे लगत्तै विज्ञप्ति जारी गर्दै दोलखा जिल्ला क्रसर व्यवसायी संघका संयोजक सन्तोष मैनालीले सो सार्वजनिक गरेका हुन। दोलखा जिल्लाभरका क्रसर उद्योगहरु नेपाल सरकारको मापदण्डमा नपर्ने र अन्य ठाउँमा स्थानान्तरण गरि सञ्चालन गर्न पनि भौगोलिक अवस्थाका कारण मापदण्ड पुर्याउन नसकिने भएकाले क्रसर उद्योगहरु अनिश्चितकालका लागि बन्द गरिएको विज्ञप्तिमा भनिएको छ। दोलखामा भीमेश्वर गिट्टी बालुवा वासिङ उद्योग, मलेपु रोडा ढुंगा उद्योग प्रालि, दोलखा जलदेवी क्रसर उद्योग एण्ड सप्लार्यस प्रालि, दोलखा श्रीएकता रोडा ढुंगा उद्योग प्रालि, एसकेरोडा ढुंगा उद्योग, साङवा खोला क्रसर उद्योग, मिलिजुली क्रसर उद्योग, भीमेश्वर क्रसर इन्डष्ट्रिज र गुमु खोला क्रसर उद्योग सञ्चालमा छन्। यसखघि जिल्ला अनुगमन तथा समन्वय समिति दोलखाले जिल्लामा तामाकोशी नदी र आसपासका खोलाहरूबाट असार १ गतेदेखि भदौ मसान्तसम्मका लागि बालुवा लगायत कुनैपनि प्रकारका नदी र खोलाजन्य वस्तु उत्खननमा रोक लगाइएको थियो। तामाकोशी नदीमा अत्यधिक उत्खनन् भई संकटको अवस्था आइसकेको कारण ढुङ्गा, बालुवा, ग्राभेल जस्ता नदीजन्य सामग्री निकाल्न पूर्ण रूपमा ३ महिनाका लागि रोक लगाइएको जिल्ला समन्वय समिति दोलखाका प्रमुख वर्जुराम घतानीले जानकारी दिएका थिए। असोजपछि पनि वातावरणीय प्रभाव मूल्यांकनले उचित ठहर्याए मात्र उत्खनन खुला गरिने र अन्यथा बन्देज कायम राख्ने निर्णय भएको थियो। नदीजन्य पदार्थ उत्खनन, बिक्रि वितरण तथा व्यवस्थापन अनुगमन समितिले दोलखामा मापदण्ड बिना सञ्चालनमा रहेका क्रसर उद्योगहरु सञ्चालन नगर्न निर्देशनसहितको शुक्रबारको बैठकले नदीजन्य पदार्थ उत्खनन, बिक्रि वितरण तथा व्यवस्थापन अनुगमन समिति र क्रसर उद्योगीबीचको छलफलका क्रममा समन्वय समिति प्रमुख बर्जुराम घतानीले यस्तो निर्देशन दिएका हुन् । दोलखामा सञ्चालनमा रहेका क्रसर उद्योगहरु कुनै पनि मापदण्ड अनुसार दर्ता र नविकरण नभएको पाइएको र ति क्रसर उद्योगहरु सञ्चालन गरेको पाइए अनुगमनको क्रममा कारवाही गर्ने समन्वय समिति प्रमुख घतानीले बताए। यसलगतै मैनालीद्वारा हस्ताक्षरित विज्ञप्ति जारी गरिएको हो। पहाडको भौगोलिक अवस्था नबुझी कसर व्यवसायी माथि पटकपटक आक्रमण गर्ने स्थानीय सरकारको रबैयाकै कारण निर्णय गर्न बाध्य भएको मैनालीले बताए।"
सडक भत्किँदा उत्पादित तरकारी खेतमै कुहिँदै,"असार दोस्रो सातादेखि वर्षाका कारण अवरुद्ध सो सडक खण्डका विभिन्न ठाउँमा पहिरो खस्दा सडक बन्द भएको हो । सडक बन्द भएपछि व्यासमा उत्पादित आलु ढुवानी गर्न नसकिँदा खेतबारीमै कुहिन थालेको कृषक हरिश धामीले बताए। दार्चुला : दार्चुलाको व्यास र सदरमुकाम खलङ्गासम्म जोड्ने एकमात्र सडक खलङ्गातिङ्कर सडक बन्द हुँदा किसानले उत्पादन गरेको तरकारी खेतमै कुहिन थालेको छ । असार दोस्रो सातादेखि वर्षाका कारण अवरुद्ध सो सडक खण्डका विभिन्न ठाउँमा पहिरो खस्दा सडक बन्द भएको हो । सडक बन्द भएपछि व्यासमा उत्पादित आलु ढुवानी गर्न नसकिँदा खेतबारीमै कुहिन थालेको कृषक हरिश धामीले बताए। व्यास गाउँपालिकाको कृषि विकास शाखाको आर्थिक तथा प्राविधिक सहयोगमा उत्पादन गरिएको कृषि उत्पादन खेतबारीमा कुहिन थालेपछि किसान चिन्तित भएका छन् । सरकारले उत्पादनमा मात्रै लगानी गरेर नहुने भन्दै उत्पादित कृषिउपजको ढुवानीमा समेत सहयोग गर्नुपर्ने व्यासका कृषकको भनाइ छ । जनभावना साना किसान कृषि सहकारी संस्था लिमिटेडले उत्पादन गरेको आलु खेतबारीमै कुहिन थालेको गाउँपालिकाको कृषि शाखाका प्रमुख विश्वेश्रप्रसाद बडूले बताए। उनका अनुसार गाउँपालिकाको आर्थिक तथा प्राविधिक सहयोगमा किसानले उत्पादन गरेको छ सय क्विन्टल आलु खेतबारीमा कुहिन थालेको छ । एक सय क्विन्टल आलु खेतबाट निकालेको तथा पाँच सय क्विन्टल आलु खेतबारीबाट निकाल्न बाँकी रहेको उनले जानकारी दिए। 'न त सडक छ, न त कोल्डस्टोर नै, व्यासका किसानले उत्पादन गरेको कृषिउपज दिनप्रति दिन खेतबारीमै कुहिँदै गएको छ', कृषक अकबरसिंह धामीले भने। बजारीकरणमा कृषि ज्ञान केन्द्र दार्चुलाले सहयोग गर्ने भने पनि सडक अवरुद्ध हुँदा कृषकले उत्पादन गरेकोआलु व्यासमै कुहिन थालेको छ । 'हरेक वर्ष असारको सुरुआतमै सडक अवरुद्ध हुन्छ, कृषकले उत्पादन गरेको तरकारी खेतबारीमै कुहिन्छ, व्यासवासीको दुःख सम्झिने कोही छैन', अर्का किसान प्रमानन्द भट्टले भने। रासस"
कोरियामा काम गरेर फर्किएकाका लागि पुनः भाषा परीक्षाको आवेदन,"काठमाडौं : वैदेशिक रोजगार विभागअन्तर्गत इपिएस कोरिया शाखाले दक्षिण कोरियामा पाँच वर्ष वैधानिक तवरले काम गरेर फर्किएका नेपाली कामदारका लागि पुनःभाषा परीक्षाको आवेदन खुलाएको छ। कोरियामा रोजगार गरेर फर्किएकाले यही साउन १३ गतेदेखि १५ गतेसम्म भाषा परीक्षाका लागि आवेदन दिन सकिने विभागका निर्देशक तथा सूचना अधिकारी गुरुदत्त सुवेदीले जानकारी दिए। उनका अनुसार उक्त भाषा परीक्षा आगामी भदौ १८ गतेदेखि २९ गतेसम्म सञ्चालन हुनेछ भने नतिजा प्रकाशन असोज ३ गते हुनेछ। यसैगरी इपिएस कोरिया शाखाले एक सूचना प्रकाशित गरी नेपाल सरकार र गणतन्त्र कोरिया सरकारबीच सम्पन्न समझदारीअन्तर्गत दक्षिण कोरियाबाट काम गरी वैधानिक तवरले फर्केका कामदारलाई पुनः कामदारको रुपमा पठाउने प्रक्रियाअनुरुप आवेदन खुला गरिएको जनाएको छ। शाखाद्वारा प्रकाशित सूचनाअनुसार आवेदश नेपाली नागरिक हुनुपर्ने, इपिएसअन्तर्गत कोरियामा रोजगारी प्राप्त गरेका र सन् २०१० जनवरी १ पश्चात् भिसा अवधिभित्रै स्वैच्छिक रुपले नेपाल फर्केका कामदार हुनुपर्ने छ। आवेदकको उमेर १८ वर्ष पूरा भई ३९ वर्ष ननाघेको हुनुपर्ने छ। फौजदारी अभियोगमा अदालतबाट सजाय नपाएको, कोरियामा गई गैरकानुनी रुपमा बसोबास नगरेको, नेपालबाट अन्य मुलुकमा जान रोक नलगाइएको व्यक्ति हुनुपर्ने जनाइएको छ। यसैगरी कोरियामा इ९ र ३९१ भिसामा पाँच वर्षभन्दा बढी अवधि नबसेका र कोरियाको मानव संशाधान विभागबाट इपिएस भाषा परीक्षामा सहभागी हुन सक्ने भनेर नामावलीमा नाम भएकाले फारम पर्न पाउने जनाइएको छ। यसअघि कोरियाबाट फर्किएर आएकाले आफूले कोरिया जान नपाएको भन्दै आन्दोलन गरेका थिए। रासस"
गल्याङमा ड्रागन फल,"स्याङ्जा : गल्याङका हुमनाथ भट्टराईले दुई वर्षमै ड्रागन (सिउँडी) फल फलाए। दुई वर्षअघि आफैंले धान, मकै उब्जाउँदै आएको ६ रोपनी जग्गामा ड्रागन खेती सुरु गरेको उनले बताए। गल्याङ नगरपालिका३ लल्याङ्मा सूर्योदय कृषि तथा पशुपालन फर्ममार्फत उनले ड्रागन खेती गरेका हुन्। एकैपटक उनले ६ सय बिरुवा लगाए। ड्रागनका लागि सपोर्ट चाहिने हुँदा उनले १ सय ५० वटा पिलरसमेत बनाए। सोही पिलरमा अहिले ड्रागनका फल राताम्यै भएका छन्। कतै राता त कही कतै सेता फलले बगैंचाको सौन्दर्यतालाई बढाएको छ। यातायात व्यवसायीसमेत रहेका भट्टराईले युट्युव हेरेर ड्रागन खेतीप्रति आकर्षण बढेको बताए। सबै खालका बिरामीका लागि उपयुक्त फल मानिएकाले पनि यसतर्फ रुचि जागेको उनको भनाइ छ। अहिले उनले आम्दानी लिन थालेका छन्। दुई वर्षअघि रोपेका बिरुवाले फल दिन थालेका छन्। यसपटक तीन सय बिरुवाले फल दिएको र बजारको समस्या नभएको उनले बताए। प्रतिकिलो पाँच सय रुपैयाँका दरले स्थानीय बजारमा बिक्री गरेको छु। पहिला निःशुल्क चखाउँछु। त्यसपछि उनीहरू नै किनेर खान्छन्, उनले भने, सबै गरेर पाँच लाख लगानी भएको छ। अर्को वर्ष सबै उठाएर नाफामा जान्छु। राम्रो खेती रैछ। उनले बिरुवा पनि उत्पादन गर्छन्। प्रतिबिरुवा सयदेखि दुई सय रुपैयाँमा बिक्री हुने गरेको छ। एकपटक रोपेपछि यसले २० देखि २५ वर्षसम्म उत्पादन दिन्छ। यो सेतो र रातो दुई प्रकारका हुन्छन्। वैशाख जेठमा फुलेपछि असोज कात्तिकसम्म यो फल खान पाइन्छ। झन्डै सात महिनासम्म फल दिइरहन्छ। अन्य फलफूलमा जस्तै यसमा पनि प्रशस्त मात्रामा भिटामिन पाइने हुँदा प्रतिरोधात्मक क्षमताका लागि निकै उपयोगी मानिएको छ। गुलियो स्वाद भए पनि सुगरका बिरामीका लागि पनि यो उपयोगी हुने बताइएको छ। कम परिश्रममा राम्रो आम्दानी लिन सकिने यस्ता खालका नगदे बाली निकै उपयोगी रहेको बताउँछिन् कोपिला भट्टराई। भर्खरै ५० किलो फल टिपेर बजार जानुभाथ्यो २५ सय रुपैयाँ नगद लिएर फर्कनुभो, उनले खुसी हुँदै थपिन्, बाँदरले पनि खान नजानेको रैछ यो फल। सबै खालका अन्न र फलमा बाँदर आतंकले सताएका बेला ड्रागन फलको स्वाद भने बाँदरले नखाएकोे पाइएको हो। लल्याङ्मा लगाइएको ड्रागन फलले राम्रो उत्पादन दिन थालेपछि गाउँलेलाई समेत ड्रागन खेती लगाउने चासो बढाएको भट्टराईको भनाइ छ। उनले थपे, मेरो लगानी र परिश्रमको संरक्षण गर्न र ड्रागन खेतीलाई व्यावसायिकतातर्फ जाने मेरो उद्देश्यलाई पूरा गर्न प्राविधिक सल्लाहको खाँचो छ।"
लम्पी स्किनबाट चार सय गाईभैँसी मरे,"नवलपरासी : (बर्दघाटसुस्तापूर्व)मा लम्पी स्किनका कारण छ हजार २४ पशुचौपाया संक्रमित भएका छन्। जिल्लामा यस रोगबाट हालसम्म चार सय १३ गाईभैँसी मरेका भेटेरिनरी अस्पताल तथा पशु सेवा विज्ञ केन्द्रले जनाएको छ। केन्द्रका प्रमुख पशु चिकित्सक डा ऋषभ गुरागाईंले जिल्लाका गाईभैँसीमा लम्पी स्किन महामारीका रुपमा फैलिएको बताए। 'जिल्लामा लम्पी स्किन नियन्त्रणका लागि खोप तथा औषधिको व्यवस्था गरिएको भए पनि नियन्त्रण बाहिर गएको छ', उनले भने, 'लम्पी स्किनबारे सचेतना जगाउँदै सावधानी अपनाउनु नै अहिलेका लागि लम्पी स्किनको जोखिमबाट जोगिन सकिन्छ।' उनले जिल्लाको कावासोती नगरपालिकामा लम्पी स्किनको सङ्क्रमणदर उच्च रहेको बताए। कावासोतीमा हालसम्म सबैभन्दा बढी एक सय ५१ पशु चौपाया मरेका जनाउँदै डा चापागाईंले दुई हजार १३ पशु लम्पी स्किनबाट संक्रमित भएका जानकारी दिए। मध्यविन्दु नगरपालिकामा लम्पी स्किनबाट ९७ पशुको मृत्यु भएको तथा हालसम्म एक हजार एक सय ८० गाईभैँसी संक्रमित भएका उनले बताए। चापागाईंका अनुसार देवचुली नगरपालिकामा लम्पी स्किनबाट हालसम्म ६४ गाईभैँसीको मृत्यु हुँदा पाँच सय ८१ संक्रमित भएका छन्। यसैगरी विनयी त्रिवेणी गाउँपालिकामा एक हजार एक सय ९० गाईभैँसी संक्रमित तथा २२ को मृत्यु भएको उनले बताए। बौदिकाली गाउँपालिका एक सय ८४ गाईभैँसीमा लम्पी स्किनको संक्रमण देखिएको उल्लेख गर्दै पशु चिकित्सक चापागाईंले ३६ गाईभैँसीको मृत्यु भएको बताए। गैंडाकोट नगरपालिकामा लम्पी स्किनबाट २१ गाईभैँसीको मृत्यु हुनुका साथै चार सय २३ संक्रमित, हुप्सेकोट गाउँपालिकामा १४ पशुको मृत्यु तथा तीन सय ३१ संक्रमित एवं बुङिलटार गाउँपालिकामा आठ गाईभैँसीको मृत्यु तथा एक सय २२ संक्रमित भएका उनले जानकारी दिए। भेटेरीनरी अस्पताल तथा पशुसेवा विज्ञ केन्द्रले जिल्लाका आठवटै स्थानीय तहमा लम्पी स्किन रोगविरुद्धको खोप वितरण गरेको छ। लम्पी स्किन रोग न्यूनीकरण एवं रोकथामका लागि छ हजार भ्याक्सिन खरिद गरेर स्थानी तहमा पठाइएको कार्यालय प्रमुख पशु चिकित्सक डा चापागाईंले बताए।"
मुस्ताङ भित्रिए ७१ हजार विदेशी पर्यटक,गतवर्ष २०७९०८० मा सार्क देशका ५९ हजार ३१० जना र विदेशी फरेनर पर्यटक ६ हजार ७४९ जना पर्यटकले मुस्ताङ भ्रमण गरेका हुन् । यसको अघिल्लो वर्ष सार्क देशका ३६ हजार १५३ जना र विदेशी फरेनर २ हजार ७४३ जनाले मुस्ताङ जिल्लाको भ्रमण गरेका थिए । जोमसोम : आर्थिक वर्ष २०७९०८० को १२ महिनामा कुल ७१ हजार ७०७ जना विदेशी पर्यटक मुस्ताङ भित्रिएका छन् । यो संख्या कोभिड अघि र पछिको पर्यटकीय तथ्यांकमा अहिलेसम्मकै उच्च वृद्धि हो । आर्थिक वर्ष २०७८०७९ को साउनदेखि असारसम्मको १२ महिनामा कुल ३८ हजार ८९६ जना विदेशी पर्यटक भित्रिएका थिए । अघिल्लो आर्थिक वर्षको तुलनामा गतवर्ष ३२ हजार ८११ जना अर्थात (४५७५) प्रतिशत विदेशी पर्यटक वृद्धि भएको अन्नपूर्ण संरक्षणक्षेत्र आयोजना (एक्याप) जोमसोम कार्यालयले जनाएको छ । गतवर्ष २०७९०८० मा सार्क देशका ५९ हजार ३१० जना र विदेशी फरेनर पर्यटक ६ हजार ७४९ जना पर्यटकले मुस्ताङ भ्रमण गरेका हुन् । यसको अघिल्लो वर्ष सार्क देशका ३६ हजार १५३ जना र विदेशी फरेनर २ हजार ७४३ जनाले मुस्ताङ जिल्लाको भ्रमण गरेका थिए । मुस्ताङमा कुल भित्रिएका पर्यटक संख्याको ६६ हजार ५९ विदेशी पर्यटकले सिधैं मुस्ताङको भ्रमण गरे भने राउण्ड अन्नपूर्ण चर्किय पदमार्ग हुँदै मुस्ताङ भित्रिने पर्यटकको संख्या ५ हजार ६४८ जना रहेको एक्याप जोमसोमका कार्यालय प्रमुख अशोक सुवेदीले जानकारी दिए । उनका अनुसार अन्नपूर्ण पदमार्गको मनाङ हुँदै मुस्ताङ भित्रिनेमा ५६० जना सार्क मुलुक र ५ हजार ८८ जना विदेशी पर्यटक तेस्रो मुलुकका छन् । गत आर्थिक वर्षमा ५ हजार ६४८ जना सार्क र तेस्रो मुलुकका पर्यटकले राउण्ड अन्नपूर्ण चर्किय पदमार्ग हुँदै मुस्ताङ भित्रिएकोमा यसको अघिल्लो वर्ष जम्मा ७४३ जना सार्क र तेस्रो मुलुकका पर्यटक राउण्ड हुँदै मुस्ताङ भित्रिएका थिए । अघिल्लो वर्षको तुलनामा ४ हजार ९०५ अर्थात ८७ प्रतिशतले राृउण्ड गर्ने पर्यटक वृद्धि भएको छ । आर्थिक वर्ष २०७९०८० मा सबै भन्दा बढी सार्क मुलुकका पर्यटक बैशाख महिनामा भित्रिएका थिए भने कार्तिकमा तेस्रो मुलुकका पर्यटक भित्रिएका हुन् । बैशाखमा सार्कका १४ हजार ७४५ जना भित्रिदा कार्तिक महिनामा तेस्रो मुलुकका १ हजार ३९२ जना फरेनर पर्यटक मुस्ताङ भित्रिएको कार्यालय प्रमुख अशोक सुवेदीले उल्लेख गरे । सबै भन्दा कम ५२७ जना माघ महिनामा भित्रिदा माघ महिनामै सबैभन्दा कम ९३ जना तेस्रो मुलुकमा फरेनर मुस्ताङ भित्रिएका हुन् । राउण्ड अन्पूर्ण हुँदै सबै भन्दा बढी कार्तिक महिनामा १ हजार ४५२ फरेनर पर्यटक मुस्ताङ भित्रिदा सबैभन्दा बढी बैशाखमा ३३१ जना सार्क पर्यटक मनाङ हुँदै मुस्ताङ भित्रिएको एक्यापले जनाएको छ । यसैगरी सबै भन्दा कम माघ महिनामा सार्क पर्यटक शून्य पर्यटक भित्रिएका थिए भने साउन महिनामै सबैभन्दा कम ५६ जना तेस्रो मुलुक फरेनर पर्यटकले राउण्ड गरेका थिए ।
गण्डकीमा ६६८ किमी सडक कालोपत्र,"बेनी : गण्डकी प्रदेश सरकारले ६६८ किलोमिटर सडक कालोपत्र गरेको छ। प्रदेश स्थापनादेखि आर्थिक वर्ष २०७९०८० को अवधिमा ८५ वटा सडक पुल बनाएको भौतिक पूर्वाधार विकास तथा यातायात व्यवस्था मन्त्रालयले जनाएको छ। मन्त्रालयका पूर्वाधार विकास निर्देशक राम पराजुलीले प्रदेश सरकारले हालसम्म ६६८ किलोमिटर सडक कालोपत्र, ५९९ किलोमिटर सडक ग्राभेल, ८५ वटा सडक पुल र ६३ वटा झोलुंगे पुल निर्माण भएको जानकारी दिए। आर्थिक वर्ष २०७९८० मा १७४ किलोमिटर सडक कालोपत्र, १५ वटा सडक पुल र १२ वटा झोलुंगे पुल निर्माण भएको छ, उनले भने नयाँ आर्थिक वर्षमा थप ३०० किलोमिटर सडक कालोपत्र, २५ वटा सडक पुल र २० वटा झोलुंगे पुल निर्माण गर्ने लक्ष्य छ। आर्थिक वर्ष २०७८७९ मा कालोपत्र, ग्राभेल र कच्ची गरी कुल ३६० किमी सडक निर्माण भएको थियो। त्यसमध्ये १६५ किमी कालोपत्र, ११६ किमी सडक ग्राभेल र ७९ किमी कच्ची सडक निर्माण गरेको थियो। आर्थिक वर्ष २०७७७८ मा कुल ४५१ किमी सडक बन्दा २११ किमी कालोपत्र, १५२ किमी ग्राभेल र ८८ किमी कच्ची सडक बनेको थियो। आव २०७६७७ मा ६५ किमी कालोपत्र, १३८ किमी ग्राभेल र ७१ किमी कच्ची गरी कुल २७४ किमी सडक निर्माण तथ्यांक रहेको छ। गत वर्ष समग्रमा ५७ प्रतिशत बजेट खर्च गरेको मन्त्रालयका लागि नयाँ आर्थिक वर्षका लागि ११ अर्ब १६ करोड बजेट विनियोजन भएको मन्त्रालयका सचिव तुलसीराम भट्टराईले बताए। निर्माण भएका सडकको दिगो प्रयोग र मर्मत सम्भारका लागि गत आवदेखि हेरालु राख्न थालिएको छ, उनले भने यो वर्ष रुग्न भएका आयोजनालाई पूर्णता दिन र दीर्घकालीन महत्वका बहुवर्षीय योजना कार्यान्वयनमा केन्द्रित भएका छौं। भिमादडेढगाउँदुम्कीबासत्रिवेणी, शालीग्राम कोरिडोर, एक निर्वाचन क्षेत्र एक सडक, स्थानीय तहको केन्द्र जोड्ने सडक र संघीयबाट हस्तान्तरित, विशेष र समपुरक अनुदानका सडक आयोजना सञ्चालन गरेको छ। गोरखाको चुननुब्रि र मनाङको नार्पाभूमि गाउँपालिकालाई सडक सञ्जालले जोड्ने आयोजनालाई प्राथमिकता दिएको छ। यसपाली ३० लाख भन्दा कम बजेटका टुक्रे योजना कटौती गरेको भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए। गत आर्थिक वर्षमा चुनाव र सरकार परिवर्तनका कारण अपेक्षाकृति उपलब्धि हासिल भएन, उनले भने नयाँ आर्थिक वर्षको पहिलो चौमासिकमा ठेक्का प्रक्रिया थाल्ने, वहुवर्षिय आयोजनालाई प्राथमिकता र अधुरा रहेका समस्याग्रस्त आयोजनालाई पूर्णता दिन केन्द्रित भएका छौ।"
यातायातको राजस्व बढ्यो,"बेनी : गण्डकी प्रदेशमा रहेका यातायात कार्यालयबाट संकलन हुने राजस्व बढेको छ। अघिल्लो वर्षको तुलनामा आर्थिक वर्ष २०७९८० मा यातायात कार्यालयहरुले संकलन गर्ने राजस्व ३० प्रतिशतले बढेको हो। बाग्लुङ, डुम्रे र नवलपुरमा एकएक र कास्कीमा दुई वटा यातायात कार्यालय, गोरखा, लमजुङ र स्याङ्जामा यातायात सेवा कार्यालयले कुल तीन अर्ब १७ करोड रुपैयाँ राजस्व संकलन गरेका भौतिक पूर्वाधार विकास तथा यातायात व्यवस्था मन्त्रालयले जनाएको छ। सवारी चालक अनुमतिपत्र जारी, नवीकरण, सवारी साधन दर्ता, नवीकरण र जरिवाना लगायतका शीर्षकमा राजस्व संकलन भएको हो। मन्त्रालयका प्रवत्ता टिकाराम पौडेलका अनुसार आर्थिक वर्ष २०७८७९ मा दुई अरब २४ करोड रुपैयाँ राजस्व संकलन गरेका थिए। अघिल्लो वर्षको तुलनामा ९३ करोड रुपैयाँ बढी राजस्व संकलन गरेका हुन्। सबैभन्दा बढी दुई अरब पाँच करोड ६० लाख ४८ हजार २६४ रुपैयाँ राजस्व संकलन गरेको यातायात कार्यालय पोखरा (सवारी)का प्रमुख डिल्लीराम रिजालले करको दरमा भएको वृद्धि र सहज रुपमा कर तिर्ने व्यवस्था मिलाइएकाले राजस्व संकलन बढेको बताए। सवारी साधन दर्ता र नवीकरण सम्बन्धी सेवा दिने हाम्रो कार्यालयमा फाइललाई डिजिटलाइजेशन गरेर लाइन बस्न र बिचौलियाको सहयोग लिन नपर्ने बनाएपछि सेवाग्राहीको चापसँगै राजस्व पनि बढेको छ, उनले भने सहज, छिटो हुने भएकाले अन्य प्रदेशमा दर्ता भएका सवारी साधनका धनी पनि नवीकरण गर्न हामीकहाँ आउँदा राजस्व बढेको हो। सो कार्यालयबाट आर्थिक वर्ष २०७८७९ मा एक अर्ब ३५ करोड आठ लाख पाँच हजार २८ रुपैयाँ राजस्व संकलन भएको थियो। यातायात व्यवस्था कार्यालय (सवारी चालक अनुमतिपत्र) कास्कीले २४ करोड ३९ लाख ९३ हजार ८०४ राजस्व संकलन गरेको छ। अघिल्लो वर्ष २० करोड १४ लाख ४२ हजार रुपैयाँ राजस्व संकलन भएकोमा यस वर्ष २११२ प्रतिशतले बढेको छ, उनले भने सेवाग्राहीको अत्यधिक चाप र भीड हुने भएकाले बिहान ८ बजेदेखि नै सवारी चालक अनुमतिपत्रको ट्रायल परीक्षा सञ्चालन गर्न र सवारी चालक अनुमतिपत्रको राजस्व अनलाइन मार्फत बुझाउने व्यवस्था मिलाइएको छ। बागलुङमा १९ करोड १४ लाख पाँच हजार ९७० रुपैयाँ, नवलपुरबाट ३१ करोड ६६ लाख ४८ हजार ०४५ रुपैयाँ र डुम्रेमा १८ करोड ७५ लाख ६४ हजार ७१७ रुपैयाँ राजस्व संकलन भएको छ। यातायात शाखा लमजुङले चार करोड १६ लाख ६६ हजार १९७ रुपैयाँ, स्याङ्जाले नौ करोड १९ लाख रुपैयाँ र गोरखाले तीन करोड ९१ लाख ७७ हजार रुपैयाँ राजस्व संकलन गरेको छ। दरबन्दी अनुसारका कर्मचारीको अभाव, करारका कर्मचारीको भरमा कार्यालय सञ्चालन गर्नुपर्ने, संघीय सरकार मातहतको सर्भरमा पटक पटक आइरहने समस्याका कारणले सेवाप्रवाहमा चुनौती रहेको यातायात कार्यालय डुम्रेका प्रमुख कुशल सुवेदीले बताए। गण्डकी प्रदेशका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले प्रदेशको आन्तरिक आम्दानीमा ६६ प्रतिशत योगदान गर्ने यातायात कार्यालयलाई प्रविधिमैत्री, स्रोत साधन सम्पन्न बनाएर छिटो, छरितो सेवा प्रवाह गर्ने वातावरण बनाउन प्राथमिकता दिएको बताए।"
लघुवित्त वित्तीय संस्था खारेजीको माग गर्दै राष्ट्र बैंक घेराउ,"काठमाडौं : विभिन्न माग राख्दै आन्दोलनरत लघुवित्त वित्तीय संस्था विरुद्धको संघर्ष समितिले शनिबार नेपाल राष्ट्र बैंक घेराउ गरेको छ। लघुवित्त वित्तीय संस्थाहरू खारेज गर्नुपर्ने लगायतका माग राख्दै समितिले काठमाडौंको बालुवाटारस्थित राष्ट्र बैंक घेराउ गरेका हुन्। आफूहरूलाई लघुवित्त वित्तीय संस्थाहरूले ज्यादती गरेको उनीहरूको आरोप छ। उनीहरूले सामूहिक ऋण मिनाहा गर्नुपर्ने, आम गरिब किसानहरूलाई निःशुल्क ऋण प्रदान गर्नुपर्ने लगायतका ५ बुँदे माग अघि सारेका छन्। संघर्ष समितिले आफूहरूको मागका विषयमा राष्ट्र बैंक पनि गम्भीर बन्नुपर्ने जनाएका छन्।"
गुठीचौरका सातवटा घरमा अज्ञात समूहद्वारा आगजनी,"गुठीचौर गाउँपालिकाका विभिन्न सात वटा घरहरुमा अज्ञात समूहद्वारा आगो लगाइएको छ। गुठीचौर गाउँपालिका ४ स्थित विभिन्न गाउँमा सातवटा घरमा आगो लगाइएको वडा अध्यक्ष टिकादत्त न्यौपानेले बताए। उनका अनुसार धवलपुर गाउँका प्रेम न्यौपाने र खडान्द पाण्डेको घर, बाउली गाउँमा कविदत्त न्यौपानेको घर, डाँडाबाडामा कविदत्त न्यौपानेको घर, दलिबाडामा लालचन्द्र सार्कीको घर र बिगारे गाउँमा भिम प्रसाद जैशीको घरमा अज्ञात समूहहले आगो लगाउँदै हिंडेको देखिन्छ। धिता र देपालगाउँमा पनि यस्तो घटना भएको खबर आइरहेको उनले बताए। त्यस्तै पार्किङ गरी राखेको ट्याक्टरमा समेत आगो लगाइएको छ। सबैभन्दा धेरै डाँडाबाडाका कविदत्त न्यौपानेको घरमा क्षति भएको छ। 'आगो लगाउने बित्तिकै थाहा पाउँदा अधिकांश घरहरु क्षति हुन जोगिएका छन्', उनले भने, 'अज्ञात समूहबाट घरको चुक्कुल लगाएर, पेट्रोल छर्केर आगो लगाइएको छ।' आगो लगाइएको कुरा थाहा पाउनेबित्तिकै जिल्लाबाट प्रहरीको टोली खटाइएको डीएसपी प्रह्लाद कार्कीले बताए। 'विभिन्न गाउँका घरहरुमा आगो लगाइएको थाहा पाउने बित्तिकै प्रहरी खटाइएको छ', उनले भने, 'प्रहरी घटना स्थलमै छ। के कति क्षित भएको छ थाहा पाउन सकिएको छैन।' गुठीचौरमा दिनदिनै घटनाहरु बढ्ने क्रममा रहेकाले सुरक्षा चुनौति थपिएको गुठीचौर गाउँपालिकाका अध्यक्ष दान बहादुर बुढाले बताए। 'हामीले यी घटना घटाउने संयन्त्रको विकास गर्दै सुरक्षा संयन्त्र बलियो बनाउने गरि पहल कदमी थालेका छौं,' उनले भने।"
मनसुनी वर्षा सुस्त : मुलुकभर ६८ प्रतिशत रोपाइँ,"काठमाडौं : मुलुकमा जारी मनसुनी वर्षा केही सुस्त देखिएको छ । यस वर्षको वर्षा याममा कम पानी परेका कारण धान रोप्न किसानलाई समस्या भएको छ । पछिल्लो एक सातादेखि मनसुनी वर्षा पर्याप्त मात्रामा भएको छैन । भेगीय हिसाबले केही स्थानमा भारी वर्षा भए पनि देशभर निरन्तर वर्षा नहुँदा धान रोपाइँ प्रभावकारीरुपमा भएको छैन । कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेलका अनुसार कृषि विभागको यही साउन ५ गतेसम्मको तथ्याङ्कअनुसार मुलुकभर ६८ प्रतिशत मात्र रोपाइँ सम्पन्न भएको छ । विसं २०७९ साउन ५ गतेसम्म ८८ प्रतिशत रोपाइँ सम्पन्न भएको थियो । गत वर्षको भन्दा यस वर्ष सो अवधिमा २० प्रतिशत कम रोपाइँ भएको देखिन्छ । विशेषगरी मधेस प्रदेश, बागमती प्रदेश र गण्डकी प्रदेशमा मनसुन ढिला सुरु भएका कारण धान रोपाइँ कम भएको विभागले उल्लेख गरेको छ । जल तथा मौसम विज्ञान विभाग मातहतको मौसम पूर्वानुमान महाशाखाका अनुसार हाल देशमा मनसुनी वायुको आंशिक प्रभाव रहेको छ । मनसुनको न्यूनचापीय रेखा सरदर स्थानको दक्षिणतिर अवस्थित रहेको छ । यही कारणले तुलनात्मकरुपमा कम वर्षा भएको महाशाखाका मौसमविद् सञ्जिव अधिकारीले बताए। 'अहिले मनसुन ब्रेकको अवस्था छ, वर्षाका क्रममा केही कमी आएको छ, वर्षा नै नहुने भन्ने त हैन तर, विगतका दिनको तुलनामा कम वर्षा हुने देखिन्छ', उनले भने। मनसुनको न्यूनचापीय रेखा सरदर स्थानकोभन्दा दक्षिणतिर रहेकाले वर्षा कम भएको उनको भनाइ छ । महाशाखाकै अर्का मौसमविद् रोजन लामिछानेले पनि मनसुनी वर्षा पर्याप्त नहुँदा धान रोप्न किसानलाई समस्या भएको उल्लेख गरे। 'मनसुन वर्षा सरदर भन्दा केही कमजोर देखिएको छ । हरेक वर्ष मनसुनको एउटै प्याट्रन हुदैन । तर, यो वर्ष मनसुन केही कमजोर देखिएको छ, अझै दुईतीन दिन वर्षा राम्ररी हुने अवस्था देखिँदैन', उनले भने। मनसुन कमजोर रहे पनि खण्डितरुपमा मुलुकभर वर्षा भइरहेको मौसमविद् लामिछानेको भनाइ छ । कृषि विभागको विवरणमा कर्णाली प्रदेशमा विशेषगरि लम्पी स्कीन रोगका कारण गोरुको अभाव भई रोपाइँ थोरै प्रभावित भएको जानकारीमा आएको विभागले जनाएको छ । सुदूरपश्चिम प्रदेशमा रोपाइँ करिब सकिएको छ । विस्तारै मनसुन सक्रिय भइरहँदा, रासायनिक मलको उपलब्धता सुनिश्चित हुँदा र लम्पी स्कीन रोगको प्रभाव कम हुँदै जाँच्दा धान रोपाइँ हुने प्रतिशत क्रमशः बढ्दै जाने विभागको अपेक्षा छ । मध्यतराईमा साउन मसान्तसम्म नै रोपाइँ हुने गरेका सन्दर्भमा साउन मसान्तसम्ममा ९० देखि ९५ प्रतिशतसम्म रोपाइँ हुने अनुमान गरिएको विभागले उल्लेख गरेको छ । मनसुनी वर्षा ३७ प्रतिशत मात्रै जल तथा मौसम विज्ञान विभागअन्तर्गतको हावापानी विश्लेषण शाखाका अनुसार जारी मनसुनमा हालसम्म देशभर ३७ प्रतिशत मनसुनी वर्षा भएको छ । शाखाका मौसमविद् सुदर्शन हुमागाईंका अनुसार जुन १ देखि जुलाई २१ तारिखसम्म देशभर सरदर पाँच सय ३८ दशमलव दुई मिलिमिटर वर्षा भएको छ । जुन सरदर वर्षाकै हाराहारीमा छ । पुरै मनसुन अवधिभर अर्थात् चार महिनामा नेपालमा एक हजार चार सय ६२ मिलिमिटर वर्षा हुन्छ । यस वर्षको मनसुन गत जेठ ३१ गतेदेखि नेपालमा प्रवेश गरेको थियो । नेपालमा सरदर जुन १३ देखि अक्टोबर २ तारिखसम्मको अवधिलाई मनसुन मानिन्छ । यसैबीच महाशाखाले जारी गरेको मौसम पूर्वानुमान बुलेटिनमा अहिले देशभर आंशिकदेखि सामान्य बदली रहेको छ । सबै प्रदेशका पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । लुम्बिनी प्रदेशको तराई भूभागका थोरै स्थानमा हावाहुरीको पनि सम्भावना छ । आजराति पनि सबै प्रदेशका पहाडी भूभागका थोरै स्थान तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षा भइरहेको छ । लुम्बिनी प्रदेशको तराई भूभागका थोरै स्थानमा हावाहुरीको पनि सम्भावना रहेको छ । महाशाखाको पछिल्लो विवरणमा सबैभन्दा धेरै दिपायलमा ५१ र पोखरामा ४४ मिलिमिटर वर्षा भएको छ । काठमाडौँमा मात्र चार मिलिमिटर वर्षा मापन गरिएको छ ।"
नागरिकताभन्दा राहदानी बनाउने बढी,"गुल्मी : गत आर्थिक वर्ष २०७९८० मा गुल्मीमा नागरिकता बनाउने भन्दा राहदानी बनाउनेको संख्या बढी देखिएको छ। जिल्ला प्रशासन कार्यालय गुल्मीका अनुसार गत आर्थिक वर्षमा जिल्लामा नागरिकता बनाउनेको संख्याभन्दा राहदानी बनाउनेको संख्या करिब पाँच हजारभन्दा बढी छ। गत आवमा वंशज, वैवाहिक र जन्मका आधारमा १० हजार तीन सय ५५ जनाले नागरिकता बनाएका छन् भने राहदानी बनाउनेको संख्या १५ हजार ८६ जना छन्। कार्यालयका अनुसार जिल्लामा आव २०७८७९ मा सात हजार चार सय नौ र आव २०७७७८ मा दुई हजार चार सय २६ र जनाले राहदानी बनाएका छन्। गुल्मीका सहायक प्रमुख जिल्ला अधिकारी हरिप्रसाद गैरेले प्रशासनमा राहदानी बनाउने प्रयोजन उल्लेख नभए पनि अधिकांशले वैदेशिक रोजगारीकै लागि राहदानी बनाउने गरेको बताए। कार्यालयका अनुसार गत आवमा राहदानी बनाएवापत सात करोड ३१ लाख ९० हजार राजस्व सङ्कलन भएको छ। जुन आव २०७८७९ मा तीन करोड ७१ लाख ६७ हजार हजार पाँच सय थियो। साथै राहदानी बनाएवापत कार्यालयले आव २०७७७८ मा एक करोड ४५ लाख ४२ हजार पाँच सय राजस्व संकलन गरेको थियो।"
काठमाडौं र ललितपुरमा भएको सवारी दुर्घटनामा तीनको मृत्यु,काठमाडौं : काठमाडौं र ललितपुरमा भएको सवारी दुर्घटनामा तीन जनाको मृत्यु भएको छ। ललितपुरको हात्तीवनमा बा३ख ४१०८ नंको बसले बा५६प ३४५२ नंको मोटरसाइकललाई ठक्कर दिँदा मोटरसाइकलमा सवार दुई जनाको मृत्यु भएको छ। मृत्यु हुनेमा मोटरसाइकल चालक काभ्रे घर भई हरिसिद्धि बस्ने मोटसाइकल चालक ३१ वर्षीय जीवन तामाङ र मकवानपुरका २९ वर्षीय मानबहादुर वाइवा रहेका ललितपुरका प्रहरी उपरीक्षक नवराज कार्कीले जानकारी दिए। आज भएको उक्त दुर्घटनामा गम्भीर घाइते भएका उनीहरूको बिएन्डबी अस्पतालमा उपचारका क्रममा मृत्यु भएको ललितपुर प्रहरीले जानकारी दिएको छ। बसका चालक र सहचालकलाई प्रहरीले नियन्त्रणमा लिएको छ। यस्तै काठमाडौं महानगरपालिका३१ शान्तिनगरस्थित सडकमा बा१ह ३८८४ नंको टेम्पुको ठक्करबाट पैदलयात्री मकवानपुर थाहा नगरपालिका१ घर भई काठमाडौंको शान्तिनगर बस्ने ३८ वर्षीय रामभक्त श्रेष्ठको मृत्यु भएको छ। हिजो साँझ भएको उक्त दुर्घटनामा गम्भीर घाइते भएका उनको सिभिल अस्पताल बानेश्वर हुँदै बीएन्डबी अस्पतालमा थप उपचारका क्रममा मृत्यु भएको हो। टेम्पुको ठक्करबाट घाइते भएका अन्य दुई पैदलयात्रीमध्ये एक जनाको केएमसी अस्पताल सिनामंगल र एक जनाको सिभिल अस्पताल बानेश्वरमा उपचार भइरहेको छ। टेम्पु चालकलाई प्रहरीले नियन्त्रणमा लिएको छ।
झापामा ठूलो परिमाणमा सालको गोलिया काठ बरामद,"झापा : सशस्त्र प्रहरीले झापाको मेचीनगरबाट ठुलो परिमाणमा साल जातको गोलिया काठ बरामद गरेको छ। सशस्त्र प्रहरी बल नेपाल नम्बर २ गण झापाका एसपी देवराज अर्याल नेतृत्वमा गएको टोलीले शुक्रबार मध्यराति १२ बजे अन्दाजी ७०० सय क्युफिट गोलिया काठ बरामद गरेको हो। एसपी अर्याल नेतृत्वको टोलीले मेचीनगर नगरपालिका१ स्थित कृष्णथुम्की मन्दिर नजिकैबाट सो परिमाणको काठ बरामद गरेको हो। कृष्णथुम्की नजिकैबाट गाडीका गाडी साल जातको काठ चोरी तस्करी भइरहेको सूचना पाए लगतै मेरै नेतृत्वमा गएराति टोली त्यहाँ पुगेको थियो, एसपी अर्यालले भने, घटनास्थल पुग्दा एउटा सानो वन पुरै फडानी गरी काठ लगिरहेको अवस्थामा फेला पर्यो। तस्कर समूहले ट्याक्टरमा लोड गरी लैजाँदै गरेको साल जातको गोलिया काठ सशस्त्र प्रहरीलाई देख्न साथ ट्याक्टर छाडेर भागेका थिए। सशस्त्रले तत्काल सो ट्याक्टरलाई नियन्त्रणमा लिएर तस्कर समूहको खोजी गर्दा थप एउटा ट्याक्टरसहित काठ फेला परेको एसपी अर्यालले बताए। त्यसपछि कृष्णथुम्की मन्दिर आसपास थप खोजतलास गर्दा अन्य जातको २०० क्युफिट काठ र करिब एक ट्रक साल र अन्य जातको लाथ्रा फेला परेको थियो, उनले भने। सशस्त्र नपुगेको भए तस्कर समूहले सबै काठ लगिसक्थ्यो। अहिलेसम्म यस्तो काठ तस्करी देखेकै थिइन, एक प्रत्यक्षदर्शी भने, कृष्णथुम्की मन्दिर पछाडिबाट काठ काटेको देखिन्छ, तस्कर समूहले सानाठुला सबै रुख काटिसकेको रहेछ। एकै रातमा त्यहाँ घाटगद्दी गरी राखिएको गोलिया काठ गन्तव्यतर्फ पुर्याउने तस्कर समूहको योजना थियो। उनीहरूको त्यो योजना सफल हुन पाएन, उनले भने। घटनास्थलबाट काठ चोरी तस्करी गर्ने व्यक्ति फेला नपरे पनि नियन्त्रणमा लिएको दुई वटा ट्याक्टर र काठ गरी करिब ४० लाख रुपैयाँ मूल्यांकन तोकेर जिल्ला डिभिजन वन कार्यालय झापा बुझाइसकेको एसपी अर्यालले बताए। यता मेची सब डिभिजन वन कार्यालय मेचीनगरका रेन्जर कुलप्रसाद भट्टराईका अनुसार सशस्त्रले बरामद गरेको काठको विषयमा अनुसन्धान भइरहेको बताए। व्यक्तिगत वा सरकारी होस् साल जातको काठ वनको अनुमति बेगर काट्न पाइँदैन। बरामद गरिएको काठ कृष्णथुम्की मन्दिर पछाडिको जमिनबाट काटेको देखिन्छ, उनले भने, सो जमिन कसको हो भन्ने बारेमा हामी अनुसन्धानमै छौँ। अनुसन्धान सकिएपछि घटनाको यथार्थ बाहिर ल्याउने उनको भनाइ छ।"
सुन प्रकरण : थप एक जना निलम्बित,काठमाडौं : त्रिभुवन विमानस्थल भन्सार कार्यालयका नायब सुब्बा सरोज श्रेष्ठ निलम्बित भएका छन् । करिब १०० किलो सुन तस्करी प्रकरणमा एक्सरे मेसिन हेर्ने श्रेष्ठलाई भन्सार विभागले निलम्बित गरेको हो । यसअघि भन्सार जाँचपास अधिकृत सन्तोष चन्द र जाँचकी कुमार ढकाल निलम्बनमा परेका थिए। श्रेष्ठ निलम्बित भएसँगै निलम्बित हुनेको संख्या तीन पुगेको हो। भन्सार अधिकृतका अनुसार ब्रेक शु आउँदा भन्सार कार्यालयका श्रेष्ठको ड्युटी एक्सरे मेसिनमा हेर्ने जिम्मेवारीमा थिए। शंकास्पद सामान आएको जानकारी पाउँदा समेत थप प्रक्रिया अगाडि नबढाएको देखिएको बताइएको छ। विमानस्थल र भन्सारको कडा सुरक्षा घेरा पार गरेर त्यति ठूलो परिमाणको सुन कसरी बाहिरियो भन्ने प्रश्न गम्भीर रूपमा उठेको छ। बाहिरबाट आउने सामान ओसार्ने र भन्सार पास गर्ने ठाउँमा आफ्नो उपस्थिति नहुने प्रहरीको भनाइ छ। भन्सारका कर्मचारीको संलग्नताबारे भने अनुसन्धान भइरहेको राजस्व विभाग र प्रहरीको भनाइ छ। तस्करले स्कुटरको ब्रेक सु र दाह्री काटने मेसिनभित्र प्याकिङ गरेर सुन ल्याएका थिए। सुन प्रकरणमा भन्सार विभागले छानबिन समिति गठन गरेको छ। विभागले बिहीबार विभागको अनुसन्धान शाखाका निर्देशक मानबहादुर पौडेलको नेतृत्वमा ७ सदस्यीय छानबिन समिति गठन गरेको हो। विभागका सूचना अधिकारी पुण्यविक्रम खड्काका अनुसार यसप्रकरणमा राजस्व अनुसन्धान विभागले अनुसन्धान गरिरहेको छ। भन्सार कार्यालयका कर्मचारीको आन्तरिक त्रुटि वा गल्तीले सुन भित्रिएको आशंकामा अनुसन्धान गर्न छानबिन समिति गठन भएको हो।
"चारजना सवार मोटरसाइकल दुर्घटना, तीनजनाको मृत्यु","धरान : सुनसरीको इटहरीमा चारजना सवार मोटरसाइकल दुर्घटना हुँदा तीनजनाको मृत्यु भएको छ। अर्का एकजना गम्भीर घाइते भएका छन्। शुक्रबार राति इटहरी उपमहानगरपालिकाको कान्छी चोकमा चारजना सवार को २९ प ३७१२ नम्बरको मोटरसाइकल भारतीय डब्लु बी ७३ इ ९११७ नम्बरको पिकअफ भ्यानसँग ठोक्किएर दुर्घटना हुँदा तीनजनाको मृत्यु भएको हो। मृत्यु हुनेमा इटहरी १६ का २४ वर्षीय अनिनेश चौधरी, २६ वर्षीय करण चौधरी र २७ वर्षीय शम्भु चौधरी रहेका जिल्ला प्रहरी कार्यालय सुनसरीका प्रवक्ता राजकुमार राईले बताएका छन्। गम्भीर घाइते भएका उनीहरुलाई तत्काल उपचारका लागि बीपी कोइराला स्वास्थय विज्ञान प्रतिष्ठान धरानमा भर्ना गरिएको थियो। दुर्घटनामा परी अर्का २७ वर्षीय प्रेमलाल गम्भीर घाइते भएका छन्। उनले प्रतिष्ठानमा उपचार भैरहेको छ। चारजना सवार मोटरसाइकल अनियन्त्रित भएर मोटरसाइकलमा ठोक्किएर दुर्घटना भएको बताइएको छ। दुर्घटनाको थप अनुसन्धान गर्न प्रहरी परिचालन गरिएको डिएसपी राईले बताएका छन्। मृतकको शव पोष्टमार्टम गरि परिवारलाई बुझाइने उनले बताए।"
थाई नागरिकबाट बरामद गरिएको साढे ४ किलो पहेँलो धातु पित्तल भएको पुष्टि,"काठमाडौं : त्रिभुवन अन्तर्राष्ट्रिय विमानस्थलस्थित भन्सार कार्यालयले थाई नागरिकबाट बरामद गरेको पहेँलो धातु पित्तल रहेको पुष्टि भएको छ। भन्सार विभागले त्रिपुरेश्वरस्थित प्रयोगशालामा परीक्षण गर्दा बरामद गरिएको साढे ४ किलो पहेँलो धातु पित्तल रहेको पुष्टि भएको हो। सुन भएको आशंकामा भन्सार कार्यालयका कर्मचारीले बैंककबाट काठमाडौं आइपुगेका थाई नागरिकबाट १० थान बिस्कुट आकारको पहेँलो धातु जफत गरेको थियो। उक्त पहेँलो धातु थाई नागरिकलाई नै हस्तान्तरण गरिएको भन्सार विभागका एक कर्मचारीले बताए। त्रिभुवन अन्तर्राष्ट्रिय विमानस्थलका कर्मचारीले उक्त धातु जफत गर्दा थाई नागरिकले आफू लुम्बिनी घुम्न आएको र त्यहाँ चढाउनका निम्ति उक्त सामान ल्याएको आग्रह गरेका थिए। 'उहाँ (थाई नागरिक)ले आफू लुम्बिनी घुम्न आएको र त्यहीँ चढाउनका लागि उक्त सामान ल्याएको बताउनुभएको थियो। तर हामीले सुन भएको आशंकामा प्रयोगशालामा परीक्षण गरेका हौं। पित्तल भएको पुष्टि भएपछि हामीले उक्त सामान फिर्ता गरेका छौं,' विभागका एक कर्मचारीले भने।"
उपत्यकामा थुप्रिएको फोहर उठ्न थाल्यो,काठमाडौं : काठमाडौं महानगरपालिकाले उपत्यकामा थुप्रिएको फोहर व्यवस्थापन गर्न थालेको छ। नुवाकोटको सिसडलका बासिन्दाले केही दिन अघि फोहरका कारण दुर्गन्ध फैलिएको भन्दै फोहोर फाल्न अवरोध गर्दै आएका थिए। यसअघि बञ्चरेडाँडाको ल्यान्डफिल्ड साइटमा फालिएको फोहर माटोले छोप्नुपर्ने र दुर्गन्ध फैलिन रोक्नुपर्ने मौखिक सहमति भए पनि सहमति कार्यान्वयन नभएको भन्दै स्थानीयले अवरोध गरेका थिए। केही दिन अघि फोहर विसर्जन गर्न स्थानीयले अवरोध गरे पनि हिजोदेखि निर्वाध रूपमा फोहर व्यवस्थापनको काम भइरहेको महानगरका वातावरण विभाग प्रमुख रवीनमान श्रेष्ठले जानकारी दिए। उनका अनुसार महानगरले बञ्चरेडाँडाको ल्याण्डफिल्ड साइटमा फोहर पुर्याउन थालेको छ। शुक्रबारदेखि फोहर बोकेका महानगरका गाडी ल्यान्डफिल्ड साइट पुग्न थालेपछि काठमाडौँ उपत्यकाको सडकमा थुप्रिएका फोहर एकदुईभित्रै उठाइसक्ने उनको भनाइ छ। फोहर बोकेका गाडीलाई ल्याण्डफिल्ड साइटसम्म पुर्याउन प्रहरीले सहयोग गरिरहेकाले पनि व्यवस्थापनमा सहज भएको प्रमुख श्रेष्ठले बताए।
"भारतको धौलिगङ्गा बाँध पुनः खोलियो, महाकाली किनारका नागरिकलाई सतर्कता अपनाउन आग्रह",बाँध आज बिहान ५ बजेदेखि खोलिएको र बेलुका ८ बजेसम्म खोलिने भएकाले सूचना जारी गरेर प्रशासनले सतर्कता अपनाउन आग्रह गरेको हो । बैतडी : भारतको धौलिगङ्गा बाँध पुनः खोलिएकोले महाकाली नदीमा जलस्तर बढ्ने भन्दै जिल्ला प्रशासन कार्यालय बैतडीले सतर्कता अपनाउन आग्रह गरेको छ । बाँध आज बिहान ५ बजेदेखि खोलिएको र बेलुका ८ बजेसम्म खोलिने भएकाले सूचना जारी गरेर प्रशासनले सतर्कता अपनाउन आग्रह गरेको हो । भारतको उत्तराखण्डमा पर्ने धौलीगङ्गा जलविद्युत् परियोजनाको सिल्ट सरसफाइका लागि बाँधको ढोका खोलिने जिल्ला प्रशासन बैतडीले जारी गरेको सूचनामा उल्लेख छ । सो समयमा महाकाली नदी किनारका नागरिकलाई सचेत रहन र नदी वारपार नगर्न अनुरोध गरिएको जिल्ला प्रशासन कार्यालयका सूचना अधिकारी शङ्करबहादुर बोहराले बताए। यसअघि असार २६ गते पनि परियोजनाको बाँध खोलिएको थियो।
विमानस्थलबाट भन्सार कार्यालयले समात्यो सुनजस्तो देखिने साढे ४ किलो बढी पहेंलो धातु,"काठमाडौं : त्रिभुवन अन्तर्राष्ट्रिय विमानस्थलस्थित भन्सार कार्यालयले सुनजस्तो देखिने झण्डै साढे ४ किलो पहेंलो धातु बरामद गरेको छ। गएराति बैंककबाट काठमाडौं आएका थाइ नागरिकको साथबाट सो परिमाणको सुनजस्तो देखिने साढे चार किलोभन्दा बढी पहेंलो धातु भन्सार कार्यालयले बरामद गरेको हो। भन्सार कार्यालयका एक अधिकारीका अनुसार थाई नागरिकले बोकेको हाते झोलाबाट १० थान बिस्कुट आकारको पहेंलो धातु फेला पारिएको हो। उनले अन्नपूर्ण पोस्ट्सँग भने ,१० थान बिस्कुटको आकारको सुनजस्तो देखिने पहेंलो धातु बरामद गरेका छौं। उक्त धातु सुन हो वा होइन परीक्षणका लागि भन्सार कार्यालयले त्रिपुरेश्वरस्थित भन्सार विभागमा पठाएको छ। यता थाई नागरिक सावनले भने उक्त पहेंलो धातु सुन नभएको र आफूले धार्मिक प्रयोजनका लागि ल्याएको दाबी गरेका छन्। यद्यपी भन्सार कार्यालयका अधिकारीहरुले उक्त पहेंलो धातु सुन नै हुन सक्ने बताएका छन्।"
आज देशका यी स्थानमा मेघ गर्जन र चट्याङसहित वर्षा,"मौसम पूर्वानुमान महाशाखाका अनुसार बागमती, गण्डकी, कर्णाली र सुदूरपश्चिम प्रदेशका केही स्थानहरू तथा देशका बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। काठमाडौं : आज देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार बागमती, गण्डकी, कर्णाली र सुदूरपश्चिम प्रदेशका केही स्थानहरू तथा देशका बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आज राति देशभर आंशिकदेखि सामान्य बदली रहनेछ। सबै प्रदेशका पहाडी भूभागका थोरै स्थानहरू तथा बाँकी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मधेस प्रदेश, बागमती र गण्डकी प्रदेशको तराई भूभागका थोरै स्थानहरूमा हावा हुरीको पनि सम्भावना रहेको छ।"
पालिकाको पहिचान झल्काउने पाठ्यसामग्री,"गुलरिया : गुलरिया नगरपालिकाको पहिचान बढाउने आधारभूत तह (कक्षा १८) स्थानीय पाठ्यक्रम गुलरिया गाथाको पाठ्यसामग्री सार्वजनिक भएको छ। गुलरिया नगरपालिकाको शिक्षा, युवा तथा खेलकुद शाखाले आधारभूत शिक्षालाई गुणस्तरीय र जीवनोपयोगी सीपमा आधारित बनाउन पुस्तक प्रकाशन गरेको हो। पालिकाभित्रका स्थानीय कला, संस्कृति, ऐतिहासिक परम्परा, धार्मिक, पुरातात्विक तथा पर्यटकीय स्थानहरूको संरक्षण र सम्बर्द्धन गर्ने उद्देश्यका पाठ्यक्रम निर्माण गरिएको उनले बताए। नगर क्षेत्रका महत्वपूर्ण विषयवस्तुको परिचय गराई बालबालिकालाई आफ्नो ठाउँको कला र संस्कृतिसँग परिचित गराउँदै आफ्नोपनको सकारात्मक सोचको विकास गराउन पुस्तक सहयोगी हुने गुलरिया नगरपालिकाका प्रमुख मुक्तिनाथ यादवले बताए। श्रमप्रति सम्मान गर्दै स्वाभिमानी तथा स्वावलम्वी धारणाको विकास गर्दै राष्ट्रिय पाठ्यक्रमले समेट्न नसकेका स्थानीय तहका विषयवस्तुसँग परिचित गराउनसहयोग पुग्ने अपेक्षा छ, उनले भने, पालिकामा लामो समयसम्म कार्यरत अनुभवी शिक्षकहरूको विज्ञ समूहको छलफल, अन्तरक्रिया तथा कार्यशाला बैठकमार्फत नगरपालिकाले पाठ्य सामग्री तयार पारेको हो। पुस्तकमा नेपालकै दुर्लभ लोपोन्मुख वन्यजन्तु कृष्णसार तथा संरक्षण क्षेत्र, नगर र वडा, जनसंख्या, विकास निर्माण, पेशा, संस्कृति, जातजाति, सामाजिक, धार्मिक अवस्था, स्थानीय पेशा, ब्यवसाय, प्राकृतिक सम्पदा, विपद्जस्ता विषयवस्तु समेटिएका छन्।"
आज काठमाडौं र ललितपुरका यी ठाउँमा ८ घण्टा विद्युत काटिने,"प्राधिकरणका अनुसार बागमती फिडरअन्तर्गतका सानेपा राम मन्दिर, गुसिगाल, एडभान्स कलेज, अमरावती र रेडिएण्ड स्कुल क्षेत्रमा विद्युत प्रभावित हुनेछ। काठमाडौं : काठमाडौं र ललितपुरका विभिन्न स्थानमा आज विद्युत सेवा प्रभावित हुने भएको छ। नेपाल विद्युत प्राधिकरणका अनुसार टेकु सबस्टेसन स्तरोन्नति गरी टेकूस्युचाटार ६६ केभी लाइन १३२ केभीमा चार्ज गर्ने काम भइरहेको हुँदा बिहान साढे ८ : ३० बजेदेखि अपराह्न साढे ४:३० बजेसम्म विद्युत प्रभावित हुने भएको हो। प्राधिकरणका अनुसार बागमती फिडरअन्तर्गतका सानेपा राम मन्दिर, गुसिगाल, एडभान्स कलेज, अमरावती र रेडिएण्ड स्कुल क्षेत्रमा विद्युत प्रभावित हुनेछ। त्यस्तै, पुल्चोक फिडरअन्तर्गतका बल्खु, हेल्थपोस्ट,झम्सीखेल, पुल्चोक प्रधान सेनापति निवास र ठाडोढुंगा क्षेत्रमा विद्युत प्रभावित हुनेछ। प्राधिकरणका अनुसार चमती फिडरअन्तर्गतका ज्ञान तीर्थ मार्ग, कालीमाटी सालिक चोक, छाउनी, डल्लु, बिजेश्वरी, स्वयम्भू, चामती,किमडोल र बारुद खाना क्षेत्र,कीर्तिपुर फिडरअन्तर्गतका बल्खु, खसीबजार, त्रिभवुन विश्वविद्यालय,चोभार,टौदह र ट्याङलाफाँटको केही भागमा विद्युत प्रभावित हुनेछ। त्यसैगरी त्रिपुरेश्वर फिडरअन्तर्गतका टेकूदेखि पचली भैरव, उद्योग वाणिज्य संघ हुँदै सुकुमबासी वस्ती र वर्ल्ड ट्रेड सेन्टर क्षेत्रमा विद्युत् प्रभावित हुने छ। भैंसेपाटीको महतो मार्ग, भैंसीपाटी आवास,भैंसीपाटी चोक र एकल डाँडा क्षेत्रमा र छेत्रपाटी फिडरअन्तरगत टेकूदेखि विष्णुमति खोला निकार हुँदै पुष्पलाल पार्क,ढल्कु चोकदेखि छेत्रपाटीसम्म विद्युत सेवा प्रभावित हुनेछ। प्राधिकरणले ती क्षेत्रमा निर्धारित समयअघि नै काम सकिए लाइन सुचारू गरिने जानकारी दिएको छ।"
