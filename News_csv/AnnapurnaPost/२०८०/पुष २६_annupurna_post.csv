शीर्षक,विवरण
"कोरोना देखियो, अझै छैन सतर्कता","भारतमा फैलिएको ओमिक्रोन भाइरसको नयाँ भेरियन्ट जेएन १ नेपालमा पनि देखिइसक्यो। तर, सरकारले नेपालभारत सीमा नाकामा सतर्कता अपनाएको छैन। दुई देशबीच खुला सीमाका कारण आवतजावतमा विशेष सतर्कता चाहिन्छ। जबकि कोरोनाको नयाँ भेरियन्ट थप भित्रिन नपाओस्। राज्यका निकायको ध्यान यसतर्फ गएको देखिँदैन। यसकै परिणाम नेपालमा नयाँ भेरियन्ट भेटिएको भन्नु अस्वाभाविक हुँदैन। हाम्रा नाकाहरूमा विगतमा पनि जति सतर्कता अपनाइनुपथ्र्यो त्यति नअपनाइएको यथार्थ छ। तापनि, विश्वव्यापी महामारीबाट हामी मात्रै अछुतो त रहन सक्दैनथ्यौं। तर, सतर्कता र सावधानीले पक्कै पनि धेरै हदसम्म जोगाउँछ, बचाउँछ नै। जेएन १ भेरियन्टको विशेषता के छ भने यसको संक्रमणदर धेरै तीव्र देखिएको छ। त्यही कारण पनि सतर्कताको मात्रा झन् बढी आवश्यक छ। तर, जमुनाहासहित नाकाको हालतले नयाँ संक्रमणबारे राज्य बेखबर भएको प्रतीत हुन्छ। उक्त नाकामा स्वास्थ्य डेस्क छ तर जाँच छैन। आवतजावत निर्वाध ढंगले चलिरहेको छ। कर्मचारी छन् तर के गर्ने भनेर निर्देशन नआउँदा अन्योलग्रस्त छन्। विज्ञका अनुसार यो भेरियन्टमा पनि ओमिक्रोन भाइरस संक्रमण भएजस्तै टाउको दुख्ने, घाँटी दुख्ने, शिथिल महसुस हुने र ज्वरो आउनेलगायत लक्षण देखिन्छन्। तर मृत्युदर अघिल्लो खेपमा जस्तो डरलाग्दो छैन। यद्यपि, भारतमा यसको संक्रमणबाट बिरामीको मृत्यु भइसकेको छ। त्यसैले नै हामीकहाँ सतर्कता अपनाउनु अत्यावश्यक भइसकेको छ। जुनसुकै सरुवा रोगको प्रसार (फैलने क्रम)मा मुख्य कारण मानिसको गतिविधि नै हो। हामी आफैं पनि सावधानसतर्क रहन आवश्यक छ। संक्रमणबाट जोगिने उपाय अपनाउन लाग्नुपर्छ। एकार्काबीच भौतिक दूरी कायम गर्नुपर्छ। मास्कको प्रयोग गर्नुपर्छ। सरसफाइमा ध्यान दिनुपर्छ। अहिले जाडो मौसम भएकाले यसै पनि बालबालिका, अशक्तता भएका, ज्येष्ठ नागरिकलाई चिसोबाट जोगाउन विभिन्न उपाय अवलम्बन गरिरहनुपर्छ। त्यसमाथि यस्ता संक्रमणले बिरामी, ज्येष्ठ नागरिक, दीर्घ रोगीलाई सजिलै समातिहाल्छ। तसर्थ, त्यस्ता नागरिकको स्वास्थ्य रक्षार्थ घरपरिवारले पनि सुझबुझपूर्ण व्यवहार गर्नुपर्छ। नागरिक पनि सचेत बन्ने र राज्यले पनि निगरानीसहित सचेतना अभियान चलाउने हो भने संक्रमणले क्षति पुर्याउन मुस्किल हुन्छ।"
जिल्ला अदालतको फैसलाविरुद्ध सन्दीप लामिछानेले उच्च अदालतमा पुनरावेदन गर्ने,"काठमाडौं : जिल्ला अदालत काठमाडौंले जबरजस्ती करणी अभियोगमा दोषी ठहर भएका क्रिकेटर सन्दीप लामिछानेलाई ८ वर्ष कैद सजाय सुनाएको छ। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने पनि फैसला गरेको छ। जिल्ला अदालतका सूचना अधिकारी चन्द्रप्रसाद पन्थीले सन्दीपलाई कैदबाहेक ३ लाख रुपैयाँ जरिवाना र पीडितलाई २ लाख रुपैयाँ क्षतिपूर्ति भराउने फैसला भएको जानकारी दिए। परिवर्तित नाम गौशाला २६ (छ) र सन्दीपको उमेर र घटना हुँदाको अवस्थालाई समेत विचार गरेर अदालतले कसुर ठहर गरेको हो। सन्दीपको सामाजिक हैसियत, पीडितलाई परेको मानसिक असर समेतलाई विचार गरी मुलुकी अपराध संहिता २०७४ को दफा २१९ (३) (ङ) बमोजिम ८ वर्ष कैदको सजाय सुनाएको हो। पीडितको उमेर १८ वर्ष वा १८ वर्षभन्दा बढी भएमा ७ वर्षदेखि १० वर्षसम्मको कैद सजाय हुने कानुनी व्यवस्था छ। पीडितको उमेर १८ पुगिसकेको अदालतले मानेको छ। मुलुकी अपराध संहिता २०७४ को दफा २१९ (३) (क) (ग) बमोजिम ३ लाख जरिवाना हुने ठहर भएको छ। दफा २१८ (३) (क)मा करकाप, अनुचित प्रभाव, डर, त्रास, झुक्यानमा पारी लिएको मञ्जुरीलाई मञ्जुरी नमानिने व्यवस्था रहेको छ। पीडितलाई पुग्न गएको मानसिक असर समेतलाई विचार गरी दफा २२८ बमोजिम क्षतिपूर्ति भराउने आदेश भएको छ। जरिवाना ३ लाख र थप २ लाख रकम क्षतिपूर्तिबापत प्रतिवादी सन्दीपबाट पीडितलाई भराइदिने ठहर भएको छ। अदालतले घटना भएको बेला पीडित पीडित गौशला २६ भने बालिग भएको ठहर गरेको छ। घटना विवरण कागज, बकपत्रलगायत सीसीटिभी फुटेजलाई समेत आधार लिँदै दोषी ठहर गरिएको आदेशमा जनाइएको छ। २०७९ भदौ ५ गते लामिछाने र पीडित काठमाडौंबाट नगरकोट गई पुनः काठमाडौं आई एउटै कोठामा बसेका थिए। राति एउटै कोठामा बसेको देखिन्छ। सो कुरा वादीप्रतिवादीको विवाद रहेको समेत देखिँदैन। गौशाला २६ तथा प्रतिवादी सन्दीप लामिछानेको घटना हुँदाको दिनको क्रियाकलापको समेत घटनाक्रम समेतलाई विचार गर्दा करणी भएको देखियो, आदेशमा भनिएको छ, सन्दीपले मुलुकी अपराध संहिता २०७४ को दफा २१९ (१),(२) र (३) (ङ) बमोजिम कसुर गरेको ठहर्छ। मुलुकी अपराध संहितामा १८ वर्ष वा १८ वर्षभन्दा बढी उमेरको महिला भए ७ वर्षदेखि १० वर्षसम्मको कैद सजाय हुने व्यवस्था छ। सन्दीपलाई भने ८ वर्षको कैद सजाय सुनाइएको हो। सन्दीपले पीडितको नाजुक आर्थिक अवस्थाको लाभ उठाएर करणी गरेको अदालतको ठहर छ। नाजुक आर्थिक अवस्था समेतको फाइदा उठाइ करणी भएको देखिँदा सहमतिको करणी भन्ने नदेखिएको आदेशमा उल्लेख छ। दोषी ठहर हुनुअघि पीडितले पनि घटनाविवरणसहित इजलासमै आफ्ना कुराहरू राखेकी थिइन्। उच्च अदालत जाने योजना जिल्ला अदालतको फैसलाविरुद्ध सन्दीप पक्षले उच्च अदालतमा पुनरावेदन गर्ने भएको छ। फैसलाको पूर्णपाठ बुझेपछि पुनरावेदनको निवेदन दिने तयारी छ। सन्दीपका साथै उनी पक्षका कानुन व्यवसायीले असन्तुष्टि जनाएका छन्। सम्मानित अदालतको स्वतन्त्र, निष्पक्षतामा अटल विश्वास छ, जिल्ला अदालत परिसरमा सञ्चारकर्मीसँग कुरा गर्दै सन्दीप पक्षका अधिवक्ता सरोज घिमिरेले भने, हाम्रो पक्ष दोषी होइन। अदालतबाट दोषी ठहर गरेकोमा हाम्रो गम्भीर आपत्ति छ, फैसलालाई चुनौती दिने अधिकारको उपयोग गर्ने छौं। वस्तुगत आधार, प्रमाणहरूले दोषी नदेखिँदा नदेखिँदै पनि दोषी करार गरिएको उनको जिकिर थियो। २०७९ कात्तिक १८ गते जिल्ला अदालतले पुर्पक्षका लागि थुनामा पठाएपछि सन्दीप उच्च अदालत पाटन पुगेका थिए। नेपाल क्रिकेट संघ (क्यान) र राष्ट्रिय टोलीबाट निलम्बन गरेको बेला उच्च अदालत पाटनले २० लाख धरौटीमा रिहा गर्ने आदेश दिएको थियो। २०७९ पुस २८ गते उच्च अदालतका न्यायाधीशद्वय रमेश ढकाल र धु्रवराज नन्दको संयुक्त इजलासले जिल्लाको आदेश उल्टाएको थियो। उच्च अदालतको आदेशपछि क्यानले सन्दीपलाई राष्ट्रिय टोलिमा फर्काएको थियो। तर, विदेश जान भने रोक लगाएको थियो। सन्दीपले लिग टुका लागि विदेश जान अनुमति माग्दै सर्वोच्च अदालतमा निवेदन दिएका थिए। २०७९ फागुन १५ गते सर्वोच्च अदालतका न्यायाधीशद्वय सपना प्रधान मल्ल र कुमार चुडालको संयुक्त इजलासले धरौटीमा छोड्ने उच्च अदालतको आदेश सदर गर्दै सशर्त विदेश जाने अनुमति दिएको थियो।"
एपीवानमा र्याप ब्याटल,"काठमाडौं : युजिसा इन्टरनेसनलको आयोजना र राज्य मिडिया नेटवर्कको सहआयोजनामा र्याप गीतको रियालिटी शो र्याप ब्याटल नेपाल हुने भएको छ। आयोजकले बुधबार राजधानीमा पत्रकार सम्मेलन गर्दै शो एपीवान टेलिभिजनबाट प्रसारण हुने जानकारी दिएको हो। युजिसा इन्टरनेसनलका कार्यकारी निर्देशक सानु खानले शोका लागि फेब्रुअरीबाट अडिसन सुरु हुने बताए। उनका अनुसार टेलिभिजनमा अप्रिलबाट र्याप ब्याटल नेपाल प्रसारण हुनेछ। शोमा नेपाली सांगीतिक फाँटदेखि बलिउडका संगीतकर्मी निर्णायक हुनेछन्, उनले भने। राज्य मिडिया नेटवर्कका अध्यक्ष एवं इभेन्ट सल्लाहकार सरोज ओझाले युवासहित सबै किसिमका दर्शकलाई सांगीतिक माहोलमाझ रम्ने वातावरण यस शोले दिने बताए। शोको अडिसन काठमाडौं, पोखरा, झापा, इटहरी, चितवनसहित भारतको दार्जिलिङ, सिलिगुढी र सिक्किममा हुनेछ। शोका इभेन्ट निर्देशक डेभिल सिंह राजपुतले अडिसन दार्जिलिङमा माघ २५, सिक्किममा माघ २७, सिलिगढीमा माघ २९, झापामा फागुन २, इटहरीमा फागुन ५, चितवनमा फागुन ९, पोखरामा फागुन १२ र काठमाडौंमा १८ तथा १९ गते गरिने बताए। उनले विश्वभर छरिएर रहेका नेपाली भाषीहरूका लागि डिजिटल अडिसनसमेत गरिने राजपुतले जानकारी दिए। एपीवान टेलिभिजनका समाचार प्रमुख निरजराज जोशीले शोको सफलताको कामना गर्दै टेलिभिजनले शोलाई सफल पार्न सहयोगीको भूमिका निर्वाह गर्ने बताए। कार्यक्रममा पे वेलका असिस्टेन्ट सीईओ प्रज्ज्वल आचार्यलगायतको उपस्थिति रहेको थियो।"
"जमिन बग्यो, नदी सुक्यो","बर्दिबास : महोत्तरीबाट धनुषा हुँदै बग्ने नदी हो रातु। १५ वर्षअघिसम्म यहाँ कलकल पानी बग्थ्यो। खाने, नुहाउने मात्रै होइन, स्थानीय माझी समुदायको माछा मार्ने पेसा पनि मज्जाले चल्थ्यो। बर्खामा खेतमा पानी लगाउन र हिउँदको समयमा तरकारी बालीलाई पनि पुग्ने पानी बगिरन्थ्यो। नदी दायाँबायाँका गाउँगाउँमा खनेका इनारमा पनि नदी नै रसाएर पानी टिलपिल हुथ्यो। आफ्नै बाटोमा बगिरहेको थियो रातु। स्थानीयको दैनिकी सामान्य चलिरहेकै हुन्थ्यो। तर, अहिले अवस्था फेरिएको छ। ती कुरा कथा जस्ता बनेका छन्। रातु दौडने आफ्नै बाटो छैन। मुहानसम्म नै दोहनले पानी सुक्न थाल्यो। दायाँबायाँका खेतमा धुलो उड्छ। खानेपानी बोकेर ल्याउनुपर्ने अवस्था बन्यो। खनेका इनार सुके। खेती घट्यो। नदीमा अहिले माछा होइन, क्रसर व्यवसायीका स्काभेटर र टिपर दौडन्छन्। १ सय ८ वटा खहरे र खेल्सा मिलेर नदी बनेको रातु आफैं कुलो जस्तो बन्ने अवस्थामा पुगेको छ। अहिले यसै क्षेत्रमा ६६ क्रसरले मनपरी खनिरहेका छन्। रातुको पानीले जीवन चलाउने ८ स्थानीय तहका ३५ गाउँमा बस्ने ७५ हजार नागरिकको अवस्था काकाकुल झै बन्न सुरु गर्यो। हिउँमा खडेरी र वर्षामा बाढीले नागरिक प्रताडित छन्। हालसम्म २५ हजार बिघा जमिन कटान भइसक्यो। तर, दोहन रोकिएको छैन। खराब अवस्था घट्ने छाँट देखिँदैन। बिघौं जग्गाको धनी हुँ भन्दै सुतेका धेरै किसानहरू बिउझिँदा सुकुम्बासी भइसकेका थुप्रै कथाहरू छन् रातु वरिपरि। जसले अहिले पनि न्याय खोजिरहेका छन्। अहिले पनि नदीमा ठेक्का चलिरहेको छ। स्थानीय जनप्रतिनिधि नै सरकारसँग गुहार मागिरहेका छन् विज्ञप्ति निकालेर र पत्र पठाएर। २०७० को दशकमा रातुसहितका नदीमा ठूलठूला बाढी आएको जिल्ला प्रशासन कार्यालय महोत्तरीको तथ्यांकले देखाएको छ। २०७३, २०७४, २०७५ मा लगातार तीन वर्ष आएको बाढीले राजमार्गको पुलसमेत बगाएको थियो। यस अवधिमा यहाँ २० जनाले बाढीजन्य प्रकोपमा ज्यान गुमाए। तथ्यांकले भन्छ, १ लाख ४६ हजार २ जना मानिस बाढीबाट प्रत्यक्ष प्रभावित भए। जसको घर बाढीले बगायो, भत्कियो, क्षति पुर्यायो। दुई दशकअघि साउन महिनामा ४ फिटमा इनारमा देखिने पानीको यसपालिको साउनमा साढे चार सय फिट तल पुगेको पूर्वराष्ट्रपति डा रामवरण यादवले पीडा सुनाउँछन्। भन्छन्, मधेस स्वर्ग थियो, अहिले मरुभूमीकरण बन्यो। बाढीको कटान, डुबान र खेत बालुवाको पटानले हैरान बनायो। समस्या : १ नदी बहाव फेर्दै, बाढीले खेत निल्दैपूर्वशिक्षक चेतनारायण महतो बर्दिबास९ पशुपतिनगरमा २०२४ सालदेखि छन्। घरनजिकै बग्ने रातु नदीबाट सिँचाइ गर्थै सोही पानी कलकल पिउँथे। तर, अहिले वर्षातमा यहाँ आउने बाढीले खेत पुर्योकटान गर्यो। खानेपानी खोज्न हिँड्नुपर्ने अवस्था छ। भन्छन्, यो सबै रातु दोहनले हो। उनको दुई बिघा खेत बगाइसक्यो। खेती हुने ठाउँ खण्डहर बन्यो। भन्छन्, दुई बिघा उब्जाउ हुने जग्गा रातुको बाढीले खाइसक्यो। बाँकी रहेको खेत पनि बाढीकै चपेटामा परेको छ। खोला दोहनका कारण बाढीले बहाव फेर्दा रातुले प्रत्येक वर्ष २५४० हेक्टर खेतीयोग्य जमिनलाई मरुभूमि बनाउँदै आएको छ। खोला गहिरो भएर वर्षातको बाढीको पानी पनि पैनीमा चढ्दैन। खोला दोहनले प्राकृतिक प्रकोपहरू बढेको उनी बताउँछन्। भन्छन्, माफियाहरूले खोलालाई खुनी खोला बनाइदिए। गोजी भर्न माफियाहरूले नदी खन्दै गए। खोला गहिरिँदै गयो। अहिले बाढी आउँछ, खेत, बालीनाली, मान्छे सबै बगाएर मार्छ। बर्दिबास नगरपालिकाका मेयर प्रह्लाकुमार क्षेत्रीले नै आर्थिक चलखेल गरेर रातु खोलाको दोहन गराइरहेको किसान महतोको आरोप छ। भन्छन्, आर्थिक चलखेल गरेर मेयरले आफ्नो मान्छेलाई दिएर खोलाको दोहन गराइरहेका छन्। मेयरको पनि आफ्नो क्रसर छ। समस्या२पहिले ८० मन धान फल्थ्यो, अहिले खेत बाँझैचुरेको भाव क्षेत्रमा पर्छ बर्दिबास१३ बिजलपुराकी ४५ वर्षीय सुमिन्त्रा देवी महतोको घर। २० वर्ष पहिले साउन महिनामा चार फिटमै इनारमा पानी हुन्थ्यो। तर, यसपालिको साउनमा झन्डै ८० फिट गहिरो इनार सुक्यो। पिउने पानीको दु : ख छ। एक बिघा खेतबारी बाँझै छ। क्रसर माफियाले चुरेको भावर क्षेत्रलाई धवस्त बनाए, त्यसैले नदी सुक्यो, सँगै इनार पनि, सुमिन्त्रा बताउँछिन्। यसपालि पनि उनले ३० हजार खर्च गर्दै दु : खले धान रोपिन्। तर, खडेरी लाग्यो धान फलेन। ७०८० मन धान उब्जिने खेतमा यसपटक धान बढ्नै सकेन। लगानी खेर गयो। अब खाने अन्न छैन। समस्या ३खोला दोहनको असर युवामा, बिदेसिन बाध्यखोला दोहनले खेतीपाती हुन छाडेपछि बर्दिबास नगरपालिका९ पशुपतिनगरका ३० वर्षीय श्रवणकुमार महतो परिवार पाल्न खाडीमुलुक गए। विदेश गएपछि उनको परिवार नै भाँडियो। ९ वर्षपछि विदेशबाट फर्किंदा रातु खोलाको कुरूप अवस्था देखेर अच्चमित भए। उनी भन्छन्, खोला त झन् गहिरो, झन् गहिरो बनाइरहेको छ। श्रवण दुई दाजुभाइ छन्। उनको १७१८ कठ्ठा खेत छ। तर, त्यहाँ सिँचाइ हुँदैन। खेतमा सिँचाइ छैन। वर्षातको भरमा जे उब्जिन्छ त्यहीबाट पेट पालिन्छ, उनी भन्छन्, जसको ठूलो मुख छ, उसलाई सिँचाइ दिन्छ, हामीलाई त दिँदै दिँदैन। पहिला खोलामा पानी बग्थ्यो। सिँचाइ हुन्थ्यो। अहिले त इनार सुक्दै छ। पानी पिउनकै समस्या रहेको उनी सुनाउँछन्। जथाभावी खोला उत्खननले खोलाको बहाब फेर्दा बिघौं जग्गा भएका किसानहरू छिनभरमै सुकुम्बासी बन्ने गरेका छन्। खडेरीले पिउने पानीको अभाव भएको सामुदायिक विकास तथा पैरवी मञ्च नेपालका अध्यक्ष नागदेव यादव बताउँछन्। भन्छन्, खेती हुन छाडेपछि परिवार पाल्न युवाहरू खाडी जान बाध्य छन्। समस्या४माफियाले खोला खने, बाढीले पुल निल्योरातु खोला वरिपरि २०५६ सालबाट क्रसर उद्योग सञ्चालनमा आयो। २०६० बाट क्रसर उद्योगको संख्या बढ्दै गयो। त्यसको चाप रातु खोलामा पर्यो। खोला गहिरिँदै गयो। २९ साउन २०७१ सालको भीषण बाढीले रातु पुल भाँसियो। यो पुल पूर्वपश्चिम राजमार्गमा पर्छ। भाँसिएको पुलको दुइटा पिल्लरलाई मर्मत गरियो। तर, पुल नजिकैबाट उत्खनन हुने क्रम रोकिएन। २८ साउन २०७४ को अर्को भीषण बाढीले फेरि पुल भाँसियो। महिनौं सवारीसाधन सञ्चालन तथा आवतजावतमा कठिनाइ भयो। सरकारले बाध्य भएर भाँसिएको पुलको उत्तरतिर २४ करोड ६० लाख रुपैयाँमा नयाँ पुल बनायो। अवैध रूपमा भइरहेको खोला दोहनले यो पुल पनि जोखिममा पर्दै गएको छ। गर्भिलो विगत, संकटग्रस्त वर्तमानरातु नदी मात्रै होइन् यो सभ्यता नै रहेको देउराली माध्यमिक विद्यालयका पूर्वप्रधानाध्यापक केदारबहादुर कोइराला बताउँछन्। तर, रातु खोलाको दोहनले रातु नदी सभ्यता नै संकटमा परेसँगै गाउँबस्तीमा उठिबासको समस्या थपिँदै गएको छ। जर्मन नागरिक गुड्रन कार्बिनले रातु नदीको बारेमा ३८ वर्षअघि गहिरो अध्ययन गरेका थिए। सन् १९८५ मा उनले गरेको खोज अनुसन्धानमा पाटु गाउँनजिकैको रातुको किनारको भिरालोमा मानव निर्मित ढुंगाका पुराना हतियारका अवशेष फेला पारेका थिए। यस प्रकारका हतियार १२ देखि १० हजार वर्ष पुराना रहेको कार्बिनले सन् २००७ मा प्रकाशित गरेको प्रिहिस्टोरिक कल्चर्स इन नेपाल नाम किताबको भोलुम १, पृष्ठ २३९ मा लेखेकी छिन्, रातु नदी सभ्यता नेपालको गौरवपूर्ण सम्पदा हो। अहिले यो नै दोहन गरेर माफियाहरू मोटाइरहेका छन्। त्यसका पक्षमा जनप्रतिनिधि नै उभिनु दु : खद कुरो रहेको नेकपा माओवादी केन्द्रका केन्द्रीय सदस्य तथा स्थानीय बासिन्दा राजु खड्का बताउँछन्। राजनीतिक दल, नागरिक अगुवा, स्थानीय बासिन्दा र वातावरणविद्हरू एकभएर रातु खोला दोहन बन्द गर्न माग गरिरहेका छन्। रातु खोला संरक्षणका लागि सर्वदलीय मोर्चा समालिरहेका कांग्रेसका नेता चिरञ्जीवी हमालले रातु नदी संरक्षणले मात्रै महोत्तरी र धनुषका नागरिकको जीवन सुरक्षित बन्ने बताए। उनी भन्छन्, त्यसका लागि रातु खोलाको दोहन तुरुन्त सरकारले बन्द गराउनुपर्छ। दुई अर्ब खर्च भयो, दु : ख उस्तैकरिब १५ वर्षअघिसम्म रातु नदी पूर्वपश्चिम राजमार्गको पुल पार गरेपछि तीन भंगालो भएर बग्थ्यो। जिल्ला विपद् व्यवस्थान समिति जलेश्वरले निर्णय गरेर बीचको भंगालोमा बाँध बाँधेर सोझ्याए। खोलाको प्राकृतिक स्वरूपमा अवरोधले रातु नदीले धेरै दु : ख दिन थालेको पूर्वशिक्षक महतो बताउँछन्। भन्छन्, तर, खोलामा बाँध लगाउने काम गर्नुपर्ने थियो त्यो गरिएन। अनि बिघौंका बिघौं कटान गरेर हामीलाई उठिबास भयो। कैयौंको त बाढी घरै बगायो। उनका अनुसार लगाउने बाँध पनि बाढी आउने समयमा लगाउँछन्। बाढीले बगाएर लान्छन्। रातुजस्ता नदीमा बाढी नियन्त्रणका लागि तटबन्ध नलगाएको भने होइन्। तर, खोलाबाट जथाभावी बालुवा, गिट्टी, ढुंगा निकाल्दा खोला गहिरिएर तटबन्ध बगाउने गरेको जनताको तटबन्ध कार्यालय जलेश्वरका प्रमुख रनधीर झाले दु : खेसो पोखे। रातु, मरहा, औरहीविग्ही नदीबाट हुने कटाउन, डुवान र क्षति न्यूनीकरण गर्न जनताको तटबन्ध कार्यक्रमअन्तर्गत बाँध लगाउने काम आर्थिक वर्ष २०६५२०६६ देखि सञ्चालन हुँदै आएको छ। तर, बाँध गुणस्तरीय नभएको रातु खोलाको तटीय क्षेत्र पशुपतिनगरका बासिन्दा एवं नेपाल पत्रकार महासंघ महोत्तरीका सदस्य पशुपतिनगरका अमृत महतो बताउँछन्। १५ वर्षमा जनताको तटबन्ध कार्यक्रमअन्तर्गत २ अर्ब खर्च भइसकेको छ। कार्यालय प्रमुख झा भन्छन्, हालसम्म १७२ किलोमिटर बाँध निर्माण भएको छ। २ हजार हेक्टर जमिनलाई बाढी कटानबाट बचाएको हाम्रो प्रगति प्रतिवेदनमा देखाइएको छ। रातु नदीबाट उत्पन्न हुने प्राकृतिक प्रकोप न्यूनीकरणका लागि काम गर्दै आएको अध्यक्ष यादवले चुरेका वन जंगल र भावर क्षेत्रको दोहनले कटान, डुवानको समस्या बढेको बताउँछन्। भने, त्यसले गाउँ डुवानको समस्या बढेको छ। चुरेका ज्ञाता यादव भन्छन्, इसिमोडको समुदायमा आधारित बाढी पूर्वसूचना प्रणालीले राजमार्गको रातु पुलमा पानीको सतह सामान्यभन्दा एक मिटरमाथि पुग्दा तल्लो भेग सरपल्लो, बल्वासहतिका भेग डुबानमा परिहाल्छ। चुरेको माटो चुरेलाई, सफा पानी सबैलाईचुरेको उत्पादन स्वच्छ हावा र पानी हो। नदीजन्य पदार्थ चुरेको उत्पादन होइन्। यो उपहार हो छ। यसलाई अधिकार सम्झिँदै चुरेका नदीहरूबाट भइरहेको दोहनले वातावरणी संकटहरू उत्पन्न भरहेको चुरे विज्ञ डा विजयकुमार सिंह दनुवार बताउँछन्। चुरेबाट बगेर आउने पानीलाई वर्षात याममा सोसेर भावर क्षेत्रले राख्छ। हिउँदमा पानीका मुहानहरूलाई रिजार्च गर्छ, चुरे विज्ञ डासिंह बताउँछन्, चुरे, भावरबाट बग्ने नदीनालाको अत्याधिक दोहन भएपछि यसैपालि मधेसमा खडेरी लाग्यो। पिउने पानीको हाहाकार भयो। चुरेका खोलानालाहरूलाई संरक्षण गर्नुको विकल्प नरहेको उनी सुनाउँछन्। दुई दशकदेखि खोलाको दोहन तीव्र छ। पानीको मुहान र इनारहरूमा पानी हराउँदै गएको छ, कांग्रेस महोत्तरी क्षेत्र नम्बर १ का सभापति महेश झा भन्छन्, सरकार चलाउने नेताहरू नै वैमान भयो। संरक्षणभन्दा प्राकृतिक स्रोत साधनको दोहनमा मात्रै आँखा लगाइरहेको छ। चुरे नदी प्रणालीअन्तर्गतका नदीहरूको जथाभावी दोहनले प्राकृतिकजन्य समस्याहरू विकास बन्दै गएको प्राकृतिक स्रोत व्यवस्थापन तथा वातावरण विज्ञ डा नागेन्द्रप्रसाद यादव बताउँछन्। जिल्ला विपद् पूर्वतयारी तथा प्रतिकार्य योजना महोत्तरीमा उल्लेख भएअनुसार महोत्तरीमा वार्षिक औसतमा १ हजार ८ सय ४० देखि २ हजार २ सय मिलिलिटर वर्षा हुने गरेको छ। वातावरण विद् डा यादव भन्छन्, अध्ययनले महोत्तरीका उत्तरी क्षेत्रका गाउँमा तीन महिना खाने पानी पाइँदैन। चुरे र भावर क्षेत्रको दोहनले पानीका स्रोतहरू सुक्ने समस्या आएको हो। खोलाबाट तीन फिट खनेर बालुवा, गिट्टी र ढुंगा निकाल्ने बर्दिबास नगरपालिका र ठेक्केदारबीच कागजी सम्झौता छ। तर, व्यवहारमा भने अहिले ९ फिट गहिरो खोला खनेर दोहन भइरहेको छ। वातावरण विज्ञ डा यादवका अनुसार पूर्वपश्चिमसम्म फैलिएको चुरे तराईका बासिन्दाका लागि पानीको मुख्य स्रोत हो। तराईभन्दा धेरै वर्षा चुरे क्षेत्रमा हुन्छ। चुरेको संरक्षण नहुँदा पानी सोस्ने र सञ्चय गर्ने क्षमता अहिले कम हुँदै गएको छ। जसले गर्दा चुरेबाट वर्षातको समयमा आएको बाढीले खेतकटान र गाउँ डुवान गर्छ। चुरेमा पानी सोस्ने क्षमत भए पो हिउँदमा पानी आउँछ। यसको अवस्था झन्झन् कमजोर भयो। दोहनको चौतर्फी विरोध चालू आर्थिक वर्षका लागि बर्दिवास नगरपालिकाले भने करिब ६ करोड ४३ लाखमा रातु ठेक्का लगाएको छ। नदीको दुवै किनाराबाट ५०५० मिटर छाडेर त्यसको बीचमा तीन फिट गहिराइमा करिब २ लाख ९४ हजार घन मिटर उत्खननका लागि ठेक्का लगाएको छ। तर, खोलामा ९ फिट गहिरो खनेर सम्झौता विपरीत काम भइरहेको छ। चारवटा प्याकेजबाट करिब २ लाख ९४ हजार घनमिटर नदीजन्य पदार्थ ठेक्केदारले उत्खनन गर्न दिएको छ। तर, मापदण्डविपरीत मनपरी खोला उत्खन्न भइरहेको नेकपा एमालेका युवा नेता शंकर महतो बताउँछन्। आर्थिक वर्ष २०७७७८ मा पनि आईई रिपोर्टअनुसार १ लाख १२ हजार ५ सय उत्खनन गर्न ठेक्का लगाएर ७ गुणा बढी नदीजन्य पदार्थ निकालेको थियो, उनले भने, जुन सम्झौताभन्दा १२ करोड बढी रकम बराबरको नदीजन्य पदार्थ उत्खनन् गरिएको थियो। तर त्यसको क्षतिपूर्तिको अवस्थालाई समेत आंकलन नगरी अहिले फेरि ठेक्का लगाएर उत्खनन भइरहेको उनले बताए। उनले थपे, जुन आईई रिपोर्टमा टेकेर ठेक्का लगाइएको छ। त्यो नै शंकास्पद छ। यसअघि संघीय सरकारका ऊर्जा, जलस्रोत तथा सिँचाइमन्त्री शक्ति बस्नेत बर्दिबास पुगेर रातु खोलामा भइरहेको अवैध उत्खननको स्थलगत निरीक्षण गरिसकेका छन्। चुरे दोहनविरुद्ध बनेको आठ दलीय राजनीतिक मोर्चाले प्रेस विज्ञप्ति निकालेरै रातु खोलाको उत्खनन रोक्न माग गरेका थिए। ती मोर्चाकै पहलमा रातु खोलामा भइरहेको गैरकानुनी र मापदण्ड विपरीतको खोला उत्खनन रोक्न सरोकारवालालाई ज्ञापनपत्र बुझाइसकेको छ। बर्दिबास नगरपालिका मेयर प्रह्लाद कुमार क्षेत्रीले प्रारम्भीक वातावरण परीक्षण मूल्यांकनको आधारमा खोला उत्खननका लागि ठेक्का लगाएको दाबी गर्छन्। तीन फिटभन्दा बढी गहिराइ भएर खोला दोहन भएको रहेछ भने बर्दिबास नगरपालिकाले तुरुन्त खोला उत्खनन बन्द गराउँछ, उनी भन्छन्, विधि, प्रक्रिया र मापदण्डविपरीत खोलाबाट नदीजन्य पदार्थ उत्खनन गर्न पाइँदैन। यसको विपरीत काम हुन्छ भने त्यसलाई रोक्ने कर्तव्य हामी सबैको हो। बर्दिबास नगरपालिकाले विधि र प्रक्रियाअनुसार खोला उत्खनन नगराएको अनुगमनबाट देखिएको जिल्ला समन्वय समिति महोत्तरीका अध्यक्ष सुमनलाल कर्णले बताए। खोलाको दुवैतिर ५०५० मिटर रेखांकन गरी बीचको भागबाट मात्रै उत्खनन गर्न पाउने नियम हो। तर, जथाभावी खनिएको छ, उनी भन्छन्, नदीजन्य पदार्थ ढुवानी गर्ने गाडीको प्रवेश पास, गाडीको संख्या सबै तोकिएको हुनुपर्छ। तर, स्थलगत जाँदा केही भेटिएन। उनले थपे, पुल भन्दामाथि ५ सय मिटर तल एक किलो मिटर दुरी उत्खनन गर्नु मापदण्डविपरीत हो। उनका अनुसार खोला बाढीबाट थिग्रिएको नदीजन्य पदार्थ ३ फिट उत्खनन गरेर झिक्नुपर्ने हो। तर, खोलाको बहाव क्षेत्रबाट गहिरो खनेर उत्खनन गरिएको छ। खोलाको ठेक्का लगाउने र संरक्षण गर्ने दायित्व स्थानीय सरकारको हो। तर, संरक्षणभन्दा दोहनतिर बढी नजर गएको देखिन्छ, उनले भने, स्थानीय सरकारले उत्खनन नियन्त्रण गर्ने हो भने एक इन्च गहिरो खोला खनिँदैन।"
प्रिन्स र सुजन अन्तिम १६ मा,"काठमाडौं : नेपाल एपीएफ क्लबका प्रिन्स दाहाल र सुजन थापा प्रकाश दाहाल स्मृति राष्ट्रिय ब्याडमिन्टन प्रतियोगिताको प्रिक्वार्टरफाइनलमा प्रवेश गरेका छन्। प्रतियोगिताको पहिलो दिन प्रिन्सले जोहेर उद्दिनलाई २१७, २१६ ले पराजित गर्दै अन्तिम १६ मा स्थान बनाएका हुन्। यस्तै सुजनले बालकुमारी रिमिक्स क्लबका मुकेश श्रेष्ठलाई २११७, २११३ ले पराजित गरे। बौद्ध६ स्थित कभर्डहलमा भएको प्रतियोगितामा नेपाल पुलिस क्लबका सुनिल जोशीले एपीएफका अमन महर्जनलाई २११९, २११६, त्रिभुवन आर्मी क्लबका डेभिड थापामगरले स्पोर्टस् हबका विशाल तामाङलाई १७२१, २१११, २११५, पुलिसका जीवन आचार्यले एपीएफका क्षितिज खनाललाई २११९, २२२०, आर्मीका कविर केसीले सरफराज उद्दिनलाई २१२, २१४, एपीएफका देवराज रानाले सागर लामालाई २१५, २१४, पुलिसका अभिक श्रेष्ठले पिस फिटनेस सेन्टरका दशरथ बुढालाई २१७, २११६, एपीएफका अनिल मल्लले एपीएफकै अरुण अधिकारीबाट वाक ओभर, पुलिसका दीपक बोहराले आर्मीका रोशन साउदलाई १७२१, २११२, २११९ ले हराए। यसैगरी एपीएफका भोजबहादुर गुरुङले मोइन उद्दिनलाई २११०, २१९, आर्मीका प्रफुल महर्जनले बालकुमारी रिमिक्सका सुसन श्रेष्ठलाई २१९, २१६, नखिपोटका विवेक चौधरीले लाफ्फाका मनोज फौदारलाई २१११, १५२१, २११७, एपीएफका विजित थापामगरले पुलिसका पूर्ण थापालाई २११९, १९२१, २१११, स्पोर्टस् हबका सुनिल कार्कीले एपीएफका प्रारम्भ सिंखडालाई २११२, २१७ र पुलिसका विष्णु कटुवालले देवीनगर ब्याडमिन्टन क्लबका बविश थापालाई २११४, २१४ ले पराजित गर्दै अन्तिम १६ को यात्रा तय गरे। भेट्रान ३५ वर्षमाथिको युगल प्रतिस्पर्धामा कागेश्वरीका देविन्द्र राई र उमेशकुमार राई, चन्द्रगिरीका माधव ढकाल र प्रमोद महर्जन, राम आले र अमर डंगोल, कुमार लामा र दत्त थापा तथा आयोजक स्पोर्टस् हबका लाक्पा तेन्गी तामाङ र श्याम तामाङको जोडीले अन्तिम १६ मा स्थान बनाउन सफल भए। यस्तै ४५ वर्षमाथि युगलमा विपिन शाह र पूर्ण श्रेष्ठ, तिलक छन्त्याल र हिरा रोका, निरज लामा र एलपी महर्जन तथा केशव न्यौपाने र नरेन्द्र न्यौपानेको जोडी पनि प्रिक्वार्टरफाइनल प्रवेश गरेका छन्। प्रतियोगिताका विजेता, उपविजेता एवं तेस्रो हुने खेलाडीले क्रमशः ४५ हजार, २५ हजार र १० हजार नगद पुरस्कार पाउने छन्। प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले बुधबार उद्घाटन गरे।"
रास्वपाका सभापति लामिछाने र चिनियाँ राजदूत सोङ्बीच भेटवार्ता,"काठमाडौं : राष्ट्रिय स्वतन्त्र पार्टीका सभापति रवि लामिछाने र नेपालका लागि चिनियाँ राजदूत छन् सोङ्बीच आज भेटवार्ता भएको छ। चिनियाँ राजदूत सोङले पूर्व उपप्रधान एवम् गृहमन्त्री लामिछानेसहितका सांसदहरुलाई राष्ट्रिय स्वतन्त्र पार्टी कार्यालय वनस्थलीमा भेट गरेका हुन्। भेटमा पार्टीले गरेको ३ दिने दबाब यात्रा, पूर्वपश्चिम राजमार्गअन्तर्गत नारायणगढबुटवल सडक खण्डको स्तरोन्नतिमा भइरहेको विलम्ब र अहिले यात्रा क्रममा नागरिकले खेप्नु परेको सास्तीबारे सरकारको ध्यानाकर्षण गराउने कार्यक्रमका विषयमा कुरा भएको रास्वपाले जनाएको छ । उनीहरुले सडक निर्माण थप ढिलाइ नहुन चलिनु पर्ने कदम र निर्वाह गरिनुपर्ने भूमिकाबारे कुराकानी भएको छ। आयोजना छिटो सम्पन्न गर्न आफ्नो तर्फबाट आवश्यक पहल गर्ने राजदूत सोङले प्रतिबद्धता जनाएका छन्। भैटमा प्रतिनिधि सभा सदस्य तथा पार्टीको अन्तर्राष्ट्रिय सम्बन्ध विभाग प्रमुख शिशिर खनाल, प्रतिनिधि सभा सदस्य तथा पार्टीको पूर्वाधार विकास विभाग प्रमुख निशा डाँगीलगायत थिए।"
कास्कीको रुपा गाउँपालिकामा लोकल रक्सीलाई वैधता दिने कानुन!,"पोखरा : कास्कीको रुपा गाउँपालिकाले स्थानीय मदिरा (लोकल रक्सी) वैधता दिई ब्रान्डिङ गर्ने कानुनको तयारी गरेको छ। त्यससम्बन्धी विधेयक गाउँपालिकाको बिहीबार सुरु हिउँदे अधिवेशनमा पेस भएको छ। विधेयक गाउँसभामा पेस गरेका छौं, ओझाले अन्नपूर्णसँग भने, छलफल गरी पारित गर्ने छौं। उनले संघीय सरकारसँग समन्वय गरी स्थानीय मदिराको मापदण्ड र त्यसको गुणस्तर मापन गर्ने प्रयोगशालालगायत संरचनाको तयारीमा जुट्ने जानकारी दिए। उनले मदिरामा लाग्ने कर अन्तशुल्कको विषयमा पनि संघसँगै समन्वय गर्नुपर्ने बताए। हाम्रो परम्परादेखि चल्दै आएको चिज, हाम्रा पूजाआजा र धार्मिक कार्यमा पनि आवश्यक छ र स्थानीय वस्तु नै प्रयोग गर्दा राम्रो हुन्छ भने किन नगर्ने भन्ने हो, अध्यक्ष ओझाले भने। स्थानीयले उत्पादन गरेको मदिरा अखाद्यवस्तु नहुनुपर्ने र मापदण्ड तथा गुणस्तर कायम हुनुपर्नेमा गाउँपालिकाले सोही अनुसार तयारी गर्ने पनि उनले बताए। गण्डकी प्रदेश सरकार पनि स्थानीय मदिरालाई वैधता दिने कानुनको तयारीमा छ। अरु प्रदेश सरकारहरूले पनि यो विषयलाई उठाएका छन्। तर, अझैसम्म पनि त्यस्तो कानुन भने कहीँ बनिसकेको छैन। रुपा गाउँपालिकाले यसै वर्ष उक्त ऐन कार्यान्वयनमा लैजाने तयारी गरेको छ। मदिरासम्बन्धी कानुनी व्यवस्था पालिकाले गर्न सक्छ र? भन्ने प्रश्नमा अध्यक्ष ओझाले सक्ने जानकारी दिए।"
टीआरसी विधेयकमा सहमति नजुटे प्रक्रियामा जाऔं : लेखक,"काठमाडौं : नेपाली कांग्रेसका प्रमुख सचेतक रमेश लेखकले टीआरसी विधेयकमा सहमति जुटाएर संसदमा पेश गर्नुपर्ने बताएका छन्। बिहीबार सिंहदरबारमा बसेको कानुन, न्याय तथा मानव अधिकार समितिको बैठकमा उनले आगामी संसद अधिवेशनको पहिलो दिन नै सत्य निरूपण तथा मेलमिलाप आयोगसम्बन्धी ऐनलाई संशोधन गर्न बनेको टीआरसी विधेयक पेस गर्नुपर्ने बताएका हुन्। कांग्रेस संसदीय दलका प्रमुख सचेतक लेखकले पीडितमैत्री हुनेगरी विधेयक संसदमा प्रस्तुत गर्नुपर्ने धारणा राखे। उनले सहमति नजुटे प्रक्रियामा जानुपर्ने र प्रक्रियामा जानका लागि कसैले डर मान्नुपर्ने अवस्था नरहेको स्पष्ट पारे। लेखकले सहमति नजुटे एग्री टू डीसएग्री भएर अघि बढ्नुपर्ने प्रस्तावसमेत गरेका छन्।"
रुसी सेनामा भर्ती भएका प्युठानका युवकको मृत्यु,खलङ्गा : रुसी सेनामा भर्ती भएका प्युठानका एक युवकको मृत्यु भएको छ। प्युठान नगरपालिका४ काठेवर निवासी सोमेश सुनारको मृत्यु भएको रुसबाट उनका साथीले जानकारी दिएका हुन्। मृतक सुनारका छिमेकी खगेश्वर थापाले दिएको जानकारी अनुसार उनीसँगै रहेका उनका साथी पनि घाइते छन्। निजले नै उनको मृत्युको खबर दिएका हुन्। प्युठान नगरपालिकाका प्रमुख विष्णु योगीले सुनारको मृत्युको खबरले प्युठानवासी मर्माहत भएका बताए। नगरप्रमुख योगी नेतृत्वको टोलीले भोलि सुनारका अभिभावकलाई भेटेर रुसबाट प्राप्त दुःखद खबरबारे थप जानकारी दिइने थापाले बताए। छिमेकी थापाले यस घटनाबारे परराष्ट्र मन्त्रालयमा जानकारी गराइएको बताए। उनका अनुसार दुई वर्षदेखि कतारमा कार्यरत सोनु केही महिनाअघि त्यहीँबाट रुसी सेनामा भर्ती भएका थिए।
भारतसँग भएको विद्युत् निर्यात गर्ने सहमति मुलुकको हितमा : मन्त्री बस्नेत,"काठमाडौं : ऊर्जा, जलस्रोत तथा सिँचाई मन्त्री शक्तिबहादुर बस्नेतले भारतसँग भएको आगामी १० वर्षमा १० हजार मेगावाट विद्युत् निर्यात गर्ने सहमति मुलुकको हितमा रहेको बताएका छन्। सिहदरबारमा बिहीबार बसेको राष्ट्रियसभा अन्तर्गतको राष्ट्रिय सरोकार तथा समन्वय समितिको बैठकमा मन्त्री बस्नेतले भारतसँग भएको सहमति मुलुकको हितमा रहेको र विद्युत् निर्यातको अन्य बिषय छलफलमा रहेको जानकारी दिए। उनले १० वर्षमा १० हजारभन्दा बढी मेगावाट उत्पादन गर्ने योजनाका साथ नै सम्झौता भएको जिकिर गरे। मन्त्री बस्नेतले आगामी १२ वर्षमा २८ हजार मेगावाट विद्युत् उत्पादन गर्ने कार्ययोजना नै तयार भएको बताए। १५ महिनामा एक हजार मेगावाट विधुत उत्पादन गर्न सफल भएको अवस्थामा १२ वर्षमा २८ हजार मेगावाट उत्पादन सम्भव रहेको उनले बताए। मन्त्री बस्नेतले अहिले पिक आवरमा २ हजार मेघावाट आन्तरिक खपत रहेको र १० वर्षमा १५ हजार मेघवाट दैनिक आन्तरिक खपतमा पुर्याउने दाबी गरे। मन्त्री बस्नेतले विद्युत उत्पादनसँगै ट्रान्समिटरलाइन, सवस्टेशनलगायत पूर्वाधारका काम पनि सँगसँगै अघि बढाउने बताए।"
भिजिट भिसालाई सहज बनाउने सरकारको तयारी,"काठमाडौं : सरकारले भिजिट भिसालाई सहज र व्यवस्थित बनाउने भएको छ। गृहमन्त्रालयमा बिहीबार भएको सर्वपक्षीय छलफलमा भिजिट भिसालाई सहज बनाउने नीति अवलम्बन गरिएको हो। बैठकमा गृहमन्त्री नारायणकाजी श्रेष्ठ, श्रममन्त्री शरतसिंह भण्डारी र विभिन्न मन्त्रालयका सचिवहरूबीच भएको छलफलले भिजिट भिसामा विदेश प्रस्थानको विद्यमान अवस्थालाई पुनर्विचार गरी थप सहजीकरण र व्यवस्थित गर्ने विषयमा सहमति जुटाएको हो। यस विषयमा प्रधानमन्त्री पुष्पकमल दाहालसँग परामर्शन लिने र प्रधानमन्त्रीको निर्देशनबमोजिम नयाँ निर्णय गरिने गृह मन्त्रालयले जानकारी दिएको छ। बैठकमा प्राप्त सुझावसहित आवश्यक प्रस्तावको तयारी गर्न गृह मन्त्रीले अध्यागमन विभागलाई निर्देशन दिएका छन्।"
टीआरसी विधेयकमा सहमति हुन नसके बहुमतीय प्रक्रियामा जानुपर्छ : कानुनमन्त्री,"काठमाडौं : कानुन, न्याय तथा संसदीय मामिलामन्त्री धनराज गुरुङले सङ्क्रमणकालीन न्यायसम्बन्धी विधेयक सहमतिमा समितिबाटै टुङ्ग्याउनुपर्ने बताएका छन्। प्रतिनिधिसभाको कानुन, न्याय तथा मानवअधिकार समितिको आजको बैठकमा उनले सकेसम्म सहमतिमै टुङ्ग्याउने नत्र प्रक्रियामा गएर भए पनि निष्कर्षमा पुर्याउने सहमति भएको बताएका हुन्। सङ्क्रमणकालीन न्यायसम्बन्धी विधेयकलाई टुङ्ग्याउन सहमति खोज्ने हो, मन्त्री गुरुङले भने, सहमति हुन सकेन भने प्रक्रियामा जाने सहमति भएको छ तर सहमतिमै निष्कर्षमा पुर्याउने हो। उनले आठदश दिनमा उक्त विधेयकलाई टुङ्ग्याउने विषयमा राजनीतिक दलका शीर्षनेताहरूलाई पनि भेट्ने र सहमतिमा टुङ्ग्याउने विश्वास व्यक्त गरे। बैठकमा नेकपा (एमाले)का सचेतक महेश बर्तौलाले विधेयकका असहमतिका विषयमा सहमतिमा टुङ्ग्याउन सकिने र सकिएन भने प्रक्रियाबाट पनि निष्कर्षमा पुर्याउन सकिने बताए। विधेयकका असहमतिका विषय सहमतिमा टुङ्ग्याउन सक्छौँ, यदि सहमति भएन भने विधेयक निर्माणको आफ्नै प्रक्रिया छ, उनले भने। बैठकमा बेपत्ता पारिएका व्यक्तिको छानबिन आयोग र सत्य निरुपण तथा मेलमिलापसम्बन्धी विधेयकमाथिको विवादका विषयमा सकेसम्म सहमतिबाट र नभए बहुमतीय प्रक्रियाबाट अघि बढाउने विषयमा छलफल भएको हो।  रासस"
बालविवाह अन्त्यका लागि लाइसेन्सको व्यवस्था गर्नुपर्छ : आरजु राणा देउवा,"काठमाडौं : प्रतिनिधिसभाको कृषि, सहकारी तथा प्राकृतिक स्रोत समिति सभापित डा आरजु राणा देउवाले बालविवाह अन्त्यका लागि लाइसेन्सको व्यवस्था गर्नुपर्ने बताएकी छन्। ललितपुरमा आयोजित कार्यक्रमलाई सम्बोधन गर्दै सभापति डा देउवाले सामाजिक सचेतनाका साथै कानुनीरूपमा प्रबन्ध गरेर बालविवाह नियन्त्रण गर्नुपर्ने बताइन्। सामाजिकरूपमा बालबालिकालाई किशोरावस्थामा आउने परिवर्तनबारे सचेत गराउने, अभिभावकलाई बालविवाह गर्दा हुँदा बच्चाले भोग्नुपर्ने शारीरिक तथा मानसिक समस्याबारे सचेत गराउनुपर्ने भन्दै देउवाले कानुनीरूपमा वडाबाट अनुमति लिएर विहे गर्ने प्रबन्ध गरेमा बालविवाह नियन्त्रण हुने बताइन्। नेपालमा १५ मुनिको बालबिबाह ८ प्रतिशत र १८ मुनिको बालविवाह ३३ प्रतिशत गरी कुलमा ४१ प्रतिशत रहेको र यो भयावह अवस्था रहेको भन्दै सभापति डा देउवाले सन् २०३० सम्म नेपालले बालबिबाह अन्त्य गर्नुपर्ने लक्ष्य हासिल गर्न सामाजिक र कानुनी प्रबन्ध गर्नुपर्ने जोड दिइन्। '२०३० सम्म लक्ष्य प्राप्ति गर्नुपर्ने भएकाले सामाजिक सचेतनाबाट मात्रै होइन कानुनीरूपमा प्रबन्ध गर्नुपर्छ। अब ६ वर्षमात्रै बाँकी छ,' उनले भनिन्, 'लाइसेन्स लिएर विहे गर्ने एकदमै राम्रो उपाय हुनसक्छ। वडाबाट लाइसेन्स लिनै व्यवस्थाले बालविवाह अन्त्यमा राम्रो योगदान गर्छ। यसले विहेको निहुँमा हुने बेचबिखन पनि रोक्छ।' बालविवाह गर्ने परिवारलाई सरकारी सुविधाबाट वञ्चित गर्ने विकल्पमा पनि जानुपर्ने उनले बताइन्। यसमा सरकारसँग समन्वय गरेर कार्यान्वयनमा ल्याउन सभापति देउवाले प्रतिनिधिसभाको महिला तथा सामाजिक समितिलाई अनुरोध गरिन्। महिला समिति सभापति किरण कुमार साहले बालविवाह अन्त्यका लागि समितिले नीतिगतरूपमा पहल गरिरहेको भन्दै यहाँ आएका सुझावलाई ग्रहण गरेर अघि बढ्ने बताइन। महिला तथा बालबालिका मन्त्री सुरेन्द्रराज आचार्यले विहे गर्ने केटा र केटीको नागरिकता वडाले हेरेर अनुमति दिने व्यवस्था गर्न सकिए बालविवाह अन्त्यमा महत्त्वपूर्ण योगदान पुग्ने बताए। 'वडा कार्यालयमा केटा र केटीको नागरिकता राखेर विवाहको स्वीकृति लिने व्यवस्था नगरेसम्म यो लक्ष्य हासिल हुँदैन। नागरिकता देखाएर विवाहको लागि अनुमति लिने प्रावधान राख्यो भने बालबिबाहमा कमी आउँछ। सिफारिस वडाबाटै गर्यो भने समस्यामा धेरै कमी आउँछ,' उनले भने।"
मिलेर खानकै लागि गठबन्धन बनेको जस्तो भयो : कांग्रेस नेता केसी,"नुवाकोट : नेपाली कांग्रेसका नेता अर्जुननरसिंह केसीले देशको शिक्षा नीति नै असफल भएको बताएका छन्। उनले वर्तमान शिक्षामा समस्या हुँदा युवाहरू विदेशिने समस्या बढेको बताए। नुवाकोटको थानसिङस्थित वच्छला माविमा बधबार आयोजित कार्यक्रममा केसीले देशको शिक्षा नीति तत्काल परिवर्तन जरुरी रहेको बताए। उनले नेपालको वर्तमान अवस्थाको शिक्षाले अन्तर्राष्ट्रियस्तरमा प्रतिस्पर्धा गर्नसक्ने नभएको हुँदा समस्या आएको बताए। उनले अहिलेको शिक्षाको गुणस्तर निकै खस्केका कारण शिक्षामासमेत विभेद् र असमानता बढेको बताए। उनले निजी तथा सामुदायिक विद्यालयबीचको शिक्षामै फरकपन रहेको बताए। आफूले पहल गरेका कारण नुवाकोट हुँदै मध्यपहाडी सडकमार्ग बनेको दाबी गर्दै नेता केसीले विकासले जनताको परिवर्तन गर्नेसमेत बताए। समग्रतामा एकता अहिलेको आवश्यकता रहेको ठहर गर्दै नेता केसीले अरुको विचार नसुन्ने प्रवृत्तिले देशलाई समस्यामा पारिरहेको बताए। आफ्नै परम्परा, संस्कृति, संस्कारलाई बिर्सिँदै अहिले विदेशी नक्कलमा रमाउन थाल्नु गलत भएको केसीको ठहर छ। उनले नेपालको पहिचान र संस्कृति कसैको भन्दा कमजोर नरहेकोसमेत बताए। उनले हरेक क्षेत्रमा भ्रष्टाचारका कारण मुलुक समस्यामा परेको अवस्थामा समेत गठबन्धन सरकारले देशलाई सन्तुलनमा राख्न नसकेको आरोप लगाए। गठबन्धनको सरकारले देशलाई सन्तुलनमा राख्न नसेको उल्लेख गर्दै नेता केसीले मिलेर खानकै लागि गठबन्धन बनेको र यो असफल भइसकेको आरोप लगाएका छन्। नेता केसीले दलहरू मिलेर ३० वर्षे पञ्चायत, १०४ वर्षे राणा शासन, २३८ वर्षे राजतन्त्र अन्त्यका लागि गरेको आन्दोलन र संघर्षको मर्मलाई अहिले भ्रष्टाचारले छोपेको गुनासो गरे। अहिले देशमा सबै पक्ष मिलेर भ्रष्टाचार गरिरहेका छन्, चाहे स्थानीय, चाहे प्रदेश र चाहे संघीय सबैतिर भ्रष्टाचार मौलाएको ठहर गर्दै नेता केसीले त्यसको नियन्त्रणका लागि जनता नै अब एकजुट भएर क्रियाशील हुनु पर्ने बेला आएको बताए।"
सरकारसँग अब भिख माग्दैनौं : रेशम चौधरी,"काठमाडौं : नागरिक उन्मुक्ति पार्टीका संरक्षक रेशम चौधरीले सरकारसँग भिख नमाग्ने बताएका छन्। टीकापुरमा पार्टीको प्रथम महाधिवेशनको उद्घाटनमा बोल्दै संरक्षक चौधरीले नागरिक उन्मुक्ति पार्टीले राज्यसँग भिख नमाग्ने बताएका हुन्। 'कुनै पनि काम गरिदेउ भनेर अब नागरिक उन्मुक्ति पार्टीले सरकारलाई ज्ञापन बुझाउँदैन। अबदेखि आफैं काम गर्छ। टीकापुरमा विमानस्थल ल्याउनुपर्नेछ। नागरिक उन्मुक्तिले त्यो गर्छ। आफैं ल्याउँछ,' उनले भने। उनले आफ्नो पार्टी समुदायमा आधारित समाजवाद र सांस्कृतिक भौगोलिक पहिचानसहितको संघीयताका निर्माणका लागि अगाडि बढ्ने बताए। उनले पार्टीमा नेता कार्यकर्ता सर्वोपरी रहेको बताउँदै कसैलाई पद चाहिए आफू छाड्न तयार रहेको प्रस्ट्याए। 'कसैलाई पद चाहिन्छ भने रेशम चौधरी पद छाड्न तयार छ। नागरिक उन्मुक्ति पार्टीमा नेता र कार्यकर्ता सर्वोपरी हुनुपर्छ,' उनले भने। उनले देशमा संघीयता ल्याइए पनि कार्यान्वयन हुन नसकेको आरोप लगाए। उनले अहिले पनि टीकापुरमा थारू कर्मचारी हुन नसकेको बताए। 'हाम्रोमा त संघीयता आयो रे। प्रदेश पनि बाँड्यो रे भन्छन्। तर टीकापुरमा एउटा कर्मचारी झापाको अर्को कर्मचारी स्याङ्जाका छन्। नगरपालिकाका हाकिम महेन्द्रनगरको छन्। अनि खोइ त थारू समुदायका कर्मचारी?,' उनले प्रश्न गरे। उनले सयौं थुंगा फूलका मालामा एकै प्रकृतिका माला उनिएको आरोप लगाए। सबै जातजातिका माला उनिएको भए राम्रो हुने उनको भनाइ छ। उनले एकैथरी नागरिकतामा थारू र बाहुनको फरक फरक परिचय रहेको समेत बताए। 'हाम्रो नागरिकता एउटै छ। तर सरकारी कार्यालयमा परिचय फरक छ। थारु पिउन छन्, तर बाहुन हाकिम बनेका छन्। यो कस्तो व्यवस्था हो? अलि अलि मिलाउँ भनेको हो। तर, यहाँ सबै कुरामा विभेद् गरिएको छ,' उनले भने। उनले राज्यले जानाजान थारूलाई फेल गराउने शिक्षा नीतिको विकास गरेको आरोप लगाए। 'थारूहरू पढेरमात्र फेल भएका होइनन्। संस्कृतजस्ता जटिल विषय राखिदिएर थारूहरू फेला भएका हुन्। यो राज्यले बुनेको जालो हो। राज्य चाँहदैन थारूहरू हाकिम बनून,' उनले भने, 'अहिले बाहुनहरूका छोराछोरी अंग्रेजी पढ्न थालेका छन्। उनीहरू नेपालीमै कमजोर हुन थालेपछि अहिले नेपाली भाषाको इकार उकार हेरिँदैन। त र ट हेरिँदैन। यस्तो छ हाम्रो देशको शिक्षा नीति,' उनले भने। उनले महाधिवेशनलाई सहमतिकै आधारमा टुंग्याउन आह्वान गरे। 'म चाहन्छु सकेसम्म चुनाव नहोस्। सहमतिमै कार्यसमित चयन गरौं। पर्सीसम्म तपाइँहरूलाई सकुसल फिर्ता पठाउन पाइयोस्,' उनले भने।"
"जमिन बग्यो, नदी सुक्यो","बर्दिबास : महोत्तरीबाट धनुषा हुँदै बग्ने नदी हो रातु। १५ वर्षअघिसम्म यहाँ कलकल पानी बग्थ्यो। खाने, नुहाउने मात्रै होइन, स्थानीय माझी समुदायको माछा मार्ने पेसा पनि मज्जाले चल्थ्यो। बर्खामा खेतमा पानी लगाउन र हिउँदको समयमा तरकारी बालीलाई पनि पुग्ने पानी बगिरन्थ्यो। नदी दायाँबायाँका गाउँगाउँमा खनेका इनारमा पनि नदी नै रसाएर पानी टिलपिल हुथ्यो। आफ्नै बाटोमा बगिरहेको थियो रातु। स्थानीयको दैनिकी सामान्य चलिरहेकै हुन्थ्यो। तर, अहिले अवस्था फेरिएको छ। ती कुरा कथा जस्ता बनेका छन्। रातु दौडने आफ्नै बाटो छैन। मुहानसम्म नै दोहनले पानी सुक्न थाल्यो। दायाँबायाँका खेतमा धुलो उड्छ। खानेपानी बोकेर ल्याउनुपर्ने अवस्था बन्यो। खनेका इनार सुके। खेती घट्यो। नदीमा अहिले माछा होइन, क्रसर व्यवसायीका स्काभेटर र टिपर दौडन्छन्। १ सय ८ वटा खहरे र खेल्सा मिलेर नदी बनेको रातु आफैं कुलो जस्तो बन्ने अवस्थामा पुगेको छ। अहिले यसै क्षेत्रमा ६६ क्रसरले मनपरी खनिरहेका छन्। रातुको पानीले जीवन चलाउने ८ स्थानीय तहका ३५ गाउँमा बस्ने ७५ हजार नागरिकको अवस्था काकाकुल झै बन्न सुरु गर्यो। हिउँमा खडेरी र वर्षामा बाढीले नागरिक प्रताडित छन्। हालसम्म २५ हजार बिघा जमिन कटान भइसक्यो। तर, दोहन रोकिएको छैन। खराब अवस्था घट्ने छाँट देखिँदैन। बिघौं जग्गाको धनी हुँ भन्दै सुतेका धेरै किसानहरू बिउझिँदा सुकुम्बासी भइसकेका थुप्रै कथाहरू छन् रातु वरिपरि। जसले अहिले पनि न्याय खोजिरहेका छन्। अहिले पनि नदीमा ठेक्का चलिरहेको छ। स्थानीय जनप्रतिनिधि नै सरकारसँग गुहार मागिरहेका छन् विज्ञप्ति निकालेर र पत्र पठाएर। २०७० को दशकमा रातुसहितका नदीमा ठूलठूला बाढी आएको जिल्ला प्रशासन कार्यालय महोत्तरीको तथ्यांकले देखाएको छ। २०७३, २०७४, २०७५ मा लगातार तीन वर्ष आएको बाढीले राजमार्गको पुलसमेत बगाएको थियो। यस अवधिमा यहाँ २० जनाले बाढीजन्य प्रकोपमा ज्यान गुमाए। तथ्यांकले भन्छ, १ लाख ४६ हजार २ जना मानिस बाढीबाट प्रत्यक्ष प्रभावित भए। जसको घर बाढीले बगायो, भत्कियो, क्षति पुर्यायो। दुई दशकअघि साउन महिनामा ४ फिटमा इनारमा देखिने पानीको यसपालिको साउनमा साढे चार सय फिट तल पुगेको पूर्वराष्ट्रपति डा रामवरण यादवले पीडा सुनाउँछन्। भन्छन्, मधेस स्वर्ग थियो, अहिले मरुभूमीकरण बन्यो। बाढीको कटान, डुबान र खेत बालुवाको पटानले हैरान बनायो। समस्या : १ नदी बहाव फेर्दै, बाढीले खेत निल्दैपूर्वशिक्षक चेतनारायण महतो बर्दिबास९ पशुपतिनगरमा २०२४ सालदेखि छन्। घरनजिकै बग्ने रातु नदीबाट सिँचाइ गर्थै सोही पानी कलकल पिउँथे। तर, अहिले वर्षातमा यहाँ आउने बाढीले खेत पुर्योकटान गर्यो। खानेपानी खोज्न हिँड्नुपर्ने अवस्था छ। भन्छन्, यो सबै रातु दोहनले हो। उनको दुई बिघा खेत बगाइसक्यो। खेती हुने ठाउँ खण्डहर बन्यो। भन्छन्, दुई बिघा उब्जाउ हुने जग्गा रातुको बाढीले खाइसक्यो। बाँकी रहेको खेत पनि बाढीकै चपेटामा परेको छ। खोला दोहनका कारण बाढीले बहाव फेर्दा रातुले प्रत्येक वर्ष २५४० हेक्टर खेतीयोग्य जमिनलाई मरुभूमि बनाउँदै आएको छ। खोला गहिरो भएर वर्षातको बाढीको पानी पनि पैनीमा चढ्दैन। खोला दोहनले प्राकृतिक प्रकोपहरू बढेको उनी बताउँछन्। भन्छन्, माफियाहरूले खोलालाई खुनी खोला बनाइदिए। गोजी भर्न माफियाहरूले नदी खन्दै गए। खोला गहिरिँदै गयो। अहिले बाढी आउँछ, खेत, बालीनाली, मान्छे सबै बगाएर मार्छ। बर्दिबास नगरपालिकाका मेयर प्रह्लाकुमार क्षेत्रीले नै आर्थिक चलखेल गरेर रातु खोलाको दोहन गराइरहेको किसान महतोको आरोप छ। भन्छन्, आर्थिक चलखेल गरेर मेयरले आफ्नो मान्छेलाई दिएर खोलाको दोहन गराइरहेका छन्। मेयरको पनि आफ्नो क्रसर छ। समस्या२पहिले ८० मन धान फल्थ्यो, अहिले खेत बाँझैचुरेको भाव क्षेत्रमा पर्छ बर्दिबास१३ बिजलपुराकी ४५ वर्षीय सुमिन्त्रा देवी महतोको घर। २० वर्ष पहिले साउन महिनामा चार फिटमै इनारमा पानी हुन्थ्यो। तर, यसपालिको साउनमा झन्डै ८० फिट गहिरो इनार सुक्यो। पिउने पानीको दु : ख छ। एक बिघा खेतबारी बाँझै छ। क्रसर माफियाले चुरेको भावर क्षेत्रलाई धवस्त बनाए, त्यसैले नदी सुक्यो, सँगै इनार पनि, सुमिन्त्रा बताउँछिन्। यसपालि पनि उनले ३० हजार खर्च गर्दै दु : खले धान रोपिन्। तर, खडेरी लाग्यो धान फलेन। ७०८० मन धान उब्जिने खेतमा यसपटक धान बढ्नै सकेन। लगानी खेर गयो। अब खाने अन्न छैन। समस्या ३खोला दोहनको असर युवामा, बिदेसिन बाध्यखोला दोहनले खेतीपाती हुन छाडेपछि बर्दिबास नगरपालिका९ पशुपतिनगरका ३० वर्षीय श्रवणकुमार महतो परिवार पाल्न खाडीमुलुक गए। विदेश गएपछि उनको परिवार नै भाँडियो। ९ वर्षपछि विदेशबाट फर्किंदा रातु खोलाको कुरूप अवस्था देखेर अच्चमित भए। उनी भन्छन्, खोला त झन् गहिरो, झन् गहिरो बनाइरहेको छ। श्रवण दुई दाजुभाइ छन्। उनको १७१८ कठ्ठा खेत छ। तर, त्यहाँ सिँचाइ हुँदैन। खेतमा सिँचाइ छैन। वर्षातको भरमा जे उब्जिन्छ त्यहीबाट पेट पालिन्छ, उनी भन्छन्, जसको ठूलो मुख छ, उसलाई सिँचाइ दिन्छ, हामीलाई त दिँदै दिँदैन। पहिला खोलामा पानी बग्थ्यो। सिँचाइ हुन्थ्यो। अहिले त इनार सुक्दै छ। पानी पिउनकै समस्या रहेको उनी सुनाउँछन्। जथाभावी खोला उत्खननले खोलाको बहाब फेर्दा बिघौं जग्गा भएका किसानहरू छिनभरमै सुकुम्बासी बन्ने गरेका छन्। खडेरीले पिउने पानीको अभाव भएको सामुदायिक विकास तथा पैरवी मञ्च नेपालका अध्यक्ष नागदेव यादव बताउँछन्। भन्छन्, खेती हुन छाडेपछि परिवार पाल्न युवाहरू खाडी जान बाध्य छन्। समस्या४माफियाले खोला खने, बाढीले पुल निल्योरातु खोला वरिपरि २०५६ सालबाट क्रसर उद्योग सञ्चालनमा आयो। २०६० बाट क्रसर उद्योगको संख्या बढ्दै गयो। त्यसको चाप रातु खोलामा पर्यो। खोला गहिरिँदै गयो। २९ साउन २०७१ सालको भीषण बाढीले रातु पुल भाँसियो। यो पुल पूर्वपश्चिम राजमार्गमा पर्छ। भाँसिएको पुलको दुइटा पिल्लरलाई मर्मत गरियो। तर, पुल नजिकैबाट उत्खनन हुने क्रम रोकिएन। २८ साउन २०७४ को अर्को भीषण बाढीले फेरि पुल भाँसियो। महिनौं सवारीसाधन सञ्चालन तथा आवतजावतमा कठिनाइ भयो। सरकारले बाध्य भएर भाँसिएको पुलको उत्तरतिर २४ करोड ६० लाख रुपैयाँमा नयाँ पुल बनायो। अवैध रूपमा भइरहेको खोला दोहनले यो पुल पनि जोखिममा पर्दै गएको छ। गर्भिलो विगत, संकटग्रस्त वर्तमानरातु नदी मात्रै होइन् यो सभ्यता नै रहेको देउराली माध्यमिक विद्यालयका पूर्वप्रधानाध्यापक केदारबहादुर कोइराला बताउँछन्। तर, रातु खोलाको दोहनले रातु नदी सभ्यता नै संकटमा परेसँगै गाउँबस्तीमा उठिबासको समस्या थपिँदै गएको छ। जर्मन नागरिक गुड्रन कार्बिनले रातु नदीको बारेमा ३८ वर्षअघि गहिरो अध्ययन गरेका थिए। सन् १९८५ मा उनले गरेको खोज अनुसन्धानमा पाटु गाउँनजिकैको रातुको किनारको भिरालोमा मानव निर्मित ढुंगाका पुराना हतियारका अवशेष फेला पारेका थिए। यस प्रकारका हतियार १२ देखि १० हजार वर्ष पुराना रहेको कार्बिनले सन् २००७ मा प्रकाशित गरेको प्रिहिस्टोरिक कल्चर्स इन नेपाल नाम किताबको भोलुम १, पृष्ठ २३९ मा लेखेकी छिन्, रातु नदी सभ्यता नेपालको गौरवपूर्ण सम्पदा हो। अहिले यो नै दोहन गरेर माफियाहरू मोटाइरहेका छन्। त्यसका पक्षमा जनप्रतिनिधि नै उभिनु दु : खद कुरो रहेको नेकपा माओवादी केन्द्रका केन्द्रीय सदस्य तथा स्थानीय बासिन्दा राजु खड्का बताउँछन्। राजनीतिक दल, नागरिक अगुवा, स्थानीय बासिन्दा र वातावरणविद्हरू एकभएर रातु खोला दोहन बन्द गर्न माग गरिरहेका छन्। रातु खोला संरक्षणका लागि सर्वदलीय मोर्चा समालिरहेका कांग्रेसका नेता चिरञ्जीवी हमालले रातु नदी संरक्षणले मात्रै महोत्तरी र धनुषका नागरिकको जीवन सुरक्षित बन्ने बताए। उनी भन्छन्, त्यसका लागि रातु खोलाको दोहन तुरुन्त सरकारले बन्द गराउनुपर्छ। दुई अर्ब खर्च भयो, दु : ख उस्तैकरिब १५ वर्षअघिसम्म रातु नदी पूर्वपश्चिम राजमार्गको पुल पार गरेपछि तीन भंगालो भएर बग्थ्यो। जिल्ला विपद् व्यवस्थान समिति जलेश्वरले निर्णय गरेर बीचको भंगालोमा बाँध बाँधेर सोझ्याए। खोलाको प्राकृतिक स्वरूपमा अवरोधले रातु नदीले धेरै दु : ख दिन थालेको पूर्वशिक्षक महतो बताउँछन्। भन्छन्, तर, खोलामा बाँध लगाउने काम गर्नुपर्ने थियो त्यो गरिएन। अनि बिघौंका बिघौं कटान गरेर हामीलाई उठिबास भयो। कैयौंको त बाढी घरै बगायो। उनका अनुसार लगाउने बाँध पनि बाढी आउने समयमा लगाउँछन्। बाढीले बगाएर लान्छन्। रातुजस्ता नदीमा बाढी नियन्त्रणका लागि तटबन्ध नलगाएको भने होइन्। तर, खोलाबाट जथाभावी बालुवा, गिट्टी, ढुंगा निकाल्दा खोला गहिरिएर तटबन्ध बगाउने गरेको जनताको तटबन्ध कार्यालय जलेश्वरका प्रमुख रनधीर झाले दु : खेसो पोखे। रातु, मरहा, औरहीविग्ही नदीबाट हुने कटाउन, डुवान र क्षति न्यूनीकरण गर्न जनताको तटबन्ध कार्यक्रमअन्तर्गत बाँध लगाउने काम आर्थिक वर्ष २०६५२०६६ देखि सञ्चालन हुँदै आएको छ। तर, बाँध गुणस्तरीय नभएको रातु खोलाको तटीय क्षेत्र पशुपतिनगरका बासिन्दा एवं नेपाल पत्रकार महासंघ महोत्तरीका सदस्य पशुपतिनगरका अमृत महतो बताउँछन्। १५ वर्षमा जनताको तटबन्ध कार्यक्रमअन्तर्गत २ अर्ब खर्च भइसकेको छ। कार्यालय प्रमुख झा भन्छन्, हालसम्म १७२ किलोमिटर बाँध निर्माण भएको छ। २ हजार हेक्टर जमिनलाई बाढी कटानबाट बचाएको हाम्रो प्रगति प्रतिवेदनमा देखाइएको छ। रातु नदीबाट उत्पन्न हुने प्राकृतिक प्रकोप न्यूनीकरणका लागि काम गर्दै आएको अध्यक्ष यादवले चुरेका वन जंगल र भावर क्षेत्रको दोहनले कटान, डुवानको समस्या बढेको बताउँछन्। भने, त्यसले गाउँ डुवानको समस्या बढेको छ। चुरेका ज्ञाता यादव भन्छन्, इसिमोडको समुदायमा आधारित बाढी पूर्वसूचना प्रणालीले राजमार्गको रातु पुलमा पानीको सतह सामान्यभन्दा एक मिटरमाथि पुग्दा तल्लो भेग सरपल्लो, बल्वासहतिका भेग डुबानमा परिहाल्छ। चुरेको माटो चुरेलाई, सफा पानी सबैलाईचुरेको उत्पादन स्वच्छ हावा र पानी हो। नदीजन्य पदार्थ चुरेको उत्पादन होइन्। यो उपहार हो छ। यसलाई अधिकार सम्झिँदै चुरेका नदीहरूबाट भइरहेको दोहनले वातावरणी संकटहरू उत्पन्न भरहेको चुरे विज्ञ डा विजयकुमार सिंह दनुवार बताउँछन्। चुरेबाट बगेर आउने पानीलाई वर्षात याममा सोसेर भावर क्षेत्रले राख्छ। हिउँदमा पानीका मुहानहरूलाई रिजार्च गर्छ, चुरे विज्ञ डासिंह बताउँछन्, चुरे, भावरबाट बग्ने नदीनालाको अत्याधिक दोहन भएपछि यसैपालि मधेसमा खडेरी लाग्यो। पिउने पानीको हाहाकार भयो। चुरेका खोलानालाहरूलाई संरक्षण गर्नुको विकल्प नरहेको उनी सुनाउँछन्। दुई दशकदेखि खोलाको दोहन तीव्र छ। पानीको मुहान र इनारहरूमा पानी हराउँदै गएको छ, कांग्रेस महोत्तरी क्षेत्र नम्बर १ का सभापति महेश झा भन्छन्, सरकार चलाउने नेताहरू नै वैमान भयो। संरक्षणभन्दा प्राकृतिक स्रोत साधनको दोहनमा मात्रै आँखा लगाइरहेको छ। चुरे नदी प्रणालीअन्तर्गतका नदीहरूको जथाभावी दोहनले प्राकृतिकजन्य समस्याहरू विकास बन्दै गएको प्राकृतिक स्रोत व्यवस्थापन तथा वातावरण विज्ञ डा नागेन्द्रप्रसाद यादव बताउँछन्। जिल्ला विपद् पूर्वतयारी तथा प्रतिकार्य योजना महोत्तरीमा उल्लेख भएअनुसार महोत्तरीमा वार्षिक औसतमा १ हजार ८ सय ४० देखि २ हजार २ सय मिलिलिटर वर्षा हुने गरेको छ। वातावरण विद् डा यादव भन्छन्, अध्ययनले महोत्तरीका उत्तरी क्षेत्रका गाउँमा तीन महिना खाने पानी पाइँदैन। चुरे र भावर क्षेत्रको दोहनले पानीका स्रोतहरू सुक्ने समस्या आएको हो। खोलाबाट तीन फिट खनेर बालुवा, गिट्टी र ढुंगा निकाल्ने बर्दिबास नगरपालिका र ठेक्केदारबीच कागजी सम्झौता छ। तर, व्यवहारमा भने अहिले ९ फिट गहिरो खोला खनेर दोहन भइरहेको छ। वातावरण विज्ञ डा यादवका अनुसार पूर्वपश्चिमसम्म फैलिएको चुरे तराईका बासिन्दाका लागि पानीको मुख्य स्रोत हो। तराईभन्दा धेरै वर्षा चुरे क्षेत्रमा हुन्छ। चुरेको संरक्षण नहुँदा पानी सोस्ने र सञ्चय गर्ने क्षमता अहिले कम हुँदै गएको छ। जसले गर्दा चुरेबाट वर्षातको समयमा आएको बाढीले खेतकटान र गाउँ डुवान गर्छ। चुरेमा पानी सोस्ने क्षमत भए पो हिउँदमा पानी आउँछ। यसको अवस्था झन्झन् कमजोर भयो। दोहनको चौतर्फी विरोध चालू आर्थिक वर्षका लागि बर्दिवास नगरपालिकाले भने करिब ६ करोड ४३ लाखमा रातु ठेक्का लगाएको छ। नदीको दुवै किनाराबाट ५०५० मिटर छाडेर त्यसको बीचमा तीन फिट गहिराइमा करिब २ लाख ९४ हजार घन मिटर उत्खननका लागि ठेक्का लगाएको छ। तर, खोलामा ९ फिट गहिरो खनेर सम्झौता विपरीत काम भइरहेको छ। चारवटा प्याकेजबाट करिब २ लाख ९४ हजार घनमिटर नदीजन्य पदार्थ ठेक्केदारले उत्खनन गर्न दिएको छ। तर, मापदण्डविपरीत मनपरी खोला उत्खन्न भइरहेको नेकपा एमालेका युवा नेता शंकर महतो बताउँछन्। आर्थिक वर्ष २०७७७८ मा पनि आईई रिपोर्टअनुसार १ लाख १२ हजार ५ सय उत्खनन गर्न ठेक्का लगाएर ७ गुणा बढी नदीजन्य पदार्थ निकालेको थियो, उनले भने, जुन सम्झौताभन्दा १२ करोड बढी रकम बराबरको नदीजन्य पदार्थ उत्खनन् गरिएको थियो। तर त्यसको क्षतिपूर्तिको अवस्थालाई समेत आंकलन नगरी अहिले फेरि ठेक्का लगाएर उत्खनन भइरहेको उनले बताए। उनले थपे, जुन आईई रिपोर्टमा टेकेर ठेक्का लगाइएको छ। त्यो नै शंकास्पद छ। यसअघि संघीय सरकारका ऊर्जा, जलस्रोत तथा सिँचाइमन्त्री शक्ति बस्नेत बर्दिबास पुगेर रातु खोलामा भइरहेको अवैध उत्खननको स्थलगत निरीक्षण गरिसकेका छन्। चुरे दोहनविरुद्ध बनेको आठ दलीय राजनीतिक मोर्चाले प्रेस विज्ञप्ति निकालेरै रातु खोलाको उत्खनन रोक्न माग गरेका थिए। ती मोर्चाकै पहलमा रातु खोलामा भइरहेको गैरकानुनी र मापदण्ड विपरीतको खोला उत्खनन रोक्न सरोकारवालालाई ज्ञापनपत्र बुझाइसकेको छ। बर्दिबास नगरपालिका मेयर प्रह्लाद कुमार क्षेत्रीले प्रारम्भीक वातावरण परीक्षण मूल्यांकनको आधारमा खोला उत्खननका लागि ठेक्का लगाएको दाबी गर्छन्। तीन फिटभन्दा बढी गहिराइ भएर खोला दोहन भएको रहेछ भने बर्दिबास नगरपालिकाले तुरुन्त खोला उत्खनन बन्द गराउँछ, उनी भन्छन्, विधि, प्रक्रिया र मापदण्डविपरीत खोलाबाट नदीजन्य पदार्थ उत्खनन गर्न पाइँदैन। यसको विपरीत काम हुन्छ भने त्यसलाई रोक्ने कर्तव्य हामी सबैको हो। बर्दिबास नगरपालिकाले विधि र प्रक्रियाअनुसार खोला उत्खनन नगराएको अनुगमनबाट देखिएको जिल्ला समन्वय समिति महोत्तरीका अध्यक्ष सुमनलाल कर्णले बताए। खोलाको दुवैतिर ५०५० मिटर रेखांकन गरी बीचको भागबाट मात्रै उत्खनन गर्न पाउने नियम हो। तर, जथाभावी खनिएको छ, उनी भन्छन्, नदीजन्य पदार्थ ढुवानी गर्ने गाडीको प्रवेश पास, गाडीको संख्या सबै तोकिएको हुनुपर्छ। तर, स्थलगत जाँदा केही भेटिएन। उनले थपे, पुल भन्दामाथि ५ सय मिटर तल एक किलो मिटर दुरी उत्खनन गर्नु मापदण्डविपरीत हो। उनका अनुसार खोला बाढीबाट थिग्रिएको नदीजन्य पदार्थ ३ फिट उत्खनन गरेर झिक्नुपर्ने हो। तर, खोलाको बहाव क्षेत्रबाट गहिरो खनेर उत्खनन गरिएको छ। खोलाको ठेक्का लगाउने र संरक्षण गर्ने दायित्व स्थानीय सरकारको हो। तर, संरक्षणभन्दा दोहनतिर बढी नजर गएको देखिन्छ, उनले भने, स्थानीय सरकारले उत्खनन नियन्त्रण गर्ने हो भने एक इन्च गहिरो खोला खनिँदैन।"
"टुँडिखेलमा माघी महोत्सव, प्रधानमन्त्रीले उद्घाटन गर्ने","काठमाडौं : थारु समुदायले पुस २९ गते र माघ १ गते काठमाडौंको टुँडिखेलमा माघी महोत्सव मनाउने भएका छन्। बिहीबार काठमाडौंमा पत्रकार सम्मेलन गर्दै टुँडिखेलमा दुई दिन माघी महोत्सव मनाउन लागिएको थारु राष्ट्रिय माघी महोत्सव, मूल आयोजक समितिका संयोजक प्रेमिलाल चौधरीले जानकारी दिए। थारु समुदायको नयाँ वर्ष भएकाले थारु भाषा, संस्कृति र जनचेतनाका लागि दुई दिन महोत्सव मनाउने निर्णय गरेको उनले बताए। माघी महोत्सवको प्रधानमन्त्री पुष्पकमल दाहालले उद्घाटन गर्ने आयोजकले जनाएको छ। यसवर्ष 'थारु संस्कृतिको संरक्षण, सम्वर्द्धन न र प्रवर्द्धनमा हाम्रो अभियान, समानुपातिक समावेशी पहुँचका लागि सम्पूर्णमा आह्वान भन्ने नारासहति माघी पर्व मनाउन लागिएको संयोजक चौधरीले बताए। २० भन्दा थारु संघ संस्थाहरूको संयुक्त आयोजनामा हुने माघी महोत्सवमा थारु खानपिनपरिकार, प्रदर्शनी एवं बिक्री, थारु सीप हस्तकला, पुस्तक प्रदर्शनी लगायतका करिब १०० भन्दा बढी स्टलहरू रहने बताइएको छ।"
वीर अस्पतालमा बिरामीले गुनासो गर्ने अवस्था आउनु भएन: प्रधानमन्त्री दाहाल,"काठमाडौं : प्रधानमन्त्री पुष्प कमल दाहालप्रचण्ड वीर अस्पताल स्वास्थ्य क्षेत्रको आधार स्तम्भ भएकाले उपचारका क्रममा बिरामीले गुनासो गर्ने अवस्था नआउने गरी काम गर्न निर्देशन दिएका छन्। प्रधानमन्त्री प्रचण्ड सँग चिकित्सा विज्ञान राष्ट्रिय प्रतिस्ठान(न्याम्स)का पदाधिकारीको छलफलमा उनले वीर अस्पतालबाट जनताले प्राप्त गर्ने सेवाबाट देशको स्वास्थ्य चित्र देखिने भएकाले पनि वीर अस्पतालको सेवामा गुणस्तरीय र सुलभ हुनुपर्ने बताए। वीर अस्पतालले माग गरेको स्रोतसाधन उपलब्ध गराउन सरकार प्रयासरत रहेको उल्लेख गर्दै प्रधानमन्त्री प्रचण्डले भने, 'बिरामीलाई गुणस्तरीय सेवा दिनुहोला, उपचारका क्रममा उहाँहरूले गुनासो गर्ने अवस्था आउनु भएन ।' वीर अस्पतालले परम्परागत तवरले भन्दा पनि जनताले अनुभूत गर्ने गरी आफ्ना सेवा उपलब्ध गराउनुपर्नेमा उले जोड दिए। छलफलमा न्याम्सका उपकुलपति डा भूपेन्द्रकुमार बस्नेतले अस्पतालमा बिरामीको चाप अत्यधिक रहेको जानकारी गराउँदै वीर अस्पताललाई आवश्यक स्रोतसाधान उपलब्ध गराउन प्रधानमन्त्रीसँग आग्रह गरेका थिए।"
गौशाला२६ को तस्बिर सार्वजनिक गर्ने कार्यकर्तालाई रास्वपाले गर्यो निलम्बन,"काठमाडौं : राष्ट्रिय स्वतन्त्र पार्टी (रास्वपा)ले बलात्कार पीडित गौशाला२६ को तस्बिर सार्वजनिक गर्ने आफ्ना कार्यकर्तालाई निलम्बन गरेको छ। रास्वपाले नेपाली सम्पर्क विभाग जापान च्युबू शाखा समितिका सदस्य दिवस सापकोटालाई पदीय जिम्मेवारीबाट निलम्बन गरेको जानकारी दिएको छ। 'सामाजिक सञ्जाल प्रयोगमा संवेदनशिल नरहेको भन्दै रास्वपाले प्रवास नेपाली सम्पर्क विभाग जापान च्युबू शाखा समितिका सदस्य दिवस सापकोटालाई पदीय जिम्मेवारीबाट निलम्बन गरेको जानकारी गराउँदछौं। सापकोटाले गौशाला२६ (परिवर्तित नाम)को तस्वीर सामाजिक सञ्जाल () मा पोस्ट गर्दै अदालती फैसलासँग जोडेर पीडितप्रति कटाक्ष गरेका थिए,' रास्वपाले सामाजिक सञ्चालमा जानकारी दिएको छ। गौशाला२६ को जाहेरीमा क्रिकेटर सन्दीप लामिछानाई काठमाडौं जिल्ला अदालतले बलात्कार मुद्दामा दोषी ठहर गर्दै ८ वर्ष जेल सजाय सुनाएको छ।"
ठगी गरेको अभियोगमा पक्राउ,"काठमाडौ : अमेरिकी डलर देखाएर पाँच लाख ठगी गरेको अभियोगमा प्रहरी वृत्त कीर्तिपुरको टोलीले सिन्धुपाल्चोक बाह्रविसेका ४३ वर्षीय कुमार तामाङ भन्ने हस्तबहादुर तामाङलाई पक्राउ गरी आज सार्वजनिक गरेको छ। यही पुस ९ गते कीर्तिपुर नगरपालिका९ चोभार जलविनायक मन्दिरस्थित ललितपुर गोदावरीका ३६ वर्षीय विजय कुँवरलाई अमेरिकन डलर साट्ने भन्दै ५० अमेरिकन डलर देखाएर पाँचलाख ठगी गरेको अभियोगमा निजलाई पक्राउ गरिएको थियो। जिल्ला प्रहरी कार्यालयका प्रवक्ता, प्रहरी उपरीक्षक कुमोद ढुंगेलका अनुसार पक्राउ गरिएका तामाङले कुँवरलाई आफूले आठ हजार अमेरिकी डलर भेटाएको भनी भ्रममा पारेर पाँच लाख लिएर फरार भएका थिए। पक्राउ परेका निजलाई प्रहरीले काठमाडौं जिल्ला अदालतबाट पाँच दिनको म्याद थप गरी अनुसन्धान गरिरहेको उनले जानकारी दिए।"
पोखराको मालेपाटन र ढोरबीसीमा व्यावसायिक खुदो उत्पादन,"पोखरा : पोखरा३२ मालेपान र ढोबेसीमा पुस्तौदेखि किसानले व्यावसायिक रुपमा उखुको खेती गर्दै आएका छन्। किसानले उखुको रसबाट खुदो बनाएर मनग्य आम्दानी लिएका छन्। उखु रोपेको १ वर्षमा तयार हुन्छ। त्यही उखुलाई मेसिनमा पेलेर रस निकालिन्छ। यसरी निकालेको रस चर्को दाउराको आगोमा पकाएर बाक्लो खुदो तयार गरिन्छ। पहिले पहिले गोरुको प्रयोग गरेर कोलमा उखु पेलेर रस निकालिन्थ्यो। पछिल्लो समयमा बिजुलीबाट चल्ने मेसिनले उखु पेलेर रस निकालिन्छ। यसरी तयार भएको उखुको रसलाई पकाएर बाक्लो खुदो तयार गरिने स्थानीय किसान नारायणप्रसाद वाग्लेले बताए। गाउँमा खेतीपातीका लागि सिँचाइको व्यवस्था नभएकाले पहिलेदेखि नै व्यावसायिक रुपमा उखु खेती गर्दै आएको वाग्ले बताउँछन्। लगातार एउटै खेत बारीमा उखु लगाउँदा विभिन्न रोग लाग्ने भएकोले एक दुई वर्षमा कुनै खेत बारीमा धान, मकै लगाउने त कुनैमा उखु लगाएर उखुमा लाग्ने किराबाट जोगाउन सकिने भएकोले यसरी नै खेती गर्दै आएको उनले सुनाए। गाउँमै खुदो लिन उपभोक्ता आउने भएकोले किसान उखु खेतीतर्फ आकर्षित भएको वाग्लेले बताए। मालेपाटन र ढोडबेसीमा कहिलेदेखि उखुको खेती गरेर खुदो निकाल्न थालियो भन्ने एकीन नभए पनि आफूले जान्दादेखि यो क्रम चल्दै आएको मालेपाटन कृषि सहकारीका अध्यक्ष महेश्व पौडेलले सुनाए। गत वर्ष मालेपाटनका किसानले खुदो बिक्री गरेर १५ देखि २० लाख आम्दानी लिएको उनले बताए। यस वर्ष पनि उखुबाट राम्रै आम्दानी हुने अध्यक्ष पौडेलले विश्वास गरे। उखु खेतीबाट मालेपाटन र ढोरबीसीका किसानले जीवनस्तर उकासिएको पनि उनले सुनाए। उखु खेतीमा सेतो किरा लाग्ने, रातो लाग्ने, कहिले हावाले उखु ढल्दा पनि उखु खेतीमा असर गर्ने गरेको पोखरा ३२ ढोरबीसीकी किसान रेवती अधिकारीले बताइन्। मालेपाटन र ढोडबेसीका करिब सय परिवारले २ सय रोपनीमा उखुखेती गर्दै आएका छन्। त्यही उखु पेलेर बर्सेनि खुदो बनाएर बिक्री गर्ने गर्दछन् । खुदोको माग पुसे पन्ध्र र माघे संक्रान्तिमा बढी हुन्छ। यही समयमा किसानले उखुको रस निकालेर पकाएर खुदो तयार गर्छन्। पकाउँदा पकाउँदैको तातो तातो खुदो खान चाहने पोखरेली मालेपाटन र ढोरबीसी नै पुगेर तातो खुदो खाने र फर्कँदा खुदो लिएर आउने किसानले बताए। पुसे पन्ध्रमा अनदीको चामलको लट्टे खाने चलन छ। लट्टे बनाउँदा खुदोको प्रयोग हुने गर्दछ। उत्पादन भएको खुदो बिक्रीमा कुनै समस्या नरहेको अध्यक्ष पौडेलले बताए। पछिल्लो समयमा अन्यत्रको खुदो मालेपाटन र ढोरबीसीको भन्दै बजारमा बिक्री गर्न थालेपछि आफ्नो पुरानो राम्रो ब्राण्ड नै बिग्रने हो कि भन्ने चिन्ता किसानलाई थियो। गत दुई वर्षदेखि किसानको मागलाई ध्यानमा राखेर पोखरा महानगरपालिकाले मालेपाटनको खुदोको ब्राण्डिङमा सघाएको पोखरा महानगरपालिका कृषि महाशाखा प्रमुख मनहर कडरियाले बताए। ब्राण्डिङअघि स्थानीय उखुको ल्याब परीक्षण गरिएको र खानका लागि निकै उपयोगी पाइएको पनि उनले बताए। मालेपाटन र ढोरबीसीमा स्थानी काठे उखु, कालो उखु, चिनियाँ उखु लगायतका हुने गरे पनि अहिले भने बाँसकडा जातको उखुको खेती हुँदै आएको छ।"
सामुहिक बलात्कारको आरोपमा तीन युवा पक्राउ,"उदयपुर : २० वर्षीया किशोरीलाई सामुहिक बलात्कार गरेको आरोपमा उदयपुरका तीन युवा पक्राउ परेका छन्। जिल्ला प्रहरी कार्यालय उदयपुरका अनुसार बलात्कार गरेको आरोपमा चौदण्डीगढी नगरपालिका८ हिलेखोलाका ३० वर्षीय गणेश राई, २७ वर्षीय उमेश मगर र २७ वर्षीय खडग मगर पक्राउ परेका हुन्। किशोरीलाई ललाईफकाई हिलेखोला जंगलमा लगेर सामुहिक बलात्कार गरेको जाहेरीको आधारमा उनीहरुलाई बुधबार इलाका प्रहरी कार्यालय बेल्टारबाट खटिएको प्रहरीको टोलीले पक्राउ गरेको जिल्ला प्रहरी कार्यालय उदयपुरले जनाएको छ। पक्राउ परेका तीनै जनालाई प्रहरी हिरासतमा राखी थप अनुसन्धान सुरु गरिएको प्रहरीले जनाएको छ।"
तिलोत्तमामा ग वर्गका अपांगता भएकालाई पनि मासिक भत्ता,"बुटवल : रुपन्देहीको तिलोत्तमा नगरपालिकाले ग वर्गका अपांगता भएका व्यक्तिहरूलाई पनि मासिक भत्ताको व्यवस्था गरेको छ। नेपाल सरकारले क र ख वर्गका अपांगता भएकालाई मात्र भत्ताको व्यवस्था गरेको छ। तर, तिलोत्तमाले अपांगता भएका व्यक्तिहरूको परिचयपत्र वितरण कार्यविधि बनाएर उनीहरूलाई मासिक रुपमा पाँच सय रुपैयाँका दरले भत्ताको व्यवस्था गरेको हो। ग वर्गका अपांगतालाई नेपाल सरकारले मध्यम खालका अपांगताको सूचीमा राखेको छ। नगरपालिका क्षेत्रमा रहेका २ सय ११ जना ग वर्गका अपांगता भएका व्यक्तिहरूलाई बिहीबार भत्ता वितरण गरिएको प्रमुख प्रशासकीय अधिकृत नारायण अर्यालले जानकारी दिए। छ महिनाको एकमुष्ट ६ लाख २३ हजार रुपैयाँ अपांगता भएका व्यक्तिहरूलाई भत्ता वितरण गरिएको छ,अर्यालले भने,उनीहरूलाई एटिएम जस्तो डिजिटल परिचयपत्रको समेत व्यवस्था गरिएको छ। कार्ड हराउने, पानीमा भिज्ने जस्ता समस्याबाट उनीहरूलाई सहजता हुनेछ। आर्थिक वर्ष २०८००८१ को वार्षिक नीति तथा कार्यक्रममै व्यवस्था गरेर ग वर्गका अपांगता भएकाहरूलाई भत्ताको व्यवस्था गरिएको गरिएको अर्यालले बताए। वार्षिक १८ लाख रुपैयाँ बजेट यस कार्यक्रम अन्तर्गत विनियोजन गरिएको छ। कृतिम अंगको प्रयोग, हत्केलाभन्दा मुनिका कम्तीमा बूढिऔँला र चोरऔँला नभएका, कुर्कुच्चाभन्दा मुनिको भाग नभएका, मेरुदण्डमा समस्या भई ढाँड कुप्रिएको, सिकाइमा ढिला भएका बौद्धिक अपांगता, श्रवण यन्त्रको प्रयोगबाट मात्र सुन्न सक्ने, शल्यक्रियाबाट स्वर यन्त्र झिकी घाँटीको नलीबाट मात्र बोल्नसक्ने लगायतका अपांगता व्यक्तिहरू ग वर्गमा पर्छन्। उनीहरूलाई पहेँलो रंगको परिचयपत्र दिने गरिएको छ।"
हुम्लामा दियालो बालेर मनाइयो भुवो पर्व,"सिमकोट : हुम्लाका विभिन्न गाउँ बस्तीमा भुवो पर्व मनाइएको छ। सल्लाको दियालोको राँको बनाएर परम्परागत भुवो पर्व जिल्लाको सिमकोट, सर्केगाड, खार्पुनाथ, अदानचुली, ताँजकोट गाउँपालिकामा मनाइएको हो। जिल्लाका अधिकांश गाउँपालिकामा आआफ्नो गाउँ टोलबाट सुरु भई विभिन्न बस्तीमा सल्लाको दियालो सल्काएर गाउँको पाइकपर्ने स्थान (भुवाखाडो)मा जम्मा भई भुवो नाच, फाक, चाँची, गीत गाएर रातभरि जाग्रम बस्ने चलन छ। हिउँद खेतीपातीबाट फुर्सद हुने समय भएकाले भुवो पर्व हुम्लाका सबै गाउँमा परापूर्वकालदेखि मनाउने चलन छ।। यो पर्वमा सबैले मीठामीठा खानेकुरा एक आपसमा बाँडीचुँडी खाने परम्परा छ। ठेहे गाउँका लागि विशेष पर्व जिल्लाको सबैभन्दा बढी जनसङ्ख्या र घर एकआपासमा जोडिएर ठूलो बस्ती रहेको सिमकोट गाउँपालिका एक रदुई ठेहे गाउँमा भुवो पर्वलाई दसैँ, तिहारको जस्तै महत्वका साथ यो पर्व मनाउने गरेका छन्। गाउँभन्दा टाढा सरदमुकाम, अन्य गाउँबस्तीमा कामको सिलसिलामा रहेका ठेहेका बासिन्दा यो दिन घर आइपुग्छन्। टाउको सेतो पटुकी, घाँटीमा पहेँलो कपडा, ऊनी बक्खु र कम्मरमा सेतो पटुकी बाँधेर भुवाखाडोमा पुरुष जम्मा हुने गर्छन् भने धामीझाँक्रीले सेतो बक्खु लगाउने प्रचलन छ। युवा पुस्ताले भने गाउँमा कुटुम्बकी छोरीसँग पानी मागेर ठटेउली शब्द बोलेर रमाइलो गर्ने चलन रहेको रावलले बताए। ठेहे गाउँमा बोहरा थरका युवाले भण्डारी र रावल थरका युवाले बोहरा थरका युवतीसँग पानी माग्दै उनीहरूका बुवाबाजेको नाम पुकार्ने चलन छ। एक टोलबाट कुटुम्बको अर्को टोलमा गएर पानी माग्ने चलन रहेको छ। बुढापाका भने रातभरि जाग्राम बसी भुवो देवता, देवीदेवताका भोजन, फाक, चाँची गाएर भुवोको अगेनु वरिपरि बसी गीत गाउने चलन रहेको सिमकोट गाउँपालिका२ का हुनी बोहराले बताए। आज बिहानपख दियालो सल्काएर गाउँ नजिकै खोला वा मूल पानीको धारो नजिकै भुवो विसर्जन गरी स्ननान गरेका छन्। हिउँदयामको माइनसमा झरेको तापक्रमको चिसोको कुनै पर्वाह नगरी नुहाउँछन्। रासस बिहान सबेरै आफ्ना मान्यजनको घरमा गएर ढोक गर्ने चलन रहेको बोहराले बताए। राती भुवो खेल्दा मान्यजनको नाम पुकारेर गरेको गालीको माफी माग्न ढोग गर्न जाने चलन छ। आज दिनभरि नांगो र धारिलो तरबार, खुकुरी र ढालसहित पौराणिक युद्धकला प्रदर्शनका खेल, चुढाल (तरबार) नाच, फुर्का खेल खेल्ने चलन भएको उनले बताए। महाभारतको स्मरणमा भुवो पर्व महाभारतका पाण्डव र कौरवबीचको लडाइँ सकिएपछि पाण्डवको विजयसँगै खुसीयाली मनाएको दिनलाई स्मरण गर्दै हुम्लाका विभिन्न गाउँमा भुवो खेल्ने गरिन्छ। पर्वमा महाभारतका पाण्डव र कौरवको युद्धकाबेला पाण्डवको संघर्ष, जङ्गलमा बास बसेको समय, विकासमा खेलेको भूमिकालाई लिएर भुवोका गीत गाइन्छ। वनबासमा पाण्डवका भाइ पुगेको ठाउँमा छोडेको चिनारी भएको आसपासमा यो पर्व बढी मनाउने चलन रहेको बौद्धिक व्यक्ति तथा शिक्षक सूर्यमणि बोहराले बताए। भुवाखाडामा मुणा जम्मा गर्ने र भुवा औँसीको अघिल्लो दिन राति मुढा सल्काइ रातभरि देउडा, भुवो गीत, फाँक, चाँची, भोस्सो, खेल्ने चलन रहेको बोहराले बताए। शिक्षक बोहराले भने, आज दिउँसो दायाँ हातमा तरबार र बायाँ हातमा ढाल समाइ बाजाको तालमा तरबार नाच नाच्ने चलन छ। पौराणिककालमा पाण्डव र कौरवबीच लडाइँ हुँदा एक हातमा तरबार र अर्को हातमा ढाल समाइ गरेको सम्झनामा तरबार नाच खेल्ने गरिन्छ। उनले भने, राति राँके जुलुसको अर्को विशेषता पाण्डव र कौरवको लडाइँमा रात परेपछि उज्यालोको आवश्यक भएपछि राँको सल्काई लडाइँ सुरु गरेको स्मरणमा अहिले पनि मध्यरातमा राँकेजुलुस निकाल्ने गरिन्छ। बोहरा थरका पुरुषले प्रत्येक टोलमा राँके जुलुस निकालेर काठका दाउरा (मुणा) माग्ने गर्छन्। पछिल्लो समय भुवो पर्वप्रति युवाको आकर्षण घट्दै गएको स्थानीय बासिन्दाले बताएका छन्। यो पर्व हुम्लाका ठेहे, ताक्ला, राया, सर्किदेउ, उनापानी, रोडीकोट, राहदेव श्रीमष्ठा, मेल्छाम, दार्मा, मिमी, जैर, कालिका, श्रीनगर, मैला र मदाना गाउँमा भव्य रुपले मनाएका छन्।"
व्यवसाय टिकाउन बुटवलमा रात्रीकालीन बजारको माग,"बुटवल : बुटवलको मुख्य मुख्य क्षेत्रमा रात्रीकालीन होटल व्यवसाय सञ्चालन गर्नका लागि यस क्षेत्रका होटल व्यवसायीहरूले माग गरेका छन्। दिनप्रतिदिन व्यवसाय सुनसान बन्दै जान थालेपछि नयाँ सोचका साथ रात्रीकालीन व्यवसाय सञ्चालनको माग गरिएको हो। बुटवलको कालिकापथ, अमंरपथ र ट्राफिकचोक क्षेत्रमा रात्रीकालीन बजार सञ्चालन गर्नका लागि सरकारसँग माग राखिएको होटल तथा रेष्टुरेण्ट व्यवसायी संघ रुपन्देहीका अध्यक्ष लेखनाथ भण्डारीले जानकारी दिए। मानिसहरू दिउँसभरको कामको थकानले रातमा खाना सहितको मनोरञ्जनमा भुल्न चाहन्छन्,भण्डारीले भने,यस क्षेत्रको पर्यटकीय प्रवर्द्धनका लागि पनि हामीले यस्तो माग गरेका हौँ। उनले साना ठूला गरी बुटवल क्षेत्रमा करिव सात सय वटा होटल तथा रेष्टुरेन्टहरू सञ्चालनमा रहेको जानकारी दिए। रुपन्देही जिल्लाभर १ हजार २ सय ३ वटा होटलहरू सञ्चालनमा छन्। बुटवल क्षेत्रको आर्थिक चलायमान बनाउनका लागि पनि रात्रिकालीन बजारले विशेष भूमिका खेल्ने भण्डारी सुनाउँछन्। तीन दिनसम्म चलेको सडक खाना महोत्सवमा पनि यसबारेमा सरोकारवालाहरूसँग बहस, छलफल गरिएको छ,भण्डारीले भने,सबै क्षेत्रबाट सकरात्मक सुझाव आएको छ। हामी केही समयभित्र यसलाई कार्यान्वयनमा लैजाने गरी अघि बढिरहेका छौँ। उनले अब नयाँ सोँच र अवधारणाबाट व्यवसाय सञ्चालन नगरे बढ्दो बेरोजगारी समस्या झन जटिल बन्दै जाने धारणा राखे। रात्रिकालीन बजार सञ्चालन गर्नका लागि उनले राज्यलाई सुरक्षाको व्यवस्थापन मिलाइदिन आग्रह समेत गरे। बजार सञ्चालन हुने बजार क्षेत्रमा सडक लाइट र सीसी क्यामरा जडानका लागि बुटवल उपमहानगरपालिकालाई आग्रह गरिएको उनले बताए। तीन दिनसम्म सञ्चालन भएको सडक खाना महोत्सवमा सवै क्षेत्रबाट रात्रिकालीन बजार सञ्चालनको आवश्यकता व्यवसायीहरूबाट आएको उनको भनाइ छ। सडक खाना महोत्सवमा करिब चार करोडको आर्थिक कारोबार भएको थियो। होटल व्यवसाय दिनमा भन्दा रातिको समयमा धेरै चल्ने यस क्षेत्रका व्यवसायीहरू अनुभव सुनाउँछन्। विभिन्न कला संस्कृति प्रदर्शनसहित आन्तरिक एवं बाह्य पर्यटकहरूलाई लोभ्याउने र भुलाउने गरी बजार सञ्चालन गर्ने योजना होटल व्यवसायीहरूको छ। सडक खाना महोत्सवको स्वाद लिन चितवनको सौराह, पोखरा, काठमाडौं लगायतका शहरमा पुग्ने बुटवलका पर्यटकहरू विगत पाँच वर्षदेखि बुटवलमै रमाउने गरेका छन्। अंग्रेजी नयाँ वर्षको अवसर पारेर होटल तथा रेष्टुरेण्ट व्यवसायी संघले हरेक वर्ष सडक खाना महोत्सव सञ्चालन गर्छ। व्यवसायीहरूबाट रातिमा होटल व्यवसाय चलाउन पाउनुपर्ने माग आएको र सम्बोधनका लागि विभिन्न प्रयास भइरहेको बुटवल उपमहानगरपालिकाका नगरप्रमुख खेलराज पाण्डेयले जानकारी दिए। कालिकापथ क्षेत्रमा लाइटको व्यवस्थापनका लागि ५० लाख रुपैयाँ बजेट विनियोजन गरिएको छ,उनले भने,क्रमशः अमंरपथ र ट्राफिकचोकमा पनि व्यवस्थापन गरेर रात्रीकालीन बजार सुरु हुन्छ। उनले उपमहानगरपालिकाले पूर्वाधार निर्माणमा साथ दिने समेत प्रतिवद्धता समेत जनाए। तर, रातिमा कसरी होटल सञ्चालन गर्ने भन्ने बारेमा ठोस योजनासहित आउन उनले व्यवसायीहरूलाई आग्रह गरे।"
निकुञ्जका कारण सडक निर्माण हुन सकेन,"मुग : राष्ट्रिय निकुञ्जका कारण सडक निर्माण हुन नसक्दा खत्याड गाउँपालिकावासीलाई सास्ती भएको छ। खत्याड गाउँपालिकाबाट सदरमुकाम गमगढी जोड्ने सडक सोही गाउँपालिका१ मसानेसम्म निर्माण भएको लामो समय भइसकेको छ। उक्त स्थानदेखि रारा राष्ट्रिय निकुञ्जको मिली चौरसम्म जोड्ने सड्क निर्माणका लागि निकुञ्जले अनुमति दिएको छैन। जसका कारण १५ किलोमिटर यात्रा गरेर पुगिने क्षेत्रमा स्थानीयवासीले ७८ किलोमिटरको दूरी पार गरेर जान बाध्य छन्। अहिले खत्याडबासीले सदरमुकाम जानका लागि जुम्लाको बाटो प्रयोग गरिरहेका छन्। खत्याड गाउँपालिका१ मसानेदेखि रारा राष्ट्रिय निकुञ्ज अन्तर्गत मिलिचौरसम्म १५ किलोमिटर दूरी छ। यो क्षेत्रमा सडक जोड्न जिल्लास्थित राजनीतिक दल, सम्बन्धित खत्याड गाउँपालिका र जिल्लाबाट निर्वाचित संघीय तथा प्रदेश सांसदहरूले पहल नगरेका होइनन्। तर निकुञ्जको अवरोधका कारण गाउँपालिकादेखि जुम्लाको कनकासुन्दरी गाउँपालिका हुँदै सदरमुकाम गमगढी पुग्न ७८ किलोमिटर लामो यात्रा गरेर जिल्ला सदरमुकाम गमगढी पुग्न परेको खत्याड गाउँपालिका९ का विक्रम शाहीले बताए। सोही गाउँपालिका७ का अनन्त जैशीले सडक निर्माण हुन नसक्दा खत्याडबासीहरू एउटै जिल्लाको भए पनि सदरमुकाम पुग्न अर्को जिल्लाको बाटो भएर जानु पर्दा फरक जिल्लाको जनता जस्तो भएको बताए। खत्याड गाउँपालिकाभित्र सबै बस्तीहरूमा सडक जोडिएको छ। गाउँपालिकादेखि सदरमुकाम गमगढीसम्म अहिलेसम्म सडक जोडिन सकेको छैन। यो सडक नजोडिँदा बिरामीहरूलाई जुम्ला, बाजुराको कोल्टी र सुर्खेतमा महंगो भाडा तिरेर लैजानुपर्ने बाध्यता छ। यो सडक जोडिएको भए समयमै जिल्ला अस्पताल पुर्याउन सकिने खत्याड गाउँपालिका१ का तारा बुढाले बताए। खत्याड गाउँपालिका अध्यक्ष अजबहादुर शाहीका अनुसार गाउँपालिकाले सदरमुकाम गमगढी जोड्नका लागि मसानेदेखि छाँयानाथ रारा नगरपालिका९ माझ घट्टसम्म डीपीआर गरिसकेको बताए। निकुञ्ज नियमावली अनुसार प्रक्रिया पुर्याएर वन मन्त्रालयमा एक दुई दिनभित्र पेस हुने उनको भनाइ छ। सडक नजोडिएका कारण सदरमुकाम पुग्न दुई दिन लाग्छ।"
सवारी दुर्घटनामा साइकल यात्रीको मृत्यु,उदयपुर : उदयपुरमा सवारी दुर्घटनाबाट बुधबार बेलुका एक साइकल यात्रीको घटनास्थलमा नै ज्यान गएको छ। मदन भण्डारी स्मृति लोकमार्गको पूर्वबाट पश्चिमतर्फ जाँदै गरेको प्र०५००१ज००३५ नम्बरको इलेक्ट्रिकल भ्यानले विपरित दिशाबाट आउँदै गरेको साइकललाई ठक्कर दिँदा दुर्घटना भएको हो । सडक दुर्घटनाबाट रौतामाई गाउँपालिका ७ पुवाँरेका ४५ वर्षीय तुलसी मगरातीको ज्यान गएको जिल्ला प्रहरी कार्यालयका एसपी रमेश थापा जानकारी दिए । त्रियुगा नगरपालिका ८ स्थित साहिखोलाबाट घर निर्माणको काम गरी फर्कनेक्रममा सोही वडाको राजाबासमा दुर्घटना हुँदा उनको ज्यान गएको हो । घटना लगत्तै प्रहरीले सवारी र चालकलाई नियन्त्रणमा लिई अनुसन्धान सुरु गरेको एसपी थापाले बताए ।
माध्यमिक शिक्षा परीक्षालाई खारेज गर्न हुँदैन : बोर्ड अध्यक्ष शर्मा,काठमाडौं : राष्ट्रिय परीक्षा बोर्डका अध्यक्ष डा महाश्रम शर्माले माध्यमिक शिक्षा परीक्षालाई खारेज गर्न नहुने बताएका छन्। सिंहदरबारमा बिहीबार बसेको शिक्षा स्वास्थ्य तथा सूचना प्रविधि समितिको बैठकमा विद्यालय शिक्षा विधेयक २०८० माथि भएको छलफलका क्रममा शर्माले माध्यमिक शिक्षा परीक्षा खारेज गर्दा १२ कक्षा पास गर्ने विद्यार्थीको संख्या घट्नसक्ने र अन्तर्राष्ट्रिय स्तरमा पनि नेपालको शैक्षिक क्षेत्रमा प्रश्न उठ्न सक्ने भएकाले यसलाई खारेज गर्न नहुने सुझाव दिए। प्रस्तावित विधेयकमा कक्षा ८ मा स्थानीय तह र १२ को परीक्षा केन्द्रीय बोर्डले गर्ने उल्लेख छ। अध्यक्ष शर्माले हाल सञ्चालन भइरहेको माध्यमिक शिक्षा परीक्षालाई बोर्डले नभइ प्रदेश सरकारले सञ्चालन गर्न सक्ने धारणा राखे। अहिले कक्षा १० र १२ को परीक्षाले अन्तर्राष्ट्रिय स्तरमा मान्यता पाउने गरेको भन्दै परीक्षालाई व्यवस्थित तवरले सञ्चालन गर्न सकिने उनले बताए। त्यस्तै शर्माले एउटै शैक्षिक क्यालेन्डर र पाठ्यक्रमका आधारमा हुने परीक्षाको मापदण्ड सबै पालिकामा समान हुनुपर्ने बताए। समितिले पाठ्यक्रम विकास केन्द्र र राष्ट्रिय परीक्षा बोर्डसँग विद्यालय शिक्षा सम्बन्धी कानुनलाई संशोधन र एकीकरण गर्न बनेको विधेयकका सम्बन्धमा छलफल गरेको हो। अर्को बैठकमा विभिन्न विद्यार्थी संघसंगठनहरूसँग विधेयकका सन्दर्भमा छलफल हुने समितिले जनाएको छ।
बचतकर्ताको १ अर्ब बढी रकम हिनामिना गर्ने सानो पाइला सहकारीमा सिल,"वीरगन्ज : बचतकर्ताहरूको १ अर्बभन्दा बढी निक्षेप रकम हिनामिना गरेको सानो पाइला बचत तथा ऋण सहकारी संस्था लिमिटेडको वीरगन्जस्थित शाखा कार्यालयमा वीरगन्ज महानगरपालिकाले शिलबन्दी गरेको छ। उक्त सहकारीलाई पाँच महिना पहिला नै समस्याग्रस्त सहकारी घोषणा गरेर सञ्चालकहरूलाई पक्राउ गर्न विभिन्न निकायमा पत्राचार गरेको महानगरपालिकाले बिहीबार भने कार्यालयमा शिलबन्दी गरेको हो। महानगरका मेयर राजेशमान सिंहको निर्देशनमा बिहीबार वडाध्यक्ष जयप्रकाश अग्रवाल, जिल्ला प्रशासन कार्यालयका प्रतिनिधि ब्रहमदेव प्रसाद यादव र प्रहरी सहायक निरीक्षक राम ईश्वर महतोको रोहवरमा शिलबन्दी गरिएको महानगरको सहकारी, रोजगार तथा उद्यम प्रवर्द्धन शाखा प्रमुख सुनिल कुमार कर्णले बताए। गत भदौ ४ गते महानगरपालिकाले उक्त सहकारीका सञ्चालकहरूलाइ पक्राउ गरी कारबाही गर्न भूमि व्यवस्था, सहकारी तथा गरिबी निवारण मन्त्रालय, नेपाल प्रहरीको केन्द्रीय अनुसन्धान ब्युरो(सिआइबी ) र नेपाल राष्ट्र बैंकलाई भदौं ४ गते छुट्टा छुट्टै पत्रचार गरेको थियो। तीनवटै निकायमा पठाइएको पत्रमा उक्त सहकारी संस्थाले सहकारीजन्य ठगीको कसूर गरी संस्थाका सदस्यहरुले बचत गरेको करिब १ अर्ब रकम हिनामिना गरी फिर्ता नगरेको देखिएकाले उक्त संस्थालाई समस्याग्रस्त संस्था घोषणा गरी सहकारीका संस्थापक एंव संरक्षक गितेन्द्रबाबु (जिबी) राई ,अध्यक्ष अनन्तबाबु राई, उपाध्यक्ष सुनित श्रेष्ठ , सचिव देवेन्द्रबाबु राई , कोषाध्यक्ष कुमार रम्तेल , सदस्य अशोक यादव , थानबहादुर बुढामगर र धिरज दास , संस्थाका व्यवस्थापक असरफ अली, पूर्व उपाध्यक्ष नेहा पौडेल , पूर्व सचिव तस्बिरन मियाँ , पुर्व कोषाध्यक्ष सृष्टि मानन्धरसहित १५ जनालाई पक्राउ गरेर अनुसन्धान गरी कारबाहीका लागि सिफारिस गरिएको थियो। शाखा प्रमुख कर्णका अनुसार सानो पाइला सहकारीले सदस्यहरुले बचत गरेको निक्षेप रकम फिर्ता गर्न नमानेको भन्दै महानगरपालिकाको सहकारी, रोजगार तथा उद्यम प्रवर्द्धन शाखामा एक सय १५ भन्दा बढी लिखित उजुरी परेको छ। ती सबै उजुरीमा गरी उक्त सहकारीले १ अर्बभन्दा बढी रकम हिनामिना गरी सदस्यहरूलाई फिर्ता नगरेको पाइएको पनि कर्णले जानकारी दिए। काठमाडौंको कालीमाटीमा केन्द्रीय कार्यालय भएको सानो पाइला सहकारीको वीरगन्जस्थित शाखा कार्यालयमा यसअघि गत असार १० गते बचतकर्ता सदस्यहरूले प्रदर्शन गर्दै धर्ना पनि दिएका थिए। हाल उक्त कार्यालय बन्द छ। कार्यालय बाहिर लगाइएको संस्थाको साइनबोर्ड पनि हटाइएको छ।"
अपांगता भएका व्यक्तिलाई घरमै सेवा,"भोजपुर : पौवादुङमा गाउँपालिका१, श्यामशिलाका चन्द्रकुमार राई जन्मजात नै अपांग छन्। उनी राम्रोसँग हिँडडुल गर्न सक्दैनन्। उनलाई ह्विल चियर वा पिँठ्यूमा बोकेर ल्याउने लैजाने गर्नुपर्छ। शारीरिक अशक्तता र भौगोलिक विकटताका कारण उनी राज्यको सुविधादेखि बञ्चित थिए। अपांगता परिचय पत्र नभएको कारण उनले राज्यले प्रदान गर्ने सामाजिक सुरक्षा भत्ता र नियमित स्वास्थ्य उपचारबाट टाढा थिए। तर गाउँपालिकाले ल्याएको अपांगता परिचय पत्र वितरण तथा निःशुल्क स्वास्थ्य शिविरबाट उनले दुवै सुविधाको अनुभव गर्न पाएका छन्। दुवै सुविधा एकैपटक आफ्नै गाउँमा पाएपछि चन्द्रकुमार दंग छन्। उनलाई ढुंगा खोज्दा देउता जुरे जस्तो भएको छ। 'शारीरिक कारण न उपचार पाएको थिएँ न त राज्यको सेवासुविधा पाएको थिएँ, आज गाउँपालिकाले आँगनमै यो दुवै आवश्यकता पूरा गरेको छ,' उनले भने। भोजपुरको पौवादुङमा गाउँपालिकाले गाउँपालिका छेत्रभित्रका अपांगता भएका नागरिकलाई लक्षित गर्दै सहज सेवा प्रवाह गर्ने लक्ष्यले टोलटोलमा अपांगता परिचय पत्र वितरण तथा स्वास्थ्य शिविर चलाएको छ। विभिन्न स्वास्थ्य संस्था र प्रशासनिक सेवा कार्यालयको सहकार्यमा गाउँपालिकाले चलाएको उक्त शिविरबाट गाउँपालिकाका ६ वटै वडाका अपांगता भएका नागरिकले परिचय पत्र पाएका छन्। सबै वडाहरूमा अभियान सञ्चालन गरेर शिविरमा मार्फत सेवा प्रवाह भइरहेको गाउँपालिकाका प्रमुख प्रशासकीय अधिकृत नवीन भट्टराईले बताए। गाउँपालिकाका नागरिकलाई सहज सेवा प्रवाह गर्ने लक्ष्यले वडास्तरबाटै अपांगता परिचय पत्र वितरणसँगै स्वास्थ्य घुम्ती शिविर सञ्चालन गरिएको गाउँपालिकाकी उपाध्यक्ष ज्योत्सना राईले बताइन्। यो अभियानबाट असक्त नागरिकलाई सबै वडाबाट अपांगता परिचय पत्र वितरणसँगै स्वास्थ्य शिविर सञ्चालन गरिरहेका छौँ उपाध्यक्ष राईले भने, अभियानलाई सहज रूपमा चलाउन गाउँपालिकाको सेवा जनस्तरसम्म पुर्याउने उद्देश्यले सेवा दिएका हौँ। शिविरमार्फत प्रवाह गरिएको सेवाले शारीरिक रूपमा अशक्त नागरिकलाई प्रत्यक्ष लाभ पुगेको उनले बताइन्। गाउँपालिकाका नागरिकलाई सहज रूपमा सेवा प्रवाह गर्ने लक्ष्यले शिविरको अवधारणा ल्याइएको गाउँपालिका अध्यक्ष किरण राईले बताए। गाउँपालिकाको सेवालाई सहज र सरल तरिकाले ग्रामीण क्षेत्रका हरेक जनस्तरसम्म पुर्याउने लक्ष्यका साथ काम बढाइएको अध्यक्ष राईको भनाइ छ। उक्त शिविर आगामी माघ २ सम्म चल्ने प्रशासकीय अधिकृत भट्टराईले जानकारी दिए।"
गौशाला२६ को तस्बिर सार्वजनिक गर्नेहरूलाई खोज्दै साइबर ब्युरो,"काठमाडौं : बलात्कार पीडित गौशाला२६ को तस्बिर सार्वजनिक गर्नेहरूलाई साइबर ब्युरो खोजतलास गर्न थालेको छ। सामाजिक सञ्जालमा गौशाला२६ भन्दै तस्बिर सार्वजनिक गर्नेहरूलाई साइबर ब्युरोले खोजी गरेको हो। पीडितले ब्युरोमा उजुरी दिएपछि तस्बिर हाल्नेहरूको खोजीकार्य सुरू गरेको व्युरोका प्रवक्ता एसपी पशुपति रायले बताए। 'ब्युरोमा पीडितले उजुरी दिनुभएको छ। तस्बिर हाल्नेहरूको खोजीकार्य गर्दैछौं,' एसपी रायले अन्नपूर्णसँग भने। गौशाला२६ को जाहेरीमा क्रिकेटर सन्दीप लामिछानाई काठमाडौं जिल्ला अदालतले बलात्कार मुद्दामा दोषी ठहर गर्दै ८ वर्ष जेल सजाय सुनाएको छ। लामिछानेलाई जेल सजाय भएपछि सामाजिक सञ्जालमा गौशाला२६ भन्दै तस्बिर सार्वजनिक भइरहेको छ। रास्वपाले तस्बिर सार्वजनिक गर्ने आफ्ना कार्यकर्तालाई निलम्बसमेत गरेको छ।"
"बम्जनलाई पुर्पक्षका लागि थुनामा पठाउन आदेश, धुप लिएर सडकमा बसे समर्थक","मलंगवा : यौन सन्तुष्टि प्राप्त गर्ने तथा बाल यौन शोषणको अभियोगमा पक्राउ परेका लिटिल बुद्धको नामले चिनिने रामबहादुर बम्जनलाई सर्लाही जिल्ला अदालतले पूर्पक्षका लागि थुनामा पठाउने आदेश गरेको छ। सर्लाही जिल्ला अदालतका न्यायाधीश विष्णुप्रसाद रेग्मीको एकल इजलाशले थप अनुसन्धानका लागि थुनामा पठाउने आदेश गरेको हो। बम्जनलाई बिहीबार साँझ महोत्तरीस्थित जलेश्वर जिल्ला कारागार लगिएको छ। नेपाल प्रहरी केन्द्र अनुसन्धान ब्युरो काठमाडौंको टोलीले पक्राउ गरेका बम्जनलाई बुधबार राति मलंगवा ल्याएको थियो। बिहीबार बिहान सरकारी वकिल कार्यालयले बम्जनलाई बयानका लागि अदालतमा पेस गरेको थियो। करिब ४ घण्टा चलेको बहसमा वादीको तर्फबाट जिल्ला सरकारी वकिल कार्यालयका प्रमुख कैलाश दाहाल र अधिवक्ता अन्नत न्यौपाने तथा प्रतिवादीको तर्फबाट डा कुन्साङ लामा, अजय तामाङ, दिलीपकुमार झा, महानिधि सेढाई र अमृतकुमार लामाले बहस गरेको थियो। बहसपछि श्रेस्तेदार सदन अधिकारीले थप अनुसन्धानका लागि पुर्पक्षमा पठाइएको जानकारी दिएका थिए। सर्लाहीको पत्थरकोटस्थित बम्जनको आश्रमस्थलमा आनी बनेर बसेकी एक बालिकालाई जबरजस्ती करणी गरेको आरोप लगाउँदै तपस्वी रामबहादुर बम्जनविरुद्ध बाल यौन शोषणको मुद्दा परेको थियो। २०७३ साल साउन २० गते राति ९ बजेर २० मिनेटको समयमा आश्रमस्थलमै आनी बनेर बसेकी एक बालिकालाई विभिन्न किसिमको प्रलोभन देखाई सुत्ने कोठामा जबरजस्तीकरणी गरी यौन सन्तुष्टि लिएको र पीडितलाई डरधाक धम्की देखाइएको दायर गरिएको मुद्दामा उल्लेख छ। उनी १८ वर्षकी भएपछि जिल्ला प्रहरी कार्यालय सर्लाहीमा २०७६ माघ २३ गते जाहेरी दर्ता गरिएको थियो। त्यसपछि सरकारी वकीलको कार्यालय सर्लाहीले २०७७ असार १८ गते जिल्ला अदालत सर्लाहीमा अभियोग दर्ता गरेको थियो। अभियोग दर्ता भएपछि जिल्ला अदालत सर्लाहीले २०७७ चैत २१ गते पक्राउ पूर्जी जारी गरेको थियो। अदालतभित्र बहस चल्दै गर्दा बिहानैदेखि उनका समर्थक तथा भक्तहरूको अदालत अगाडि घुइँचो लागेको थियो। साँझपख निस्किने समयमा उनीहरू अगरबत्ती लिइ बसेका थिए।"
विभेदकारी शिक्षा दिने विद्यालयलाई प्रदेशले सहयोग गर्दैन : मुख्यमन्त्री कार्की,"विराटनगर : कोशी प्रदेशका मुख्यमन्त्री केदार कार्कीले अंग्रेजी र नेपाली माध्यमका नाममा विभेदकारी शिक्षा दिने कुनैपनि विद्यालयलाई प्रदेश सरकारले सहयोग नगर्ने बताएका छन्। बिहीबार झापाको बिर्तामोड नगरपालिका३ स्थित महेन्द्र रत्न माध्यमिक विद्यालयको ६६औं वार्षिकोत्सव कार्यक्रममा मुख्यमन्त्री कार्कीले यस्तो बताएका हुन्। नेपाली र अंग्रेजी माध्यमको नाममा हुँदाखाने र हुनेखाने वर्गबीचको विभेदकारी शिक्षा दिने कार्य तत्काल रोक्नुपर्ने उनको भनाइ छ। भाषा ज्ञान होइन माध्यम मात्रै हो, उनले भने, विद्यालयमा धनीका छोराछोरीलाई अंग्रेजी र गरिबका छोराछोरीलाई नेपाली माध्यममा शिक्षा दिएर विभेद भइरहेको छ। अहिले लोकतान्त्रिक व्यवस्थामा कसैले कसैलाई विभेद गर्ने छुट कानुनले दिएको छैन। हुनेखाने र कर्मचारी वर्गले गरिब विद्यार्थीका लागि राज्यले दिने छात्रवृति सुविधा हात पार्न सामुदायिक विद्यालयमा अंग्रेजी माध्यमको विभेदकारी शिक्षा सुरु गरेको मुख्यमन्त्री कार्कीको आरोप छ। उनले थपे, सामुदायिक विद्यालयमा शैक्षिक गुणस्तर नभएको भन्दै निजी विद्यालयमा आफ्ना छोराछोरी पढाउने हुने खाने र कर्मचारी वर्गले किन सामुदायिक विद्यालयमा पढाउन थालेका छन्। निजीमा पढेका विद्यार्थीले उच्च शिक्षाका लागि सरकारले दिने छात्रवृत्ति नपाएपछि सामुदायिक विद्यालयमा नै अंग्रेजी माध्यममा पढाउन लगाएका छन्। तर त्यो अंग्रेजी माध्यममा गरिबका छोराछोरीले भर्ना पाउँदैनन्। उनीहरूका लागि त्यही विद्यालयमा नेपाली माध्यममा पढाएर विभेद गरिरहेको छ। धनी र गरिब भनेर दिने शिक्षाले गरिब विद्यार्थीमा सम्मानको भावना विकास हुन्छ कि विद्रोहको भन्दै मुख्यमन्त्री कार्की प्रश्न गरे। उनले भने, विद्यालयले दिइरहेको विभेदकारी शिक्षाले हुँदाखाने र हुनेखाने वर्गबीच खाडल बनाउँदै छ। विद्यालयको प्रांगणमा हुँदाखाने र हुनेखाने वर्गका लागि छुट्टाछुट्टै शिक्षा दिने विद्यालयले म हुँदासम्म प्रदेश सरकारले सहयोग गर्दैन। विद्यालयले हुँदा खानेको पैसाले हुने खाने वर्गलाई सहयोग गर्दै समान शिक्षा दिनुपर्ने उनको भनाइ थियो। पैसा अभावमा अब कोही गरिबका छोराछोरीलाई उच्च शिक्षा हासिल गर्नबाट बञ्चित हुनु नदिन प्रदेश सरकारले बजेट विनियोजन गरेको मुख्यमन्त्री कार्कीले बताए। डाक्टर बन्न चाहने गरिबका छोराछोरीको पैसा अभावमा पढाइ नरोकिने उल्लेख गर्दै उनले भने, चिकित्सा, पशु, कृषि, कानुन लगायतका विषयमा गरिबका छोराछोरीलाई पढाउन छात्रवृत्तिको व्यवस्था गरेर प्रदेश सरकारले मानवीय विकासका लागि पाइला चालिसकेको छ।"
हात्तीको आक्रमणबाट वृद्धको मृत्यु,सुनसरी : सुनसरीको बराहक्षेत्र नगरपालिका५ स्थित सिमरवन जंगल नजिक हात्तीको आक्रमणबाट आज एक जनाको मृत्यु भएको छ। जिल्ला प्रहरी कार्यालयका अनुसार स्थानीयवासी ६९ वर्षीय भीमबहादुर विष्टको मृत्यु भएको हो। जंगलबाट घाँस लिएर आइरहेका उनीमाथि हात्तीले आक्रमण गरेको थियो। प्रहरीका अनुसार उनको घटनास्थलमै मृत्यु भएको हो। विष्टको शव परीक्षणका लागि धरानस्थित बिपी कोइराला स्वास्थ्य विज्ञान प्रतिष्ठान लगिएको छ।
काठमाडौंका विभिन्न क्षेत्रबाट बेवारिसे अवस्थामा रहेका ७ वटा कार बरामद,"काठमाडौं : काठमाडौंको विभिन्न क्षेत्रबाट बेवारिसे अवस्थामा रहेका ७ वटा कार बरामद भएको छ। काठमाडौं उपत्यका अपराध अनुसन्धान कार्यालयले ती कारहरू बरामद गरेको हो। त्यस्तै रोयल इन्फिल्डको एउटा मोटरसाइकलसमेत बरामद भएको प्रहरीले जानकारी दिएको छ। ती कारहरू भन्सार छली वा चोरी पैठारी गरी ल्याएको हुनसक्ने प्रहरीको अनुमान छ। काठमाडौं उपत्यका अपराध अनुसन्धान कार्यालयका सूचना अधिकारी मिलन केसीका अनुसार करोडौं मूल्य बराबरको कार बरामद भएको हो। उनका अनुसार भे१च ३६९९ नम्बरको स्कर्पियो,     नम्बरको क्रेटा, बागमती प्रदेश ०१०२४ च १२०४ नम्बरको ,     नम्बरको , बा१६च ४०८५ नम्बरको क्रेटा, बागमती प्रदेश ०१०२८ च ०५५८ नम्बरको , बागमती प्रदेश ०१०२७ च १३८७ नम्बरको  र बागमती प्रदेश ०२०१२ प १११७ नम्बरको   मोटरसाइकल बरामद भएको हो।"
उत्तरगया धाममा श्राद्ध गर्नेको भिड,"रसुवा : बिहीबार बिहानैदेखि बेत्रावतीमा भक्तजनको भिड लागेको छ। त्रिशूली, फलाँखु, सलाँखु नदीको त्रिवेणी उत्तरगयाधाममा नुहाएर पितृका नाममा श्राद्ध गर्न भिड लागेको हो। धार्मिक एवम् ऐतिहासिक यस क्षेत्रमा आज पौषे औसीको दिन श्राद्ध गर्ने हिन्दु तथा बौद्ध धर्मावलम्बीहरूले श्राद्ध गरिरहेका छन्। बिहान सबेरैदेखि पुसको चिसोमा त्रिशूलीको बगरमा पानीमा नुहाएर पितृहरूको शान्तिका लागि श्राद्ध गरेका हुन्। श्राद्ध गर्नका लागि विभिन्न जिल्लाबाट उत्तरगया आएका छन्। तप्तनदी अर्थात् उत्तरगया क्षेत्रमा आई श्राद्ध गरेमा २० पुस्ताअघिका पितृहरू मोक्ष प्राप्ति भई स्वर्ग जाने जन विश्वास रही आएकाले पनि यहाँ टाढा टाढाबाट भक्तजन आएर श्राद्ध गर्छन्। उत्तरगया क्षेत्रको नामले चिनिने बेत्रावतीमा पौषकृष्ण औंशीका दिन पितृहरूलाई पिण्डदान गरी श्राद्ध गर्नाले सबै पितृहरू मोक्ष हुन्छन् भन्ने जनविश्वास छ। भारत वर्षका चार गयामध्ये भारतमा तीन गया छन् भने नेपालमा रहेको एक मात्र गया उत्तरगया हो। धार्मिक क्षेत्रकै नामले यस क्षेत्रमा गाउँपालिकाको नाम पनि उत्तरगया नै रहेको छ। बेत्रावतीलाई श्राद्धका लागि पवित्र मानिएका हिन्दकुश क्षेत्रका चार गयामध्ये एक मानिने कालिका गाउँपालिका३ का खेमराज देवकोटाले बताए। हालको बेत्रावती क्षेत्रलाई उत्तरगया भनेर यहां पितृका नाममा हिन्दू धर्मावलम्बीहरूले श्राद्ध, दान, तर्पण गर्ने गर्छन् भने बौद्धमार्गीहरूले मृत्यु भएका आफ्ना आफन्तका नाममा लामाहरूले पनि मन्त्र पढ्ने र बत्ती बाल्ने गर्छन्। धार्मिक किंवदन्ती अनुसार सत्ययुगमा देवता र दानवले समुद्र मन्थन गर्दा निस्केको कालकुट विषले संसार भष्म पार्न लागेपछि भगवान महादेवले कालकुट नामक विष पिएर विषको डाहा मार्न यही ठाउँमा लौरोले खोस्रेर तप्त नदी उत्पन्न गराई सो नदीको पानीले शीतलता पाई उत्तरापन्थ गोसाँइकुण्ड पुगेको विश्वास गरिन्छ। आफ्ना आफन्तजनका नाममा यहाँ आएर श्राद्ध गर्दा पितृ मोक्ष हुने र पहिलेदेखि नै चलिआएको परम्परालाई धान्नका लागि र आफ्नो धर्म संस्कृतिलाई जोगाउनु पर्छ भन्ने मान्यताका कारण उत्तरगयामा श्राद्ध गर्न आएको काठमाडौंको बानेश्वरका रामकाजी उपाध्यायले बताए। इतिहासका महत्वपूर्ण घटनाक्रममा पनि उत्तरगयाको वर्णन गरिएको पाइन्छ। यहाँ बालाचर्तुदशी, पौषे औशी, गाईजात्रा, रामनवमी, हरिवोधनी एकादशी, दशहरा, ऋषितर्पणी, कुशे औशी आदि पर्वमा भक्तजनको भव्य मेला लाग्दछ। यहाँ टाढा टाढाबाट भक्तजन आएर पूजाआजा गर्छन्। नेपाल तिब्बत बीच लडाइँ हुँदा १८४९ असोज १७ गते बेत्रावती सन्धी भएको स्थल पनि यही क्षेत्र भएकाले यस क्षेत्रको महत्व अझ बढेको छ। यसवर्ष १०८ शिवलिंग स्थापना गरेपछि उत्तरगया क्षेत्रको मुहार नै फेरिएको छ।"
रसुवागढी नाकामा कारोबार बन्द,"रसुवा : चीनबाट नेपालतर्फ आयात हुने मालवस्तुमा रसुवा भन्सार कार्यालयले आफूखुसी मूल्यांकन गरेको भन्दै व्यापारीले रसुवागढी नाकाबाट कारोबार नगर्ने घोषणा गरेपछि कारोबार ठप्प भएको छ। चीनबाट हुने मालवस्तु आयातमा भन्सारले आफूखुसी मूल्यांकन गरेको भन्दै व्यापारीले यसको दीर्घकालीन समाधान नभएसम्म रसुवा नाकाबाट कारोबार नगर्ने घोषणा गरेका हुन्। व्यापारिक कारोबार पाँच दिनदेखि बन्द छ। आयातित सामानको सामानको खरिद बिल, बजार मूल्य, गुणस्तर र स्वघोषणालाई बेवास्ता गरेर आफूखुसी अस्वाभाविक रूपमा मूल्यांकन बढाएको व्यापारीहरूको आरोप छ। उनीहरूले रसुवा भन्सारले जाँच गरेर सिल लगाइसकेको कन्टेनरलाई पनि पुनः मूल्यांकन गर्न लगाउने, व्यापारीको कुरै नसुन्ने र राजस्व पुगेको छैन तिर्नैपर्छ भनेर दबाब दिने गरेको दाबी गरेका छन्। भन्सार विभागको अनलाइन प्रणालीबाट मुलुकभरका भन्सार नाकामा भएको वस्तुको जाँच र मूल्यांकनको अनुगमन गर्ने प्रणाली रहेको छ। व्यापारीले उठाएका अधिकांश विषय विभागको निर्देशन र भन्सारका केही कर्मचारीका कारण उत्पन्न भएको आरोप व्यापारीको रहेको छ। व्यापारिक प्रतिनिधि वुद्धराज बस्नेत, भन्सार प्रमुख रामप्रसाद पाठकसहित भएको छलफलमा निष्कर्ष निस्कन सकेन। चीनबाट नेपाल प्रवेश गरेका १ सय १४ वटा कन्टेनर भन्सार हातामा रहेको छ। नाकाबाट विशेषतः तयारी पोशाक, जुत्ता, ब्याग, मोबाइल तथा कम्प्युटर पार्ट्स, विद्युत् आयोजनाका मेसिनरी सामान, कपडा, स्टेसनरी सामान, खेलौना, किचनमा प्रयोग हुने इलेक्ट्रिक सामानलगायतका विविध प्रकृतिका मालवस्तु आयात हुने गरेको छ।"
परिवारको छाक टार्न कतार हुँदै रुसी सेनामा भर्ती भएका थिए प्युठानका सोमेश,"बुटवल : धन कमाउन कतार पुगेको छोरा उतैबाट गएर रुसी सेनामा भर्ती भएको खबरले परिवारमा खुसीयाली छाएको थियो। घरको जेठा छोरा भएकाले परिवारको पालनपोषण उनकै काँधमा थियो। सुरु सुरुमा भारत आउजाउ गर्ने उनी भारतको कमाईले खर्च धान्न मुश्किल परेपछि कतार पुगे। करिब डेढ वर्षअघि कतार गएका उनी त्यतैबाट रुसी सेनामा गएर भर्ती भएका थिए। सेनामा भर्ती भएको करिब तीन महिना पुगिसकेको थियो। रोजगारीका लागि घर छाडेर विदेश पुगेका प्युठान नगरपालिका४ काठेवर निवासी २९ वर्षीय सोमेश सुनारले परिवारको अनुहारमा खुसीको चमक ल्याउने बेला आफैं अस्ताए। रुसीयुक्रेन युद्धमा उनको निधन भएको परिवारले जनाएका छन्। अकस्मात छोराको मृत्युको खबरले परिवारमा बज्रपात परेको छ। सोमेश घरका जेठा छोरा हुन्। उनी बाल्यकालदेखि धन कमाउन मुग्लान जाने आउने गर्थै। धेरै समय भारतमा विताएका उनी कतार हुँदै रुसी सेनमा भर्ती भए पनि सुनार परिवारको पीडामा कत्ति पनि मल्हमपट्टी लाग्न सकेन। कान्छो भाइ र बुबा पनि भारत आउजाउ गर्छन्। आमालाई प्यारालाइसिस सम्बन्धी रोग छ। छोरा रुसी सेनामा भर्ती भएर बुढेसकालमा सुख पाउने अभिलासा बोकेका बुबा भारतमै छोराको मृत्युको खबर सुनेपछि बिहीबार साँझ घर पुगेका छन्। सोमेशका श्रीमती र एक छोरा छन्। पुत्र वियोगमा परेका बुबाआमासँग कुराकानी हुन नसके पनि छिमेकी खगेश्वर थापाले गाउँका आशालाग्दो एउटा युवा गुमाउँदा गाउँ विक्षिप्त बनेको प्रतिक्रिया दिए। ती भाइ सानैदेखि मेरो रेखदेखमा हुर्किएका हुन्। रुसी सेनामा भर्ती भएको फोटो मेरो फेसबुकमा पनि पठाएका थिए,' उनले भने, 'साह्रै दुःख पाएका थिए, राम्रै गरेछन् भन्ने लागेको थियो। अकस्मात् मृत्युको खबर सुन्दा गहिरो पीडाबोध भएको छ। उनको मृत्युको बारेमा बर्दियाका एक युवाले भारतमा रहेका बुबालाई खबर गरेका थिए। ती युवा पनि युद्धमा परेर घाइते भएर अस्पतालमा उपचाररत रहेको खगेश्वरले बताए। मृतक युवाको शव ल्याउने विषयमा परराष्ट्रय मन्त्रालयसँग समन्वय भइरहेको प्युठान नगरपालिकाका नगरउपप्रमुख देबेन्द्र बर्माले जानकारी गराए। उनको निधनले सिंगो नगरपालिका शोकमा छ,' बर्माले भने, शुक्रबार विहानै उनको घरमा पुगेर त्यहीँबाटै परराष्ट्रमन्त्रीज्युलाई फोन गरेर शव ल्याउने विषयमा पहल गर्छौं। उनले मृतक सुनारको शव क्षतविक्षत भएको समेत खबर पाएको प्रतिक्रिया दिए।"
युट्युबले समग्र पत्रकारितालाई अगुवाइ गर्न सक्छ : काउन्सिल अध्यक्ष बस्नेत,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले युट्युबमार्फत् पत्रकारिता गर्ने हो भने व्यवस्थित हुन र पत्रकार आचारसंहिता पालना गर्न अनिवार्य भएको बताएका छन्। अहिले नेपालको पत्रकारितालाई अगुवाइ गर्न युट्युबमार्फत् गरिने मर्यादित पत्रकारिताले महत्वपूर्ण भूमिका खेल्ने उनको भनाइ छ। बिहीबार काउन्सिलको आयोजनामा सञ्चारग्राममा भएको युट्युब व्यवस्थापनका सन्दर्भमा आचारसंहिता अभिमुखीकरण कार्यक्रममा बोल्दै अध्यक्ष बस्नेतले नेपालको पत्रकारितामा युट्युबको प्रत्यक्ष प्रभाव बढ्दै गएकाले पत्रकारिता गर्ने हो भने युट्युबको सञ्चालन व्यवस्थित गर्न जरूरी भएको बताए। तपाईंहरू युट्युबबाट नै पत्रकारिता गर्छु भन्ने सोच्नुभएको छ भने त पत्रकारिताका मूल्य मान्यताअनुसार चल्नुस् र पत्रकारिता कर्म गर्नुस्। कसैले तपाईंमाथि प्रश्न उठाउँछ भने हामी साथमा छौं,' उनले भने। प्रेस काउन्सिल सबै पत्रकारको अभिभावक संस्था भएकाले युट्युबमार्फत् पत्रकारिता गर्नेको पनि अभिभावक भएको प्रस्ट पार्दै उनले युट्युबका समस्या समाधान गर्ने विषयमा काउन्सिलले सधैँ गम्भीरतापूर्वक भूमिका निर्वाह गर्ने गरेको बताए।"
"सर्लाही जिल्ला अदालतमा बम्जन, न्यायाधीश रेग्मीको इजलासमा बयान",मलंगवा : नेपाल प्रहरी केन्द्र अनुसन्धान व्युरो काठमाडौंको टोलीले पक्राउ गरेको रामबहादुर बम्जनलाई जिल्ला प्रहरी कार्यालय सर्लाहीले बिहीबार सरकारी वकिल कार्यालयमा उपस्थित गराएर जिल्ला अदालतमा पेश गरेको छ। उनीविरुद्ध जिल्ला अदालतमा बाल यौन शेषणको आरोपमा मुद्दा परेको थियो। स्थलमार्ग भएर सर्लाही ल्याइएका अभियुक्त बम्जनलाई प्रहरीले सरकारी वकिलको कार्यालय लगेको थियो। उनको मुद्दा न्यायधीश विष्णुप्रसाद रेग्मीको इजलासमा परेको छ। अहिले जिल्ला अदालत सर्लाहीमा बयान भइरहेको छ। सर्लाहीको पत्थरकोटस्थित बम्जनको आश्रमस्थलमा आनी बनेर बसेकी एक बालिकालाई जबरजस्ती करणी गरेको आरोप लगाउँदै 'तपस्वी' भनिएका बम्जनविरुद्ध बाल यौन शोषणको मुद्दा परेको थियो। २०७३ साल साउन २० गते राति ९ बजेर २० मिनेटको समयमा आश्रमस्थलमै आनी बनेर बसेकी एक बालिकालाई विभिन्न किसिमको प्रलोभन देखाई सुत्ने कोठामा जबर्जस्ती करणी गरी यौन सन्तुष्टि लिएको र पीडितलाई डर धाक धम्की देखाइएको दायर गरिएको मुद्दामा उल्लेख छ। उनी १८ वर्षकी भएपछि जिल्ला प्रहरी कार्यालय सर्लाहीमा २०७६ माघ २३ गते जाहेरी दर्ता गरिएको थियो। त्यसपछि सरकारी वकीलको कार्यालय सर्लाहीले २०७७ अषाढ १८ गते जिल्ला अदालत सर्लाहीमा अभियोग दर्ता गरिएको थियो। अभियोग दर्ता भएपछि जिल्ला अदालत सर्लाहीले २०७७ चैत्र २१ गते पक्राउ पूर्जी जारी गरेको थियो। प्रहरीका अनुसार बम्जनले तपस्वीको भेषमा विभिन्न अपराध गरेको आरोप छ। उनीविरुद्ध चार जना आनी बेपत्ता बनाएको तथा केही व्यक्ति हत्या गरेको समेत आरोप लागेको छ। जिल्ला अदालतमा बम्जनलाई पेश गरेपछि अदालत बाहिर उनका समर्थकहरुको भिड लागेको छ।
मोटरसाइकल दुर्घटनामा ढकाल दम्पत्तीको मृत्यु,टीकापुर : कैलालीको चिसापानीकुइने सडकखण्डको डङडंगेमा बुधबार साँझ मोटरसाइकल दुर्घटना हुँदा एक दम्पत्तीको मृत्यु भएको छ । अछामको पञ्चदेव विनायक नगरपालिका१ कुइकाका ३८ वर्षीय खकेन्द्र ढकाल र उनकी श्रीमती मैसरा ढकालको मोटरसाइकल दुर्घटना परी मृत्यु भएको जिल्ला प्रहरी कार्यालय कैलालीका डीएसपी कुलदीप चन्दले जानकारी दिए । अछामबाट बर्दिया आउने क्रममा ढकालले चलाएको भे१३प १०७४ नम्बरको मोटरसाइकल मोहन्याल गाउँपालिका७ को पितमारीभन्दा झण्डै दुई सय मिटर उत्तरस्थित सडकबाट तल कर्णाली नदीको खोचमा खसेको थियो । इलाका प्रहरी कार्यालय चिसापानीका अनुसार प्रहरीलाई मोटरसाइकल दुर्घटनाबारे राति ८ बजे जानकारी आएको थियो । सूचना पाए लगत्तै इलाका प्रहरी कार्यालय चिसापानीबाट प्रहरीको टोली घटनास्थल पुगेर ढकाल दम्पत्तीलाई राफ्टिङ बोटबाट चिसापानी पुर्याइएको थियो । राति करिव ११ बजे चिसापानी पुर्याएका ढकाल दम्पत्तीको मृत्यु भइसकेको थियो । मृतकको शव पोष्टमार्टमका लागि टीकापुर अस्पताल राखिएको डीएसपी चन्दले जानकारी दिए ।
भरुवा बन्दुकसहित भोजपुरका युवा पक्राउ,"उदयपुर : उदयपुरको चौदण्डिगढी नगरपालिका १ कटरवोटेबाट प्रहरीले भरुवा बन्दुकसहित एक जनालाई पक्राउ गरेको छ । मोटरसाइकलमा लुकाएर ल्याएको अवस्थामा इलाका प्रहरी कार्यालय बेल्टारबाट खटिएको टोलीले भोजपुरको आपचौक गाउँपालिका १० का २० वर्षीय समिर राईलाई पक्राउ गरेको हो। प्रहरीले भरुवा बन्दुक बनाउन प्रयोग हुने २ फिट ९ इन्च लामो दवास एक थान, ३ फिट १ इन्च लामो फलामको नाल एक थान, वेरिङ १७ थान, भरुवा वन्दुकमा प्रयोग गर्ने वारुदसहितको सेतो बट्टा एक थान वरामद गरिएको जिल्ला प्रहरी कार्यालयका सूचना अधिकारी डिएसपी हरिनन्दन चौधरीले बताए । त्यसैगरी फलामको गोली चार थान, सेतो बट्टा भित्र भरुवा बन्दुकमा प्रयोग हुने रातो रङको केप एक थानसमेत बरामद भएको उनले बताए । पक्राउ परेका राईलाई बुधबार नै जिल्ला अदालतबाट दश दिनको म्याद थप गरी अनुसन्धान सुरु गरिएको उनले बताए ।"
अयोध्याको राममन्दिरमा पूजा गर्न वीरगन्जका युवा पैदल जाँदै,वीरगन्ज : भारतको अयोध्यामा नवनिर्मित राममन्दिरको समुद्घाटनमा सरिक भइ दर्शन र पूजापाठ गर्न वीरगन्जका युवाहरुको एक समुह जाने भएको छ। उनीहरु १० दिन पैदल यात्रा गर्दै अयोध्या जाने भएका छन्। राष्ट्रिय बजरंग दल पर्साका ११ जना युवाहरुको टोली बिहीबार बिहान वीरगन्जबाट पैदल अयोध्या यात्रामा निस्किएको हो। भगवान रामको जन्मभूमि अयोध्यामा नवनिर्मित राममन्दिरमा जनवरी २२ अर्थात माघ ८ गते भगवान रामको मूर्ति प्राणप्रतिष्ठासंगै समुद्घाटन समारोह हुँदै छ। सोही समारोहमा सरिक हुन र पूजापाठ गर्न वीरगन्जबाट बजरंग दलका युवा बिहीबार बिहान १० दिनको पैदल यात्रामा निस्किएका हुन् । वीरगन्जबाट अयोध्याको दूरी ३५० किलोमिटर छ। वीरगन्जबाट अयोध्याका लागि प्रस्थान गरेको बजरंग दलका युवाहरुलाई वीरगन्ज महानगरपालिकाका मेयर राजेशमान सिंहले माईस्थानस्थित गहवामाई मन्दिर परिसरमा फूलको माला र खादा लगाएर बिदाइ गरे। वीरगन्जबाट भगवान् रामका लागि धातुको धनुष(वाण लगायतका कोसेली लिएर हिंडेको टोली भारतको बिहार र उत्तर प्रदेशका विभिन्न शहरको पदल यात्रा गर्दै १० दिनमा राम जन्मभूमि अयोध्यामा पुग्ने लक्ष्य रहेको पैदल यात्रामा सहभागी वीरगन्ज१० का युवा मुन्ना साह कानुले बताए । अयोध्यामा पुगेर नवनिर्मित राममन्दिरको समुद्घाटन समारोहमा सरिक भइ पूजापाठ पनि गर्ने उनले बताए।
जिल्ला अदालतको फैसलाविरुद्ध सन्दीप लामिछानेले उच्च अदालतमा पुनरावेदन गर्ने,"काठमाडौं : जिल्ला अदालत काठमाडौंले जबरजस्ती करणी अभियोगमा दोषी ठहर भएका क्रिकेटर सन्दीप लामिछानेलाई ८ वर्ष कैद सजाय सुनाएको छ। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने पनि फैसला गरेको छ। जिल्ला अदालतका सूचना अधिकारी चन्द्रप्रसाद पन्थीले सन्दीपलाई कैदबाहेक ३ लाख रुपैयाँ जरिवाना र पीडितलाई २ लाख रुपैयाँ क्षतिपूर्ति भराउने फैसला भएको जानकारी दिए। परिवर्तित नाम गौशाला २६ (छ) र सन्दीपको उमेर र घटना हुँदाको अवस्थालाई समेत विचार गरेर अदालतले कसुर ठहर गरेको हो। सन्दीपको सामाजिक हैसियत, पीडितलाई परेको मानसिक असर समेतलाई विचार गरी मुलुकी अपराध संहिता २०७४ को दफा २१९ (३) (ङ) बमोजिम ८ वर्ष कैदको सजाय सुनाएको हो। पीडितको उमेर १८ वर्ष वा १८ वर्षभन्दा बढी भएमा ७ वर्षदेखि १० वर्षसम्मको कैद सजाय हुने कानुनी व्यवस्था छ। पीडितको उमेर १८ पुगिसकेको अदालतले मानेको छ। मुलुकी अपराध संहिता २०७४ को दफा २१९ (३) (क) (ग) बमोजिम ३ लाख जरिवाना हुने ठहर भएको छ। दफा २१८ (३) (क)मा करकाप, अनुचित प्रभाव, डर, त्रास, झुक्यानमा पारी लिएको मञ्जुरीलाई मञ्जुरी नमानिने व्यवस्था रहेको छ। पीडितलाई पुग्न गएको मानसिक असर समेतलाई विचार गरी दफा २२८ बमोजिम क्षतिपूर्ति भराउने आदेश भएको छ। जरिवाना ३ लाख र थप २ लाख रकम क्षतिपूर्तिबापत प्रतिवादी सन्दीपबाट पीडितलाई भराइदिने ठहर भएको छ। अदालतले घटना भएको बेला पीडित पीडित गौशला २६ भने बालिग भएको ठहर गरेको छ। घटना विवरण कागज, बकपत्रलगायत सीसीटिभी फुटेजलाई समेत आधार लिँदै दोषी ठहर गरिएको आदेशमा जनाइएको छ। २०७९ भदौ ५ गते लामिछाने र पीडित काठमाडौंबाट नगरकोट गई पुनः काठमाडौं आई एउटै कोठामा बसेका थिए। राति एउटै कोठामा बसेको देखिन्छ। सो कुरा वादीप्रतिवादीको विवाद रहेको समेत देखिँदैन। गौशाला २६ तथा प्रतिवादी सन्दीप लामिछानेको घटना हुँदाको दिनको क्रियाकलापको समेत घटनाक्रम समेतलाई विचार गर्दा करणी भएको देखियो, आदेशमा भनिएको छ, सन्दीपले मुलुकी अपराध संहिता २०७४ को दफा २१९ (१),(२) र (३) (ङ) बमोजिम कसुर गरेको ठहर्छ। मुलुकी अपराध संहितामा १८ वर्ष वा १८ वर्षभन्दा बढी उमेरको महिला भए ७ वर्षदेखि १० वर्षसम्मको कैद सजाय हुने व्यवस्था छ। सन्दीपलाई भने ८ वर्षको कैद सजाय सुनाइएको हो। सन्दीपले पीडितको नाजुक आर्थिक अवस्थाको लाभ उठाएर करणी गरेको अदालतको ठहर छ। नाजुक आर्थिक अवस्था समेतको फाइदा उठाइ करणी भएको देखिँदा सहमतिको करणी भन्ने नदेखिएको आदेशमा उल्लेख छ। दोषी ठहर हुनुअघि पीडितले पनि घटनाविवरणसहित इजलासमै आफ्ना कुराहरू राखेकी थिइन्। उच्च अदालत जाने योजना जिल्ला अदालतको फैसलाविरुद्ध सन्दीप पक्षले उच्च अदालतमा पुनरावेदन गर्ने भएको छ। फैसलाको पूर्णपाठ बुझेपछि पुनरावेदनको निवेदन दिने तयारी छ। सन्दीपका साथै उनी पक्षका कानुन व्यवसायीले असन्तुष्टि जनाएका छन्। सम्मानित अदालतको स्वतन्त्र, निष्पक्षतामा अटल विश्वास छ, जिल्ला अदालत परिसरमा सञ्चारकर्मीसँग कुरा गर्दै सन्दीप पक्षका अधिवक्ता सरोज घिमिरेले भने, हाम्रो पक्ष दोषी होइन। अदालतबाट दोषी ठहर गरेकोमा हाम्रो गम्भीर आपत्ति छ, फैसलालाई चुनौती दिने अधिकारको उपयोग गर्ने छौं। वस्तुगत आधार, प्रमाणहरूले दोषी नदेखिँदा नदेखिँदै पनि दोषी करार गरिएको उनको जिकिर थियो। २०७९ कात्तिक १८ गते जिल्ला अदालतले पुर्पक्षका लागि थुनामा पठाएपछि सन्दीप उच्च अदालत पाटन पुगेका थिए। नेपाल क्रिकेट संघ (क्यान) र राष्ट्रिय टोलीबाट निलम्बन गरेको बेला उच्च अदालत पाटनले २० लाख धरौटीमा रिहा गर्ने आदेश दिएको थियो। २०७९ पुस २८ गते उच्च अदालतका न्यायाधीशद्वय रमेश ढकाल र धु्रवराज नन्दको संयुक्त इजलासले जिल्लाको आदेश उल्टाएको थियो। उच्च अदालतको आदेशपछि क्यानले सन्दीपलाई राष्ट्रिय टोलिमा फर्काएको थियो। तर, विदेश जान भने रोक लगाएको थियो। सन्दीपले लिग टुका लागि विदेश जान अनुमति माग्दै सर्वोच्च अदालतमा निवेदन दिएका थिए। २०७९ फागुन १५ गते सर्वोच्च अदालतका न्यायाधीशद्वय सपना प्रधान मल्ल र कुमार चुडालको संयुक्त इजलासले धरौटीमा छोड्ने उच्च अदालतको आदेश सदर गर्दै सशर्त विदेश जाने अनुमति दिएको थियो। यो पनि पढ्नुहोस बलात्कार मुद्दामा सन्दीप लामिछाने दोषी ठहर गौशाला२६ नाबालिग नभएको ठहर, सन्दीपलाई पुस २५ गते सजाय तोकिने बलात्कार मुद्दामा सन्दीप लामिछानेलाई ८ वर्ष कैद सजाय"
नक्कली नोटसहित एक महिला पक्राउ,काठमाडौं : काठमाडौं महानगरपालिका१६ बालाजु माछापोखरी चोकबाट १ हजार दरको ५ थान नक्कली नोटसहित एक महिला पक्राउ परेकी छन्। तारकेश्वर नगरपालिका५ लोलाङ्ग बस्ने काभ्रे नवबुद्ध नगरपालिका१० घर भएकी २५ वर्षीया मनिषा न्यौपानेलाई प्रहरीले माछापोखरी चोकबाट बुधबार दिउँसो पक्राउ गरेको हो। प्रहरीका अनुसार माछापोखरी चोकस्थित मेडिकलमा औषधी खरिद गर्ने क्रममा नक्कली नोटको कारोबार भइरहेको भन्ने सूचनाको आधारमा प्रहरी वृत्त बालजुबाट खटिएको प्रहरीले उनलाई उक्त नोटसहित पक्राउ गरेको हो। प्रहरीले आवश्यक अनुसन्धान गरिरहेको जनाएको छ।
रामबहादुर बम्जनविरुद्ध जिल्ला अदालत सर्लाहीमा सुनुवाइ सुरु,"मलङ्गवा : हत्या र यौन हिंसाका अभियुक्त रामबहादुर बम्जनलाई जिल्ला अदालत सर्लाहीसमक्ष प्रस्तुत गरिएको छ । जिल्ला अदालत, सर्लाहीबाट उनीविरुद्ध पक्राउ पुर्जी जारी भएकाले निजलाई अदालतमा पेस गरिएको हो । उक्त अदालतमा न्यायाधीश विष्णु रेग्मीको इजलासमा उनीविरुद्ध मुद्दाको सुनुवाइ सुरु भएको स्रेस्तेदार सदन अधिकारीले जानकारी दिए। हत्या र यौन शोषणको मुद्दामा सर्लाही जिल्ला अदालतले २०७६ साल माघ २३ गते बम्जनलाई पक्राउ गर्न प्रहरीलाई अनुमति दिएको थियो । प्रहरीको केन्द्रीय अनुसन्धान ब्युरोको टोलीले बम्जनलाई मङ्गलबार पक्राउ गरेको थियो ।"
"जाजरकोट भूकम्पको कहर : त्रिपालले छेकेन चिसो, चर्किएको घरमा सर्दै पीडित","जाजरकोट : भूकम्पले घरमा क्षति पुगेपछि जाजरकोटको छेडागाड नगरपालिका १३ का पदमबहादुर बस्नेतको परिवार त्रिपालमा सरेको दुई महिना बितिसकेको छ। तर, अहिलेसम्म पनि उनको परिवार त्रिपालबाट अस्थायी आवासमा सर्न सकेको छैन। सरकारले अस्थायी आवासका लागि दिने भनेको रकम देला र टहरा बनाउला भनेर कुर्न थालेकै दुई महिना भइसक्यो। अहिलेसम्म अस्थायी आवासका लागि पहिलो किस्ताकै रकम उनको परिवारले पाउन सकेको छैन। हिउँद जान लागि सक्दा पनि रकम नपाउँदा उनले अस्थायी आवास बनाउन सकेका छैनन्। चिसोले निकै सताइरहेको उनको भनाइ छ। चिसोका कारण उनको परिवार बिरामी परेको छ। त्यस्तै जुनीचाँदे गाँउपालिका ५ कि एक महिने सुत्केरी हीरादेवी शाहीको परिवारले पनि अहिलेसम्म पहिलो किस्ताकै रकम पाउन सकेको छैन। रकम नपाउँदा उनीहरूले अस्थायी आवास बनाउन सकेका छैनन्। घरबाहिर पालको चिसोमा बस्न नसकेपछि उनको परिवार जोखिम मोलेरै चर्किएको घरमा बस्न थालेको छ। भूकम्प गएको केही समय त्रिपालमा बस्यौं। बाबु र म चिसोले बिरामी भएपछि मरे मरौला भनेर अहिले जोखिम मोलेरै भए पनि घरभित्रै बस्न थालेका छौ उनले भनिन्, चिसोले मर्नुभन्दा फेर िभूकम्प आए बरु घरले थिचेरै मरौला भनेर भित्रै बस्न थालेका हौं। यी दुई भूकम्पपीडित प्रतिनिधि उदाहरण हुन्। उनीहरू जस्तै करिब १५ हजार परिवारले अहिलेसम्म अस्थायी आवासको पहिलो किस्ता पाउन सकेका छैनन्। पहिलो किस्ता पाएकाले पनि टहरा बनाउन सकेका छैनन्। अहिलेसम्म करिब १० हजारले मात्र अस्थायी आवास बनाएको सरकारी तथ्यांक छ। बनिसकेका ती टहरामा पनि अझै पीडित बस्न सकेका छैनन्। धेरैले त्रिपालको चिसोमै रात काट्न बाध्य छन्। भूकम्पपछि त्रिपालमुनि चिसोका कारण मृत्यु हुनेको संख्या जाजरकोटमा ३२ र रुकुमपश्चिममा ५ गरी मृतकको संख्या ३७ पुगेको छ। हिउँदको कठ्यांग्रिँदो चिसोमा त्रिपालमुनि रात कटाउन बाध्य भूकम्पपीडितहरूको ज्यान जाने क्रम रोकिन सकेको छैन। चिसोका कारण मृत्यु हुनेहरूमा तीन बालबालिका, एक सुत्केरीसहित अधिकांश दमका रोगीहरू छन्। सरकारले एक महिना भित्र त्रिपालबाट अस्थायी आवासमा सार्ने घोषणा गरेको भए पनि दुई महिना बित्दा पनि ९ हजार ६ सय ३८ परिवारले मात्र अस्थायी आवास बनाएका छन्। जाजरकोटमा ३५ हजार १ सय ४० लाभग्राही कायम भएका छन्। त्यसमध्य अझै २५ हजार अस्थायी आवास बन्न बाँकी रहेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। हिउँद जान लाग्दा पनि सरकारी ढिलासुस्तीले भूकम्पपीडितहरू त्रिपालको चिसोमै रात काट्न बाध्य छन्। भूकम्पले बाँचे पनि चिसोले मरिन्छ कि भन्ने चिन्ताले पीडितहरूलाई सताइरहेको छ। धेरै भूकम्पपीडित बिरामी परिरहेका छन्। कतिपय दीर्घरोगी, सुत्केरी र बालबालिकाको ज्यानैसमेत गएको छ तर सरकार हिउँद जान लाग्दा पनि पहिलो किस्ताकै रकम दिन सकिरहेको छैन। चिसो अत्याधिक बढेपछि कतिपय भूकम्पपीडित जोखिम मोलेर चर्किएका र मक्किएका घरमै बस्न थालेका छन्। चिसोले मर्नुभन्दा बरु घर भत्किए भत्किएला भनेर मानिसहरू जोखिमयुक्त घरमै बस्न थालेको जुनीचाँदे गाँउपालिका ५ गर्खाकोटकी पद्मी शाहीले बताइन्। त्रिपालमा निकै चिसो हुन थालेपछि धेरै जसो भूकम्पपीडितहरू जोखिमपूर्ण घरमा बस्न थालेका हुन्। अस्थायी आवास बनाउन सरकारी प्रयास निकै ढिलासुस्ती हुँदा पीडितलाई थप पीडा भएको छ, उनले भनिन्। बैंक खाता खोल्नुपर्ने, देशका अन्य ठाउँमा घर नभएको स्वघोषणा, प्रहरी मुचुल्का, घर भत्काउनुपर्ने लगायतका प्रक्रियागत झन्झटका कारण धेरै भूकम्पपीडितले अहिलेसम्म सरकारले दिने भनेको पहिलो किस्ताकै अनुदान रकम पाउन सकेका छैनन्। स्थानीय सरकारको ढिलासुस्ती र उदासीनताले गर्दा भूकम्पपीडितको व्यवस्थापनमा ढिलाइ भएको उनको आरोप छ। पहिलो किस्ताको रकम सबै पालिकाको खातामा गएर थन्किएको छ तर पीडित परिवारलाई निकासा गर्न विलम्ब भइरहेको छ।"
शीतलहरबाट जनजीवन कष्टकर : तरकारीबालीमा डढुवा रोगको जोखिम,"सुदूरपश्चिम : शीतलहरसँगै बढेको चिसोले कैलाली, कञ्चनपुरसहितका जिल्लाको जनजीवन कष्टकर बनेको छ । लगातारको हुस्सु, कुहिरो एवं जाडोले जनजीवन कष्टकर बनेको हो । विशेषगरी चिसोबाट वृद्धवृद्धा, बालबालिका र दैनिक मजदुरी गरेर जीविका चलाउने बढी प्रभावित भएका छन् । प्रदेशको उद्योग, पर्यटन, वन तथा वातावरण मन्त्रालयले चिसो बढेपछि सार्वजनिकस्थलमा आगो ताप्न चाहने सर्वसाधारणका लागि दाउराको व्यवस्थापन गर्न मातहतका वन कार्यालयलाई निर्देशन दिएको छ । तरकारी बालीमा डढुवाको जोखिम शीतलहरका कारण डढुवा रोगले आलु, गोलभेँडा लगायत तरकारी बालीमा समस्या देखिएको छ । 'तीन दशक अघिसम्म यस्तो समस्या थिएन, जलवायु परिवर्तनका कारण यस्तो समस्या देखिएको हुनसक्छ', कैलालीका किसान नारायण चौधरीले भने, 'आलु गोलभेँडाको व्यावसायिक खेतीमा लागेकालाई यो रोगले निरुत्साहित बनाएको छ ।' जिल्लामा तरकारी खेती व्यावसायिक खेतीको क्षेत्रफल विस्तार हुँदै गए पनि बर्सेनि पुस महिनामा देखिने डढुवा रोगको समस्याबाट बाली जोगाउन मुस्किल हुने गरेको उनको अनुभव छ । किसान वीरबहादुर चौधरीले भने, 'पैसा हुनेले विषादी किनेर आलु, गोलभेँडा बालीमा छर्किन थालेका छन्, पैसाको अभावमा औषधि छर्किन नपाउनेले बालीले दिने उत्पादनको आसा मारेका छन् ।' यो रोगबाट जोगाउन कतिपय किसानले टनेल बनाएर गोलभेँडालगायतको तरकारी बालीको खेती गर्ने गरेका पनि छन् । टनेलको व्यवस्थापन गर्न नसक्नेले विषादी छर्किनुपर्ने हुन्छ । प्रत्येक सातआठ दिनको फरकमा ढुसीनाशक विषादी छर्किन सकेमा मात्र बाली जोगाउन सकिने सल्लाह कृषि प्राविधिकको छ । डढुवाको जोखिम बढेपछि धेरै किसान यति बेला विषादी छर्किन थालेका छन् । हप्ता दिनको फरकमा विषादी छर्किनुपर्दा आलु गोलभेँडालगायतको बालीको उत्पादन लागत खर्च बढ्ने गर्छ । एउटै बालीमा पटक पटक विषादी किनेर छर्किनका लागि कमजोर आर्थिक अवस्था भएकालाई बाली जोगाउनै मुस्किल हुने गरेको साना र विपन्न किसानको भनाइ छ । पटक पटक विषादी छर्किंदा लागत खर्च धेरै पर्ने गरेको गुनासो उनीहरुको छ । रातिको तापक्रम तीन डिग्री सेल्सियसभन्दा तल जाने र आद्रता बढ्न गई शीत पर्ने र चिसो मौसमको सुषुप्त अवस्थामा रहने ढुसी सक्रिय हुने भई बोटमा डढुवा रोगको सङ्क्रमणको समस्या देखिने गरेको कृषि प्राविधिक बताउँछन् । यो रोग लागेमा आलु, गोलभेँडाको पात, डाँठ र लागेको फल सडेर जान्छ । लामो समयसम्म हुस्सु र कुहिरो लागेर धेरै चिसो मौसम भइरहँदा ओसिलो जग्गामा गरिएको आलु गोलभेँडालगायतको बालीमा डढुवा सङ्क्रमणको समस्या बढी देखिने गरेको कृषि प्राविधिक खगेन्द्रप्रसाद शर्मा बताउँछन्। यसका लागि क्रिनोसिल गोल्ड, मेटाल्याक्जेल, एक्रोप्याट वा सेन्टिन नामको ढुसीनाशक विषादीको पाउडर प्रतिलिटर पानीमा डेढ ग्राम मिसाएर बनाइएको झोल एक हप्ताको फरकमा छर्किन सकेमा यो रोगबाट बाली बचाउन सकिने बताइएको छ । रोग लाग्ने सम्भावना देखिएमा भने बोटमा तोकिएको मात्रामा मेन्कोजे पाउडर पानीमा घोलर छर्किदा डढुवाको सङ्क्रमणबाट बाली जोगाउन सकिने बताइएको छ । डढुवा रोगको समस्या बढ्दै जाँदा कैलाली र कञ्चनपुर जिल्लाको ठूलो क्षेत्रफलमा गरिने तोरी बालीको क्षेत्रफल घट्दै गएको किसानको अनुभव छ । ढुसीको सङ्क्रमण तोरीबालीमा पनि असर पुर्याउने गरेको छ । डढुवा रोगको समस्या बढ्दै जाँदा तोरी खेती गरिने क्षेत्रफल पहिलेको तुलनामा ह्वात्तै घटेको किसानको भनाइ छ । 'विसं २०५४ सम्ममा आफ्नो दुई बिघाको पूरै खेतबारीमा तोरी लगाउँथ्यौँ', किसान वीरबहादुरले भने, 'त्यसपछिका वर्षमा भने डढुवा रोगको समस्या बढ्दै जाँदा यो बाली लगाउन छाड्नुपर्यो ।' पहिले गाउँमा हिउँदे याममा तोरी फुलेर हुने पहेँलपुर वातावरणले गाउँमा एकखालको रमाइलो हुने गरेको अनुभव उनको छ । ढुसी रोगको समस्या बढ्दा तोरी बालीको विकल्पमा अधिकांश किसान धान र गहुँ खेती गरेर चित्त बुझाइरहेका छन् । छाडा छाडिएका पशु चौपायाले खेतबारीको बाली नष्ट गर्दा बाली जोगाउन किसानले अर्को समस्या बेहोर्नुपरेको छ । बर्सेनि मौसममा भइरहेको परिवर्तनका कारण चाहिएको समयमा वर्षा नहुने, वर्षा भएमा पनि बाढी र डुबानको ठूलो समस्या सिर्जना हुने, बेमौसमा चक्रवात र आँधीबेहरीको समस्या देखिने, बालीमा विभिन्न रोगको सङ्क्रमणको समस्याका साथै मित्रजीव भन्दा शत्रुजीवको समस्या बढ्न थालेको बताइन्छ । रासस"
अनलाइन क्यासिनो गेम खेलाउने ३ जना पक्राउ,"काठमाडौं : क्यास एप, मिल्कि वे जस्ता एप्लिकेसनमार्फत हारजित हुनेगरी अनलाइन क्यासिनो गेम खेलाएको अभियोगमा ३ जनालाई प्रहरीले पक्राउ गरेको छ। ताप्लेजुङ मिक्वाखोला गाउँपालिका१ घर भई काठमाडौं कोटेश्वर बस्ने २५ वर्षीय पुजन साँवा, भक्तपुर सूर्यविनायक नगरपालिका४ अनामनगर बस्ने सर्लाही बागमती नगरपालिका७ घर भएका २१ वर्षीय निशानराज कार्की र भक्तपुर सूर्यविनायक नगरपालिका४ अनामनगर बस्ने सर्लाही बरथहवा नगरपालिका११ हिरापुर घर भएका २५ वर्षीय निशान गौतमलाई प्रहरीले मंगलबार पक्राउ गरेको हो। प्रहरीका अनुसार विभिन्न खेलहरूमा अनलाइनमार्फत बाजी राख्दा जितिन्छ भन्ने विश्वास दिलाई हारजीत हुने र आफूले लाभ लिने उद्देश्य राखेर रकमको बाजी राख्न लगाई सट्टावाजी गराई खेल खेलाउने गरेको आरोपमा काठमाडौं उपत्यका अपराध अनुसन्धान कार्यालय मिनभवन समेतबाट खटिएका प्रहरीले उनीहरूलाई अनलाइन क्यासिनो खेलाउन प्रयोग भएका ल्यापटप तथा मोबाइलसहित उपत्यकाको विभिन्न स्थानबाट पक्राउ गरेको हो। उनीहरूलाई आवश्यक कारवाहीको लागि जिल्ला प्रहरी परिसर टेकु काठमाडौं पठाइएको प्रहरीले जनाएको छ।"
मृगको शिकार गरेको आरोपमा मासुसहित एकजना पक्राउ,"गुलरिया : बर्दिया प्रहरीले मृगको शिकार गरेको आरोपमा मासुसहित एकजनालाई नियन्त्रणमा लिएको छ। गुलरिया नगरपालिका वडा नम्बर १ स्थित छेदापुरबाट ३२ वर्षीय दिपचन्द्र कोरीलाई मृगको मासुसहित नियन्त्रणमा लिएको हो। मृग जस्तो देखिने जनावरको ३ किलो २ सय ग्राम टाउको, खुट्टा र मासुसहित आरोपितको घरबाटै नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। जनावरको मासु शिकार गरी ल्याउँदै गरेको गोप्य सूचनाको आधारमा नियन्त्रित प्रतिवन्धित मासुसहित मानिसलाई थप अनुसन्धानको लागि डिभिजन बन कार्यालय बर्दियामा बुझाइएको उनले बताए। जिल्ला प्रहरी कार्यालय बर्दिया मातहत खैरापुर प्रहरी चौकीले मासुसहित मानिस नियन्त्रणमा लिएको छ।"
माघे संक्रान्ति : चाकु बनाउने चटारो (फोटो फिचर),"काठमाडौं : चाकु, लड्डु र घिउको पर्व माघे संक्रान्ति आउन ४ दिन बाँकी छ। तर, काठमाडौंको टोखा, ललितपुरको टंगाल लगायतका स्थानमा रहेका चाकु कारखानामा भने लामो समयदेखि कामदारलाई भ्याई नभ्याई छ। चाकु बनाउनका लागि उनीहरुले तराईंका विभिन्न स्थानबाट सख्खर ल्याउने गर्छन्। यति बेला काठमाडौं उपत्यकामा खोलिएका चाकु कारखानाका कामदार र उद्योगी चाकु बनाउन र प्याकिङ गरेर बजार पठाउन व्यस्त देखिन्छन्। नेवारी भाषामा टुको अर्थ उखु, ख्यःको अर्थ फल्ने ठाउँहो। टोखा उखु खेती हुने ठाउँका रुपमा चिनिन्छ। परम्परागत समयदेखि उखुबाट चाकु उत्पादन गरिने टोखामा उक्त व्यवसायलाई अहिलेसम्म पनि निरन्तरता दिइँदै आएको छ। टोखाका उद्योगमा हाल सादा चाकु, मसला चाकु, स्पेशल चाकु, सेतो लड्डु, कालो लड्डु, बम्बे लड्डु, पुष्टकारी, भुजा लड्डु, बदाम लड्डुलगायत उत्पादन हुँदै आएका छन्। उत्पादन भएको चाकु काठमाडौँ उपत्यकाका असन, इन्द्रचोक, भक्तपुर, पाटन, कीर्तिपुर र उपत्यका बाहिरका नारायणघाट, पोखरा, बुटवल, विराटनगरलगायत सहरमा पनि बिक्री हुँदै आएको छ। काठमाडौं उपत्यका उत्पादन हुने चाकुले नेपालको झण्डै ६० प्रतिशतभन्दा बढी मागको पूर्ति गर्दछ। नेवारी संस्कृतिमा माघ १ गते चाकु खानैपर्ने प्रचलन छ। साथै नेवार समुदायमा काजरियाको बेलामा पनि चाकु खाने चलन छ। चाकु चिसो लागेका बेला पनि खाने चलन छ। चाकु खाँदा शरीरमा धेरै फाइदा हुनाका साथै रोगसँग लड्नसक्ने क्षमता विकास हुने र बालबालिकादेखि बूढाबूढीलाई जाडो महिनामा चाकु खुवाउँदा राम्रो हुने मान्यता छ। यस्तै माघे सङ्क्रान्तिमा चाकुबाहेक सख्खर, तरुललगायतका खानेकुरा समेत खाने प्रचलन रहेको छ। सुनिता डंगोलले ललितपुरको टंगाल र अभिषेक महर्जनले टोखाको चाकु कारखानामा कैद गरिएका तस्बिर"
दूधको समयमै भुक्तानी गर्न किसानको माग,"भरतपुर : चितवनका किसानले दूधको समयमै भुक्तानी गर्न माग गरेका छन्। बुधबार भरतपुरमा पत्रकार सम्मेलनको आयोजना गरेर उनीहरुले दूध बिक्री गरेको पैसा नपाउँदा पलायन हुनुपर्ने अवस्था आउन लागेको गुनासो व्यक्त गरेका हुन्। उनीहरुले सम्बन्धित निकाय समक्ष विभिन्न पाँच बुँदे माग समेत राखेका छन्। ती मागमा सहुलियत ऋण सुलभ तरिकाले प्रदान गर्नुपर्ने, बीमामा देखिएको समस्यामा तत्काल सम्बोधन हुनुपर्ने, बागमती प्रदेश सरकारद्वारा दिँदै आएको दूध उत्पादनमा आधारित अनुदान रकम सबै दुग्ध किसानले सहज तरिकाले प्राप्त गर्नुपर्ने लगायतका छन्। चितवन जिल्ला दुग्ध उत्पादक सहकारी सङ्घका अध्यक्ष किशोर बगाले चितवनका दुग्ध किसानका समस्या समाधानमा सरोकारवाला निकाय उदासिन बनेको गुनासो गरे। दूधको भुक्तानी समयमै हुनुपर्ने जनाउँदै उनले दूधको बजारीकरणमा समेत समस्या रहेको पत्रकार सम्मेलनमा बताए। सङ्घका सचिव कल्याण अधिकारीले बजारीकरणमा समस्या भोगिरहेका दुग्ध किसानको भुक्तानीमा ढिलाइ हुँदा समस्या झन जटिलहुँदै गएको छ भने। 'न उत्पादन बढी हुँदा बिक्री गर्न सकिन्छ, न त बिक्री भएको दूधको भुक्तानी पाइन्छ', उनले भने, 'हामी चेपुवामा परेका छौँ।' आत्मनिर्भरता उन्मुख हुँदै गएको दुग्ध क्षेत्रलाई राज्यको नीतिले सम्बोधन नगरेको र किसानलाई प्रोत्साहन नभएको उनले गुनासो गरे। रासस"
सन्दीप लामिछानेलाई अदालतले सजाय तोकेपछि क्यानले गर्यो निलम्बन,"काठमाडौं : नेपाल क्रिकेट संघ (क्यान) ले बलात्कार मुद्दामा जेल सजाय सुनाइएका क्रिकेटर सन्दीप लामिछानेलाई निलम्बन गरेको छ। बुधबार जिल्ला अदालत काठमाडौंले बलात्कार मुद्दामा ८ वर्ष जेल र ५ लाख जरिवाना सुनाएपछि क्यानले आज लामिछानेलाई निलम्बन गरेको क्यानका अध्यक्ष चतुरबहादुर चन्दले जानकारी दिए । चन्दले दोषी ठहर भएकाले लामिछानेलाई घरेलु तथा अन्तर्राष्ट्रिय सबै प्रकारका क्रिकेट गतिविधिबाट निलम्बन गरेको बताए। प्रेस विज्ञप्तिमा भनिएको छ,सम्मानित काठमाडौं जिल्ला अदालतको मिति २०८० पौष १३ को फैसला र मिति २०८० पौष २५ गतेको कसुर ठहर आदेश बमोजिम नेपाली राष्ट्रिय क्रिकेट टिमका खेलाडी तथा नेपाली राष्ट्रिय क्रिकेट टिमका पूर्व कप्तान सन्दिप लामिछानेलाई जबरजस्ती करणी मुद्दामा कसुर कायम गरी सजाय निर्धारण गरिएको र सम्मानित आदलतको आदेश अनूसार फौजदारी मुद्दामा दोषी ठहर भई सजाय निर्धारण समेत भएकाले निज सन्दिप लामिछानेलाई घरेलु तथा अन्तर्राष्ट्रिय कुनै प्रकारका क्रिकेट खेल गतिविधिबाट निलम्बन गरिएको जानकारी गराउँदछौ । अदालतले सन्दीपलाई कति तोकेको थियो कैद, जरिवाना ? जिल्ला अदालत काठमाडौंले जबरजस्ती करणी अभियोगमा दोषी ठहर भएका क्रिकेटर लामिछानेलाई ८ वर्ष कैद सजाय सुनाएको छ। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने पनि फैसला गरेको छ। जिल्ला अदालतका सूचना अधिकारी चन्द्रप्रसाद पन्थीले सन्दीपलाई कैदबाहेक ३ लाख रुपैयाँ जरिवाना र पीडितलाई २ लाख रुपैयाँ क्षतिपूर्ति भराउने फैसला भएको जानकारी दिए। परिवर्तित नाम गौशाला २६ (छ) र सन्दीपको उमेर र घटना हुँदाको अवस्थालाई समेत विचार गरेर अदालतले कसुर ठहर गरेको हो। सन्दीपको सामाजिक हैसियत, पीडितलाई परेको मानसिक असर समेतलाई विचार गरी मुलुकी अपराध संहिता २०७४ को दफा २१९ (३) (ङ) बमोजिम ८ वर्ष कैदको सजाय सुनाएको हो। पीडितलाई पुग्न गएको मानसिक असर समेतलाई विचार गरी दफा २२८ बमोजिम क्षतिपूर्ति भराउने आदेश भएको छ। जरिवाना ३ लाख र थप २ लाख रकम क्षतिपूर्तिबापत प्रतिवादी सन्दीपबाट पीडितलाई भराइदिने ठहर भएको छ। अदालतले घटना भएको बेला पीडित गौशला २६ भने बालिग भएको ठहर गरेको छ। जिल्ला अदालतको फैसलाविरुद्ध सन्दीप पक्षले उच्च अदालतमा पुनरावेदन गर्ने भएको छ। फैसलाको पूर्णपाठ बुझेपछि पुनरावेदनको निवेदन दिने तयारी छ। सन्दीपका साथै उनी पक्षका कानुन व्यवसायीले असन्तुष्टि जनाएका छन्।"
"जमिन बग्यो, नदी सुक्यो","बर्दिबास : महोत्तरीबाट धनुषा हुँदै बग्ने नदी हो रातु। १५ वर्षअघिसम्म यहाँ कलकल पानी बग्थ्यो। खाने, नुहाउने मात्रै होइन, स्थानीय माझी समुदायको माछा मार्ने पेसा पनि मज्जाले चल्थ्यो। बर्खामा खेतमा पानी लगाउन र हिउँदको समयमा तरकारी बालीलाई पनि पुग्ने पानी बगिरन्थ्यो। नदी दायाँबायाँका गाउँगाउँमा खनेका इनारमा पनि नदी नै रसाएर पानी टिलपिल हुथ्यो। आफ्नै बाटोमा बगिरहेको थियो रातु। स्थानीयको दैनिकी सामान्य चलिरहेकै हुन्थ्यो। तर, अहिले अवस्था फेरिएको छ। ती कुरा कथा जस्ता बनेका छन्। रातु दौडने आफ्नै बाटो छैन। मुहानसम्म नै दोहनले पानी सुक्न थाल्यो। दायाँबायाँका खेतमा धुलो उड्छ। खानेपानी बोकेर ल्याउनुपर्ने अवस्था बन्यो। खनेका इनार सुके। खेती घट्यो। नदीमा अहिले माछा होइन, क्रसर व्यवसायीका स्काभेटर र टिपर दौडन्छन्। १ सय ८ वटा खहरे र खेल्सा मिलेर नदी बनेको रातु आफैं कुलो जस्तो बन्ने अवस्थामा पुगेको छ। अहिले यसै क्षेत्रमा ६६ क्रसरले मनपरी खनिरहेका छन्। रातुको पानीले जीवन चलाउने ८ स्थानीय तहका ३५ गाउँमा बस्ने ७५ हजार नागरिकको अवस्था काकाकुल झै बन्न सुरु गर्यो। हिउँमा खडेरी र वर्षामा बाढीले नागरिक प्रताडित छन्। हालसम्म २५ हजार बिघा जमिन कटान भइसक्यो। तर, दोहन रोकिएको छैन। खराब अवस्था घट्ने छाँट देखिँदैन। बिघौं जग्गाको धनी हुँ भन्दै सुतेका धेरै किसानहरू बिउझिँदा सुकुम्बासी भइसकेका थुप्रै कथाहरू छन् रातु वरिपरि। जसले अहिले पनि न्याय खोजिरहेका छन्। अहिले पनि नदीमा ठेक्का चलिरहेको छ। स्थानीय जनप्रतिनिधि नै सरकारसँग गुहार मागिरहेका छन् विज्ञप्ति निकालेर र पत्र पठाएर। २०७० को दशकमा रातुसहितका नदीमा ठूलठूला बाढी आएको जिल्ला प्रशासन कार्यालय महोत्तरीको तथ्यांकले देखाएको छ। २०७३, २०७४, २०७५ मा लगातार तीन वर्ष आएको बाढीले राजमार्गको पुलसमेत बगाएको थियो। यस अवधिमा यहाँ २० जनाले बाढीजन्य प्रकोपमा ज्यान गुमाए। तथ्यांकले भन्छ, १ लाख ४६ हजार २ जना मानिस बाढीबाट प्रत्यक्ष प्रभावित भए। जसको घर बाढीले बगायो, भत्कियो, क्षति पुर्यायो। दुई दशकअघि साउन महिनामा ४ फिटमा इनारमा देखिने पानीको यसपालिको साउनमा साढे चार सय फिट तल पुगेको पूर्वराष्ट्रपति डा रामवरण यादवले पीडा सुनाउँछन्। भन्छन्, मधेस स्वर्ग थियो, अहिले मरुभूमीकरण बन्यो। बाढीको कटान, डुबान र खेत बालुवाको पटानले हैरान बनायो। समस्या : १ नदी बहाव फेर्दै, बाढीले खेत निल्दै पूर्वशिक्षक चेतनारायण महतो बर्दिबास९ पशुपतिनगरमा २०२४ सालदेखि छन्। घरनजिकै बग्ने रातु नदीबाट सिँचाइ गर्थै सोही पानी कलकल पिउँथे। तर, अहिले वर्षातमा यहाँ आउने बाढीले खेत पुर्योकटान गर्यो। खानेपानी खोज्न हिँड्नुपर्ने अवस्था छ। भन्छन्, यो सबै रातु दोहनले हो। उनको दुई बिघा खेत बगाइसक्यो। खेती हुने ठाउँ खण्डहर बन्यो। भन्छन्, दुई बिघा उब्जाउ हुने जग्गा रातुको बाढीले खाइसक्यो। बाँकी रहेको खेत पनि बाढीकै चपेटामा परेको छ। खोला दोहनका कारण बाढीले बहाव फेर्दा रातुले प्रत्येक वर्ष २५४० हेक्टर खेतीयोग्य जमिनलाई मरुभूमि बनाउँदै आएको छ। खोला गहिरो भएर वर्षातको बाढीको पानी पनि पैनीमा चढ्दैन। खोला दोहनले प्राकृतिक प्रकोपहरू बढेको उनी बताउँछन्। भन्छन्, माफियाहरूले खोलालाई खुनी खोला बनाइदिए। गोजी भर्न माफियाहरूले नदी खन्दै गए। खोला गहिरिँदै गयो। अहिले बाढी आउँछ, खेत, बालीनाली, मान्छे सबै बगाएर मार्छ। बर्दिबास नगरपालिकाका मेयर प्रह्लाकुमार क्षेत्रीले नै आर्थिक चलखेल गरेर रातु खोलाको दोहन गराइरहेको किसान महतोको आरोप छ। भन्छन्, आर्थिक चलखेल गरेर मेयरले आफ्नो मान्छेलाई दिएर खोलाको दोहन गराइरहेका छन्। मेयरको पनि आफ्नो क्रसर छ। समस्या२ पहिले ८० मन धान फल्थ्यो, अहिले खेत बाँझै चुरेको भाव क्षेत्रमा पर्छ बर्दिबास१३ बिजलपुराकी ४५ वर्षीय सुमिन्त्रा देवी महतोको घर। २० वर्ष पहिले साउन महिनामा चार फिटमै इनारमा पानी हुन्थ्यो। तर, यसपालिको साउनमा झन्डै ८० फिट गहिरो इनार सुक्यो। पिउने पानीको दु : ख छ। एक बिघा खेतबारी बाँझै छ। क्रसर माफियाले चुरेको भावर क्षेत्रलाई धवस्त बनाए, त्यसैले नदी सुक्यो, सँगै इनार पनि, सुमिन्त्रा बताउँछिन्। यसपालि पनि उनले ३० हजार खर्च गर्दै दु : खले धान रोपिन्। तर, खडेरी लाग्यो धान फलेन। ७०८० मन धान उब्जिने खेतमा यसपटक धान बढ्नै सकेन। लगानी खेर गयो। अब खाने अन्न छैन। समस्या ३ खोला दोहनको असर युवामा, बिदेसिन बाध्य खोला दोहनले खेतीपाती हुन छाडेपछि बर्दिबास नगरपालिका९ पशुपतिनगरका ३० वर्षीय श्रवणकुमार महतो परिवार पाल्न खाडीमुलुक गए। विदेश गएपछि उनको परिवार नै भाँडियो। ९ वर्षपछि विदेशबाट फर्किंदा रातु खोलाको कुरूप अवस्था देखेर अच्चमित भए। उनी भन्छन्, खोला त झन् गहिरो, झन् गहिरो बनाइरहेको छ। श्रवण दुई दाजुभाइ छन्। उनको १७१८ कठ्ठा खेत छ। तर, त्यहाँ सिँचाइ हुँदैन। खेतमा सिँचाइ छैन। वर्षातको भरमा जे उब्जिन्छ त्यहीबाट पेट पालिन्छ, उनी भन्छन्, जसको ठूलो मुख छ, उसलाई सिँचाइ दिन्छ, हामीलाई त दिँदै दिँदैन। पहिला खोलामा पानी बग्थ्यो। सिँचाइ हुन्थ्यो। अहिले त इनार सुक्दै छ। पानी पिउनकै समस्या रहेको उनी सुनाउँछन्। जथाभावी खोला उत्खननले खोलाको बहाब फेर्दा बिघौं जग्गा भएका किसानहरू छिनभरमै सुकुम्बासी बन्ने गरेका छन्। खडेरीले पिउने पानीको अभाव भएको सामुदायिक विकास तथा पैरवी मञ्च नेपालका अध्यक्ष नागदेव यादव बताउँछन्। भन्छन्, खेती हुन छाडेपछि परिवार पाल्न युवाहरू खाडी जान बाध्य छन्। समस्या४ माफियाले खोला खने, बाढीले पुल निल्यो रातु खोला वरिपरि २०५६ सालबाट क्रसर उद्योग सञ्चालनमा आयो। २०६० बाट क्रसर उद्योगको संख्या बढ्दै गयो। त्यसको चाप रातु खोलामा पर्यो। खोला गहिरिँदै गयो। २९ साउन २०७१ सालको भीषण बाढीले रातु पुल भाँसियो। यो पुल पूर्वपश्चिम राजमार्गमा पर्छ। भाँसिएको पुलको दुइटा पिल्लरलाई मर्मत गरियो। तर, पुल नजिकैबाट उत्खनन हुने क्रम रोकिएन। २८ साउन २०७४ को अर्को भीषण बाढीले फेरि पुल भाँसियो। महिनौं सवारीसाधन सञ्चालन तथा आवतजावतमा कठिनाइ भयो। सरकारले बाध्य भएर भाँसिएको पुलको उत्तरतिर २४ करोड ६० लाख रुपैयाँमा नयाँ पुल बनायो। अवैध रूपमा भइरहेको खोला दोहनले यो पुल पनि जोखिममा पर्दै गएको छ। गर्भिलो विगत, संकटग्रस्त वर्तमान रातु नदी मात्रै होइन् यो सभ्यता नै रहेको देउराली माध्यमिक विद्यालयका पूर्वप्रधानाध्यापक केदारबहादुर कोइराला बताउँछन्। तर, रातु खोलाको दोहनले रातु नदी सभ्यता नै संकटमा परेसँगै गाउँबस्तीमा उठिबासको समस्या थपिँदै गएको छ। जर्मन नागरिक गुड्रन कार्बिनले रातु नदीको बारेमा ३८ वर्षअघि गहिरो अध्ययन गरेका थिए। सन् १९८५ मा उनले गरेको खोज अनुसन्धानमा पाटु गाउँनजिकैको रातुको किनारको भिरालोमा मानव निर्मित ढुंगाका पुराना हतियारका अवशेष फेला पारेका थिए। यस प्रकारका हतियार १२ देखि १० हजार वर्ष पुराना रहेको कार्बिनले सन् २००७ मा प्रकाशित गरेको प्रिहिस्टोरिक कल्चर्स इन नेपाल नाम किताबको भोलुम १, पृष्ठ २३९ मा लेखेकी छिन्, रातु नदी सभ्यता नेपालको गौरवपूर्ण सम्पदा हो। अहिले यो नै दोहन गरेर माफियाहरू मोटाइरहेका छन्। त्यसका पक्षमा जनप्रतिनिधि नै उभिनु दु : खद कुरो रहेको नेकपा माओवादी केन्द्रका केन्द्रीय सदस्य तथा स्थानीय बासिन्दा राजु खड्का बताउँछन्। राजनीतिक दल, नागरिक अगुवा, स्थानीय बासिन्दा र वातावरणविद्हरू एकभएर रातु खोला दोहन बन्द गर्न माग गरिरहेका छन्। रातु खोला संरक्षणका लागि सर्वदलीय मोर्चा समालिरहेका कांग्रेसका नेता चिरञ्जीवी हमालले रातु नदी संरक्षणले मात्रै महोत्तरी र धनुषका नागरिकको जीवन सुरक्षित बन्ने बताए। उनी भन्छन्, त्यसका लागि रातु खोलाको दोहन तुरुन्त सरकारले बन्द गराउनुपर्छ। दुई अर्ब खर्च भयो, दु : ख उस्तै करिब १५ वर्षअघिसम्म रातु नदी पूर्वपश्चिम राजमार्गको पुल पार गरेपछि तीन भंगालो भएर बग्थ्यो। जिल्ला विपद् व्यवस्थान समिति जलेश्वरले निर्णय गरेर बीचको भंगालोमा बाँध बाँधेर सोझ्याए। खोलाको प्राकृतिक स्वरूपमा अवरोधले रातु नदीले धेरै दु : ख दिन थालेको पूर्वशिक्षक महतो बताउँछन्। भन्छन्, तर, खोलामा बाँध लगाउने काम गर्नुपर्ने थियो त्यो गरिएन। अनि बिघौंका बिघौं कटान गरेर हामीलाई उठिबास भयो। कैयौंको त बाढी घरै बगायो। उनका अनुसार लगाउने बाँध पनि बाढी आउने समयमा लगाउँछन्। बाढीले बगाएर लान्छन्। रातुजस्ता नदीमा बाढी नियन्त्रणका लागि तटबन्ध नलगाएको भने होइन्। तर, खोलाबाट जथाभावी बालुवा, गिट्टी, ढुंगा निकाल्दा खोला गहिरिएर तटबन्ध बगाउने गरेको जनताको तटबन्ध कार्यालय जलेश्वरका प्रमुख रनधीर झाले दु : खेसो पोखे। रातु, मरहा, औरहीविग्ही नदीबाट हुने कटाउन, डुवान र क्षति न्यूनीकरण गर्न जनताको तटबन्ध कार्यक्रमअन्तर्गत बाँध लगाउने काम आर्थिक वर्ष २०६५२०६६ देखि सञ्चालन हुँदै आएको छ। तर, बाँध गुणस्तरीय नभएको रातु खोलाको तटीय क्षेत्र पशुपतिनगरका बासिन्दा एवं नेपाल पत्रकार महासंघ महोत्तरीका सदस्य पशुपतिनगरका अमृत महतो बताउँछन्। १५ वर्षमा जनताको तटबन्ध कार्यक्रमअन्तर्गत २ अर्ब खर्च भइसकेको छ। कार्यालय प्रमुख झा भन्छन्, हालसम्म १७२ किलोमिटर बाँध निर्माण भएको छ। २ हजार हेक्टर जमिनलाई बाढी कटानबाट बचाएको हाम्रो प्रगति प्रतिवेदनमा देखाइएको छ। रातु नदीबाट उत्पन्न हुने प्राकृतिक प्रकोप न्यूनीकरणका लागि काम गर्दै आएको अध्यक्ष यादवले चुरेका वन जंगल र भावर क्षेत्रको दोहनले कटान, डुवानको समस्या बढेको बताउँछन्। भने, त्यसले गाउँ डुवानको समस्या बढेको छ। चुरेका ज्ञाता यादव भन्छन्, इसिमोडको समुदायमा आधारित बाढी पूर्वसूचना प्रणालीले राजमार्गको रातु पुलमा पानीको सतह सामान्यभन्दा एक मिटरमाथि पुग्दा तल्लो भेग सरपल्लो, बल्वासहतिका भेग डुबानमा परिहाल्छ। चुरेको माटो चुरेलाई, सफा पानी सबैलाई चुरेको उत्पादन स्वच्छ हावा र पानी हो। नदीजन्य पदार्थ चुरेको उत्पादन होइन्। यो उपहार हो छ। यसलाई अधिकार सम्झिँदै चुरेका नदीहरूबाट भइरहेको दोहनले वातावरणी संकटहरू उत्पन्न भरहेको चुरे विज्ञ डा विजयकुमार सिंह दनुवार बताउँछन्। चुरेबाट बगेर आउने पानीलाई वर्षात याममा सोसेर भावर क्षेत्रले राख्छ। हिउँदमा पानीका मुहानहरूलाई रिजार्च गर्छ, चुरे विज्ञ डासिंह बताउँछन्, चुरे, भावरबाट बग्ने नदीनालाको अत्याधिक दोहन भएपछि यसैपालि मधेसमा खडेरी लाग्यो। पिउने पानीको हाहाकार भयो। चुरेका खोलानालाहरूलाई संरक्षण गर्नुको विकल्प नरहेको उनी सुनाउँछन्। दुई दशकदेखि खोलाको दोहन तीव्र छ। पानीको मुहान र इनारहरूमा पानी हराउँदै गएको छ, कांग्रेस महोत्तरी क्षेत्र नम्बर १ का सभापति महेश झा भन्छन्, सरकार चलाउने नेताहरू नै वैमान भयो। संरक्षणभन्दा प्राकृतिक स्रोत साधनको दोहनमा मात्रै आँखा लगाइरहेको छ। चुरे नदी प्रणालीअन्तर्गतका नदीहरूको जथाभावी दोहनले प्राकृतिकजन्य समस्याहरू विकास बन्दै गएको प्राकृतिक स्रोत व्यवस्थापन तथा वातावरण विज्ञ डा नागेन्द्रप्रसाद यादव बताउँछन्। जिल्ला विपद् पूर्वतयारी तथा प्रतिकार्य योजना महोत्तरीमा उल्लेख भएअनुसार महोत्तरीमा वार्षिक औसतमा १ हजार ८ सय ४० देखि २ हजार २ सय मिलिलिटर वर्षा हुने गरेको छ। वातावरण विद् डा यादव भन्छन्, अध्ययनले महोत्तरीका उत्तरी क्षेत्रका गाउँमा तीन महिना खाने पानी पाइँदैन। चुरे र भावर क्षेत्रको दोहनले पानीका स्रोतहरू सुक्ने समस्या आएको हो। खोलाबाट तीन फिट खनेर बालुवा, गिट्टी र ढुंगा निकाल्ने बर्दिबास नगरपालिका र ठेक्केदारबीच कागजी सम्झौता छ। तर, व्यवहारमा भने अहिले ९ फिट गहिरो खोला खनेर दोहन भइरहेको छ। वातावरण विज्ञ डा यादवका अनुसार पूर्वपश्चिमसम्म फैलिएको चुरे तराईका बासिन्दाका लागि पानीको मुख्य स्रोत हो। तराईभन्दा धेरै वर्षा चुरे क्षेत्रमा हुन्छ। चुरेको संरक्षण नहुँदा पानी सोस्ने र सञ्चय गर्ने क्षमता अहिले कम हुँदै गएको छ। जसले गर्दा चुरेबाट वर्षातको समयमा आएको बाढीले खेतकटान र गाउँ डुवान गर्छ। चुरेमा पानी सोस्ने क्षमत भए पो हिउँदमा पानी आउँछ। यसको अवस्था झन्झन् कमजोर भयो। दोहनको चौतर्फी विरोध चालू आर्थिक वर्षका लागि बर्दिवास नगरपालिकाले भने करिब ६ करोड ४३ लाखमा रातु ठेक्का लगाएको छ। नदीको दुवै किनाराबाट ५०५० मिटर छाडेर त्यसको बीचमा तीन फिट गहिराइमा करिब २ लाख ९४ हजार घन मिटर उत्खननका लागि ठेक्का लगाएको छ। तर, खोलामा ९ फिट गहिरो खनेर सम्झौता विपरीत काम भइरहेको छ। चारवटा प्याकेजबाट करिब २ लाख ९४ हजार घनमिटर नदीजन्य पदार्थ ठेक्केदारले उत्खनन गर्न दिएको छ। तर, मापदण्डविपरीत मनपरी खोला उत्खन्न भइरहेको नेकपा एमालेका युवा नेता शंकर महतो बताउँछन्। आर्थिक वर्ष २०७७७८ मा पनि आईई रिपोर्टअनुसार १ लाख १२ हजार ५ सय उत्खनन गर्न ठेक्का लगाएर ७ गुणा बढी नदीजन्य पदार्थ निकालेको थियो, उनले भने, जुन सम्झौताभन्दा १२ करोड बढी रकम बराबरको नदीजन्य पदार्थ उत्खनन् गरिएको थियो। तर त्यसको क्षतिपूर्तिको अवस्थालाई समेत आंकलन नगरी अहिले फेरि ठेक्का लगाएर उत्खनन भइरहेको उनले बताए। उनले थपे, जुन आईई रिपोर्टमा टेकेर ठेक्का लगाइएको छ। त्यो नै शंकास्पद छ। यसअघि संघीय सरकारका ऊर्जा, जलस्रोत तथा सिँचाइमन्त्री शक्ति बस्नेत बर्दिबास पुगेर रातु खोलामा भइरहेको अवैध उत्खननको स्थलगत निरीक्षण गरिसकेका छन्। चुरे दोहनविरुद्ध बनेको आठ दलीय राजनीतिक मोर्चाले प्रेस विज्ञप्ति निकालेरै रातु खोलाको उत्खनन रोक्न माग गरेका थिए। ती मोर्चाकै पहलमा रातु खोलामा भइरहेको गैरकानुनी र मापदण्ड विपरीतको खोला उत्खनन रोक्न सरोकारवालालाई ज्ञापनपत्र बुझाइसकेको छ। बर्दिबास नगरपालिका मेयर प्रह्लाद कुमार क्षेत्रीले प्रारम्भीक वातावरण परीक्षण मूल्यांकनको आधारमा खोला उत्खननका लागि ठेक्का लगाएको दाबी गर्छन्। तीन फिटभन्दा बढी गहिराइ भएर खोला दोहन भएको रहेछ भने बर्दिबास नगरपालिकाले तुरुन्त खोला उत्खनन बन्द गराउँछ, उनी भन्छन्, विधि, प्रक्रिया र मापदण्डविपरीत खोलाबाट नदीजन्य पदार्थ उत्खनन गर्न पाइँदैन। यसको विपरीत काम हुन्छ भने त्यसलाई रोक्ने कर्तव्य हामी सबैको हो। बर्दिबास नगरपालिकाले विधि र प्रक्रियाअनुसार खोला उत्खनन नगराएको अनुगमनबाट देखिएको जिल्ला समन्वय समिति महोत्तरीका अध्यक्ष सुमनलाल कर्णले बताए। खोलाको दुवैतिर ५०५० मिटर रेखांकन गरी बीचको भागबाट मात्रै उत्खनन गर्न पाउने नियम हो। तर, जथाभावी खनिएको छ, उनी भन्छन्, नदीजन्य पदार्थ ढुवानी गर्ने गाडीको प्रवेश पास, गाडीको संख्या सबै तोकिएको हुनुपर्छ। तर, स्थलगत जाँदा केही भेटिएन। उनले थपे, पुल भन्दामाथि ५ सय मिटर तल एक किलो मिटर दुरी उत्खनन गर्नु मापदण्डविपरीत हो। उनका अनुसार खोला बाढीबाट थिग्रिएको नदीजन्य पदार्थ ३ फिट उत्खनन गरेर झिक्नुपर्ने हो। तर, खोलाको बहाव क्षेत्रबाट गहिरो खनेर उत्खनन गरिएको छ। खोलाको ठेक्का लगाउने र संरक्षण गर्ने दायित्व स्थानीय सरकारको हो। तर, संरक्षणभन्दा दोहनतिर बढी नजर गएको देखिन्छ, उनले भने, स्थानीय सरकारले उत्खनन नियन्त्रण गर्ने हो भने एक इन्च गहिरो खोला खनिँदैन।"
बर्दियामा ताप्न बालेको आगोले जलेर महिलाको मृत्यु,गुलरिया: बर्दियाको राजापुर नगरपालिका वडा नम्बर ५ स्थित झप्टीमा चिसोबाट बच्न सुत्ने कोठामा बालिएको आगोले जलेर एकजना महिलाको मृत्यु भएको छ । आगोले जलेर घाइते भएकी अन्दाजी ७५ वर्षीया सोहनी थारुको उपचारका क्रममा कान्ति आरोग्य अस्पताल बाँकेको नेपालगञ्जमा मृत्यु भएको हो । बुधबार चिसोबाट बच्न बालिएको आगोले ब्लाङकेट सल्केपछि घाइते भएकी महिलाको बिहिबार बिहान मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले पुष्टि गरे । आगोले जले लगत्तै उपचारको लागि बर्दिया अस्पतालहुँदै थप उपचारको लागि नेपालगञ्ज पुर्याइएको उनले बताए । घटनाका सम्बन्धमा प्रहरीले थप अनुसन्धान सुरु गरेको छ ।
गोकर्णेश्वर उत्तरगयामा श्राद्ध गर्नेको भीड,"काठमाडौं : प्रत्येक वर्ष चान्द्रमासअनुसार पौष कृष्ण औँसीका दिन गरिने दर्श एवं तीर्थ वा गया श्राद्ध गर्न आज बिहानैदेखि राजधानीको गोकर्णेश्वर उत्तरगया तीर्थमा भक्तजनको भीड लागेको छ। गोकर्णेश्वर उत्तरगया पितृतीर्थ धाममा बिहानैदेखि भक्तजनको भीड लागेको गोकर्णेश्वर नगरपालिका वडा नं ४ को अध्यक्षसमेत रहेका मन्दिर क्षेत्र प्रबन्ध समितिका अध्यक्ष जयराम महतले जानकारी दिए। पौषकृष्ण औँसीमा विगतका वर्षमाभन्दा यस वर्ष भक्तजनको बढी भीड लागेकाले नेपाल मेडिकल कलेजबाट माथि जाने सवारी पनि जाममा परेको उनले सुनाए। दक्षिणायनको अन्तिम औँसीमा आज पितृलाई श्रद्धापूर्वक तर्पण, सिदादान र पिण्डदान गरी श्राद्ध गरिँदैछ। पितृलाई कृष्ण पक्ष प्यारो हुने भएकाले पक्षको अन्तिम दिन अर्थात् औँसीमा श्राद्ध गर्ने गरिएको नेपाल संस्कृत विश्वविद्यालय वाल्मीकि विद्यापीठका पूर्वसहप्राध्यापक श्रीराम सापकोटाले जानकारी दिए। सौरमासअनुसार माघेसङ्क्रान्तिदेखि र चान्द्रमासअनुसार माघ कृष्ण प्रतिपदादेखि उत्तरायण सुरु हुन्छ। उत्तरायण सुरु हुनुअघिको औँसी अर्थात् पौष कृष्ण औँसीमा पितृलाई विधिपूर्वक आह्वान गरी श्राद्ध गर्ने परम्परा छ। वैदिक सनातन धर्मावलम्बीले सके प्रत्येक वर्षमा नसके जीवनकालमा कम्तीमा पनि एकपटक तीर्थमा गई श्राद्ध गर्नुपर्ने शास्त्रीय नियम छ। यसै आधारमा आज राजधानीको गोकर्णेश्वर उत्तरगया, त्रिवेणीधाम, देवघाट, रिडी, नुवाकोट र रसुवाको सङ्गमस्थित बेत्रावतीलगायत तीर्थस्थलमा विधिपूर्वक श्राद्ध गर्ने भक्तजनको भीड लाग्छ। गयालगायत तीर्थमा गरिने श्राद्ध भएकाले आज गरिने श्राद्धलाई गया श्राद्ध पनि भनिन्छ। दक्षिणायनको अन्तिम बिदाइका रुपमा आजको श्राद्ध गर्ने गरिएको हो। दर्शश्राद्ध अर्थात् घरतिरका तीन पुस्ता र मामाघरतिरका तीन पुस्तालाई पिण्ड दिइ गरिने श्राद्ध शास्त्रीयरुपमा गर्नुपर्ने दिन पौष कृष्ण औँसी हो। तर व्यवहारमा सोह्रश्राद्धमै यो श्राद्ध गर्न थालिएको सहप्राध्यापक सापकोटा बताउँछन्। 'महालय परपक्ष र पितृपक्षसमेत भनिने सोह्रश्राद्धमा नै दर्शश्राद्ध गर्न थालिएको छ, महालयमा सबै पितृलाई पिण्ड दिनुपर्छ, दर्श श्राद्धमा छ जनालाई दिनुपर्छ, घर र मामाघरतिरका तीन तीन पुस्तालाई गरी छ वटा पिण्डदान गर्ने श्राद्ध नै दर्श श्राद्ध हो, एकोद्दिष्ट गणका सबैलाई पिण्ड दिने श्राद्ध महालय श्राद्ध हो, शब्दमा सोह्र श्राद्धलाई महालय श्राद्ध भनिए पनि व्यवहारमा लोप भएको छ', उनले भने। श्राद्ध भनेको श्रद्धा हो। शास्त्रअनुसारको व्यवहार कार्यान्वयनमा आएको छैन। महालयमा कसैकसैले सबै पितृलाई पिण्ड दिए पनि छुट्टै ब्राह्मण स्थापना गर्नुपर्ने विधि भने पूरा हुने गरेको छैन। यसरी श्राद्ध गर्दा घरमा नित्य कागलाई भात खुवाएजस्तो मात्र भई विधि नपुगेको धर्मशास्त्रविद्को तर्क छ। रासस"
स्थानीय तहमै संरक्षणको नीति चाहिन्छ,"चुरेको माथिल्लो भागमा अनियन्त्रित खोला दोहन हुन्छ। त्यसको सबैभन्दा बढी असर तल्लो क्षेत्रका नागरिकले भोग्नुपर्छ। बाढीले डुबान गर्छ। खडेरीले सताउँछ। महोत्तरीको सदरमुकाम जलेश्वर, त्यस नजिकका मटिहानी, बल्वा, सरपल्लो लगायतका दर्जनौं गाउँको जनजीवन बाढीले निकै प्रभावित बनाउँछ। वर्षायाममा चुरेबाट बगेर आउने बाढीले मर्नु न बाँच्नुको अवस्था बनाउँछ। चुुरे दोहनले पनि जलवायु परिवर्तनमा सघाएको हामीले महसुस गरिरहेका छौं। त्यसैले थोरै समयमा पनि धेरै वर्षा भइरहेको छ। खडेरीको समस्या त हामीले यस वर्षको वर्षायाममै भोग्यौं। चुरे दोहन रोक्न हामीले कुरा उठाउँदै आएका छौं। यस विषयमा कहीँकतैबाट प्रभावकारी काम भएको छैन। केही समयका लागि अवैध उत्खननमा संलग्नहरूलाई दण्ड जरिवाना हुन्छ, फेरि पुरानै रवैया चल्छ। मापदण्डअनुसार खोला उत्खनन र संरक्षण गर्न स्थानीय सरकार सञ्चालन ऐनले गाउँका सिंहदरबारलाई अधिकार दिएको छ। उत्खननको अनुगमन गर्ने अधिकार जिल्ला समन्वय समितिको काँधमा छ। समन्वय प्रमुख सुमनलाल कर्णले केही पालिकाविरुद्ध अदालतमा पनि मुद्दा हाल्नुभएको छ। पालिका समन्वय बैठकमा पनि राख्नुभयो। तर, के हो, के हो ? खोला संरक्षणको विषय प्रभावकारी भएको छैन। हामीले चुरेको वैज्ञानिक हिसाबले व्यवस्थान गर्न माग उठाउँदै आएका छौं। रातु, मरहा, जंघा, विग्ही नदी महोत्तरीका प्रमुख नदी हुन्। बर्दिबास, भंगहामा रातु खोलाको चरम दोहन छ। उता गौशाला क्षेत्रमा मरहामा पनि उत्खननको समस्या छ। नदी तथा खोलाको अध्याधिक दोहनले माथिल्लो भागका खोला गहिरो हुन्छ। तल्लो भागमा बालुवाले खोलाको सतहमाथि आउँदा ठूलो बाढीको भेल गाउँमै पसेर डुबाइदिन्छ। चुरे संरक्षणबिना हाम्रो जीवन रहँदैन। त्यसैले जनता मिलेर चुरे संरक्षण गर्न जुट्न ढिल्ला गर्नुहुँदैन। (मण्डल महोत्तरीको मटिहानी नगरपालिकाका प्रमुख हुन्।) यो पनि पढ्नुहोस जमिन बग्यो, नदी सुक्यो"
