शीर्षक,विवरण
संविधान दिवसको सार्थकता,"आज संविधान दिवस । मुलुकले जनप्रतिनिधिबाट लिखित संविधान पाएको ८ वर्ष पूरा भएको छ । संविधान निर्माणमै निकै सकस भएको थियो । राजनीतिक दलहरूले ठूलो संघर्ष र निकै सुझबुझका साथ नेपालको संविधान लेखे । त्यसको कार्यान्वयनको पहिलो खुट्किलो स्वरूप मुलुकमा स्थानीय, प्रदेशसभा र प्रतिनिधिसभा चुनाव पनि भयो । चुनावका माध्यमबाट २२ पटक सत्ता हस्तान्तरण हुनु संविधान कार्यान्वयनमा निकै ठूलो उपलब्धि हो । निर्वाचनमार्फत शान्तिपूर्ण सत्ता हस्तान्तरण नै लोकतन्त्रको सबैभन्दा महŒवपूर्ण पक्ष हो । त्यस मामलामा नेपालले राजनीतिक स्थिरता प्राप्त गरेको मान्न सकिन्छ, हाला कि सरकारहरू परिवर्तनमा निकै नै अस्थिरता छ । व्यवस्था र संविधानका हकमा कुनै फेरबदल नभएको हुँदा यसलाई राजनीतिक स्थिरता मान्न सकिन्छ । विकसित देशहरूमा पनि महिनामहिनामा सरकारहरू परिवर्तन भएको देखिन्छ, संसदीय राजनीतिमा त्यो सामान्य नै हो । तर मूल कुरा देशको प्रणाली चाहिँ स्थिर हुनुपर्छ । आवश्यकताका आधारमा संविधानको संशोधन भने हुन सक्ने कुरै हो । संविधान लेखनपछि मुलुकले समृद्धिको बाटो समात्छ भन्ने जनविश्वासमाथि चाहिँ यसबीचमा दलहरूले निकै ठूलो कुठाराघात गरेका छन् । मात्रै सत्ताको रोटेपिङमा उनीहरू मच्चिरहेका छन् । मुलुकमा अराजकता यति साह्रो मौलाएको छ कि किशोर र युवा उमेरका जोकोही जतिसक्दो छिटो देश छोड्न आतुर छन् । सुशासनको अभाव हुनु, कानुनी शासनको प्रत्याभूति नहुनु अनि विकास र समृद्धिको छम्कट्टै छाँटकाँट नदेखिएको दल र शीर्ष नेताहरूले रत्तिभर अनुभूति गरेको देखिन्न । त्यसैको फलस्वरूप मुलुकमा संविधानको मूलमर्ममाथि प्रहार गर्ने शक्तिले अंकुराउने उर्वरता प्राप्त गरेको छ । संविधानको संस्थागत विकास भएन भने त्यसले गरेका व्यवस्थाअनुसार जनतालाई अधिकार प्रदान गर्न सकिएन भने संविधानको सार्थकता रहन्न । संविधान निर्माता संविधानसभाका दिवंगत अध्यक्ष सुवासचन्द्र नेम्बाङले ऊ बेला नै भनेको कुरा यहाँ मननीय छ संविधान आफैंले बुद्धि र विवेक बाँड्दैन । हो, संविधानका अक्षरहरूको कार्यान्वयन गराउने भनेको कर्ताले हो । कर्ता सरकार हो, संसद् हो । राजनीतिक दलहरू हुन् । तर न सरकार संविधानको मर्मअनुसार आवश्यक कानुन बनाउन तत्पर छ, न संसद्को चासो त्यता छ । संविधानको कार्यान्वयन नै अझै राम्ररी हुन नसक्नु, विडम्बना हो । मुलुकले फेरि कुनै पनि द्वन्द्वको सामना गर्नु नपरोस्, जनताले फेरि संघर्ष गर्नु नपरोस् भनेर सार्थक पहल हुनुपर्छ । त्यसैको कसीमा संविधान दिवस सार्थक बनाइदिनुपर्छ ।"
सरकार कहाँ छ ?,"नेपालीका मनमा केही प्रश्न छन्। ती हुन्, नेपालमा के हुँदैछ ? नेपाल कता जाँदैछ ? पढाइ, कमाइ, दबाइका समस्या कसरी समाधान गर्ने ? यी प्रश्नको उत्तर दिने दायित्व र जिम्मेवारी सरकारको हो। वर्तमान सरकारको यतातिर रत्तिभर चिन्ता, चासो र सरोकार देखिँदैन। सरकार निर्माण भएयता सरकारका गतिविधि सुरुआतमा केही गर्छ लागे पनि निर्णायक चरणमा पुग्दा हात्ती आयो हात्ती आयो फुस्सा भनेजस्तै यो सरकारका काम र निर्णय हँुदै आएका छन्। नक्कली भुटानी शरणार्थी प्रकरण होस् वा ललिता निवास प्रकरण वा सय किलो सुन प्रकरण, ती सबै प्रकरणमा सरकारको भूमिका निष्पक्ष हुन सकेन। यी सबै प्रकरणसँग जोडिएका प्रकरणका सहयोगी थुनामा छन्। मुख्य योजनाकारहरू भने सरकारकै संरक्षणमा छन्। सरकारकै सहयोगमा बाहिर बसेर काण्डसँग जोडिएका महत्त्वपूर्ण प्रमाणहरू नष्ट गरिँदै छन्। समग्रमा सरकारले एक जना पनि मुख्य दोषीलाई कानुनको दायरामा ल्यान सकेको छैन। सरकारको सम्पूर्ण दृष्टि जनताको ध्यान कसरी डाइभर्ट गर्ने, सत्ता कसरी बचाउने र वाहीवाही कसरी पाउने खेलमा मात्र केन्द्रित छ। महाभारतमा मामा शकुनीले पासा खेलमा पाण्डवलाई छलकपटबाट जुवामा हराएझैं वर्तमान सरकार नेपाली जनतासँग छलकपट गरिरहेछ। नेपालको न्याय हारिरहेछ। सरकार जित्नका निम्ति जनता र देशसँग छलछाम जालझेल गर्दै आइरहेको छ। सत्तामा टिकिरहन एकपछि अर्को गल्ती गर्दै आइरहेको छ। सत्ता साझेदार दल नेपाली कांग्रेसका नेताहरू, नेपालका बुद्धिजीवी, पत्रकार अहिले प्रचण्ड सरकारले गरेका कुकृत्य कामको मूकदर्शक बनेका छन्। अहिले सिंगो देश माओेवादी पार्टी र कमरेड प्रचण्डका निजी स्वार्थका निम्ति अनिर्णयको बन्दी बनेको छ। देशमा केन्द्र, प्रदेश र स्थानीय गरी तीनवटा सरकार छन् तर जनतालाई सरकार छ भन्ने अनुभूति तीनै तहका जनतामा छैन। सरकारबाट संरक्षित जमात बाहेक सबै जनतामा निराशा र असन्तुष्टि छ। आलोचना सुन्न नचाहने, कमजोरी सच्याउन नचाहने र समस्या देख्न नचाहने वर्तमान सरकारको प्रवृत्तिका कारण देश भड्खालोतिर जाँदैछ। दैनिक उपभोग्य वस्तुको मूल्य छोइनसक्ने गरी वृद्धि भएको छ। विकास निमार्णका कामहरू ठप्प प्रायः छन्। निर्माण सम्पन्न भएका योजनाको रकम सरकारले भुक्तानी दिन सकेको छैन। ती योजनामा काम गर्ने कामदारहरूले ज्याला पाएको अवस्था छैन। सरकार भने जनताका समस्या समाधान गर्नुको साटो उल्टै कर बढाएर, महँगी थपेर, जनताको पीडामा नुनचुक छर्किरहेछ। चालू खर्च दिनको दुई गुनाले वृद्धि हँुदै आएको छ भने पुँजीगत खर्चको अवस्था सातै प्रदेशमा कछुवाको गतिमा खर्च भइरहेको छ। प्रदेश र स्थानीय तहले धेरै बजेट कार्यक्रर्ता केन्द्रित विनियोजन गरेका छन्। कार्यकर्ता पालनपोषणका निम्ति दिएको बजेटले कसरी दिगो विकास हुन्छ यो गम्भीर प्रश्न छ ? प्रदेश र स्थानीय तहले सत्ताको मातमा अहिले आर्थिक ज्यादती नै गरेको देखिन्छ। केन्द्रीय सरकार प्रदेश र स्थानीय सरकारले विकास गर्ने हो भन्दै जिम्मेवारीबाट पन्छिँदै गैरजिम्मेवार अभिव्यक्ति दिँदै हिँडेको छ। पछिल्लो एक वर्षयता देशमा खर्च भएको बजेटको आँकडा हेर्दा लक्ष्यअनुसार पाँच प्रतिशत पनि रोजगारी सिर्जना भएको देखिँदैन बरु बेरोजगारी दर बढेको छ। बेरोजगारीका कारण बिदेसिनेको संख्या दिनप्रतिदिन बढ्दै गएको छ। आम नागरिकका दैनिक समस्या जस्ताका त्यस्तै छन्। सिंहदरबार आँगनमा आयो भन्ने भाष्य व्यवहारमा लागू हुन सकेको छैन। आँगनमा आएको सिंहदरबारले आर्थिक आयआर्जनका अवसरहरू आमनागरिकले अनुभूति हुने गरी गाउँलेको आँगनमा ल्याउन सकेको छैन। सत्तासँग नजिक नभएका नागरिक दोस्रो दर्जाका नागरिक भएर बाँच्नु परको छ। गाउँमा अन्याय भएको अवस्थामा गाउँलेको पक्षमा बोल्ने कुनै निकाय छैनन्। सत्ता मनपरीको जाँतोमा सर्वसाधारण नागरिक पिल्सिन बाध्य छन्। गाउँसम्म जाने सडकको हालत वर्षाका कारण क्षत्विक्षत छ। केन्द्र, प्रदेश र स्थानीय सरकारका जनप्रतिनिधि बजेट छैन भन्दै बहानाबाजी गर्दैछन्। देश लथालिंगको स्थितिमा छ। अझै कर्णाली प्रदेशको स्थिति झन् दयनीय छ। गाउँमा बस्नेहरूको आवाज सुन्दिने कुनै ठाउँ निकाय र अड्डा छैनन्। कर्णाली प्रदेशका ७८ स्थानीय तहमध्ये अधिकांश स्थानीय तहमा गठबन्धनको हालिमुहाली छ। गठबन्धनवाट निर्वाचित स्थानीय जनप्रतिनिधिले अन्य दलमा आस्थावान् नागरिकमाथि गरेका व्यवहार अमानवीय प्रकारका छन्। अन्य दलमा आबद्ध नागरिकका हुनुपर्ने काम पनि नगर्ने र बिनाकारण अल्झाउने छन्। विशेषगरी माथिल्लो कर्णालीका पाँच जिल्लाका नागरिक सत्ता गठबन्धनको अन्यायको सिकार भएका छन्। कुनै बखत अन्याय, अत्याचारविरुद्ध भन्दै मान्छेका टाउका काटेका माओवादी आज सत्तामा पुग्दा नागरिक माथि गर्दै आएका विभेद आफैंमा निकृष्ट र घृणित छन्। माथिल्लो कर्णालीका नागरिकले सामान्य सिफारिस लिन विगतको सशस्त्र द्वन्द्वको झल्को दिने गरी माओवादीबाट निर्वाचित जनप्रतिनिधिबाट हँुदै आएको छ। हुम्लाको आर्पुनाथ, सर्केघाट, चंखेली र अदानचुली गरी चार गाउँपालिकामा जहाँ सञ्चारको नाममा कहीँ कतै फोनबाहेकको सञ्चार छैन। इन्टरनेट छैन। विगतमा भएका टावरहरू जीर्ण हँुदै काम नलाग्ने गरी बिग्रिसकेका छन्। कस्तो अचम्म छ भने स्थानीय सरकारहरूवाट जीर्ण टावर निर्माण गर्न कुनै पहल भएको पाइँदैन। यहाँका नागरिकले भोग्दै आएका दुःख व्यक्त गर्ने कुनै माध्यम छैन। यी त प्रतिनिधि घटनामात्र हुन्। वास्तवमा अहिले कर्णालीमात्र होइन, सिंगो देशका नागरिक अथाह समस्या र पीडाका भारी बोकेर बाँच्न बाध्य छन्। विडम्बना नै भन्नुपर्छ लोकतन्त्रमा पनि यहाँका नागरिकले पीडा राख्ने ठाउँ पाएका छैनन्। न काठमाडौंको सिंहदरबारका संरचनाले गरिब जनताका आवाज सुन्छन्। न आँगनमा आयो भनिएको सिंहदरबारले जनताको गुनासा सुन्छ। पहिरोले घरखेत बगाउँदा, बेरोजगारले रोजगारी माग्दा, कामदारले काम माग्दा, बिरामीले उपचार माग्दा र अन्यायमा परेकाहरूले न्याय माग्दा कहीँ सरकार भेटिँदैन। अनि कुन अर्थमा भन्ने गरिब, निमुखा र निरीह जनताले सरकार छ ? त्यसकारण अहिले नेपाली जनताको प्रश्न छ, सरकार कहाँ छ ? के गर्दै छ ? कसको पक्षमा काम गर्दैछ ?"
"संविधान बनाउन एकता, कार्यान्वयनमा उल्झन","काठमाडौं : जनताको संघर्ष र बलिदानीबाट संविधानसभाबाट संविधान बनेको ८ वर्ष पुग्यो। न त संविधानले कल्पना गरेको राजनीतिक स्थिरता आयो, न त विकास र समृद्धि नै। उल्टै, दिन प्रतिदिन जनतामा निराशा उत्पन्न हुँदैछ। त्यसैकारण देशमा सम्भावना र सुखद् भविष्य नदेखेर युवा जनशक्ति लस्करै बिदेसिइरहेको छ। संविधान जारीपछि २०७४ र ०७९ मा दुइटा आमनिर्वाचन भए। आधादर्जन बढी सरकार बने। तर, जनताले अपेक्षाकृत विकास र समृद्धिको फल चाख्न पाएनन्। उल्टै सत्ता र शक्तिको राजनीतिले संसदीय राजनीतिका विकृतिलाई प्रश्रय दियो। ०७२ असोज ३ मा संविधानसभाबाट संविधान जारी गर्दा सुशील कोइराला प्रधानमन्त्री थिए। त्यसपछि क्रमशः केपी शर्मा ओली, पुष्पकमल दाहाल प्रचण्ड र शेरबहादुर देउवाको नेतृत्वमा फरकफरक गठबन्धनका सरकार बने। नयाँ संविधानअनुसार देउवाको पालामा ०७४ मा पहिलो आमनिर्वाचन भयो। त्यो चुनावबाट तत्कालीन नेपाल कम्युनिस्ट पार्टी (नेकपा) ले बहुमत पायो। पार्टी अध्यक्ष ओली पुनः प्रधानमन्त्री भए। ३ वर्ष ३ महिनापछि देउवा पुनः प्रधानमन्त्री भए। देउवाकै नेतृत्वको सकारले २०७९ सालको आमनिर्वाचन गरायो। निर्वाचनपछि एमालेको समर्थनमा प्रचण्ड प्रधानमन्त्री भए। तर, प्रचण्डले एमालेसँगको सहकार्य तोडेर पुरानै गठबन्धनमा फर्के। कांग्रेसलगायतका दलको समर्थनमा प्रचण्ड प्रधानमन्त्री छन्। संविधान जारी भएपछि सरकार परिवर्तन भएका भयै भए। तर, संविधान कार्यान्वयन अपेक्षाकृत भएन। संविधानले मुलुकमा संघीय लोकतान्त्रिक गणतन्त्रात्मक शासन व्यवस्था ल्यायो। मुलुकको सार्वभौमसत्ता र राजकीयसत्ता नेपाली जनतामा निहित रहने व्यवस्था गर्यो। २००७ सालमा प्रजातन्त्र स्थापना भएसँगै संविधानसभाबाट संविधान जारी गर्नुपर्ने कुरा परिपूर्ति भयो। संविधानविद् डा चन्द्रकान्त ज्ञवाली ७० वर्षदेखिको जनताको संघर्षका कारण संविधानसभाबाट संविधान जारी भएको बताउँछन्। बाह्य हस्तक्षेप, नाकाबन्दीलगायत ठूला दबाबका बीच संविधानसभाबाट संविधान जारी हुनु नेपाल र नेपालीको ऐतिहासिक क्षण भएको उनको धारणा छ। संसारका धेरै देशमा संविधानसभाले संविधान बनाउन सकेका हुँदैनन्, कतिपय देश त विभाजन नै भए। यसको उदाहरण भारत नै होला, उनले भने, नेपालमा दलहरू फुटे होलान् तर संविधानसभाले सफलता हासिल गर्यो। संविधान जारी गर्दा ठूला राजनीतिक दलका बीचमा राम्रो समझदारी भएको थियो। तर, कार्यान्वयनका बेला तिनै परिवर्तनकारी राजनीतिक दलबीचको समझदारीलाई बचाउन सकेनौं। कृष्ण सिटौला, नेता, कांग्रेस ज्ञवालीका अनुसार संविधानले २४० वर्षदेखिको राजतन्त्रलाई सदाका लागि बिदा गर्दै केन्द्रीकृत राज्य सत्ताको अन्त्य गरेको थियो। बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेको समान आकांक्षा र नेपालीको स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान रही एकताको सुत्रमा आबद्ध सबै नेपाली जनता समष्टिमा राष्ट्र हो। नेपाललाई स्वतन्त्र, अविभाज्य, सार्वभौमसत्तासम्पन्न, धर्मनिरपेक्ष, समावेशी, लोकतान्त्रिक समाजवाद उन्मुख, संघीय लोकतान्त्रिक गणतन्त्रात्मक राज्यको परिकल्पना यही संविधानले गरेको छ। डा ज्ञवालीका अनुसार संविधानको अर्को सुन्दर पक्ष भनेको १३ संवैधानिक अंग र ३१ वटा मौलिक हकको व्यवस्था गरियो। तर, संवैधानिक अंगलाई सोचेअनुसारको सक्षम, सबल बनाउने काम भने भएन। संविधान बनाउन दलीय सहमति भए पनि कार्यान्वयनमा समस्या देखिएका छन्। त्यसैकारण संविधानका सुन्दर पक्षले काम गर्न नसकेको अवस्था छ, ओझेलमा परेका छन्। जसले गर्दा आलोचनाका स्वरहरू बढेका छन् भने यो व्यवस्थाप्रति वितृष्णा जगाउने, भ्रम फैलाउनेहरू हाबी हुँदै गएका छन्। संविधानविद् एवं पूर्वकानुनमन्त्री नीलाम्बर आचार्य संविधानको कार्यान्वयन राम्रोसँग नभएको बताउँछन् । संविधानको पछिल्लो ८ वर्षको अभ्यासको विषयमा गम्भीर समीक्षा गर्नुपर्ने उनको भनाइ छ। ठूलो बलिदानी संघर्षपछि संविधानसभाबाट संविधान बन्यो, तर जनताको आशा अपेक्षाअनुसार अघि बढ्न सकेन, उनले भने, जसले गर्दा जनतामा निराशा, वितृष्णा बढदै गएको छ। संविधानको मर्मलाई राजनीतिक दलहरूले अंगिकार गर्न नसकेको उनले बताए। अब दलहरू एकजुट भएर देश र जनताको हितमा नसोचे सुखै छैन। सत्ता मोहमा मात्र लागेर हुँदैन। संघर्ष र बलिदानबाट ल्याएको संविधान र संघीयतालाई बचाउन सबैको ध्यान जानुपर्छ। अष्टलक्ष्मी शाक्य, नेतृ, एमाले अहिले संविधान अप्ठ्यारोमा अवस्थामा छ, आचार्यले भने, संविधानको अभ्यासले बाटो बिराएको जस्तो छ। कतिपय राजनीतिक पार्टीले संविधानको मर्मलाई अंगाल्न नसकेको जस्तो छ। संविधान कार्यान्वयनको संवैधानिक अभ्यासको समीक्षा गरेर कहाँकहाँ, केके अप्ठ्यारो परे भनेर सच्याउनुपर्ने बेला आएको उनले बताए। संविधानलाई हेर्नुपर्ने बेला भएको छ, उनले भने, ८ वर्षको संवैधानिक अभ्यासको समीक्षा र संविधानकै समीक्षा हुनुपर्नेछ। संविधान कार्यान्वयन कमजोर हुँदा संघीयताप्रति नै वितृष्णा फैलिन थालेको छ। कांग्रेसका नेता कृष्णप्रसाद सिटौलाले संविधान जारी भएपछि राजनीतिक दलहरू कार्यान्वयनमा चुकिरहेको बताए। संविधान जारी गर्दा ठूला राजनीतिक दलका बीचमा राम्रो समझदारी भएको हो। तर, संविधान जारी भएपछि तिनै परिवर्तनकारी राजनीतिक दलबीचको समझदारीलाई बचाउन सकेनौं, उनले भने, हामीले त्यतिबेला संविधान जारी गरेपछि केपी ओलीलाई प्रधानमन्त्री भनेकै थियौं। तर, स्वयं हामीले त्यो गर्न सकेनौं। उनले दलहरूबीच समझदारी टुट्दै गएको कारणले संविधान कार्यान्वयनमा समस्या आएको बताए। राजनीतिक रूपमा संविधानमा ल्यायौं, तर यसको मूल तत्व कार्यान्वयन भएकै छैन। यसको मूलतत्व, संविधानको सारतत्व कार्यान्वयन गर्ने कुरामा चुकेकै छौं, ढिलाइ भएकै छ, सिटौलाले भने, चाहे संविधानले स्थापित गरेका मौलिक हकका सवाल होस्। गाँस, बास, पानी, शिक्षा आदिका कुरा होस्। चाहे संघीयता कार्यान्वयन गर्ने कुरा होस्। चाहे न्यायालयलाई संविधानले सोचेअनुसार स्वतन्त्र, निष्पक्ष र विश्वसनीय ढंगले अघि बढाउने कुरा होस्। नेकपा माओवादीकी नेतृ पम्फा भुसालले निर्वाचन प्रणाली एउटै हुन नसक्दा राजनीतिक अस्थिरता निम्त्याएको बताउँछिन्। गठबन्धनको सरकार बाध्यता छ। प्रतिनिधित्व समावेशी चाहिएको छ। मिश्रित प्रणाली छ। एउटै सरकार हुँदा ५ वर्ष टिक्न सकिन्थ्यो होला, उनले भनिन्। उनले थपिन्, अर्कोतिर निर्वाचन खर्चिलो बनेको छ। जो पायो त्यहीले निर्वाचन जित्न सक्ने अवस्था छैन। एउटै प्रकारको निर्वाचन प्रणाली बनाइ निर्वाचन खर्च प्रणाली पनि नियन्त्रण गर्नुपर्ने उनको भनाइ छ। निर्वाचन प्रणालीसम्बन्धी व्यवस्था दुइटा भए, प्रत्यक्ष र समानुपातिक। या पूरा प्रत्यक्ष वा पूरा समानुपातिक हुनुपथ्र्यो। हामीले यो विषयमा गम्भीर रूपमा सोच्न नसकेकै हौं। लक्ष्मणलाल कर्ण, नेता, लोसपा यो विषयमा राजनीतिक बहस गर्न जरुरी छ। निर्वाचनमा कुनै ठूलो दलले बहुमत ल्याउन नसक्दा अस्थिरता निम्त्याएको छ। संविधान परिमार्जनमा राष्ट्रिय सहमति हुनु जरुरी छ। निर्वाचन प्रणाली सहमतिमा हुनुपर्छ, उनले भनिन्। एमाले नेतृ अष्टलक्ष्मी शाक्यले धेरै संर्घष गरेर ल्याएको संविधानको कार्यान्वयनको पाटो फितलो भएको बताइन्। उनले भनिन्, संविधान कार्यान्वयन गर्ने सवालमा राजनीतिक दलहरूले कार्यान्वयन गर्न सकेनन्। संविधानको भावना र जनताको समस्याबारेका कानुनहरू बनाएर अघि बढ्नु पथ्र्याे तर त्यो हुन सकेन्। कमजोरी भयो अस्पष्ट भयो। बागमती प्रदेशकी पूर्वमुख्यमन्त्री रहेकी उनले सरकारले संविधानको मर्मअनुसार जानुपर्नेमा आफंै सरकारमा पनि मेलमिलाप नभएको बताइन्। कसरी गर्ने भन्ने कुरामा चिन्तित हुनुपर्थ्यो। संविधानको विषयमा हिजो कसैले बिमती राखेको थिएन। तर, सरकार भने सत्ता, कुर्सी र पदको मोहमा केन्द्रित भयो। यही कारणले प्रदेश पनि अस्त व्यस्त भएको छ, उनले भनिन्। कानुन निर्माण गर्न पनि राजनीतिक दलहरूले गम्भीरता नदेखाएको उनको भनाइ छ। कानुन कार्यान्वनको पाटो फितलो छ, जनतामा संविधान वा लोकतन्त्र गलत त होइन भन्ने शंका उत्पन्न भएको छ। अब एकजुट भएर देश र जनताको हितमा राजनीतिक दलहरूले नसोचे सुखै छैन। उनले थपिन्, सत्ता मोहमा मात्र लागेर हुँदैन। संघर्ष र बलिदानबाट ल्याएको संविधान र संघीयतालाई बचाउन सबैको ध्यान जानुपर्छ। लोकतान्त्रिक समाजवादी पार्टी(लोसपा)का नेता लक्ष्मणलाल कर्ण चुनाव प्रणालीका कारण अस्थिरता आएको बताउँछन्। उनले भने, निर्वाचन प्रणालीसम्बन्धी व्यवस्था दुइटा भए, प्रत्यक्ष र समानुपातिक। संघमा एउटै सरकार बनेन भने प्रदेशमा बन्ने कुरै भएन। या पूरा प्रत्यक्ष वा पूरा समानुपातिक हुनुपथ्र्यो। चुनाव पद्धतिको विषयमा चर्चा गर्नुपर्छ। हामीले यो विषयमा गम्भीर रूपमा सोच्न नसकेकै हौं।, संविधानको मूल मर्म संसदीय व्यवस्थाबाट चल्छ। हामीले तीन सरकार बनायांै स्थानीय सरकार फरक तरिकाले चलेको छ। उ पाँच वर्ष चल्छ। चुनावी प्रक्रियामा पद्धतिमा सुधार गर्न व्यापक जरुरी छ। अस्थायी सरकारले जनताको भावना र मर्म बुझेर काम गर्न सक्दैन, उनले भने। मुलुकमा राजनीतिक स्थिरता नभएसम्म जनताका समस्या यथावतै रहन्छन्। जनताको हक अधिकार पछि पर्दै जान्छन् अस्थिर सरकारले जनताका मर्म बुझ्न सक्दैन्। चित्रलेखा यादव, पूर्वउपसभामुख एवं कांग्रेस नेतृ पूर्वउपसभामुख एवं कांग्रेस नेतृ चित्रलेखा यादवले संविधान र संघीयताको मर्म र भावनाअनुसार पद्धति विकास हुन नसकेको बताइन्। यो मर्मअनुसार हामीले केही काम सम्पन्न गर्न सकेनौं, उनले भनिन्, मुलुकमा राजनीतिक स्थिरता नभएसम्म जनताको समस्या यथावतै रहन्छन्। जनताको हक अधिकार पछि पर्दै जान्छन् अस्थिर सरकारले मर्म बुझ्न सक्दैन्। स्थिरता अपरिहार्य छ। जबसम्म पाँच वर्षको स्थायी सरकार हुँदैन् जनताको अपेक्षाअनुसार हँुदैन। राजनीतिक दलहरू जिम्मेवारीपूवर्क जवाफदेही बन्नुपर्ने उनले बताइन्। हामी राजनीतिज्ञहरू प्रतिबद्ध हुनु जरुरी छ, उनले भनिन्, चाहना र तत्परता चाहिन्छ। संविधान उत्कृष्ट बने पनि कार्यान्वन पक्ष फितलो हुँदा मुलुक पछाडि परेको उनको भनाइ छ। संविधान उत्कृष्ट छ, उनले भनिन्, तर कार्यान्वयन पक्ष फितलो भयो। मुलुक पछाडि पर्यो। राजनीतिक अस्थिरता किन भयो भनेर यसको दायित्व लिनेहरूले बुझ्नुपर्ने उनको भनाइ छ। रफ्तार गति त लिन सकेन नै, सन्तोषजनक पनि हुन सकेन्, उनले थपिन। पहुँच वालाले बजेट जति आफ्नो क्षेत्रमा लगेको उनको आरोप छ। कुर्सी र शक्तिमा हुनेले बजेट आफ्नो क्षेत्रमा लान्छन्। भेदभाव भइरहेको छ, उनले भनिन्, गरिबमाथि केन्द्रित हुन सकेन्,। जनता निराश छन् शक्तिमा हुनेले संविधानको मर्मअनुसार काम नगरी शक्तिको दुरुपयोग गरेका छन्। पूर्वसभामुख ओनसरी घर्ती पनि संविधानको मर्मअनुसार स्थायी सरकार बन्न नसक्दा समस्या यथावत् रहेको स्वीकार्छिन्। अस्थायी सरकारले असर त गरेकै छ, उनले भनिन्, यसको समाधानका लागि सबै राजनीतिक दलहरू एकताबद्ध भएर लाग्नुपर्छ। यो संविधान भनेको सबै दलको आपसी समझदारीमा बनेको हो हामी संविधानको अर्को विकल्पमा जान सक्दैनौं। सबै दलले एउटै भिजन बनाएर कार्यान्वयनको पाटो बलियो बनाएर जानुपर्ने उनले बताइन्। संविधान कार्यान्वयनमा पनि राष्ट्रिय सहमति हुनुपर्छ, उनले भनिन्, प्रदेशलाई दिनुपर्ने अधिकार छिटो हस्तान्तरण गर्नुपर्छ। कानुन बनाउन प्रदेशलाई दिनुपर्छ। त्यो बन्न सक्यो भने प्रदेशमा पनि प्रदेश स्तरीय सहमति गरेर रणनीति तय हुन्छ। दलहरूको सहमतिबाटै स्थिरताको बाटो पहिल्याउन सक्छन्। संविधानमा भएका व्यवस्थालाई राजनीतिक दलहरू मिलेर प्राथमिकताका साथ बहस गर्नुपर्ने उनले बताइन्। सबै दलहरूमाथि उठेर भिजन तय गर्नुपर्छ, उनले भनिन्। राप्रपाका महामन्त्री डा धबलशमशेर राणा भने व्यवस्था नै परिवर्तन गर्नुपर्ने बताउँछन्। यो व्यवस्थाले देश डुबाएको छ, संविधान परिवर्तन नगरी पार लाग्दैन भन्ने जनताले पनि बुझिसके, उनले भने। सार्वभौमसत्ता र राजकीयसत्ता जनतामा हिजो सर्वोभौमसत्ता र राजकीयसत्ता राजामा थियो। यो संविधानले जनतामा निहित गरेको छ। जनताको अधिकारको शक्ति संघीयता, समावेशीतामार्फत तीन तहको सरकारमा बाँटफाँट गरेको छ। तीन तहका सरकार एकल अधिकार, साझा अधिकारका रूपमा बाँडफाँट गरियो। यसले केन्द्रीकृत सत्ताको अन्त्य गरेको छ। संविधानले राजतन्त्रको अन्त्य गर्यो। जनताको सर्वोभौमसत्ता राजाले खोसेका थिए। राष्ट्रको प्रमुख राजा हुने व्यवस्था थियो। अहिले जनताको छोराछोरी नै संवैधानिक राष्ट्रपति हुनसक्ने व्यवस्था गरियो। यो महत्वपूर्ण पक्ष हो। संविधानको सबैभन्दा महत्वपूर्ण पक्ष संघीयता र समावेशीता हो। यसले केन्द्रीकृत सत्ताको अन्त्य गरी जनताको घर दैलोमा अधिकार पुर्याएको हो। स्वतन्त्र न्यायपालिकाको व्यवस्था गरियो। संवैधानिक इजलासको व्यवस्था गरियो। कर्मचारीलाई संघीयता आएन मुलुकको स्थायी सरकार भनेको कर्मचारीतन्त्र हो। मुलुकमा संघीयता आएपछि त्यसको मूल कानुन नै बन्न सकेको छैन। संघीय निजामती सेवा ऐन नबन्दा कर्मचारीको व्यवस्थापन भद्रगोल छ। धेरै कर्मचारी सिंहदरबारमा थुप्रिएर बसेका छन्। स्थानीय तहमा कर्मचारीको अभाव छ। मुुलुक संघीयतामा गए पनि केन्द्रीकृत, एकात्मक भावनाबाट उनीहरूमाथि उठ्न सकेका छ्रैनन्। आँगनमै सिंहदरबार भनिए पनि जनताले यसबाट सेवा प्रवाहमा सन्तुष्टि हासिल गर्न सकेका छैनन्। सुशासनको अवस्था त्यस्तै छ। स्थानीय तहसँगै भ्रष्टाचार पनि घर आगनमा नै पुगेको छ। सेटिङमा देश चलिरहेको छ। भ्रष्टाचार, कुशासन, अनियमितता व्याप्त छ। ठूलालाई चैन सानालाई ऐन छ। जति ठूलो अपराध गरे पनि राजनीतिक नेतृत्व वा ठूलाले उन्मुक्ति पाइरहेका छन्। सानाले मात्रै सजाय भोगिरहेका छन्। जनतामा निराशा र वितृष्णा मात्रै पैदा भएको छ। जसले गर्दा नयाँ संविधान बनेपछि युवाहरू देशमा बस्ने वातावरण बन्न सकेन्। शक्ति पृथकीकरणको सिद्धान्तअनुसार राज्यका तीन अंग व्यवस्थापिका, कार्यपालिका, न्यायपालिका राम्रोसँग चलेको छैनन्। मौलिक हकका नियमावली खै ? संविधान जारी भएको ३ वर्षभित्र मौलिक हक कार्यान्वयन गर्नुपर्ने व्यवस्था संविधानले गर्यो। संविधानमा ३१ वटा मौलिक हकको व्यवस्था छ। तर, अहिलेसम्म मौलिक हकका कानुनहरू बन्न सकिरहेका छैनन्। संविधानविद् डा ज्ञवालीका अनुसार हालसम्म १६ वटा मात्रै मौलिक हकका कानुन बनेका छन्। ३१ वटा मौलिक हकसम्बन्धी कानुन बन्न सकेका छैनन्। उनले सरकारले संवैधानिक दायित्व पनि पूरा गर्न नसकेको बताए। आफ्नो दायित्व के हो भन्ने संघीय सरकारलाई लागेन, उनले भने। कानुन बने पनि केहीका नियमावली बनेका छैनन्। संविधानले १३ वटा संवैधानिक आयोगको व्यवस्था गरेको छ। तर, यी संवैधानिक दायित्वअनुसार काम गर्न सकेका छैन। जसले जनताको जनजीविका, शिक्षा, स्वास्थ्य, रोजगारी अधिकार, सेवा प्रवाहको अवस्था कमजोर छ।"
के प्रधानमन्त्रीले राष्ट्रसंघमा जुटाउलान् अन्तर्राष्ट्रिय साथ ?,"काठमाडौं : मुलुकभित्र १० वर्षसम्म चलेको सशस्त्र द्वन्द्वकाल सकिएको सत्र वर्ष नाघ्यो। तत्कालीन विद्रोही नेकपा (माओवादी) ले पटकपटक सत्तारोहण गरेको छ। माओवादी अध्यक्ष पुष्पकमल दाहाल प्रचण्ड द्वन्द्वकालीन घटनालाई निष्कर्षमा पुयाउने प्रतिबद्धताकासाथ बिहीबार संयुक्त राष्ट्रसंघ (यूएन) को महासभालाई सम्बोधन गर्दै छन्। तर, द्वन्द्वपीडितमा कुनै उत्साह छैन। प्रधानमन्त्री दाहाल न्युयोर्कमा आयोजना हुने संयुक्त राष्ट्रसंघको ७८औं महासभामा जानुअघि नै संक्रमणकालीन न्यायसँग सम्बन्धित विधेयकमा सहमति जुटाउन सक्रिय थिए। तर, सहमति कायम नगराई अमेरिका प्रस्थान गरेका छन्। संक्रमणकालीन न्यायसँग सम्बन्धित बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेका विधेयक संसद् सचिवालयमा गत चैतमै दर्ता भएको थियो। राजनीतिक सहमति नजुट्दा अलपत्र अवस्थामा छ। जबसम्म व्यवहारमै प्रतिबद्धता कार्यान्वयन गरिन्न तबसम्म बोलिएको कुरा विश्वास गर्न नसकिने द्वन्द्वपीडितहरू बताउँछन्। द्वन्द्वपीडितमा न्याय नपाउँदाको पीडा र आक्रोश छ। द्वन्द्वकालमा बलपूर्वक बेपत्तापूर्वक पारिएका व्यक्तिहरूको अवस्था अन्योल छ। द्वन्द्वकालका घटनाको छानबिन र शवोत्खननसमेत गरी दोषीलाई कारबाही, पीडितलाई क्षतिपूर्ति र बेपत्ताको अवस्था सार्वजनिक गर्न हालसम्म १ सय ८६ वटा सिफारिस गरिसकेको छ। बेपत्ता आयोगमा अझै ८ सय २१ वटा उजुरी विचाराधीन छन्। सत्यनिरुपण तथा मेलमिलाप आयोगमा द्वन्द्वका झन्डै ६४ हजार उजुरी अलपत्र छन्। सशस्त्रद्वन्द्व (२०५२२०६३) को औपचारिक अन्त्य बृहत् शान्ति सम्झौताको हस्ताक्षरबाट भयो। तत्कालीन द्वन्द्वरत पक्षहरू पटकपटक सत्तारोहणसमेत गरिसकेका छन्। तत्कालीन प्रधानमन्त्री शेरबहादुर देउवाको कार्यकालमा माओवादीले युद्ध सुरु गरेको थियो। त्यसयता देउवा पटकपटक प्रधानमन्त्री भइसकेका छन्। त्यस्तै २०६३ पछि दाहाल पनि तेस्रोपटक प्रधानमन्त्री भइसकेका छन्। ओली पनि तीनपटक प्रधानमन्त्री भइसकेका छन्। अमेरिका जानुअघि नै प्रधानमन्त्री दाहालले सत्तासहयात्री कांग्रेस सभापति शेरबहादुर देउवा र प्रमुख प्रतिपक्षी एमालेका अध्यक्ष केपी ओलीसँग बालुवाटारमा छलफल गरेका थिए। आईसीजेकी वरिष्ठ अन्तर्राष्ट्रिय कानुनी सल्लाहकार डा मन्दिरा शर्मा द्वन्द्वकालीन मुद्दाको समाधानका लागि हरेक सरकारले प्रतिबद्धतामात्र गरिरहेको बताउँछिन्। सत्तामा पुग्यो कि प्रतिबद्धता व्यक्त भइहाल्छ। व्यवहारमा कार्यान्वयन नहुँदासम्म विस्वस्त हुन सकिँदैन, डा शर्मा भन्छिन्, कसैले पनि जवाफदेहिता नलिने, मुखले मात्र प्रतिबद्धता व्यक्त गरेर समाधान हुन्छ र ? द्वन्द्वपीडित पनि सरकारका कुरामा उति भरोसा गर्दैनन्। विगतका वर्षहरूमा पनि तत्कालीन प्रधानमन्त्री शेरबहादुर देउवा, केपी शर्मा ओली एवं परराष्ट्रमन्त्रीहरूले समेत नेपालको संक्रमणकालीन न्याय प्रक्रिया विश्वसनीय प्रक्रियाद्वारा टुंग्याउने प्रतिबद्धता झन्डै एक दशकदेखि महासभामा जाहेर गरिरहेका छन्, द्वन्द्वपीडित साझा चौतारीका संस्थापक अध्यक्ष सुमन अधिकारी भन्छन्, तर, त्यो कहिल्यै नटुंगिनु लाजमर्दो हो। विधेयकमै विमति संक्रमणकालीन न्यायसँग सम्बन्धित बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक संसद् सचिवालयमा गत चैतमै दर्ता भएको थियो। ६ महिना नाघिसक्दा पनि अघि बढ्न सकेको छैन। प्रतिपक्षी एमालेले सहमतिबिना हतारमा विधेयक दर्ता गराएकामा आपत्ति जनाउँदै द्वन्द्वपीडितलाई न्याय र परिपूरणसम्बन्धी प्रस्तावित विषयहरूमाथि संशोधनको गर्नुपर्ने माग गरेको छ। विधेयकमा प्रस्तावित क्षमादान, अभियोजन, हदम्याद, आयोगहरूको गठन र नियुक्ति प्रक्रिया, बालसैन्य र अदालतको क्षेत्राधिकारलगायत विषयमा संशोधन गर्नुपर्ने एमालेको अडान छ। विधेयकको मस्यौदालाई लिएर राष्ट्रिय मानवअधिकार आयोग, द्वन्द्वपीडित एवं संक्रमणकालीन न्यायका क्षेत्रमा क्रियाशील संस्थाले समेत विरोध जनाउँदै आएका छन्। गम्भीर मानवअधिकार उल्लंघनका दोषीलाई आममाफी दिने गरी विधेयक ल्याइएको भन्दै पीडित तथा राष्ट्रियअन्तर्राष्ट्रिय समुदायले पनि आलोचना गरेका छन्। संसद्को कानुन समितिले विधेयकमा सहमति जुटाउन निर्देशन दिएको छ। राजनीतिक सहमतिका आधारमा विधेयकलाई टुंगो लगाउन प्रधानमन्त्री दाहालले देउवा र ओलीसँग छलफल गरेका हुन्। देउवा नेतृत्वको तत्कालीन सरकारले ल्याएको विधेयकलाई सामान्य फेरबदल गरेर दाहाल सरकारले गत चैतमा विधेयक दर्ता गराएको हो। कांग्रेस र माओवादीकै समझदारीमा विधेयक दर्ता भएको हो। वरिष्ठ अधिवक्ता सुनीलकुमार पोखरेल विधेयकले द्वन्द्वकालीन मुद्दाहरूको केही हदसम्म सम्बोधन गर्ने खोजेको बताउँछन्। शान्ति प्रक्रियाको एउटा पिलर परिपूरण पनि हो। विधेयकले परिपूरणलाई अधिकारका रूपमा स्थापित गरेको छ। पीडकले परिपूरण दिन सकेन भने राज्यसँग माग्ने अधिकारका रूपमा स्वीकार गरेको छ। योे बलियो पक्ष हो, नेपाल बार एसोसिएसनका पूर्वमहासचिव पोखरेल भन्छन्, तर, विधेयकले मानवअधिकारका सन्दर्भमा दुई किसिमको परिभाषा गरेको छ। मानवअधिकारको उल्लंघन र मानवअधिकारको गम्भीर उल्लंघनभित्र पारिएका विषयवस्तुले कहीँ न कहीँ संक्रमण अन्त्य गर्ने र न्याय बिर्सन खोजे जस्तो सन्देश दिन खोजेको पाइन्छ। भविष्यमा यस खालका द्वन्द्व नदोहोरिन पनि सत्य र न्याय स्थापित हुनुपर्छ। त्यसबाट चुकेमा दुर्भाग्यपूर्ण हुनेछ। सर्वोच्च अदालतले यसअघि सशस्त्र द्वन्द्वकालमा भएका अन्तर्राष्ट्रिय कानुनको गम्भीर उल्लंघनका मुद्दाको छानबिन गर्न सरकारलाई पटकपटक आदेश दिएको छ। डा शर्मा द्वन्द्वकालीन घटनाका सम्बन्धमा पटकपटक छलफल भइसकेको बताउँछिन्। यस खालका मुद्दामा सर्वोच्च अदालतले तोकेको दायरा र अन्तर्राष्ट्रिय कानुनबारे छलफल भइसकेको छ। बुझाइमा समस्या छ जस्तो लाग्दैन, डा शर्मा थप्छिन्, बुझेको कुरालाई कार्यान्वयन गर्नेमा जवाफदेहिता चाहिन्छ। त्यस खालको जवाफदेहिता पाइएको छैन। पदाधिकारीविहीन आयोग विस्तृत शान्ति सम्झौतामा सशस्त्रद्वन्द्वका क्रममा मानव अधिकारको गम्भीर उल्लंघन गर्ने तथा मानवताविरुद्धको अपराधमा संलग्नहरूबारे सत्य अन्वेषण र समाजमा मेलमिलापको वातावरण निर्माण गर्न आपसी सहमतिबाट उच्चस्तरीय सत्यनिरुपण तथा मेलमिलाप आयोग गठनको व्यवस्था गरियो। त्यस्तै बेपत्ता पारिएका व्यक्तिका सम्बन्धमा छानबिन, सत्य अन्वेषण, परिपूरणको सिफारिस, परिचयपत्र वितरण, छानबिनबाट दोषी देखिएका पीडकमाथि कारबाही सिफारिस गर्ने समेतका कार्य गर्न बेपत्ता आयोग गठन गरियो। २०७९ साउनदेखि यी दुवै आयोग पदाधिकारिविहीन छन्। पदाधिकारी नहुँदा आयोगबाट सम्पादन हुने कार्यहरू प्रभावित भएका छन्। बेपत्ता पारिएका व्यक्तिको छानबिन आयोगमा दर्ता भएका कुल उजुरीको संख्या ३ हजार २ सय ८८ रछ। पीडित परिचय प्राप्त व्यक्तिको संख्या ३ हजार ९ सय ९५ छ। अहिले आयोग पदाधिकारीविहीन छ। सचिव श्यामकुमार भट्टराई पनि उच्च अदालतमा न्यायाधीशमा सिफारिस भएका छन्। त्यस्तै सत्यनिरुपण तथा मेलमिलाप आयोग पनि पदाधिकारीविहीन छ। गत भदौ १९ गते फणीन्द्र गौतमले आयोगमा सचिवको जिम्मेवारी पाएका छन्। आयोग पदाधिकारिविहीन हुँदा द्वन्द्वकालीन घटनाको सत्य, तथ्य पत्ता लगाउने, घटनामा संलग्नहरूलाई कानुनको दायरामा ल्याउने तथा पीडित परिवारलाई परिपूरण सिफारिस गर्ने कार्य अलपत्र परेको छ। आईसिजेकी वरिष्ठ कानुनी सल्लाहकार डा शर्मा सरकार संवेदनशील नहुँदा कानुन संशोधन हुन नसकेको बताउँछिन्। अहिले पदाधिकारी नियुक्त हुनु र नहुनमा खासै अर्थ राख्दैन, डा शर्मा भन्छिन्, नयाँ कानुनअनुसार प्रक्रियागत ढंगले नयाँ आयुक्तहरू नियुक्त गर्दा बढी उपयुक्त हुन्छ। सरकार मात्र होइन अन्य राजनीतिक दलले पनि यस कुरामा त्यति सरोकार राखेको देखिँदैन। सत्यनिरुपण तथा मेलमिलाप आयोगका पूर्वअध्यक्ष गणेशदत्त भट्ट पनि राजनीतिक समझदारी र सहयोगात्मक वातावरण निर्माण हुनुपर्नेमा जोड दिन्छन्। आयोगको एक्लो प्रयासले मात्र द्वन्द्वकालीन घटनाको स्थायी समाधान नहुने उल्लेख गर्दै उनी भन्छन्, सरकारका साथै राष्ट्रिय अन्तर्राष्ट्रिय संघसंस्था, नागरिक समाजबाट आवश्यक सहयोग समन्वय प्राप्त हुने वातावरण तयार हुनुपर्छ। अन्तर्राष्ट्रिय सहयोग कति आवश्यक ? डा शर्मा अन्तर्राष्ट्रिय सहयोग लिन खोजेको पनि नदेखिएको बताउँछिन्। द्वन्द्वकालीन मुद्दाहरू गुजुल्टो परिरहँदा पीडितको आक्रोश राजनीतिक शक्तितर्फ नै हुन्छ। राष्ट्रिय रूपमा नै समाधान गर्छौं भन्ने तर समाधानमा एकजुट नहुने समस्या दलहरूमा देखिएको छ, डा शर्मा भन्छिन्, अन्तर्राष्ट्रिय सहयोग लिन सक्दा राम्रो हुन्छ। वैधताप्राप्तिका लागि पनि राम्रो हुन्छ। अन्तर्राष्ट्रिय मान्यता पनि पाउँछ। आवश्यक स्रोत जुटाउन पनि मद्दत गर्छ। विश्वसनीयता बढाउन सहयोग पुग्छ। अरू मुलुकहरूका लागि पनि नमुना बन्छ। वरिष्ठ अधिवक्ता पोखरेल द्वन्द्वरत दुवै पक्षहरू सरकारमा रहेको बेला समाधान गर्ने महत्वपूर्ण अवसर भएको बताउँछन्। अवसरको सदुपयोग गर्न सक्छसक्दैन त्यो प्रतिक्षाको विषय छ। यस अवसरको उपयोग गर्ने सफलता मिल्यो भने मुलुकको शान्ति प्रक्रिया टुंगोमा पुग्छ, वरिष्ठ अधिवक्ता पोखरेल भन्छन्, सर्वोच्चका फैसला र संक्रमणकालीन न्यायमा अन्तर्राष्ट्रिय मापदण्ड र मूल्य मान्यता बिर्सने वा कम्प्रोमाइज गर्नुहुँदैन। शान्ति प्रक्रियालाई पीडित केन्द्रित बनाई समाधान गर्न सक्ने अवसर छ।"
सरकारको विकल्प खोज्नुपर्ने कोइराला समूहको जोड,"काठमाडौं : सत्तासीन कांग्रेसका डाशेखर कोइराला पक्षधर नेताहरूले सरकारले चित्तबुझ्दो काम नगरेको भन्दै विकल्प खोज्नुपर्नेमा जोड दिएका छन्। केन्द्रीय कमिटीको बैठकको तयारीबारे कोइराला पक्षको मंगलबारको भेलामा सरकारको कार्यशैलीप्रति तीब्र असन्तुष्टि व्यक्त गरिएको थियो। कोइरालाले पनि सरकारको विकल्प खोज्नुपर्ने धारणा यसअघि नै सार्वजनिक गरिसकेका छन्। सरकारले जति गतिशील र निश्पक्ष ढंगले काम गर्नुपर्ने हो त्यो नभएको कुरा त सरकारको कार्यशैलीले नै स्पष्ट गरेको छ नि, सहमहामन्त्री जीवन परियारले भने, कांग्रेस सत्तामा छ। तर, कांग्रेस सरकारमा भएको अनुभूति जनताले गर्न पाएका छैनन्। भेलामा सरकारको गतिशीलता सँगै केन्द्रीय कार्यसमिति बैठकमा कसरी प्रस्तुत हुने भन्ने विषयमा छलफल भएको परियारले बताए। कांग्रेस केन्द्रीय कार्यसमितिको बैठक बिहीबारदेखि बस्दै छ। गत साउन २ गते बसेको बैठकले विधानअनुसार हरेक दुई महिनामा केन्द्रीय समिति बैठक बस्नुपर्ने व्यवस्था छ। इतर समूहले सरकारको काम कारबाहीमा असन्तुष्टि जनाउँदै पार्टीको केन्द्रीय समिति बैठकमा सरकारले जनताको न्यूनतम आवश्यकताप्रति ध्यान नदिएको विषयमा सरकारमा ध्यानाकर्षण गर्ने तयारी गरेको छ। बैठकमा सहभागी कोइरालानिकट एक नेताका अनुसार सरकारको कामप्रति चित्त नबुझेका कारण विकल्प तिर जानुपर्ने विषयमा पनि भेलामा छलफल भएको थियो। ती नेताले भने, कांग्रेसको नेतृत्वमा सरकार छैन तर कांग्रेस पनि सरकारमा छ। कांग्रेस सरकारमा भएको आभास जनतालार्ई दिन सकिएको छैन। सरकार कहाँ चुकेको छ। कांग्रेसका नेताहरूले नियमनकारी भूमिका निर्वाह गर्न सकेनन्। यो विषयमा केन्द्रीय समितिको बैठकमा कुरा उठाउँछौं। सरकारले जनताको दैनिकीलार्ई केन्द्रित गरेर सरकार छ है भन्ने आभास त दिनुपर्छ त्यो दिन सकेको छैन। ती नेताले भने। बैठकमा सहभागी अधिकांश नेताले सरकार स्टन्टबाजी गर्नमै अभ्यस्त रहेको भन्दै सरकारका काम, सरकारले लिइरहेका निर्णयहरूप्रति असन्तुष्टि जनाएका छन्। बैठकमा अर्का एक केन्द्रीय सदस्यले सरकारले काम गर्न नसक्ने अनि त्यसको अपजश कांग्रेसलार्ई लगाएको देखिएको भन्दै अब यसको विकल्प खोज्नुपर्ने बताएका छन्। कांग्रेसकै बलबाट बनेको सरकारले कांग्रेसलार्ई नै बदनाम गर्न खोजेको भन्दै दोष कांग्रेसलार्ई दिएर उम्किने कोसिस गरेको छ। यतिबेला कांग्रेसले नै भ्रष्टाचारलार्ई बढावा दिएको जस्तो देखाउन खोजिएको छ। यसरी हुँदैन यसको विकल्पका विषयमा बैठकमा कुरा उठ्छ। भ्रातृ संस्थाहरूको चुनावको प्रसंगलार्ई ओझेलमा पारेर हचुवाका भरमा केन्द्रीय सदस्यहरू मनोनीत गरेकोप्रति संस्थापन इतर समूह असन्तुष्ट छ। उक्त विषय पनि बैठकमा उठाइने केन्द्रीय सदस्यले बताए। भ्रातृ संस्थाहरूलार्ई चलायमान बनाउन नसकेको विषयमा पनि बैठकमा ध्यानाकर्षण गराउने तयारीमा इतर समूह छ। बैठकमा कानुनमन्त्री समेत रहेका पार्टीका उपसभापति धनराज गुरुङले महिला संघ, तरुण दलमा आफ्नो समूहका साथीहरूलार्ई रोक्ने काम भएको भन्दै आफ्नै समूहका साथीहरू पनि एजेन्डाप्रति क्लियर हुनुपर्ने बताएका थिए। उनले सरकारको ब्रिफिङ सुनाउँदै प्रधानमन्त्री पुष्पकमल दाहाल प्रचण्डलार्ई सुशासनका पक्षमा उभिन दबाब दिएको भन्दै न्यायाधीश नियुक्तिको प्रशंसा पनि गर्न भ्याए। उनले भने, १५ वर्षपछि सही मान्छेलार्ई न्यायाधीश नियुक्त गरिएको छ। उनले सरकारको ढाकछोप गर्दै भने, सरकारले काम गरिरहेको छ। यो सरकारलार्ई काम गरेन भन्नु भएन। काम गर्नु दिनुपर्छ। कोइराला पक्षले महामन्त्री गगन थापाले गत केन्द्रीय समितिको बैठकमा प्रस्तुत गरेको कार्यतालिका अवरुद्ध हुन नदिने निर्णय नै गरेको छ। उक्त बैठकले वार्षिक कार्यतालिकाले पार्र्टी चलायमान भएको निष्कर्ष निकाल्दै भनेको छ। बैठकमा भएका विषय बारे जानकारी दिँदै केन्द्रीय सदस्य दिलेन्द्र बडुले भने, कार्यतालिकालार्ई अवरुद्ध हुन दिन हुँदैन। कार्ययोजना र कार्यतालिका पाएरै पार्र्टी अघि बढेको छ। कार्यतालिकाको समीक्षा गर्नुपर्छ। कार्यक्रमहरूको निरन्तरता हुनुपर्दछ। त्यसो हुँदा पार्टी चलायमान भइराख्छ। महामन्त्रीद्वय थापा र विश्वप्रकाश शर्माले केन्द्रीय समितिमा पेश गरेको वार्षिक कार्यतालिकालार्ई १० साउनमा पार्टीले पारित गरेको थियो।"
दैवले अन्याय गर्नुभयो,"इलाम : दैव छन् कि छैनन् मलाई थाहा छैन तर छन् भने उहाँले न्याय गर्नुभएन। नेपालको संविधान निर्माणमा महत्वपूर्ण भूमिका खेलेका संविधानसभा अध्यक्ष सुवास चन्द्र नेम्बाङको सम्झनामा उनको जन्मथलो इलाममा मंगलबार आयोजना गरेको श्रद्धाञ्जली सभामा नेम्बाङका कान्छा छोरा सुहाङ नेम्बाङ भन्दै थिए, हाम्रो परिवारलाई टुहुरो बनाएर जानुभयो, पुरा देश र इलामलाई रुवाएर जानुभयो। नेम्वाङको निधन भएपछि इलामले, इलाम र काठमाडौं जोड्ने सेतु गुमेको ठानिरहेको छ। उनै सुवास नेम्बाङको जन्मथलोमा नेकपा एमाले कोसी प्रदेश कमिटीले आयोजना गरेको सभामा शालीन नेताको सम्झनामा सबैका आँखा रसाए। नेम्बाङका कान्छा छोरा सुहाङ नेम्वाङले सभालाई सम्बोधन गर्दै स्वर्गीय पिता नेम्बाङका सपना पुरा गर्न परिवार नै लाग्ने बताए। उनले भने, उहाँलाई हजुरहरूले दिएको सम्मानलाई हाम्रो परिवारले कहिल्यै बिर्सर्ने छैन।नेम्बाङको गला विचबीचमा अवरुद्ध हुँदै थियो। उनले थपे, यो दुःखद् घडिमा म तपाईंहरूको सामु आइपुग्छु भन्ने सोचेको पनि थिइनँ। उनी झनै भावुक त्यतिबेला भए जतिबेला उनले १० महिनाअघि निर्वाचनमा भोक प्यास नभनी चुनावमा खट्ने इलामे जनतालाई सम्झे। पिता नेम्वाङले दश महिनाअघि विजय हासिल गरेर संघीय सांसद बनेकै इलामको क्षेत्र न २ को चोक बजारमा उभिएर उनी बोलिरहेका थिए। पिता नेम्वाङको निर्वाचनलाई नजिकबाट नियालेका उनले भावुक हुँदै भने, राजनीति विकृत हुँदै गएको, नागरिक निरास बन्दै गएको, संविधान र कानुनले सोच्दै नसोचेको अराजक कार्य हुँदै गएको विषयमा उहाँ निक्कै चिन्तित हुनुहुथ्यो। उनले थपे, सम्वृद्ध नेपालको निर्माणले मात्र उहाँप्रतिको सच्चा श्रद्धाञ्जली होला। उनले आफू पिताको छत्रछायाँमा हुर्के पनि राजनीतिमा सक्रिय नभएको बताए। उनले राजनीतिक परिवारमा जन्मैकै कारण कसैले अवसर पाउनुपर्छ भन्ने नठानेको बताए। इलाममा नेम्बाङको निधनपछि उनका कान्छा छोरालाई इलाम क्षेत्र न २ मा हुने उप निर्वाचनमा उम्मेदवार बनाउन सक्ने सम्भावनामा चर्चा भइरहेको समयमा उनको यस्तो अभिव्यक्ति आएको हो। शालीन छवि बनाएका नेम्बाङ २०५६ सालमा इलाम क्षेत्र नं २ बाट निर्वाचन जित्दै आएका थिए।"
"मौसम नखुल्दा घुर्मैलो पछ्यौरी, खुलेपछि तिम्बुङ पोखरी","फिदिम : स्वर्ग कस्तो हुन्छ ? सायद स्वर्ग कसैले देखेको छैन। नदेखेको स्वर्ग पुग्ने कुरै भएन। तर, पवित्र, शान्त, शौम्य, सुन्दर, रमणीय, अनुपम, अलौकिक र आकर्षक ठाँउनै स्वर्ग हो भन्ने भास्य छ। त्यसैले त तिम्बुङ पोखरीलाई मानिसले स्वर्गको उपमा दिन्छन्। चार हजार तीन सय ३५ मिटरको उचाइमा अवस्थित तिम्बुङ पोखरी प्राकृतिक छटाहरूको अनुपम भूस्वर्ग हो। यहाँ पुग्ने अधिकांशले पोखरीलाई स्र्वगसँग तुलना गर्छन्। तिम्बुङको भ्रमण गरेपछि फिदिमका धनकुमार लावतीले स्वर्गको टुक्रासँग पोखरीको तुलना गरे। नपुगेको, नदेखेको स्वर्गको के बयान गरुँ ! स्वर्ग त यही कतै छ, केवल महशुस गर्न सक्नुपर्छ, उनी भन्छन् तिम्बुङ पोखरी स्वर्गको एउटा टुक्रा हो।, लावतीले भनेजस्तै स्वर्ग भनेकै तिम्बुङ जस्तो लाग्छ। तिम्बुङ साँच्चिकै शान्त छ। सफा छ। सुन्दर छ। मनमोहक छ। अनुपम अनि अलौकिक छ। तिम्बुङ एउटा सुन्दरताको कुमारी गन्तव्य हो। तिम्बुङ दर्शन गर्ने जो कोहीको मन पुलकित हुन्छ। पुष्पित हुन्छ। पल्लवित हुन्छ। तिम्बुङ पुगेर मात्र नेपाल बुझ्न सकिने जोरपोखरीका भीम खतिवडा तर्क गर्छन्। नेपाल बुझ्ने हो भने एक पटक तिम्बुङ पुग्नै पर्छ, खतिवडाले भने तिम्बुङ देखेपछि कसले भन्छ नेपाल स्वर्ग हैन भनेर ?, तिम्बुङ पुग्नेबित्तिकै चिसो सिरेटोले कान निमोठ्नुअघि पोखरीको अनुपम दृश्यले मन लोभ्याउछ। नीलो कञ्चन, स्निग्ध पोखरी, जसलाई कडा चट्टानले घेरेर सुरक्षित गरेको छ। नीलो आकाश पानीमा टल्कन्छ। भित्ताको अजंगको पहाड पोखरीमा ऐना झैं देखिन्छ। यतिलेमात्र तिम्बुङको पहिचान कहाँ हुन्छ र ? सफा पोखरीको सुन्दरताले पुग्ने सबैंको मन लोभ्याउछ। पोखरीको वरीपरिका पहरामा लोपन्मुख बनस्तपति केन्जो र माईकोपिला फूलेको देखिन्छ। यहाँको प्रकृतिसँग विचरण गर्न मिल्छ। क्षणभरमै बादल लुकामारी खेल्न आइपुग्छ। मौसम नखुल्दा घुर्मैलो पछ्यौरीले अनुहार छोपेको परिवेशमा तिम्बुङलाई देखिन्छ। यहाँको प्रकृतिमा उमंगका लाभाहरू पोखरीको पानीमा सलबलाएको देखिन्छ, तिम्बुङ पुगेर तुलसी आचार्यले भने यो क्षेत्र प्राकृतिक रूपमा सुन्दर मात्र हैन, पवित्र पूण्यभूमि पनि हो। पोखरी पुगेर फर्केपछि गहिरो ध्यानबाट व्यूँझेजस्तो भयो। तर, उनले पोखरीसम्म पुग्नका लगि पूर्वाधार निर्माणमा राज्यले चासो दिनुपर्ने बताए। पाँचथरको याङवरक र ताप्लेजुङको सिदिङ्वा गाँउपालिकाको संगमस्थलमा तिम्बूङ पोखरी अवस्थित छ। तिम्बुङ क्षेत्रमा क्षणभरमै मौसम बदलिन्छ। पोखरी र कुहिरोको लुकामारी बिचित्रको लाग्छ। कुहिरोले पोखरीलाई छोप्ने र छाड्ने क्रम निरन्तर चलिरहन्छ। पोखरी आसपाका भौगोलिक दृश्यहरू अनुपम छन्। पोखरीको निकासबाट पाँचथर र ताप्लेजुङको सिमारेखा भएर निरन्तर बगिरहन्छ इवाँ खोला अर्थात् इन्द्रवाती। पोखरीको दृश्यावलोकन गर्न बिहानको समयमा उपयुक्त हुने पर्यटन व्यवसायी अमिर राईले बताए। मौसम खुलेको बेला मात्र पोखरीको वास्तविक सुन्दरतालाई नियाल्न सकिन्छ, राईले भने बिहानीपख मौसम खुल्छ। त्यसबेला पोखरीको सुन्दरतामा रमाउन सकिन्छ। दृश्यपान गरेर चरम आनन्द लिन सकिन्छ। नेपालकै प्रसिद्ध धार्मिक पर्यटकीय गन्तव्यको रूपमा तिम्बुङलाई चिनिन्छ। घुमन्तेहरूका लागि तिम्बुङ सपनाको गन्तव्य हो। तिम्बुङ नेपालको भर्जिन पदमार्गसहितको पर्यटकीय गन्तव्य हो। पूर्वकै गहनाको रूपमा रहेको तिम्बूङलाई नेपाल सरकारले घोषणा गरेका मुख्य सय वटा पर्यटकीय गन्तव्यमा समेटेको छ। यो क्षेत्र साहसीक पदयात्राको गन्तव्य पनि हो। यहाँ लोपन्मुख प्रजातिका केन्जो, माईकोपिला लगायतका वनस्पति पाइन्छन्। जटामसी, बुकीफूललगायतका फूलहरूले तिम्बुङ क्षेत्रलाई सजिसजाउ गरेको छ। यो क्षेत्र पदयात्राको लागि अब्बल स्थान हो। पदयात्राका लागि साउनदेखि मंसिरसम्म उयुक्त सिजन मानिन्छ। तर, पर्यटन व्यवसाययीहरू बाहै्रमहिना पदयात्रा गराउन सकिने बताउँछन्। हामी जुनसुकै समयमा पनि पर्यटकहरू ल्याउने कोसिसमा छौं, राई भन्छन् सरकारले सहयोग गरेको खण्डमा बाह्रै महिना पर्यटकहरू ल्याउन सकिन्छ। स्थानीय स्तरबाटै ट्रयाकिङ रुटलाई व्यवस्थित गरिँदैछ। अब्बल गन्तव्य भएर पनि पूर्वाधार निर्माणमा सरकारी उदाशिनता देखेर यहाँ पुग्ने पर्यटकहरू आश्चार्य मान्छन्। तिम्बुङ पोखरी प्रचुर सम्भावनाको खानी नै रहेछ, पोखरी पुगेका सुबास बाँस्कोटाले भने तर, यसको विकासका लागि सरकारको उदासीनता देखेर आश्चार्य लाग्यो। पोखिरदेखि पाँचथरतर्फको चार किलोमिटर र ताप्लेजुङ तर्फको ६ किलोमिटर पैदल मार्गलाई व्यवस्थित गरिएको छ। पर्यटन मन्त्रालय र गाँउपालिकाको आर्थिक लगानीमा कालिखोला तर्फको ६ किलोमिटर पदमार्ग व्यवस्थित गरिएको छ, सिदिङ्वा १ कालिखोलका वडाध्यक्ष गोपाल बानियाले भने दुई करोड रुपैयाँले पाङ्दुवासम्म पदमार्ग निर्माण गरिएको छ। यहाँ राष्ट्रिय पंक्षी डाँफे पनि देख्न सकिन्छ। चौरी र भेडीगोठ प्रशस्त पाइन्छन्। पछिल्लो समयमा होमस्टेहरू निर्माण भइरहेका छन्। होमस्टे र चौंरी गोठमा बास बस्नुपर्छ। तीन दिनमा तिम्बुङ पोखरी प्राकृतिक छटहरूको भूस्वर्ग ठानिएको तिम्बुङ पोखरी पुग्न पाँचथर सदरमुकाम फिदिमदेखि तीन दिन लाग्छ। पाँचथरको याङवरक गाँउपालिकाको बेतेनीसम्म गाडीमा जान सकिन्छ। त्यहाँदेखि दुई दिनको पैदल यात्रापछि तिम्बुङ पुग्न सकिन्छ। तिम्बुङ जाने दुईवटा पदमार्ग छन्। बेतेनीदेखि ताप्लेजुङको कालिखोला, डढुवा, नुनथला, पाङ्दुवा र ठूलोभञ्ज्याङ हुँदै पोखरी पुगिन्छ। यो मार्ग पदयात्राका लागि सबैभन्दा छोटो र व्यवस्थित मार्ग हो। अर्को पदमार्ग याङवरकको बेतेनीदेखि फलेके, पहाडेमगु हुँदै तिम्बुङ पुग्न सकिन्छ। यता च्याङथापुहुँदै मध्यपहाडी लोकमार्गको उद्गमबिन्दु चिवाभञ्ज्याङ भएर पनि तिम्बुङ जान सकिने बेतेनीका डिल्लि ओलीले जानकारी दिए। तर, यो मार्ग कालिखोलाको बाटो भन्दा लामो र कठिन छ। बेतेनीदेखि पैदल हिँडेको दुई दिनमा पोखरी पुग्न सकिन्छ। जाँदा हिमाल र उच्च पहाडका मनोरम दृश्यहरू देख्न सकिन्छ। स्थानीय उत्पादन र गोठमा बनेका परिकारहरूको स्वाद चाख्न पाइन्छ। होमस्टे र चौंरी गोठमा बास बस्नुपर्ने हुन्छ। किन जाने तिम्बुङ ? मानिसहरू तिम्बुङ मुख्य तीन कारणले जाने गरेको पर्यटन व्यवसायी अमिर राईको तर्क छ। धार्मिक, पर्यटकीय र वनस्पतिहरूको अनुसन्धानका लागि मानिसहरू तिम्बुङ आउँछन्। धार्मिक दृष्टिकोणले तिम्बुङलाई अब्बल गन्तव्य मानिन्छ। यहाँ विष्णु भगवान्का भक्तहरूले पोखरीमा गएर पूजा गर्ने गर्छन्। पोखरी नजिकै विष्णुमन्दिर पनि निर्माण गरिएको छ। जनैपूर्णिमा र नागपञ्चमीको बेला हिन्दूधर्मावलम्बिहरूको घुइँचो लाग्छ। यहाँ पूजा गर्दा मनोकाक्षा पुरा हुने भएकाले मानिसहरू भाकल पुरा गर्न आउनुहुन्छ, कालिखोलाका नन्दराम बाँनीयाले भने। यो क्षेत्र नेपालको अब्बल पर्यटकीय गन्तव्य हो। प्रकृतिसँग रमाउन पर्यटकहरू आउने गर्छन्, अमिर राईले भने यो नेपालको अब्बल धार्मिक पर्यटकीय गन्तव्य हो। नेपाल सरकारले तिम्बुङ पोखरीलाई देशका सयवटा गन्तव्यमा समेटेको छ। यहाँ लोपोन्मुख जडिबुटी र वनस्पतिको अनुसन्धानका लागि पनि अनुसन्धानकर्ताहरू आउने गरेका छन्। धार्मिक, पर्यटकीय र रिसर्चका हिसावले तिम्बुङ प्रसिद्ध छ। तिम्बुङको विकासमा सरकारको उदासीनता देशका सय पर्यटकीय गन्तव्यको पहिचान गर्दै नेपाल सरकारले सन् २०२० लाई पर्यटन वर्ष घोषणा गयो। सय वटा पर्यटकीय गन्तव्यमा तिम्बुङ पोखरी पनि समावेश भएपछि यस क्षेत्रको पूर्वाधार विकासमा सरकारले कदम चाल्नेमा स्थानीयहरू ढुक्क थिए। धार्मिक पर्यटकीय गन्तव्यको रूपमा तिम्बुङलाई विकास गर्न गर्ने कोसी प्रदेशकै आर्थिक समृद्धिमा कोशेढुंगा हुनेमा सरोकारवालाहरूको ठम्याई छ। तर, ठोस योजनासहित काम गर्न अहिलेसम्म कुनै पनि सरकारी निकाय अग्रसर छैनन्। तिम्बुङ क्षेत्रको विकास गर्न स्थानीय, प्रदेश र संघीय सरकारसँग गुरुयोजना छैन। सरकारी उदाशिनताले गर्दा तिम्बुङ क्षेत्रको सम्भावना खुम्चिएको छ, बर्मेका कृष्ण प्याकुरेलले भने पूर्वाधार विकासमा व्यक्तिगत रूपमा केही प्रयत्नहरू भएका छन् तर त्यो पर्याप्त छैन। सरकारी उदासीनता र भौगोलिक विकटताले गर्दा तिम्बुङको सम्भावना अझै ओझेलमा परेको छ। पर्यटनको प्रचुर सम्भावना बोकेको तिम्बुको विकासका लागि सरकारले ठोस गुरुयोजनासहित काम गर्नुपर्ने खाँचो छ।"
सम्झनामा सुवासजी,"काठमाडौं (अन्नपूर्ण) : राजनीतिक दलका नेता तथा संविधानविद्हरूले संविधानसभाका अध्यक्ष सुवासचन्द्र नेम्बाङलाई सम्झेका छन्। संविधान निर्माणमा नेम्बाङले गरेको योगदानको उनीहरूले खुलेर प्रशंसा गरेका हुन्। नेम्बाङको समझदारीपूर्ण क्रियाकलापको कारण नै २०७२ असोज ३ मा संविधान बनेको उनीहरूको तर्क छ। नेकपा एमालेका अध्यक्ष केपी शर्मा ओलीले नेम्बाङको अभावमा संविधान दिवस मनाउनुपर्ने दुःखद् अवस्था आएको बताए। पूर्वप्रधानमन्त्रीसमेत रहेका ओलीले नेम्बाङको स्मरणमा आफ्नो पार्टीले सुवास र संविधान विषयक प्रवचन कार्यक्रम आयोजना गरेको बताए। हामी संविधान दिवस पनि मनाइरहेका छौं। तर, संविधान बनाउने सभाका अध्यक्ष सुवासचन्द्र नेम्बाङजी हामीमाझ हुनुहुन्न, ओलीले भने, यसपल्ट उहाँको उपस्थिति नभएर पदचिन्ह, कन्ट्रिब्यूसन के छ ? उहाँले दिनुभएको दिशानिर्देश, गोरेटो के छ ? उहाँका योगदान के छन् ? यी विषयहरूमा हामी छलफल गर्छौं, गरिरहेका छौं। ओलीले संविधान निर्माणमा नेम्बाङले दिएको योगदानको सम्मान र प्रशंसा गर्दै आफ्नो पार्टीले मूलुकमा प्राप्त संवैधानिक र राजनीतिक अधिकार गुम्न नदिन नेतृत्वदायी भूमिका निर्वाह गर्ने बताए। संविधान निर्माणको अगुवाइमा नेम्बाङको योगदानको सम्मान र प्रशंसा गर्दै ओलीले समृद्ध नेपालः सुखी नेपालको गन्तव्यमा मूलुकलाई पुयाई छोड्न एमाले प्रतिवद्ध रहेको बताए। पूर्वप्रधानमन्त्री झलनाथ खनालले संविधान कार्यान्वयनमा सबै दलहरूलाई एकै ठाउँमा उभिन आह्वान गरेका छन्। संविधान निर्माणमा सुवास नेम्बाङको योगदानबारे चर्चा गर्दै नेकपा एकीकृत समाजवादीका सम्मानित नेता खनालले राष्ट्रियताको विषयमा सबै एकजुट हुनुपर्ने बताए। नेता खनालले संविधानसभाको अध्यक्षको नाताले संविधान निर्माणमा नेम्बाङको भूमिकाबारे पनि चर्चा गरे। नेपाली कांग्रेसका नेता कृष्णप्रसाद सिटौलाले नेम्बाङको नेपालको संविधान निर्माणमा अतुलनीय योगदान रहेको बताए । नेपालमा संविधान जारी हुन नदिन विभिन्न दबाब हुँदा पनि अध्यक्ष नेम्बाङको समझादारीपूर्ण व्यवहारले अघि बढेको बताए। संविधान जारी हुन नदिन अनेकौं प्रेसर थियो। मस्यौदा समितिले संविधान बनाउँदैन, बनाए बुझाउन सक्दैन। बुझाए पनि सभामुखले समयमा टेबल गर्दैन, टेबल गरे निर्णयार्थ पेस गर्दैन। अनेकौ प्रकारको प्रेसर देशले खपेकै हो। उनले भने । उनले नेम्बाङमा संविधान सभा अध्यक्ष नभएको भए सम्भव त संविधान जारी गर्न गाह्रो पर्ने बताए। पूर्वसभामुख ओनसरी घर्तीले संसद्मा अहिले देखा परेका समस्या सहजै सहजीकरण गर्ने व्यक्तित्व सुवासचन्द्र नेम्बाङलाई संसद्ले गुमाएको बताएकी छन्। उनले स्वनेम्बाङको निधनप्रति दुःख व्यक्त गर्दै उनी संसद्को अभिभावक भएको बताइन्। उनले नेम्वाङलाई समन्वयकारी, सजिलै पहुँच राख्नसक्ने, सरल व्यक्तित्व, सबैले मन पराउने र असल नेताको रूपमा स्मरण गरिन्। उनले भनिन्, उहाँले आफ्नो पदीय मर्यादा कहिल्यै पनि भुल्नुभएन। उहाँ संविधान सभाको सफल अध्यक्ष हुनुहुन्छ। हामी सबैले सम्झिरहन्छौं। पूर्वसभामुख घर्तीले राजनीतिक वृत्तमा उनले खेलेको मध्यस्थकर्ताको भूमिका राज्यले सधैंँ सम्झिरहने बताइन्। सविधानविद् नीलाम्बर आचार्यले सबैंको भावनालाई समेटेर संविधान कार्यान्वयनको पाटोलाई सही बाटोमा ल्याउन सक्ने क्षमता भएका सुवास नेम्बाङको निधनले ठूलो क्षति पुयाएको बताए। संविधानविद् आचार्यले नेम्बाङलाई नेपालको संविधान, लोकतन्त्र, संवैधानिक सर्वोच्चता र कानुनी राज्य मान्ने जोकोहीले पनि सदा सम्झिरहने बताए। उनले भने, देशका सबै पार्टीहरूले आफ्ना निकटम मित्र गुमाएको अनुभव गरेका छन् भन्ने कुरा यस बीचका दिनहरूले देखाइसकेका छन्। सुवासजी एमालेका नेता हुनुहुन्थ्यो। तर साथसाथै नेपाली राजनीतिका पनि बहुतै प्रतिष्ठित, सम्मानित सबैले रुचाएका प्रिय व्यक्ति पनि हुनुहुन्थ्यो।"
बिर्सनै गाह्रो भयो माननीय सदस्यहरू,"धनगढी : नेकपा एमालेका उपाध्यक्ष, पूर्वउपप्रधानमन्त्री तथा अर्थमन्त्री विष्णुप्रसाद पौडेलले सुवास नेम्बाङलाई संविधानसभाको नेतृत्वकर्ताका रूपमा मात्रै बुझ्न नहुने बताएका छन्। नेम्बाङ बहुप्रतिभाका धनी भएकाले उनको निधनले नेपाली राजनीतिक क्षेत्रमा अतुलनीय क्षति पुगेको पौडेलले बताए। नेकपा एमाले सुदूरपश्चिम प्रदेश समितिले मंगलबार धनगढीमा आयोजना गरेको सुवास र संविधान विषयक कार्यक्रममा प्रमुख वक्ताको रूपमा बोल्दै पौडेलले यस्तो बताएका हुन्। नेम्बाङ संविधानसभाका नेतृत्वकर्ता हुनुहुन्थ्यो, उहाँमा जस्तोसुकै असहज परिस्थितिको सामना शालीनतापूर्वक गर्ने सामथ्र्य थियो। फरक फरक सिद्धान्तका राजनीतिक दलहरूका बीचमा राष्ट्रिय सहमतिका लागि तयार पार्ने प्रतिभा उहाँमा थियो, पौडेलले भने। उनले सुवास नेम्बाङसँगका अन्तरंग कुराहरू उल्लेख गर्दै उनको निधनले एमालेभित्र मात्रै नभइ देशले नै कुशल नेतृत्व गुमाएको जिकिर गरे। श्रद्धाञ्जली सभामा सुदूरपश्चिमका मुख्यमन्त्री कमलबहादुर शाहको पनि सहभागिता थियो। नेम्बाङले सभामुख हुँदा राजनीतिक पक्षपात कहिले पनि देखाउनु भएन। उहाँका कर्मले अहिले नेम्बाङ जनजनको मनमा बस्नु भएको छ, मुख्यमन्त्री शाहले भने। नेकपा एमालेका सचिव तथा प्रतिनिधिसभा सदस्य छविलाल विश्वकर्माले भावुक हँुदै भने, मलाई उहाँको तस्बिर हेर्दा कतै माननीय सदस्यहरू भनिहाल्नु हुन्छ की जस्तै भइरहेको छ। उहाँको तस्बिर हेर्दा, कतै बोलि हाल्नु पो हुन्छ की भन्ने लागि रहेको छ। यो सत्य हो, उहाँले भौतिक शरीर छोडेर जानुभयो, तर उहाँ हामी माझमै हुनुहुन्छ। कार्यक्रममा नेकपा माओवादी केन्द्र संसदीय दलका नेता खगराज भट्टले नेम्बाङ जस्तो शालीन सभामुख अब कहिल्लै नपाइने बताए। उहाँ संविधानसभाको नेतृत्वकर्ता मात्रै होइन, एक शालीन र सभ्य राजनीतिकर्मी हो। उहाँको मनमा कहिल्लै कसैप्रति रिसराग देखिएन, त्यसैले देशले नेम्बाङको कमी कालान्तरसम्म महसुस गरिरहने छ।"
फर्कियो लगानी बोर्डको टिम,"संखुवासभा : अरुण३ प्रवेश मार्ग जग्गाधनीले बन्द गरेपछि समस्या समाधानका लागि आएको लगानी बोर्डको टिम त्यसै फर्किएको छ। आन्दोलनलाई रोक्न आएको लगानी बोर्डका प्रमुख कार्यकारी अधिकृत सुशील भट्टसहितको टोली मंगलबार काठमाडौं फर्किएको छ। जिल्ला प्रशासन कार्यालय संखुवासभामा सोमबार बसेको सर्वदलीय बैठकबाट कुनै निष्कर्ष आउन सकेन। तत्काल जग्गाधनीलाई मुआब्जा दिनुपर्ने माग राजनैतिक दलहरूले राखेपछि बैठक बिनानिष्कर्ष टुंगिएको नेकपा (एमाले) का जितबहादुर घिमिरेले बताए। छुट जग्गाको विषयमा ठोस निर्णय नभएसम्म जग्गाधनीलाई आन्दोलन रोक भन्न नसकिने नेपाली कांगे्रसका कार्यवाहक सभापति अनन्त गौलीको भनाइ छ। मुआब्जा दिने प्रक्रियामा रहेकाले कार्यकारी अधिकृत भट्टले सर्वदलीय बैठकमा जग्गाधनीको आन्दोलन रोक्नका लागि भूमिका निर्वाह गरिदिन अनुरोध गरे पनि त्यसबारे सहमति जुट्न सकेन। बन्द, हड्तालका कारण काम रोकिए निर्माण कम्पनीलाई नेपाल सरकारले दैनिक ८ करोड रुपैयाँ क्षतिपूर्ति दिनुपर्ने भन्दै भट्टले आन्दोलन रोक्न अनुरोध गरेका थिए। सरकारले जग्गाधनीको मागलाई बेवास्ता गर्दा जग्गाधनीलाई दिनुपर्ने मुआब्जाभन्दा आयोजना दिनुपर्ने क्षतिपूर्ति धेरै भएको छ। बैठकले प्रधानमन्त्री तथा मन्त्रिपरिषद्को कार्यालयमा उक्त निकासा मागसम्बन्धी फायल अध्ययनको क्रममा रहेकामा शीघ्र बजेट निकासाको लागि कारबाही अगाडि बढाइदिन प्रधानमन्त्री तथा मन्त्रिपरिषद्को कार्यालयमा अनुरोध गर्ने निर्णय गरेको छ। त्यसैगरी पीडित जग्गाधनीलाई चाँडो मुआब्जा प्राप्त गर्न र आयोजना सञ्चालनको कार्यमा सबै पक्षले सक्रिय सहयोग पुर्याउने निर्णय बैठकले गरेको छ। तर सडक खुलाउने विषयमा भने ठोस निर्णय हुन सकेन।"
पीडितलाई छैन भरोसा,"नेपालगन्ज : अन्तर्राष्ट्रिय फोरममा साथ खोजेर शान्ति प्रक्रियाको बाँकी काम अर्थात् संक्रमणकालीन न्याय टुंगिइहाल्छ भन्नेमा द्वन्द्वपीडित र तिनका लागि पैरवी गरिरहेका मानवअधिकारकर्मीहरू विश्वस्त छैनन्। द्वन्द्वपीडित तथा एकल महिला सञ्जाल बाँकेकी अध्यक्ष एकमाया विश्वकर्मा भन्छिन्, प्रचण्डले द्वन्द्वकालका मानवअधिकार उल्लंघनका घटनाबाट उन्मुक्ति पाउने बाहना मात्र खोजिरहेका छन्। संक्रमणकालीन न्यायको काम टुंगो लगाउँछु नभनेसम्म अमेरिका जान नपाउने भएपछि जुक्ति निकालेका हुन्। सशस्त्र युद्धमा राज्य र विद्र्रोही दुवै पक्षबाट क्षति भए पनि प्रधानमन्त्री प्रचण्ड र उनको पार्टीले राज्य पक्षबाट भएका पीडितलाई मात्र सम्बोधन गर्ने, राहतको व्यवस्था गर्ने कुराले पक्षपात गरिरहेको उनको बुझाइ छ। उनी दैलेखको नौमुले इलाका प्रहरी कार्यालयमा माओवादी आक्रमणमा परी ज्यान गुमाएका बाँकेको खजुरा निवासी नेपाल प्रहरीका सई धनबहादुर विककी पत्नी हुन्। युद्धका क्रममा राज्य पक्षका व्यक्तिको ज्यान गयो। घाइते भए। अपाङ बने। प्रचण्ड नेतृत्वकोे सरकारले कहिल्यै पनि माओवादी पक्षबाट भएका पीडितका लागि नीति तथा कार्यक्रम र राहातबाट सम्बोधन भएन, उनले दुःखेसो पोखिन, प्रचण्ड जे बोल्छन्। जे गर्छन्। आफ्ना पीडितको पक्षमा मात्र हुन्छ। माओवादीका नेता कार्यकर्ता पनि प्रचण्डकै निर्देशनमा त्यही कुरा बोल्छन्। जनताको आँखामा छारो हाल्ने काम मात्र भइरहेको छ। माओवादी जनयुद्धका क्रममा राज्य पक्षबाट पीडित बनेकाहरूलाई पनि माओवादी नेतृत्वको सरकारले समस्याको समाधान हुन्छ भनेर ढुक्क बनाउन सकेको छैन। संक्रमणकालीन न्यायको कुरा किन संयुक्त राष्ट्रसंघको महासभामा जाने बेला र सत्ता परिवर्तनका बेला मात्र उठाइन्छ ? यत्तिका वर्ष पूरा गर्न नसकेर के रातारात सम्भव होला ?, बर्दियाको बारबर्दिया नगरपालिकाका बेपत्ता परिवारका सदस्य निरन्जन चौधरी प्रश्न गर्छन्। चौधरीका बुबा सगुनलाल चौधरीलाई १२ पुस २०५८ मा राज्यपक्षबाट बेपत्ता बनाइएको थियो। सहिद तथा बेपत्ता परिवार समाज बर्दियाका अध्यक्षसमेत रहेका निरञ्जनलाई विस्तृत शान्ति सम्झौतामा बेपत्ता व्यक्तिको अवस्था ६० दिनभित्र सार्वजनिक गर्ने कुरा अहिलेसम्म नहुनुलाई सत्ताधारी दलले द्वन्द्वपीडित परिवारलाई सत्ताका लागि भयाङ र भोटका लागि खेलौना मात्र बनाएको आभाष भइरहेको छ। उनी दुःखेसो पोख्छन्, राजनीतिक इच्छाशक्ति भए संक्रमणकालीन न्यायको काम खासै ठूलो होइन। विस्तृत शान्ति सम्झौताअनुसार शान्ति प्रक्रियाको काम चाँडो टुंगोमा नपुयाएर सत्ताधारी दलले पीडितलाई न्याय होइन, थप पीडा दिएका छन्। द्वन्द्वपीडितलाई न्यायका लागि वकालत गरिरहेका एडभोकेसी फोरमका लुम्बिनी प्रदेश संयोजक अधिवक्ता वसन्त गौतम त प्रधानमन्त्री प्रचण्ड संयुक्त राष्ट्रसंघको महासभा अघि नै संक्रमणकालीन न्यायका विषयलाई टुंगो लगाउँछु भन्नुलाई अन्तर्राष्ट्रिय समुदायलाई भ्रममा पार्ने कार्य मात्र भएको जिकिर गर्छन्। तीनतीनपटक प्रधानमन्त्री भइसककोे व्यक्तिले महासभामा जाने बेला नै सहमतिको प्रयास जारी राख्नु र टुंगो लगाएर जान्छु भन्नु अन्तर्राष्ट्रिय समुदायसँग काम भइरहेको छ भन्नेर देखाउन मात्र खोजिएको हो, अधिवक्ता गौतम भन्छन्, संक्रमणकालीन न्यायलाई टुंगोमा लगाउने काम जारी नराख्दा अन्तर्राष्ट्रिय समुदायको हेर्ने नजर फरक हुने र वैदेशिक सहयोग रोकिने खतरा पनि हुन्छ। समय अभावले काम सम्पन्न हुन सकेन भनेर टार्दै जाने प्रवृत्तिको निरन्तरता हो। उनी बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकमा खास गरी दुई कुरामा मात्र विवाद भएकोे देख्छन्। पहिलो त मानव अधिकारको उल्लंघनको परिभाषामा विवाद छ। दोस्रो विवाद दोषीलाई उन्मुक्ति वा कानुनबमोजिम कारबाही भन्ने विषयमा रहेको छ। यसअघि सरकारले पेस गरेको विधेयकको दफा ४ मा मानवअधिकारको उल्लंघन भन्नाले हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरबाट निकाला र अन्तर्राष्ट्रिय मानवअधिकार वा मानवीय कानुनविपरीत गरिएका कार्यलाई भनिएको छ तर कानुन मन्त्रालयले तयार पारेको मस्यौदामा यो नौवटा बुँदा हटाइएको छ। जहाँ भनिएको छ, मानवअधिकारको उल्लंघन भन्नाले सशस्त्रद्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्रद्वन्द्वको पक्षबाट मानव अधिकारको गम्भीर उल्लंघन बाहेकका अन्तर्राष्ट्रिय मानवअधिकार वा मानवीय कानुनविपरीत गरिएको अन्य कार्य सम्झनुपर्छ।"
पीडितलाई छैन भरोसा,"नेपालगन्ज : अन्तर्राष्ट्रिय फोरममा साथ खोजेर शान्ति प्रक्रियाको बाँकी काम अर्थात् संक्रमणकालीन न्याय टुंगिइहाल्छ भन्नेमा द्वन्द्वपीडित र तिनका लागि पैरवी गरिरहेका मानवअधिकारकर्मीहरू विश्वस्त छैनन्। द्वन्द्वपीडित तथा एकल महिला सञ्जाल बाँकेकी अध्यक्ष एकमाया विश्वकर्मा भन्छिन्, प्रचण्डले द्वन्द्वकालका मानवअधिकार उल्लंघनका घटनाबाट उन्मुक्ति पाउने बाहना मात्र खोजिरहेका छन्। संक्रमणकालीन न्यायको काम टुंगो लगाउँछु नभनेसम्म अमेरिका जान नपाउने भएपछि जुक्ति निकालेका हुन्। सशस्त्र युद्धमा राज्य र विद्र्रोही दुवै पक्षबाट क्षति भए पनि प्रधानमन्त्री प्रचण्ड र उनको पार्टीले राज्य पक्षबाट भएका पीडितलाई मात्र सम्बोधन गर्ने, राहतको व्यवस्था गर्ने कुराले पक्षपात गरिरहेको उनको बुझाइ छ। उनी दैलेखको नौमुले इलाका प्रहरी कार्यालयमा माओवादी आक्रमणमा परी ज्यान गुमाएका बाँकेको खजुरा निवासी नेपाल प्रहरीका सई धनबहादुर विककी पत्नी हुन्। युद्धका क्रममा राज्य पक्षका व्यक्तिको ज्यान गयो। घाइते भए। अपाङ बने। प्रचण्ड नेतृत्वकोे सरकारले कहिल्यै पनि माओवादी पक्षबाट भएका पीडितका लागि नीति तथा कार्यक्रम र राहातबाट सम्बोधन भएन, उनले दुःखेसो पोखिन, प्रचण्ड जे बोल्छन्। जे गर्छन्। आफ्ना पीडितको पक्षमा मात्र हुन्छ। माओवादीका नेता कार्यकर्ता पनि प्रचण्डकै निर्देशनमा त्यही कुरा बोल्छन्। जनताको आँखामा छारो हाल्ने काम मात्र भइरहेको छ। माओवादी जनयुद्धका क्रममा राज्य पक्षबाट पीडित बनेकाहरूलाई पनि माओवादी नेतृत्वको सरकारले समस्याको समाधान हुन्छ भनेर ढुक्क बनाउन सकेको छैन। संक्रमणकालीन न्यायको कुरा किन संयुक्त राष्ट्रसंघको महासभामा जाने बेला र सत्ता परिवर्तनका बेला मात्र उठाइन्छ ? यत्तिका वर्ष पूरा गर्न नसकेर के रातारात सम्भव होला ?, बर्दियाको बारबर्दिया नगरपालिकाका बेपत्ता परिवारका सदस्य निरन्जन चौधरी प्रश्न गर्छन्। चौधरीका बुबा सगुनलाल चौधरीलाई १२ पुस २०५८ मा राज्यपक्षबाट बेपत्ता बनाइएको थियो। सहिद तथा बेपत्ता परिवार समाज बर्दियाका अध्यक्षसमेत रहेका निरञ्जनलाई विस्तृत शान्ति सम्झौतामा बेपत्ता व्यक्तिको अवस्था ६० दिनभित्र सार्वजनिक गर्ने कुरा अहिलेसम्म नहुनुलाई सत्ताधारी दलले द्वन्द्वपीडित परिवारलाई सत्ताका लागि भयाङ र भोटका लागि खेलौना मात्र बनाएको आभाष भइरहेको छ। उनी दुःखेसो पोख्छन्, राजनीतिक इच्छाशक्ति भए संक्रमणकालीन न्यायको काम खासै ठूलो होइन। विस्तृत शान्ति सम्झौताअनुसार शान्ति प्रक्रियाको काम चाँडो टुंगोमा नपुयाएर सत्ताधारी दलले पीडितलाई न्याय होइन, थप पीडा दिएका छन्। द्वन्द्वपीडितलाई न्यायका लागि वकालत गरिरहेका एडभोकेसी फोरमका लुम्बिनी प्रदेश संयोजक अधिवक्ता वसन्त गौतम त प्रधानमन्त्री प्रचण्ड संयुक्त राष्ट्रसंघको महासभा अघि नै संक्रमणकालीन न्यायका विषयलाई टुंगो लगाउँछु भन्नुलाई अन्तर्राष्ट्रिय समुदायलाई भ्रममा पार्ने कार्य मात्र भएको जिकिर गर्छन्। तीनतीनपटक प्रधानमन्त्री भइसककोे व्यक्तिले महासभामा जाने बेला नै सहमतिको प्रयास जारी राख्नु र टुंगो लगाएर जान्छु भन्नु अन्तर्राष्ट्रिय समुदायसँग काम भइरहेको छ भन्नेर देखाउन मात्र खोजिएको हो, अधिवक्ता गौतम भन्छन्, संक्रमणकालीन न्यायलाई टुंगोमा लगाउने काम जारी नराख्दा अन्तर्राष्ट्रिय समुदायको हेर्ने नजर फरक हुने र वैदेशिक सहयोग रोकिने खतरा पनि हुन्छ। समय अभावले काम सम्पन्न हुन सकेन भनेर टार्दै जाने प्रवृत्तिको निरन्तरता हो। उनी बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकमा खास गरी दुई कुरामा मात्र विवाद भएकोे देख्छन्। पहिलो त मानव अधिकारको उल्लंघनको परिभाषामा विवाद छ। दोस्रो विवाद दोषीलाई उन्मुक्ति वा कानुनबमोजिम कारबाही भन्ने विषयमा रहेको छ। यसअघि सरकारले पेस गरेको विधेयकको दफा ४ मा मानवअधिकारको उल्लंघन भन्नाले हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरबाट निकाला र अन्तर्राष्ट्रिय मानवअधिकार वा मानवीय कानुनविपरीत गरिएका कार्यलाई भनिएको छ तर कानुन मन्त्रालयले तयार पारेको मस्यौदामा यो नौवटा बुँदा हटाइएको छ। जहाँ भनिएको छ, मानवअधिकारको उल्लंघन भन्नाले सशस्त्रद्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्रद्वन्द्वको पक्षबाट मानव अधिकारको गम्भीर उल्लंघन बाहेकका अन्तर्राष्ट्रिय मानवअधिकार वा मानवीय कानुनविपरीत गरिएको अन्य कार्य सम्झनुपर्छ।"
सम्झनामा सुवासजी,"काठमाडौं (अन्नपूर्ण) : राजनीतिक दलका नेता तथा संविधानविद्हरूले संविधानसभाका अध्यक्ष सुवासचन्द्र नेम्बाङलाई सम्झेका छन्। संविधान निर्माणमा नेम्बाङले गरेको योगदानको उनीहरूले खुलेर प्रशंसा गरेका हुन्। नेम्बाङको समझदारीपूर्ण क्रियाकलापको कारण नै २०७२ असोज ३ मा संविधान बनेको उनीहरूको तर्क छ। नेकपा एमालेका अध्यक्ष केपी शर्मा ओलीले नेम्बाङको अभावमा संविधान दिवस मनाउनुपर्ने दुःखद् अवस्था आएको बताए। पूर्वप्रधानमन्त्रीसमेत रहेका ओलीले नेम्बाङको स्मरणमा आफ्नो पार्टीले सुवास र संविधान विषयक प्रवचन कार्यक्रम आयोजना गरेको बताए। हामी संविधान दिवस पनि मनाइरहेका छौं। तर, संविधान बनाउने सभाका अध्यक्ष सुवासचन्द्र नेम्बाङजी हामीमाझ हुनुहुन्न, ओलीले भने, यसपल्ट उहाँको उपस्थिति नभएर पदचिन्ह, कन्ट्रिब्यूसन के छ ? उहाँले दिनुभएको दिशानिर्देश, गोरेटो के छ ? उहाँका योगदान के छन् ? यी विषयहरूमा हामी छलफल गर्छौं, गरिरहेका छौं। ओलीले संविधान निर्माणमा नेम्बाङले दिएको योगदानको सम्मान र प्रशंसा गर्दै आफ्नो पार्टीले मूलुकमा प्राप्त संवैधानिक र राजनीतिक अधिकार गुम्न नदिन नेतृत्वदायी भूमिका निर्वाह गर्ने बताए। संविधान निर्माणको अगुवाइमा नेम्बाङको योगदानको सम्मान र प्रशंसा गर्दै ओलीले समृद्ध नेपालः सुखी नेपालको गन्तव्यमा मूलुकलाई पुयाई छोड्न एमाले प्रतिवद्ध रहेको बताए। पूर्वप्रधानमन्त्री झलनाथ खनालले संविधान कार्यान्वयनमा सबै दलहरूलाई एकै ठाउँमा उभिन आह्वान गरेका छन्। संविधान निर्माणमा सुवास नेम्बाङको योगदानबारे चर्चा गर्दै नेकपा एकीकृत समाजवादीका सम्मानित नेता खनालले राष्ट्रियताको विषयमा सबै एकजुट हुनुपर्ने बताए। नेता खनालले संविधानसभाको अध्यक्षको नाताले संविधान निर्माणमा नेम्बाङको भूमिकाबारे पनि चर्चा गरे। नेपाली कांग्रेसका नेता कृष्णप्रसाद सिटौलाले नेम्बाङको नेपालको संविधान निर्माणमा अतुलनीय योगदान रहेको बताए । नेपालमा संविधान जारी हुन नदिन विभिन्न दबाब हुँदा पनि अध्यक्ष नेम्बाङको समझादारीपूर्ण व्यवहारले अघि बढेको बताए। संविधान जारी हुन नदिन अनेकौं प्रेसर थियो। मस्यौदा समितिले संविधान बनाउँदैन, बनाए बुझाउन सक्दैन। बुझाए पनि सभामुखले समयमा टेबल गर्दैन, टेबल गरे निर्णयार्थ पेस गर्दैन। अनेकौ प्रकारको प्रेसर देशले खपेकै हो। उनले भने । उनले नेम्बाङमा संविधान सभा अध्यक्ष नभएको भए सम्भव त संविधान जारी गर्न गाह्रो पर्ने बताए। पूर्वसभामुख ओनसरी घर्तीले संसद्मा अहिले देखा परेका समस्या सहजै सहजीकरण गर्ने व्यक्तित्व सुवासचन्द्र नेम्बाङलाई संसद्ले गुमाएको बताएकी छन्। उनले स्वनेम्बाङको निधनप्रति दुःख व्यक्त गर्दै उनी संसद्को अभिभावक भएको बताइन्। उनले नेम्वाङलाई समन्वयकारी, सजिलै पहुँच राख्नसक्ने, सरल व्यक्तित्व, सबैले मन पराउने र असल नेताको रूपमा स्मरण गरिन्। उनले भनिन्, उहाँले आफ्नो पदीय मर्यादा कहिल्यै पनि भुल्नुभएन। उहाँ संविधान सभाको सफल अध्यक्ष हुनुहुन्छ। हामी सबैले सम्झिरहन्छौं। पूर्वसभामुख घर्तीले राजनीतिक वृत्तमा उनले खेलेको मध्यस्थकर्ताको भूमिका राज्यले सधैंँ सम्झिरहने बताइन्। सविधानविद् नीलाम्बर आचार्यले सबैंको भावनालाई समेटेर संविधान कार्यान्वयनको पाटोलाई सही बाटोमा ल्याउन सक्ने क्षमता भएका सुवास नेम्बाङको निधनले ठूलो क्षति पुयाएको बताए। संविधानविद् आचार्यले नेम्बाङलाई नेपालको संविधान, लोकतन्त्र, संवैधानिक सर्वोच्चता र कानुनी राज्य मान्ने जोकोहीले पनि सदा सम्झिरहने बताए। उनले भने, देशका सबै पार्टीहरूले आफ्ना निकटम मित्र गुमाएको अनुभव गरेका छन् भन्ने कुरा यस बीचका दिनहरूले देखाइसकेका छन्। सुवासजी एमालेका नेता हुनुहुन्थ्यो। तर साथसाथै नेपाली राजनीतिका पनि बहुतै प्रतिष्ठित, सम्मानित सबैले रुचाएका प्रिय व्यक्ति पनि हुनुहुन्थ्यो।"
सरकारको विकल्प खोज्नुपर्ने कोइराला समूहको जोड,"काठमाडौं : सत्तासीन कांग्रेसका डाशेखर कोइराला पक्षधर नेताहरूले सरकारले चित्तबुझ्दो काम नगरेको भन्दै विकल्प खोज्नुपर्नेमा जोड दिएका छन्। केन्द्रीय कमिटीको बैठकको तयारीबारे कोइराला पक्षको मंगलबारको भेलामा सरकारको कार्यशैलीप्रति तीब्र असन्तुष्टि व्यक्त गरिएको थियो। कोइरालाले पनि सरकारको विकल्प खोज्नुपर्ने धारणा यसअघि नै सार्वजनिक गरिसकेका छन्। सरकारले जति गतिशील र निश्पक्ष ढंगले काम गर्नुपर्ने हो त्यो नभएको कुरा त सरकारको कार्यशैलीले नै स्पष्ट गरेको छ नि, सहमहामन्त्री जीवन परियारले भने, कांग्रेस सत्तामा छ। तर, कांग्रेस सरकारमा भएको अनुभूति जनताले गर्न पाएका छैनन्। भेलामा सरकारको गतिशीलता सँगै केन्द्रीय कार्यसमिति बैठकमा कसरी प्रस्तुत हुने भन्ने विषयमा छलफल भएको परियारले बताए। कांग्रेस केन्द्रीय कार्यसमितिको बैठक बिहीबारदेखि बस्दै छ। गत साउन २ गते बसेको बैठकले विधानअनुसार हरेक दुई महिनामा केन्द्रीय समिति बैठक बस्नुपर्ने व्यवस्था छ। इतर समूहले सरकारको काम कारबाहीमा असन्तुष्टि जनाउँदै पार्टीको केन्द्रीय समिति बैठकमा सरकारले जनताको न्यूनतम आवश्यकताप्रति ध्यान नदिएको विषयमा सरकारमा ध्यानाकर्षण गर्ने तयारी गरेको छ। बैठकमा सहभागी कोइरालानिकट एक नेताका अनुसार सरकारको कामप्रति चित्त नबुझेका कारण विकल्प तिर जानुपर्ने विषयमा पनि भेलामा छलफल भएको थियो। ती नेताले भने, कांग्रेसको नेतृत्वमा सरकार छैन तर कांग्रेस पनि सरकारमा छ। कांग्रेस सरकारमा भएको आभास जनतालार्ई दिन सकिएको छैन। सरकार कहाँ चुकेको छ। कांग्रेसका नेताहरूले नियमनकारी भूमिका निर्वाह गर्न सकेनन्। यो विषयमा केन्द्रीय समितिको बैठकमा कुरा उठाउँछौं। सरकारले जनताको दैनिकीलार्ई केन्द्रित गरेर सरकार छ है भन्ने आभास त दिनुपर्छ त्यो दिन सकेको छैन। ती नेताले भने। बैठकमा सहभागी अधिकांश नेताले सरकार स्टन्टबाजी गर्नमै अभ्यस्त रहेको भन्दै सरकारका काम, सरकारले लिइरहेका निर्णयहरूप्रति असन्तुष्टि जनाएका छन्। बैठकमा अर्का एक केन्द्रीय सदस्यले सरकारले काम गर्न नसक्ने अनि त्यसको अपजश कांग्रेसलार्ई लगाएको देखिएको भन्दै अब यसको विकल्प खोज्नुपर्ने बताएका छन्। कांग्रेसकै बलबाट बनेको सरकारले कांग्रेसलार्ई नै बदनाम गर्न खोजेको भन्दै दोष कांग्रेसलार्ई दिएर उम्किने कोसिस गरेको छ। यतिबेला कांग्रेसले नै भ्रष्टाचारलार्ई बढावा दिएको जस्तो देखाउन खोजिएको छ। यसरी हुँदैन यसको विकल्पका विषयमा बैठकमा कुरा उठ्छ। भ्रातृ संस्थाहरूको चुनावको प्रसंगलार्ई ओझेलमा पारेर हचुवाका भरमा केन्द्रीय सदस्यहरू मनोनीत गरेकोप्रति संस्थापन इतर समूह असन्तुष्ट छ। उक्त विषय पनि बैठकमा उठाइने केन्द्रीय सदस्यले बताए। भ्रातृ संस्थाहरूलार्ई चलायमान बनाउन नसकेको विषयमा पनि बैठकमा ध्यानाकर्षण गराउने तयारीमा इतर समूह छ। बैठकमा कानुनमन्त्री समेत रहेका पार्टीका उपसभापति धनराज गुरुङले महिला संघ, तरुण दलमा आफ्नो समूहका साथीहरूलार्ई रोक्ने काम भएको भन्दै आफ्नै समूहका साथीहरू पनि एजेन्डाप्रति क्लियर हुनुपर्ने बताएका थिए। उनले सरकारको ब्रिफिङ सुनाउँदै प्रधानमन्त्री पुष्पकमल दाहाल प्रचण्डलार्ई सुशासनका पक्षमा उभिन दबाब दिएको भन्दै न्यायाधीश नियुक्तिको प्रशंसा पनि गर्न भ्याए। उनले भने, १५ वर्षपछि सही मान्छेलार्ई न्यायाधीश नियुक्त गरिएको छ। उनले सरकारको ढाकछोप गर्दै भने, सरकारले काम गरिरहेको छ। यो सरकारलार्ई काम गरेन भन्नु भएन। काम गर्नु दिनुपर्छ। कोइराला पक्षले महामन्त्री गगन थापाले गत केन्द्रीय समितिको बैठकमा प्रस्तुत गरेको कार्यतालिका अवरुद्ध हुन नदिने निर्णय नै गरेको छ। उक्त बैठकले वार्षिक कार्यतालिकाले पार्र्टी चलायमान भएको निष्कर्ष निकाल्दै भनेको छ। बैठकमा भएका विषय बारे जानकारी दिँदै केन्द्रीय सदस्य दिलेन्द्र बडुले भने, कार्यतालिकालार्ई अवरुद्ध हुन दिन हुँदैन। कार्ययोजना र कार्यतालिका पाएरै पार्र्टी अघि बढेको छ। कार्यतालिकाको समीक्षा गर्नुपर्छ। कार्यक्रमहरूको निरन्तरता हुनुपर्दछ। त्यसो हुँदा पार्टी चलायमान भइराख्छ। महामन्त्रीद्वय थापा र विश्वप्रकाश शर्माले केन्द्रीय समितिमा पेश गरेको वार्षिक कार्यतालिकालार्ई १० साउनमा पार्टीले पारित गरेको थियो।"
फर्कियो लगानी बोर्डको टिम,"संखुवासभा : अरुण३ प्रवेश मार्ग जग्गाधनीले बन्द गरेपछि समस्या समाधानका लागि आएको लगानी बोर्डको टिम त्यसै फर्किएको छ। आन्दोलनलाई रोक्न आएको लगानी बोर्डका प्रमुख कार्यकारी अधिकृत सुशील भट्टसहितको टोली मंगलबार काठमाडौं फर्किएको छ। जिल्ला प्रशासन कार्यालय संखुवासभामा सोमबार बसेको सर्वदलीय बैठकबाट कुनै निष्कर्ष आउन सकेन। तत्काल जग्गाधनीलाई मुआब्जा दिनुपर्ने माग राजनैतिक दलहरूले राखेपछि बैठक बिनानिष्कर्ष टुंगिएको नेकपा (एमाले) का जितबहादुर घिमिरेले बताए। छुट जग्गाको विषयमा ठोस निर्णय नभएसम्म जग्गाधनीलाई आन्दोलन रोक भन्न नसकिने नेपाली कांगे्रसका कार्यवाहक सभापति अनन्त गौलीको भनाइ छ। मुआब्जा दिने प्रक्रियामा रहेकाले कार्यकारी अधिकृत भट्टले सर्वदलीय बैठकमा जग्गाधनीको आन्दोलन रोक्नका लागि भूमिका निर्वाह गरिदिन अनुरोध गरे पनि त्यसबारे सहमति जुट्न सकेन। बन्द, हड्तालका कारण काम रोकिए निर्माण कम्पनीलाई नेपाल सरकारले दैनिक ८ करोड रुपैयाँ क्षतिपूर्ति दिनुपर्ने भन्दै भट्टले आन्दोलन रोक्न अनुरोध गरेका थिए। सरकारले जग्गाधनीको मागलाई बेवास्ता गर्दा जग्गाधनीलाई दिनुपर्ने मुआब्जाभन्दा आयोजना दिनुपर्ने क्षतिपूर्ति धेरै भएको छ। बैठकले प्रधानमन्त्री तथा मन्त्रिपरिषद्को कार्यालयमा उक्त निकासा मागसम्बन्धी फायल अध्ययनको क्रममा रहेकामा शीघ्र बजेट निकासाको लागि कारबाही अगाडि बढाइदिन प्रधानमन्त्री तथा मन्त्रिपरिषद्को कार्यालयमा अनुरोध गर्ने निर्णय गरेको छ। त्यसैगरी पीडित जग्गाधनीलाई चाँडो मुआब्जा प्राप्त गर्न र आयोजना सञ्चालनको कार्यमा सबै पक्षले सक्रिय सहयोग पुर्याउने निर्णय बैठकले गरेको छ। तर सडक खुलाउने विषयमा भने ठोस निर्णय हुन सकेन।"
बिर्सनै गाह्रो भयो माननीय सदस्यहरू,"धनगढी : नेकपा एमालेका उपाध्यक्ष, पूर्वउपप्रधानमन्त्री तथा अर्थमन्त्री विष्णुप्रसाद पौडेलले सुवास नेम्बाङलाई संविधानसभाको नेतृत्वकर्ताका रूपमा मात्रै बुझ्न नहुने बताएका छन्। नेम्बाङ बहुप्रतिभाका धनी भएकाले उनको निधनले नेपाली राजनीतिक क्षेत्रमा अतुलनीय क्षति पुगेको पौडेलले बताए। नेकपा एमाले सुदूरपश्चिम प्रदेश समितिले मंगलबार धनगढीमा आयोजना गरेको सुवास र संविधान विषयक कार्यक्रममा प्रमुख वक्ताको रूपमा बोल्दै पौडेलले यस्तो बताएका हुन्। नेम्बाङ संविधानसभाका नेतृत्वकर्ता हुनुहुन्थ्यो, उहाँमा जस्तोसुकै असहज परिस्थितिको सामना शालीनतापूर्वक गर्ने सामथ्र्य थियो। फरक फरक सिद्धान्तका राजनीतिक दलहरूका बीचमा राष्ट्रिय सहमतिका लागि तयार पार्ने प्रतिभा उहाँमा थियो, पौडेलले भने। उनले सुवास नेम्बाङसँगका अन्तरंग कुराहरू उल्लेख गर्दै उनको निधनले एमालेभित्र मात्रै नभइ देशले नै कुशल नेतृत्व गुमाएको जिकिर गरे। श्रद्धाञ्जली सभामा सुदूरपश्चिमका मुख्यमन्त्री कमलबहादुर शाहको पनि सहभागिता थियो। नेम्बाङले सभामुख हुँदा राजनीतिक पक्षपात कहिले पनि देखाउनु भएन। उहाँका कर्मले अहिले नेम्बाङ जनजनको मनमा बस्नु भएको छ, मुख्यमन्त्री शाहले भने। नेकपा एमालेका सचिव तथा प्रतिनिधिसभा सदस्य छविलाल विश्वकर्माले भावुक हँुदै भने, मलाई उहाँको तस्बिर हेर्दा कतै माननीय सदस्यहरू भनिहाल्नु हुन्छ की जस्तै भइरहेको छ। उहाँको तस्बिर हेर्दा, कतै बोलि हाल्नु पो हुन्छ की भन्ने लागि रहेको छ। यो सत्य हो, उहाँले भौतिक शरीर छोडेर जानुभयो, तर उहाँ हामी माझमै हुनुहुन्छ। कार्यक्रममा नेकपा माओवादी केन्द्र संसदीय दलका नेता खगराज भट्टले नेम्बाङ जस्तो शालीन सभामुख अब कहिल्लै नपाइने बताए। उहाँ संविधानसभाको नेतृत्वकर्ता मात्रै होइन, एक शालीन र सभ्य राजनीतिकर्मी हो। उहाँको मनमा कहिल्लै कसैप्रति रिसराग देखिएन, त्यसैले देशले नेम्बाङको कमी कालान्तरसम्म महसुस गरिरहने छ।"
"शेखर कोइरालाको प्रश्न : गणतन्त्र, संविधान र संघीयता आयो तर जनताले के पाए ?","काठमाडौं : नेपाली कांग्रेसका नेता शेखर कोइरालाले गणतन्त्र, संविधान र संघीयता आएपनि जनताले के पायो भन्दै प्रश्न गरेका छन्। वीपी साहित्य महोत्सवमा बोल्दै कोइरालाले जनताको अपेक्षा अनुसार काम नभएकाले कांग्रेस चुकिरहेको बताएका हुन्। संविधान बनायौं। अपार जनआन्दोलन२ त भुतो न भविष्य भन्छु, विरलै हुन्छ यस्तो जुन बेला आन्दोलन भयो। गणतन्त्र आयो, लोकतन्त्र आयो, संघीयता आयो तर, जनताले के पाए त ? मेन कुरा त के हो ? उनले भने, संविधान राम्रो छ समावेशिता छ सबै चीज छ त्यतिमै हामी दंग छौं र हामी हरेक असोज ३ गते मनाउँछौं पनि तर पिपुलले के पाए त बेरोजगारी, शिक्षाको हाल हेरौं, रोजगारीका हाल हेरौं । हामी खुसी त रेमिट्यान्स आउँछौं भनेर दंग छौं।"
"काठमाडौं महानगरलाई प्रधानाध्यापकको जवाफ : विद्यालय बन्द हुन्छ, माइतीघर मण्डलामा हाजिर हुन्छौं","काठमाडौं : काठमाडौं महानगरभित्र रहेका सामुदायिक विद्यालयका प्रधानाध्यापक माइतिघरमा नियमित हाजिर हुने निर्णय गरेका छन्। काठमाडौं महानगरपालिकाको निर्देशनलाई अवज्ञा गर्दै आज सामुदायिक विद्यालयका प्रधानाध्यापकले बिहीबारबाट विद्यालय बन्द गरेर माइतीघरमा नियमित हाजिर हुने निर्णय गरेका छन् । शिक्षा, विज्ञान तथा प्रविधिमन्त्री अशोककुमार राईले संघीय संसद सचिवालयमा दर्ता गराएको विद्यालय शिक्षा विधेयक२०८० का कतिपय प्रावधान शिक्षकविरोधी रहेको भन्दै नेपाल शिक्षक महासंघले काठमाडौंमा बुधबारबाट आन्दोलन थालेको छ। उनीहरुले माग सम्बोधन नभएसम्म बिहीबारदेखि विद्यालयको पठनपाठन ठप्प पार्ने चेतावनी दिएका छन्। नेपाल शिक्षक महासंघले गरेको आन्दोलनमा समर्थन गर्ने काठमाडौंका प्रधानाध्यापकहरुको बैठकपछि जारी विज्ञप्तिमा भनिएको छ, संघीय संसद सचिवालय, संसद भवन सिंहदरबार काठमाडौंबाट जारी विद्यालय शिक्षा सम्बन्धी कानूनलाई संशोधन र एककीरण गर्न बनेको विधेयक २०८० को खारेजीका लागि नेपाल शिक्षक महासंघले काठमाडौं केन्द्रित आन्दोलन गरी देशै भरिको विद्यालय अनिश्चित रुपमा बन्द गरी सशक्त आन्दोलनमा जाने भनि सुरु गरेको कार्यक्रमहरुलाई समर्थन गर्दै अर्को सूचना नभएसम्मका लागि काठमाडौं महानगरपालिकाका सम्पूर्ण सामुदायिक विद्यालयको प्रधानाध्यापकहरुको बैठकले निर्णय गरेकाले माइतिघर मण्डलामा नियमित हाजिर हुने गरी सम्पूर्ण शिक्षक कर्मचारीहरु उपस्थित हुन अनुरोध गर्दै यो प्रेस विज्ञप्ती जारी गरिएको छ। आन्दोलनका क्रममा विद्यार्थीलाई पुग्ने शैक्षिक क्षतिप्रति संवेदनशील भएको बताउँदै उनीहरुले उक्त क्षतिलाई परिपूर्ति गर्न बिदाका दिनमा पठनपाठनमा गरिने प्रतिबद्धता व्यक्त गरेका छन्। विज्ञप्तिमा ३० सामुदायिक विद्यालयका प्रधानाध्यापकले हस्ताक्षर गरेका छन्। यसैबीच बुधबार दिउँसो काठमाडौं महानगरपालिकाले शिक्षा विधेयकविरुद्ध आन्दोलनमा उत्रिएका शिक्षकलाई लक्षित गर्दै विद्यालय बन्द गरिए कारबाही गर्ने चेतावनी दिएको थियो। महानगरका शिक्षा अधिकारी सीताराम कोइरालाले विज्ञप्ति जारी गर्दै शिक्षकहरुले आफ्नो माग राख्दा बालबालिकालाई पठनपाठनबाट बञ्चित गर्नु कुनै पनि अर्थमा क्षम्य नहुने भएकाले आन्दोलनका नाममा विद्यालय बन्द गरिए कारबाही गर्ने जनाएको हो। विद्यार्थीको नियमित अध्ययन गर्न पाउने अधिकारको हनन् गरेको पाइएमा प्रचलित कानुनबमोजिम कारबाही हुने र यसको सम्पूर्ण जिम्मेवार सम्बन्धित व्यक्ति नै हुने महानगरले चेतावनी दिएको छ। विज्ञप्तिमा भनिएको छ, आफ्नो माग राख्दा बालबालिकालाई पठनपाठनबाट बञ्चित गर्नु कुनैपनि अर्थमा युक्तिसङ्गत र क्षम्य हुँदैन। संघीय सरकारसँगका माग सम्बोधनका नाममा कोभिङ१९ महामारीको कारण प्रभावित भएको शिक्षा क्षेत्रको गुणस्तर सुधारोन्मुख रहेका बखत विद्यालय बन्द गरेर पुनः शैक्षिक क्षति गर्नु निश्चयपनि शिक्षकको नैतिकता र आचारणले दिँदैन। शिक्षकका पेसागत वृत्ति विकासका लागि माग राख्ने र पूरा गर्ने विधि एवम् प्रक्रियाको मार्ग प्रशस्त हुँदाहुँदै विद्यालय शान्तिक्षेत्र र प्रचलित कानुन विपरीत हुने विद्यालय बन्द नगर्न अनुरोध गर्दै काठमाडौ महानगरपालिकाभित्रका विद्यालय बन्द गरेमा वा बन्द गर्न बाध्य गरेमा वा पठनपाठन बन्द गरी विद्यार्थीको नियमित अध्ययन गर्न पाउने अधिकारको हनन् गरेको पाइएमा प्रचलित कानुनबमोजिम कारवाही हुने र यसको सम्पूर्ण जिम्मेवार सम्बन्धित व्यक्ति नै हुने व्यहोरा जानकारीका लागि निर्देशानुसार अनुरोध छ।"
"शिक्षकले उठाएका मागलाई राज्यले बेवास्ता गर्न मिल्दैन, तत्काल सम्बोधन गर्नुपर्छ : वर्षमान पुन","काठमाडौं : सत्तारुढ दल नेकपा माओवादी केन्द्रका उपमहासचिव वर्षमान पुन (अनन्त)ले आन्दोलनरत शिक्षकका माग सरकारले सम्बोधन गर्नुपर्ने बताएका छन्। विद्यालय शिक्षा विधेयक२०८० प्रतिको शिक्षकहरुका असन्तुष्टि र जायज मागलाई सरकारले सकारात्मक रुपमा लिएर सम्बोधन गर्नुपर्ने बताएका हुन्। प्रस्तावित विद्यालय शिक्षा विधेयक २०८० प्रतिको शिक्षकहरुका असन्तुष्टि र जायज मागलाई सरकार र राजनीतिक दलहरुले सकारात्मक रुपमा लिएर सम्बोधन गर्नुपर्छ। सामाजिक सञ्जालमा पुनले लेखेका छन्,हामी उन्नत लोकतान्त्रिक व्यवस्थामा छौं। लोकतन्त्रमा सबैका आवाजले ठाउँ पाउनुपर्छ। शिक्षकजस्तो समाजको बौद्धिक जगतले उठाएका मागलाई राज्यले बेवास्ता गर्न मिल्दैन र हुँदैन पनि। संसद् कानून बनाउने जिम्मेवारी पाएका जननिर्वाचित प्रतिनिधिहरुको सार्वभौम थलो भएको उनको भनाई छ। संघीयता कार्यान्वयनका लागि शिक्षासहित कतिपय ऐन बनाइनु अपरिहार्य छ। यस्तै भविष्यका कर्णाधार विद्यार्थीहरुको नियमित पठनपाठन रोकिनु राम्रो होइन। पुनले भने,पठनपाठन अवरुद्ध नहुने गरी नैतिक दबाबमुलक रचनात्मक आन्दोलनको स्वरुपको खोजी गर्न शिक्षकहरुलाई आग्रह गर्दछु। विधेयकका कतिपय प्रावधान हरु संशोधनको माध्यमबाट परिवर्तन गर्ने ठाउँ छ। त्यसैले शिक्षकहरुले संयम नगुमाई धैर्य गर्नुपर्छ। पूर्व अर्थमन्त्री पुनले सरकारका तर्फबाट शिक्षकका जायज माग सम्बोधन गर्न प्रयास गर्नुपर्ने बताए। उनले शिक्षक, अभिभावक, विद्यार्थी, स्थानीय जनप्रतिनिधि सबैले संयम र धैर्यता राख्न समेत आग्रह गरे। शिक्षा, विज्ञान तथा प्रविधिमन्त्री अशोककुमार राईले संघीय संसद सचिवालयमा दर्ता गराएको विद्यालय शिक्षा विधेयक२०८० का कतिपय प्रावधान शिक्षकविरोधी रहेको भन्दै नेपाल शिक्षक महासंघले काठमाडौंमा बुधबारबाट आन्दोलन थालेको छ।उनीहरुले माग सम्बोधन नभएसम्म विद्यालयको पठनपाठन ठप्प पार्ने चेतावनी दिएका छन्। अस्थायी अवधि गणना तथा निवृत्तिभरण, शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा समेत विधेयकले कुनै सम्बोधन गर्न नसकेको महासंघको बुझाइ छ। शिक्षकको नियुक्ति, सरुवा, बढुवामा स्थानीय तहलाई भूमिका दिदा मनोमानी हुने र शिक्षकमाथि ज्यादती हुने भएकाले शिक्षकको नियुक्ति, सरुवा, बढुवा लगाएतको भूमिका जिल्ला शिक्षा कार्यालयलाई दिनुपर्ने र केहि भूमिका प्रदेश तहमार्फत राखिनुपर्ने महासंघको माग छ। आन्दोलनको कार्यक्रम घोषणा गरेपछि शिक्षा मन्त्रालयले सोमबार विज्ञप्ति जारी गरेर मंगलबार दिउँसो ३ बजे वार्तामा आउन महासंघलाई अपिल गरेपनि शिक्षकहरु वार्तामा गएनन्। संसदमा शिक्षा सम्बन्धि विधेयक दर्ता भइसकेकाले शिक्षा मन्त्रालयले गर्ने वार्ताबाट समस्या समाधान नहुने भएको वार्तामा नगएको शिक्षक महासंघको भनाई छ। विद्यालय शिक्षा सम्बन्धी कानूनलाई संशोधन र एकीकरण गर्न बनेको विधेयक को मस्यौदा माथि नेपाल शिक्षक महासंघले पेश गरेको सुझावमा रहेका महत्वपूर्ण मुद्दाहरुलाई पटकपटकको संवाद र छलफल पछि पनि समावेश नै नगरी त्यसलाई विधेयकको रुपमा संसदमा पेश भएको उनीहरुको भनाई छ।"
आन्दोलनका नाममा शिक्षकले विद्यालय बन्द गरे कारबाही गर्ने काठमाडौं महानगरको चेतावनी,"काठमाडौं : काठमाडौं महानगरपालिकाले शिक्षा विधेयक विरुद्ध आन्दोलनमा उत्रिएका शिक्षकलाई लक्षित गर्दै विद्यालय बन्द गरिए कारबाही गर्ने चेतावनी दिएको छ। महानगरले आज एक सूचना जारी गर्दै देशभरका सामुदायिक विद्यालयमा पठनपाठन बन्द गर्ने भनी विभिन्न पत्रपत्रिकामा आएको समाचार र प्रेस विज्ञप्तिप्रति काठमाडौँ महानगरपालिकाको ध्यानाकर्षण भएको जनाएको छ। महानगरका शिक्षा अधिकारी सीताराम कोइरालाले विज्ञप्ति जारी गर्दै शिक्षकहरुले आफ्नो माग राख्दा बालबालिकालाई पठनपाठनबाट बञ्चित गर्नु कुनै पनि अर्थमा क्षम्य नहुने भएकाले आन्दोलनका नाममा विद्यालय बन्द गरिए कारबाही गर्ने जनाएको हो। विद्यार्थीको नियमित अध्ययन गर्न पाउने अधिकारको हनन् गरेको पाइएमा प्रचलित कानुनबमोजिम कारबाही हुने र यसको सम्पूर्ण जिम्मेवार सम्बन्धित व्यक्ति नै हुने महानगरले चेतावनी दिएको छ। विज्ञप्तिमा भनिएको छ, नेपाल सरकारको मिति २०६८। २।११ गतेको निर्णयानुसार विद्यालयलाई शान्तिक्षेत्र घोषणा गरिएको तथा विद्यालय शान्तिक्षेत्र राष्ट्रिय ढाँचा र कार्यान्वयन निर्देशिका, २०६८ को बुँदा न ६२ को (घ) ले विद्यालयमा कुनै पनि दलीय राजनीतिक तथा अन्य स्वार्थका लागि विद्यालय बन्द, हडताल र पठनपाठनमा अवरोध गर्ने जस्ता क्रियाकलाप नभएको हुनुपर्ने व्यवस्था गरेको स्मरण गराउँदै काठमाडौं महानगरपालिका शिक्षा ऐन, २०७४ को दफा ३८ तथा अन्य प्रचलित शिक्षा ऐन तथा नियमावलीको भावना प्रतिकूल हुने गरी काठमाडौं महानगरपालिकाभित्रका विद्यालयमा विद्यालय शान्तिक्षेत्र"" को अवधारणा विपरीत अवाचित कार्य गर्न बन्देज गरिएको व्यहोरा सम्बद्ध सबैलाई विदितै छ। सामुहिक सौदाबाजीका माग राख्ने र पूरा गर्ने आफ्नै विधि, प्रक्रिया र पद्धति हुने महानगरपालिकाको भनाई छ। विज्ञप्तिमा भनिएको छ, आफ्नो माग राख्दा बालबालिकालाई पठनपाठनबाट बञ्चित गर्नु कुनैपनि अर्थमा युक्तिसङ्गत र क्षम्य हुँदैन। संघीय सरकारसँगका माग सम्बोधनका नाममा कोभिङ१९ महामारीको कारण प्रभावित भएको शिक्षा क्षेत्रको गुणस्तर सुधारोन्मुख रहेका बखत विद्यालय बन्द गरेर पुनः शैक्षिक क्षति गर्नु निश्चयपनि शिक्षकको नैतिकता र आचारणले दिँदैन। शिक्षकका पेसागत वृत्ति विकासका लागि माग राख्ने र पूरा गर्ने विधि एवम् प्रक्रियाको मार्ग प्रशस्त हुँदाहुँदै विद्यालय शान्तिक्षेत्र र प्रचलित कानुन विपरीत हुने विद्यालय बन्द नगर्न अनुरोध गर्दै काठमाडौ महानगरपालिकाभित्रका विद्यालय बन्द गरेमा वा बन्द गर्न बाध्य गरेमा वा पठनपाठन बन्द गरी विद्यार्थीको नियमित अध्ययन गर्न पाउने अधिकारको हनन् गरेको पाइएमा प्रचलित कानुनबमोजिम कारवाही हुने र यसको सम्पूर्ण जिम्मेवार सम्बन्धित व्यक्ति नै हुने व्यहोरा जानकारीका लागि निर्देशानुसार अनुरोध छ। संसदमा दर्ता भएको विद्यालय शिक्षा विधेयकको विरोधमा देशभरका शिक्षक काठमाडौंमा उपस्थित भएर आन्दोलनमा उत्रिएका छन्। नेपाल शिक्षक संघको आह्वानमा बुधबारबाट देशभरिका शिक्षक काठमाडौं केन्द्रित आन्दोलनमा सहभागी भएका हुन्। अस्थायी अवधि गणना तथा निवृत्तिभरण,शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा समेत विधेयकले कुनै सम्बोधन गर्न नसकेको महासंघको बुझाइ छ। शिक्षकको नियुक्ति, सरुवा, बढुवामा स्थानीय तहलाई भूमिका दिदा मनोमानी हुने र शिक्षकमाथि ज्यादती हुने भएकाले शिक्षकको नियुक्ति, सरुवा, बढुवा लगाएतको भूमिका जिल्ला शिक्षा कार्यालयलाई दिनुपर्ने र केहि भूमिका प्रदेश तहमार्फत राखिनुपर्ने महासंघको माग छ। विद्यालय शिक्षा सम्बन्धी कानूनलाई संशोधन र एकीकरण गर्न बनेको विधेयक को मस्यौदा माथि नेपाल शिक्षक महासंघले पेश गरेको सुझावमा रहेका महत्वपूर्ण मुद्दाहरुलाई पटकपटकको संवाद र छलफल पछि पनि समावेश नै नगरी त्यसलाई विधेयकको रुपमा संसदमा पेश भएको उनीहरुको भनाई छ।"
माओवादी केन्द्र पार्टीको नाम फेर्न तयार,"काठमाडौं : नेपाल कम्युनिस्ट पार्टी (माओवादी केन्द्र)ले पार्टीको नाम फेर्ने निर्णय गरेको छ। विभिन्न वामपन्थी दलसँग पार्टी एकता गर्न पहल गरिरहेको माओवादी केन्द्रले पार्टीको नाम फेर्न लागेको हो। माओवादी केन्द्रले लामो समयदेखि नेकपा एकीकृत समाजवादी, जनता समाजवादी पार्टी, नेपाल समाजवादी पार्टी, विप्लव नेतृत्वको नेकपालगायतसँग एकताका लागि पहल र छलफल गर्दै आएको छ। पार्टीको नाम फेर्नेबारे आगामी महाधिवेशनमा छलफल गरेर ठोस निर्णय लिन सकिने माओवादी केन्द्रको भनाइ छ। माओवादी नाम राख्दा अन्य वामपन्थी दलले प्रचण्ड नेतृत्वको दलसँग एकता नगर्ने भएकाले नाम फेर्ने उक्त पार्टी तयार भएको हो। तत्कालीन एमाले र माओवादी केन्द्रले पार्टी एकता गर्दा पार्टीको नाम नेपाल कम्युनिस्ट पार्टी (नेकपा) र चुनाव चिन्ह एमालेको सूर्य राखेका थिए। पछिल्लो समयमा गत भदौ २५ गते बसेको माओवादी केन्द्रका पदाधिकारीको बैठकले नेपाल कम्युनिष्ट पार्टीको पछाडि कोष्टभित्र रहेको माओवादी केन्द्रबारे नामबारे आगामी महाधिवेशनमा खुला रुपले छलफल गरी आवश्यक निर्णय लिने निर्णय गरेको छ। पार्टी एकताका लागि भदौ ३० गतेमा माओवादी केन्द्रका अध्यक्ष पुष्पकमल दाहाल (प्रचण्ड) र महासचिव देव गुरुङले हस्ताक्षर गरी नेसपाका अध्यक्ष महिन्द्र राय यादवलाई पत्राचार गरेको पत्रमा भनिएको छ, दुबै पक्षबीचको वार्ताको क्रममा पार्टी एकताको लागि पार्टीको नाम सम्बन्धमा छलफल चलिरहेको छ । यसै क्रममा यही भदौ २५ गते अध्यक्ष कमरेड प्रचण्डको अध्यक्षतामा बसेको यस पार्टीको केन्द्रीय कार्यालय (पदाधिकारीहरु)को बैठकमा पार्टी एकता सम्बन्धमा गम्भीरताका साथ छलफल भयो र अन्तमा पार्टी एकतालाई सफल तुल्याउनका लागि पार्टीको नामको सन्दर्भमा नेपाल कम्युनिष्ट पार्टीको पछाडि कोष्ट भित्र रहेको माओवादी केन्द्रबारे आगामी महाधिवेशनमा खुला रुपले छलफल गरी आवश्यक निर्णय लिन सकिने भनी गरिएको निर्णयलाई जानकारीको लागि पत्राचार गरिएको छ। तत्कालका लागि वर्तमान सत्ता गठबन्धन जोगाउन र दीर्घकालीन रुपमा पार्टी एकता गरेर ठूलो शक्ति बन्ने उद्देश्यका राखेर चार दलले मोर्चाले सन्देशसभा गर्दै आएका छन्। उनीहरुसँग समाजवादी मोर्चा गठन गरेर एक चरणको प्रदेशस्तरीय कार्यक्रमसमेत गरेका छन्। हाल समाजवादी मोर्चाको संयोजक एकीकृत समाजवादीका अध्यक्ष माधवकुमार नेपाल रहेका छन्। ६६ महिनामा अध्यक्ष गर्ने व्यक्ति परिवर्तन हुने नीति रहेको छ। समाजवादी मोर्चा नेपालले सात वटै प्रदेशमा मोर्चा गठनको निर्णय गरेको छ भने केहि प्रदेशमा गठनसमेत भइसकेका छन्। यस अगाडि पनि पार्टीको नाम र चुनाव चिह्न फेर्न माओवादी केन्द्रका मातहतका कमिटीसँग सुझाव माग गरेको थियो। माओवादी केन्द्रको यस अगाडि कै बैठकले महासचिव देवप्रसाद गुरुङको संयोजकत्वको कार्यदलले पनि पार्टीको नाम र चुनाव चिह्न परिवर्तन गर्न सकिने सुझाव दिएको थियो। प्रचण्ड नेतृत्वको दलले यस अगाडि पनि विभिन्न घटकसँग एकता गरेर पार्टीको नाम परिवर्तन गर्दै आएका छन्।"
संविधान दिवस : राष्ट्रपति पौडेलले गरे शितल निवासमा रात्रिभोजको आयोजना,"राष्ट्रपति पौडेलले जनआन्दोलनका उपलब्धिहरुलाई कमजोर पार्ने काम हुन सक्ने भन्दै सचेत हुनुपर्ने बताए। काठमाडौं : राष्ट्रपति रामचन्द्र पौडेलले संविधान दिवसका अवसरमा रात्रिभोजको आयोजना गरेका छन्। राष्ट्रपति पौडेलले बुधबार राष्ट्रपति भवन शीतल निवासमा रात्रि भोजको आयोजना गरेका हुन्। रात्रिभोजमा कार्यक्रममा उपराष्ट्रपति रामसहाय यादव, कार्यवाहक प्रधानमन्त्री पूर्णबहादुर खड्का, पूर्वप्रधानमन्त्रीहरु शेरबहादुर देउवा, माधवकुमार नेपाल, झलनाथ खनाल, पूर्वसभामुखद्वय अग्निप्रसाद सापकोटा, ओनसरी घर्ती, उपप्रधानमन्त्री नारायणकाजी श्रेष्ठ, मन्त्रीहरु, विदेशी राजदूतलगायत राजनीतिक दलका नेताहरु सहभागी भएका थिए। भीआइपी सहभागी उक्त कार्यक्रममा पूर्वप्रधानमन्त्री एवम् नेकपा एमालेका अध्यक्ष केपी शर्मा ओली र काठमाडौं महानगरका मेयर बालेन शाह भने अनुपस्थित भएका थिए। कार्यक्रमलाई सम्बोधन गर्दै राष्ट्रपति पौडेलले विभिन्न आन्दोलनबाट प्राप्त उपलब्धिलाई कमजोर पार्नेविरुद्ध सचेत हुनुपर्ने बताएका छन्। राष्ट्रपति पौडेलले जनआन्दोलनका उपलब्धिहरुलाई कमजोर पार्ने काम हुन सक्ने भन्दै सचेत हुनुपर्ने बताए। उनले शासकीय कमजोरीलाई अब राजनीतिक निष्ठा र लोकतन्त्रको पवित्रताले जित्नैपर्ने धारणा राखे। राष्ट्रपति पौडेलले सबैले मिलेर लोकतान्त्रिक आन्दोलनको महत्वपूर्ण चरण पार गरेकाले आफैँले बनाएको संविधान मुलुकमा रहेको जिकिर गरे। उनले सबै किसिमका बेथितिलाई अन्त्य गर्दै सुशासनको माध्यमबाट जलस्रोत र उर्जा शक्तिको मात्र उचित व्यवस्थापन गर्न सके नेपाल दुनियाँको समुन्नत राष्ट्रको कोटीमा पुग्ने सम्भावना अगाडि देखापरेको जिकिर गरे।"
नेपालमा प्रत्यक्ष जननिर्वाचित कार्यकारी राष्ट्रपति आवश्यक छ : मुख्यमन्त्री शर्मा,"वीरेन्द्रनगर : कर्णाली प्रदेशका मुख्यमन्त्री राजकुमार शर्माले नेपालको संविधान राष्ट्रघातीहरूलाई ठेगान लगाउने लगाम रहेको बताएका छन्। बुधबार कर्णाली प्रदेशको राजधानी सुर्खेतमा संविधान दिवस मुल समारोहलाई सम्बोधन गर्दै मुख्यमन्त्री शर्माले यस्तो बताएका हुन्। उनले भने, 'देशका विरुद्ध लाग्ने, राष्ट्रका विरुद्ध घात गर्नेहरूलाई लगाम लगाउने लौरी हो संविधान। संविधान धर्मग्रन्थ होइन। देश विकासको मेरुदण्ड हो। प्रगतिको आधार हो। संविधान कार्यान्वयन हुँदै जाँदा केही अपुगताको अनुभूति भएको छ। निर्वाचन प्रणाली महंगो हुनु, संवैधानिक अंगहरूबीच असन्तुलन देखिएका छन्। हाम्रो निर्वाचन प्रणाली त्रुटिपूर्ण छ। अहिले निर्वाचन महंगो हुँदै गएको छ। नेपालमा प्रत्यक्ष जननिर्वाचित कार्यकारी राष्ट्रपति आवश्यक रहेको अनुभूति भएको छ।' मुख्यमन्त्री शर्माले लाखौं जनताको त्याग, समर्पण, आन्दोलन र बलिदानका आधारमा प्राप्त संविधान, धर्मनिरपेक्षता, समावेशिता र दर्जनौं मौलिक हक अधिकारलाई थप सुदृढीकरणको लागि राजनीतिक बृहत् सहमति र एकताको खाँचो रहेको बताए। उनले नयाँ खालको संघर्षको जरुरी रहेको औंल्याए। राष्ट्रिय एकता, स्वाभिमान र आत्मनिर्भरताका साथ एकीकृत संकल्प गर्न आवश्यक रहेको उनको भनाइ छ। उनले भने, दलगत र व्यक्तिगत स्वार्थ भन्दा माथि उठ्न जरुरी छ। पञ्चायतमा बोल्न, लेख्न नपाएको कुरा स्मरण गर्दै आफ्ना हक, अधिकारको कुरा खुला रूपमा राख्न पाउनु नै अहिलेको संविधानको मुख्य उपलब्धी भएको बताए। उनले नेपालमा प्रत्यक्ष जननिर्वाचित कार्यकारी राष्ट्रपति आवश्यक रहेको बताए। उनले अहिलेको निर्वाचन प्रणाली नै परिवर्तन गर्नुपर्नेमा जोड दिए। उनले संविधानले नेपाली जनतालाई अधिकार सम्पन्न बनाएको बताउँदै संविधानले गरेका व्यवस्थाहरू प्रभावकारी कार्यान्वयन गर्दै जानुपर्ने उनको भनाइ छ।"
संविधान दिवसमा इलामले मिस गरेका सुवास,"इलाम : संविधानसभा अध्यक्ष सुवासचन्द्र नेम्वाङका बाल्यकालका साथी नेपाली कांग्रेसका नेता वेनुपराज प्रसाईले संविधान दिवसको दिन आफ्नो प्रिय साथीलाई दिनभरी मिसगरे। उनले जस्तै इलामेहरुले उनलाई सझिए र भक्कानिए। प्रसाई भन्दै थिए संविधानसँगै अम्बर भएर गयो। नेपाली जनताले नेपालको संविधानसँगै नेम्वाङलाई सम्झिरहने प्रसाईको भनाई छ। प्रसाईका साथीभाईले सम्झने अरु धेरै कारण होला तर संविधान निर्माणका लागि उनले खेलेको भूमिकाका लागि देशले सम्झने प्रसाईको भनाई छ। नेम्वाङका अर्का साथी मानबहादुर खड्गीले बाल्यकालदेखि नै सबैसँग मिल्ने र समन्वय गर्ने नेम्वाङले संविधान निर्माणको कठिन काममा पनि त्यही समन्वय गर्ने क्षमता प्रयोग गरेर नेपाली जनताको सपना साकार पारेको बताए। नेम्वाङले इलामको सूर्योदय नगरपालिकाको फिक्कल चोक बजारमा एमालेको नगर कमिटीले आयोजना गरेको श्रद्धाञ्जली सभामा बोल्दै नेम्वाङसँग लामो संगत गरेका एमाले नेता काजीमान कागतेले नेम्वाङको अनुपस्थतिमा संविधान दिवस पनि खल्लो भएको बताए। नेकपा एमाले सूर्योदय नगर कमिटी अध्यक्ष दुर्गादेवी भट्टराईले नेम्वाङ पार्टीको नेताभन्दा पनि संविधानका निर्माता र इलामेको अभिभावक भएको बताइन्। नेकपा एमालेका उपाध्यक्ष राम बहादुर थापा बादलको बुझाईमा नेम्वाङ वर्तमान संविधानका निर्माता हुन्। उनले संविधान निर्माणमा महत्वपूर्ण भुमिका खेलेको उपाध्यक्ष थापाले बताए। नेम्वाङका कान्छा छोरा सुहाङ नेम्वाङले संविधान मिच्ने कतिपय कदमले स्वर्गीय पितालाई चिन्तित बनाउने गरेको बताए। उनले संविधानको रक्षा र समृद्धिले मात्रै नेम्वाङप्रति सच्चा श्रद्धाञ्जली हुने बताए। उनले आफू पिताको छत्रछाँयामा हुर्केपनि राजनीतिमा सक्रिय नभएको बताए। उनले राजनीतिक परिवारमा जन्मैकै कारण कसैले अवसर पाउनुपर्छ भन्ने नठानेको बताए। इलाममा नेम्वाङको निधनपछि उनका कान्छा छोरालाई इलाम २ मा हुने उपनिर्वाचनमा उम्मेदवार बनाउन सक्ने सम्भावनामा चर्चा भइरहेको समयमा उनको यस्तो अभिव्यक्ति आएको हो। सालिन छवि बनाएका नेम्वाङ २०५६ सालमा इलाम क्षेत्र नम्बर २ बाट निर्वाचन जित्दै आएका थिए। इलाम बजारनजिकै सुन्तलाबारमा जन्मिएका नेम्वाङ इलाम क्याम्पसमा पढ्दा अनेरास्ववियुमा लागेर २०२९ सालमा कम्युनिस्ट राजनीतिमा आएका थिए। २०३३ सालमा राजद्रोहीको मुद्दामा केही समय जेल परेका थिए, उनी। २०४८ र २०५२ सालमा राष्ट्रिय सभामा प्रतिनिधित्व गरेका उनी २०५६ को निर्वाचन जितेर कानुन, न्याय तथा संसदीय व्यवस्था मन्त्री भए। २०६४ र २०७० मा पनि इलामबाट चुनाव जितेर ऐतिहासिक संविधानसभाको अध्यक्ष भए। २०७४ र २०७९ मा समेत उनले इलाम२ बाट निर्वाचन जितेका हुन्। संघीय सांसद एवं नेकपा एमाले इलामका अध्यक्ष महेश बस्नेतले पार्टीले इलाम नगरपालिका सातमा रहेको नेम्वाङको घर भएको क्षेत्रलाई नेम्वाङको प्रतिमासहितको उद्यान निर्माण गर्ने निर्णय गरेको बताए। इलामको सूर्योदय नगरपालिकामा नेकपा एमाले नगर कमिटीले आयोजना गरेको नेम्वाङको श्रद्धाञ्जली सभा।"
कपिलवस्तु कारागारबाट ८ कैदी रिहा,"कपिलवस्तु : कपिलवस्तु कारागारमा रहेका ८ जना कैदी रिहा भएका छन् । संविधान दिवसका अवसरमा गत आर्थिक वर्षसम्म ४०५० प्रतिशत कैद सजाय भुक्तान गरिसकेका र असल चाल चलन भएका कैदीहरु रिहा भएको कपिलवस्तु कारागारका जेलर मनोज शैनीले जानकारी दिए । संविधान दिवसको अवसरमा राष्ट्रपतिको सिफारिसमा उनीहरु रिहा भएका हुन्,जेलर शैनीले भने,मुद्दा नकारात्मक सूचीमा नपरेका, असल चाल चलन भएका आधारमा उनीहरुको नाम कारागार व्यवस्थापन विभागमा पठाइएको थियो । सोही आधारमा उनीहरुको कैद राष्ट्रपति कार्यालयबाट मिनाहा गर्ने निर्णय भएर आएपछि उनीहरु रिहाई भएका छन् । रिहा भएकामध्ये ४ जनाले कैद सजायको ४० प्रतिशत कैद भुक्तान गरी सकेका छन् । जसमध्ये ३ जना कर्तव्य ज्यान र १ जना सवारी ज्यान मुद्दामा कैद जीवन बिताइरहेका थिए । बाँकी ४ जनाले भने ५० प्रतिशत कैद सजाय भुक्तान गरी सकेका छन् । जसमा ३ जना कर्तव्य ज्यान मुद्दा र १ जना चोरी मुद्दामा कैद जीवन बिताई रहेको कपिलवस्तु कारागार प्रशासन शाखाले जनाएको छ । कैदमुक्त भएका उनीहरु बाँकी जीवन आफ्नो घर परिवार र समुदायको हितमा बिताउने प्रतिबद्धतासहित कारागारबाट बिदाई भएर घर फर्किका छन्,जेलर शैनीले भने। कपिलवस्तु कारागारमा कुल ५० कैदी बन्दीहरु रहदै आएकोमा ८ जना रिहा भएका छन् ।"
शंशाकले भने : शेखर कोइराला र म राष्ट्रका लागि एकै ठाउँमा उभिन्छौं,"काठमाडौं : कांग्रेस नेता शंशाक कोइरालाले शेखर कोइराला र आफू राष्ट्रका लागि एकै ठाउँमा उभिने दाबी गरेका छन्। बिपी साहित्य महोत्सवमा बोल्दै कोइरालाले कांग्रेस र राष्ट्रका लागि आफूहरु एकै ठाउँमा उभिने बताएका हुन्। उनले आफू यस अगाडि नै सभापति बन्न चाहेको भएपनि चाहेर मात्र सम्भव नभएको बताए। विपी कोइरालाले प्रधानमन्त्री पदलाई फाटेको जुत्ता संज्ञा दिएको कोइरालाले बताए। उनले विपीपश्चात सफल प्रधानमन्त्री गिरीजा भएको दाबी गरे। कोइरालाले सबैको दुख हुन्छ तर दुख बुझ्ने नेता चाहिँ जनतालाई चाहिएको उनको भनाई छ। आज हेर्नुस् चार चोटी मैले जिते । त्यहाँ मैले चमत्कार गरेको छैन। मन्त्री एक पटक भएको पनि छैन। महिलालाई टार्गेट गरेर महिलाको मन छुने भाषण गरेँ र महिलाको मायाले मैले जितेँ।उनले स्मरण गर्दै भने,२०६४ सालमा कांग्रेसबाट २३ जना जितेका थिए। मैलेपनि जितेँ। म जाँदा कसैलाई चिनेको थिइनँ । ७ वटा गाविस छ जाँदा गाउँको नामै थाहा थिएन, रटेर जानुपर्थ्यो । म जाँदा कस्तो भयो भने माओवादीको बिगबिगी थियो ६४ मा त्यति बेला। मार्ने, काट्ने चलिरहेको थियो। संविधान सभाका अध्यक्ष सुवास नेम्वाङको निधन भएपश्चात स्थगित भएको नेपाली कांग्रेसको बिपी साहित्य सम्मेलनको तेश्रो दिनको कार्यक्रम बुधबार शुरु भएको हो।"
संविधान बनेपछि कार्यान्वयनमा जोड दिन सकेनौं : सिटौला,"उनले भने,संविधान कार्यान्वयन गर्न कांग्रेसका सांसदहरु लाग्नुस्, संविधान बनेपछि कानुन बनाउन ढिलाइ गर्नु भनेको न्याय नदिनु जस्तै हो। काठमाडौं : नेपाली कांग्रेसका नेता कृष्णप्रसाद सिटौलाले संविधान बनेपछि यसको कार्यान्वयनमा जोड दिन नसकेको टिप्पणी गरेका छन्। बिपी साहित्य महोत्सवको अन्तिम दिन बुधबार अन्तरसंवाद कार्यक्रममा बोल्दै नेता सिटौलाले संविधानमा किसान, मजदुर र आमसमुदायको भावनाको प्रतिनिधित्व बमोजिम अधिकारको प्रत्याभूति गरेको बताएका हुन्। सिटौलाले संविधान कार्यान्वयनका लागि संघीय संसद र प्रदेश सभाका सांसदहरुको क्रियाशिलताको खाँचौ औंल्याए। उनले संविधान जारी भएपछिका ८ वर्षको मुल्याङ्कन गर्दा राज्य संचालकहरुको प्राथमिकता संविधान कार्यान्वयन गर्नेतर्फ नहुँदा समस्या आएको बताए। वर्तमान संविधान माओवादी पार्टीबाट प्रभावित भएर निर्माण नभएको दाबी गर्दै उनले कांग्रेसबाटै माओवादी प्रभावित बनेको धारणा राखे। उनले भने,संविधान कार्यान्वयन गर्न कांग्रेसका सांसदहरु लाग्नुस्, संविधान बनेपछि कानुन बनाउन ढिलाइ गर्नु भनेको न्याय नदिनु जस्तै हो।"
विद्यालय बन्द गर्ने प्रधानाध्यापकको निर्णयपछि बालेनले भने : पठनपाठनमा अवरोध भए कारबाही हुन्छ,"काठमाडौं महानगरपालिकाको निर्देशनलाई अवज्ञा गर्दै सामुदायिक विद्यालयका प्रधानाध्यापकले बिहीबारबाट विद्यालय बन्द गरेर माइतीघरमा नियमित हाजिर हुने निर्णय गरेका छन्। काठमाडौं : काठमाडौं महानगरपालिकाका मेयर बालेन्द्र शाह (बालेन)ले शिक्षकले स्कुल बन्द गरे कारबाही गर्ने चेतावनी दिएका छन्। काठमाडौं महानगरपालिकाको निर्देशनलाई अवज्ञा गर्दै सामुदायिक विद्यालयका प्रधानाध्यापकले बिहीबारबाट विद्यालय बन्द गरेर माइतीघरमा नियमित हाजिर हुने निर्णय गरेका छन्। उक्त निर्णयपश्चात मेयर शाहले फेसबुकमार्फत पठनपाठनमा अवरोध पुर्याए कानुनअनुसार कारबाही हुने चेतावनी दिएका हुन्। मेयर शाहले शिक्षा विधेयकमा असहमति रहेको बताए। मेयर शाहले भने,लगभग २ लाख ५० हजार विद्यार्थी तथा १० हजारभन्दा धेरै शिक्षक हाम्रो मातहतमा छ। आधारभूत र माध्यमिक शिक्षा स्थानीय सरकारको एकल अधिकारको रूपमा रहेकोले विद्यालय शिक्षा ऐन बनाउने अधिकार पनि स्थानीय सरकारमा निहित रहेको छ किनकि काठमाडौको शिक्षाको नीति र जुम्लाको नीति र आवश्यकता फरक हुन्, छ्न्। संघीय सरकारले संघीय शिक्षा ऐन तर्जुमा गरी राष्ट्रिय शिक्षा नीति तथा मापदण्ड बनाउनुको साटो विद्यालय शिक्षा विधेयक ल्याउनु संवैधानिक प्रावधान विपरीत रहेको उनको भनाई छ। संघीय तहले प्रस्तुत गर्नुपर्ने विधेयक संघीय संसद्मा दर्ता गर्नु नै संविधानको बर्खिलाप हो। संघीय सरकारले संघीय शिक्षा ऐन तर्जुमा गरी राष्ट्रिय शिक्षा नीति तथा मापदण्ड बनाउनुको साटो विद्यालय शिक्षा विधेयक ल्याउनु संवैधानिक प्रावधान विपरीत रहेकोले किमार्थ स्वीकार गर्न सकिँदैन। मेयर शाहले भने, स्थानीय सरकारले प्रयोग गरिरहेको माध्यामिक शिक्षासम्मको विधायिकी र कार्यकारी अभ्यासबारे सम्मानीत अदालतका फैसलाहरूबाट समेत नजिर स्थापित भइसकेको स्मरण गराउन चाहन्छौँ। महानगरका शिक्षा अधिकारी सीताराम कोइरालाले विज्ञप्ति जारी गर्दै शिक्षकहरुले आफ्नो माग राख्दा बालबालिकालाई पठनपाठनबाट बञ्चित गर्नु कुनै पनि अर्थमा क्षम्य नहुने भएकाले आन्दोलनका नाममा विद्यालय बन्द गरिए कारबाही गर्ने जनाएका थिए। उक्त सूचना सार्वजनिक भएपछि काठमाडौं महानगरपालिकाका सामुदायिक विद्यालयका प्रधानाध्यापकले बिहीबारबाट विद्यालय बन्द गरेर माइतीघरमा नियमित हाजिर हुने निर्णय गरेका हुन्। आन्दोलनका क्रममा विद्यार्थीलाई पुग्ने शैक्षिक क्षतिप्रति संवेदनशील भएको बताउँदै ३० सामुदायिक विद्यालयका प्रधानाध्यापकले हस्ताक्षर गरेको विज्ञप्तिमा उक्त क्षतिलाई परिपूर्ति गर्न बिदाका दिनमा पठनपाठनमा गरिने प्रतिबद्धता व्यक्त गरेका छन्।"
पीडितलाई छैन भरोसा,"नेपालगन्ज : अन्तर्राष्ट्रिय फोरममा साथ खोजेर शान्ति प्रक्रियाको बाँकी काम अर्थात् संक्रमणकालीन न्याय टुंगिइहाल्छ भन्नेमा द्वन्द्वपीडित र तिनका लागि पैरवी गरिरहेका मानवअधिकारकर्मीहरू विश्वस्त छैनन्। द्वन्द्वपीडित तथा एकल महिला सञ्जाल बाँकेकी अध्यक्ष एकमाया विश्वकर्मा भन्छिन्, प्रचण्डले द्वन्द्वकालका मानवअधिकार उल्लंघनका घटनाबाट उन्मुक्ति पाउने बाहना मात्र खोजिरहेका छन्। संक्रमणकालीन न्यायको काम टुंगो लगाउँछु नभनेसम्म अमेरिका जान नपाउने भएपछि जुक्ति निकालेका हुन्। सशस्त्र युद्धमा राज्य र विद्र्रोही दुवै पक्षबाट क्षति भए पनि प्रधानमन्त्री प्रचण्ड र उनको पार्टीले राज्य पक्षबाट भएका पीडितलाई मात्र सम्बोधन गर्ने, राहतको व्यवस्था गर्ने कुराले पक्षपात गरिरहेको उनको बुझाइ छ। उनी दैलेखको नौमुले इलाका प्रहरी कार्यालयमा माओवादी आक्रमणमा परी ज्यान गुमाएका बाँकेको खजुरा निवासी नेपाल प्रहरीका सई धनबहादुर विककी पत्नी हुन्। युद्धका क्रममा राज्य पक्षका व्यक्तिको ज्यान गयो। घाइते भए। अपाङ बने। प्रचण्ड नेतृत्वकोे सरकारले कहिल्यै पनि माओवादी पक्षबाट भएका पीडितका लागि नीति तथा कार्यक्रम र राहातबाट सम्बोधन भएन, उनले दुःखेसो पोखिन, प्रचण्ड जे बोल्छन्। जे गर्छन्। आफ्ना पीडितको पक्षमा मात्र हुन्छ। माओवादीका नेता कार्यकर्ता पनि प्रचण्डकै निर्देशनमा त्यही कुरा बोल्छन्। जनताको आँखामा छारो हाल्ने काम मात्र भइरहेको छ। माओवादी जनयुद्धका क्रममा राज्य पक्षबाट पीडित बनेकाहरूलाई पनि माओवादी नेतृत्वको सरकारले समस्याको समाधान हुन्छ भनेर ढुक्क बनाउन सकेको छैन। संक्रमणकालीन न्यायको कुरा किन संयुक्त राष्ट्रसंघको महासभामा जाने बेला र सत्ता परिवर्तनका बेला मात्र उठाइन्छ ? यत्तिका वर्ष पूरा गर्न नसकेर के रातारात सम्भव होला ?, बर्दियाको बारबर्दिया नगरपालिकाका बेपत्ता परिवारका सदस्य निरन्जन चौधरी प्रश्न गर्छन्। चौधरीका बुबा सगुनलाल चौधरीलाई १२ पुस २०५८ मा राज्यपक्षबाट बेपत्ता बनाइएको थियो। सहिद तथा बेपत्ता परिवार समाज बर्दियाका अध्यक्षसमेत रहेका निरञ्जनलाई विस्तृत शान्ति सम्झौतामा बेपत्ता व्यक्तिको अवस्था ६० दिनभित्र सार्वजनिक गर्ने कुरा अहिलेसम्म नहुनुलाई सत्ताधारी दलले द्वन्द्वपीडित परिवारलाई सत्ताका लागि भयाङ र भोटका लागि खेलौना मात्र बनाएको आभाष भइरहेको छ। उनी दुःखेसो पोख्छन्, राजनीतिक इच्छाशक्ति भए संक्रमणकालीन न्यायको काम खासै ठूलो होइन। विस्तृत शान्ति सम्झौताअनुसार शान्ति प्रक्रियाको काम चाँडो टुंगोमा नपुयाएर सत्ताधारी दलले पीडितलाई न्याय होइन, थप पीडा दिएका छन्। द्वन्द्वपीडितलाई न्यायका लागि वकालत गरिरहेका एडभोकेसी फोरमका लुम्बिनी प्रदेश संयोजक अधिवक्ता वसन्त गौतम त प्रधानमन्त्री प्रचण्ड संयुक्त राष्ट्रसंघको महासभा अघि नै संक्रमणकालीन न्यायका विषयलाई टुंगो लगाउँछु भन्नुलाई अन्तर्राष्ट्रिय समुदायलाई भ्रममा पार्ने कार्य मात्र भएको जिकिर गर्छन्। तीनतीनपटक प्रधानमन्त्री भइसककोे व्यक्तिले महासभामा जाने बेला नै सहमतिको प्रयास जारी राख्नु र टुंगो लगाएर जान्छु भन्नु अन्तर्राष्ट्रिय समुदायसँग काम भइरहेको छ भन्नेर देखाउन मात्र खोजिएको हो, अधिवक्ता गौतम भन्छन्, संक्रमणकालीन न्यायलाई टुंगोमा लगाउने काम जारी नराख्दा अन्तर्राष्ट्रिय समुदायको हेर्ने नजर फरक हुने र वैदेशिक सहयोग रोकिने खतरा पनि हुन्छ। समय अभावले काम सम्पन्न हुन सकेन भनेर टार्दै जाने प्रवृत्तिको निरन्तरता हो। उनी बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकमा खास गरी दुई कुरामा मात्र विवाद भएकोे देख्छन्। पहिलो त मानव अधिकारको उल्लंघनको परिभाषामा विवाद छ। दोस्रो विवाद दोषीलाई उन्मुक्ति वा कानुनबमोजिम कारबाही भन्ने विषयमा रहेको छ। यसअघि सरकारले पेस गरेको विधेयकको दफा ४ मा मानवअधिकारको उल्लंघन भन्नाले हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरबाट निकाला र अन्तर्राष्ट्रिय मानवअधिकार वा मानवीय कानुनविपरीत गरिएका कार्यलाई भनिएको छ तर कानुन मन्त्रालयले तयार पारेको मस्यौदामा यो नौवटा बुँदा हटाइएको छ। जहाँ भनिएको छ, मानवअधिकारको उल्लंघन भन्नाले सशस्त्रद्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्रद्वन्द्वको पक्षबाट मानव अधिकारको गम्भीर उल्लंघन बाहेकका अन्तर्राष्ट्रिय मानवअधिकार वा मानवीय कानुनविपरीत गरिएको अन्य कार्य सम्झनुपर्छ।"
सरकारको विकल्प खोज्नुपर्ने कोइराला समूहको जोड,"काठमाडौं : सत्तासीन कांग्रेसका डाशेखर कोइराला पक्षधर नेताहरूले सरकारले चित्तबुझ्दो काम नगरेको भन्दै विकल्प खोज्नुपर्नेमा जोड दिएका छन्। केन्द्रीय कमिटीको बैठकको तयारीबारे कोइराला पक्षको मंगलबारको भेलामा सरकारको कार्यशैलीप्रति तीब्र असन्तुष्टि व्यक्त गरिएको थियो। कोइरालाले पनि सरकारको विकल्प खोज्नुपर्ने धारणा यसअघि नै सार्वजनिक गरिसकेका छन्। सरकारले जति गतिशील र निश्पक्ष ढंगले काम गर्नुपर्ने हो त्यो नभएको कुरा त सरकारको कार्यशैलीले नै स्पष्ट गरेको छ नि, सहमहामन्त्री जीवन परियारले भने, कांग्रेस सत्तामा छ। तर, कांग्रेस सरकारमा भएको अनुभूति जनताले गर्न पाएका छैनन्। भेलामा सरकारको गतिशीलता सँगै केन्द्रीय कार्यसमिति बैठकमा कसरी प्रस्तुत हुने भन्ने विषयमा छलफल भएको परियारले बताए। कांग्रेस केन्द्रीय कार्यसमितिको बैठक बिहीबारदेखि बस्दै छ। गत साउन २ गते बसेको बैठकले विधानअनुसार हरेक दुई महिनामा केन्द्रीय समिति बैठक बस्नुपर्ने व्यवस्था छ। इतर समूहले सरकारको काम कारबाहीमा असन्तुष्टि जनाउँदै पार्टीको केन्द्रीय समिति बैठकमा सरकारले जनताको न्यूनतम आवश्यकताप्रति ध्यान नदिएको विषयमा सरकारमा ध्यानाकर्षण गर्ने तयारी गरेको छ। बैठकमा सहभागी कोइरालानिकट एक नेताका अनुसार सरकारको कामप्रति चित्त नबुझेका कारण विकल्प तिर जानुपर्ने विषयमा पनि भेलामा छलफल भएको थियो। ती नेताले भने, कांग्रेसको नेतृत्वमा सरकार छैन तर कांग्रेस पनि सरकारमा छ। कांग्रेस सरकारमा भएको आभास जनतालार्ई दिन सकिएको छैन। सरकार कहाँ चुकेको छ। कांग्रेसका नेताहरूले नियमनकारी भूमिका निर्वाह गर्न सकेनन्। यो विषयमा केन्द्रीय समितिको बैठकमा कुरा उठाउँछौं। सरकारले जनताको दैनिकीलार्ई केन्द्रित गरेर सरकार छ है भन्ने आभास त दिनुपर्छ त्यो दिन सकेको छैन। ती नेताले भने। बैठकमा सहभागी अधिकांश नेताले सरकार स्टन्टबाजी गर्नमै अभ्यस्त रहेको भन्दै सरकारका काम, सरकारले लिइरहेका निर्णयहरूप्रति असन्तुष्टि जनाएका छन्। बैठकमा अर्का एक केन्द्रीय सदस्यले सरकारले काम गर्न नसक्ने अनि त्यसको अपजश कांग्रेसलार्ई लगाएको देखिएको भन्दै अब यसको विकल्प खोज्नुपर्ने बताएका छन्। कांग्रेसकै बलबाट बनेको सरकारले कांग्रेसलार्ई नै बदनाम गर्न खोजेको भन्दै दोष कांग्रेसलार्ई दिएर उम्किने कोसिस गरेको छ। यतिबेला कांग्रेसले नै भ्रष्टाचारलार्ई बढावा दिएको जस्तो देखाउन खोजिएको छ। यसरी हुँदैन यसको विकल्पका विषयमा बैठकमा कुरा उठ्छ। भ्रातृ संस्थाहरूको चुनावको प्रसंगलार्ई ओझेलमा पारेर हचुवाका भरमा केन्द्रीय सदस्यहरू मनोनीत गरेकोप्रति संस्थापन इतर समूह असन्तुष्ट छ। उक्त विषय पनि बैठकमा उठाइने केन्द्रीय सदस्यले बताए। भ्रातृ संस्थाहरूलार्ई चलायमान बनाउन नसकेको विषयमा पनि बैठकमा ध्यानाकर्षण गराउने तयारीमा इतर समूह छ। बैठकमा कानुनमन्त्री समेत रहेका पार्टीका उपसभापति धनराज गुरुङले महिला संघ, तरुण दलमा आफ्नो समूहका साथीहरूलार्ई रोक्ने काम भएको भन्दै आफ्नै समूहका साथीहरू पनि एजेन्डाप्रति क्लियर हुनुपर्ने बताएका थिए। उनले सरकारको ब्रिफिङ सुनाउँदै प्रधानमन्त्री पुष्पकमल दाहाल प्रचण्डलार्ई सुशासनका पक्षमा उभिन दबाब दिएको भन्दै न्यायाधीश नियुक्तिको प्रशंसा पनि गर्न भ्याए। उनले भने, १५ वर्षपछि सही मान्छेलार्ई न्यायाधीश नियुक्त गरिएको छ। उनले सरकारको ढाकछोप गर्दै भने, सरकारले काम गरिरहेको छ। यो सरकारलार्ई काम गरेन भन्नु भएन। काम गर्नु दिनुपर्छ। कोइराला पक्षले महामन्त्री गगन थापाले गत केन्द्रीय समितिको बैठकमा प्रस्तुत गरेको कार्यतालिका अवरुद्ध हुन नदिने निर्णय नै गरेको छ। उक्त बैठकले वार्षिक कार्यतालिकाले पार्र्टी चलायमान भएको निष्कर्ष निकाल्दै भनेको छ। बैठकमा भएका विषय बारे जानकारी दिँदै केन्द्रीय सदस्य दिलेन्द्र बडुले भने, कार्यतालिकालार्ई अवरुद्ध हुन दिन हुँदैन। कार्ययोजना र कार्यतालिका पाएरै पार्र्टी अघि बढेको छ। कार्यतालिकाको समीक्षा गर्नुपर्छ। कार्यक्रमहरूको निरन्तरता हुनुपर्दछ। त्यसो हुँदा पार्टी चलायमान भइराख्छ। महामन्त्रीद्वय थापा र विश्वप्रकाश शर्माले केन्द्रीय समितिमा पेश गरेको वार्षिक कार्यतालिकालार्ई १० साउनमा पार्टीले पारित गरेको थियो।"
शिक्षकको आन्दोलनप्रति समर्थन र ऐक्यबद्धता छ : एमाले सचेतक बर्तौला,"शिक्षकको मागले समग्र सार्वजनिक शिक्षा कै उज्यालो भविश्यका लागि नयाँ आयाम निर्माण गर्ने उनको भनाई छ। काठमाडौं : नेकपा एमालेले नेपाल शिक्षक महासंघले आन्दोलनमार्फत उठाएका माग पूरा गर्न सरकारलाई आग्रह गरेको छ। एमालेका सचेतक महेश बर्तौताले शिक्षकहरुको आन्दोलनप्रति समर्थन र ऐक्यबद्धता रहेको बताएका छन्। संसदमा दर्ता भएको शिक्षा विधयेक २०८० का सन्दर्भमा नेपाल शिक्षक महासंघले आन्दोलनमार्फत उठाएका अधिकांश मागहरु समग्र सार्वजनिक शिक्षाप्रति नागरिकको भरोसा, विश्वस्नियता र गुणस्तरीयता वृद्धि गर्न तथा शिक्षण पेशालाई मर्यादित र सम्मानित बनाउन उपयुक्त रहेको देखिन्छ।उनले भने, एउटा सांसद हुँदाको नाताले विधयेक भित्र बसेर उपयुक्त कानुन निर्माणको प्रक्रियामा सक्रिय सहभागी हुने र भुमिका निर्वाह गर्ने विषय त बाँकी छदैछ तर पनि नेपाल शिक्षक महासंघले उठाएका मागहरुलाई विधयेकको अंग बनाएर अगाडि बढ्न सरकार तयार हुनुपर्दछ र त्यसका लागि सरकारले आज नै प्रतिबद्धता व्यक्त गर्नुपर्दछ भन्ने माग पनि गर्न चाहन्छु । उनले शिक्षकमा मागहरूले शिक्षकहरुको मात्रै हित नभई समग्र सार्वजनिक शिक्षा कै उज्यालो भविस्यका लागि नयाँ आयाम निर्माण गर्ने दाबी गरे। उनले भने, उहाँहरुले उठाउनुभएको संविधानसँग जोडिएका कतिपय बिसयबस्तुहरुले भने थप छलफल र बहसको आवश्यकता महशुस गरेको छ तर निजामती सेवामा जस्तै शिक्षक सेवामा पनि समान सेवा सुविधाको व्यवस्था हुनुपर्ने, शिक्षकले पाउने उपचार खर्चलाई निरन्तरता दिनुपर्ने, शिक्षकलाई वर्षमा कम्तिमा एक पटक शैक्षिक अवलोकन भ्रमणको व्यवस्था हुनुपर्ने, योग्यता बढाउन शिक्षकहरुलाई अध्ययन बिदाको सुविधा हुनुपर्ने, शिक्षकहरुलाई सरकारी मर्यादाक्रममा समावेश गरिनुपर्ने , शिक्षकहरुको लागि अलग्गै शिक्षक अस्पतालको स्थापना हुनुपर्ने, शिक्षकको योग्यता आधारभूत र माध्यमिकका लागि क्रमश: स्नातक र स्नातकोत्तर तोक्ने हो भने आधारभूत तृतीयलाई अधिकृत र माध्यामिक तृतीयलाई उपसचिव समान सेवा सुविधा हुनुपर्ने, स्थायी शिक्षकलाई नियमित रूपमा तह श्रेणी बढुवाको सुनिश्चितता गरिनुपर्ने, आन्तरिक प्रतियोगिताद्वारा हुने बढुवाको लागि प्रत्येक तह र श्रेणीमा ५ वर्षे सेवा अवधि तोक्नुपर्ने, विद्यालयमा कार्यरत अस्थायी प्रकृतिका सम्पूर्ण शिक्षक तथा कर्मचारीहरूलाई कम्तीमा १ पटकको लागि खुल्ला तथा आन्तरिक प्रतिस्पर्धाका माध्यमबाट स्थायी हुने अवसर प्रदान गर्नुपर्ने र उपदानको व्यवस्था हुनुपर्ने लगायतका नेपाल शिक्षक महासंघको मागहरू उपयुक्त ,जायज र न्याय संगत छन्। यी मागहरूले शिक्षकहरुको मात्रै हित गर्दैन यसले त समग्र सार्वजनिक शिक्षा कै उज्यालो भविष्यका लागि नयाँ आयाम निर्माण गर्ने छ। उनले विद्यार्थीहरुको पढ्न पाउने अधिकारप्रति पनि नेपाल शिक्षक महासंघले ध्यान पुर्याओस भन्ने आग्रह गरेका छन्। उनले वार्तालाई तत्काल आरम्भ गरि समस्या समाधान गर्नसमेत नेपाल सरकारको गम्भीर ध्यानाकर्षण रहेको बताए।"
"देशभरका शिक्षक आन्दोलित, उपत्यकाको ट्राफिक व्यवस्थापन प्रभावित (फोटोफिचर)","काठमाडौं : संसदमा दर्ता भएको विद्यालय शिक्षा विधेयकको विरोधमा देशभरका शिक्षक आन्दोलित बनेका हुन्। नेपाल शिक्षक संघको आह्वानमा बुधबार देशभरिका शिक्षक काठमाडौं केन्द्रित आन्दोलनमा सहभागी भएका हुन्। शिक्षकको आन्दोलनका कारण माइतीघरबानेश्वर सडकखण्डको ट्राफिक व्यवस्थापन अस्तव्यस्त बनेको छ। उनीहरुले सडक ढाकेर उनीहरुले गरेको विरोध प्रदर्शनले काठमाडौंको ट्राफिक अस्तव्यस्त बनिरहेको छ। प्रदर्शनकाक्रममा प्रहरी र शिक्षकबीच धकेला धकेलसमेत भएको छ। माइतीघरमा भेला भएका शिक्षकहरु जुलुससहित नयाँ बानेश्वर पुगेका हुन् । नयाँ बानेश्वर पुगेर शिक्षकहरुको जुलुस कोणसभामा परिणत भएको छ। अस्थायी अवधि गणना तथा निवृत्तिभरण,शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा समेत विधेयकले कुनै सम्बोधन गर्न नसकेको महासंघको बुझाइ छ। शिक्षकको नियुक्ति, सरुवा, बढुवामा स्थानीय तहलाई भूमिका दिदा मनोमानी हुने र शिक्षकमाथि ज्यादती हुने भएकाले शिक्षकको नियुक्ति, सरुवा, बढुवा लगाएतको भूमिका जिल्ला शिक्षा कार्यालयलाई दिनुपर्ने र केहि भूमिका प्रदेश तहमार्फत राखिनुपर्ने महासंघको माग छ। आन्दोलनको कार्यक्रम घोषणा गरेपछि शिक्षा मन्त्रालयले सोमबार विज्ञप्ति जारी गरेर मंगलबार दिउँसो ३ बजे वार्तामा आउन महासंघलाई अपिल गरेपनि शिक्षकहरु वार्तामा गएनन्। संसदमा शिक्षा सम्बन्धि विधेयक दर्ता भइसकेकाले शिक्षा मन्त्रालयले गर्ने वार्ताबाट समस्या समाधान नहुने भएको वार्तामा नगएको शिक्षक महासंघको भनाई छ। विद्यालय शिक्षा सम्बन्धी कानूनलाई संशोधन र एकीकरण गर्न बनेको विधेयक को मस्यौदा माथि नेपाल शिक्षक महासंघले पेश गरेको सुझावमा रहेका महत्वपूर्ण मुद्दाहरुलाई पटकपटकको संवाद र छलफल पछि पनि समावेश नै नगरी त्यसलाई विधेयकको रुपमा संसदमा पेश भएको उनीहरुको भनाई छ। उनीहरुले आजबाट देशभरिका विद्यालय बन्द गरी काठमाडौंमा गरिने सडक आन्दोलन सहभागी हुन सबै शिक्षककर्मचारीहरुलाई आह्वान गरेका छन्। १७ बुँदे माग राख्दै जारी गरेको विज्ञप्तिमा भनिएको छ, यस विधेयकले एकातिर स्थायी, अस्थायी करार, राहत, साविक उमावि, शिक्षण सिकाइ अनुदान, विशेष शिक्षा, प्राविधिक धार र संस्थागत विद्यालयका शिक्षक लगायत सबै प्रकारका शिक्षक तथा विद्यालय कर्मचारीका मुलभूत मुद्दाहरुलाई सम्बोधन गर्न सकेको छैन भने अर्कोतिर संविधान प्रदत्त ट्रेड युनियन अधिकारमाथि पनि अङ्कुश लगाउन खोजेको छ। साथै यसले आम नेपाली शिक्षककर्मचारीको पेसागत सम्मान र सुरक्षामा समेत गम्भीर सङ्कट ल्याउने निश्चित छ। यी सबै समस्याहरुको एकमुष्ट समाधान गर्न नेपाल शिक्षक महासंघ कडा आन्दोलनमा जान बाध्य भएको छ। तस्बिर : सुनिता डंगोल"
भ्रष्टाचारलाई नियन्त्रण गरी सुशासन लागु नगर्दासम्म देशमा समृद्धि आउँदैन : सापकोटा,"सिन्धुपाल्चोक : नेकपा (माओवादी केन्द्र) का केन्द्रीय सदस्य एवम् सांसद माधव सापकोटाले संविधानमा भएका आधारभूत अपरिवर्तनीय विषयवाहेक संशोधन गरेर लैजान सकिने बताएका छन्। सिन्धुपाल्चोकमा आयोजित संविधानको उपलब्धिबारे परिसम्वाद कार्यक्रममा उनले भ्रष्टाचारलाई नियन्त्रण गरी सुशासन लागु नगर्दासम्म देश समृद्धिको दिशामा नजाने धारणा व्यक्त गरेका हुन्। मौलिक हकका हिसाबले, समानुपातिक समावेशीताको हिसाबले र जनताप्रति उत्तरदायी रहेको कोणबाट हेर्दा विश्वका उत्कृष्ठ संविधानमध्ये नेपालको संविधान पनि लिइन्छ, सापकोटाले भने,अबको कार्यभार भनेको संविधानको जगमा टेकेर आर्थिक, सामाजिक र सांस्कृतिक परिवर्तन गर्नु हो। नेपाली राजनीतिमा एउटा शक्तिले परिवर्तनलाई उल्ट्याउन जोडबल गरिरहेको भन्दै उनले संघीयताको विरुद्धमा आक्रमक तरिका उत्रिन थालेको बताए। संविधानविरुद्धको भ्रमहरु चिर्ने र संविधानमा भएको त्रुटी, कमजोरीहरुलाई सच्याउन रचनात्मक प्रयत्न गर्नु नै अहिलेको कार्यभार हो, सांसद सापकोटाले भने समय अनुकुल परिवर्तन र संविधानलाई कार्यान्वयन गर्न चाहिले ऐन, नियम, कानुन बनाउन जोडबल दिनुपर्छ। प्राप्त व्यवस्थालाई संस्थागत गर्दै संघीयतालाई सवलिकरण गर्न जोड दिनु आवश्यक छ। नागरिकलाई सुशासनको प्रत्याभूति दिलाउन नसके हामी समृद्धितर्फ जान नसक्ने बताए। सुशासनसहितको समृद्धि नभईकन हामी समाजवादमा जान सक्दैनौं, उनले भने, त्यसको लागि भ्रष्टाचार पूर्ण रुपमा नियन्त्रण गर्नु एउटा खुट्किलो हो। सांसद् सापकोटाले निरन्तरताको शासन भन्दा फरक कोणबाट शासन व्यवस्था अंगिकार गर्नुपर्ने अहिलेको आवश्यकता रहेको बताए। माओवादी केन्द्रका केन्द्रिय सदस्य कृष्णप्रसाद सापकोटाले नेपालको संविधानमा उल्लेख भएको संघीय लोकतान्त्रिक गणतन्त्र, संघीयता, धर्मनिरपेक्षता, समावेशिता धेरै महत्वपूर्ण पक्ष रहेको बताए। नेपाल जस्तो जातीय, क्षेत्रीय विविधतायुक्त मुलुकमा संघीयता अनिवार्य रहेको भन्दै उनले संघीयताले दिएको अवसरलाई ग्रहण गर्न नसकिएको बताए।"
दैवले अन्याय गर्नुभयो,"इलाम : दैव छन् कि छैनन् मलाई थाहा छैन तर छन् भने उहाँले न्याय गर्नुभएन। नेपालको संविधान निर्माणमा महत्वपूर्ण भूमिका खेलेका संविधानसभा अध्यक्ष सुवास चन्द्र नेम्बाङको सम्झनामा उनको जन्मथलो इलाममा मंगलबार आयोजना गरेको श्रद्धाञ्जली सभामा नेम्बाङका कान्छा छोरा सुहाङ नेम्बाङ भन्दै थिए, हाम्रो परिवारलाई टुहुरो बनाएर जानुभयो, पुरा देश र इलामलाई रुवाएर जानुभयो। नेम्वाङको निधन भएपछि इलामले, इलाम र काठमाडौं जोड्ने सेतु गुमेको ठानिरहेको छ। उनै सुवास नेम्बाङको जन्मथलोमा नेकपा एमाले कोसी प्रदेश कमिटीले आयोजना गरेको सभामा शालीन नेताको सम्झनामा सबैका आँखा रसाए। नेम्बाङका कान्छा छोरा सुहाङ नेम्वाङले सभालाई सम्बोधन गर्दै स्वर्गीय पिता नेम्बाङका सपना पुरा गर्न परिवार नै लाग्ने बताए। उनले भने, उहाँलाई हजुरहरूले दिएको सम्मानलाई हाम्रो परिवारले कहिल्यै बिर्सर्ने छैन।नेम्बाङको गला विचबीचमा अवरुद्ध हुँदै थियो। उनले थपे, यो दुःखद् घडिमा म तपाईंहरूको सामु आइपुग्छु भन्ने सोचेको पनि थिइनँ। उनी झनै भावुक त्यतिबेला भए जतिबेला उनले १० महिनाअघि निर्वाचनमा भोक प्यास नभनी चुनावमा खट्ने इलामे जनतालाई सम्झे। पिता नेम्वाङले दश महिनाअघि विजय हासिल गरेर संघीय सांसद बनेकै इलामको क्षेत्र न २ को चोक बजारमा उभिएर उनी बोलिरहेका थिए। पिता नेम्वाङको निर्वाचनलाई नजिकबाट नियालेका उनले भावुक हुँदै भने, राजनीति विकृत हुँदै गएको, नागरिक निरास बन्दै गएको, संविधान र कानुनले सोच्दै नसोचेको अराजक कार्य हुँदै गएको विषयमा उहाँ निक्कै चिन्तित हुनुहुथ्यो। उनले थपे, सम्वृद्ध नेपालको निर्माणले मात्र उहाँप्रतिको सच्चा श्रद्धाञ्जली होला। उनले आफू पिताको छत्रछायाँमा हुर्के पनि राजनीतिमा सक्रिय नभएको बताए। उनले राजनीतिक परिवारमा जन्मैकै कारण कसैले अवसर पाउनुपर्छ भन्ने नठानेको बताए। इलाममा नेम्बाङको निधनपछि उनका कान्छा छोरालाई इलाम क्षेत्र न २ मा हुने उप निर्वाचनमा उम्मेदवार बनाउन सक्ने सम्भावनामा चर्चा भइरहेको समयमा उनको यस्तो अभिव्यक्ति आएको हो। शालीन छवि बनाएका नेम्बाङ २०५६ सालमा इलाम क्षेत्र नं २ बाट निर्वाचन जित्दै आएका थिए।"
बिर्सनै गाह्रो भयो माननीय सदस्यहरू,"धनगढी : नेकपा एमालेका उपाध्यक्ष, पूर्वउपप्रधानमन्त्री तथा अर्थमन्त्री विष्णुप्रसाद पौडेलले सुवास नेम्बाङलाई संविधानसभाको नेतृत्वकर्ताका रूपमा मात्रै बुझ्न नहुने बताएका छन्। नेम्बाङ बहुप्रतिभाका धनी भएकाले उनको निधनले नेपाली राजनीतिक क्षेत्रमा अतुलनीय क्षति पुगेको पौडेलले बताए। नेकपा एमाले सुदूरपश्चिम प्रदेश समितिले मंगलबार धनगढीमा आयोजना गरेको सुवास र संविधान विषयक कार्यक्रममा प्रमुख वक्ताको रूपमा बोल्दै पौडेलले यस्तो बताएका हुन्। नेम्बाङ संविधानसभाका नेतृत्वकर्ता हुनुहुन्थ्यो, उहाँमा जस्तोसुकै असहज परिस्थितिको सामना शालीनतापूर्वक गर्ने सामथ्र्य थियो। फरक फरक सिद्धान्तका राजनीतिक दलहरूका बीचमा राष्ट्रिय सहमतिका लागि तयार पार्ने प्रतिभा उहाँमा थियो, पौडेलले भने। उनले सुवास नेम्बाङसँगका अन्तरंग कुराहरू उल्लेख गर्दै उनको निधनले एमालेभित्र मात्रै नभइ देशले नै कुशल नेतृत्व गुमाएको जिकिर गरे। श्रद्धाञ्जली सभामा सुदूरपश्चिमका मुख्यमन्त्री कमलबहादुर शाहको पनि सहभागिता थियो। नेम्बाङले सभामुख हुँदा राजनीतिक पक्षपात कहिले पनि देखाउनु भएन। उहाँका कर्मले अहिले नेम्बाङ जनजनको मनमा बस्नु भएको छ, मुख्यमन्त्री शाहले भने। नेकपा एमालेका सचिव तथा प्रतिनिधिसभा सदस्य छविलाल विश्वकर्माले भावुक हँुदै भने, मलाई उहाँको तस्बिर हेर्दा कतै माननीय सदस्यहरू भनिहाल्नु हुन्छ की जस्तै भइरहेको छ। उहाँको तस्बिर हेर्दा, कतै बोलि हाल्नु पो हुन्छ की भन्ने लागि रहेको छ। यो सत्य हो, उहाँले भौतिक शरीर छोडेर जानुभयो, तर उहाँ हामी माझमै हुनुहुन्छ। कार्यक्रममा नेकपा माओवादी केन्द्र संसदीय दलका नेता खगराज भट्टले नेम्बाङ जस्तो शालीन सभामुख अब कहिल्लै नपाइने बताए। उहाँ संविधानसभाको नेतृत्वकर्ता मात्रै होइन, एक शालीन र सभ्य राजनीतिकर्मी हो। उहाँको मनमा कहिल्लै कसैप्रति रिसराग देखिएन, त्यसैले देशले नेम्बाङको कमी कालान्तरसम्म महसुस गरिरहने छ।"
"नेपालको संविधान राज्यको संरचना,शासकीय स्वरूप र सामाजिक रूपान्तरणको दस्तावेज : प्रधानन्यायाधीश","काठमाडौं : प्रधानन्यायाधीश विश्वम्भरप्रसाद श्रेष्ठले नेपालको संविधान संवैधानिक परिवर्तनको दस्तावेज मात्र नभइ लामो समयदेखिको राज्यको संरचना, शासकीय स्वरूप र सामाजिक, सांस्कृतिक रूपान्तरणको दस्तावेज भएको बताएका छन्। संविधान दिवस, २०८० को अवसरमा शुभकामना व्यक्त गर्दै प्रधानन्यायाधीश श्रेष्ठले संविधानले मुलुकमा दिगो शान्ति, सुशासन, विकास र समृद्धिका साथै सामाजिक न्याय सुनिश्चित गर्ने उद्देश्य लिएको बताएका हुन्। 'संविधानवाद, न्याय र समानता प्रस्तुत संविधानको मूल आत्माको रूपमा रहेको छ,' शुभकामना सन्देशमा उल्लेख छ,राज्यका सबै निकायको संविधानको मर्म र भावना अनुरूपको सोच, दृष्टिकोण र व्यवहारबाट नै संविधानको सहीरूपमा कार्यान्वयन हुनसक्छ ।' आजको दिन नेपाली जनताले आफ्ना प्रतिनिधि रहेको संविधानसभामार्फत् संविधान निर्माण गर्ने लामो समयदेखि राखेको चाहना पूरा भएको दिन भएको र त्यसैले संविधान निर्माणको प्रक्रिया तथा संविधानमा अन्तर्निहित विषयवस्तुका दृष्टिकोणबाट पनि नेपालको संविधानको विशिष्ट महत्व रहेको प्रधानन्यायाधीश श्रेष्ठको भनाइ छ । शुभकामना सन्देशमा भनिएको छ,'संविधानका प्रावधान र अन्तर्निहित भावनालाई सामाजिक यथार्थतासँग जोड्ने वा सादृश्य बनाउने काम राज्यका निकायहरूको हो।' प्रधानन्यायाधीश श्रेष्ठले संविधानले मुलुकमा दीगो,शान्ति,सुशासन,विकास र समृद्धिका साथै सामाजिक न्याय सुनिश्चित गर्ने उद्देश्यले लिएको बताएका छन्। नेपालको संविधानले सुम्पिएको जिम्मेवारी र भूमिकाप्रति संवेदनशील हुँदै छिटोछरितो, सहज एवं प्रभावकारी न्याय सम्पादनको माध्यमबाट सबैलाई न्याय सुनिश्चित गर्न न्यायपालिका संवेदनशील रहेको बताए। 'यस विशेष अवसरमा स्वतन्त्र, निष्पक्ष र सक्षम न्यायपालिका तथा विधिको शासनको सुनिश्चितता गर्दै भरोसायोग्य न्याय प्रणालीको स्थापना र संविधानको कार्यान्वयनमा न्यायपालिका प्रतिबद्धता रहेको स्पष्ट गर्न चाहन्छु,' सन्देशमा उल्लेख छ । न्यायपालिकाले गरेको सुधारप्रति विश्वस्त हुन र सो कार्यमा आआफ्नो स्थानबाट सहयोग पुर्याउनसमेत सम्बद्ध सबैमा प्रधानन्यायाधीश श्रेष्ठले अपिल गरेका छन्।"
संविधानमा समयसापेक्ष सुधार,"७० वर्षदेखिको नेपाली जनताको अथक प्रयासपछि संविधानसभाबाट संविधान बन्यो। यो संविधानको जन्म त्यति सजिलै भएको होइन। संविधान बनाउन दलहरूबीचको एकताले ठूलो काम गरेको थियो। त्यतिबेला संविधान जारी नगर्न निकै ठूलो दबाब थियो। छिमेकी भारतले त नाकाबन्दी नै लगायो। विश्वका ४२ राष्ट्रले संविधानसभाबाट संविधान बनाउन खोजेका थिए। तर, २२ वटा मात्रै सफल भए। कतिपय मुलुक त संविधानसभाले संविधान बनाउन नसक्दा टुक्रिए पनि। छिमेकी भारत नै यसको उदाहरण हो। हाम्रोमा त्यस्तो अवस्था त आएन। तर, यसका कारण केही पार्टीहरू भने फुटे। दलहरू मिलेर संविधान बनाए। तर, कार्यान्वयनमा एकठाउँ उभिन सकेनन्। सरकारमा जानेबित्तिकै संविधानको अनदेखा गर्ने प्रवृत्ति हावी छ। दलहरू एक ठाउँमा नउभिदा कार्यान्वयनमा समस्या देखा परेका छन्। संविधानले राजनीतिक स्थायित्वको कल्पना गरेको छ। तर, एउटा दलको बहुमतको सरकार बन्न सकेन। संयुक्त सरकारको शृंखला चलिरहेको छ। संयुक्त सरकार गठनका कारण विगतमा राजनीतिक विकृति र विसंगति भित्रिएका थिए। संसद्मा दलहरूबीच समन्वय छैन। त्यसैकारण कानुन बन्न सकेनन्। कार्यपालिकाले व्यवस्थापिकालाई बिजनेस दिन सकेन्। संसद्ले कानुन बनाउनुपर्ने, त्यसको व्याख्या विवेचना गर्नुपर्ने हो। १० वर्षमा पनि हुन सकेन्। प्रदेश संरचना पहिलोपटक भएकाले शून्यबाट काम सुरुवात गर्नुपर्ने अवस्था थियो। प्रशासनिक संरचना पनि थिएन। त्यसैकारण प्रदेशबाट सोचेअनुसार काम देखिएको छैन। कर्मचारीको समायोजन पनि ढिलो भयो। अर्कोतिर प्रदेशमा पनि स्थायी सरकार बन्न सकेनन्। संयुक्त सरकार बने। ती पनि अस्थिर नै भए। तीनै तहबीच शक्ति सन्तुलनमा समस्या छ। संविधानले सबै तहका अधिकार समान भनेको छ। प्रशासनिक, भूगोल, आर्थिक कारणले समान हुन सक्दैनन्। जसले गर्दा कार्यान्वयन हुन सम्भव हुँदैन। यसैले संविधान संशोधन गर्नु जरुरी छ। त्यसका लागि उच्चस्तरीय संविधान सुझाव सुधार आयोग गठन गर्नुपर्छ। आयोगमार्फत समग्र रूपमा अध्ययन गर्नुपर्छ। संविधानको कहाँकहाँ मिलेको छैन। कसरी परिमार्जन गर्न सकिन्छ, केके थप्नुपर्छ आयोगले गहन अध्ययन गरेर सुझाव दिन सक्छ। यस्तै, आर्थिक, सामाजिक, सांस्कृतिक अधिकारको विषय समय सापेक्ष अगाडि बढ्नुपर्छ। संविधान जड वस्तु होइन। संविधान जीवन्त बनाउन समय सापेक्ष सुधार र परिमार्जन गर्नुपर्छ। तब मात्रै सयौं वर्ष चल्न सक्छ। (डा ज्ञवाली संविधानविद् हुन्)"
संघीयता कार्यान्वयनका लागि सहमति र सहकार्य गर्नुको विकल्प छैन : मुख्यमन्त्री कार्की,"विराटनगर : कोशी प्रदेशका मुख्यमन्त्री हिक्मत कुमार कार्कीले प्रदेशमा भएका अस्थिरताका कारण सिंगो प्रदेशबासीमा वितृष्णा पैदा भएको बताएका छन्। संविधान दिवसको अवसरमा बुधबार बिराटनगरस्थित मुख्यमन्त्री तथा मन्त्रिपरिषद कार्यालयमा आयोजना गरिएको कार्यक्रमलाई सम्बोधन गर्दै मुख्यमन्त्री कार्कीले संघीयता कार्यान्वयनका लागि सहमति र सहकार्य गर्नुको विकल्प नभएको समेत बताए। आवश्यक कानुनको अभावमा संघीयताको मर्म र भावनाअनुसार काम हुन नसकेकाले संघीयता कार्यान्वयनका लागि कानुन निर्माणमा जोड दिनुपर्ने उनको भनाइ छ। कोशी प्रदेशका राजनैतिक, आर्थिक र सामाजिक समस्या निराकरणका लागि प्रदेश सभामा रहेका राजनैतिक दलहरु बीच सहमति र सहकार्य आवश्यक रहेको उनले बताए। कार्यक्रममा संविधान कार्यान्वयनको अवस्था, चुनौती र समाधान विषयक निबन्ध प्रतियोगिताका विजयी विद्यार्थीलाई नगद र प्रमाणपत्र वितरण गरिएको थियो । कार्यक्रममा प्रदेश सरकारका मन्त्री,उपसभामुख, प्रदेश सांसद,उच्चपदस्थ कर्मचारी, सुरक्षाकर्मी, विद्यार्थीलगायत सहभागी थिए।"
शिक्षकका माग सम्बोधन गरिनुपर्छ : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले शिक्षकका माग पूरा गरिनुपर्ने बताएका छन्। नेता शर्माले प्रत्येक शिक्षकको आत्मसम्मान अभिवृद्धि गर्नेगराउने कर्तव्य राज्यको भएकाले उनीहरूले अघि सारेका माग सम्बोधन हुनुपर्ने बताएका हुन्। विद्यालय बन्द हुँदा विद्यार्थीको भविष्य अन्यौलमा पर्ने भन्दै नेता शर्माले शिक्षकका माग संवादमार्फत् तत्काल समाधान गरेर विद्यालय अविलम्ब सुचारु गर्न सरकारसँग आग्रह गरेका छन्। नेपाल शिक्षक महासंघको आह्वानमा देशभरका शिक्षक काठमाडौं केन्द्रित भएर आन्दोलनमा उत्रिएपछि नेता शर्माले उनीहरूका जायज माग वार्ताबाट समाधान गरिनुपर्ने बताएका हुन्। सरकारले संसदमा पेश गरेको शिक्षा विधेयक २०८० प्रति आपत्ती जनाउँदै देशभरका शिक्षकहरू आन्दोलित बनेका छन्। उनीहरूले आज माइतीघरदेखि बानेश्वरसम्म विरोध प्रदर्शन गरेका छन्। विद्यालय बन्द गरेर शिक्षकहरू सडकमा उत्रिएपछि सामाजिक सञ्जालमा स्टाटस लेख्दै शर्माले संवादमार्फत् समस्या समाधान गर्न सरकार र शिक्षकसँग आग्रह गरेका छन्। 'शिक्षक आन्दोलनले अघिसारेका न्यायोचित माग सम्बोधन गरिनुपर्छ । वर्षौंपछि निर्माण हुँदै गरेको संघीय शिक्षा ऎनमार्फत वर्षौंदेखि अल्झिएका समस्याको हल खोज्नैपर्छ। हामी लोकतान्त्रिक राज्यप्रणालीमा छौं, एक व्यक्ति मात्रको आवाज पनि सुन्ने कर्तव्य राज्यको हुन्छ भने लोकतान्त्रिक राज्यले लाखौं शिक्षकको आवाज सुन्न र भावना बुझ्न ढिलाइ गर्नुहुन्न। प्रत्येक शिक्षकको आत्मसम्मान अभिवृद्धि गर्नेगराउने कर्तव्य राज्यको हो भने प्रत्येक विद्यार्थीको शैक्षिक भविस्यमा नकारात्मक असर पर्ननदिने अभिभावकत्व शिक्षकको प्रधान दायित्व हो,'उनले सामाजिक सञ्जालमा लेखेका छन्,'संवादमार्फत् तत्काल समाधान खोजेर विद्यालय अविलम्ब सुचारू गर्न गराउन सरकार र शिक्षक नेतृत्वलाई अपील ।' महांसघले संसदमा दर्ता भएको विद्यालय शिक्षासम्बन्धी कानुनलाई संशोधन र एकीकरण गर्ने बनेको विधेयक २०८० शिक्षकहरूको हकहित विपरीत भएको भन्दै काठमाडौंको माइतीघरमा प्रदर्शन गरेको छ। माइतीघरदेखि बानेश्वर आउने क्रममा प्रहरी र शिक्षकबीच सामान्य धकेलाधकेल समेत भएको छ। निषेधित क्षेत्र तोड्न खोजेपछि उनीहरूबीच धकेलाधकेल भएको हो। विधेयकले अस्थायी प्रकृतिका शिक्षकहरुको स्थायित्व, विद्यालय कर्मचारीको दरबन्दी सिर्जना,विद्यालय संरचना बाहिर रहेका बाल कक्षा शिक्षकहरुको सवालमा ध्यान दिन नसकेको महासंघको आरोप छ । त्यस्तै अस्थायी अवधि गणना तथा निवृत्तिभरण,शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा समेत विधेयकले कुनै सम्बोधन गर्न नसकेको महासंघको बुझाइ छ । शिक्षकको नियुक्ति, सरुवा, बढुवामा स्थानीय तहलाई भूमिका दिदा मनोमानी हुने र शिक्षकमाथि ज्यादती हुने भएकाले शिक्षकको नियुक्ति, सरुवा, बढुवा लगाएतको भूमिका जिल्ला शिक्षा कार्यालयलाई दिनुपर्ने र केहि भूमिका प्रदेश तहमार्फत राखिनुपर्ने महासंघको माग छ ।"
नक्सालमा राष्ट्रिय झण्डासँग सेल्फी (फोटोफिचर),"काठमाडौं : नेकपा एमालेले संविधान दिवसका अवसरमा नक्सालमा विशेष कार्यक्रमको आयोजना गरेको छ। काठमाडौं नक्सालको नारायण चौरमा एमालेले राष्ट्रिय झण्डासँग सेल्फी कार्यक्रम गरेको हो। हाम्रा हक संविधानमा लेखिएको दिन, असोज तीन,असोज ३ को मर्निङ वाक, नेसनल वाक,सेल्फी विथ नेसनल फ्लाग नाम राखिएको कार्यक्रममा बुधबार बिहानैदेखि नारायण चौरमा सेल्फी खिचाउने युवायुवतीको भिड लागेको थियो। एमाले अध्यक्ष केपी शर्मा ओली लगायतका नेताहरूले पनि सेल्फी खिचेका छन्। नारायण चौर क्षेत्रमा वरिपरि नेपालको झण्डा र ठूलो आकारमा नेपालको चुच्चे नक्सा पनि राखिएको थियो। एमालेले राष्ट्रिय झण्डासँग सेल्फी कार्यक्रमलाई सम्बोधन गर्दै अध्यक्ष ओलीले संविधानले प्रत्याभूत गरेका अधिकारहरूलाई कार्यान्वयन गर्दै संविधानलाई सफल बनाउनुपर्ने बताए। राष्ट्रिय एकतालाई कमजोर पार्नका लागि जुनसुकै नाममा हुने क्रियाकलापविरुद्ध नेपाली जनता सचेत हुनुपर्ने उनले बताए।"
टीकापुर घटनाका सबै बन्दी रिहा,"धनगढी : टीकापुर घटनामा जेल सजाय भोगिरहेका ४ जना बन्दी संविधान दिवसका दिन रिहा भएका छन् । कैलाली कारागारमा रहेका ३ जना र पोखरास्थित बाल सुधार गृहमा रहेका एकजना गरी ४ जना बन्दी रिहा भएका हुन् । कैलाली कारागारबाट ४१ वर्षीय बीरबहादुर चौधरी, २५ वर्षीय प्रदीप चौधरी र २५ वर्षी हरिनारायण चौधरी बुधबार रिहा भएका हुन् । बीरबहादुर २०७२ सालको भदौ १४ गते, प्रदीप २०७२ साल भदौ २८ गते र हरिनारायण घटना भएको भोलिपल्ट अथवा २०७२ सालको भदौ ८ गते पक्राउ परेका थिए । तीनैजनालाई कर्तव्य ज्यान, ज्यान मार्ने उद्योग र डाँकाचोरी मुद्दामा कैद सजाय तोकिएको थियो । घटनाका मुख्य आरोपी भनिएका रेशमलाल चौधरी यसअघि नै रिहा भइसकेका थिए । राजनीतिक पहुँच भएका कारण रेशम रिहा भएका तर सामान्य व्यक्ति नछुटेका भन्दै आलोचना भइरहेका बेला संविधान दिवसका अवसरमा तीनैजना रिहा भएका हुन् । नाबालक श्रवण चौरी पनि बुधबार नै रिहा भएका छन । थरुहट प्रदेशको माग गर्दै २०७२ सालको भदौ ७ गते टीकापुरमा भएको झडपका क्रममा प्रहरी बरिष्ठ उपरीक्षक लक्ष्मण न्यौपानेसहित नेपाल प्रहरीका २ जना निरीक्षक, हवल्दार, जवान, सशस्त्र प्रहरी हवल्दार र नाबालक गरी ९ जनाको ज्यान गएको थियो । संविधान दिवसको अवसरमा राष्ट्रपति रामचन्द्र पौडेलले फौजदारी कसुर कैद कट्टा नियमावली २०७६ अनुसार उनीहरुको कैद कट्टा गरेका हुन् । संविधानको धारा २७६ को फौजदारी कसुर ऐन, २०७४ तथा फौजदारी कसुर नियमावली, २०७६ मा प्रमुख जिल्ला अधिकारी हुँदै मन्त्रिपरिषद्को सिफारिसमा राष्ट्रपतिले कैदीबन्दीको कैद मिनाहा गर्न सक्ने व्यवस्था छ । कैलाली कारागारबाट छुटेका तीनैजनालाई लिन नागरिक उन्मुक्ति पार्टीका संरक्षक रेशमलाल चौधरी, अध्यक्ष रञ्जिता श्रेष्ठ चौधरी, संघीय सांसद अरुण चौधरी, नागरिक उन्मुक्तिका प्रदेश मन्त्री, सांसदसहितका व्यक्तिहरू कैलाली कारागार पुगेका थिए । उनीहरुलाई टीकापुरमा नगर परिक्रमा गरी अभिनन्दन गराइने कार्यक्रम रहेको नागरिक उन्मुक्ति पार्टीले जनाएको छ । टीकापुर घटनामा संलग्न भएका ३० जना फरार छन । नागरिक उन्मुक्ति पार्टीका अध्यक्ष रेशमलाल चौधरीले ती ३० जना विरुद्ध लगाइएको झुठा मुद्दा छिट्टै खारेज हुने दाबी गरे । रिहा भएका बन्दीहरू लिन कैलाली कारागार पुगेका रेशमले फरारको सूचीमा रहेकाहरूको मुद्दा खारेजीका लागि पनि सरकारसँग छलफल भइरहेको दाबी गरे । फरारको सूचीमा रहेका ३० जनाको मुद्दा खारेजीका लागि प्रधानमन्त्रीसहित सत्तासीन दलका शीर्ष नेतासँग मेरो छलफल जारी छ । छिट्टै टीकापुर घटनाको मुद्दा बन्द हुने र झुठा मुद्दा खारेज हुनेछ,' उनले भने । यद्यपी रेशमलाल चौधरीको रिहाइका बारेमा सर्वोच्च अदालतले सार्जजनिक गरेको पूर्ण पाठमा भने उनलाई छोडनु उचित नभएको ठहर गरिएको छ । रेशम चौधरीको रिहाइका विरुद्ध टीकापुर घटनामा मारिएका प्रहरी निरीक्षक केशव बोहराकी पत्नी शारदा बोहराले सर्वोच्च अदालतमा रिट निवेदन दिँदै रेशमलाई पुनः पक्राउ गर्न माग गरेकी छिन् । सर्वोच्चमा परेको उक्त रिट उपर सुनवाइ अझै भएको छैन । कैलाली कारागारबाट संविधान दिवसका दिन ९ जना कैदीबन्दीको रिहाइ भएको छ ।"
संविधानप्रतिको सच्चा सम्मान र समर्पणले देशलाई समृद्ध बनाउन सकिन्छ : कार्यवाहक प्रधानमन्त्री खड्का,"काठमाडौं : कार्यवाहक प्रधानमन्त्री एवं रक्षामन्त्री पूर्णबहादुर खड्काले संविधानप्रतिको सच्चा सम्मान र समर्पणले देशलाई समृद्ध लोकतन्त्रको नयाँ उचाइमा पुराउन सकिने विश्वास व्यक्त गरेका छन्। संविधान दिवस,२०८० का अवसरमा आज मूल समारोह समितिले सैनिक मञ्च (टुँडिखेल)मा आयोजना गरेको कार्यक्रममा कार्यवाहक प्रधानमन्त्री खड्काले संविधानको कार्यान्वयनलाई गति दिँदै राजनीतिक स्थायित्व, शान्ति र सुशासन कायम गरी देश र जनताको आकाङ्क्षा परिपूर्ति गर्ने दिशामा सरकार निरन्तर प्रयासरत रहेको बताए। उनले संविधानका आधारस्तम्भहरू क्रमशः सवल बन्दै गएसँगै देशमा राजनीतिक स्थायित्व कायम भएकाले अबको कार्यसूची सुशासन,समृद्धि र सामाजिक न्याय भएको स्पष्ट पारे। खड्काले उपलब्ध आधुनिक प्रविधिको समेत प्रयोग गरी नागरिकलाई राज्यबाट दिनुपर्ने सेवालाई सरल र सुलभ बनाउन सरकार प्रयत्नशील रहेको र शिक्षा,स्वास्थ्य जस्ता आधारभूत सेवामा सबै नेपालीको समान र सहज पहुँच होस् भन्ने विषयमा सरकार सचेत र सजग रहेको बताए। कार्यवाहक प्रधानमन्त्री खड्काले भने ,'संविधानको कार्यान्वयनबाट सुन्दर र समृद्ध राष्ट्र निर्माण गर्दै जनतालाई गरिबी,अशिक्षा तथा पछौटेपनबाट मुक्ति दिलाइ समतामूलक समाजको सिर्जना गर्नु हाम्रो साझा दायित्व हो ।' कार्यवाहक प्रधानमन्त्री खड्काले सरकारले स्वास्थ्य पूर्वाधार एवं सेवाहरूको विस्तार र सृदृढीकरण गरी महामारी नियन्त्रण तथा विपद् व्यवस्थापन एवं न्यूनीकरण गर्न सक्दो प्रयास गरेको र डेङ्गु रोग फैलन नदिन तथा यसबाट हुनसक्ने सम्भावित क्षति न्यून गर्न आवश्यक तयारी गरिरहेको बताए । उनले बाढी, पहिरोजस्ता विपद्का कारण भएको धनजनको क्षतिमा तत्काल राहत, उद्धार र पुनःस्थापनाका लागि प्रदेश र थानीय तहसमेतको समन्वयमा काम गरिएको उल्ले गरे। उनले उपलब्ध आधुनिक प्रविधिको समेत प्रयोग गरी नागरिकलाई राज्यबाट दिनुपर्ने सेवालाई सरल र सुलभ बनाउन सरकार प्रयत्नशील रहेको पनि जानकारी गराए। उहाँले संविधान दिवसका अवसरमा कुनै आग्रह र पूर्वाग्रह नराखी देश र जनताको बृहत्तर हितलाई सर्वोपरी ठान्दै विकास र समुन्नतिमा जुट्न राजनीतिक दल, नागरिक समाज, बुद्धिजीवी, सञ्चारमाध्यम, निजी क्षेत्रलगायत सबैमा आग्रह गरे। सङ्घीय लोकतान्त्रिक गणतन्त्र नेपालका प्रथम राष्ट्रपति डा रामवरण यादवले २०७२ असोज ३ गते नेपालको संविधान २०७२ जारी भएको घोषणा गरेका थिए। नयाँ संविधान लागू भएको घोषणासँगै नेपालको अन्तरिम संविधान २०६३ खारेज भएको थियो । नेपालको संविधान, २०७२ मा ३५ भाग ३०८ धारा र ९ अनुसूची रहेका छन् ।"
"कोसी प्रदेशमा बेथिति : न विवरण सार्वजनिक, न त पारदर्शिता","विराटनगर : सरकारी निकायले आफ्नो कार्यप्रगति विवरण सार्वजनिक गर्दै आम सर्वसाधारणलाई नियमित जानकारी गराउनुपर्ने कानुनी व्यवस्था छ। व्यवस्था अनुसार कुनैपनि निकाय आफ्ना कार्यक्रम, गतिविधि, आर्थिक पाटोजस्ता कुरामा सबैलाई सूचित पारेर पारदर्शी हुनुपर्ने हो। ऐन, नियम र नियमावलीमै सूचना एवं विवरण सार्वजनिक गर्नुपर्ने व्यवस्था छ। यति हुँदा पनि कोसी प्रदेश सरकार र मातहतका सबैजसो निकायहरूले सूचनाको हकसम्बन्धी पक्षलाई पुरै बेवास्ता गरेको पाइएको छ। अपारदर्शितालाई मलजल गर्दै सार्वजनिक सरोकारसँग जोडिएका विवरण लुकाएर कानुनको धज्जी उडाउने काम भइरहेको छ। कोसी प्रदेशका मन्त्रालयहरूले सूचना सार्वजनिक गर्न कन्जुस्याइँ गर्ने गरेका छन्। प्रदेश सरकार र मातहतका निकाय बेथितिमा रुमलिएका छन्। कानुनमा सार्वजनिक गर्नु वा प्रकाशन गर्नु भनी तोकिएका विषयहरू नियमित रूपमा सार्वजनिक नगरेर लुकाउने गरिएको छ। सामान्यतया प्रदेश मन्त्रिपरिषद्ले गरेका निर्णयहरू सबैको जानकारीका लागि सार्वजनिक गरिनुपर्ने हो। यस्तो अभ्यासले जनतालाई सुसूचित बनाउन महत्वपूर्ण भूमिका निर्वाह गर्छ। तर, यस कुरामा पनि प्रदेश सरकारको उदासिनता देखिएको छ। कोशी प्रदेशको राजपत्रमा प्रकाशन भएको प्रदेश सरकार कार्यसम्पादन नियमावली २०७८ को नियम २९ (२) क मा सरकारको प्रवक्ताले मन्त्रिपरिषद्को निर्णय भएको २४ घण्टापछि सार्वजनिक गर्नुपर्ने प्रावधान छ। यसमा पनि सुरक्षाको दृष्टिले गोप्य राख्नुपर्ने र संवेदनशीलबाहेक अरू निर्णयहरू सामान्यतः २४ घण्टापछि सार्वजनिक गर्नुपर्ने हुन्छ। विराटनगरस्थित मुख्यमन्त्री तथा मन्त्रिपरिषद्को कार्यालयको वेबसाइटमा मन्त्रिपरिषदका निर्णयहरू भन्ने खण्ड त राखिएको छ। तर, त्यसमा हालसम्म केही विवरण राखिएको छैन। संघीय मन्त्रिपरिषद्ले गरेका निर्णयहरू भने प्रधानमन्त्री तथा मन्त्रिपरिषद्को कार्यालयको वेबसाइटमा नियमित रूपमा प्रकाशन हुने गरेको छ। सूचनाको हकसम्बन्धी ऐन २०६४ को दफा ६ मा सार्वजनिक निकायले प्रत्येक तीन महिनामा आफ्नो निकायसँग सम्बन्धित सूचना अद्यावधिक र प्रकाशन गर्नुपर्ने व्यवस्था छ। सूचना प्रकाशन गर्नुपर्ने विषयहरू पनि उल्लेख गरिएको छ। सार्वजनिक गर्दा निकायले प्रदान गर्ने सेवा, लाग्ने दस्तुर समय, कार्यालयले सम्पादन गरेको कामको विवरण, आम्दानी, खर्च तथा आर्थिक कारोबार सम्बन्धी अद्यावधिक विवरण समेत सार्वजनिक गर्नुपर्ने व्यवस्था छ। कोसी प्रदेशसभा सचिवालय, भौतिक पूर्वाधार विकास मन्त्रालय, सामाजिक विकास मन्त्रालय, खानेपानी सिंचाई तथा उर्जा मन्त्रालय, प्रदेश लोक सेवा आयोग लगायतका निकायले सूचनाको हकसम्बन्धी त्रैमासिक स्वतः प्रकाशन सार्वजनिक गरेका छैनन्। वेबसाइट एवं सूचना पार्टीमा सूचनाको हकसम्बन्धी हालसम्म कुनै पनि प्रकाशन देखिँदैन। सुशासन तथा भ्रष्टाचार नियन्त्रण एवं शासकीय सुधारसमेतको जिम्मेवारीमा रहेको मुख्यमन्त्री तथा मन्त्रिपरिषद्को कार्यालयले वेबसाइटमा सार्वजनिक गरेको २०८० वैशाखदेखि असारसम्मको त्रैमासिक स्वतः प्रकाशनमा पनि सूचनाको हकसम्बन्धी ऐन नियमावलीले तोके अनुसारका विवरणहरू अद्यावधिक गरी सार्वजनिक गरेको पाइएन। सूचना तथा सञ्चार र कानुन निर्माण एवं कार्यान्वयनको समेत कार्यक्षेत्र रहेको आन्तरिक मामिला तथा कानुन मन्त्रालयले २०७९ साल माघदेखि चैतसम्मको सूचनाबाहेक पछिल्लो त्रैमासिकको सूचना अद्यावधिक गरेको छैन। यसैगरी, बजेट, खर्च सम्बन्धी हेर्ने र आर्थिक अनुशासन कायम गराउने भूमिका रहेको कोसी प्रदेशको आर्थिक मामिला तथा योजना मन्त्रालयले २०८० वैशाखदेखि असारसम्मको त्रैमासिक स्वतः प्रकाशनमा पनि सूचनाको हकसम्बन्धी ऐन नियमावलीले तोके अनुसारका सबै विवरणहरू अद्यावधिक गरी सार्वजनिक गरेको पाइएन। प्रदेशको स्वास्थ्य मन्त्रालयले २०७९ माघदेखि चैत्रसम्मको सूचनाबाहेक पछिल्लो त्रैमासिकको सूचना अद्यावधिक गरेर सार्वजनिक गरेको छैन। मन्त्रालयले सूचना प्रकाशनको विवरणमा निकायले प्रदान गर्ने सेवा, लाग्ने दस्तुर समय, कार्यालयले सम्पादन गरेको कामको विवरण, आम्दानी, खर्च तथा आर्थिक कारोबार, कार्यक्रम वा आयोजना सञ्चालनको विवरण, सञ्चालन गरेको कार्यक्रम र सोको प्रगति प्रतिवेदन, सूचना माग सम्बन्धी निवेदन र सो उपर सूचना दिइएको विषयलगायतको कुराहरू खुलाएर सूचना सार्वजनिक नगरेको हो। प्रदेश योजना आयोगले २०७९ माघ १० गते सूचनाको हकसम्बन्धी ऐन नियमावली अनुसार प्रकाशन गरिएको भनी वेबसाइटमा तीन पानाको छोटो सूचना सार्वजनिक गरेको छ। तर, कुन अवधिसम्मको सूचना प्रकाशन गरिएको भन्ने खुलाइएको छैन। सूचनाको हकसम्बन्धी ऐन नियमावलीले सार्वजनिक गर्नुपर्ने सबै सूचनाहरू पनि गोप्य राखिएको छ। प्रदेश योजना आयोगले २०७९ माघ पछिको सूचना प्रकाशन नगरेर कानुन उल्लंघन गरेको देखिन्छ। पर्यटन वन तथा वातावरण मन्त्रालयको वेबसाइटमा २०८० वैशाख ७ गते अद्यावधिक गरिएको सूचना प्रकाशन गरिएको छ। मन्त्रालयले त्यसपछिको त्रैमासिक सूचना अद्यावधिक गरेको छैन। कार्यक्रम आयोजनाको प्रगति सम्बन्धी विवरण, सम्पादन गरेको कामको विवरण, आम्दानी, खर्च तथा आर्थिक कारोबार सम्बन्धी सूचनाहरू समावेश गरी प्रकाशन नभएको हो। उद्योग, कृषि तथा सहकारी मन्त्रालयले अरू मन्त्रालयको तुलनामा बढी विवरणहरू खुलाई प्रकाशन गरेको छ। मन्त्रालयले २०८० वैशाखदेखि असारसम्मको त्रैमासिक स्वतः प्रकाशनमा खर्चको विवरण, कार्यक्रमगत खर्चको विवरण, कार्यक्रमको प्रगति विवरणसमेत खुलाएको देखिन्छ। प्रदेशका मन्त्रालय मातहत निर्देशनालय एवं कार्यालयहरूले पनि सूचनाको हकसम्बन्धी त्रैमासिक स्वतः प्रकाशन गरेका छैनन्। धनकुटा जिल्लामा रहेको स्वास्थ्य निर्देशनालय, शिक्षा निर्देशनालय र स्वास्थ्य तालिम केन्द्र, सुनसरीमा रहेको प्रदेशको शिक्षा तालिम केन्द्र, यातायात पूर्वाधार निर्देशनालयले आफ्नो वेबसाइटमा त्रैमासिक प्रकाशन सार्वजनिक गरेका छैनन्। उद्योग, कृषि तथा सहकारी मन्त्रालयअन्तर्गतका कृषि विकास निर्देशनालय र पशुपंक्षी तथा मत्स्य विकास निर्देशनालय विराटनगरले केही बुलेटिनहरू प्रकाशन गरेपनि सूचनाको हकसम्बन्धी त्रैमासिक प्रकाशन गरेको पाइएन। आर्थिक कार्यविधि तथा वित्तीय उत्तरदायित्व ऐन, २०७६ को दफा ५६ अनुसार यो ऐन र यस ऐनअन्तर्गत बनेको नियम वा अन्य प्रचलित कानुन बमोजिम तयार गर्नुपर्ने वित्तीय प्रतिवेदनहरू तयार गर्न तोकिएको समयावधि समाप्त भएको मितिले सात दिनभित्र विद्युतीय वा अन्य उपयुक्त माध्यमबाट सार्वजनिक गर्नुपर्नेछ भन्ने व्यवस्था छ। कानुनले सरकारी निकायलाई तयार गर्नुपर्ने भनी तोकेका आर्थिक कारोबारका प्रतिवेदनहरू, खर्च, राजस्वलगायतका विवरणहरू, जिन्सी, धरौटी, लेखापरीक्षण लगायतका सबै प्रतिवेदनहरू तयार गरेको सात दिनभित्र सार्वजनिक गर्नुपर्ने कानुनमा उल्लेख भएपनि सार्वजनिक गर्ने निकायहरू थोरै छन्। सार्वजनिक गर्नेले पनि केही प्रतिवेदनहरू मात्र सार्वजनिक गरेका छन्, नियमित रूपमा सार्वजनिक हुने गरेको छैन। कानुनी व्यवस्थाविपरीतका गतिविधि प्रदेशका मन्त्रालय र मन्त्रालय मातहतका निकायले गरिरहेका छन्। प्रदेशसभा सचिवालय, सामाजिक विकास मन्त्रालय, भौतिक पूर्वाधार विकास मन्त्रालय, पर्यटन, वन तथा वातावरण मन्त्रालय, प्रदेश लोक सेवा आयोग, प्रदेश योजना आयोग, प्रदेश लेखा नियन्त्रक कार्यालय, प्रदेशका सबै निर्देशनालय तथा मातहतका कार्यालयहरूले खर्च तथा वित्तीय प्रतिवेदनहरू सार्वजनिक गरेका छैनन्। खानेपानी, सिंचाई तथा उर्जा मन्त्रालयले २०७९ को असार महिनाको मात्र खर्चको फाँटवारी सार्वजनिक गरेको छ। खर्चको फाँटवारीमा चालू पुँजीगत खर्च, राजस्व र धरौटीको विवरण समावेश गरिएको छ। तर, खर्चको विवरणभित्र सबै कार्यक्रमको खर्च नखुलाई संक्षिप्त विवरण मात्र प्रकाशन गरिएको छ। त्यसभन्दा बाहेकका अन्य वित्तीय प्रतिवेदनहरू सार्वजनिक गरिएको छैन। उद्योग, कृषि तथा सहकारी मन्त्रालयले पनि वित्तीय प्रतिवेदनहरू प्रकाशन गरेको छैन। मन्त्रालयले त्रैमासिक स्वतः प्रकाशनमा खर्चको विवरण सार्वजनिक गरेतापनि अन्य वित्तीय प्रतिवेदनहरू तयार भएको सात दिनभित्र सार्वजनिक गरिसक्नुपर्ने कानुनको पालना नगरेको हो। लेखापरीक्षण प्रतिवेदन पनि गुपचुप प्रदेशको आर्थिक मामिला तथा योजना मन्त्रालयले बाहेक प्रदेशका अरु कुनैपनि मन्त्रालय वा सरकारी निकायले आन्तरिक तथा अन्तिम लेखापरीक्षण प्रतिवेदन सार्वजनिक गरेका छैनन्। राष्ट्रिय अनुगमन तथा मूल्यांकन दिग्दर्शनमा अनुगमन तथा मूल्यांकन प्रतिवेदनको सञ्चार तथा सार्वजनिकीकरण सम्बन्धी प्रावधान छ। जसअनुसार अनुगमन तथा मूल्यांकन सम्बन्धी प्रतिवेदनहरू सम्बन्धित मन्त्रालय वा निकायको वेबसाइटमा राख्नुपर्नेमा गुपचुप पारिएको छ। सुशासन (व्यवस्थापन तथा सञ्चालन) ऐन, २०६४ को दफा ४१, नियमावली, र प्रदेशको सुशासनसम्बन्धी कानुनमा समेत प्रत्येक मन्त्रालय वा कार्यालयले आर्थिक वर्ष समाप्त भएको एक महिनाभित्र वार्षिक प्रतिवेदन तालुक कार्यालयमा वा मुख्यमन्त्री तथा मन्त्रिपरिषद्को कार्यालयमा पेस गर्नुपर्ने र मुख्यमन्त्री तथा मन्त्रिपरिषद्को कार्यालयले एकीकृत प्रतिवेदन तयार गरी प्रदेशसभामा पेस गर्ने प्रावधान छ। त्यस्तो प्रतिवेदन सार्वजनिक रूपमा प्रकाशनसमेत गर्नुपर्ने कानुनमा व्यवस्था छ। वार्षिक प्रतिवेदनमा आफूले वर्षभरी सञ्चालन गरेको कार्यक्रम, सम्पादन गरेको काम र त्यस्तो कामको अवस्थिति तथा प्रगति र लागत, सुशासन कायम गर्न गरेका सुधारका कार्यक्रम र त्यसबाट प्राप्त परिणामको विवरण लगायतका अन्य आवश्यक कुराहरू समेत समावेश गरी वार्षिक प्रतिवेदन तयार गर्नुपर्ने हुन्छ। तर, प्रदेशका सबै मन्त्रालय वा निकायले यस्तो प्रतिवेदन सार्वजनिक गरेका छैनन्। मुख्यमन्त्री तथा मन्त्रिपरिषद्को कार्यालयले हालसम्म कुनैपनि प्रगति प्रतिवेदन सार्वजनिक गरेको छैन। कार्यालयको वेबसाइटमा त्रैमासिक वा वार्षिक प्रतिवेदनको लिंक नै राखिएको छैन। मुख्यमन्त्री तथा मन्त्रिपरिषद्को कार्यालयले आफ्नो वार्षिक प्रतिवेदन तयार गरे, नगरेको र एकीकृत प्रतिवेदन प्रदेशसभामा पेस गरे नगरेको सम्बन्धमा पनि सार्वजनिक गरेको छैन। यस्तै, उच्चस्तरीय प्रशासन सुधार कार्यदलले प्रदेशको प्रशासन सुधारको अध्ययन गरी सुझावसहितको प्रतिवेदन मुख्यमन्त्री तथा मन्त्रिपरिषद्को कार्यालयमा गत असार १३ गते हस्तान्तरण गरेको थियो। अढाई महिना बितिसक्दा पनि त्यो प्रतिवेदन सार्वजनिक भएको छैन। न त कार्यान्वयनमा नै ल्याइएको छ। आन्तरिक मामिला तथा कानुन मन्त्रालयको वेबसाइटमा त्रैमासिक प्रगति प्रतिवेदन, अर्धवार्षिक रिपोर्ट र वार्षिक प्रतिवेदन प्रकाशन गर्ने मेनु राखिएको भएपनि कुनै प्रतिवेदन सार्वजनिक गरिएको छैन। पर्यटन, वन तथा वातावरण मन्त्रालय, भौतिक पूर्वाधार विकास मन्त्रालय, सामाजिक विकास मन्त्रालय, खानेपानी, सिंचाई तथा उर्जा मन्त्रालयको पनि अवस्था उस्तै छ। तत्कालीन प्रधानमन्त्री सुशील कोइरालाले २०७० सालमा प्रधानमन्त्रीको पदभार ग्रहण गर्दा २५ हजार रुपैयाँभन्दा माथिको बिल सम्बन्धित कार्यालयले कम्तीमा ७२ घण्टासम्म कार्यालयको वेबसाइटमार्फत सार्वजनिक गर्नुपर्ने निर्णय गरेका थिए। उक्त निर्णयअनुसार मन्त्रालय, संवैधानिक आयोगलगायत सबै सरकारी कार्यालयको बिल सार्वजनिक हुने गरेको र नेपाल सरकारले सार्वजनिक खर्चमा मितव्ययिता एवं प्रभावकारिता कायम गर्ने सम्बन्धी नीतिगत मार्गदर्शन जारी गरी सरकारी खर्च मितव्ययी र पारदर्शी बनाउनुपर्ने हो। कोसी प्रदेशको सार्वजनिक खर्चको मापदण्ड र मितव्ययिता सम्बन्धी निर्देशिका, २०७९ को दफा २५ (२) मा तलब भत्ता, पारिश्रमिक, विजुली टेलिफोनजस्ता अनिवार्य खर्चबाहेक इन्धन, सवारीसाधन मर्मत, बैठकभत्ता, अनुगमन तथा भ्रमण खर्च, मसलन्द तथा कार्यालय सामग्री खर्च, विविध खर्च, घरभाडा खर्चको विवरणमा पारदर्शिता कायम गरी मासिक रूपमा कार्यालयमा सबैले देख्ने गरी टाँस गर्ने र वेबसाइटमार्फत सार्वजनिक गर्नुपर्नेछ भन्ने प्रावधान छ। यस्तै, तलब भत्ता पारिश्रमिक, बिजुली, टेलिफोनजस्ता अनिवार्य खर्च बाहेक ५० हजारभन्दा माथिको खर्च बिल भुक्तानी गर्नुअघि वेबसाइटमार्फत वा सूचना पाटीमा टाँस गरी सार्वजनिक गर्नुपर्नेसमेत उल्लेख छ। प्रदेशका निकायहरूमध्ये केही निकायको वेबसाइटमा बिल सार्वजनिकीकरण भन्ने मेनु राखिएको छ। अधिकांशले त्यो मेनु नै राखेका छैनन्। प्रदेशसभा सचिवालयको वेबसाइटको तल अन्तिममा बिल सार्वजनिकीकरण खण्ड राखिएको भए पनि त्यसमा कुनै विवरण छैन। मुख्यमन्त्री तथा मन्त्रिपरिषद्को कार्यालय, अन्य मन्त्रालय तथा निकायहरूले खर्चको बिल बीजक सार्वजनिक गरेर मात्र भुक्तानी दिनुपर्ने कानुनको परिपालना गरेका छैनन्। सुशासन (व्यवस्थापन तथा सञ्चालन) ऐन, २०६४ को दफा ३० मा सर्वसाधारणलाई सेवा प्रदान गर्ने प्रदेश, जिल्ला वा स्थानीय स्तरमा कार्यसम्पादन गर्ने कार्यालय प्रमुखले आफू बहाल रहेको कार्यालयको काम, कारबाहीलाई स्वच्छ, पारदर्शी र वस्तुनिष्ठ बनाउन कानुनसम्मत सरोकारलाई सम्बोधन गर्न तोकिए बमोजिम सार्वजनिक सुनुवाई गराउनु पर्ने व्यवस्था छ। सार्वजनिक सुनुवाई गर्दा विषयसँग सम्बन्धित विशेषज्ञ, सरोकारवाला, नागरिक समाजका प्रतिनिधि तथा स्थानीय निकायका पदाधिकारीसमेतलाई आमन्त्रण गर्नुपर्ने कुरा ऐनमा उल्लेख छ। सार्वजनिक सुनुवाई प्रत्येक चार महिनामा कम्तीमा एकपटक गराउनु पर्ने नियम छ। आफ्नो कार्यालयले दिने सेवा सुविधा, समस्या जनगुनासो तथा उजुरी, कार्यक्रम, बजेट आदिका बारेमा जानकारी दिने विषय, सञ्चालित कार्यक्रमको प्रभाव मूल्यांकन गर्ने विषय, अघिल्लो सुनुवाईमा औंल्याइएका विषयमा सुधारको उपलब्धीलगायतका विषय समावेश गरी सार्वजनिक सुनुवाई गर्ने र त्यसको प्रतिवेदन समेत तयार गरी सार्वजनिक गर्नुपर्ने कानुनमा व्यवस्था छ। प्रदेशको सुशासन सम्बन्धी कानुनमा समेत यस्तै व्यवस्था छ। तर, प्रदेशका मन्त्रालय, सरकारी निकाय, निर्देशनालय र मातहतका कार्यालयहरूले सार्वजनिक सुनुवाई गराएका छैनन्। प्रदेशका कुनैपनि सरकारी निकायको वेबसाइटमा सार्वजनिक सुनुवाईको प्रतिवेदन छैन।सुशासन नियमावलीमा सार्वजनिक गर्नुपर्ने विषयका सूचनाहरू प्रवक्ताले नियमित रूपमा सार्वजनिक गर्नुपर्ने नियम छ। सूचना अधिकारी तथा प्रवक्ताहरू वा कार्यालय प्रमुखहरूको बैठकमा सञ्चारकर्मी, पत्रकारलाई आमन्त्रण गरेर नियमित रूपमा प्रेस मिट पनि हुने गरेको छैन। मुख्यमन्त्री तथा मन्त्रिपरिषद्को कार्यालयले यसबारेमा कुनै अनुगमन र निर्देशन नदिएको हुँदा कानुनमा भएको व्यवस्था पालना गरेर सूचना सार्वजनिक, पारदर्शिता कायम एवं सुशासन प्रवद्र्धन गर्ने कार्यमा उदाशीनता देखिएको सूचनाको हकका अभियन्ता राजु श्रेष्ठ बताउँछन्। उनका अनुसार सूचनाको हक र पारदर्शिता कायम गर्न कानुनमा भएको व्यवस्था कार्यान्वयन नगरेको भनी कुनैपनि सरकारी कर्मचारी वा कार्यालयको प्रमुखलाई विभागीय कारबाही हुने गरेको पाइएन। कारबाही भएको कुरा सार्वजनिक पनि गरिएको छैन। आमसञ्चार माध्यम, आमनागरिकले आफ्नो ठाउँका सरकारी कार्यालयले सूचनाको हकसम्बन्धी त्रैमासिक प्रकाशन गरेनगरेको, चौमासिक रूपमा सार्वजनिक सुनुवाई गराएनगराएको, खर्च तथा वित्तीय विवरण सार्वजनिक गरेनगरेको जस्ता विषयमा सूचना माग गरी प्रकाशन गर्न बाध्य बनाएर सूचना माग्ने र पाउने नागरिकको अधिकारलाई स्थापित गर्न अग्रसर हुनुपर्ने श्रेष्ठले बताए। आर्थिक विज्ञ डा भेषप्रसाद धमला सार्वजनिक गर्नुपर्ने विवरण गोप्य राखिँदा प्रदेश सरकारको पारदर्शितामा प्रश्न उठेको बताउँछन्। खर्च तथा वित्तीय प्रतिवेदनहरू सार्वजनिक गर्न कुनै वाधा, विरोध र संवैधानिक अड्चन छैन। सार्वजनिक हुनुपर्ने विवरण गोप्य राखिनु शंकास्पद हो, उनले भने, पारदर्शिता लोकतन्त्रको मूल मन्त्र भएपनि त्यसलाई अंगीकार गरेको पाइँदैन। सरकारका निकाय अपारदर्शी हुनु दुःखद् विषय हो। नेताहरूले सुशासन र पारदर्शिताको भाषण मात्रै गर्ने तथा त्यसलाई व्यवहारमा लागू नगर्ने परिपाटीले रहेको डा धमलाको भनाइ छ। परादर्शिताका सवालमा सरकार गम्भीर हुनुपर्छ। सरकारका निकायले ध्यान दिनुपर्छ, उनले भने, पारदर्शिताको अभाव हुन हुँदैन। यस्तो अवस्थाको अन्त्य गर्न नसके सरकारका काम कारबाहीमा सधैं प्रश्न उठिरहन्छ। प्रदेश लेखा नियन्त्रक दामोदर खत्रीले सबै विवरण वेबसाइटमार्फत सार्वजनिक गर्ने गरिएको बताए। अहिलेको नयाँ विवरण वेबसाइटमा अपडेट छ, उनले भने, पुरानो विवरण अब विस्तारै सार्वजनिक गर्छौं। मुख्यमन्त्री तथा मन्त्रिपरिषद्को कार्यालयका सचिव ईश्वरप्रसाद गिरी सचिवस्तरीय बैठकबाटै सबै निकायलाई विवरण र सूचना सार्वजनिक गर्न भनिसकिएको बताउँछन्। सरकारका निकायलाई कानुन स्वतह मान्य हुन्छ। सम्बन्धित निकाय कानुनको जानकार हुनुपर्छभन्ने मान्यता छ, उनले भने, विवरण सार्वजनिक गर्ने सवालमा कतिपयको ध्यान नपुगेको हुनसक्छ। एकपटक फेरि झकझकाउनुपर्ने देखिन्छ। मुख्यमन्त्री कार्यालय विवरण सार्वजनिक गर्ने प्रक्रियामा लगिरहेको गिरी बताउँछन्। कोष तथा लेखा नियन्त्रण कार्यालयमा मास्केवारी विवरण पठाउने बेलामा वेबसाइटमार्फत सार्वजनिक गर्नुपर्ने नियम छ, उनले भने, सार्वजनिक गर्दिन भनेर पाइँदैन। पारदर्शिताका लागि कार्यप्रगतिलगायतका विवरणसहितका सबै प्रतिवेदन सार्वजनिक अनिवार्य रहेको गिरीले बताए। प्रदेश सरकारका प्रवक्तासमेत रहेका खानेपानी, सिँचाई तथा उर्जा एवं स्वास्थ्य मन्त्री तिलकुमार मेन्याङ्बोले भने यस विषयमा प्रतिक्रिया दिन मानेनन्। म पछि कुरा गर्छु, अहिले मिटिङमा छु भन्दै उनी पन्छिए।"
सम्झनामा सुवासजी,"काठमाडौं (अन्नपूर्ण) : राजनीतिक दलका नेता तथा संविधानविद्हरूले संविधानसभाका अध्यक्ष सुवासचन्द्र नेम्बाङलाई सम्झेका छन्। संविधान निर्माणमा नेम्बाङले गरेको योगदानको उनीहरूले खुलेर प्रशंसा गरेका हुन्। नेम्बाङको समझदारीपूर्ण क्रियाकलापको कारण नै २०७२ असोज ३ मा संविधान बनेको उनीहरूको तर्क छ। नेकपा एमालेका अध्यक्ष केपी शर्मा ओलीले नेम्बाङको अभावमा संविधान दिवस मनाउनुपर्ने दुःखद् अवस्था आएको बताए। पूर्वप्रधानमन्त्रीसमेत रहेका ओलीले नेम्बाङको स्मरणमा आफ्नो पार्टीले सुवास र संविधान विषयक प्रवचन कार्यक्रम आयोजना गरेको बताए। हामी संविधान दिवस पनि मनाइरहेका छौं। तर, संविधान बनाउने सभाका अध्यक्ष सुवासचन्द्र नेम्बाङजी हामीमाझ हुनुहुन्न, ओलीले भने, यसपल्ट उहाँको उपस्थिति नभएर पदचिन्ह, कन्ट्रिब्यूसन के छ ? उहाँले दिनुभएको दिशानिर्देश, गोरेटो के छ ? उहाँका योगदान के छन् ? यी विषयहरूमा हामी छलफल गर्छौं, गरिरहेका छौं। ओलीले संविधान निर्माणमा नेम्बाङले दिएको योगदानको सम्मान र प्रशंसा गर्दै आफ्नो पार्टीले मूलुकमा प्राप्त संवैधानिक र राजनीतिक अधिकार गुम्न नदिन नेतृत्वदायी भूमिका निर्वाह गर्ने बताए। संविधान निर्माणको अगुवाइमा नेम्बाङको योगदानको सम्मान र प्रशंसा गर्दै ओलीले समृद्ध नेपालः सुखी नेपालको गन्तव्यमा मूलुकलाई पुयाई छोड्न एमाले प्रतिवद्ध रहेको बताए। पूर्वप्रधानमन्त्री झलनाथ खनालले संविधान कार्यान्वयनमा सबै दलहरूलाई एकै ठाउँमा उभिन आह्वान गरेका छन्। संविधान निर्माणमा सुवास नेम्बाङको योगदानबारे चर्चा गर्दै नेकपा एकीकृत समाजवादीका सम्मानित नेता खनालले राष्ट्रियताको विषयमा सबै एकजुट हुनुपर्ने बताए। नेता खनालले संविधानसभाको अध्यक्षको नाताले संविधान निर्माणमा नेम्बाङको भूमिकाबारे पनि चर्चा गरे। नेपाली कांग्रेसका नेता कृष्णप्रसाद सिटौलाले नेम्बाङको नेपालको संविधान निर्माणमा अतुलनीय योगदान रहेको बताए । नेपालमा संविधान जारी हुन नदिन विभिन्न दबाब हुँदा पनि अध्यक्ष नेम्बाङको समझादारीपूर्ण व्यवहारले अघि बढेको बताए। संविधान जारी हुन नदिन अनेकौं प्रेसर थियो। मस्यौदा समितिले संविधान बनाउँदैन, बनाए बुझाउन सक्दैन। बुझाए पनि सभामुखले समयमा टेबल गर्दैन, टेबल गरे निर्णयार्थ पेस गर्दैन। अनेकौ प्रकारको प्रेसर देशले खपेकै हो। उनले भने । उनले नेम्बाङमा संविधान सभा अध्यक्ष नभएको भए सम्भव त संविधान जारी गर्न गाह्रो पर्ने बताए। पूर्वसभामुख ओनसरी घर्तीले संसद्मा अहिले देखा परेका समस्या सहजै सहजीकरण गर्ने व्यक्तित्व सुवासचन्द्र नेम्बाङलाई संसद्ले गुमाएको बताएकी छन्। उनले स्वनेम्बाङको निधनप्रति दुःख व्यक्त गर्दै उनी संसद्को अभिभावक भएको बताइन्। उनले नेम्वाङलाई समन्वयकारी, सजिलै पहुँच राख्नसक्ने, सरल व्यक्तित्व, सबैले मन पराउने र असल नेताको रूपमा स्मरण गरिन्। उनले भनिन्, उहाँले आफ्नो पदीय मर्यादा कहिल्यै पनि भुल्नुभएन। उहाँ संविधान सभाको सफल अध्यक्ष हुनुहुन्छ। हामी सबैले सम्झिरहन्छौं। पूर्वसभामुख घर्तीले राजनीतिक वृत्तमा उनले खेलेको मध्यस्थकर्ताको भूमिका राज्यले सधैंँ सम्झिरहने बताइन्। सविधानविद् नीलाम्बर आचार्यले सबैंको भावनालाई समेटेर संविधान कार्यान्वयनको पाटोलाई सही बाटोमा ल्याउन सक्ने क्षमता भएका सुवास नेम्बाङको निधनले ठूलो क्षति पुयाएको बताए। संविधानविद् आचार्यले नेम्बाङलाई नेपालको संविधान, लोकतन्त्र, संवैधानिक सर्वोच्चता र कानुनी राज्य मान्ने जोकोहीले पनि सदा सम्झिरहने बताए। उनले भने, देशका सबै पार्टीहरूले आफ्ना निकटम मित्र गुमाएको अनुभव गरेका छन् भन्ने कुरा यस बीचका दिनहरूले देखाइसकेका छन्। सुवासजी एमालेका नेता हुनुहुन्थ्यो। तर साथसाथै नेपाली राजनीतिका पनि बहुतै प्रतिष्ठित, सम्मानित सबैले रुचाएका प्रिय व्यक्ति पनि हुनुहुन्थ्यो।"
राष्ट्रिय उपलब्धीहरूलाई समाप्त पार्ने खेल भइरहेको छ : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले जनताको हक अधिकारलाई स्थापीत गर्दै संविधानको सफल कार्यान्वयनमा अघि बढ्नुपर्ने बताएका छन्। संविधान दिवसका अवसरमा काठमाडौं नक्सालस्थित नारायण चौरमा आयोजित एमालेले राष्ट्रिय झण्डासँग सेल्फी कार्यक्रमलाई सम्बोधन गर्दै अध्यक्ष ओलीले संविधानले प्रत्याभूत गरेका अधिकारहरूलाई कार्यान्वयन गर्दै संविधानलाई सफल बनाउनुपर्ने बताए। उनले मुलुकका उपलब्धीहरूलाई समाप्त पार्ने खालका अभिव्यक्ति र क्रियाकलाप हुने गरेको भन्दै विभाजनकारी प्रवृतिहरूलाई निरुत्साहित पार्नुपर्ने धारणा राखे। राष्ट्रिय एकतालाई कमजोर पार्नका लागि जुनसुकै नाममा हुने क्रियाकलापविरुद्ध नेपाली जनता सचेत हुनुपर्ने उनले बताए। अध्यक्ष ओलीले शान्ति सुव्यवस्था,समानता,राष्ट्रिय एकता कायम गरेर राजधानीमा मात्रै नभइ देशभर नै जनस्तरमा संविधान दिवस मनाउनुपर्ने बताए। नारायण चौरमा संविधानमा उल्लेख गोपनीयताको हक, शोषण विरुद्धको हक, शिक्षा सम्बन्धी हक, रोजगारीको हक लगायत लेखिएका बोर्डहरू राखिएका थिए । कार्यक्रममा सयौंको संख्यामा आएका नागरिकहरूले नेपाली झण्डाका साथमा सेल्फी खिचाएका थिए ।"
द्रुत बस सेवालाई प्रभावकारी बनाउन नियमित अनुगमन गर्छौं : मन्त्री ज्वाला,"काठमाडौं : भौतिक पूर्वाधार तथा यातायात मन्त्री ज्वालाले द्रुत बस सेवालाई प्रभावकारी बनाउन नियमित अनुगमन गरिने बताएका छन्। बुधबार संविधान दिवसको अवसर पारेर भक्तपुरको सूर्यविनायकदेखि काठमाडौंको रत्नपार्क सडक खण्डमा सुरू गरिएको द्रुत बस सेवाको शुभाम्भ गर्दै मन्त्री ज्वालाले सेवा नियमित गर्न निरन्तर अनुगमन र सरोकारवालासँग छलफल गर्ने बताए। 'पहिलो चरणमा सुरु गरिएको द्रुत बस सेवालाई उपत्यकाका अन्य स्थानमा पनि विस्तार गर्छौं,'उनले भने,' सेवालाई निरन्तरता दिनका लागि अनुगमन र सरोकारवालासँग छलफल गर्छौं।' १३ दशमलव ४ किलोमिटरको उक्त सडक खण्डमा द्रुत बस सेवा सञ्चालनका लागि यसअघि नै मार्किङको काम सम्पन्न भइसकेको छ। यस्तै मन्त्री ज्वालाले दसैं तिहार जस्ता चाडपर्वलाई मध्यनजर गर्दै यातायातलाई सुव्यवस्थीत गर्नका लागि योजनाबद्ध रुपमा अघि बढ्ने बताए। उनले यातायात कार्यालयमा अनलाइन सेवालाई देशव्यापी बनाउँदै सहज रुपमा सेवा प्रदान गर्ने गरि काम अघि बढेको जानकारी दिए। कार्यालय समयलाई ध्यानमा राख्दै द्रुत बस सेवा दैनिक बिहान ९ बजेदेखि ११ बजे र साँझ ४ बजेदेखि ६ बजेसम्म सञ्चालन हुनेछन् । सो समयमा रेड मार्किङ गरेको सडकमा द्रुत बस बाहेक अन्य सवारी साधन गुड्न नपाउने यातायात कार्यालयले जनाएको छ । द्रुत बससेवाको सम्भाव्यता अध्ययनका लागि प्रधानमन्त्री तथा मन्त्रीपरिषद्को कार्यालयले सडक विभागका महानिर्देशकको संयोजकत्वमा समिति बनाएको थियो । समितिले प्रारम्भमा सूर्यविनायकरत्नपार्क खण्डमा परीक्षणको रुपमा द्रुत बससेवा सञ्चालन गर्न सकिने सुझाव दिएको थियो ।"
डा भट्टराईलाई बाइपास गरेर प्रचण्डले गरे नेसपा अध्यक्ष यादवलाई पार्टी एकताका लागि पत्राचार,"काठमाडौं : नेकपा माओवादी केन्द्रले डा बाबुराम भट्टराईलाई बाइपास गरेर नेपाल समाजवादी पार्टीसँग पार्टी एकताका लागि पत्राचार गरेको छ। माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डअमेरिका प्रस्थान गर्नु अगाडि नेपाल समाजवादी पार्टीका अध्यक्ष एवम् पूर्वप्रधानमन्त्री डा बाबुराम भट्टराईलाई बाइपास गरेर अर्का अध्यक्ष महिन्द्र राय यादवलाई पत्राचार गरेपछि नेसपाभित्र तरंग पैदा भएको छ। पार्टी एकताका लागि भदौ ३० गतेको मिति राखेर अध्यक्ष प्रचण्ड र महासचिव देव गुरुङले हस्ताक्षर गरी नेसपाका अध्यक्ष यादवलाई पत्र पठाइएको हो। माओवादी केन्द्रको चुनाव चिन्हमा निर्वाचन चडेका यादव हाल खानेपानी मन्त्री रहेका छन्। यस अगाडि पार्टी एकताका लागि माओवादी केन्द्रले उपाध्यक्ष कृष्णबहादुर महराको नेतृत्वमा र नेसपाले गंगानारायण श्रेष्ठको संयोजकत्वमा वार्ता समिति गठन गरिएको थियो। उपरोक्त सम्बन्धमा गत केही समय अगाडिदेखि नेपाल कम्युनिष्ट पार्टी (माओवादी केन्द्र) र नेपाल समाजवादी पार्टीको बीचमा पार्टी एकताको लागि दुवै पक्ष बीच वार्ता टोली बनाई सम्बाद हुँदै आइरहेको छ। एउटै पार्टी बनाउने लक्ष्यका साथ गत सम्पन्न भएको प्रतिनिधिसभा र प्रदेशसभाको निर्वाचनमा दुवै पक्षका उम्मेदवारहरुले एउटै चुनाव चिन्ह गोलाकार भित्रको हसिया हथौडा लिएर निर्वाचनको अभियानमा सहकार्य पनि गरियो। दुबै पक्ष बीचको वार्ताको क्रममा पार्टी एकताको लागि पार्टीको नाम सम्बन्धमा छलफल चलिरहेको छ। पत्रका भनिएको छ, यही भदौ २५ गते अध्यक्ष कमरेड प्रचण्डको अध्यक्षतामा बसेको यस पार्टीको केन्द्रीय कार्यालय (पदाधिकारीहरु)को बैठकमा पार्टी एकता सम्बन्धमा गम्भिरताका साथ छलफल भयो र अन्तमा पार्टी एकतालाई सफल तुल्याउनका लागि पार्टीको नामको सन्दर्भमा नेपाल कम्युनिष्ट पार्टीको पछाडि कोष्ट मित्र रहेको माओवादी केन्द्रबारे आगामी महाधिवेशनमा खुला रुपले छलफल गरी आवश्यक निर्णय लिन सकिने भनी गरिएको निर्णयलाई जानकारीको लागि पत्राचार गरिएको छ। डा भट्टराईले गत निर्वाचनमा आफ्नो क्षेत्रमा माओवादी केन्द्रका अध्यक्ष प्रचण्डलाई लगेर उम्मेदवार बनाएका थिए। प्रचण्ड यतिबेला संयुक्त राष्ट्रसंघको महासभामा भाग लिन अमेरिका पुगेका छन् भने भट्टराई यतिबेला भारतमा पुगेका छन्।"
संविधान कार्यान्वयनका लागि सबै लाग्नुपर्छ : प्रदेश प्रमुख शर्मा,"हेटौंडा : बागमती प्रदेश प्रमुख यादवचन्द्र शर्माले संविधानको रक्षा गर्दै संघीयता,धर्म निरपेक्षता र समाजवादमार्फत् नेपाली जनताको आर्थिक समुन्नति,विकास पूर्वाधार र मौलिक हकको सम्वद्र्धनका लागि सबैलाई आह्वान गरेका छन् । प्रमुख शर्माले संविधान दिवसको अवसरमा हेटौंडामा आयोजित समारोहलाई सम्बोधन गर्दै मुलुकको संविधानलाई सबै जनप्रतिनिधि,संवैधानिक निकाय, नेपाली जनताले आफ्नो स्वामित्व ग्रहण गरिसकेको हुँदा यदाकदा देखिने विरोधबाट कुनै परिवर्तन नहुनेसमेत बताए । उनले मुलुकमा आन्दोलनमार्फत् राजनीतिक परिवर्तन भएको भएता पनि अब प्रदेश सरकारले जनताको मन जितेर आर्थिक,भौतिक पूर्वाधार विकासको क्षेत्रमा विभेद नगरी सम्मानजनक वितरण गर्न सके लोकतान्त्रिक गणतन्त्रको भविष्य उज्ज्वल रहने बताए । सोही समारोहलाई सम्बोधन गर्दै मुख्यमन्त्री शालिकराम जम्मकट्टेलले संविधानको अक्षरष पालना गर्दै प्रदेश सरकारले आफ्नो क्षमता अनुसारको स्रोत साधन परिचालन गरिने बताए । उनले प्रदेशका सबै जिल्लाहरुमा सम्मानजनक ढंगबाट राष्ट्रिय गौरवको भौतिक पूर्वाधार विकास र मानव अधिकारको सम्वद्र्धनको लागि प्रतिवद्ध हुँदै कार्यान्वयन गरिएको बताए । समारोहमा आन्तरिक मामिला तथा कानूनमन्त्री गंगानारायण श्रेष्ठले संविधानले परिकल्पना गरेको तीन तहहको सरकारले आआफ्ना कमिकमजोरीलाई सुधार गरेर संघीयता र गणतान्त्रिक व्यवस्थालाई दीगो तुल्याउन राजनीतिक दलहरूको सहकार्य र समन्वय आवश्यकता परेको बताए । सो अवसरमा प्रदेश प्रमुख शर्माले राष्ट्रिय झण्डोतोलन गरेका थिए । उनले अवसरमा विभिन्न खेलकुद प्रतियोगितामा विजयी नेपाली सेना र प्रहरीका खेलाडीहरूलाई नगद र प्रमाणपत्र वितरण गरेका थिए । संविधान दिवस मूल समारोह समितिद्वारा हेटौंडास्थित बुद्धचोकबाट निस्किएको झाकी,ब्यान्ड,पञ्चेबाझासहितको र्याली हेटौंडा नगरको परिक्रममा गरी मन्त्रिपरिषद्को परिसरमा पुगेपछि कार्यक्रममा परिणत भएको थियो ।"
टुँडिखेलमा यसरी मनाइयो संविधान दिवस (तस्बिरसहित),"काठमाडौं : सरकारले विशेष कार्यक्रमको आयोजना गरी संविधान दिवस मनाएको छ। नऔं संविधान दिवसको अवसरमा सैनिक मञ्च टुँडिखेलमा बुधबार बिहान विशेष कार्यक्रमको आयोजना गरिएको हो। कार्यक्रममा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रतिनिधि सभाका सभामुख देवराज घिमिरे, राष्ट्रिय सभाका अध्यक्ष गणेशप्रसाद तिमिल्सिना तथा काठमाडौं महानगरका प्रमुख बालेन शाह लगायत अन्य उच्च पदस्थ व्यक्ति सहभागी थिए। प्रधानमन्त्री पुष्पकमल दाहाल प्रचण्डभने संयुक्त राष्ट्रसंघको महासभामा भाग लिन अमेरिका गएकाले उपस्थित भएका थिएनन्। समारोहमा नेपाली सेनाको हेलिकोप्टरले पुष्पवृष्टि गर्नुका साथै शान्तिको प्रतीक सेतो परेवा उडाइएको थियो। २०७२ असोज ३ गते संविधान जारी भएको थियो। त्यसयता हरेक वर्ष असोज ३ गतेलाई संविधान दिवस रुपमा मनाउने गरिएको छ।"
संविधानले सबै प्रकारका विभेद अन्त्य गरेको छ : राष्ट्रपति पौडेल,"काठमाडौं : राष्ट्रपति रामचन्द्र पौडेलले नेपालको संविधानले सबै प्रकारका विभेदलाई अन्त्य गरेको बताएका छन्। संविधान दिवस तथा राष्ट्रिय दिवसका अवसरमा बधाई तथा शुभकामना व्यक्त गर्दै उनले भने, ' वर्तमान संविधानले केन्द्रीकृत र एकात्मक राज्यव्यवस्थाद्वारा सिर्जित सबै प्रकारका विभेद र असमानतालाई अन्त्य गर्दै जातीय, भाषिक, धार्मिक, सांस्कृतिक तथा भौगोलिक विविधतायुक्त नेपाली समाजलाई बृहत् राष्ट्रिय एकताको सूत्रमा आबद्ध गरेको छ।', राष्ट्रपति पौडेलले नेपालको संविधानले सङ्घीय लोकतान्त्रिक गणतन्त्रात्मक शासन व्यवस्थाका माध्यमद्वारा दिगो शान्ति, सुशासन, विकास र समृद्धिको आकाङ्क्षा पूरा गर्ने लक्ष्य राखेको बताए। राष्ट्रपतिले संविधानद्वारा प्रत्याभूत गरिएका राज्यबाट प्राप्त हुने सेवा र सुविधामा सबै नागरिकको समान पहुँच स्थापित गर्नुका साथै आमनागरिकलाई सामाजिक सुरक्षाको प्रत्याभूति प्रदान गर्नुपर्ने उल्लेख गरेका छन्। संविधान प्रदत्त मौलिक हकको प्रभावकारी कार्यान्वयन, आयातमुखी अर्थतन्त्रलाई विस्थापन गरी राष्ट्रिय अर्थतन्त्रलाई दह्रो र सबल बनाउनु नै आजको मुख्य चुनौती र जिम्मेवारी भएको बताएका छन्। राष्ट्रपति पौडेलले श्रमलाई सम्मान गर्ने संस्कृति, विपन्नलाई आय र निमुखालाई न्याय दिने प्रणालीलाई सबल र प्रभावकारी बनाउनुपर्ने उल्लेख गरेका छन्। उनले लोकतान्त्रिक गणतन्त्र स्थापनाका लागि आफ्नो जीवन आहुति दिने सहिदहरूप्रति श्रद्धाञ्जलि अर्पण गर्दै लोकतान्त्रिक प्रणाली स्थापनार्थ पथ प्रदर्शन गर्नुहुने सम्पूर्ण अग्रजप्रति सम्मान एवं श्रद्धा प्रकट गरेका छन्। उनले सुदृढ तहगत अन्तरसम्बन्धको स्थापना र सबल सङ्घीय शासन प्रणालीमार्फत समावेशी, समन्यायिक एवं सन्तुलित प्रादेशिक विकासको सुनिश्चितता हुन सकेन भने जनताले चाहेको लोकतन्त्रको परिणाम प्राप्त नहुने बताए । उक्त लक्ष्य हासिल गर्न प्राकृतिक स्रोतसाधनको सदुपयोग गर्दै कृषिको आधुनिकीकरणसहित उद्यमशीलताको विकासमार्फत उत्पादन वृद्धि गर्नुपर्ने उनको भनाइ छ । राष्ट्रपति पौडेलले राज्यको चरित्रलाई अझ लोकतान्त्रिक, पारदर्शी, जवाफदेही, सुशासित, न्यायपूर्ण र जनमुखी बनाउनुपर्ने उल्लेख गर्दै जनप्रतिनिधिहरू, सार्वजनिक निकायका पदाधिकारी तथा राजनीतिक दलका नेता कार्यकर्ताले जनताले अपेक्षा गरेको आचरण र चरित्र देखाउनसके मात्र सामाजिक न्याय र स्वाभिमानसहित समृद्धिको सपना साकार हुने उल्लेख गरे। शुभकामना सन्देशमा भनिएको छ, 'राजनीतिक व्यवस्था र शासकीय संरचनामा आउने परिवर्तनले मात्र युगका अपेक्षा पूरा हुँदैनन् । अतः आजका दिनले हामी, हाम्रा राजनीतिक दल, नेतृत्व, सरकार र सम्पूर्ण राज्यसत्तालाई अझ लोकतान्त्रिक, न्यायपूर्ण र परिणाममुखी बनाउने दायित्व बोध गराउनेछ भन्ने विश्वास लिएको छु ।' राष्ट्रपति पौडेलले संविधानको मर्म र भावनालाई व्यवहारमा रूपान्तरण गर्न मन, वचन र कर्मले समर्पित भई आआफ्नोतर्फबाट इमान्दार र प्रभावकारी प्रयास जारी राख्न सबैमा आह्वान गर्दै दिवसको शुभकामना व्यक्त गरेका छन्।"
"संविधान बनाउन एकता, कार्यान्वयनमा उल्झन","काठमाडौं : जनताको संघर्ष र बलिदानीबाट संविधानसभाबाट संविधान बनेको ८ वर्ष पुग्यो। न त संविधानले कल्पना गरेको राजनीतिक स्थिरता आयो, न त विकास र समृद्धि नै। उल्टै, दिन प्रतिदिन जनतामा निराशा उत्पन्न हुँदैछ। त्यसैकारण देशमा सम्भावना र सुखद् भविष्य नदेखेर युवा जनशक्ति लस्करै बिदेसिइरहेको छ। संविधान जारीपछि २०७४ र ०७९ मा दुइटा आमनिर्वाचन भए। आधादर्जन बढी सरकार बने। तर, जनताले अपेक्षाकृत विकास र समृद्धिको फल चाख्न पाएनन्। उल्टै सत्ता र शक्तिको राजनीतिले संसदीय राजनीतिका विकृतिलाई प्रश्रय दियो। ०७२ असोज ३ मा संविधानसभाबाट संविधान जारी गर्दा सुशील कोइराला प्रधानमन्त्री थिए। त्यसपछि क्रमशः केपी शर्मा ओली, पुष्पकमल दाहाल प्रचण्ड र शेरबहादुर देउवाको नेतृत्वमा फरकफरक गठबन्धनका सरकार बने। नयाँ संविधानअनुसार देउवाको पालामा ०७४ मा पहिलो आमनिर्वाचन भयो। त्यो चुनावबाट तत्कालीन नेपाल कम्युनिस्ट पार्टी (नेकपा) ले बहुमत पायो। पार्टी अध्यक्ष ओली पुनः प्रधानमन्त्री भए। ३ वर्ष ३ महिनापछि देउवा पुनः प्रधानमन्त्री भए। देउवाकै नेतृत्वको सकारले २०७९ सालको आमनिर्वाचन गरायो। निर्वाचनपछि एमालेको समर्थनमा प्रचण्ड प्रधानमन्त्री भए। तर, प्रचण्डले एमालेसँगको सहकार्य तोडेर पुरानै गठबन्धनमा फर्के। कांग्रेसलगायतका दलको समर्थनमा प्रचण्ड प्रधानमन्त्री छन्। संविधान जारी भएपछि सरकार परिवर्तन भएका भयै भए। तर, संविधान कार्यान्वयन अपेक्षाकृत भएन। संविधानले मुलुकमा संघीय लोकतान्त्रिक गणतन्त्रात्मक शासन व्यवस्था ल्यायो। मुलुकको सार्वभौमसत्ता र राजकीयसत्ता नेपाली जनतामा निहित रहने व्यवस्था गर्यो। २००७ सालमा प्रजातन्त्र स्थापना भएसँगै संविधानसभाबाट संविधान जारी गर्नुपर्ने कुरा परिपूर्ति भयो। संविधानविद् डा चन्द्रकान्त ज्ञवाली ७० वर्षदेखिको जनताको संघर्षका कारण संविधानसभाबाट संविधान जारी भएको बताउँछन्। बाह्य हस्तक्षेप, नाकाबन्दीलगायत ठूला दबाबका बीच संविधानसभाबाट संविधान जारी हुनु नेपाल र नेपालीको ऐतिहासिक क्षण भएको उनको धारणा छ। संसारका धेरै देशमा संविधानसभाले संविधान बनाउन सकेका हुँदैनन्, कतिपय देश त विभाजन नै भए। यसको उदाहरण भारत नै होला, उनले भने, नेपालमा दलहरू फुटे होलान् तर संविधानसभाले सफलता हासिल गर्यो। संविधान जारी गर्दा ठूला राजनीतिक दलका बीचमा राम्रो समझदारी भएको थियो। तर, कार्यान्वयनका बेला तिनै परिवर्तनकारी राजनीतिक दलबीचको समझदारीलाई बचाउन सकेनौं। कृष्ण सिटौला, नेता, कांग्रेस ज्ञवालीका अनुसार संविधानले २४० वर्षदेखिको राजतन्त्रलाई सदाका लागि बिदा गर्दै केन्द्रीकृत राज्य सत्ताको अन्त्य गरेको थियो। बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेको समान आकांक्षा र नेपालीको स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान रही एकताको सुत्रमा आबद्ध सबै नेपाली जनता समष्टिमा राष्ट्र हो। नेपाललाई स्वतन्त्र, अविभाज्य, सार्वभौमसत्तासम्पन्न, धर्मनिरपेक्ष, समावेशी, लोकतान्त्रिक समाजवाद उन्मुख, संघीय लोकतान्त्रिक गणतन्त्रात्मक राज्यको परिकल्पना यही संविधानले गरेको छ। डा ज्ञवालीका अनुसार संविधानको अर्को सुन्दर पक्ष भनेको १३ संवैधानिक अंग र ३१ वटा मौलिक हकको व्यवस्था गरियो। तर, संवैधानिक अंगलाई सोचेअनुसारको सक्षम, सबल बनाउने काम भने भएन। संविधान बनाउन दलीय सहमति भए पनि कार्यान्वयनमा समस्या देखिएका छन्। त्यसैकारण संविधानका सुन्दर पक्षले काम गर्न नसकेको अवस्था छ, ओझेलमा परेका छन्। जसले गर्दा आलोचनाका स्वरहरू बढेका छन् भने यो व्यवस्थाप्रति वितृष्णा जगाउने, भ्रम फैलाउनेहरू हाबी हुँदै गएका छन्। संविधानविद् एवं पूर्वकानुनमन्त्री नीलाम्बर आचार्य संविधानको कार्यान्वयन राम्रोसँग नभएको बताउँछन् । संविधानको पछिल्लो ८ वर्षको अभ्यासको विषयमा गम्भीर समीक्षा गर्नुपर्ने उनको भनाइ छ। ठूलो बलिदानी संघर्षपछि संविधानसभाबाट संविधान बन्यो, तर जनताको आशा अपेक्षाअनुसार अघि बढ्न सकेन, उनले भने, जसले गर्दा जनतामा निराशा, वितृष्णा बढदै गएको छ। संविधानको मर्मलाई राजनीतिक दलहरूले अंगिकार गर्न नसकेको उनले बताए। अब दलहरू एकजुट भएर देश र जनताको हितमा नसोचे सुखै छैन। सत्ता मोहमा मात्र लागेर हुँदैन। संघर्ष र बलिदानबाट ल्याएको संविधान र संघीयतालाई बचाउन सबैको ध्यान जानुपर्छ। अष्टलक्ष्मी शाक्य, नेतृ, एमाले अहिले संविधान अप्ठ्यारोमा अवस्थामा छ, आचार्यले भने, संविधानको अभ्यासले बाटो बिराएको जस्तो छ। कतिपय राजनीतिक पार्टीले संविधानको मर्मलाई अंगाल्न नसकेको जस्तो छ। संविधान कार्यान्वयनको संवैधानिक अभ्यासको समीक्षा गरेर कहाँकहाँ, केके अप्ठ्यारो परे भनेर सच्याउनुपर्ने बेला आएको उनले बताए। संविधानलाई हेर्नुपर्ने बेला भएको छ, उनले भने, ८ वर्षको संवैधानिक अभ्यासको समीक्षा र संविधानकै समीक्षा हुनुपर्नेछ। संविधान कार्यान्वयन कमजोर हुँदा संघीयताप्रति नै वितृष्णा फैलिन थालेको छ। कांग्रेसका नेता कृष्णप्रसाद सिटौलाले संविधान जारी भएपछि राजनीतिक दलहरू कार्यान्वयनमा चुकिरहेको बताए। संविधान जारी गर्दा ठूला राजनीतिक दलका बीचमा राम्रो समझदारी भएको हो। तर, संविधान जारी भएपछि तिनै परिवर्तनकारी राजनीतिक दलबीचको समझदारीलाई बचाउन सकेनौं, उनले भने, हामीले त्यतिबेला संविधान जारी गरेपछि केपी ओलीलाई प्रधानमन्त्री भनेकै थियौं। तर, स्वयं हामीले त्यो गर्न सकेनौं। उनले दलहरूबीच समझदारी टुट्दै गएको कारणले संविधान कार्यान्वयनमा समस्या आएको बताए। राजनीतिक रूपमा संविधानमा ल्यायौं, तर यसको मूल तत्व कार्यान्वयन भएकै छैन। यसको मूलतत्व, संविधानको सारतत्व कार्यान्वयन गर्ने कुरामा चुकेकै छौं, ढिलाइ भएकै छ, सिटौलाले भने, चाहे संविधानले स्थापित गरेका मौलिक हकका सवाल होस्। गाँस, बास, पानी, शिक्षा आदिका कुरा होस्। चाहे संघीयता कार्यान्वयन गर्ने कुरा होस्। चाहे न्यायालयलाई संविधानले सोचेअनुसार स्वतन्त्र, निष्पक्ष र विश्वसनीय ढंगले अघि बढाउने कुरा होस्। नेकपा माओवादीकी नेतृ पम्फा भुसालले निर्वाचन प्रणाली एउटै हुन नसक्दा राजनीतिक अस्थिरता निम्त्याएको बताउँछिन्। गठबन्धनको सरकार बाध्यता छ। प्रतिनिधित्व समावेशी चाहिएको छ। मिश्रित प्रणाली छ। एउटै सरकार हुँदा ५ वर्ष टिक्न सकिन्थ्यो होला, उनले भनिन्। उनले थपिन्, अर्कोतिर निर्वाचन खर्चिलो बनेको छ। जो पायो त्यहीले निर्वाचन जित्न सक्ने अवस्था छैन। एउटै प्रकारको निर्वाचन प्रणाली बनाइ निर्वाचन खर्च प्रणाली पनि नियन्त्रण गर्नुपर्ने उनको भनाइ छ। निर्वाचन प्रणालीसम्बन्धी व्यवस्था दुइटा भए, प्रत्यक्ष र समानुपातिक। या पूरा प्रत्यक्ष वा पूरा समानुपातिक हुनुपथ्र्यो। हामीले यो विषयमा गम्भीर रूपमा सोच्न नसकेकै हौं। लक्ष्मणलाल कर्ण, नेता, लोसपा यो विषयमा राजनीतिक बहस गर्न जरुरी छ। निर्वाचनमा कुनै ठूलो दलले बहुमत ल्याउन नसक्दा अस्थिरता निम्त्याएको छ। संविधान परिमार्जनमा राष्ट्रिय सहमति हुनु जरुरी छ। निर्वाचन प्रणाली सहमतिमा हुनुपर्छ, उनले भनिन्। एमाले नेतृ अष्टलक्ष्मी शाक्यले धेरै संर्घष गरेर ल्याएको संविधानको कार्यान्वयनको पाटो फितलो भएको बताइन्। उनले भनिन्, संविधान कार्यान्वयन गर्ने सवालमा राजनीतिक दलहरूले कार्यान्वयन गर्न सकेनन्। संविधानको भावना र जनताको समस्याबारेका कानुनहरू बनाएर अघि बढ्नु पथ्र्याे तर त्यो हुन सकेन्। कमजोरी भयो अस्पष्ट भयो। बागमती प्रदेशकी पूर्वमुख्यमन्त्री रहेकी उनले सरकारले संविधानको मर्मअनुसार जानुपर्नेमा आफंै सरकारमा पनि मेलमिलाप नभएको बताइन्। कसरी गर्ने भन्ने कुरामा चिन्तित हुनुपर्थ्यो। संविधानको विषयमा हिजो कसैले बिमती राखेको थिएन। तर, सरकार भने सत्ता, कुर्सी र पदको मोहमा केन्द्रित भयो। यही कारणले प्रदेश पनि अस्त व्यस्त भएको छ, उनले भनिन्। कानुन निर्माण गर्न पनि राजनीतिक दलहरूले गम्भीरता नदेखाएको उनको भनाइ छ। कानुन कार्यान्वनको पाटो फितलो छ, जनतामा संविधान वा लोकतन्त्र गलत त होइन भन्ने शंका उत्पन्न भएको छ। अब एकजुट भएर देश र जनताको हितमा राजनीतिक दलहरूले नसोचे सुखै छैन। उनले थपिन्, सत्ता मोहमा मात्र लागेर हुँदैन। संघर्ष र बलिदानबाट ल्याएको संविधान र संघीयतालाई बचाउन सबैको ध्यान जानुपर्छ। लोकतान्त्रिक समाजवादी पार्टी(लोसपा)का नेता लक्ष्मणलाल कर्ण चुनाव प्रणालीका कारण अस्थिरता आएको बताउँछन्। उनले भने, निर्वाचन प्रणालीसम्बन्धी व्यवस्था दुइटा भए, प्रत्यक्ष र समानुपातिक। संघमा एउटै सरकार बनेन भने प्रदेशमा बन्ने कुरै भएन। या पूरा प्रत्यक्ष वा पूरा समानुपातिक हुनुपथ्र्यो। चुनाव पद्धतिको विषयमा चर्चा गर्नुपर्छ। हामीले यो विषयमा गम्भीर रूपमा सोच्न नसकेकै हौं।, संविधानको मूल मर्म संसदीय व्यवस्थाबाट चल्छ। हामीले तीन सरकार बनायांै स्थानीय सरकार फरक तरिकाले चलेको छ। उ पाँच वर्ष चल्छ। चुनावी प्रक्रियामा पद्धतिमा सुधार गर्न व्यापक जरुरी छ। अस्थायी सरकारले जनताको भावना र मर्म बुझेर काम गर्न सक्दैन, उनले भने। मुलुकमा राजनीतिक स्थिरता नभएसम्म जनताका समस्या यथावतै रहन्छन्। जनताको हक अधिकार पछि पर्दै जान्छन् अस्थिर सरकारले जनताका मर्म बुझ्न सक्दैन्। चित्रलेखा यादव, पूर्वउपसभामुख एवं कांग्रेस नेतृ पूर्वउपसभामुख एवं कांग्रेस नेतृ चित्रलेखा यादवले संविधान र संघीयताको मर्म र भावनाअनुसार पद्धति विकास हुन नसकेको बताइन्। यो मर्मअनुसार हामीले केही काम सम्पन्न गर्न सकेनौं, उनले भनिन्, मुलुकमा राजनीतिक स्थिरता नभएसम्म जनताको समस्या यथावतै रहन्छन्। जनताको हक अधिकार पछि पर्दै जान्छन् अस्थिर सरकारले मर्म बुझ्न सक्दैन्। स्थिरता अपरिहार्य छ। जबसम्म पाँच वर्षको स्थायी सरकार हुँदैन् जनताको अपेक्षाअनुसार हँुदैन। राजनीतिक दलहरू जिम्मेवारीपूवर्क जवाफदेही बन्नुपर्ने उनले बताइन्। हामी राजनीतिज्ञहरू प्रतिबद्ध हुनु जरुरी छ, उनले भनिन्, चाहना र तत्परता चाहिन्छ। संविधान उत्कृष्ट बने पनि कार्यान्वन पक्ष फितलो हुँदा मुलुक पछाडि परेको उनको भनाइ छ। संविधान उत्कृष्ट छ, उनले भनिन्, तर कार्यान्वयन पक्ष फितलो भयो। मुलुक पछाडि पर्यो। राजनीतिक अस्थिरता किन भयो भनेर यसको दायित्व लिनेहरूले बुझ्नुपर्ने उनको भनाइ छ। रफ्तार गति त लिन सकेन नै, सन्तोषजनक पनि हुन सकेन्, उनले थपिन। पहुँच वालाले बजेट जति आफ्नो क्षेत्रमा लगेको उनको आरोप छ। कुर्सी र शक्तिमा हुनेले बजेट आफ्नो क्षेत्रमा लान्छन्। भेदभाव भइरहेको छ, उनले भनिन्, गरिबमाथि केन्द्रित हुन सकेन्,। जनता निराश छन् शक्तिमा हुनेले संविधानको मर्मअनुसार काम नगरी शक्तिको दुरुपयोग गरेका छन्। पूर्वसभामुख ओनसरी घर्ती पनि संविधानको मर्मअनुसार स्थायी सरकार बन्न नसक्दा समस्या यथावत् रहेको स्वीकार्छिन्। अस्थायी सरकारले असर त गरेकै छ, उनले भनिन्, यसको समाधानका लागि सबै राजनीतिक दलहरू एकताबद्ध भएर लाग्नुपर्छ। यो संविधान भनेको सबै दलको आपसी समझदारीमा बनेको हो हामी संविधानको अर्को विकल्पमा जान सक्दैनौं। सबै दलले एउटै भिजन बनाएर कार्यान्वयनको पाटो बलियो बनाएर जानुपर्ने उनले बताइन्। संविधान कार्यान्वयनमा पनि राष्ट्रिय सहमति हुनुपर्छ, उनले भनिन्, प्रदेशलाई दिनुपर्ने अधिकार छिटो हस्तान्तरण गर्नुपर्छ। कानुन बनाउन प्रदेशलाई दिनुपर्छ। त्यो बन्न सक्यो भने प्रदेशमा पनि प्रदेश स्तरीय सहमति गरेर रणनीति तय हुन्छ। दलहरूको सहमतिबाटै स्थिरताको बाटो पहिल्याउन सक्छन्। संविधानमा भएका व्यवस्थालाई राजनीतिक दलहरू मिलेर प्राथमिकताका साथ बहस गर्नुपर्ने उनले बताइन्। सबै दलहरूमाथि उठेर भिजन तय गर्नुपर्छ, उनले भनिन्। राप्रपाका महामन्त्री डा धबलशमशेर राणा भने व्यवस्था नै परिवर्तन गर्नुपर्ने बताउँछन्। यो व्यवस्थाले देश डुबाएको छ, संविधान परिवर्तन नगरी पार लाग्दैन भन्ने जनताले पनि बुझिसके, उनले भने। सार्वभौमसत्ता र राजकीयसत्ता जनतामा हिजो सर्वोभौमसत्ता र राजकीयसत्ता राजामा थियो। यो संविधानले जनतामा निहित गरेको छ। जनताको अधिकारको शक्ति संघीयता, समावेशीतामार्फत तीन तहको सरकारमा बाँटफाँट गरेको छ। तीन तहका सरकार एकल अधिकार, साझा अधिकारका रूपमा बाँडफाँट गरियो। यसले केन्द्रीकृत सत्ताको अन्त्य गरेको छ। संविधानले राजतन्त्रको अन्त्य गर्यो। जनताको सर्वोभौमसत्ता राजाले खोसेका थिए। राष्ट्रको प्रमुख राजा हुने व्यवस्था थियो। अहिले जनताको छोराछोरी नै संवैधानिक राष्ट्रपति हुनसक्ने व्यवस्था गरियो। यो महत्वपूर्ण पक्ष हो। संविधानको सबैभन्दा महत्वपूर्ण पक्ष संघीयता र समावेशीता हो। यसले केन्द्रीकृत सत्ताको अन्त्य गरी जनताको घर दैलोमा अधिकार पुर्याएको हो। स्वतन्त्र न्यायपालिकाको व्यवस्था गरियो। संवैधानिक इजलासको व्यवस्था गरियो। कर्मचारीलाई संघीयता आएन मुलुकको स्थायी सरकार भनेको कर्मचारीतन्त्र हो। मुलुकमा संघीयता आएपछि त्यसको मूल कानुन नै बन्न सकेको छैन। संघीय निजामती सेवा ऐन नबन्दा कर्मचारीको व्यवस्थापन भद्रगोल छ। धेरै कर्मचारी सिंहदरबारमा थुप्रिएर बसेका छन्। स्थानीय तहमा कर्मचारीको अभाव छ। मुुलुक संघीयतामा गए पनि केन्द्रीकृत, एकात्मक भावनाबाट उनीहरूमाथि उठ्न सकेका छ्रैनन्। आँगनमै सिंहदरबार भनिए पनि जनताले यसबाट सेवा प्रवाहमा सन्तुष्टि हासिल गर्न सकेका छैनन्। सुशासनको अवस्था त्यस्तै छ। स्थानीय तहसँगै भ्रष्टाचार पनि घर आगनमा नै पुगेको छ। सेटिङमा देश चलिरहेको छ। भ्रष्टाचार, कुशासन, अनियमितता व्याप्त छ। ठूलालाई चैन सानालाई ऐन छ। जति ठूलो अपराध गरे पनि राजनीतिक नेतृत्व वा ठूलाले उन्मुक्ति पाइरहेका छन्। सानाले मात्रै सजाय भोगिरहेका छन्। जनतामा निराशा र वितृष्णा मात्रै पैदा भएको छ। जसले गर्दा नयाँ संविधान बनेपछि युवाहरू देशमा बस्ने वातावरण बन्न सकेन्। शक्ति पृथकीकरणको सिद्धान्तअनुसार राज्यका तीन अंग व्यवस्थापिका, कार्यपालिका, न्यायपालिका राम्रोसँग चलेको छैनन्। मौलिक हकका नियमावली खै ? संविधान जारी भएको ३ वर्षभित्र मौलिक हक कार्यान्वयन गर्नुपर्ने व्यवस्था संविधानले गर्यो। संविधानमा ३१ वटा मौलिक हकको व्यवस्था छ। तर, अहिलेसम्म मौलिक हकका कानुनहरू बन्न सकिरहेका छैनन्। संविधानविद् डा ज्ञवालीका अनुसार हालसम्म १६ वटा मात्रै मौलिक हकका कानुन बनेका छन्। ३१ वटा मौलिक हकसम्बन्धी कानुन बन्न सकेका छैनन्। उनले सरकारले संवैधानिक दायित्व पनि पूरा गर्न नसकेको बताए। आफ्नो दायित्व के हो भन्ने संघीय सरकारलाई लागेन, उनले भने। कानुन बने पनि केहीका नियमावली बनेका छैनन्। संविधानले १३ वटा संवैधानिक आयोगको व्यवस्था गरेको छ। तर, यी संवैधानिक दायित्वअनुसार काम गर्न सकेका छैन। जसले जनताको जनजीविका, शिक्षा, स्वास्थ्य, रोजगारी अधिकार, सेवा प्रवाहको अवस्था कमजोर छ।"
सरकार संविधान कार्यान्वयनमार्फत जनताको जीवनस्तर परिवर्तन गर्दै छ: प्रधानमन्त्री दाहाल,"सरकारले सुशासन, समृद्धि र सामाजिक न्यायको मार्गलाई फराकिलो बनाउँदै लगेको उनको भनाइ छ । प्रधानमन्त्री दाहालले संविधान कार्यान्वयनमा आवश्यक पर्ने कानून निर्माणदेखि भएका कानूनको परिपालनामार्फत जनतामा राजनीतिक परिवर्तनको प्रत्याभूति गराउने अभियानको थालनी गरिएको बताए । काठमाडौं : प्रधानमन्त्री पुष्पकमल दाहाल प्रचण्डले सरकार संविधान कार्यान्वयनमार्फत जनताको जीवनस्तरमा आमूल परिवर्तन गर्ने रूपान्तरणकारी अभियानमा रहेको बताएका छन्। संविधान दिवस, २०८० का अवसरमा आज शुभकामना दिँदै उनले वर्तमान सरकारले सङ्घीय लोकतान्त्रिक गणतन्त्रलाई जनताको वास्तविक राज्य व्यवस्थामा परिणत गर्ने अभियान थालेको बताएका हुन्। सरकारले सुशासन, समृद्धि र सामाजिक न्यायको मार्गलाई फराकिलो बनाउँदै लगेको उनको भनाइ छ । प्रधानमन्त्री दाहालले संविधान कार्यान्वयनमा आवश्यक पर्ने कानून निर्माणदेखि भएका कानूनको परिपालनामार्फत जनतामा राजनीतिक परिवर्तनको प्रत्याभूति गराउने अभियानको थालनी गरिएको बताए । 'प्राप्त राजनीतिक उपलब्धिलाई संस्थागत गर्दै लोकतान्त्रिक गणतन्त्रको सुदृढीकरण तथा सुशासन, समृद्धि र सामाजिक न्यायमा आधारित राष्ट्र निर्माणको महाअभियानको थालनी गर्नु सरकारको प्राथमिकता हो', उनले भने। संविधानसभाबाट संविधान निर्माण हुनु नेपालमा ऐतिहासिक परिघटना भएको उल्लेख गर्दै प्रधानमन्त्री दाहालले दशवर्षे जनयुद्ध, २०६२०६३ को जनआन्दोलनलगायत राजनीतिक परिवर्तनका लागि भएका तमाम आन्दोलनको योगफलका रूपमा नेपालमा संविधानसभाबाट संविधान जारी भएको बताए। 'आफैँबाट निर्वाचित प्रतिनिधिबाट तर्जुमा भएको संविधानबाट मात्र शासित हुने नेपाली जनताको सात दशक लामो चाहना यसै संविधानमार्फत पूरा भएको छ', उनले भने, 'संविधानले नागरिक तथा राजनीतिक मात्र होइन आर्थिक, सामाजिक, सांस्कृतिक हकअधिकार पनि सुनिश्चित गरेको छ ।' संविधानले सङ्घीय लोकतान्त्रिक गणतन्त्र संस्थागत गर्दै नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता, स्वतन्त्र न्यायपालिका, कानूनी राज्यजस्ता लोकतन्त्रका अवयवहरूको जगमा दिगो शान्ति, सुशासन, सामाजिक न्याय र समृद्धि प्राप्तिका लागि मार्गप्रशस्त गरेको उनको भनाइ छ । राजनीतिक परिवर्तनका लागि जीवन उत्सर्ग गर्ने सहिदप्रति श्रद्धाञ्जली अर्पण गर्दै उनले बेपत्ता, घाइते, अपाङ्गता भएका योद्धाहरूप्रति उच्च सम्मान व्यक्त गरेका छन् । प्रधानमन्त्री दाहालले जनयुद्ध, ऐतिहासिक जनआन्दोलन, मधेस आन्दोलनसहित आदिवासी जनजातिलगायत विभिन्न समुदायका सङ्घर्षमा सहभागी सबैप्रति आभार प्रकट गरेका छन्। उनले स्वदेश तथा विदेशमा रहेका नेपाली दिदीबहिनी तथा दाजुभाइमा सुख, शान्ति र उत्तरोत्तर प्रगतिको शुभकामना व्यक्त गरेका छन्। उनले सहिदहरूले देखाएको सत्य र न्यायको मार्गमा हिँड्न तथा सहिदले देखेको सुन्दर र समृद्ध नेपालको सपनालाई साकार पार्न सबैलाई प्रेरणा मिलोस् भनी कामना पनि गरेका छन्।"
के प्रधानमन्त्रीले राष्ट्रसंघमा जुटाउलान् अन्तर्राष्ट्रिय साथ ?,"काठमाडौं : मुलुकभित्र १० वर्षसम्म चलेको सशस्त्र द्वन्द्वकाल सकिएको सत्र वर्ष नाघ्यो। तत्कालीन विद्रोही नेकपा (माओवादी) ले पटकपटक सत्तारोहण गरेको छ। माओवादी अध्यक्ष पुष्पकमल दाहाल प्रचण्ड द्वन्द्वकालीन घटनालाई निष्कर्षमा पुयाउने प्रतिबद्धताकासाथ बिहीबार संयुक्त राष्ट्रसंघ (यूएन) को महासभालाई सम्बोधन गर्दै छन्। तर, द्वन्द्वपीडितमा कुनै उत्साह छैन। प्रधानमन्त्री दाहाल न्युयोर्कमा आयोजना हुने संयुक्त राष्ट्रसंघको ७८औं महासभामा जानुअघि नै संक्रमणकालीन न्यायसँग सम्बन्धित विधेयकमा सहमति जुटाउन सक्रिय थिए। तर, सहमति कायम नगराई अमेरिका प्रस्थान गरेका छन्। संक्रमणकालीन न्यायसँग सम्बन्धित बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेका विधेयक संसद् सचिवालयमा गत चैतमै दर्ता भएको थियो। राजनीतिक सहमति नजुट्दा अलपत्र अवस्थामा छ। जबसम्म व्यवहारमै प्रतिबद्धता कार्यान्वयन गरिन्न तबसम्म बोलिएको कुरा विश्वास गर्न नसकिने द्वन्द्वपीडितहरू बताउँछन्। द्वन्द्वपीडितमा न्याय नपाउँदाको पीडा र आक्रोश छ। द्वन्द्वकालमा बलपूर्वक बेपत्तापूर्वक पारिएका व्यक्तिहरूको अवस्था अन्योल छ। द्वन्द्वकालका घटनाको छानबिन र शवोत्खननसमेत गरी दोषीलाई कारबाही, पीडितलाई क्षतिपूर्ति र बेपत्ताको अवस्था सार्वजनिक गर्न हालसम्म १ सय ८६ वटा सिफारिस गरिसकेको छ। बेपत्ता आयोगमा अझै ८ सय २१ वटा उजुरी विचाराधीन छन्। सत्यनिरुपण तथा मेलमिलाप आयोगमा द्वन्द्वका झन्डै ६४ हजार उजुरी अलपत्र छन्। सशस्त्रद्वन्द्व (२०५२२०६३) को औपचारिक अन्त्य बृहत् शान्ति सम्झौताको हस्ताक्षरबाट भयो। तत्कालीन द्वन्द्वरत पक्षहरू पटकपटक सत्तारोहणसमेत गरिसकेका छन्। तत्कालीन प्रधानमन्त्री शेरबहादुर देउवाको कार्यकालमा माओवादीले युद्ध सुरु गरेको थियो। त्यसयता देउवा पटकपटक प्रधानमन्त्री भइसकेका छन्। त्यस्तै २०६३ पछि दाहाल पनि तेस्रोपटक प्रधानमन्त्री भइसकेका छन्। ओली पनि तीनपटक प्रधानमन्त्री भइसकेका छन्। अमेरिका जानुअघि नै प्रधानमन्त्री दाहालले सत्तासहयात्री कांग्रेस सभापति शेरबहादुर देउवा र प्रमुख प्रतिपक्षी एमालेका अध्यक्ष केपी ओलीसँग बालुवाटारमा छलफल गरेका थिए। आईसीजेकी वरिष्ठ अन्तर्राष्ट्रिय कानुनी सल्लाहकार डा मन्दिरा शर्मा द्वन्द्वकालीन मुद्दाको समाधानका लागि हरेक सरकारले प्रतिबद्धतामात्र गरिरहेको बताउँछिन्। सत्तामा पुग्यो कि प्रतिबद्धता व्यक्त भइहाल्छ। व्यवहारमा कार्यान्वयन नहुँदासम्म विस्वस्त हुन सकिँदैन, डा शर्मा भन्छिन्, कसैले पनि जवाफदेहिता नलिने, मुखले मात्र प्रतिबद्धता व्यक्त गरेर समाधान हुन्छ र ? द्वन्द्वपीडित पनि सरकारका कुरामा उति भरोसा गर्दैनन्। विगतका वर्षहरूमा पनि तत्कालीन प्रधानमन्त्री शेरबहादुर देउवा, केपी शर्मा ओली एवं परराष्ट्रमन्त्रीहरूले समेत नेपालको संक्रमणकालीन न्याय प्रक्रिया विश्वसनीय प्रक्रियाद्वारा टुंग्याउने प्रतिबद्धता झन्डै एक दशकदेखि महासभामा जाहेर गरिरहेका छन्, द्वन्द्वपीडित साझा चौतारीका संस्थापक अध्यक्ष सुमन अधिकारी भन्छन्, तर, त्यो कहिल्यै नटुंगिनु लाजमर्दो हो। विधेयकमै विमति संक्रमणकालीन न्यायसँग सम्बन्धित बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक संसद् सचिवालयमा गत चैतमै दर्ता भएको थियो। ६ महिना नाघिसक्दा पनि अघि बढ्न सकेको छैन। प्रतिपक्षी एमालेले सहमतिबिना हतारमा विधेयक दर्ता गराएकामा आपत्ति जनाउँदै द्वन्द्वपीडितलाई न्याय र परिपूरणसम्बन्धी प्रस्तावित विषयहरूमाथि संशोधनको गर्नुपर्ने माग गरेको छ। विधेयकमा प्रस्तावित क्षमादान, अभियोजन, हदम्याद, आयोगहरूको गठन र नियुक्ति प्रक्रिया, बालसैन्य र अदालतको क्षेत्राधिकारलगायत विषयमा संशोधन गर्नुपर्ने एमालेको अडान छ। विधेयकको मस्यौदालाई लिएर राष्ट्रिय मानवअधिकार आयोग, द्वन्द्वपीडित एवं संक्रमणकालीन न्यायका क्षेत्रमा क्रियाशील संस्थाले समेत विरोध जनाउँदै आएका छन्। गम्भीर मानवअधिकार उल्लंघनका दोषीलाई आममाफी दिने गरी विधेयक ल्याइएको भन्दै पीडित तथा राष्ट्रियअन्तर्राष्ट्रिय समुदायले पनि आलोचना गरेका छन्। संसद्को कानुन समितिले विधेयकमा सहमति जुटाउन निर्देशन दिएको छ। राजनीतिक सहमतिका आधारमा विधेयकलाई टुंगो लगाउन प्रधानमन्त्री दाहालले देउवा र ओलीसँग छलफल गरेका हुन्। देउवा नेतृत्वको तत्कालीन सरकारले ल्याएको विधेयकलाई सामान्य फेरबदल गरेर दाहाल सरकारले गत चैतमा विधेयक दर्ता गराएको हो। कांग्रेस र माओवादीकै समझदारीमा विधेयक दर्ता भएको हो। वरिष्ठ अधिवक्ता सुनीलकुमार पोखरेल विधेयकले द्वन्द्वकालीन मुद्दाहरूको केही हदसम्म सम्बोधन गर्ने खोजेको बताउँछन्। शान्ति प्रक्रियाको एउटा पिलर परिपूरण पनि हो। विधेयकले परिपूरणलाई अधिकारका रूपमा स्थापित गरेको छ। पीडकले परिपूरण दिन सकेन भने राज्यसँग माग्ने अधिकारका रूपमा स्वीकार गरेको छ। योे बलियो पक्ष हो, नेपाल बार एसोसिएसनका पूर्वमहासचिव पोखरेल भन्छन्, तर, विधेयकले मानवअधिकारका सन्दर्भमा दुई किसिमको परिभाषा गरेको छ। मानवअधिकारको उल्लंघन र मानवअधिकारको गम्भीर उल्लंघनभित्र पारिएका विषयवस्तुले कहीँ न कहीँ संक्रमण अन्त्य गर्ने र न्याय बिर्सन खोजे जस्तो सन्देश दिन खोजेको पाइन्छ। भविष्यमा यस खालका द्वन्द्व नदोहोरिन पनि सत्य र न्याय स्थापित हुनुपर्छ। त्यसबाट चुकेमा दुर्भाग्यपूर्ण हुनेछ। सर्वोच्च अदालतले यसअघि सशस्त्र द्वन्द्वकालमा भएका अन्तर्राष्ट्रिय कानुनको गम्भीर उल्लंघनका मुद्दाको छानबिन गर्न सरकारलाई पटकपटक आदेश दिएको छ। डा शर्मा द्वन्द्वकालीन घटनाका सम्बन्धमा पटकपटक छलफल भइसकेको बताउँछिन्। यस खालका मुद्दामा सर्वोच्च अदालतले तोकेको दायरा र अन्तर्राष्ट्रिय कानुनबारे छलफल भइसकेको छ। बुझाइमा समस्या छ जस्तो लाग्दैन, डा शर्मा थप्छिन्, बुझेको कुरालाई कार्यान्वयन गर्नेमा जवाफदेहिता चाहिन्छ। त्यस खालको जवाफदेहिता पाइएको छैन। पदाधिकारीविहीन आयोग विस्तृत शान्ति सम्झौतामा सशस्त्रद्वन्द्वका क्रममा मानव अधिकारको गम्भीर उल्लंघन गर्ने तथा मानवताविरुद्धको अपराधमा संलग्नहरूबारे सत्य अन्वेषण र समाजमा मेलमिलापको वातावरण निर्माण गर्न आपसी सहमतिबाट उच्चस्तरीय सत्यनिरुपण तथा मेलमिलाप आयोग गठनको व्यवस्था गरियो। त्यस्तै बेपत्ता पारिएका व्यक्तिका सम्बन्धमा छानबिन, सत्य अन्वेषण, परिपूरणको सिफारिस, परिचयपत्र वितरण, छानबिनबाट दोषी देखिएका पीडकमाथि कारबाही सिफारिस गर्ने समेतका कार्य गर्न बेपत्ता आयोग गठन गरियो। २०७९ साउनदेखि यी दुवै आयोग पदाधिकारिविहीन छन्। पदाधिकारी नहुँदा आयोगबाट सम्पादन हुने कार्यहरू प्रभावित भएका छन्। बेपत्ता पारिएका व्यक्तिको छानबिन आयोगमा दर्ता भएका कुल उजुरीको संख्या ३ हजार २ सय ८८ रछ। पीडित परिचय प्राप्त व्यक्तिको संख्या ३ हजार ९ सय ९५ छ। अहिले आयोग पदाधिकारीविहीन छ। सचिव श्यामकुमार भट्टराई पनि उच्च अदालतमा न्यायाधीशमा सिफारिस भएका छन्। त्यस्तै सत्यनिरुपण तथा मेलमिलाप आयोग पनि पदाधिकारीविहीन छ। गत भदौ १९ गते फणीन्द्र गौतमले आयोगमा सचिवको जिम्मेवारी पाएका छन्। आयोग पदाधिकारिविहीन हुँदा द्वन्द्वकालीन घटनाको सत्य, तथ्य पत्ता लगाउने, घटनामा संलग्नहरूलाई कानुनको दायरामा ल्याउने तथा पीडित परिवारलाई परिपूरण सिफारिस गर्ने कार्य अलपत्र परेको छ। आईसिजेकी वरिष्ठ कानुनी सल्लाहकार डा शर्मा सरकार संवेदनशील नहुँदा कानुन संशोधन हुन नसकेको बताउँछिन्। अहिले पदाधिकारी नियुक्त हुनु र नहुनमा खासै अर्थ राख्दैन, डा शर्मा भन्छिन्, नयाँ कानुनअनुसार प्रक्रियागत ढंगले नयाँ आयुक्तहरू नियुक्त गर्दा बढी उपयुक्त हुन्छ। सरकार मात्र होइन अन्य राजनीतिक दलले पनि यस कुरामा त्यति सरोकार राखेको देखिँदैन। सत्यनिरुपण तथा मेलमिलाप आयोगका पूर्वअध्यक्ष गणेशदत्त भट्ट पनि राजनीतिक समझदारी र सहयोगात्मक वातावरण निर्माण हुनुपर्नेमा जोड दिन्छन्। आयोगको एक्लो प्रयासले मात्र द्वन्द्वकालीन घटनाको स्थायी समाधान नहुने उल्लेख गर्दै उनी भन्छन्, सरकारका साथै राष्ट्रिय अन्तर्राष्ट्रिय संघसंस्था, नागरिक समाजबाट आवश्यक सहयोग समन्वय प्राप्त हुने वातावरण तयार हुनुपर्छ। अन्तर्राष्ट्रिय सहयोग कति आवश्यक ? डा शर्मा अन्तर्राष्ट्रिय सहयोग लिन खोजेको पनि नदेखिएको बताउँछिन्। द्वन्द्वकालीन मुद्दाहरू गुजुल्टो परिरहँदा पीडितको आक्रोश राजनीतिक शक्तितर्फ नै हुन्छ। राष्ट्रिय रूपमा नै समाधान गर्छौं भन्ने तर समाधानमा एकजुट नहुने समस्या दलहरूमा देखिएको छ, डा शर्मा भन्छिन्, अन्तर्राष्ट्रिय सहयोग लिन सक्दा राम्रो हुन्छ। वैधताप्राप्तिका लागि पनि राम्रो हुन्छ। अन्तर्राष्ट्रिय मान्यता पनि पाउँछ। आवश्यक स्रोत जुटाउन पनि मद्दत गर्छ। विश्वसनीयता बढाउन सहयोग पुग्छ। अरू मुलुकहरूका लागि पनि नमुना बन्छ। वरिष्ठ अधिवक्ता पोखरेल द्वन्द्वरत दुवै पक्षहरू सरकारमा रहेको बेला समाधान गर्ने महत्वपूर्ण अवसर भएको बताउँछन्। अवसरको सदुपयोग गर्न सक्छसक्दैन त्यो प्रतिक्षाको विषय छ। यस अवसरको उपयोग गर्ने सफलता मिल्यो भने मुलुकको शान्ति प्रक्रिया टुंगोमा पुग्छ, वरिष्ठ अधिवक्ता पोखरेल भन्छन्, सर्वोच्चका फैसला र संक्रमणकालीन न्यायमा अन्तर्राष्ट्रिय मापदण्ड र मूल्य मान्यता बिर्सने वा कम्प्रोमाइज गर्नुहुँदैन। शान्ति प्रक्रियालाई पीडित केन्द्रित बनाई समाधान गर्न सक्ने अवसर छ।"
सुर्खेतमा संविधानविरुद्ध मसाल जुलुस,"वीरेन्द्रनगर : राप्रपा नेपालले वर्तमान संविधान विरुद्ध सुर्खेतमा मसाल जुलुस निकालेको छ। संविधानको पक्षका राजनीतिक दलहरूले संविधान दिवस मनाइरहँदा राप्रपा नेपाल सुर्खेतले संविधानकै विरुद्धमा बुधबार मसाल जुलुस निकालेको हो। सुर्खेतको गणेश चोकबाट निकालेको मसाल जुलुस वीरेन्द्रचोकमा कोण सभाका रुपमा परिणत भएको थियो। राप्रपा नेपालका कर्णाली प्रदेश इन्चार्ज इश्वरकुमार श्रेष्ठले ९४ प्रतिशत हिन्दूको मुलुकमा संविधानमा धर्मनिरपेक्षता लेखेर बहुसंख्या नागरिकको अपमान भएको बताए। उनले कोणसभालाई सम्बोधन गर्दै भने, 'नेपालको अहिलेको संविधानको काम छैन। यो खारेज हुनुपर्छ। नेपाललाई तत्काल हिन्दुराष्ट्र घोषणा गरिनुपर्छ। नेपाल हिन्दुराष्ट्र कायम गर्नका लागि लागिरहेको छ। अब कडा रुपमा जनताका बीचमा जानुपर्ने अवस्था आएको छ।' यस्तै राप्रपाले लोकतन्त्र र संघीयताको खारेजीका साथै राजतन्त्र पुनर्स्थापित गर्नुपर्ने बताएको छ। कोण सभामा बोल्दै राप्रपा प्रदेश इन्चार्ज श्रेष्ठले भने, 'यो मुलुकका लागि राजतन्त्र नै ठीक हो। राष्ट्र र राष्ट्रियता बलियो बनाउन र मुलुकको समग्र विकास र समृद्धिका लागि राजतन्त्र नै ठीक हो। अहिलेको संघीयता र गणतन्त्रले मुलुकलाई गरिब बनाउने र जनतालाई लुट्ने काम मात्र भएको छ।' कार्यक्रममा राप्रपा नेपाल निकट ट्रेड युनियनका केन्द्रीय सदस्य कमल चौलागाईं, राप्रपा नेपाल वीरेन्द्रनगर नगर अध्यक्ष तुलाराम पौडेल लगायतका नेताहरूले वर्तमान संविधान, संघियता, लोकतन्त्रको खारेजी र राजतन्त्रसहितको हिन्दुराष्ट्र घोषणाका लागि दबाब सिर्जना गर्न मसाल जुलुस निकालिएको बताएका थिए।"
"कृषि तथा सामुदायिक भवनमा कमसल इँटा प्रयोग, अनुगमन टोलीले भत्काइदिए वाल","झापा : झापाको बिर्ता बजारमा निर्माणाधीन कृषि तथा सामुदायिक भवनमा निर्माण कम्पनीले कमसल इँटा प्रयोग गरेको पाइएको छ। बिर्तामोड नगरपालिका३ निर्माणाधीन सामुदायिक भवनको स्थलगत अनुगमन गएका टोलीले कमसल इँटा प्रयोग गरेको वाल भत्काइदिएको छ। बिर्तामोड नगर प्रमुख पवित्रा महतारा प्रसाईं, उपप्रमुख नगेन्द्रप्रसाद सङ्ग्रौला, प्रमुख प्रशासकीय अधिकृत विनोदकुमार न्यौपाने, वरिष्ठ योजना अधिकृत जय तिम्सिना, वडाध्यक्ष, कार्यपालिका सदस्य लगायतको टोलीले बुधबार अनुगमनमा गएका थिए। कमसल इँटा प्रयोग भएको वाल तुरुन्तै भत्काएर गुणस्तरीय इँटा प्रयोग गरी नयाँ वाल निर्माण गर्न नगर प्रमुख प्रसाईंले निर्माण कम्पनीलाई निर्देशन दिएकी छन्। एक नम्बर इँटा प्रयोग गर्नुपर्नेमा निर्माण कम्पनीले दोस्रो तलाको वालमा दुईदेखि चार नम्बरसम्मको इँटा प्रयोग गरेको पाइएपछि वाल भत्काउन बाध्य भएको नगरका प्रवक्ता अग्निप्रसाद पाण्डेले जानकारी दिए। उनले अब पनि लापरबाही ढंगले काम अघि बढाए निर्माण व्यवसायीलाई कानुनअनुसार हदैसम्मको कारबाही गर्ने चेतावनी दिए। भवनमा यसअघि प्रयोग गरिएका इँटा एक नम्बर नै भएको पाइए पनि पछिल्लो पटक खरिद गरेको इँटा गुणस्तरहीन भेटिएको वडा नम्बर ३ का वडाध्यक्ष मदन बुढाथोकीले जानकारी दिए। भोलिदेखि नै वडाको तर्फबाट पनि समिति बनाएर हरेक दिन अनुगमन तथा निगरानी बढाउने उनले बताए। निर्माण कम्पनीले ४ ट्याक्टर इँटा कमसल आएको स्वीकार गरेको छ। कम्पनीका सुपरभाइजर सुदिप चौलागाईंले नगरपालिकाको निर्देशन अनुसार कमसल इँटा फिर्ता गरी गुणस्तरीय इँटा मगाएर प्रयोग गर्ने बताए। सरकारको ५ करोड ५६ लाख ५ हजार ३०८ रुपैयाँ (भ्याटसहित)को लागतमा सामुदायिक भवन निर्माण भइरहेको छ। निर्माण कम्पनी शिवालयआरएस जेभीले २०७९ वैशाख ४ गते भवन निर्माणको सम्झौता गरेका थिए। सम्झौताअनुसार २०८० असोज ६ गते योजना सम्पन्न गर्नुपर्ने छ। ठेकेदार कम्पनीले हालसम्ममा ६० प्रतिशत काम सम्पन्न भएको जनाएको छ।"
सिमानामा रोकिएका विदेशी पर्यटकलाई रामारोशन जाने अनुमति,"अछाम : एक हप्तादेखि अछामका सिमानामा रोकिएका विदेशी पर्यटकलाई रामारोशन जाने अनुमति दिइएको छ। गृह मन्त्रालयको आदेशअनुसार पर्यटकीय क्षेत्र रामारोशन जाने अनुमति दिइएको अछाम प्रहरीले जनाएको छ। रामारोशन घुम्न आएका विभिन्न देशका नागरिकलाई स्थानीय प्रशासनले एक हप्तादेखि अछाम प्रवेश नाका चौखुट्टे र बेलखेतमा रोकेको थियो। उनीहरूसँग रामारोशनमा लामो समय बस्ने अनुमति नरहेको भन्दै प्रशासनले रोकेको थियो। पर्यटकहरूलाई सर्तसहित जाने अनुमति दिइएको अछाम प्रहरी प्रमुख प्रहरी नायब उपरीक्षक सन्तोष पाठकले बताए। उनले भने,गृहले आज उनीहरूलाई सर्तसहित जाने अनुमति दिएको छ। उनीहरूले घुम्ने रमाउन पाउँछन् यदि कानुन विपरीत नै पनि गतिविधि गरेको पाइयो भने पक्राउ गर्ने आदेश पनि गृहको छ। चौखुट्टे नाकामा रोकिएका पर्यटकहरू टेन्ट हालेर बसेका छन्। केही आज गन्तव्य तर्फ गएका छन् भने केही समूह भोलि जाने तयारी रहेको विदेशी पर्यटकसँग आएकी काभ्रेकी अनिशा राजपतले बताइन्। उनले भनिन् 'आज जाने अनुमति पाएका छौं। केही ग्रुप आज गए। गाडीको व्यवस्था गर्दै जाँदै गर्ने गरेका छौं। रामारोशन क्षेत्र घुम्न भनी आएका हौं। निकै सुन्दर छ भन्ने पनि सुनेका छौं। भिसा सबै छ तर रामारोशनमा लामो समय बस्ने र कार्यक्रम गर्ने अनुमति भने हामीसँग थिएन। अहिले भने जाने अनुमति पाएका छौं। केही दिन कुर्नुपर्याे। यहाँको माहोल सुरक्षाको विषयले पनि होला सायद रोकेको। यहाँका स्थानीयहरूले आफूहरूलाई निकै माया र सद्भाव देखाएको उनले बताइन्। यहाँबाट फर्केपछि रामारोशनको प्रचारप्रसार समेत गर्ने उनले बताइन्। एकैपटक धेरै संख्यामा विदेशी पर्यटकहरू रामारोशन आएको खबर प्राप्त भएपछि यहाँको सुरक्षा व्यवस्थालाई पनि हेर्न पर्ने भएकाले केही प्रकृयाका लागि रोकिएको प्रजिअ शरद पोखरेलले बताए। भिसा र पासपोर्ट भएकाहरूलाई जान दिने र यातायातमा सहजीकरण गरिदिने भन्ने आदेश गृहको छ उनले भने उनीहरूले रामारोशन कति बस्न पाउने,बस्दा के कस्ता गतिबिधी गर्न पाउने र के गर्न नपाउने भन्ने पर्यटन मन्त्रालयबाट सर्तहरू आएपछि उनीहरूलाई जानकारी गराउने भन्ने छ। सर्तहरू अहिलेसम्म आएका छैन। भिसा र पासपोर्ट भएकालाई यातायातका अवरोध गर्ने गृहको आदेश छ। चौखट्टे नाकाबाट ४२ जना, साँफेबगरबाट ३ जना, र जयगढबाट ५ जना पर्यटक रामारोशनतर्फ गएका डीएसपी पाठकले बताए। बेलखेत नाकाबाट पनि पर्यटकहरू रामारोशन गएका उनले बताए। उनीहरूसँग एक देखि ३ महिनासम्मको भिसा रहेको छ। रामारोशन आएका विदेशी नागरिकहरूमा भारत, अमेरिका, क्यानडा, पोल्याण्ड, इटाली, रसिया, इजरायल, फ्रान्स, स्पेन, जर्मन, थाइल्याण्ड लगायतका अन्य मुलुकका रहेका छन्। अझै पनि विभिन्न देशका पर्यटकहरू आउने क्रम जारी रहेको छ।"
संविधान दिवसमा दोलखा कारागारबाट १० कैदी रिहा,दोलखा : संविधान दिवसका अवसरमा जिल्ला कारागार दोलखामा कैद भुक्तान गरिरहेका १० जना कैदी रिहा भएका छन्। विभिन्न मुद्दामा कैद भुक्तान गरी रहेका १० जना कैदीको कैद मिनाहा भएको जिल्ला कारागार दोलखाका प्रमुख रामकृष्ण घिमीरेले जानकारी दिए। उनका अनुसार जिल्लाबाट संविधान दिवसका अवसरमा २१ जनाको नाम सिफारिस गरेकोमा १० जना कैदीकोकैद मिनाहा भएको हो।
रक्तदानमा मधेसी महिलाको उत्साह,"जनकपुरधाम : ५२ वर्षीया प्रमिला साहले जीवनमा पहिलो पटक बुधबार रक्तदान गरिन्। पहिलो पटक रक्तदान गर्दा केही मनमा डर लागे पनि पछि उनको डर समाप्त भयो। पेसाले शिक्षिका रहेकी साहले हुन त पहिला पनि रक्तदान गर्छु भनेर सोचेकी थिइन्। तर, कहिले के मिलेन त कहिले के। बुधबार धनुषाको सबैला नगरपालिका१२ रघुनाथपुरमा उनको आफ्नै गाउँमा एक संस्थाद्वारा संविधान दिवसका अवसरमा रक्तदान कार्यक्रमको आयोजना गरिएपछि उनले मौका पाएर रगत दान गर्ने निधो गरिन्। रक्तदान जीवनदान भनेर सधैं विद्यार्थीहरूलाई पढाउँदै आएकी थिएँ। हाम्रो शरीरमा समय अनुसार खेर नै जाने रगत दान गरेपछि अर्काको जीवन बचाउन सहयोग हुनसक्छ भनेर पनि थाहा थियो। तर, अहिले सम्म रगत दान गर्ने अवसर जुरेको थिएन, प्रमिलाले अन्नपूर्णकर्मीसँग रक्तदान पछिको खुशी साट्दै भनिन्, मेरो रगत अर्काको लागि जीवनदायी हुन सक्छ भन्ने कल्पना मात्रले निकै खुशी लागेको छ। २७ वर्षीया बबिता साहले पनि पहिलो पटक रक्तदान गरेकी हुन्। उनी रक्तदान गरेपछि शरीर नै हलुको भएको र मन निकै उत्साहित भएको अनुभव सुनाउँछिन्। मलाई त निकै खुशी लागेको छ। बढिजसो महिलाहरूलाई प्रसुतिकै बेला रगत बढी गएर ज्यानै गुमाउँछन् भन्ने कुराहरू सुनेको थिए यस्तोमा आफू महिला भएर आफ्नो रगतले कसैको जीवन बाँचोस् भन्ने सोचका साथ रक्तदान गरे, बबिताले सुनाइन्, म त फेरी पनि अवसर पाएभने रक्तदान गर्छु। मधेसका गाउँघरमा अहिले पनि महिलाहरूमा रक्तदान प्रतिको अवधारणा राम्रो छैन्। रगत दान गरेपछि कमजोरी हुन्छ, यो निकै पीडादायी काम हो, महिलाको शरीर कमजोर भएकोले रगत दान गर्नु हुँदै भन्ने जस्ता मनगढन्ते प्रचारप्रसारका कारण महिलाहरू रक्तदान गर्न खासै अगाडि सर्दैनन्। तर, सबैला गाउँमा भएको रक्तदान कार्यक्रममा १२ जना महिलाहरूले स्वस्फूर्त रुपमा रगत दान गरेर भ्रमहरूलाई चिर्ने काम गरेको रक्तसञ्चार सेवा जनकपुर प्रयोगशालाका प्रमुख नारायण न्यौपाने बताउँछन्। घरमा कामकाज गर्ने गृहणीहरू आफूखुशी रक्तदान गर्न आएको देखेर निकै राम्रो लाग्यो, यस्तो माहौल मधेसमा बल्ल मात्रै बन्न थालेको छ, न्यौपाने भन्छन्, यो एउटा ठूलो सन्देश हो समाजमा, महिलाहरूले अब आफ्नो रगतको महत्व बुझ्न थालेका छन्। सामाजिक क्षेत्रमा काम गर्न उत्प्रेरित भएका छन् यो परिवर्तित समाजको उदाहरण हो। रक्तसञ्चार सेवा जनकपुरसँग आबद्ध रहेका झण्डै ६५ वटा अस्पतालमा प्रतिदिन ५० पोकाभन्दा बढीको माग आउने गरेको न्यौपानेले बताए।"
लोप भएको हाटबजार पुनः सञ्चालन,"तनहुँ : धेरै वर्ष पहिला दमौलीमा हाटबजार सञ्चालन हुन्थ्यो, जहाँ उपभोक्ताले गाउँबाट ल्याइएका कृषि सामग्री खरिद गर्न पाउँथे। यसले गर्दा किसान तथा उपभोक्ताको सिधा सम्पर्क हुन्थ्यो र किसानले उचित मूल्य पाउँथे। पछि हाटबजार लगाउने प्रचलन हरायो। लोप भइसकेको हाटबजारलाई व्यास नगरपालिकाले पुनः सञ्चालन गरेको छ। संविधान दिवसको अवसर पारेर आजदेखि व्यास३ मा बुधबारे हाटबजार सञ्चालन गरिएको छ। उक्त हाटबजार अब प्रत्येक बुधबार लाग्नेछ। किसान र उपभोक्ताबीच सिधा सम्पर्क गराएर कृषि सामग्री खरिदबिक्री गर्ने व्यवस्था मिलाउन हाटबजार सञ्चालनमा ल्याइएको नगर प्रमुख वैकुण्ठ न्यौपानेले जानकारी दिए। उनले भने, 'दमौलीमा पहिला हाटबजार लाग्यो, बिस्तारै हरायो, एकादशी बजार हराउन थाल्यो, माघे सङ्क्रान्ति मेला हराउन थाल्यो, पुराना परम्परा हराउँदै जान थाले, यसको संरक्षणमा लागेका छौँ।' हाटबजारले किसान र उपभोक्ताबीच सिधा सम्पर्क गराएर दुवै पक्षले उचित मूल्यमा कृषि सामग्री खरिद बिक्री गर्न पाउने अवसरको सिर्जना गर्ने न्यौपानेको भनाइ थियो। किसानले गाउँबाट तरकारी ल्याएर दमौलीका विभिन्न चोक र चौतारामा बसेर बिक्री गर्दै आएकामा अब यस ठाउँमा ल्याउने प्रयत्न गरिने उनले बताए। नगरपालिकाले यस ठाउँमा १३ व्यापारिक कक्ष निर्माण गरेको छ। ती कक्ष किसानका लागि निःशुल्क हुनेछन्। हाटबजारको शुभारम्भ गर्दै तनहुँ क्षेत्र नं १ का प्रतिनिधिसभा सदस्य डा स्वर्णिम वाग्लेले युवामय हुँदै गएको नेपाल र प्रविधिमैत्री बन्दै गएको नेपालमा अबको समय अनलाइनको भएकाले यसलाई अनलाइनसँग जोड्न सक्नुपर्नेमा जोड दिए। उनले भने, 'यसले गर्दा किसानले सोझै मूल्य पाउन सक्नेछन्, त्यसतर्फ ध्यान दिनुपर्छ।' व्यास५ मा ड्रागन फ्रुट खेती गर्दै आएका कल्पना गौलीले हाटबजारले कृषि उपज सामग्री बिक्री वितरणका लागि सहयोग पुग्ने बताए। तनहुँकै आँबुखैरेनी गाउँपालिकाले पहिलो पटक हाटबजार शुभारम्भ गरेको थियो। प्रत्येक शुक्रबार आँबुखैरेनी३ मा हाटबजार सञ्चालन हुन्छ। त्यहाँ गाउँपालिकाभित्रका बासिन्दाले कृषि उपज बिक्री गर्दै आएका छन्।"
"शेफोक्सुण्डोबाट लुटिएका मूर्ति ओडारमा फेला, दुईको सनाखत भएन","डोल्पा : हिमाली जिल्ला डोल्पाको उत्तरी क्षेत्रमा पर्ने शेफोक्सुण्डो गाउँपालिका४ बाट लुटिएका आठ थान धातुका मूर्ति डोल्पोबुद्ध गाउँपालिकामा भेटिएका छन्। गत असार ८ गते स्थानीय लार्जम लामाको घरबाट मध्येराति हतियारधारी समूहद्वारा लुटिएका मूर्ति दुई महिनापछि डोल्पोबुद्ध गाउँपालिका३ फोलोङ्कार्बोस्थित एक ओडारमा बोरामा हालेको अवस्थामा बेवारिसे भेटिएको हो। घाँस काट्न गएका स्थानीय महिलाले भदौ २७ गते देखेपछि प्रहरीलाई खबर गरेका थिए। प्रहरीले खबर पाएपछि 'धो'बाट खटिएको प्रहरीको टोलीले नियन्त्रणमा लिई जिल्ला प्रहरी कार्यालय डोल्पामा बुझाएको थियो। जिल्ला प्रहरी कार्यालयमा पुर्याएको झण्डै एक साता पछि बुधबार जिल्ला प्रशासन कार्यालयमा प्रहरीले पत्रकार सम्मेलन गरी सार्वजानिक गरेको छ। धातुको जस्तो देखिने सात थान मूर्ति र एक थान चिस्तुम सार्वजनिक गरिएको प्रहरी नायब उपरीक्षक शिव बुढाथोकीले जानकारी दिए। भेटिएका मूर्ति र स्तुपासहित आठ थानमध्ये छ थान लार्जम लामाकी छोरी ३६ वर्षीया पेम्बा पुटिक लामाले आफ्नो भनि सनाखत गरे पनि बाँकी दुई थान मूर्ति कहाँका हुन भन्ने अझै खुल्न सकेको छैन। बिहीबार पुरातत्व विभागको राय लिएर मात्र सनाखत गरिएका मूर्ति बुझाइने र दुई थान मूर्तिबारे अनुसन्धान अघि बढाइने डीएसपी बुढाथोकीको भनाइ छ। भौगोलिक रुपमा विकट भएकाले सबै ठाउँमा सुरक्षा चौकीहरू नहुँदा उपल्लो डोल्पामा दिनदाहाडै हतियारधारी समूहले पटकपटक प्राचीन गुम्बाहरू, व्यक्तिका धनमालहरू लुट्ने गरेका छन्।"
वीरगन्जरक्सौल नाकाको दशगजा क्षेत्रमै एसएसबीको चेकपोस्ट स्थापना,"वीरगन्ज : नेपाल भारत सीमाको दशगजा क्षेत्रमै भारतीय सीमा सुरक्षा बल (एसएसबी)ले अस्थायी चेकपोस्ट स्थापना गरेको छ। वीरगन्जरक्सौलको दशगजा क्षेत्रमा पर्ने मितेरी पुलमै एसएसबीले चेक पोस्ट राखेको हो। नेपालको मुख्य प्रवेशद्वारका रूपमा समेत परिचित वीरगन्जरक्सौल नाकाको दशगजा क्षेत्रमा पर्ने मितेरी पुलमा एसएसबीले बुधबार बिहानदेखि चेक पोस्ट स्थापना गरेको हो। चेक पोस्टमा खटिएका एसएसबी जवानहरूले दुवै तर्फबाट आवतजावत गरिरहेका सवारीसाधनलाई चेकजाँच गरिरहेका छन्। यस नाकाबाट दिनहुँ हजारौंको संख्यामा मान्छेहरू पैदल तथा गाडीमा व्यावसायिक, धार्मिक र पारिवारिक कामले नेपालभारत आउजाउ गर्छन्। एसएसबीका प्रहरी निरीक्षक (इन्स्पेक्टर) मनोजकुमार शर्माले चेक पोस्ट स्थापना गर्दा एसएसबीले अन्तर्राष्ट्रिय मापदण्ड पालना गरेको दाबी गरे। उनले चेक पोस्ट पनि भारतीय भूमिमै रहेको बताए। चेक पोस्ट स्थापना गर्दा भारतले नेपालसँग भएका कुनै पनि सम्झौता अथवा सन्धिको उल्लंघन गरेको छैन, उनले भने, दुवै देशको सुरक्षा, मानव तस्करी र चोरी पैठारी नियन्त्रण गर्ने उद्देश्यले चेक पोस्टको स्थापना भएको हो। यसको कुनै पनि राजनीतिक अथवा कूटनीतिक उद्देश्य छैन। इन्स्पेक्टर शर्माले एसएसबीको केन्द्रीय सर्कुलर अनुसार रक्सौलवीरगन्ज नाका हुँदै आवतजावत गर्ने तेस्रो मुलुकका नागरिकमाथि निगरानी बढाउनका लागि पनि पोस्ट स्थापना गरिएको जानकारी दिए। पर्साका सहायक प्रमुख जिल्ला अधिकारी शिव प्रसाद लम्सालले भने मितेरी पुल नेपाल र भारत दुवै भएको बताउँदै स्थापित चेक पोस्ट भारतीय भूमिमै रहेको प्रस्ट पारे। उनले चाडपर्वलाई लक्षित गरेर एसएसबीले अस्थायी रूपमा चेक पोस्ट स्थापना गरेको बताए। सहायक सीडीओ लम्सालले पनि यस नाकाबाट आवतजावत गर्ने तेस्रो मुलुकका नागरिकमाथि निगरानी बढाउन पनि एसएसबीले पोस्ट स्थापना गरेको बताए। त्यस्तै सशस्त्र प्रहरी बल नम्बर १३ गण वीरगन्जका प्रमुख एवम् प्रहरी उपरीक्षक किशन कर्माचार्यले पनि सीडीओ लम्सालकै कुरालाई दोहोर्याए। उनले पनि चेक पोस्ट भारतीय भूमिमै रहेको बताए। यद्यपि भारतीय सुरक्षा एजेन्सीहरूले दशगजा क्षेत्रमा कुनै पनि किसिमको चेक पोस्ट स्थापना गर्न नपाउने विज्ञहरूले बताएका छन्। अन्तर्राष्ट्रिय सन्धिअनुसार विशेष परिस्थिति बाहेक अन्य समयमा चेकपोस्ट राख्न नपाइने उनीहरूको भनाइ छ।"
मुठिदानले फेरिँदै जनमुखी विद्यालयको मुहार,"बर्दिवास : विद्यालयका बालबालिकालाई खाजा त खुवाइन्थ्यो तर, कागजको पातमा। गाउँमै खाजा पकाएर विद्यालयमा ल्याइन्थ्यो। कारण विद्यालयमा खाजा पकाउने न भाँडाकुँडा थियो न त खुवाउने प्लेट, चम्चा र पानी खाने गिलास नै। खेल खेले सानो मैदान थियो तर, खेल सामग्रीको अभाव उस्तै। विद्यालय परिसर उराठ लाग्दो थियो। यस्तै समस्याको चाङले थिचिएको महोत्तरीको बर्दिबास नगरपालिका९ पशुपतिनगरस्थित जनमुखी आधारभूत विद्यालय। जहाँ न सरकारको नजर पुगेको थियो न त गाउँले नै गम्भीर भएका थिए। यस्तै समस्याको पहाडसँग लड्दैभिड्दै २७ वर्ष आफ्नो काँखमा राखेर बालबालिकालाई शिक्षा दिएको मधेसको यो विद्यालयका बालबालिकाहरू स्कूलमा खुशी भएर खाजा खान्छन्, रमाइरमाई खेल्छन् अनि कक्षा कोठामा पढ्न थालेका छन्। अभियानमार्फत विद्यालयको रूपान्तरण मुठ्ठीदान अभियानबाट विद्यालयको शैक्षिक तथा भौतिक समस्या धमाधम समाधान भइरहेको छ। युवाहरूले यस्तो अभियान चलाएका हुन्। गुमनाम रहँदै आएको जनमुखी आधारभूत विद्यालयले चर्चा बटुलेको छ। विद्यालय रूपान्तरणका लागि युवा अभियन्ताहरूले अभियान नै चलाएका छन्। दाताहरूले विद्यालयमा नगद , जिन्सी तथा प्राविधिक सहयोग गरिरहेका छन्। शैक्षिक सामग्री, खेलकुद सामग्री, खाजा पकाउने ग्याँससेट, भाँडाकुडा, निर्माण सामग्री लगायतका सरसमान एकपछि अर्को गरी विद्यालयले प्राप्त गरिरहेका छन्। अब स्कूल त राम्रो बन्दै गयो। हाम्रो विद्यालयमा नयाँ चौतारा बन्यो। हामी त्यहाँ बसेर घाममा बसेर खेल्छौं। स्कूलमा खेल खेल्ने फुटबल, भलिबल, ब्याडमिन्टन ल्याइएको छ , कक्षा चारमा पढ्ने बालिका रुवी मण्डल भन्छिन्, खेल्दा थाकेपछि चौताराको छाँयामा आराम गछौं। अब कागजको प्लेटमा खाजा खाने दिन गएको खुशी सुनाउँदै उनले भनिन्, अब त स्कूल आउ, आउ लाग्छ। हामी बिहानदेखि बेलुकासम्म स्कूलमै खेल्दै पढ्दै रमाउँछौं। अहिले बिरुवाहरू रोपिँदै छ। गार्डेन बन्दै छ। हामीलाई सहयोग गर्न धेरै मान्छेहरू आइराख्नुभएको छ। हालै नेपाल रेडक्रस सोसाइटी उपशाखा बर्दिबासले विद्यालयलाई शैक्षिक सामग्री, दिवाखाजको लागि प्लेट चम्चा, भाडावर्तन, खेलकुदका सामग्री क्यारेमवोर्ड, फुटबल दिएका छन्। गार्डेनमा रोपन फलफूलको विरुवा उपलब्ध गराएका छन्। उपशाखाका सभापति सुदिप कार्की भन्छन्, अभियानकर्मीहरूले विद्यालयको अवस्था बारे जानकारी गराए। हामीले रेडक्रस संस्था लगायत विभिन्न सहयोगिहरूबाट झण्डै एक लाख बराबरको सहयोग संकलन गरेर सामग्री हस्तारन्तरण गर्यौं। विद्यालयलाई निरन्तर सहयोग गर्ने उनले जनाए। रेडक्रसको ६१ औं स्थापना दिवसमा स्कूलमा आँखा जाँच तथा दन्त परीक्षण शिविर सञ्चालन गरिएको थियो। रेडक्रसबाट प्राप्त सहयोगले विद्यालयको शैक्षिक क्रियाकलापमा सहयोग पुगेको विद्यालयका प्रधानाध्यापक धर्वेन्द्र महतोले बताए। विद्यालय एका एक यसरी रूपान्तरण हुन्छ भनेर हामीले सोचेका थिएनौं। जब पत्रकार राजकरण महतोले एक महिना अगाडि आफैले २२ हजार २२२ रूपैयाँ दिएर विद्यालय रूपान्तरण अभियानमा घोषणा गर्नुभयो। त्यसपछि विद्यालयलाई सहयोग गर्ने दाताहरूको भिड लाग्न थालेको छ। यो अभियानमा देशको जेठो विद्यायल राजकीय संस्कृत माध्यमिक विद्यालय मटिहानीको पनि अभिभावकीय सहयोग पाएको उनले बताए। विद्यालयका प्रधानाध्यापक ईश्वरी पौडेलले स्कूललाई घडी सहयोग गरेर विद्यालय रूपान्तरणका लागि सरोकारवालालाई समयको बोध गराएको उनले बताए। केही महिना पहिले विद्यालयमा स्थानीय युवा रामेकवाल महतोको नेतृत्वमा विद्यालय व्यवस्थान समिति बन्यो। शिक्षक संजित कुमार महतोको पदस्थापन भयो। अनि उनीहरूले विद्यालय विकासका लागि अन्नपूर्णकर्मी राजकरण महतोलाई विद्यालयमा बोलाएर समस्या सुनाए। उनले विद्यालयको भौतिक, शैक्षिक समस्या समाधान गर्न साउन ३१ गते चौताराको शिल्यान्यास गर्दै विद्यालय रूपान्तरण अभियान घोषणा गरे। अभियान घोषणपछि उनको पहलमा दाताहरूलाई विद्यालय विकासमा सहयोग गरिरहेका हुन्। अभियानअन्तर्गत विद्यालयमा चौतारा, वाल उद्यान, गार्डेन, कक्षा कोठा निर्माण, भौतिक संरचनाको मर्मत सम्भार लगायतका काम गर्ने योजना बनाइएको छ। मुठ्ठी दान अभियान चलाएर विद्यालयको विकासका लागि स्थानीयस्तरबाट सहयोग जुटाइँदैछ। विद्यालयलाई बालमैत्री, प्रकृतिमैत्री तथा गुणस्तर शिक्षामा जोड दिनु अभियानको मुख्य मर्म रहेको छ। विद्यालय विकासका लागि पाँच करोड नमूना विद्यालय बनाउने अठोट छ। योजनाबद्ध काम थालिएको छ। अभियानअन्तर्गत सिभिल इन्जिनियर मनोज महतोले विद्यालयमा आवश्यक भौतिक पूर्वधारका तयारीका लागि नक्सा डिजाइन तयार गरेर सहयोग गरिरहेका छन्। अर्का सामाजिक अभियन्ता निल बहादुर लुम्रेले शैक्षिक तथा भौतिक पूर्वाधार निर्माणका लागि प्रस्तावनाहरू तयार गरेका छन्। विद्यालयको सौन्दर्यीकरण, भौतिक पूर्वाधार तथा शैक्षिक सुधारका लागि झण्डै ५ करोड लाग्ने अनुमान रहेको इन्जिनियर महतो बताउँछन्। उनका अनुसार अहिले विद्यालयमा गार्डेनको भौतिक संरचना तयार भइरहेको छ। विद्यालयको भौतिक तथा शैक्षिक सुधारका लागि भवन निर्माण, शिक्षक व्यवस्थापन, शैक्षिक सामग्रीहरूका लागि स्थानीय सरकार, प्रदेश सरकार र संघीय सरकारसँग उपलब्धका लागि विद्यालयले एक समारोहका बीच बर्दिबास नगरपालिकाका मेयर प्रह्लाद कुमार क्षेत्रीलाई ज्ञापनपत्र बुझाएका छन्। विद्यालयका प्रधानाध्याक धवेन्द्र महतोका अनुसार, विद्यालय विकास योजना अनुसार विद्यालय विस्तारका लागि तुरुन्तै जग्गा ३ कठ्ठा जग्गा किन्नु पर्ने आवश्यकता छ। पठ्नपाठनका लागि ९ वटा कक्षा कोठा थप्नु पर्ने भएको छ। उनले भने, विद्यालयका रहेको ६ वटा कोठाको पुरानो भएर एक झर पानी परेर चुहिररहेको छ। तुरुन्तै जस्तापाता फेर्नु पर्ने अति आवश्यक छ। आधुनिक प्रविधिसहितको बालविकास कक्षा निर्माण तत्कालै गर्नु पर्ने उनले जनाए। खाजा पकाउन र खुवाउनका लागि तुरुन्तै चमेना गृह विद्यालयलाई आवश्यक रहेको छ। बच्चाहरूलाई आधुनिक शिक्षाका लागि कम्प्युटर ल्याब निर्माण गर्नु पर्ने छ। प्रशासनिक कामका १ थान ल्यापटप र प्रोजेक्टर चाहिएको प्रधानाध्यापक महतोले बताए। योजना अनुसार पठनपाठनका लागि तत्काल २० थान डेक्सबेन्च चाहिएको छ। बालउद्यानको सामग्री, लाइब्रेरी, अफिस व्यवस्थापन, खानेपानी फिल्टर, ६ थान कक्षा टेबल र स्मार्ट बोर्ड चाहिएको छ। शैक्षिक सुधारका लागि २ जना शिक्षक र १ जना सुरक्षा गार्ड आवश्यक छ। सरकार र दाताहरूको सहयोगमा हालै विद्यालयको गेट तथा रंगरोगन गरिएको विद्यालय व्यवस्थापन समितिका अध्यक्ष रामेकवाल महतोले जनाए। उनले भने, सहयोग संकलन गरेर कक्षा कोठामा बालबालिका बस्ने वातावरण निर्माणका लागि रंगरोगन, शिक्षा सम्बन्धी आदर्श नारा उल्लेखित पेन्टिङ, पंखा जडान, शैक्षिक चित्रहरू बनाइएको छ। विद्यालयको प्रागणमा चौतारा निर्माण भइसकेको बताउँदै उनले भने, मुलगेट निर्माण लगायतका कामका लागि बर्दिबास नगरपालिकाले अढाई लाख सहयोग गरेको थियो। विद्यालय मार्फत समाज एकता जनमुखी विद्यालयलाई आधारभूत तह(०८)सम्मको नमूना स्कूलका रूपमा विकास गर्न शैक्षिक योजना बनाएर काम थालिएको शिक्षक संजित कुमार महतो बताउँछन्। उनले भने, गुणस्तरिय शिक्षाका लागि हाम्रो विद्यालयमा अभिभावकले बच्चा भर्ना गर्ने पर्ने वातावरण तयार गर्छौं। त्यस अनुरूपको योजना बनाएका छौं। २०५३ सालमा यो विद्यालयको स्थापना भएको थियो। तत्कालीन पशुपतिनगर गाविसका अध्यक्ष नमुनि महतोले दुई कठ्ठा जग्गा दान गरेपछि फुसको छाप्रोबाट विद्यालय सुरु भएको थियो। गाउँका दाताबाट काठ ,बाँस, टाली लगायतका सामग्री संकलन गरेर विद्यालयको लागि फुसको घर निर्माणपश्चात विद्यालयमा पठनपाठन सुरुवात भएको थियो, दाता नथुनि महतोले भने, विद्यालयका तत्कालीन प्रधानाध्यापक हिरालाल महतोले बिना तलब विद्यालयमा योगदान पुर्याए। तर, सोचे जस्तो विद्यालयको विकास हुन सकेको थिए। अब लाग्छ यो विद्यालय प्रगतिको बाटोमा अघि बढेको छ। विसं २०६४ सालमा विद्यालय व्यवस्थापन समिति गठन भई अध्यक्षमा संजय महतो आएपछि तत्कालिन शिक्षा कार्यालयबाट ट्रष्टको भवनहरू निर्माण गरेर कक्षा ५ सम्म कक्षा सञ्चालन हुँदै आएको थियो। किसान, मजदुर, भूमिहीन सुकुम्बासी, गरिब र दलितका समुदायका १३१ जना बालबालिका विद्यालयमा पढिरहेका छन्। शिक्षा पाउने नैसर्गिक अधिकारलाई सुनिश्चित गर्न समुदायको अगुवाइमा स्थापन भएको सो विद्यालयमा ८० प्रतिशत भन्दा बढी गरिबी रेखामुनि रहेका समुदायका बच्चाहरू पढ्छन्। कुशवाहा, मुसहर, चमार, यादव, मण्डल, ठाकुर, सुडी समुदायका बालबालिकाहरू मुख्य रूपमा विद्यालयमा पढ्दै आएका छन्। अभियन्ता महतोका अनुसार विभिन्न जाती, धर्म, पार्टीमा समाज विभक्त छन्। सबैलाई जोड्ने मध्यमार्गीमार्ग विद्यालय रूपान्तरण अभियान हो। साहित्यकार, पत्रकार, समाजका अगुवाहरूलाई समाजले विश्वास गर्छन्। त्यसैले आफ्नो पत्रकारिता पेशाबाट माथि उठेर गाउँको विद्यालय रूपान्तरण र समाजलाई एकताबद्ध बनाउनका लागि अभियान चलाएको हो। विद्यालय विकासका लागि बजेट दिन्छौं प्रोफेसर सन्त सत्यनारायण आलोकले अभिभावकले सन्तानलाई जग्गाजमिन र ऋण लिएर पनि पढाउनुपर्ने बताए। एउटा बच्चामा देशको राष्ट्रपति, प्रधानमन्त्री, मन्त्री, पत्रकार, वकिल, डाक्टर, कलाकार लगायतको पदहरूको सम्भावना हुन्छ, उनले भने, त्यसै बच्चाको विकासका र उन्नती प्रगतिका लागि अरूभन्दा अभिभावक बढी गम्भीर र सरकार चनाखो हुनुपर्छ। पछिल्लो समय बच्चाहरू कूलतमा फस्दै गएकोले अभिभावकहरू गम्भीर हुनुपर्ने जोड दिए। बर्दिबास नगरपालिका मेयर प्रह्लाद कुमार क्षेत्री र प्रदेश सभा सदस्य सारदा थापाले विद्यालय विकासमा स्थानीयहरू जुट्नु सुखद पक्ष रहेको बताए। विद्यालय विकासमा लागि आवश्यक सहयोगहरू आवश्यकतामा आधारमा उपलब्ध गराउने मेयर क्षेत्रीले प्रतिबद्धता जनाएका छन्। पहुँचका आधारमा होइन आँखाले देखेको र भोगेको समस्याका आधारमा विद्यालय विकासका लागि बजेट दिन्छौं , मेयर क्षेत्रीले भने, सीमित स्रोत साधनबाट जनताको जनसमर्थन र दानबाट असीमित काम गर्न विद्यालयले बनाएको योजनामा हामी सहयोग गर्छौं। प्रदेश सभा सदस्य थापाले विद्यालयलाई नमूना बनाउनका आवश्यक सहयोगका लागि पहल गरिने आश्वासन दिएकी छन्।"
बिहीबार देशका यी स्थानमा हुने छ वर्षा,"काठमाडौं : बिहीबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशहरूका केही स्थानहरूमा र बाँकी प्रदेशहरूका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती र गण्डकी प्रदेशहरूको एक वा दुई स्थानमा भारी वर्षाको सम्भावना रहेको छ। बिहीबार राति देशभर आंशिकदेखि सामान्य बदली रहनेछ। कोशी, मधेस, बागमती, गण्डकी र लुम्बिनी प्रदेशहरूका केही स्थानहरूमा र बाँकी भूभागको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी र गण्डकी प्रदेशहरूको एक वा दुई स्थानमा भारी वर्षाको सम्भावना रहेको छ।"
हुम्लाको नाम्खामा नियमित पठनपाठन गर्न पालिकाको निर्देशन,"हुम्ला : हुम्लाको नाम्खामा नियमित पठनपाठन गर्न पालिकाले निर्देशन दिएको छ। संसदमा दर्ता भएको विद्यालय शिक्षा विधेयकको संशोधन नभएसम्म नेपाल शिक्षक महासंघ राष्ट्रिय समितिको अगुवाइमा देशभरका विद्यालय आजबाट बन्द हुनाका साथै विरोधमा उत्रिएको समयमा हुम्लाको उत्तरी नाम्खा गाउँपालिकाले नियमित पठनपाठन गराउन निर्देशन दिएको हो। गाउँपालिकाले मंगलबार एक सूचना प्रकाशित गर्दै सार्वजनिक बिदाका दिनबाहेक अन्य दिनमा नियमित पठनपाठन गराउन पालिका मातहतका मावि, निमावि र आधारभूत विद्यालयलाई जानकारी दिएको हो। संसदमा दर्ता भएको विद्यालय शिक्षा विधेयकमा शिक्षकहरूको सेवा, सुरक्षा र वृत्तिविकास लगायतका हकहितका विभिन्न महत्वपूर्ण विषयमा भएको अस्पष्टता विरुद्ध देशभरका विद्यालय बन्द गर्नाका साथै शिक्षक आन्दोलनमा उत्रिने जानकारी प्राप्त भए पनि विद्यालय बन्द नगर्न गाउँपालिकाले सूचनामा भनेको छ। शिक्षकले उठाएका विभिन्न माग र आवाज एकदमै यथार्थपरक तथा जायज भए पनि ससाना बालबालिकाको अध्ययन गर्न पाउने नैसर्गिक अधिकारलाई ध्यानमा राखी पठनपाठनको कार्यलाई गम्भीरतापूर्वक लिई यहाँहरूको माग र मुद्दाका विषयमा केन्द्रमा छलफल भइरहेकाले बालबालिकाको पठनपाठनमा बाधा वा असर नपर्ने गरी विद्यालय नियमित गर्न गाउँपालिकाले जारी गरेको विज्ञप्तिमा भनिएको छ। शिक्षा विधेयकको समस्या देशभरको भए पनि विद्यालय बन्द नगरी पढाइ सञ्चालनमा राख्न गाउँपालिकाले पालिकाभित्र रहेका सबै विद्यालयलाई निर्देशन दिएको थियो। गाउँपालिकामा एउटा माध्यमिक र १५ आधारभूत विद्यालय रहेका छन्। सोही गाउँपालिका६ को लिमीका दुई विद्यालयमा नियमित पठनपाठन जारी भइरहेको जनाइएको छ।"
निकुञ्जले अतिक्रमित २२ टहरा हटायो,चितवन : चितवन राष्ट्रिय निकुञ्जले अतिक्रमण गरी बनाइएका २२ टहरा भत्काएको छ। माडी नगरपालिका९ स्थित कुसुमखोलामा नेपाली सेना र निकुञ्जका कर्मचारीले हात्ती समेतको प्रयोग गरी टहरा भत्काएको हो। निकुञ्जका सूचना अधिकारी गणेश तिवारीका अनुसार हात्तीसहित पुगेका सेना र निकुञ्जका कर्मचारीले ती टहरा भत्काएका हुन्। पहिलेदेखि नै सोही ठाउँमा रहेका काजीमान प्रजाको एउटा घरटहरा भने निकुञ्जले भत्काएको छैन। मध्यवर्ती क्षेत्रको जंगल अतिक्रमण गरेर विभिन्न ठाउँबाट आएका व्यक्ति बसोबास गर्ने क्रम बढ्दै गएको र उनीहरुलाई घरटहरा नबनाउन पटकपटक आग्रह गर्दासमेत नरोकिएपछि बाध्य भएर भत्काउनु परेको तिवारीले बताए। टहरा निर्माण गरी वरपरको क्षेत्रमा खेतीपातीसमेत गर्न थालेको उनको भनाइ छ। विगतका वर्षहरूमा पनि टहरा बनाउने कार्य भएपछि निकुञ्जले पटकपटक भत्काउँदै आएको थियो। कुसुमखोलामा चितवन र मकवानपुरका विभिन्न स्थानबाट आएका चेपाङ परिवारहरुले टहरा बनाएको तिवारीले जानकारी दिए। अन्यत्र घर भएकाहरुले समेत टहरा बनाएको उनको भनाइ छ।
संविधान दिवसमा जलेश्वर कारागारबाट १३ जना कैदी रिहा,महोत्तरी : संविधान दिवसमा महोत्तरी जिल्ला कारागारबाट १३ जना कैदीलाई सजायमुक्त गरिएको छ। संविधान दिवसका अवसरमा राष्ट्रपतिको आदेशअनुसारको पत्रअनुसार १३ जनालाई कैदमुक्त गरिएको हो। जेलर रामचन्द्र साहका अनुसार ५० प्रतिशत कैद भुक्तानी गरिएको १२ जना र एक जना ४० प्रतिशत कैद भुक्तान गरेको रहेको छ। जेल बसाईका क्रममा राम्रो व्यवहार प्रदर्शन गरेका उनीहरूलाई संवैधानिक व्यवस्था अनुसार कैदमाफी गरी रिहा गरिएको जेलर साहले जानकारी दिएका छन्। राष्ट्रपति रामचन्द्र पौडेलले मन्त्रिपरिषदको २९ भदौको सिफारिस अनुसार ३ असोजदेखि लागू हुने गरी ६७० जनाको कैद माफी गरिएकोमा महोत्तरी कारागारबाट १३ जना कैदीको कैद माफी भएको कारागार कार्यालय महोत्तरीले जनाएको छ।
बाबुको हत्या गरेको आरोपमा छोरा पक्राउ,"कपिलवस्तु : कुटपिट गरेर बाबुको हत्या गरेको आरोपमा वाणगंगा नगरपालिका८, पुल चोकका विकास परियारलाई प्रहरीले पक्राउ गरेको छ। पक्राउ परेका २६ वर्षीय विकासले घरायसी सामान्य विवादमा आफ्ना बाबुलाई दाउराको चिरपटले हिर्काएका थिए। छोराको कुटाईका कारण ६० वर्षीय बुवा बल बहादुर परियारको टाउकोमा गहिरो चोट लागेको थियो। घाइते भएका परियारको उपचारका क्रममा कपिलवस्तु सामुदायिक अस्पतालमा मृत्यु भएको थियो। परियारलाई कर्तव्य ज्यान मुद्दामा कपिलवस्तु अदालतबाट म्याद थप गराई अनुसन्धान प्रक्रियाअघि बढाएको प्रहरी नायब उपरीक्षक गंगाबहादुर थापाले बताए।"
"मौसम नखुल्दा घुर्मैलो पछ्यौरी, खुलेपछि तिम्बुङ पोखरी","फिदिम : स्वर्ग कस्तो हुन्छ ? सायद स्वर्ग कसैले देखेको छैन। नदेखेको स्वर्ग पुग्ने कुरै भएन। तर, पवित्र, शान्त, शौम्य, सुन्दर, रमणीय, अनुपम, अलौकिक र आकर्षक ठाँउनै स्वर्ग हो भन्ने भास्य छ। त्यसैले त तिम्बुङ पोखरीलाई मानिसले स्वर्गको उपमा दिन्छन्। चार हजार तीन सय ३५ मिटरको उचाइमा अवस्थित तिम्बुङ पोखरी प्राकृतिक छटाहरूको अनुपम भूस्वर्ग हो। यहाँ पुग्ने अधिकांशले पोखरीलाई स्र्वगसँग तुलना गर्छन्। तिम्बुङको भ्रमण गरेपछि फिदिमका धनकुमार लावतीले स्वर्गको टुक्रासँग पोखरीको तुलना गरे। नपुगेको, नदेखेको स्वर्गको के बयान गरुँ ! स्वर्ग त यही कतै छ, केवल महशुस गर्न सक्नुपर्छ, उनी भन्छन् तिम्बुङ पोखरी स्वर्गको एउटा टुक्रा हो।, लावतीले भनेजस्तै स्वर्ग भनेकै तिम्बुङ जस्तो लाग्छ। तिम्बुङ साँच्चिकै शान्त छ। सफा छ। सुन्दर छ। मनमोहक छ। अनुपम अनि अलौकिक छ। तिम्बुङ एउटा सुन्दरताको कुमारी गन्तव्य हो। तिम्बुङ दर्शन गर्ने जो कोहीको मन पुलकित हुन्छ। पुष्पित हुन्छ। पल्लवित हुन्छ। तिम्बुङ पुगेर मात्र नेपाल बुझ्न सकिने जोरपोखरीका भीम खतिवडा तर्क गर्छन्। नेपाल बुझ्ने हो भने एक पटक तिम्बुङ पुग्नै पर्छ, खतिवडाले भने तिम्बुङ देखेपछि कसले भन्छ नेपाल स्वर्ग हैन भनेर ?, तिम्बुङ पुग्नेबित्तिकै चिसो सिरेटोले कान निमोठ्नुअघि पोखरीको अनुपम दृश्यले मन लोभ्याउछ। नीलो कञ्चन, स्निग्ध पोखरी, जसलाई कडा चट्टानले घेरेर सुरक्षित गरेको छ। नीलो आकाश पानीमा टल्कन्छ। भित्ताको अजंगको पहाड पोखरीमा ऐना झैं देखिन्छ। यतिलेमात्र तिम्बुङको पहिचान कहाँ हुन्छ र ? सफा पोखरीको सुन्दरताले पुग्ने सबैंको मन लोभ्याउछ। पोखरीको वरीपरिका पहरामा लोपन्मुख बनस्तपति केन्जो र माईकोपिला फूलेको देखिन्छ। यहाँको प्रकृतिसँग विचरण गर्न मिल्छ। क्षणभरमै बादल लुकामारी खेल्न आइपुग्छ। मौसम नखुल्दा घुर्मैलो पछ्यौरीले अनुहार छोपेको परिवेशमा तिम्बुङलाई देखिन्छ। यहाँको प्रकृतिमा उमंगका लाभाहरू पोखरीको पानीमा सलबलाएको देखिन्छ, तिम्बुङ पुगेर तुलसी आचार्यले भने यो क्षेत्र प्राकृतिक रूपमा सुन्दर मात्र हैन, पवित्र पूण्यभूमि पनि हो। पोखरी पुगेर फर्केपछि गहिरो ध्यानबाट व्यूँझेजस्तो भयो। तर, उनले पोखरीसम्म पुग्नका लगि पूर्वाधार निर्माणमा राज्यले चासो दिनुपर्ने बताए। पाँचथरको याङवरक र ताप्लेजुङको सिदिङ्वा गाँउपालिकाको संगमस्थलमा तिम्बूङ पोखरी अवस्थित छ। तिम्बुङ क्षेत्रमा क्षणभरमै मौसम बदलिन्छ। पोखरी र कुहिरोको लुकामारी बिचित्रको लाग्छ। कुहिरोले पोखरीलाई छोप्ने र छाड्ने क्रम निरन्तर चलिरहन्छ। पोखरी आसपाका भौगोलिक दृश्यहरू अनुपम छन्। पोखरीको निकासबाट पाँचथर र ताप्लेजुङको सिमारेखा भएर निरन्तर बगिरहन्छ इवाँ खोला अर्थात् इन्द्रवाती। पोखरीको दृश्यावलोकन गर्न बिहानको समयमा उपयुक्त हुने पर्यटन व्यवसायी अमिर राईले बताए। मौसम खुलेको बेला मात्र पोखरीको वास्तविक सुन्दरतालाई नियाल्न सकिन्छ, राईले भने बिहानीपख मौसम खुल्छ। त्यसबेला पोखरीको सुन्दरतामा रमाउन सकिन्छ। दृश्यपान गरेर चरम आनन्द लिन सकिन्छ। नेपालकै प्रसिद्ध धार्मिक पर्यटकीय गन्तव्यको रूपमा तिम्बुङलाई चिनिन्छ। घुमन्तेहरूका लागि तिम्बुङ सपनाको गन्तव्य हो। तिम्बुङ नेपालको भर्जिन पदमार्गसहितको पर्यटकीय गन्तव्य हो। पूर्वकै गहनाको रूपमा रहेको तिम्बूङलाई नेपाल सरकारले घोषणा गरेका मुख्य सय वटा पर्यटकीय गन्तव्यमा समेटेको छ। यो क्षेत्र साहसीक पदयात्राको गन्तव्य पनि हो। यहाँ लोपन्मुख प्रजातिका केन्जो, माईकोपिला लगायतका वनस्पति पाइन्छन्। जटामसी, बुकीफूललगायतका फूलहरूले तिम्बुङ क्षेत्रलाई सजिसजाउ गरेको छ। यो क्षेत्र पदयात्राको लागि अब्बल स्थान हो। पदयात्राका लागि साउनदेखि मंसिरसम्म उयुक्त सिजन मानिन्छ। तर, पर्यटन व्यवसाययीहरू बाहै्रमहिना पदयात्रा गराउन सकिने बताउँछन्। हामी जुनसुकै समयमा पनि पर्यटकहरू ल्याउने कोसिसमा छौं, राई भन्छन् सरकारले सहयोग गरेको खण्डमा बाह्रै महिना पर्यटकहरू ल्याउन सकिन्छ। स्थानीय स्तरबाटै ट्रयाकिङ रुटलाई व्यवस्थित गरिँदैछ। अब्बल गन्तव्य भएर पनि पूर्वाधार निर्माणमा सरकारी उदाशिनता देखेर यहाँ पुग्ने पर्यटकहरू आश्चार्य मान्छन्। तिम्बुङ पोखरी प्रचुर सम्भावनाको खानी नै रहेछ, पोखरी पुगेका सुबास बाँस्कोटाले भने तर, यसको विकासका लागि सरकारको उदासीनता देखेर आश्चार्य लाग्यो। पोखिरदेखि पाँचथरतर्फको चार किलोमिटर र ताप्लेजुङ तर्फको ६ किलोमिटर पैदल मार्गलाई व्यवस्थित गरिएको छ। पर्यटन मन्त्रालय र गाँउपालिकाको आर्थिक लगानीमा कालिखोला तर्फको ६ किलोमिटर पदमार्ग व्यवस्थित गरिएको छ, सिदिङ्वा १ कालिखोलका वडाध्यक्ष गोपाल बानियाले भने दुई करोड रुपैयाँले पाङ्दुवासम्म पदमार्ग निर्माण गरिएको छ। यहाँ राष्ट्रिय पंक्षी डाँफे पनि देख्न सकिन्छ। चौरी र भेडीगोठ प्रशस्त पाइन्छन्। पछिल्लो समयमा होमस्टेहरू निर्माण भइरहेका छन्। होमस्टे र चौंरी गोठमा बास बस्नुपर्छ। तीन दिनमा तिम्बुङ पोखरी प्राकृतिक छटहरूको भूस्वर्ग ठानिएको तिम्बुङ पोखरी पुग्न पाँचथर सदरमुकाम फिदिमदेखि तीन दिन लाग्छ। पाँचथरको याङवरक गाँउपालिकाको बेतेनीसम्म गाडीमा जान सकिन्छ। त्यहाँदेखि दुई दिनको पैदल यात्रापछि तिम्बुङ पुग्न सकिन्छ। तिम्बुङ जाने दुईवटा पदमार्ग छन्। बेतेनीदेखि ताप्लेजुङको कालिखोला, डढुवा, नुनथला, पाङ्दुवा र ठूलोभञ्ज्याङ हुँदै पोखरी पुगिन्छ। यो मार्ग पदयात्राका लागि सबैभन्दा छोटो र व्यवस्थित मार्ग हो। अर्को पदमार्ग याङवरकको बेतेनीदेखि फलेके, पहाडेमगु हुँदै तिम्बुङ पुग्न सकिन्छ। यता च्याङथापुहुँदै मध्यपहाडी लोकमार्गको उद्गमबिन्दु चिवाभञ्ज्याङ भएर पनि तिम्बुङ जान सकिने बेतेनीका डिल्लि ओलीले जानकारी दिए। तर, यो मार्ग कालिखोलाको बाटो भन्दा लामो र कठिन छ। बेतेनीदेखि पैदल हिँडेको दुई दिनमा पोखरी पुग्न सकिन्छ। जाँदा हिमाल र उच्च पहाडका मनोरम दृश्यहरू देख्न सकिन्छ। स्थानीय उत्पादन र गोठमा बनेका परिकारहरूको स्वाद चाख्न पाइन्छ। होमस्टे र चौंरी गोठमा बास बस्नुपर्ने हुन्छ। किन जाने तिम्बुङ ? मानिसहरू तिम्बुङ मुख्य तीन कारणले जाने गरेको पर्यटन व्यवसायी अमिर राईको तर्क छ। धार्मिक, पर्यटकीय र वनस्पतिहरूको अनुसन्धानका लागि मानिसहरू तिम्बुङ आउँछन्। धार्मिक दृष्टिकोणले तिम्बुङलाई अब्बल गन्तव्य मानिन्छ। यहाँ विष्णु भगवान्का भक्तहरूले पोखरीमा गएर पूजा गर्ने गर्छन्। पोखरी नजिकै विष्णुमन्दिर पनि निर्माण गरिएको छ। जनैपूर्णिमा र नागपञ्चमीको बेला हिन्दूधर्मावलम्बिहरूको घुइँचो लाग्छ। यहाँ पूजा गर्दा मनोकाक्षा पुरा हुने भएकाले मानिसहरू भाकल पुरा गर्न आउनुहुन्छ, कालिखोलाका नन्दराम बाँनीयाले भने। यो क्षेत्र नेपालको अब्बल पर्यटकीय गन्तव्य हो। प्रकृतिसँग रमाउन पर्यटकहरू आउने गर्छन्, अमिर राईले भने यो नेपालको अब्बल धार्मिक पर्यटकीय गन्तव्य हो। नेपाल सरकारले तिम्बुङ पोखरीलाई देशका सयवटा गन्तव्यमा समेटेको छ। यहाँ लोपोन्मुख जडिबुटी र वनस्पतिको अनुसन्धानका लागि पनि अनुसन्धानकर्ताहरू आउने गरेका छन्। धार्मिक, पर्यटकीय र रिसर्चका हिसावले तिम्बुङ प्रसिद्ध छ। तिम्बुङको विकासमा सरकारको उदासीनता देशका सय पर्यटकीय गन्तव्यको पहिचान गर्दै नेपाल सरकारले सन् २०२० लाई पर्यटन वर्ष घोषणा गयो। सय वटा पर्यटकीय गन्तव्यमा तिम्बुङ पोखरी पनि समावेश भएपछि यस क्षेत्रको पूर्वाधार विकासमा सरकारले कदम चाल्नेमा स्थानीयहरू ढुक्क थिए। धार्मिक पर्यटकीय गन्तव्यको रूपमा तिम्बुङलाई विकास गर्न गर्ने कोसी प्रदेशकै आर्थिक समृद्धिमा कोशेढुंगा हुनेमा सरोकारवालाहरूको ठम्याई छ। तर, ठोस योजनासहित काम गर्न अहिलेसम्म कुनै पनि सरकारी निकाय अग्रसर छैनन्। तिम्बुङ क्षेत्रको विकास गर्न स्थानीय, प्रदेश र संघीय सरकारसँग गुरुयोजना छैन। सरकारी उदाशिनताले गर्दा तिम्बुङ क्षेत्रको सम्भावना खुम्चिएको छ, बर्मेका कृष्ण प्याकुरेलले भने पूर्वाधार विकासमा व्यक्तिगत रूपमा केही प्रयत्नहरू भएका छन् तर त्यो पर्याप्त छैन। सरकारी उदासीनता र भौगोलिक विकटताले गर्दा तिम्बुङको सम्भावना अझै ओझेलमा परेको छ। पर्यटनको प्रचुर सम्भावना बोकेको तिम्बुको विकासका लागि सरकारले ठोस गुरुयोजनासहित काम गर्नुपर्ने खाँचो छ।"
सूर्यविनायक रत्नपार्क सडकमा द्रुत बस सेवा सुरू,काठमाडौं : काठमाडौंमा पहिलो पटक द्रुत बस सेवा सञ्चालनमा आएको छ। संविधान दिवसको अवसर पारेर बुधबार काठमाडौंको रत्नपार्कस्थित शान्तिबाटिकामा भौतिक पूर्वाधार तथा यातायातमन्त्री प्रकाश ज्वालाले बस सेवाको शुभारम्भ गरेका हुन्। रत्नपार्कसूर्यविनायकमा द्रुत बस सेवा सञ्चालन हुनेछ। द्रुत बस सञ्चालनका लागि पहिलेका सडक लेनलाई परिवर्तन गरी फरक मार्किङ गरिएको छ। द्रुत बसहरू चल्ने लेनमा दुईदुई सय मिटरमा रेड मार्क गरिएको छ। सडक विभागका अनुसार यो लेनमा दैनिक बिहान ९ बजेदेखि ११ बजे र साँझ ४ बजेदेखि ६ बजेसम्म द्रुत बससेवा सञ्चालन हुनेछ। द्रुत सवारी चलेको समयमा यो मार्ग खाली राखिने र त्यहाँ चल्ने बसहरू एम्बुलेन्ससरह कुनै जाममा बस्नु नपर्ने ट्राफिक प्रहरी कार्यालयले जनाएको छ। सडक विभागले राती र दिउँसो गरी सडकमा मार्किङको काम गरिरहेको छ। यो सडकमा चलाउन लागि यातायात व्यवस्था विभागलाई २५ वटा ठूला बसको व्यवस्थापन गर्ने जिम्मेवारी मन्त्रालयले दिएको छ। सरकारले ट्राफिक व्यवस्थापनका लागि कार्यालय समयलाई ध्यानमा राखी द्रुत बस सेवा सञ्चालनमा ल्याएको हो। त्यसबाहेकको समयमा भने यो लेनमा सबै प्रकारका सवारीसाधन चल्न पाउनेछन्। द्रुत सवारी चलेको समयमा यो मार्ग खाली राखिने र त्यहाँ चल्ने बसहरू एम्बुलेन्स सरह कुनै जाममा बस्नु नपर्ने ट्राफिक प्रहरी कार्यालयले जनाएको छ। अहिले द्रुत सेवा सञ्चालनका लागि तीन मिटरको डेडिकेटेड लेन नै छुट्याइएको छ।
२१० किलो गाँजासहित दुईजना पक्राउ,महोत्तरी : महोत्तरी प्रहरीले २१० किलो गाँजासहित दुईजनालाई पक्राउ गरेको छ । मंगलबार राति जलेश्वर नगरपालिका १ स्थित महादेव मन्दिर नजिकबाट बाप्र ०१०२६ च ४९२१ नम्बरको पिकप गाडीमा १४ पोका अन्दाजी २१० किलो गाँजा नियन्त्रणमा लिएको हो । पक्राउ पर्नेमा जलेश्वर नगरपालिका ७ का २५ वर्षीय चालक सुरेन्द्र दास र सहचालक जिल्ला धादिङ थाक्रे गाउँपालिका वडा ७ का २३ वर्षीय जिवन तामाङलाई नियन्त्रणमा लिएको जिल्ला प्रहरी कार्यालय महोत्तरीले जनाएको छ । पक्राउ परेका दास र तामाङ उपर आवश्यक अनुसन्धान भइरहेको महोत्तरीका प्रहरी प्रवक्ता डीएसपी दिलिपकुमार गिरीले जानकारी दिएको छ ।
आज देशका यी स्थानमा मेघ गर्जनचट्याङसहित वर्षा हुने,"काठमाडौं : आज देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बुधबार राति देशभर आंशिकदेखि सामान्य बदली रहनेछ। कोशी, मधेस, बागमती, गण्डकी र लुम्बिनी प्रदेशका केही स्थानहरूमा र देशका बाँकी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी प्रदेशको एकदुई स्थानमा मेघ गर्जनचट्याङसहित भारी वर्षाको सम्भावना रहेको महाशाखाले जनाएको छ।"
"आज संविधान दिवस, देशभर विभिन्न कार्यक्रम गरी मनाइँदै","सङ्घीय लोकतान्त्रिक गणतन्त्र नेपालका प्रथम राष्ट्रपति डा रामवरण यादवले २०७२ असोज ३ गते नेपालको संविधान २०७२ जारी भएको घोषणा गरेका थिए । संविधान निर्माण भएर कार्यान्वयनमा आएको आठ वर्ष पूरा भएको छ । काठमाडौं : संविधान दिवस, २०८० आज देशभर विभिन्न कार्यक्रम गरी मनाइँदैछ । देशभरका सरकारी तथा निजी कार्यालय, विदेशस्थित कूटनीतिक नियोग, राजनीतिक दल, नागरिक समाज, सङ्घसंस्थालगायतले विभिन्न कार्यक्रम गरी संविधान दिवस मनाउँदैछन् । आज बिहान टुँडिखेलमा आयोजना हुने संविधान दिवससम्बन्धी कार्यक्रममा राष्ट्रपति रामचन्द्र पौडेल सहभागी हुनेछन् । सङ्घीय लोकतान्त्रिक गणतन्त्र नेपालका प्रथम राष्ट्रपति डा रामवरण यादवले २०७२ असोज ३ गते नेपालको संविधान २०७२ जारी भएको घोषणा गरेका थिए । संविधान निर्माण भएर कार्यान्वयनमा आएको आठ वर्ष पूरा भएको छ । नयाँ संविधान लागू भएको घोषणासँगै नेपालको अन्तरिम संविधान २०६३ खारेज भएको थियो । संविधान जारी हुँदा संविधानसभाको अध्यक्षका रूपमा स्वर्गीय सुवासचन्द्र नेम्वाङ थिए । सङ्घीयता, धर्म निरपेक्षता, समाजवादोन्मुख सङ्घीय लोकतान्त्रिक गणतन्त्रात्मक शासन व्यवस्थालगायतका नयाँ व्यवस्था राखिएको यो संविधान जारी हुँदा संविधानसभाको प्रक्रियामा सहभागी दलका पाँच सय ३७ जना सभासदले हस्ताक्षर गरेका थिए। नेपालको संविधान, २०७२ मा ३५ भाग ३०८ धारा र ९ अनुसूची रहेका छन् ।"
अधिकार प्राप्त नहुँदा संविधान कार्यान्वयनमा समस्या : मुख्यमन्त्री चौधरी,"दाङ : लुम्बिनी प्रदेश सरकारले मुख्यमन्त्री तथा मन्त्रीपरिषद्को कार्यालयको आयोजनामा विविध कार्यक्रमको आयोजना गरी संविधान दिवस मनाएको छ। मुख्यमन्त्री डिल्लीबहादुर चौधरीले संविधानले निदृष्ट गरेका अधिकारहरु कार्यान्वनमा नआउँदा जटिलता आइरहेको बताए। उनले संविधानले तोकेको अधिकार केन्द्रले प्रदेश र स्थानीय सरकारलाई अधिकार दिन नखोजेको बताए। यसले गर्दा संघीयता कार्यान्वयनमा समस्या रहेको तर्क मुख्यमन्त्री चौधरीको छ। संविधानमा लेखिएका अधिकार कार्यान्वयन प्रमुख विषय रहेको उनले बताए। उनले संविधान कार्यान्वयन गर्न केन्द्र सरकारले बाधा पुर्याइरहेको दावी गर्दै अधिकार बाँडफाँट संविधान अनुसार हुनुपर्ने र त्यो शीघ्र कार्यान्वयनमा जानु पर्ने बताए। म आज पनि भन्छु, संघीयता फेल भयो भने हाम्रो कारणले हुँदैन, त्यो केन्द्र सरकारकै कारणले हुन्छ, उनले भने, अधिकार बाँडफाँटमा संकुचित हुनुभएन, जेजे लेखिएको छ त्यही अनुसार काम गर्न पाउनुपर्छ। संविधान पूर्ण कार्यान्वयनको लागि संघीयता कार्यान्वयन पूर्ण हुनु पर्ने उनले बताए। संविधानमा सबैको भावना समेटिएको भन्दै उनले भाषा, धर्म, संस्कृतिको संरक्षण गर्ने, सबैखाले विभेदको अन्त्य गर्ने विषयमा संविधान उत्कृष्ट रहेको तर, यसको कार्यान्वयन सहज रुपमा हुन नसकेको तर्क गरे। उनले प्रदेश सरकारलाई अधिकार समपन्न गराउन केन्द्रसँग आग्रह समेत गरे। संविधान कार्यान्वयन गर्न सबै निकायहरू बीचमा समन्वय र सहकार्य हुनुपर्ने बताए। संविधान कार्यान्वयन गर्न प्रदेश सरकार प्रतिवद्ध रहेको बताए। तर, प्रदेशले गरेको प्रतिबद्धता पूरा गर्न केन्द्रको मुख ताक्नु पर्ने अवस्थाको अन्त्य हुनुपर्ने उनको भनाइ छ। संविधानमा भएका अधिकारहरू चाँडै प्रदेशले प्राप्त गरोस्। सम्माननीय प्रधानमन्त्रीज्युलाई मेरो आग्रह छ, संविधानमा लेखिएका कुराहरू दिनलाई कहाँ कन्जुस्याँइ भएको छ?, उनले भने, अहिलेको संविधान यस्तो संविधान हो, हामीलाई गाली गर्न छुट छ। यो संविधान मान्दैनौँ भन्नेहरूलाई पनि यो संविधानले छुट दिएको छ। अब विकासमा प्रतिस्पर्धा हुनु पर्छ, तब मात्रै संघीयताको महत्व बुझिने उनले बताए। सात वटा प्रदेश मध्य कुन प्रदेश अगाडि भन्ने बारेमा प्रतिस्पर्धा हुनुपर्छ, उनले भने, जनतासँग नजिक हुनको लागि यो संविधानले महत्वपूर्ण योग्दान दिएको छ। भाषा र ठाउँलाई कसरी अगाडि बढाउने भन्ने कुरा पनि महत्वपूणर्ण छ। प्रदेश सरकारले संविधान दिवसलाई उत्सवको रुपमा विभिन्न जातजातिका कला संस्कृति प्रदर्शन गरेर मनाएको छ। थारु, मगर, अवधी समुदायको कलासंस्कृति प्रस्तुत गरिएको थियो। महिलाहरुले पञ्चेबाजा बजाए भने, थारु महिलाहरुले झुमरा नाच प्रस्तुत गरे।"
"गुल्मीमा करिब चार सय किशोरी आमा, २० वर्ष नपुग्दै दुईवटा सन्तान","गुल्मी :गुल्मीमा करिब चार सय किशोरी आमा बनेका छन् । जनचेतनाको अभावमा २० वर्ष नपुग्दै बिहे गर्ने चलनका कारण उमेर नपुग्दै गर्भवती हुनेको सङ्ख्या बढ्दै गएको स्वास्थ्य कार्यालय गुल्मीका निमित्त प्रमुख पशुपति आचार्यको भनाइ छ । उनका अनुसार गर्भवती किशोरी आमा बन्नेहरूमा धेरैजसो विपन्न परिवारका छन् । कतिपय किशोरीले स्कुल पढ्दापढ्दै १६ वर्षको उमेरमै बिहे गर्ने र १९ वर्षमै दुई सन्तान जन्माइसकेमा हुन्छन् । बीस वर्ष उमेर नपुग्दै विवाह गरेका कारण विवाह दर्ता गराउन पनि नमिल्ने उनको भनाइ छ । कार्यालयको तथ्याङ्कअनुसार तीन हजार पाँच सय ३४ आमाहरुले गर्भवती भएपछि पहिलो पटक स्वास्थ्य संस्थामा स्वास्थ्य परीक्षण गराएका छन् । तीमध्ये २० वर्षमुनिका मात्र तीन सय ८१ जना रहेको तथ्याङ्क व्यवस्थापक मदन पालले जानकारी दिए । बीस वर्ष नपुग्दै किशोरी आमा बन्नेमा सबैभन्दा धेरै रेसुङ्गा र मुसिकोट नगरपालिकामा छन् । दुवै नगरपालिकामा ५२५२ जना किशोरी आमा छन् । मदाने गाउँपालिकामा ४०, सत्यवतिमा ३८, धुर्कोटमा ३५, इस्मामा ३३, चन्द्रकोटमा २६, मालिकामा २१, गुल्मी दरबारमा १९, रुरुक्षेत्रमा १२, कालीगण्डकीमा १७ र छत्रकोटमा ६ जना रहेका छन् । जिल्लामा पछिल्लो तथ्याङ्क अनुसार कूल तीन सय ५१ जना २० वर्षमुनिका आमा रहेको कार्यालयले राससलाई जनाएको छ । सामाजिक अभियान्ता तथा अधिवक्ता हीरा कुँवरले २० वर्ष नपुग्दै विवाह गर्ने आमाको सङ्ख्या बढ्नु चिन्ताजनक रहेकाले सचेतना आवश्यक रहेको बताए । मुलुकी देवानी संहिता, २०७४ मा महिला र पुरुषबीच विवाह हुनुपर्ने उमेर २० वर्ष तोकिएको छ । कानुनअनुसार कम उमेरमा विवाह गरे विवाहा नै बदर हुनेदेखि तीन वर्ष कैद र रु तीस हजार जरिवानासम्मको व्यवस्था गरिएको छ । कम उमेरमा विवाहलाई रोक्न समुदाय र विद्यालयस्तरमा कानुनी सचेतना अभिवृद्धि गर्नुपर्नेमा उनले जोड दिए। कम उमेरमा गर्भवती हुँदा बच्चा खेर जाने, समय नपुग्दै बच्चा जन्मिने, बच्चालाई क्षारे हुने,आमाको पाठेघरको मुख च्यातिने,बढी रक्तस्राब हुने र बच्चा जन्मिसकेपछि आमालाई मानसिक समस्या उत्पन्न हुने जोखिम हुन्छ । बाल विवाहको न्यूनिकरणका लागि स्थानीय सरकारले न्यूनीकरणका लागि किशोरकिशोरी केन्द्रित कार्यक्रम र अभियान सञ्चालन गर्नुपर्नेमा सरोकारवालाले जोड दिएका छन् ।"
"दोस्रो हिमालयन इन्टरनेशनल एक्स्पो असोज अन्तिम साता, स्टल बुकिङ खुला","काठमाडौं : 'दोस्रो हिमालयन इन्टरनेशनल एक्स्पो २०८०' असोज अन्तिम साता हुने भएको छ। हिमालयन इन्टरनेशनल एक्स्पो आइएनसीले राजधानीको भृकुटीमण्डपस्थित प्रदर्शनी हलमा असोज २६ गतेदेखि २९ गतेसम्म सञ्चालन गर्न लागेको हो। एक्स्पोमार्फत् स्थानीय हस्तकला तथा साना र मझौला उद्योगका उत्पादनलाई प्रदर्शनी मार्फत् परिचित गराई विश्व बजारमा पहुँच गराइ निर्यातमा सघाउने मुख्य उद्देश्य रहेको आयोजक पक्षले जनाएको छ । एक्स्पोमा हस्तकलाजन्य सामग्री,अल्लो,सिस्नो, केरा, बाँस, केतुकी, भूँइकटहरलगायतका प्राकृतिक रेसाबाट बनेका कपडाका उत्पादन, विभिन्न प्रदेशका मौलिक परिकार तथा अन्य सामग्री रहने एक्स्पोका संयोजक कपिल अधिकारीले जानकारी दिए। यसैगरी राउटे तथा चेपाङ समुदायले बनाएका काठका सामग्री, तेह्रथुमको ढाका, संखुवासभाको करुवा, भोजपुरको खुकुरी, जैविक स्रोतबाट बनेका श्रंगारको सामग्री तथा महबाट बनेका सौन्दर्य प्रसाधनका सामग्री, जैविक तथा आयुर्वेद उपचार प्रक्रियामा उपयोग गरिने प्राकृतिक औषधीय सामग्री, मसला, छोप, हस्तकलाका उत्पादनलगायतका सामग्री पनि राखिनेछन्। यसका साथै पस्मिना, स्टोन, माला, क्यूरियाको सामान, गलैंचा, गार्मेन्टका सामान, सिसा पाइपहरु, नेपाली कागज, मूर्तिकला, धातुकला, काष्ठकला, फेल्ट, गरगहनाहरू, हेण्ड मेड पेपरहरू, पेपर प्याकेजहरु, नेपाली ढाकाहरू, कार्पेट, घरेलु साना तथा ठूला उद्योगहरुबाट उत्पादित वस्तु, जडिबुटी, सजावटका सामान, पर्यटन उद्योगसँग सम्बन्धित सेवाहरु जस्तै होटल, ट्रेकिङ, ट्राभल्स, खानपिन, टुर्स, धर्म, कला र संस्कृतिसँग सम्बन्धित विषयवस्तु प्रदर्शनीका आकर्षणका रुपमा रहने आयोजक पक्षले जनाएको छ । एक्स्पोमा पाँच सय बढी विदेशी क्रेताहरू (अमेरिका, क्यानडा, यूरोप, चीन, भारतलगायत अन्य देशहरूबाट) आउने आयोजक पक्षले जनाएको छ। यस्तै प्रदर्शनीमा सहभागी अवलोकनकर्ताहरूलाई डिजिटल कारोबारमा अभ्यस्त बनाउन विशेष प्याकेज ल्याइएको छ । निःशुल्क रजिष्ट्रेसन गरी प्रदर्शनीस्थलमा प्रवेश गर्ने अवलोकनकर्तालाई एक सय रुपैयाँको अनलाइन सपिङ भौचार उपलब्ध गराइने भएको छ । सो भौचारमार्फत् अवलोकनकर्ताले इन्टरनेशनल एक्स्पोमा रहेका स्टलहरूमा सामान तथा वस्तु खरिदका लागि प्रयोग गर्न सक्ने हिमालयन इन्टरनेशनल एक्स्पो आइएनसीका संयोजक अधिकारीले बताए। अर्नसिक्का नामक डिजिटल भुक्तानी सेवा प्रदायक कम्पनीसँगको साझेदारीमा एक्स्पोको डिजिटल कारोबारमा साझेदारी गर्न लागिएको छ । नेपालको प्राचीन स्मारक एवं सम्पदा, मौलिक उत्पादनको संरक्षण र प्रवद्र्धनप्रति सम्बद्ध सबैमा आफ्नो उत्पादन अन्तर्राष्ट्रिय स्तरमा परिचित गराइ एक्स्पोस्थल लिएर उपयुक्त स्थानहरूमा आफ्नो संस्था, फर्म, कम्पनीको नाम र लोगो राखी व्यापार गर्न गराउन इच्छुक सबैमा स्टल बुकिङ खुल्ला गरिएको छ । गत वर्ष एक्सपोमा ३५० जना विदेशी क्रेताहरुले भ्रमण गरेका थिए । जसबाट पर्यटन विकास एवं नेपाली उत्पादनले विश्व बजारमा पहिचान हुने अवसर प्राप्त गरेको थियो । एक्स्पोमा स्वदेशी तथा विदेशी गरी एक सय स्टलहरू राखिनेछन् । एक्स्पोको क्रममा हस्तकलासम्बन्धी जीवन्त कलाको प्रदर्शनी, समसामयिक विषयमा गोष्ठी, क्रेता र बिक्रेताबीच अन्तरक्रिया कार्यक्रम आयोजना गरिने बताइएको छ । विश्वका विभिन्न देशहरूबाट क्रेताहरू भित्र्याउने र बढी भन्दा बढी नेपाली व्यापारीलाई विदेशी व्यापारीसँग सम्बन्ध विस्तार गराउने प्रदर्शनीको मुख्य उद्देश्य रहेको छ।"
शिक्षा विधेयकविरुद्ध काठमाडौंमा शिक्षकहरूको प्रदर्शन,"काठमाडौं : नेपाल शिक्षक महासंघ सदनमा दर्ता भएको शिक्षासम्बन्धी विधेयकप्रति आपत्ती जनाउँदै आन्दोलित भएको छ। महांसघले संसदमा दर्ता भएको विद्यालय शिक्षासम्बन्धी कानुनलाई संशोधन र एकीकरण गर्ने बनेको विधेयक २०८० शिक्षकहरूको हकहित विपरीत भएको भन्दै काठमाडौंको माइतीघरमा प्रदर्शन गरेको हो। देशभरबाट विद्यालय नै बन्द गरेर काठमाडौं आएका शिक्षकहरू माइतीघरमा भेला भइ प्रदर्शनमा उत्रिएका हुन्। शिक्षकहरूको प्रदर्शनका कारण सो सडक खण्डको ट्राफिक अस्तव्यस्त बनेको छ। विधेयकले अस्थायी प्रकृतिका शिक्षकहरुको स्थायित्व, विद्यालय कर्मचारीको दरबन्दी सिर्जना, विद्यालय संरचना बाहिर रहेका बाल कक्षा शिक्षकहरुको सवालमा ध्यान दिन नसकेको महासंघको आरोप छ । त्यस्तै अस्थायी अवधि गणना तथा निवृत्तिभरण,शिक्षक बढुवा, प्रधानाध्यापक नियुक्ति, सरुवा र कार्यसम्पादन मूल्याङ्कनलगायतका विषयमा समेत विधेयकले कुनै सम्बोधन गर्न नसकेको महासंघको बुझाइ छ । शिक्षकको नियुक्ति, सरुवा, बढुवामा स्थानीय तहलाई भूमिका दिदा मनोमानी हुने र शिक्षकमाथि ज्यादती हुने भएकाले शिक्षकको नियुक्ति, सरुवा, बढुवा लगाएतको भूमिका जिल्ला शिक्षा कार्यालयलाई दिनुपर्ने र केहि भूमिका प्रदेश तहमार्फत राखिनुपर्ने महासंघको माग छ । शिक्षकहरुले आन्दोलन गरेपछि सरकारले शिक्षा तथा प्रविधिमन्त्री अशोककुमार राईको संयोजकत्वमा वार्ता टोली गठन गरेको छ। वार्तामा आह्वान गरेपनि महासंघले भने आफूहरुको सवाल शिक्षा मन्त्रालयसँग मात्रै नभएको भन्दै वार्तामा बस्न मानेको छैन । विधेयक संशोधन नभएसम्म काममा नर्फकिने उनीहरूले चेतावनी दिएका छन्। नेपालमा हाल सार्वजनिक र निजी गरी हाल ३४ हजार विद्यालय सञ्चालनमा छन्।"
डडेल्धुरा कारागारबाट सातजना कैदीबन्दी रिहा,"डडेल्धुरा : डडेल्धुरा जिल्ला कारागारबाट सातजना कैदीबन्दी रिहा भएका छन् । संविधान दिवसको अवसर पारेर उनीहरूलाई रिहा गरिएको जिल्ला कारागार डडेल्धुराका कारागार प्रमुख जितेन्द्र ओझाले जानकारी दिए । उनका अनुसार असल चालचलन भएका तथा ४० देखि ५० प्रतिशत कैद भुक्तान गरिएका सातजना कैदीबन्दीलाई रिहा गरिएको हो । मूलुकी अपराध संहिता कार्यान्वय हुनु अगाडिका मुद्वामा दोषी ठहर भएका कैदीबन्दीको हकमा ४० प्रतिशत र त्यसपछि पछाडि ५० प्रतिशत कैद भुक्तान गरेकालाई छोड्न मिल्ने व्यवस्था छ,उनले भने, सोहीअनुसार १ जना ४० प्रतिशत र अन्य ६ जना ५० प्रतिशत कैद भुक्तानग गरेकालाई रिहा गरिएको छ । कर्तव्य ज्यान मुद्दाका २, बहुविवाहका २ तथा गर्भपतन, हातहतियार खरखजना र ज्यान मार्ने उद्योगका एकरएक कैदीबन्दीलाई रिहा गरिएको ओझाले बताए । उनीहरुलाई आफन्तको जिम्मा लगाउने कार्य भइरहेको ओझाले बताए । संविधान दिवसको अवसरमा राष्ट्रपति रामचन्द्र पौडेलले फौजदारी कसुर कैद कट्टा नियमावली २०७६ अनुसार उनीहरुको कैद कट्टा गरेका हुन् । संविधानको धारा २७६ को फौजदारी कसुर ऐन, २०७४ तथा फौजदारी कसुर नियमावली, २०७६ मा प्रमुख जिल्ला अधिकारी हुँदै मन्त्रिपरिषद्को सिफारिसमा राष्ट्रपतिले कैदीबन्दीको कैद मिनाहा गर्न सक्ने व्यवस्था छ । हरेक वर्ष संविधान दिवसको अवसरमा कैदीलाई रिहा गरिन्छ ।"
पत्रकार खानलाई आर्थिक सहयोग,वीरगन्ज: फोक्सोको रोगबाट ग्रसित वीरगन्जका पत्रकार नेहाल खानको उपचारका लागि वीरगन्ज महानगरपालिकाका मेयर राजेशमान सिंहले ५० हजार रुपैयाँ सहयोग गरेका छन् । कोरोना महामारीका बेला कोभिडमा संक्रमित भएर निको भएका पत्रकार खानको फोक्सोमा फेरि समस्या भएपछि अहिले उनको वीरगन्जस्थित नारायणी अस्पतालको आईसीयूमा उपचार चलिरहेको छ । बुधबार बिहान अस्पतालमै पुगेर मेयर सिंहले ५० हजार रुपैयाँ सहयोग गरेका हुन् । पत्रकार खानको पत्नी पनि अहिले क्यान्सर रोगबाट पीडित छिन् ।
घाँटी रेटिएको अवस्थामा घरभित्रै महिलाको शव फेला,वीरगन्ज : पर्साको जगरनाथपुर गाउँपालिकामा घाँटी रेटिएको अवस्थामा एक महिलाको शव भेटिएको छ । जगरनाथपुर गाउँपालिका ५ मसिहानीकी अन्दाजी ४० वर्षीया कान्ति देवी मुखिया बिनको आफ्नै घरमा मंगलबार साँझ घाँटी रेटिएको अवस्थामा शव भेटिएको हो । इलाका प्रहरी कार्यालय पोखरियाका प्रहरी निरीक्षक मोहन बिक्रम केसीका अनुसार मंगलबार साँझ ५ बजेतिर घाँटी रेटिएको अवस्थामा बिनको शव उनकै घरमा भेटिएको हो । अर्धनग्न अवस्थामा मृत भेटिएकी बिनको टाउकोमा पनि चोटपटक लागेको भेटिएको केसीले बताए। बिनका दुई छोरा र तीन छोरी छन् । छोरीहरूको विवाह भइसकेको छ भने कामको सिलसिलामा एकजना छोरा विदेश र अर्का छोरा हेटौँडा बस्दै आएका छन् । घरमा बिन एक्लै बस्दै आएको केसीले जानकारी दिए । मृतक बिनलाई मंगलबार दिउँसो वरिपरि नदेखेपछि उनलाई खोज्दै घर पुगेकी एकजना छिमेकीले शव देखेपछि प्रहरीलाई खबर गरेकी थिइन् । घटनाको जानकारी पाएलगतै इलाका प्रहरी कार्यालय पोखरियाबाट प्रहरी टोली पुगेको थियो । घटनास्थलमा पुगेको प्रहरी टोलीले घरको ढोका खोलेर हेर्दा घाँटी रेटिएको अवस्थामा बिनको शव भेटिएको थियो । शव पोस्टमार्टमका लागि वीरगन्जस्थित नारायणी अस्पतालमा पठाइएको केसीले बताए । प्रहरीले घटनास्थलमा बिनको टाउकोमा प्रहार गर्न प्रयोग भएको हुनसक्ने एउटा बाँसको भाटा पनि बरामद गरेको छ । शंकाको आधारमा केही व्यक्तिमाथि प्रहरीले निगरानी पनि बढाएको केसीले बताए ।
