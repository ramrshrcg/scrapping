शीर्षक,विवरण
सरकारले नदेखेको किसानको मर्का,"वन्यजन्तुले गर्ने क्षतिलाई सरकारमात्र होइन, सांसद, राजनीतिक दलका नेताले समेत नजरअन्दाज गरेका छन्। सरकारका हरेक नीति कार्यक्रममा नेपाल कृषिप्रधान देशका रूपमा चित्रित छ। कृषिको जीडीपीमा योगदान २३ प्रतिशतको हाराहारीमा छ। कृषिका लागि तराई र पहाडीक्षेत्र परिचित छ। त्यसमध्ये पहाडी क्षेत्रमा रहेको अधिकांश जनशक्ति कृषिमा संलग्न छ। पहाडी भूभागमा बसोबास गरिरहेकाको जीविकोपार्जनको मुख्य स्रोत नै कृषि उत्पादन हो। मकै प्रमुख बाली छ। बसाइँसराइले सुनसान हुँदै गइरहेको क्षेत्रमा रहेका किसान कृषि पेसाप्रति निराश छन्। यसको मुख्य कारण कृषिउपजमा वन्यजन्तुले गर्ने क्षति नै हो। पूर्वी नेपालदेखि पश्चिमसम्मको पहाडी क्षेत्रमा बाँदरलगायत वन्यजन्तुको आतंक छ। किसानले उत्पादन गरेको फसल भिœयाउन पाएका छैनन्। परिवारका सदस्यहरूको बारीमै दिन बिताउनुपर्ने अवस्था छ। यसले किसानलाई निराश बनाएको छ, पहाडको उत्पादनभूमि बाँझिदै गएको छ। वनजंगलमा रहने बाँदरलगायत वन्यजन्तु गाउँ पस्दा किसान कृषि उत्पादनमा ठूलो समस्या व्यहोर्न बाध्य छन्। कठोर मेहनतले उत्पादन गर्नुपर्ने खेतीबालीबाट किसानले लाभ पाउन सकेका छैनन्। गुल्मी, अर्घाखाँची, प्यूठान, पाल्पामा बसाइँसराइको एउटा कारण वन्यजन्तुले कृषि उत्पादनमा पुर्याउने क्षति हो। यहाँका कतिपय क्षेत्र मानवबस्ती शून्य भइसकेका छन्। वन्यजन्तुको सामना गर्न नसकेपछि बसाइँ सर्नुको विकल्प उनीहरूसँग रहेन। घरजमिन त्यसै छाडेर तराई वा सुगम क्षेत्रमा जाँदा सयौं रोपनी जमिन बाँझिएका छन्। जमिन बाँझिदा कृषि उत्पादन घटेको छ। यस्तो अवस्था भइरहँदा पनि किसानका यी जटिल समस्याप्रति स्थानीय सरकारमात्र होइन, प्रदेश र संघीय सरकारसमेत बेखबरजस्तै छन्। विडम्बना ! सरकार अभिभावक हुनुपर्ने हो तर त्यसो हुन सकिरहेको छैन। सरकारी निकायले त किसानका लागि सामान्य क्षतिपूर्तिको व्यवस्थासमेत गर्न सकेको छैन। वर्षभरको मेहनत भित्र्याउन नपाउँदा किसान भोकमरीमा जाने निश्चित छ। वन्यजन्तुले गर्ने क्षतिलाई सरकारमात्र होइन, सांसद, राजनीतिक दलका नेताले समेत नजरअन्दाज गरेका छन्। किसानको मर्कामा मल्हम लगाउने कार्यमा कोही क्रियाशील छैनन्। बरु नेतृत्वमा रहेकाले यसलाई मज्जाकका रूपमा लिएको पाइन्छ। स्थानीय सरकारले जे जति गरेको छ, त्यो दीर्घकालीन समाधान भने होइन। समस्याको मूलमा पुगेर समाधान खोज्ने दायित्व सरकारको हो। जिम्मेवारीबाट सरकार टाढा रहन पाउँदैन।"
कांग्रेसले बिर्सिएको घर,"चितवन : कुनै बेला कार्यकर्ताले भरिने आधा शताब्दी पुरानो दुईतले रातो घर प्रजातन्त्र पुनस्र्थापनाको लडाइँका बेला कांग्रेसका कार्यकर्ता खुबै धाउने घर हो। प्रथम जननिर्वाचित प्रधानमन्त्री बीपी कोइरालाले यही घरबाट पञ्चायत विरोधी राजनीतिक र रणनीतिक योजना तयार गर्थे। आफ्ना घनिष्ट मित्र श्यामकृष्ण प्रधानको घर बीपी कोइरालाले आफ्नै घरजस्तो ठान्थे। कोइराला मुलुकका लागि रणनीति बनाउँथे। यो बीपीको मनपर्ने थलो हो। देश दौडाहाका क्रममा यही घरमा बसेर कार्यकर्तालार्ई प्रशिक्षण दिन्थे। यो घरलाई कांग्रेसले बिर्सिएको छ। यो घर अहिले सुनसान छ। पार्टीको गतिविधि सञ्चालन हुने प्रधानको घरको कांग्रेसलार्ई कुनै वास्ता नभएको देखिएको छ। श्यामकृष्ण र बीपीको मित्रता २००६ सालमा सुरु भएको हो। पञ्चायती व्यवस्थाविरुद्ध पर्चा पम्प्लेट यही घरमा छापिन्थ्यो। राजनीतिक आन्दोलनमा श्यामकृष्ण र गौरीदेवी सक्रिय रूपमा लागेका थिए। यो नेताहरूको आश्रयस्थल पनि थियो। २०६९ पुस २६ मा श्यामकृष्णको निधन भएपछि घर झन् बिरानो भएको छ। यहाँ गौरीदेवी मात्रै छन्। उनी पनि मुलुकको प्रजातन्त्रका लागि होमिएकी पात्र हुन्। ९० वर्षीया गौरीदेवीलार्ई अझै पनि घरमा वीपीको झल्को आउँछ। राति अबेर सुत्ने कोइरालालार्ई बिहानीपख चिया लिएर गएको स्मरण ताजै छ उनलार्ई। वीपी रमाउने घर हो। उहाँँ आएपछि कार्यकर्ताको भिड लाग्थ्यो, बीपीलाई बसेकै कारण राज्यले निगरानी गथ्र्यो, गौरीदेवीले भनिन्, अहिले त कोही फर्केर पनि आउँदैनन्। बाबु बस्ने कोठा यही हो, जहिले आउँदा पनि यहीँ सुत्नुहुन्थो, ८६ वर्षीया गौरीदेवीले कोठा देखाउँदै भनिन्, पूरै देश घुम्दा यहाँँजस्तो आनन्द र रमाइलो अन्त लाग्दैन भन्नुहुन्थो। विगत सम्झँदै उनले भनिन्, जहिले आउँदा पनि यहीँ बस्ने, सुत्ने गर्नुहुन्थ्यो। बिहान उठेर कार्यकर्तासँग भेटेर मात्रै निस्कनुहुन्थ्यो। चितवन र आसपासका भेगमा कार्यक्रम हुँदा वीपी सबैभन्दा पहिला यहाँँ आउँथे। देशका अन्य भागको यात्रामा निस्के पनि उनी एक रात बसेर मात्रै जान्थे। कोइरालाले विश्राम गर्ने कोठा अझै उस्तै छ। बीपीले प्रयोग गर्ने टेबल, काठको एउटा पलङ र दराज छ। कोठा बाहिरको बरन्डामा बसेर बीपीले कार्यकर्तालार्ई अभिवादन गर्थे। अहिलेसम्म यो कोठामा कोही सुतेको छैन। बीपीलार्ई कार्यकर्ताले एकछिन पनि छोड्दैनथे। मुलुकको शासन व्यवस्था र संकटको विषयमा राति अबेरसम्म कार्यकर्तासँग कुरा गरेर बस्थे। बीपीको सम्झनाले गौरीदेवी कहिलेकाहीँ भावुक पनि हुन्छिन्। बीपी बाबु आएपछि कार्यकर्ताले एकछिन छोड्दैनथे, सानोतिनो आमसभा नै हुन्थ्यो। के खाने भनेर सोध्दा जे दिन्छौं त्यही खान्छु, भनेको कहिल्यै बिर्सन्नँ। खाली कार्यकर्ताको चिन्ता गर्ने, उहाँँजस्तो त्यागी र इमानदार नेता कोही लाग्दैन, गौरीदेवीले स्मरण सुनाइन्। बीपी आएको खबर पाएपछि प्रहरीबाट घर घेरिन्थ्यो। प्रशासनले अवरोध गर्न खोज्थ्यो। तर, बीपीको जनलहर देखेर प्रशासन अत्तालिने गथ्र्यो। उनी सो घरबाट निस्कँदा कार्यकर्ताको उपस्थितिले जुलुस नै तयार हुन्थ्यो। त्यो लोकप्रियताले रुष्ट प्रहरी प्रशासनले भीड बिथोल्न खोज्दा झडप भएको सम्झना छ गौरीदेवीलार्ई। कोइरालाका देशभरीकै मिल्ने साथीमध्येका एक थिए श्यामकृष्ण प्रधान। बीपीसँग उनको घनिष्टता थियो। यो घर २०२६ मा निर्माण भएको हो। बैठक बस्दा आमसभाजस्तै हुन्थ्यो। कोइराला कार्यकर्तालार्ई उत्साह दिन्थे। कार्यकर्ताले आन्दोलनका क्रममा पाएको दुःख, सांगठनिक गतिविधिबारे छलफल गर्थे। तर, उनी कहिल्यै आत्तिदैन थिए। कोइरालासँग हिँड्ने क्रममा बुवासँगै रहने श्यामकृष्णका कान्छा छोरा सुबोध प्रधान भन्छन्, उहाँँ कहिल्यै आत्तिएको देखिनँ, कार्यकर्तालार्ई पनि आवेगमा नआउनू, शान्त हुनुपर्छ भन्दै सम्झाउनुभएको स्मरण छ। उनी तरुण दलका पूर्व केन्द्रीय सदस्य हुन्। सुरुदेखि नै प्रधान परिवार राजनीतिमा सक्रिय थियो। वीपीसँगै गणेशमान सिंह र कृष्णप्रसाद भट्टराईको पनि मन पर्ने थलो हो यो घर। बीपीले गिरिजाप्रसाद कोइरालालार्ई चिनाएपछि उनी पनि नियमित जान्थे। बीपीको साथमा लागेर शेरबहादुर देउवा पनि त्यहीँ पुग्थे। पञ्चायती व्यवस्थाविरुद्ध होमिएका नेता उक्त घरमा पुगेर योजना बनाउँथे। प्रजातन्त्र पुनस्र्थापनापछि नेताहरू कम आउन थाले। केही वर्षअघि नेताहरू शेरबहादुर देउवा र प्रकाशमान सिंह पुगेका थिए। अहिले खासै कोही नजाने भएकाले गौरीदेवीको घर सुनसान छ। सो घर नेताहरूको आश्रयस्थल भएको नेपाली कांग्रेस चितवनका पूर्वसभापति शेषथान अधिकारी बताउँछन्। हाम्रा नेताहरू आएर बस्ने कार्यकर्ता भेट्ने ठाउँ हो, उनी भन्छन्, इतिहास बोकेको घर हो यो, पछिल्लोपटक सबैले वास्ता गर्न छोडे। श्रेष्ठ परिवार २००७ सालको क्रान्तिअघिदेखि राजनीतिमा सक्रिय थिए। बाटो अप्ठ्यारो भएकाले बन्दीपुरमा पनि बीपी कमै जान्थे। श्यामकृष्णको परिवार २०१४ मा चितवन बसाइँ सरेपछि उनको आगमन बढी भयो।"
भुईंमान्छेका अधिकार ग्यारेण्टी गर्ने विषयलाई सरकारले प्राथमिकतामा राखेको छ : पुन,"काठमाडौं : नेकपा माओवादी केन्द्रका उपमहासचिव वर्षमान पुनले भुईंमान्छेका अधिकार ग्यारेण्टी गर्ने विषयलाई सरकारले प्राथमिकतामा राखेको बताएका छन्। जनतासँग माओवादी रुपान्तरण अभियानअन्तर्गत काठमाडौंको बौद्धस्थित टुसालमा आयोजित कार्यक्रममा उनले संविधानका प्रावधानहरुको कार्यान्वयन गर्दै जान प्रचण्डको नेतृत्वको सरकार प्रतिबद्ध रहेको बताएका हुन्। राज्यमा पहुँच नभएका नागरिकको पहुँच बढाउने र भुईं मान्छेका अधिकार ग्यारेण्टी गर्ने विषयलाई सरकारले प्राथमिकतामा राखेर काम गरेको छ उनले भने,स्वास्थ्य र शिक्षा पहुँचमा हुनेले किन्ने भए पनि ती सुविधा उपभोग गर्ने हैसियत नभएकाहरुलाई राज्यले हेर्नुपर्छ। पुनले मजदुर, किसान, उत्पीडित, सीमान्तकृत र फरक क्षमता भएकाहरुको अधिकार संविधानमा ग्यारेण्टी गरिएको उनले उल्लेख गरे । हामीले जनयुद्ध र जनआन्दोलनमार्फत मजदुर, किसान, उत्पीडित, सीमान्तकृत र फरक क्षमता भएकाहरुको अधिकार संविधानमा उल्लेख गरेका छौं,पुनले भने, राज्यको क्षमतामा भएको सीमाका कारण कार्यान्वयनमा कतिपय जटिलता छन्, क्रमशः संविधानका प्रावधानहरुको कार्यान्वयन गर्दै जान हाम्रो अध्यक्ष प्रचण्डको नेतृत्वको सरकार र पार्टी प्रतिबद्ध छ । पुनले नयाँ संविधानपछि अपांगता भएका नागरिकहरुलाई हेर्ने समाजको दृष्टिकोणमा बदलाव आउन थालेको र अपांगतामैत्री संरचना निर्माण तीब्र रुपमा अगाडि बढेको बताए।"
नेकपा एसका केन्द्रीय परिषद् सदस्य एमालेमा प्रवेश,"सिमरा : माधवकुमार नेपाल नेतृत्वको नेकपा एकीकृत समाजवादीका केन्द्रीय परिषद् सदस्य ईश्वर ढकालसहित सयौं नेताकार्यकर्ता नेकपा एमालेमा फर्किएका छन्। सिमरामा आइतबार आयोजित कार्यक्रममा ढकालसहितका नेताकार्यकर्ता एमाले फर्किएका गरेका हुन्। एमाले फर्कनेमा जिल्ला सदस्य फुलेना यादव, राजेश बछार, जिल्ला सल्लाहकार रामबिहारी चौधरी, छन्नु चौधरी, जीतपुरसिमरा नगर सदस्य रबिन्द्र दास, कन्हाइलाल थारु, अनेरास्ववियू जिल्ला सहसचिब अस्मिता रेग्मी, ज्ञानु ढकाललगायत छन्। सोही कार्यक्रममा राप्रपाका पूर्व जिल्ला सचिव वीरेन्द्र यादव पनि एमालेमा प्रबेश गरेका छन्। एमाले प्रवेश गरेका नेताकार्यकर्तालाई केन्द्रीय सचिव एवम् मधेस प्रदेश इन्चार्ज योगेश भट्टराईले स्वागत गरेका थिए। कार्यक्रममा बोल्दै नेता भट्टराईले एमाले फर्कने क्रम बढ्दो अवस्थामा रहेको र अबको निर्वाचनमा एमाले पहिलो शक्तिको रुपमा स्थापित हुने बताए। कार्यक्रममा पोलिटब्युरो सदस्य एवम् पूर्वमन्त्री पुरुषोत्तम पौडेल, पोलिटब्युरो सदस्य एवं बारा १ का सांसद अच्युत मैनाली, केन्द्रीय सदस्य एवं मधेस प्रदेशसभा सदस्य मन्जुकुमारी थापा मगर, केन्द्रीय सदस्य अरबिन्द सिंह, सरस्वतीदेवी चौधरी, प्रदेश कमिटी सदस्य एवम् मधेस प्रदेश सभा सदस्य देवनारायण चौधरी, सुन्दर विक, मनोज पौडेल, किशोर शर्मा, ढुण्डिराज उप्रेती, सीता गुरुङ, दिनेश्वर ठाकुर, चयन गुरुङ, जीतपुरसिमरा उपमहानगरपालिकाका नगर उपप्रमुख एवम् एमाले नगर अध्यक्ष भोलाप्रसाद अधिकारी, जीतपुरसिमरा ३ का वडाध्यक्ष ताराबहादुर कार्की, जीतपुरसिमरा १२ का वडाध्यक्ष श्यामबाबु खाँ, अमृतलाल श्रेष्ठलगायतको उपस्थिति रहेको थियो।"
नेपाली जाँडलाई विदेश निर्यात गर्ने व्यवस्था गर्नुपर्छ : मुख्यमन्त्री चौधरी,"तुलसीपुर : लुम्बिनी प्रदेशका मुख्यमन्त्री डिल्लीबहादुर चौधरीले नेपालमा बनेको जाँडलाई ब्रान्डिङ गरेर विदेश निर्यात गर्नुपर्ने बताएका छन्। दाङको भालुवाङमा आज आयोजित प्रदेशस्तरीय नागरिक शिखर सम्मेलनमा उनले सरकारले जाँड बनाएर निर्यात गर्नका लागि बजेटको व्यवस्थासमेत गरेको बताए। 'कोरियाको जाँड नेपाल आउँछ, त्यो सबैले खान मिल्ने। यहाँको जाँड त्यहाँ बेच्न नमिल्ने?,' उनले प्रश्न गरे। उनले स्थानीय उत्पादनलाई ब्रान्डिङ गरेर बजारीकरण गर्ने गरेको बताए। उनले कोइलाबास नाका खुलाउनेतर्फ ध्यान दिनुपर्ने आफूले पहल अगाडि बढाएको बताए। उनले नेपाललाई धार्मिक, पर्यटन र आर्थिक सुधार गर्नुपर्ने बताए।"
कोसी प्रदेशमा कांग्रेसको साथ लिन छलफल भइरहेको छ : प्रदीप ज्ञवाली,काठमाडौं : नेकपा एमालेका उपमहासचिव प्रदीप ज्ञवालीले कोसी प्रदेशमा कांग्रेसको साथ लिन छलफल भइरहेको बताएका छन्। आइतबार सिंहदरबारमा प्रधानमन्त्री प्रचण्डले बोलाएको छलफलपछि सञ्चारकर्मीसँग कुरा गर्दै ज्ञवालीले कोसी प्रदेशमा कांग्रेसले जिम्मेवार भूमिका खेलोस् भन्ने एमालेको चाहना रहेको भन्दै संवाद भइरहेको बताएका हुन्। अहिले प्रारम्भीक चरणको छलफलमा केहि संकेत प्राप्त नभएपनि प्रदेशको हितका लागि कांग्रेसले साथ दिन उचित हुने उनको भनाइ छ । ज्ञवालीले कोशीमा गठबन्धनले पटक पटक संविधान मिच्दा अहिलेको अवस्था आएको र प्रदेशप्रति जनताको वितृष्णा जाग्ने देखिएको धारणा राखे । कोशीमा मध्यावधिमा जाने र जनताको वितृष्णा बढाउने काम गर्न नहुने भएकाले कांग्रेसले जिम्मेवार भूमिका खेल्नुपर्ने उनको भनाइ छ । सर्वोच्चको अदालतको परमादेशबाट एमाले नेता हिक्मतकुमार कार्की कोसीको मुख्यमन्त्री बनेका छन्। उनले मुख्यमन्त्रीमा नियुक्ति भएको ३० दिनभित्र विश्वासको मत लिइसक्नुपर्ने संवैधानिक प्रावधान छ। ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। एमाले र राप्रपाका ४६ जनामात्रै छन्। सभामुख पद खाली छ। उपसभामुख एमालेकै सिर्जना दनुवार छिन्। उनले सभाको अध्यक्षता गर्नु परेमा एमालेराप्रपासँग ४५ मत मात्रै पुग्छ। यसकारण कोसीमा कार्की नेतृत्व सरकार जोगाउन केन्द्रीय सत्तागठबन्धनका कुनै एक घटकसँग मिल्नुको विकल्प एमालेसँग छैन। राप्रपाले मुख्यमन्त्री कार्कीलाई समर्थन गर्ने तर सरकारमा सहभागी नहुने बताएको छ। कांग्रेसले यसबारे पार्टीको धारणा सार्वजनिक गरेको छैन।
दाहाल नेतृत्व सरकारको विकल्प खोज्नैपर्छ : शेखर कोइराला,"हेटौंडा : नेपाली कांग्रेसका वरिष्ठ नेता शेखर कोइरालाले अब वर्तमान सरकारको विकल्प खोज्नुपर्ने समय भएको बताएका छन्। आइतबार हेटौंडामा पत्रकारहरूसँग कुराकानी गर्दै नेता कोइरालाले कांग्रेसको नेतृत्वमा सरकार निर्माण हुँदा मात्र देशमा लोकतन्त्र र राष्ट्रियता बलियो हुने दाबीसमेत गरे। उनले वर्तमान प्रधानमन्त्री पुष्पकमल दाहाल अराजक हुँदै गएको र जातीय, धार्मिक तथा सामाजिक सहिष्णुता भड्काउन खोजेको आरोप लगाए। देशमा द्वन्द्व गराउने र द्वन्द्व निम्त्याउने प्रयास भइरहेकाले प्रधानमन्त्रीको अभिव्यक्तिले देशलाई अप्ठ्यारो पारिरहेको छ, वरिष्ठ नेता काइरालाले कांग्रेसकै समर्थनमा निर्माण भएको हालको सरकार परिवर्तन गर्ने वा नगर्ने विषयमा पार्टीभित्र छलफल भइरहेको बताए। प्रधानमन्त्री प्रचण्डकै कारण धरान घटना भएको उनको टिप्पणी छ। प्रधानमन्त्रीज्यूले आदिवासी जनजातिको कार्यक्रममा हामीलाई भोट दिनुस् हामी जातीय राज्य दिन्छौं भनेर बोलिरहनुभएको छ। सुर्खेतमा गएर एक केही महिनाअघि दुई लाख मानिस सडकमा उतार्छौं भन्नुभयो। प्रधानमन्त्रीकै अभिव्यक्तिले धरानमा घटना घट्न पुगेको हो, उनले धरानमा धार्मिक लडाइँ नभई जातीय द्वन्द्व भएको दाबी गरे। कांग्रेस ९० सिटसहित देशको ठूलो दल हो। अहिले नै कसरी अगाडि बढ्ने भन्न सकिँदैन। छलफल भइरहेको छ। तर, यसैगरी सरकार सञ्चालन भएको खण्डमा भने देश अप्ठ्यारो स्थितमा पुग्ने पक्का छ, उनले भने। उनले कांग्रेसमा संसदीय दलको नेता नै प्रधानमन्त्री हुने व्यवस्था रहेको भन्दै शेरबहादुर देउवाकै नेतृत्वमा सरकार गठन हुनुपर्नेसमेत बताए।"
ललिता निवास जग्गा प्रकरण : जवाफी बहस सकिए आजै थुनछेक आदेश आउने,"काठमाडौं : बालुवाटारस्थिल ललिता निवास जग्गा प्रकरणमा पक्राउ परेकामाथि थुनछेक बहस जारी छ। जिल्ला अदालत काठमाडौंका न्यायाधीश भोलानाथ ढकालको एकल इजलासमा थुनछेक बहस सुरू भएको हो। अहिले प्रतिवादीका तर्फबाट बहस भइरहेको छ। प्रतिवादीका तर्फबाट बहस सकिएपछि सरकारी वकिलले जवाफी बहस गर्नेछन्। दुवै तर्फका कानुन व्यवसायीको बहस सकिएपछि आजै थुनछेक आदेश आउने सक्ने जिल्ला अदालत प्रशासनले जनाएको छ। जवाफ बहसपछि जिल्ला अदालतले पक्राउ परेकाहरूलाई थुनामा राख्ने कि धरौटीमा छोड्ने भन्ने आदेश जारी गर्नेछ। थुनामा रहेका १८ जनाको बयान सकिएसँगै गत भदौ १७ गतेदेखि थुनछेक बहस सुरू भएको हो। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरुमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
पूर्वराष्ट्रपति यादव अस्पताल भर्ना,"काठमाडौं : पूर्वराष्ट्रपति रामवरण यादव स्वास्थ्य उपचारका लागि वीर अस्पताल भर्ना भएका छन्। उच्च रक्तचाप, मधुमेह र ढाड दुख्ने समस्या देखिएपछि पूर्वराष्ट्रपति यादव आज वीर अस्पतालको भिआईपी कक्षमा भर्ना भएको चिकित्सा विज्ञान राष्ट्रिय प्रतिष्ठान (न्याम्स) का उपकुलपति प्रा डा भूपेन्द्रकुमार बस्नेतले जानकारी दिए। स्वास्थ्य तथा जनसङ्ख्यामन्त्री मोहनबहादुर बस्नेतले पूर्वराष्ट्रपतिको स्वास्थ्य अवस्थाबारे अस्पतालसँग जानकारी लिएका छन्। उनले पूर्वराष्ट्रपतिसँगै अस्पतालमा उपचाररत कोशी प्रदेशका भौतिक पूर्वाधार विकासमन्त्री एकराज कार्की र नेपाली कांग्रेसका सहमहामन्त्री महेन्द्रप्रसाद यादवलाई भेटेका थिए। मन्त्री बस्नेतले उनीहरूको स्वास्थ्यलाभको कामना गर्दै सरकारी अस्पतालप्रति सर्वसाधारणदेखि उच्च पदस्थ व्यक्तित्वको विश्वास बढेको बताए। पूर्वराष्ट्रपति यादवलाई उपचारका लागि थप केही दिन अस्पतालमा राखिने अस्पतालले जानकारी दिएको छ।"
ललिता निवास जग्गा प्रकरण : १७ जनालाई धरौटीमा छोड्न आदेश,"काठमाडौं : जिल्ला अदालत काठमाडौंले बालुवाटारस्थिल ललिता निवास जग्गा प्रकरणमा पक्राउ परेका भाटभटेनी सुपर मार्केटका सञ्चालक मीनबहादुर गुरूङसहित १७ जनालाई धरौटीमा छोड्न आदेश दिएको छ। न्यायाधीश भोलानाथ ढकालको एकल इजलासले थुनामा रहेका १८ जनामध्ये एकजनालाई तारेखमा रिहा गर्न आदेश दिएको हो। भाटभटेनी सुपर मार्केटका सञ्चालक गुरूङलाई भने २ करोड ४६ लाख रुपैयाँ धरौटीमा छोड्न आदेश दिएको छ। थुनामा रहेका १८ जनाको बयान सकिएसँगै गत भदौ १७ गतेदेखि थुनछेक बहस सुरू भएको हो। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरूमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
भ्रष्टाचारका ठूला फाइल खोतल्दै जाने हो : मन्त्री गुरुङ,"स्याङ्जा : काननु, न्याय तथा संसदीय मामिला मन्त्री धनराज गुरुङले भ्रष्टाचारका ठूला फाइलहरु खोतल्दै जाने बताएका छन्। वीपी कोइरालाको ११०औं जनजयन्तीको अवसरमा आयोजित कार्यक्रममा बोल्दै मन्त्री गुरुङले सुशासन कायम गर्नु सरकारको लक्ष्य रहेको बताए। भ्रष्टाचार काण्डमा पार्टीको मुख नहेरी अघि बढेको जनाउँदै सरकारको रोडम्याप सुशासन भएको जोड दिए। उनले भने, सुशासन गर्न खोज्दा मन्त्री पद जान्छ भने पनि असर पर्दैन। कांग्रेस, एमाले, माओवादी, राप्रपा, समाजवादीलगायत अन्य कुनै पनि दल भनेर हुँदैन। भ्रष्टाचारका फाइल खोतल्दै जाने हो। घेराबन्दीमा पारिन्छ भने पछि केही फरक पर्दैन। अबको बाटोमा विचलित भयो भने प्रचण्ड नेतृत्वको सरकारले धेरै मूल्य चुकाउनुपर्छ। वीपीले देखाएको मार्ग हिंड्नेमात्र सच्चा कांग्रेस हुने उनको भनाइ छ।"
परराष्ट्र विज्ञसँग प्रधानमन्त्रीले गरे छलफल,"काठमाडौं : प्रधानमन्त्री पुष्पकमल दाहालले विदेश भ्रमण जानुअघि विज्ञहरूसँग छलफल गरेका छन्। प्रधानमन्त्री दाहालले आइतबार पूर्व राजदूत, परराष्ट्र सचिव र परराष्ट्र मामिलाका जानकहरूसँग छलफल गरेका हुन्। अमेरिका हुँदै चीन भ्रमणमा जान लागेका प्रधानमन्त्री दाहालले नेपाललले उठाउनुपर्ने एजेण्डाका विषयमा छलफल गरेका थिए। प्रधानमन्त्री दाहालले आजमात्रै पूर्वप्रधानमन्त्रीसहित संसदमा प्रतिनिधित्व गर्ने दलका प्रमुख नेताहरू, नेपाल सरकारका परराष्ट्र मन्त्री, पूर्व परराष्ट्र मन्त्रीहरूसँग छलफल गरेका थिए। प्रधानमन्त्री दाहाल आगामी भदौ ३० गते संयुक्त राष्ट्र संघको महासभामा भाग लिन न्युयोर्क जाँदैछन्। असोज ४ गते उनले महासभालाई सम्बोधन गर्ने कार्यक्रम छ। प्रधानमन्त्री दाहाल अमेरिकाबाट सिधै चीन भ्रमणमा जाने कार्यतालिका छ।"
सरकारले राष्ट्रिय पुँजीपतिहरूलाई दुःख दिने काम गर्यो : ओली,काठमाडौं : नेकपा एमालेका अध्यक्ष केपी शर्माले दलाल पुँजीवादीका लागि राज्यले राष्ट्रिय पुँजीपतिहरूलाई दुःख दिने काम गरेको बताएका छन्। आइतबार एमाले मुख्यालय च्यासलमा पार्टीको सहकारी तथा गरिबी निवारण विभागले आयोजना गरेको कार्यक्रममा ओलीले राज्य पुँजीलाई राज्यले संरक्षण गर्नुपर्नेमा अरुको स्वार्थका लागि राज्यले छानिछानी राष्ट्रिय पुँजीपतिहरूलाई दुःख दिने काम गरेको बताए। व्यवसाय गरेर राज्यलाई योगदान दिएका मीनबहादुर गुरुङ पक्राउ गरेर अनुसन्धान गर्नुपर्ने कुनै कारण नभएको उनले बताए। ओलीले भ्रष्टाचार र अनियमितताविरुद्ध कारबाही गर्ने नाममा सरकारले पोलिटिकल स्टन्ट गरेको तर्क गरे। उनले कोरोना र विश्वपरिवेशको अवस्थामा समस्यामा परेका व्यवसायीहरूमाथि गठबन्धन सरकार आउँदा चट्याङ परेकोजस्तो भएको बताए। राज्यको गलत नीतिका कारण अर्थव्यवस्था धरासयी हुँदा व्यसायीहरू पनि अफ्ठ्यारोमा परेको भन्दै उनले बैंकहरूलाई सहयोगी भूमिका निर्वाह गर्न आग्रह गरे। उनले कांग्रेस नीतिगत हिसावले सहकारीको पक्षमा नरहेको र माओवादीलाई पनि सहकारी नीतिप्रति सरोकार नरहेको जिकिर गरे। दुई चार क्वीन्टल सुन ल्याउनजस्तो फाइदा सहकारीमा नरहेको विचार माओवादीको रहेको उनको भनाइ छ। अध्यक्ष ओलीले जनताको आत्मनिर्भरता निर्माण गर्न सहकारीको सदूपयोग गर्नुपर्ने र यसलाई माध्यम बनाउनुपर्ने धारणा राखे। सहकारीलाई स्वार्थका आधारमा सञ्चालन गर्न खोज्दा केहि सहकारीमा समस्या देखिएको उहाको भनाइ छ।
सरकारलाई सदन र सडक दुवैबाट दबाब दिनुपर्छ : माधव नेपाल,"हेटौंडा : पूर्वप्रधानमन्त्री तथा नेकपा एकीकृत समाजवादी पार्टीका अध्यक्ष माधवकुमार नेपालले समाजवादको मिसन सफल पार्न समाजवादी मोर्चा मोर्चा तयार गरिएको बताएका छन्। आइतबार हेटौंडामा समाजवादी मोर्चाद्वारा आयोजित सन्देश सभालाई सम्बोधन गर्दै पूर्व प्रधानमन्त्री नेपालले जनहितको काम गर्न मोर्चा बनाइएको दाबी गरे। उनले भने, अब सदन र सडक दुवैबाट दबाब दिनुपर्छ। सरकारमा रहेको पार्टीले सडकमा गएर आन्दोलन गर्नु हुँदैन भन्ने मान्यता छ। तर, त्यस्तो हुँदैन। सरकारलाई सडक र सदन दुवै स्थानबाट दबाब दिनुपर्छ। त्यसकारण हामीले समाजवादी मोर्चा बनाएका हौं। हामी सरकारलाई दुवै स्थानबाट दबाब दिन्छौं। उनले संविधानको पूर्ण कार्यान्वयनको पक्षमा मोर्चाले काम गर्ने बताए। त्यस्तै भ्रष्टाचार मुक्त नेपाल, विकास तथा समृद्धि र राष्ट्रिय अखण्डताको विषय नै मोर्चाको प्रमुख उद्देश्य भएको बताए। अध्यक्ष नेपालले समाजवादी मोर्चामा आवद्ध हुन आग्रह गर्दै कार्यकर्तालाई उत्साहका साथ काम गर्न निर्देशन दिए ।"
क्रिकेटको पूर्वाधारमा सरकारले ध्यान नदिएको भन्दै अनेरास्ववियुले गर्यो विरोध प्रदर्शन,"काठमाडौं : नेपालमा क्रिकेटको पूर्वाधारमा सरकारले ध्यान नदिइएको भन्दै अनेरास्ववियुले काठमाडौंमा विरोध प्रदर्शन गरेको छ । विश्वले चिनेको खेलाडीलाई नेपाल सरकारले चिन्न नसकेको र क्रिकेट पूर्वाधारको विकासमा कुनै चासो नदिएको भन्दै अखिलले आइतबार काठमाडौंको घण्टाघरस्थित त्रिचन्द्र क्याम्पस अगाडी प्रदर्शन गरेका हुन् । उनीहरूले कीर्तिपुर क्रिकेट मैदानमा फ्लड लाइट जडान गरिने धेरै अघि तयारी भएपनि अहिलेसम्म जडान भएको भन्दै आपत्ति जनाएका थिए । प्रदर्शनमा सहभागीहरूले खेलाडीलाई उचित व्यवस्था गर्नुपर्ने,खेलाडीको घोषित पुरस्कार वितरण गर,टीयु मैदानमा फ्लड लाइट जडान गर लगायतका नारा लगाएका थिए ।"
देउवाको गुनासो : समाजवादको मर्मअनुसार अभ्यास गर्न पाइएन,काठमाडौं : नेपाली कांग्रेसका सभापति शेरबहादुर देउवाले संविधानमा उल्लेख समाजवादको मर्मअनुसार अभ्यास गर्न नपाएको बताएका छन्। आइतबार पार्टी कार्यालय सानेपामा पार्टीले आयोजना गरेको तीन दिने वीपी साहित्य महोत्सवको उद्घाटन गर्दै सभापति देउवाले नेपाल समाजवाद उन्मुख राष्ट्र भनेर संविधानमा नै लेखेको भए पनि यसको मर्मअनुसार अभ्यास गर्न नपाएको बताएका हुन्। उनले समयको अन्तरालसँगै मुलुक पनि वीपीले देखाएको प्रणालीमा अघि बढेको तर विभिन्न कारणले स्थायित्व नपाएको जिकिर गरे । कांग्रेस बहुदलीय संसदीय शासन प्रणाली र प्रजातान्त्रिक समाजवादी अर्थ व्यवस्थालाई आफ्नो मूल सिद्धान्त र आर्दश कायम गरेर अघि बढेको उनले बताए। वीपीकै चिन्तनले मुलुक समृद्ध बनाउन सकिने र प्रयत्न भइरहेको भन्दै उनले नेपालका सबै राजनैतिक दलहरूले कुनै न कुनै दृष्टिकोणले अहिले पनि वीपी विचारको अनुकरण गर्दै आएको बताए। सभापति देउवाले राज्यको सीमा र सार्वभैमिकताका लागि सबै छिमेकी मित्रराष्ट्रका समकक्षीसँग मित्रवत ढङ्गले स्वाभिमानका साथ आफ्नो मुलुकका पक्षमा बोल्नु र निर्णय गराउनु वीपीको स्वभाव रहेको जिकिर गरे। वीपी कोइरालाको ११० औँ जन्मजयन्तीका अवसरमा कांग्रेस केन्द्रीय कार्यसमितिको आयोजना एवं नेपाली लेखक संघको संयोजनमा सुरु महोत्सव भाद्र २६ गतेसम्म चल्ने कांग्रेसले जनाएको छ । कांग्रेसले जननायक वीपी कोइरालाको जन्मदिन भदौ २४ गतेलाई हरेक वर्ष वीपी जन्मजयन्तीका रूपमा मनाउँदै आएको छ ।
"ललिता निवास जग्गा प्रकरण : जवाफी बहस सकियो, थुनछेक आदेश आजै","काठमाडौं : बालुवाटारस्थिल ललिता निवास जग्गा प्रकरणमा पक्राउ परेकामाथि थुनछेक बहस सकिएको छ। जिल्ला अदालत काठमाडौंका न्यायाधीश भोलानाथ ढकालको एकल इजलासमा थुनछेक बहस सकिएको हो। प्रतिवादीका तर्फबाट बहस सकिएपछि आज सरकारी वकिलले जवाफी बहस गरेका थिए। दुवै तर्फका कानुन व्यवसायीको बहस सकिएकाले आजै थुनछेक आदेश आउने जिल्ला अदालत काठमाडौंले जनाएको छ। जिल्ला अदालतले पक्राउ परेकाहरूलाई थुनामा राख्ने कि धरौटीमा छोड्ने भन्ने आदेश जारी गर्नेछ। थुनामा रहेका १८ जनाको बयान सकिएसँगै गत भदौ १७ गतेदेखि थुनछेक बहस सुरू भएको हो। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरूमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो।ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
रक्षामन्त्री खड्का अस्पतालबाट डिस्चार्ज,काठमाडौं : उपप्रधान तथा रक्षामन्त्री पूर्णबहादुर खड्का अस्पतालबाट डिस्चार्ज भएका छन्। स्वास्थमा समस्या देखिएपछि खड्का भदौ १३ गते छाउनीस्थित नेपाली सेनाको वीरेन्द्र अस्पतालमा भर्ना भएका थिए। सोही दिन उक्त अस्पतालका कमान्डान्ट प्राविधिक सहायक रथी प्राडा भरतबहादुर भण्डारीको नेतृत्वको चिकित्सक टोलीले खड्काको प्रोस्टेट (बिपिएच) शल्यक्रिया गरेको अस्पतालले जनाएको छ। शल्यक्रियापश्चात् स्वास्थ्य लाभका लागि अस्पतालमा रहेका उपप्रधान तथा रक्षामन्त्री खड्का आइतबार साढे ३ बजे अस्पतालबाट डिस्चार्ज भएको वीरेन्द्र अस्पतालले जनाएको छ।
प्रधानमन्त्रीलाई रास्वपाको सुझाव : चीनलाई नेपालको नक्साबारे जानकारी गराउनुहोस्,"काठमाडौं : राष्ट्रिय स्वतन्त्र पार्टीले चीन भ्रमणमा जान लागेका प्रधानमन्त्री पुष्पकमल दाहाल 'प्रचण्ड' लाई सात बुँदे लिखित सुझाव दिएको छ। अमेरिका र चीन भ्रमणमा जानुअघि प्रधानमन्त्री दाहालले आइतबार बिहान बोलाएको बैठकपछि रास्वपा सांसदहरूले सात बुँदे लिखित जवाफ दिएको पार्टीका उपसभापति एवं सांसद डोरप्रसाद अर्यालले जानकारी दिए। उनले नक्साको विषयमा जनताले थाहा पाउनेगरी चीनसँग धारणा राख्न प्रधानमन्त्रीलाई सुझाव दिएको बताए। केही समयअघि चीनले आफ्नो नक्सामा छिमिकी मुलुकको नक्सा सार्वजनिक गर्दा नेपालको पुरानै नक्सा नै राखेको थियो। सो विषयलाई लिएर पछिल्लो समय आलोचना हुँदै आएको छ। 'पछिल्लो समय चीनले सार्वजनिक गरेको नेपालको नक्साको विषयमा जनताले थाहा पाउने लेभलमा देशको धारणा राख्नुपर्यो भन्ने सुझाव दिएका छौं,'उनले भने,' बोर्डर खुला गर्ने विषयमा पनि छलफल गर्न भनेका छौं। अर्को कुरा भारत भ्रमणमा अनुशासन र जम्बो टोलीका विषयमा कुरा उठेकाले यस विषयमा पनि सचेत हुन आग्रह गरेका छौं।' बैठकमा प्रधानमन्त्री दाहालले निकै महत्वपूर्ण सुझावहरू प्राप्त भएकाले आसन्न चीन भ्रमणलाई बढिभन्दा बढी फलदायी बनाउने प्रयास गर्ने बताएका थिए। प्रधानमन्त्री तथा मन्त्रिपरिषद्को कार्यालय सिंहदबारमा बसेको बैठकमा संसदमा प्रतिनिधित्व गर्ने दलका प्रमुख नेताहरू,परराष्ट्र मन्त्री,पूर्वपरराष्ट्र मन्त्रीहरू सहभागी थिए। प्रधानमन्त्री दाहाल आगामी भदौ ३० गते संयुक्त राष्ट्र संघको महासभामा भाग लिन न्युयोर्क जाँदै छन्। त्यहाँ असोज ४ गते महासभालाई सम्बोधन गर्नेछन्। प्रधानमन्त्री दाहाल त्यहीबाटै चीन भ्रमणमा जाने कार्यतालिका रहेको छ।"
"प्रचण्डलाई विप्लवको आग्रह तपाईँ सरकार सम्हाल्नुहोस्, म सडकबाट लड्छु","हेटौंडा : नेपाल कम्युनिष्ट पार्टी (नेकपा)का महासचिव नेत्र विक्रम चन्द विप्लवले दलाल र पुँजीपति वर्गविरुद्धको लडाईँ जारी रहेको बताएका छन्। आइतबार हेटौंडामा समाजवादी मोर्चाद्वारा आयोजित सन्देश सभालाई सम्बोधन गर्दै महासचिव विप्लवले दलाल र पुँजीपति वर्गले अझै पनि मुलुकमा सुशासन कायम भएको हेर्न नचाहेको भन्दै आफूहरूको लडाईँ अहिले नै नरोकिने दाबी गरे। उनले प्रधानमन्त्री प्रचण्डलाई आग्रह गर्दै भने, तपाईँ सरकार सम्हालेर सरकारबाटै लड्नुहोस्, सडकबाट म लड्छु। उनले सरकारले मन्त्रिपरिषद्मा जनचाहना अनुरूपका प्रस्ताव गरे आफूले सडकबाट साथ दिने प्रतिबद्धता जनाए। उनले भने, समाजमा अहिले पनि क्रान्ति जारी नै छ। मानिसहरूले न्याय खोज्दाखोज्दा थाकेपछि विद्रोहको परिणामा जनयुद्ध थियो। जनताका चाहनालाई समयमै सम्बोधन, संगठित गर्न सकिएन भने विद्रोहमा बदलिन्छन्। उनले अब पुनः एउटा अर्को इतिहास रच्ने वेला आएको बताए। उनले समाजवादी मोर्चा देशलाई निकास दिन गठन भएको समेत बताए।"
सरकारले दबाब महसुस गरिरहेको छ : प्रधानमन्त्री दाहाल,"हेटौंडा : प्रधानमन्त्री पुष्पकमल दाहालले सरकारले दबाब महसुस गरिरहेको बताएका छन्। आतबार हेटौंडामा समाजवादी मोर्चाले आयोजना गरेको सन्देश सभालाई सम्बोधन गर्दै दाहालले सरकार भ्रष्टाचार, बेथिती र कुशासनविरुद्धको अभियानमा भएकाले सरकार र आफूविरुद्ध दबाब बढाउन एक समूह नै लागिपरेको बताएका बताए। उनले भने, सरकारविरुद्ध एक प्रकारको दबाब महसुस भइरहेको छ। उनले परिवर्तनको रक्षा र समाजवादी अभियानलाई अगाडि बढाउन समाजवादी मोर्चा गठन भएको बताउँदै आज बागमती प्रदेश स्तरीय कमिटीसमेत घोषणा हुने बताए। उनले आफूविरुद्ध सर्वोच्च अदालतमा परेको मुद्धा सामान्य नभएको टिप्पणी गरे। दाहालले आफू प्रधानमन्त्री भएपछि पटकपटक अदालतमा मुद्दा परेको भन्दै चिन्ता व्यक्त गरे।"
जी२० ले जोड दिनैपर्ने जलवायु परिवर्तनका मुद्दा,"सहभागी मुलुकहरू आर्थिक हिसाबले मात्र नभएर अन्य हिसाबले पनि शक्तिशाली भएकाले उनीहरूले कुनै सहमति जुटाउनु अर्थपूर्ण हुन्छ। काठमाडौं : विश्वव्यापी रूपमा हेर्दा ८० प्रतिशत कार्बन उत्सर्जन गर्ने मुलुकहरू एउटै मञ्चमा छलफलकोे तयारीमा छन्। (हालसम्मको तथ्यांकमा रसिया र चीनबाहेक)। नयाँ दिल्लीमा भइरहेको जी२० सम्मेलनमा सहभागी हुने देशहरूले आआफ्नो ठाउँबाट थोरै मात्रै कार्बन न्यूनीकरण गरे पनि त्यसको प्रतिफल उल्लेखनीय हुन्छ। त्यसैगरी कार्बन घटाउने तथा आर्थिक विषयमा पनि उनीहरूको प्रतिबद्धता महत्वपूर्ण हुन्छ। किनभने ती देशहरूले विश्वको ८५ प्रतिशत अर्थतन्त्र ओगटेका छन्। जलवायुजन्य (लस एन्ड ड्यामेज) हानीनोक्सानीलाई सम्बोधन गर्न आनाकानी गर्दै आएका यी शक्ति राष्ट्रहरूको प्रतिबद्धता अर्थपूर्ण हुन्छ। जी२० सम्मेलन मुख्यतः शक्ति राष्ट्रहरूबीच आर्थिक विकासको साझेदारीको विषयमा छलफल हुने भए पनि जलवायु परिवर्तनका विषय पनि प्राथमिकतामा राख्नुपर्ने देखिन्छ। यसपटक प्राथमिकतामा परेका ६ वटा मुद्दाहरूमा हरित विकास, जलवायुवित्त, उत्थानशीलता, वातावरण तथा दिगो जलवायु पनि समावेश छन्। जलवायु विश्लेषक दक्षिण एसिया कार्यालयका निर्देशक तथा अतिकम विकासोन्मुख मुलुकहरूका सल्लाहकार समूहका प्रमुख मन्जित ढकालले जी२० को बैठकमा जलवायुसम्बन्धी सकारात्मक सन्देश आएन भने त्यसको असरले नोभेम्बर ३० देखि दुबईमा हुने (कोप२८) जलवायु सम्मेलनमा ठूलो धक्का लाग्ने बताउँछन्। ढकालका अनुसार संयुक्त राष्ट्र संघको सेक्रेटरी जेनेरल एन्टेनीओ गुटरसले जी२० राष्ट्रहरूलाई अब बुझाउने प्रतिबद्धतामा कार्बन घटाउने योजना (क्वाइन्टिफाइड इमिसन टार्गेट) मा ठ्याक्कै कति प्रतिशत घटाउने हो प्रतिबद्धता लिएर आउन अनुरोध गरेका छन्। ढकालले भने, त्यो अनुरोधलाई यी मुलुकहरूले रेस्पोन्स गर्छन कि गर्दैनन्, हेर्नलायक हुनेछ उनले थपे, उनीहरूले गरेको सकारात्मक प्रतिबद्धताले संयुक्त राष्ट्रसंघमा हुने जलवायु वार्तामा सहयोग पुग्नेछ। जी२० का सहभागी मुलुकहरू आर्थिक हिसाबले मात्र नभएर अन्य शक्तिका हिसाबले पनि शक्तिशाली भएकाले उनीहरू एक ठाउँमा आएर कुनै सहमति जुटाउनु अर्थपूर्ण हुने उनको उनको तर्क छ। ढकालका अनुसार, एक थरीले संयुक्त राष्ट्र संघमा छलफल भइरहेका विषयहरू बाहिर किन बहस गर्ने भन्ने धारणा ल्याए पनि त्यहाँबाट आएका विषयहरूले कोप सम्मेलनमा निर्णय गराउन सहयोग पुग्ने उनी बताउँछन्। जलवायुसँग कुनै पनि काम गर्नका लागि आर्थिक चुनौती रहन्छ। यस्ता मञ्चबाट आर्थिक हिसाबले सम्पन्न राष्ट्रहरूको आफ्नो जिम्मेवारीका बारेमा पनि केही प्रतिबद्धताहरू आउनुपर्ने हुन्छ। उनीहरूको साझा धारणा महत्वपूर्ण हुन्छ। लस एन्ड ड्यामेज फन्ड (हानिनोक्सानी कोष) का बारेमा छलफल गरे राम्रो हुने उनी बताउँछन्। जलवायुको असरले कतिपय देशहरूको अर्थतन्त्रमा परेको असर र जलवायु परिवर्तन रोक्नका लागि गरिने क्रियाकलापलका लागि आर्थिक चुनौती उत्तिकै छ। कोइला उत्पादन गर्ने राष्ट्रहरूका लागि हरितग्रृह ग्यास घटाउँदा आर्थिक अवस्थामा असर गर्न सक्छ। तर, अवसर पनि सँगसँगै हुने भएकाले जतिछिटो स्वच्छ ऊर्जा, विद्युतीय सवारीमा गएमा थप फाइदा हुने छन्। जलवायु र अर्थसँग सम्बन्धित रहेकाले यस्ता विषय जी२० मा आउने अपेक्षा ढकालको छ । जी२० का सहभागीमध्ये आधामुलुकहरू धनी हुन् भने आधामुलुक विकासोन्मुख छन्। करिब १० वटा मुलुक विकासोन्मुख छन्। त्यसैले आर्थिक हिसाबले खेल्नुपर्ने भूमिका जी२० ले खेल्नुपर्ने हुन्छ। तर, अर्का जलवायु तथा जलाधारविज्ञ, मधुकर उपाध्यायले भने, जलवायु आफैंमा ठूलो राजनैतिक निर्णय हो र जलवायु परिवर्तन भन्नेबित्तिकै शक्तिराष्ट्रहरूको टाउको दुखाई बन्ने गरेको छ। जी२०, आर्थिक अवस्था सुधार गर्ने तथा फ्रेमवर्क बनाउने संस्था भएको हिसाबले विगतमा उत्सर्जन घटाउने, तेल उद्योग, कोइला खानी बन्द गर्नुपर्ने (फेजआउट गर्ने) लगायतका कुरा भएका पनि कार्यान्वयन भएको छैन। हुन त सन् २०७० सम्ममा आफना प्रतिवद्धता पूरा गर्ने भनिए पनि उनीहरूले त्यसमा खासै चासो देखाएका भने छैनन्। यसपटक जलवायुजन्य दुर्घटनाहरू हेर्दा संसारका कुनै ठाउँ छैन बाँकी रहेन। नेपालको मुस्ताङको घटनादेखि भारत, चीन, जापान, युरोप, क्यानाडा, अमेरिका सबैतिर घटना भयो। गतवर्षको कोप सम्मेलनबाट आगामी कोप २८ मा हानीनोक्सानीका विषय केन्द्रित हुने देखिन्छ। तर, त्यसमा जलवायुवित्त प्रवाह गर्न भारतलगायत जलवायुमा संवेदनशील एजेन्सीहरू यस विषय जी२० मा उठाउनुपर्ने माग गर्दै आएका छन्। तर जी२० को आयोजक मुलुकहरू जलवायु परिवर्तनको विषय बैठकमा महत्वका साथ छलफलमा नल्याउने मनस्थितीमा रहेको बुझिएको छ। उपाध्यायले थपे भारतीय संस्थाहरूले यस्ता विषय उठाउन दबाब दिइरहेको भन्ने सुनिएको उपाध्यायले बताए। भारतीय एजेन्सीहरूले यस्ता विषय उठान गर्न माग गरेपनि जलवायुको विषयमा खास निर्णय नहुने वातावरण सिर्जना भएको उनको बुझाई छ। कप २८ मा यी सबै एजेन्डा उठिहाल्छ भनेर उनीहरूले जलवायुको विषयमा कुनै निर्णय गर्ने मनस्थिति नदेखिएको आफूले बुझेको उपाध्यायले बताए। तर, जी२० मुलुकले छलफलमा हानीनोक्सानी र उत्सर्जन घटाउने विषयलाई बेवास्ता गरे पनि कुनै पनि वार्ताहरूबाट यी विषय हराउन नसक्ने उनको तर्क छ। उनले भने, ग्लोबल साउथका देशहरूले हानीनोक्सानीको बारेमा साझा प्रतिबद्धता खोज्नेछ। जलवायुको विषयलाई प्रमुख प्राथमिकतामा राखोस भन्ने सबैको धारणा भए पनि त्यस्तो नगर्न सक्छन्। उपाध्यायका अनुसार हाल जी२० मा जलवायुका विषय प्राथमिकतामा परेन भने जलवायु सम्मेलनमा पनि शक्ति मुलुकहरूले यस्ता विषय छायामा पार्नेसक्नेमा उनले शंका व्यक्त गरे। सन् २०३० मा देखिने गरी उत्सर्जन घटाउन जलवायु परिवर्तनसम्बन्धी अन्तरसरकारी समूह (आईपीसीसी) ले जोड दिएको छ। तर यी राष्ट्रहरूले प्रगती गरेका छैनन्। यसपटकको बैठकमा प्रमुख दुई शक्तिराष्ट्र रसिया र चीनका प्रमुख अनुपस्थित हुनुले पनि बैठकको महत्व कति हुन्छ भन्ने देखाउने उनले प्रष्ट्याए।"
आजदेखि ३ दिनसम्म बिपी साहित्य महोत्सव हुने,"बिपी कोइरालाको जन्मजयन्तीका अवसरमा कांग्रेस केन्द्रीय कार्यसमितिको आयोजना एवं नेपाली लेखक सङ्घको संयोजन एवं नेपाल सांस्कृतिक महासङ्घ, निरन्तर शनिबार र फाइनआर्टको सहयोगमा भदौ २६ गतेसम्म पार्टी केन्द्रीय कार्यालय सानेपामा बिपी साहित्य महोत्सव हुन लागेको हो । काठमाडौं : नेपाली कांग्रेसले पार्टीका संस्थापक नेता तथा प्रथम जननिर्वाचित प्रधानमन्त्री जननायक विश्वेश्वरप्रसाद कोइरालाको ११०औँ जन्मजयन्तीको अवसरमा आइतबारदेखि तीन दिनसम्म बिपी साहित्य महोत्सव, २०८० आयोजना गर्दैछ । महोत्सवको सम्पूर्ण तयारी पूरा भएको र यही भदौ २४ गते बिहान ९ बजे कांग्रेसका सभापति एवं पूर्वप्रधानमन्त्री शेरबहादुर देउवाबाट महोत्सवको उद्घाटन गरिने कांग्रेस पार्टी कार्यालयले जनाएको छ । बिपी कोइरालाको जन्मजयन्तीका अवसरमा कांग्रेस केन्द्रीय कार्यसमितिको आयोजना एवं नेपाली लेखक सङ्घको संयोजन एवं नेपाल सांस्कृतिक महासङ्घ, निरन्तर शनिबार र फाइनआर्टको सहयोगमा भदौ २६ गतेसम्म पार्टी केन्द्रीय कार्यालय सानेपामा बिपी साहित्य महोत्सव हुन लागेको हो । कांग्रेस केन्द्रीय कार्यसमितिको गत साउन २ देखि १० गतेसम्म भएको बैठकले बिपी जन्मजयन्तीका अवसरमा बिपी साहित्य महोत्सव आयोजना गर्ने निर्णय गरेको थियो । कांग्रेसले जननायक बिपी कोइरालाको जन्मदिन भदौ २४ गतेलाई हरेक वर्ष बिपी जन्मजयन्तीका रूपमा मनाउँदै आएको छ । राष्ट्रियता, लोकतन्त्र तथा समाजवादका क्षेत्रमा उनले पुर्याएको अतुलनीय योगदान नेपाली राजनीतिक इतिहासमा अजर र अमर रहेको छ । आजको राजनीतिक परिवेशमा समेत बिपी विचारको महत्व उत्तिकै सान्दर्भिक छ । विश्वेश्वरप्रसाद कोइरालाका नामले नेपाली साहित्याकाशमा पनि उनी शीर्ष स्थानमा छन्। तीन दिनसम्म चल्ने महोत्सवमा कविता साँझ, गजल साँझ, साङ्गीतिक साँझ, चित्रकला प्रदर्शनी, वृत्तचित्र प्रदर्शनी, ऐतिहासिक फोटो प्रदर्शनीलगायत कार्यक्रम हुने कांग्रेसका सूचना, सञ्चार तथा प्रचार विभागका प्रमुख मीनबहादुर विश्वकर्माले जानकारी दिए। पहिलो दिन बिहान हाइज्याकिङ फर डेमोक्र्यासी वृत्तचित्र प्रदर्शन गरी सुरु हुनेछ । त्यसपछि बिपीको साहित्य सिर्जना र जीवन दर्शन विषयमा अभि सुवेदीले सम्भाषण दिनेछन्। त्यसपछि बिपीका दृष्टिमा बिपी, बिपीका आख्यानमा मनोविश्लेषण, साहित्यमा पर्यावरण, नेपालको मातृभाषा साहित्य शीर्षकका आख्यान र साहित्यमा अलग अलग सत्र सञ्चालन हुने पार्टी कार्यालयले जनाएको छ । पहिलो दिनको अन्तिममा २० कविबाट कविता साँझको आयोजना गरिने छ । दोस्रो दिन भदौ २५ गते बिहान वीर गणेशमान चलचित्र प्रदर्शन गरी महोत्सवको सुरुआत गरिनेछ । मार्क्स, गान्धी र बिपी, आजको लोकतान्त्रिक समाजवादको खोज विषयमा आनन्द कुमारले सम्भाषण दिने छन् । त्यसपछि बिपीले नपाएका १५ वर्ष, बिपीका आख्यानमा मधेस, अन्तर्राष्ट्रिय राजनीति र कूटनीतिमा बिपी, युवा स्रष्टामा बिपी पठन शीर्षकका आख्यान र साहित्यमा प्रवचन तथा छलफल हुनेछन् । दोस्रो दिनको अन्तमा ३० जना गजलकारबाट गजल साँझको आयोजना हुने छ । तेस्रो दिन भदौ २६ गते बिहान तीन घुम्ती चलचित्र प्रदर्शनबाट महोत्सवको सुरुआत गरिने छ । त्यसपछि बिपीको समाजवादी परिकल्पनामा शिक्षा विषयमा केदारभक्त माथेमाले सम्भाषण दिनुहुनेछ । त्यसपछि समावेशीता, समाजिक रुपान्तरण र बिपी, समय र सबाल्र्टन, बिपीका आख्यानमा नारी, परिवारले बुझेका बिपी विषयमा अलग अलग सत्र सञ्चालन हुनेछन् । तेस्रो तथा महोत्सवको अन्तिम दिनमा धन्यवाद ज्ञापन र साङ्गीतिक साँझसँगै महोत्सवको समापन गरिने पार्टी कार्यालयले जनाएको छ । पहिलोपटक आयोजना गर्न थालिएको यस साहित्य महोत्सवमा कांग्रेसले सहभागिताका लागि प्राज्ञिक तथा विद्वान् वुद्धिजीवी, अध्येता एवं राजनीतिका अतिरिक्त लेखन साहित्यमा रुचि राख्ने सम्पूर्णलाई अनुरोध गरेको छ ।"
स्थायी सत्ता संघीयतामा जान आनाकानी,"विधेयक संसद्मा लैजाने निर्णय भए पनि पारित हुनेमा ढुक्क हुने स्थिति भने छैन। हालै मात्र सरकारले विधेयक ल्याउने तयारी गरेपछि अनेक चलखेल भएका थिए। प्रधानमन्त्री पुष्पकमल दाहाल प्रचण्डले नै विधेयकमा चलखेल भएको भन्दै केही दिन रोक्नु परेको भन्दै निरीहता जनाएका थिए। काठमाडौं : आठ वर्षपछि बल्लतल्ल निजामती कर्मचारीलाई व्यवस्थित गर्ने विधेयक संसद्मा लैजाने निर्णयमा सरकार पुगेको छ। ०७२ मा बनेको संविधानले संघीयता लागू गरे पनि निजामती सेवालाई छोएको थिएन। अर्थात्, स्थायी सरकार ८ वर्ष अलमलमै बस्यो। निजामतीको खाका कस्तो हुने ? संघ, प्रदेश र स्थानीय तहमा कर्मचारी व्यवस्थापन केकसरी गर्ने भन्नेमै गलफति चल्यो। भदौ २१ गतेको मन्त्रिपरिषद् बैठकले संघीय निजामती सेवाको गठन, सञ्चालन र सेवाको सर्तसम्बन्धी विधेयक २०८० लाई संसद्मा पेस गर्ने निर्णय गरेको छ। विधेयक संसद्मा लैजाने निर्णय भए पनि पारित हुनेमा ढुक्क हुने स्थिति भने छैन। किनभने यसअघि पनि संसद्ले अन्तिम चरणमा पुर्याएको विधेयक सरकारले एकाएक फिर्ता लिएको थियो। हालै मात्र पनि सरकारले विधेयक ल्याउने तयारी गरेपछि अनेक चलखेल भएका थिए। प्रधानमन्त्री पुष्पकमल दाहाल प्रचण्डले नै विधेयकमा चलखेल भएको भन्दै केही दिन रोक्नु परेको भन्दै निरीहता जनाएका थिए। संविधान जारीपछि ७ जना संघीय मामिलामन्त्री बने। प्रत्येकले निजामती सेवालाई व्यवस्थित बनाउने ऐन निर्माणलाई जोड दिए। तर, सकेनन्। मन्त्रालयमा ७ जना सचिव फेरिए। उनीहरूको जोडबल पनि यसमै रह्यो। तर, मूर्तरूप पाएन। २०७५ मै पहिलो प्रयास २०७५ सालमै संघीय मामिला तथा सामान्य प्रशासनमन्त्री लालबाबु पण्डितले पहिलोपल्ट निजामती सेवा विधेयक संसद्सम्म पुर्याएका थिए। २०७५ माघ २७ गते संसद्मा दर्ता भयो। त्यसयता आधादर्जन मन्त्री र सचिव फेरिए। ऐन बन्नुको सट्टा कुनै न कुनै बखेडा झिकेर विधेयकलाई भकुन्डो जस्तै बनाइयो। संघीयता लागू भए पनि कर्मचारी व्यवस्थापन नहुँदा संघीयता कार्यान्वयन नै प्रभावित बनेको तर्क विज्ञहरूको छ। विज्ञहरूका अनुसार एकात्मक र केन्द्रीकृत मानसिकता पनि ऐन बन्न नसक्नुको प्रमुख कारण हो। किनभने एकात्मक मानसिकताको राजनीतिक नेतृत्व र कर्मचारी नेतृत्व संघीयता संरचना जान चाहँदैन जसको परिणाम यो ऐन अल्झिरहेको हो। पूर्वमुख्यसचिव विमल कोइराला सरकारले संघीय निजामती सेवा ऐनलाई संघीयतामा लैजाने आँट नगरेको बताउँछन्। ऐन नहुँदा यो सब भइरहेको छ। स्वार्थ समूह र कर्मचारीका राजनीतिमा सरकार परिरहेको छ, उनले भने। सरकारले यस विषयमा विज्ञसँग छलफल नै नचलाएको कोइरालाको दाबी छ। स्वार्थ समूहभन्दा बाहिरका मान्छेसँग पनि छलफल चलाउनु पथ्र्यो तर सरकारले त्यो गरेन। कर्मचारीकै राजनीतिमा सरकार फस्यो, उनले भने, निजामती सेवाको उच्च ओहोदामा पुगेर हाल सेवामै रहेकासँग स्वार्थ हुन्छ, नभएका मानिस छलफल गराउनु पर्ने हो। मुलुक संघीयतामा गएपछि संघीयताको संरचना कसरी बलियो बनाउने भन्ने विषयमा राज्यले निर्णय गर्नुपर्ने उनको तर्क छ। उनले भने, ऐन नआउँदा कर्मचारी वृत्तमा अन्योलता छ। निर्णय गर्ने क्षमतामा ह्रास आएको छ। अहिले सरकारले निजामती सेवा दिवसको अघिल्लो दिन संघीय निजामती सेवा ऐन संसद्मा पेस गर्ने निर्णय गरेर नयाँ सन्देश दिन खोजेको छ। तर, सरकारको प्रयासले सफलता पाउने नपाउने हेर्न समय कुर्नुपर्ने देखिएको छ। पूर्वसचिव एवं सुशासनविद् शारदाप्रसाद त्रिताल यो ऐन बन्नेमा अझै पूर्ण विश्वास गर्न सकिने अवस्था नरहेको बताउँछन्। सरकारले जबरजस्ती गरेर नै पारित गरे भिन्नै कुरा हो, नत्र गाह्रो छ, उनले भने। सरकारले यति लामो समयसम्म पनि यो ऐनको विषयमा बाहिरका विज्ञसँग छलफल र उनीहरूबाट अध्ययन अनुसन्धान तथा विश्लेषण गराउने काम नै नगरेको भन्नेमा त्रितालको सहमति छ। पार्टी निकटका ट्रेड युनियनको स्वार्थअनुसार यो विधेयक आए पनि संघीयता कार्यान्वयनको लामो समयसम्म स्थायी सरकार भनेर कर्मचारीतन्त्रको मूल कानुन लरबरिरहेको हो। राजनीतिक इच्छाशक्ति नहुँदा संघीय निजामती सेवा ऐन विगत पाँच वर्षदेखि अलपत्र छ। बल्ल दोस्रोपटक संसद्मा पेस गर्ने निर्णय भएको छ। संसद्ले कति समय लगाएर यो पास गर्ने थाहा छैन, पूर्वसचिव त्रितालले थपे, पछिल्लो १०१५ वर्षबीच प्रशासन भातभुंग नै भएको छ। आधारभूत मापदण्ड बनाएर त्यसैको आधारमा ऐन बनाउनु पर्नेमा राजनीतिक नेतृत्व र कर्मचारी नेतृत्वले आफ्नो स्वार्थ हेरेका कारण समस्या आएको सम्बन्धित क्षेत्रका विज्ञको तर्क छ। सुशासनविद् एवम् पूर्वसचिव पूर्णचन्द्र भट्टराई कर्मचारीको कानुन बनाउने विषयलाई अनावश्यक हाउगुजी बनाइएको बताउँछन्। नीति निर्माण सैद्धान्तिक रूपमा टुंग्याएर मात्रै ऐन निर्माणमा जान उनको सुझाव छ। पहिला त सिद्धान्त तयार हुनुपर्यो, अनि यसलाई टुंग्याउँदा राम्रो हुन्छ। एउटा सरकार आउँछ, एउटा कुरा ल्याउँछ, सरकार फेरिएपछि कुरा फेरिन्छ। यसरी कहाँ ऐन बन्छ त ? प्रश्न गर्दै उनले भने, आफूनिकटको स्वार्थ पूर्ति गर्न मात्रै हाउगुजी बनाइएको छ। यो ऐन बनाउन विभागीय मन्त्रालयका आधादर्जन मन्त्री र सचिव हेरफेर भइसकेको छ। कानुन निर्माण गर्ने संसद्को पहिलो कार्यकाल सकिएर दोस्रो कार्यकाल पनि ९ महिना बितिसकेको छ। अघिल्लो पटक संसदीय समिति (राज्य व्यवस्था तथा सुशासन समिति)लामो खच्चिपच्ची भएको थियो। समितिको बैठक करिब ६० पटक बसेको थियो। समितिका तत्कालीन सभापति शशि श्रेष्ठकै पालामा प्रतिवेदन तयार भएर प्रतिनिधिसभामा दफावार छलफलका लागि पेस भएको थियो। विधेयक पेस गर्ने तत्कालीन सरकारको मर्मभन्दा फरक प्रतिवेदन आएपछि यो विधेयकको दफाबार छलफल संसद्मा अघि बढेन। उल्टै फिर्ता भयो। संविधानअनुसार दुईपल्ट संसदीय निर्वाचन भयो। तेस्रो सरकारले काम गरिरहेको छ तर एउटै ऐनको विधेयक दुईदुईपल्ट पेस हुने अवस्थामा पुगेको छ। सात मन्त्री र सचिव फेरिए, ऐन आएन अघिल्लो संसद् अवधिमा संघीय मामिला तथा सामान्य प्रशासन मन्त्रालयले पाँच मन्त्री पाएको थियो। मन्त्री राजेन्द्रप्रसाद श्रेष्ठले त संसदीय समितिबाट पारित भएर प्रतिनिधिसभामा दफाबार छलफलका लागि पुगेको विधेयक नै फिर्ता गरेका थिए। निवर्तमान मन्त्री अमनलाल मोदीले मन्त्री हुनेबित्तिकै निजामती सेवा ऐन ल्याउने घोषणा गरे तर उनले पनि सकेनन्। उनी पदमुक्त भएपछि जनमत पार्टीकी अनिता देवी मन्त्री भएकी छन्। मन्त्रिपरिषद्को निर्र्णयअनुसार अनिता देवीको कार्यकालमा विधेयक संसद्मा पेस हुने भएको छ। पूर्वसचिव त्रिताल सरकारको प्राथमिकतामा यो मन्त्रालय नपरेको बताउँछन्। उनी प्रशासन नबुझेको मान्छे मन्त्री नभएको कारण ऐन आउन नसकेको टिप्पणी गर्छन्। यो मन्त्रालय प्रमुख पार्टी र जिम्मेवार नेतालाई दिइँदैन, प्रधानमन्त्रीभन्दा अलग पार्टीका मन्त्री हुन्छन्, उनीहरूले प्रधानमन्त्रीलाई भेट पनि पाउँदैनन्, अनि कसरी यो ऐन बन्छ ? कर्मचारी प्रशासन राम्रो कसरी हुन्छ ? उनको प्रश्न छ। यो मन्त्रालय राम्रो बनाउने हो कि प्रधानमन्त्री आफैंले राख्नुपर्छ कि दोस्रो वरियाताक्रमको मन्त्रीलाई जिम्मा दिनुपर्ने उनको भनाइ छ। निजामती सेवा विधेयक संसद्मा प्रस्तुत भएयता बनेका क मन्त्रीहरू ख सचिवहरू यस्तो बन्दैछ संघीय निजामती सेवा ऐन संघीयताको मर्मअनुसारको कानुन बनाउने विषयमा मतभेद देखिएका कारण यो ऐन अड्किएको हो। प्रदेश सचिव र प्रमुख प्रशासकीय अधिकृतबारे झमेलाले ऐन अगाडि बढ्न नसकेको हो। एउटा पक्ष प्रदेश सचिव र प्रमुख प्रशासकीय अधिकृत संघीय कर्मचारी हुनुपर्ने पक्षमा छन् केही दुवै पद प्रदेश वा स्थानीय सेवाबाट हुनुपर्ने पक्षमा छन्। सत्तारुढ दलभित्र पनि ऐनको विषयमा एकमत छैन। प्रस्तावित संघीय निजामती सेवाको गठन, सञ्चालन र सेवाको सर्तसम्बन्धी ऐनअनुसार अब कर्मचारीतन्त्रमा तहगत प्रणाली हुनेछ। हाल कर्मचारी प्रशासनमा श्रेणीगत प्रणाली छ। विशिष्ट श्रेणीको १३ तहसम्म कायम गर्ने प्रस्ताव गरिएको छ। मुख्य सचिवलाई भने तहअन्तर्गत राखिएको छैन। प्रस्तावित मस्यौदाअनुसार राजपत्रअनंकित द्वित्तीय (खरिदार)का सहायक ४ तहमा, राजपत्रअनंकित प्रथम(नासु)का सहायक ५ तहमा, राजपत्रांकित तृतीय तह(शाखा अधिकृत)लाई ६, ७ र ८ तह, राजपत्रांकित द्वितीय श्रेणी(उपसचिव)का ९ र १० तहमा, राजपत्रांकित प्रथम श्रेणी(सहसचिव)का ११ र १२ तह र राजपत्रांकित विशिष्ट(सचिव) १३ तह हुनेछ। कर्मचारीको प्रवेश बिन्दु ४ तह, ७ तह र ९ तह हुने व्यवस्थाको प्रस्ताव गरिएको छ। एक श्रेणीभित्रको एक तहबाट अर्को तहमा पदोन्नति हुन ७ वर्ष लाग्ने छ। सहसचिव सतप्रतिशत बढुवाबाट प्रस्तावित ऐनमा सहसचिव सतप्रतिशत बढुवाबाट आउने व्यवस्था गरिएको छ। सहसचिव खुलाबाट पनि आउनुपर्ने विषयलाई निषेध गर्न खोजिएको छ। निजामती सेवा ऐन २०४९ मा १० प्रतिशत खुलाबाट आउने व्यवस्था गरिएको थियो। आन्तरिक प्रतिस्पर्धाबाट २० प्रतिशत पदपूर्तिको व्यवस्था थियो। वहालवाला कर्मचारीहरू प्रणालीभन्दा बाहिरको व्यक्ति सहसचिव बनेको मन पराउँदैनन्, ती व्यक्तिको कार्य क्षमता नै नहुने टिप्पणी गर्छन्। उनीहरूको स्वार्थअनुसार सहसचिवमा रहेको खुलाको व्यवस्था हटाउन खोजिएको छ। लोकसेवा आयोगले अन्तरतह प्रतिस्पर्धाबाट १० प्रतिशत र बढुवाबाट ९० प्रतिशत पदपूर्ति गर्नुपर्ने सुझाव दिएको छ। जसले गर्दा प्रदेश तथा स्थानीय तहमा रहेका प्रतिभावान कर्मचारीहरूलाई संघीय निजामती सेवामा आकर्षित गर्न सकिने लोक सेवाको परामर्शमा छ। तर, सरकारले त्यतातिर ध्यान नदिएको देखिन्छ। प्रमुख प्रशासकीय अधिकृत प्रदेशस्तरीय स्थानीय सेवाबाट स्थानीय तहको प्रमुख प्रशासकीय अधिकृत विषय जटिल छ। विगतमा यो ऐन अड्किनुको एउटा कारण पनि यही हो। प्रमुख प्रशासकीय अधिकृत संघीय कर्मचारी नै हुनुपर्ने मत बलियो रहँदै आएको छ। कांग्रेस र एमाले विगतदेखि नै यो पक्षमा थिए तर नेकपा (माओवादी केन्द्र) लगायतका साना दल यसको विपक्षमा छन्। एमालेबाट मन्त्री भएका लालबाबु पण्डितले प्रमुख प्रशाकीय अधिकृत संघीय कर्मचारी नै हुनुपर्ने मस्यौदा संसद्मा पेस गरेका थिए। हालको मस्यौदामा प्रमुख प्रशासकीय अधिकृतको पद प्रदेश स्तरीय स्थानीय सेवाको पद हुने प्रस्ताव गरिएको छ। महानगरपालिका र उपमहानगरपालिकामा ११ औं तहको कर्मचारी प्रमुख प्रशासक हुने व्यवस्था मस्यौदामा छ। नगरपालिकामा १० औं तहको कर्मचारी राख्ने प्रस्ताव छ। सो उपलब्ध नभएमा राजपत्रांकित द्वितीय वा नवौं तहमा ३ वर्ष अनुभव बटुलेका कर्मचारी हुने प्रस्ताव गरिएको छ। त्यस्तै गाउँपालिकामा ८ तहको कर्मचारी वा त्यस्तो कर्मचारी उपलब्ध नभएमा राजपत्रांकित तृतीय श्रेणी वा ७ तहमा तीन वर्ष पूरा गरेको हुनुपर्ने प्रस्ताव छ। कर्मचारीकै राजनीतिमा सरकार फस्यो । अनि ऐन नआउँदा कर्मचारी वृत्तमा अन्योलता छ। निर्णय गर्ने क्षमतामा ह्रास आएको छ।विमल कोइराला, पूर्वमुख्यसचिव संघीय निजामती सेवा ऐन बन्नेमा अझै पूर्ण विश्वास गर्न सकिने अवस्था देखिँदैन। सरकारले जबरजस्ती गरेर नै पारित गरे भिन्नै कुरा हो, नत्र गाह्रो छ ।शारदाप्रसाद त्रिताल, पूर्वसचिव एवं सुशासनविद् सम्बन्धित सेवा समूहको प्रदेशस्तरको कर्मचारी उपलब्ध नभएमा नेपाल सरकारले निजामती सेवाका समान तहका कर्मचारी प्रमुख प्रशासकीय अधिकृतका रूपमा कामकाजका रूपमा खटाउने मस्यौदामा उल्लेख छ। लोकसेवा आयोगले स्थानीय तहको प्रमुख प्रशासकीय अधिकृत संघीय निजामती सेवाको पद हुने प्रावधान राखी सोहीबमोजिम अन्य व्यवस्था मिलाउने सुझाव दिएको छ। संघबाट खटाइएका प्रमुख प्रशासकीय अधिकृत खटिएका स्थानीय तहमा बेरूजु तथा अख्तियारबाट विशेष अदालतमा दर्ता गरिएको आरोपपत्रको संख्या स्थानीय स्तरकै कर्मचारीलाई निमित्त दिइएका पालिकाहरूको भन्दा न्यून रहेको संघीय कर्मचारीको तर्क छ। नेपाल सूचना प्रविधि सेवा थप संघीय निजामती सेवा ऐनमा नेपाल सूचना प्रविधि सेवा थप गर्ने प्रस्ताव गरिएको छ। हाल नौवटा सेवा छन्। जसमा एउटा थपिएर १० वटा बनाइएको हो।क्लस्टर विशिष्ट श्रेणीमा समूहीकरणसम्बन्धी व्यवस्थामा अधिकृत १३औं तहसम्म नै सेवा विशिष्टीकरण गर्ने प्रयोजनका लागि यस्तो क्लस्टरको व्यवस्था गरिएको छ। ५ वर्षको कार्यसम्पादन मूल्यांकनमा औसतमा ९५ प्रतिशत वा सोभन्दा बढी अंक प्राप्त गरेका नकारात्मक सूचीमा नपरेका र सम्बन्धित सेवाको १२औं तहको सबैभन्दा बढी सेवा अवधि भएकालाई अधिकृत १३औं तहको (सचिव) पदमा बढुवा गर्ने प्रस्ताव गरिएको छ। यो व्यवस्था नेपाल इन्जिनियरिङ सेवा, नेपाल कृषि तथा वन सेवा, नेपाल न्याय सेवा, नेपाल परराष्ट्र सेवा, नेपाल प्रशासन सेवा, नेपाल लेखापरीक्षण सेवामा लागू हुनेछ। ७ वर्षमा तहवृद्धि ७ वर्षको सेवा अवधि पूरा गरेपछि तहवृद्धि हुने व्यवस्था गरिएको छ। मस्यौताअनुसार सहायक पाँचौंबाट अधिकृत छैटौं, अधिकृत सातौंबाट अधिकृत आठौं, अधिकृत नवौंबाट अधिकृत दशौं, अधिकृत एघारौंबाट अधिकृत बाह्रौंमा बढुवा हुन ७ वर्ष लाग्नेछ। तह वृद्धि भनेको श्रेणीगत बढुवा नभई एकै श्रेणी अन्तरगतको तल्लो तहबाट माथिल्लो तहमा भएको स्तरोन्नति हो। अनिवार्य अवकाश निजामती कर्मचारीले ६० पूरा भएपछि अनिवार्य अवकाश पाउने प्रस्ताव गरिएको छ। तर, ऐन प्रारम्भ भएको एक वर्ष सम्म ५८ वर्ष नै कायम रहनेछ। नकारात्मक सूची पहिलोपटक निजामती सेवामा नकारात्मक सूचीको व्यवस्था गर्न लागिएको छ। नकारात्मक सूचीमा रहेको कर्मचारीलाई त्यो अवधि भर बढुवा तालिम र अध्ययन बिदा उपलब्ध हुने छैन। निलम्बन भएको कर्मचारी निलम्बन अवधिभर नकारात्मक सूची रहनेछन्। नसिहत पाएकोमा नसिहत पाएको एक वर्षसम्म, बढुवा रोक्का भएकामा बढुवा रोक्का अवधिभर, तलब वृद्धि रोक्का भएकोमा रोक्का अवधिभर, कुनै आर्थिक वर्षको कार्यसम्पादनमा ९० प्रतिशतभन्दा कम अंक प्राप्त भएकोमा एक आर्थिक वर्षसम्म, पेसकी वा बेरुजु पाइएमा सो को फरफारक नगरेसम्म नकारात्मक सूचीमा राखिने छ। ट्रेड युनियनसम्बन्धी व्यवस्था राजपत्रांकित तृतीय श्रेणी वा सोभन्दा मुनिका निजामती कर्मचारीले राष्ट्रिय स्तरको ट्रेड युनियनको सदस्य हुन पाउने छैनन्। अहिले पनि यही व्यवस्था छ। ट्रेड युनियनसम्बन्धी लोकसेवा आयोगले राजपत्रांकित तृतीय श्रेणी वा अधिकृत ६ तहसम्म मात्रै यस्तो सुविधा दिनुपर्ने सुझाव दिएको छ। आयोगले अधिकृत सातौंलाई यस्तो सुविधा नदिन परामर्श दिएको छ। तर, नयाँ प्रस्तावित ऐनमा सातौं तहले ट्रेड युनियनमा रहन पाउनेछन्। ऐन नआउँदै पुनः कर्मचारीवृत्तमै असन्तुष्टि कर्मचारीवृत्तमा भने संघीय निजामती सेवा ऐनको व्यापक असन्तुष्टि देखिएको छ। उनीहरूले उपसचिव र सहसचिवमा खुला प्रतिस्पर्धा गर्न पाउनुपर्ने माग राखेका छन्। राजपत्र अनंकित र स्थानीय तहका कर्मचारीले सार्वजनिक रूपमा नै असन्तुष्टि प्रकट गरेका छन्। निजामती कर्मचारी युनियनका वरिष्ठ उपाध्यक्ष उत्तमकुमार कटुवालले संघीय निजामती ऐन कर्मचारीमैत्री नआए सिंहदरबारभित्रै आन्दोलन गर्ने चेतावनी दिएका छन्। २० औं निजामती सेवा दिवसको अवसरमा आयोजित कार्यक्रममा उनले भने, संघ, प्रदेश, स्थानीय तीन तहमै फराकिलो वृद्धि विकास सहितको कर्मचारीमैत्री संघीय निजामती ऐन आओस् भन्ने प्रधानमन्त्री, सामान्य प्रशासनमन्त्री र मुख्यसचिवज्यूसँग आग्रह गर्दछु। यदि निजामती मैत्री ऐन नआए पहिला सिंहदरबारभित्रै आन्दोलन हुन्छ। ऐनमा ट्रेड युनियन अधिकारलाई खुम्च्याउने प्रयास भएको कुरा सुनिएको भन्दै आफूहरूको अधिकार छाँटकाँट गर्ने कुरा किमार्थ स्वीकार्य नहुने बताए। उनले संघ, प्रदेश, स्थानीय तीन तहमै फराकिलो वृद्धि विकास सहितको कर्मचारीमैत्री संघीय निजामती ऐन ल्याउन प्रधानमन्त्रीको ध्यानाकर्षण गराए। उनले बन्द हड्तालसहितको ट्रेड युनियन अधिकार प्राप्त गरेको भन्दै आफूहरूको अहिलेको जस्तै अधिकार पाउनुपर्ने बताए। उनले अहिले संघ, प्रदेश, स्थानीय तीन तहकै श्रेणीविहीन कर्मचारीको व्यवस्था र खरिदारबाट हुने व्यवस्थालाई यथावत् राखी नासुबाट अधिकृत हुने व्यवस्थालाई ५० प्रतिशत राख्नुपर्ने बताए। युनियनका कार्यवाहक अध्यक्षसमेत रहेका कटुवालले ट्रेड युनियन अधिकार खुम्च्याउने गरी नल्याउन आग्रह गरे। प्रधानमन्त्री प्रचण्डले संघीय निजामती सेवा विधेयकमा ट्रेड युनियन अधिकारको व्यवस्था यथावत् राखिएको जानकारी दिएका छन्। उता स्थानीय तहका कर्मचारीले त भदौ २२ गते निजामती सेवा दिवसमा बहिस्कार गरेका छन्। प्रस्तावित ऐनमा विभेद गरिएको भन्दै उनीहरूले निजामती सेवा नै बहिस्कार गरेका हुन्। सरकारसँग एघारौं तह (सहसचिव वा सो सरह) र नवौं तह (उपसचिव वा सो सरह) श्रेणीको खुलामा प्रतिस्पर्धा गर्न तोकिएको आवश्यक न्यूनतम शैक्षिक योग्यता पुगेका राजपत्र अनकंकित कर्मचारी योग्य हुने व्यवस्था गर्न माग गरिएको छ। उनीहरूको मागअनुसार खरदार र नायब सुब्बाले समेत खुलातर्फ उपसचिव र सहचिवमा प्रतिस्पर्धाको अवसर दिनुपर्ने माग राखेका छन्। हाल राजपत्रांकित अधिकृतहरूले मात्रै यस्तो सुविधा पाउँछन्। राजपत्र अनंकित कर्मचारी संरक्षण अभियानले संघ, प्रदेश र स्थानीय तहका सबै पदमा स्वचालित तहवृद्धि सहितको तहगत प्रणाली लागू गर्न पनि माग गरेको हो। अग्रपंक्ति र जनताको प्रत्यक्ष सम्पर्कमा रहेर काम गर्ने सबैभन्दा ठूलो संख्यामा रहेका राजपत्र अनंकित कर्मचारीलाई बेवास्ता गरेर ऐन नबनाउन अभियानले माग गरेको छ। यसअनुसार ५ वर्ष सेवा अवधि भएका कर्मचारीलाई एक तह र १० वर्षभन्दा बढी सेवा अवाधि भएका कर्मचारीलाई दुई तह वृद्धिको व्यवस्था गर्न पनि माग गरिएको छ। चौंथो, छैटौं, नवौं र एघारौं तहलाई निजामती सेवाको प्रवेश बिन्दु बनाउन पनि उनीहरूको माग छ। संघीय निजामती सेवा, प्रदेश निजामती सेवा र स्थानीय सेवाको छैटौं तहको पदपूर्तिमा ५० प्रतिशत खुला, ४० प्रतिशत बढुवा, १० प्रतिशत आन्तरिकअन्तरतह प्रतिस्पर्धाको व्यवस्था गर्न भन्दै अभियानले सरकारको ध्यानाकर्षण गराएको छ। चौथो तहको पदपूर्तिमा ७० प्रतिशत खुला, २० प्रतिशत बढुवा, १० प्रतिशत आन्तरिक प्रतिस्पर्धाको व्यवस्थासहित अन्य पदको पदपूर्तिमा निजामती सेवा ऐन, २०४९ को व्यवस्था कायम गरियोस्, मागपत्रमा भनिएको छ। सरुवा प्रणाली चक्रीय र पूर्वानुमान योग्य बनाउन र कर्मचारी समायोजनले मर्कामा परेका कर्मचारीलाई समायोजन पुनरावलोकनको व्यवस्थासहित समायोजित कर्मचारीको अन्तरतह सरुवाको व्यवस्था गर्न पनि उनीहरूले माग गरेका छन्। मागहरूको बेवास्ता एवम् हामीले पुर्याएको योगदानलाई नजरअन्दाज गर्दै, समग्र राष्ट्रसेवक कर्मचारीहरूको मनोबल कमजोर बनाउने गरी नेपाल सरकारले संघीय निजामती सेवा ऐनसम्बन्धी विधेयकको मस्यौदा संघीय संसद्मा दर्ता गर्ने प्रक्रिया अगाडि बढाएको विषयप्रति हाम्रो गम्भीर ध्यानाकर्षण भएको छ, मागपत्रमा भनिएको छ।"
चीन भ्रमणमा जान लागेका प्रधानमन्त्रीलाई सुझाव : छिमेकी मुलुकसँग विश्वासको वातावरण बनाउनुस्,"काठमाडौं : प्रधानमन्त्री पुष्पकमल दाहाल प्रचण्डलाई छिमेकी मुलुकलाई विश्वासमा लिन सुझाव दिएका छन्। आइतबार प्रधानमन्त्री तथा मन्त्रिपरिषद्को कार्यालय सिंहदबारमा प्रधानमन्त्री प्रचण्डले पूर्वप्रधानमन्त्रीसहित संसदमा प्रतिनिधित्व गर्ने दलका प्रमुख नेताहरू, परराष्ट्र मन्त्री, पूर्वपरराष्ट्रमन्त्रीहरु लगायतसँग गरेको छलफलमा उनीहरुले चीन र भारतलाई नेपालले विश्वासमा लिएर अगाडि बढ्न सुझाव दिएका हुन्। बैठकपश्चात पूर्व परराष्ट्रमन्त्री रमेशनाथ पाण्डेले भारत र चीनले नेपालको नेताबाट विश्वास गुमाउँदै गएको बताए। उनले भने, भारत र चीनले नेपालको नेताबाट विश्वास गुमाउँदै गएका छन्। किन विश्वास गुमाए ? किन नेपाललाई पत्याएनन् ? यो विषयमा मनन गर्न सुझाव दिएका छौं । चीनले पनि नेपाललाई पत्याउन छाडिसकेको बताउँदै पाण्डेले त्यसकारण छिमेकी मुलुकले अपत्यार गर्नु राम्रो नभएको बताए। उनले तुरुन्त छिमेकी मूलुकसँग विश्वासको वातावरण बनाउन सुझाव दिएको जानकारी दिए। यसैगरी जनमत पार्टीका अध्यक्ष सिके राउतले गरिबी निवारण गर्न चीनले उपायहरु केके अवलम्बन गरेको छ बुझ्न सुझाव दिएर उनले भने, गरिबी निवारण गर्नमा चीनले केके उपाय गरेको छ। भ्रमणमा बुझ्नुहोस् र नेपालमा लागु गर्नुस्। उनले चीनियाँ उद्योग नेपालमा खोल्ने वातावरण बनाउन समेत आग्रह गरे। उनले भने,मल उद्योग पनि तत्काल खोल्नुपर्यो।"
कोसी प्रदेशले ल्यायो बजेटसम्बन्धी नयाँ अध्यादेश,"विराटनगर : कोसी प्रदेश सरकारले बजेट अध्यादेश ल्याएको छ। मन्त्रिपरिषद्को सिफारिसमा कोशी प्रदेश प्रमुख परशुराम खापुङले आज बिहान आर्थिक अध्यादेश र प्रदेश विनियोजन अध्यादेश जारी गरेका हुन्। बजेट शून्यताको अन्त्य गर्न प्रदेश आर्थिक अध्यादेश र विनियोजन अध्यादेश २०८० जारी भएको हो। परमादेशबाट मुख्यमन्त्रीमा नियुक्ति भएका हिक्मतकुमार कार्कीले बजेट होलिडे हटाउन अध्यादेश सिफारिस गरेका थिए। प्रदेश सरकारको शुक्रबार राति बसेको मन्त्रिपरिषद् बैठकले अध्यादेश जारी गर्ने निर्णय गरेको थियो। यसअघि जेठ ३२ गते कार्की नेतृत्वकै सरकारले अध्यादेशमार्फत बजेट ल्याएको थियो। सरकारले क्षेत्रगत नीति तथा कार्यक्रमहरू कार्यान्वयनको लागि बजेट विनियोजन र स्रोत व्यवस्थापनका लागि ३६ अर्ब २४ करोड ३५ लाख १० हजार रुपैयाँ बराबरको बजेट ल्याएको थियो। चालू खर्चतर्फ १४ अर्ब ३९ करोड ६२ लाख ६६ हजार र पुँजीगत खर्चतर्फ १८ अर्ब २३ करोड ४२ लाख ५२ हजार रुपैयाँ विनियोजन भएको थियो। अध्यादेश प्रतिस्थापन विधेयकमार्फत् ६० दिनभित्र प्रदेशसभाबाट पास हुनुपर्ने व्यवस्था छ। तर, संसद्बाट विश्वास गुमाएपछि कार्की नेतृत्वको सरकार असार १५ गते ढलेको थियो। त्यसपछि असार २१ मा तत्कालीन सभामुख बाबुराम गौतमसमेतको हस्ताक्षरमा गठबन्धनबाट कांग्रेस प्रदेश संसदीय दलका नेता उद्धव थापा मुख्यमन्त्री नियुक्त भए। उनको नियुक्तिलाई अवैध ठहर गर्दै साउन ११ गते सर्वोच्चले खारेज गरिदियो। थापा साउन १६ गते पुनः दोस्रोपटक मुख्यमन्त्री बने। सभामुखको भूमिकामा रहेका सभाध्यक्ष इस्राइल मन्सुरीसमेतलाई प्रयोग गरेर भदौ ४ गते विश्वासको मत लिएका थिए। उनलाई सर्वोच्चले गत बिहीबार पदमुक्त गरेपछि कार्की पुनः सत्तामा फर्किएका हुन्। तर,त्यसअघि बजेट अधिवेशन अन्त्य नहुँदै आर्थिक मामिला तथा योजना मन्त्री बाबुराम गौतमले प्रतिस्थापन विधेयक सभामा पेस गरेका थिए। त्यसउपर छलफल भई पारित हुन पाएन । थापा नेतृत्वको सरकारले प्रतिस्थापन विधेयकका लागि भदौ ६ गते संसदको चालू तेस्रो अधिवेशन अन्त्य गरिदिए। तर, त्यही दिन सर्वोच्चले उनको लिएको विश्वासको मत कानुनसंवत नभएको भनेर सरकारका नाममा दीर्घकालीन असर पर्ने निर्णय नगर्न आदेश दियो। अध्यादेशमार्फत् ल्याएको बजेट भदौ १० गतेसम्ममा पास हुनुपर्ने थियो। सर्वोच्चको आदेशसँगै बजेट पाउन नसकेपछि कोसी प्रदेश बजेट होलिडेमा गएको थियो। मन्त्रिपरिषद् बैठकले मन्त्री मेन्याङ्बोलाई प्रदेश सरकारको प्रवक्ताको जिम्मेवारी दिएको छ। कोसी नामकरणप्रति असन्तुष्टि जनाउँदै आन्दोलनरत पहिचान पक्षधरसँग वार्ताका लागि उनैलाई संयोजकको जिम्मेवारीसमेत दिइएको छ। मन्त्रिपरिषद्ले डेंगु र लम्पी स्किनको संक्रमण रोकथाम एवं नियन्त्रण तथा प्राकृतिक प्रकोपमा परेकाको सहयोग र व्यवस्थापनका लागि आवश्यक व्यवस्था मिलाउने निर्णयसमेत लिएको छ।"
निजामती ऐन ढिलो हुनुका पाँच कारण,"संघीय निजामती सेवा ऐन ढिलो हुनुका प्रमुख पाँच कारण छन्। पहिलो यो ऐन बनाउन राजनीतिक नेतृत्वको इमान्दार प्रयासको कमी। अर्कोतिर, संघीय निजामती सेवाको अबधारणाप्रति राजनीतिक नेतृत्व अस्पष्ट छ। किनभने मुलुकमा ६५ वर्षसम्म एकात्मक प्रणाली चल्यो। ०७२ सालमा बनेको संविधानले संघीयता कार्यान्वयन त गर्यो, तर, तीनवटै तहका सरकारका कर्मचारीको व्यवस्थापन कसरी गर्ने भन्ने अलमल भयो। यसैकारण पनि ऐन निर्माणमा ढिलाइ हुन गयो। दोस्रो कारण हो कार्यपालिकाको अलमल। विधेयक पारित गरेर संसद्मा पठाउनै ढिलो भयो। यसबीचमा पटकपटक सरकार परिवर्तन भए। जति सरकार बने, ऐन बनाउन सबैले ओठे प्रतिबद्धता मात्रै जनाए। अर्थात्, दलिय भागबन्डामा आफ्नालाई के कसरी फाइदा हुन्छ भन्ने गणना गर्दागर्दैमा तेस्रो हो सांसदको उदासीनता। संघीय संसदमा यससम्बन्धी विधेयक दुईपटक दर्ता भयो। तर, सांसदहरूले निजामती संगठनको महत्व र सान्दर्भिकता बुझ्न सकेनन्। जबकी सांसदहरूले ऐन बनाउन सरकारलाई दबाब दिन सक्थे। चौथो कारण हो निजामती सेवाका उच्च पदस्थ कर्मचारीहरूको स्वार्थको लडाइँ। उनीहरूको स्वार्थ बाँझिदा पनि ऐन निर्माणले गति लिएन। उच्च पदस्थ कर्मचारीले आफैंलाई प्रतिकूल हुने गरी ऐनमा सिफारिस गर्ने कुरै भएन। निजामती संगठनका दलीय संगठनहरूले आआफ्नो दलीय साङ्लो बनाएर राजनीतिक नेतृत्वलाई दुविधामा राखिरह्यो। पाँचौं कारण हो स्थानीय तहमा जान आकर्षक योजनाको कमी। जबकी स्थानीय तहमा जाने कर्मचारीले जनतासँग भिजेर काम गर्नुपर्ने हुन्छ। उनीहरूको वृत्तिविकास, तालिम, सरुवा बढुवालगायतका मुद्दाहरूलाई सम्बोधन गर्ने विधि बनाइएन। स्थानीय तहलाई अधिनस्त संगठनका रूपमा परिभाषित गर्ने एकात्मक सरकारको संस्कारगत अबधारणा पनि हट्न सकेन। जेजति कारणले रोकिए पनि अब भने यो ऐन निर्माणमा ढिलाइ गर्नुहुन्न। (पौडेल, जनप्रशासन क्याम्पसका सहप्राध्यापक हुन्)"
हिमालय एयरलाइन्सले सुरु गर्यो काठमाडौंछिन्ताओको उडान,"काठमाडौं : हिमालय एयरलाइन्सले त्रिभुवन अन्तर्राष्ट्रिय विमानस्थलबाट चीनको छिन्ताओमा उडान सुरु गरेको छ। संस्कृति, पर्यटन तथा नागरिक उड्डयन मन्त्री सुदन किँराती र नेपालका लागि चिनियाँ राजदूत छन् सोङले आज बिहान काठमाडौंछिन्ताओमा उडानको उद्घाटन गरेका हुन्। उनीहरूले यात्रुलाई खादा लगाएर बिदाइ गरेका थिए। पर्यटनमन्त्री किरातीले छिन्ताओसम्मको उडानबाट चिनियाँ पर्यटनहरुको संख्या बढ्ने विश्वास व्यक्त गरे। चिनियाँ राजदूत सोङले सन् २०१९मा चिनियाँ राष्ट्रपति नेपाल भ्रमणमा आएको बेला अघि सारेको ट्रान्स हिमालयन कनेक्टीभिटीको अवधारणा अनुसार काठमाडौंछिन्ताओ उडान भएको बताए। काठमाडौंछिन्ताओको आजको पहिलो उडानमा १ बालकसहित ११२ यात्रु रहेका छन्। पछिल्लो समयमा चिनियाँ पर्यटकहरू बढेसँगै नेपाल र चीनबीचको हवाई कनेक्टिभिटी बढ्न थालेको छ। यात्रु बढेसँगै नेपाल चीन उडान गर्ने एयरलाइन्सले उडान संख्या पनि थप्दै गइरहेका छन्।"
"प्रचण्डले गरे पूर्वप्रधानमन्त्री, पूर्वपरराष्ट्र मन्त्री लगायतसँग छलफल","काठमाडौं : प्रधानमन्त्री पुष्पकमल दाहाल प्रचण्डले आसन्न चीन भ्रमणका विषयमा छलफल गरेका छन्। प्रधानमन्त्री तथा मन्त्रिपरिषद्को कार्यालय सिंहदबारमा प्रधानमन्त्री प्रचण्डले आज बिहान ९ बजेदेखि पूर्वप्रधानमन्त्रीसहित संसदमा प्रतिनिधित्व गर्ने दलका प्रमुख नेताहरू, परराष्ट्र मन्त्री, पूर्वपरराष्ट्र मन्त्रीहरु लगायतसँग छलफल गरिरहेको प्रेस संयोजक सूर्य किरण शर्माले जानकारी दिए। उनका अनुसार प्रचण्डले आज साँझ परराष्ट्र विज्ञहरुसँग छलफल गर्नेछन्। नेपाल र चीनबीच हुने द्विपक्षीय सहमति गर्नुपर्ने विषयमा उनीहरूबीच छलफल भइरहेको बताइएको छ। प्रधानमन्त्रीको भ्रमणका बेला चीनले बीआरआई परियोजना कार्यान्वयनका लागि प्रचण्डसँग ठोस कुराकानी गर्ने तयारी गरेको छ। प्रधानमन्त्री प्रचण्डले संसदमा चीन भ्रमणमा दुई देशबीचको ऐतिहासिक सम्बन्धलाई थप उचाइमा पुर्याउँदै नेपालको सामाजिक आर्थिक विकासका लागिचीननेपाल सम्बन्धलाई नयाँ गति दिने दिशामा केन्द्रित रहने बताएका थिए। भ्रमणका क्रममा यसअघि भएका सम्झौता र समझदारीको कार्यान्वयनमा जोड दिइने उनको भनाइ छ। नेपाल र चीनबीचको आर्थिक तथा व्यापार सम्बन्धलाई थप सघन बनाउने, दुई देशबीच रहेका सीमा नाकाहरूको सञ्चालनलाई प्रभावकारी बनाउने र नयाँ नाकाहरु खोल्ने विषय प्राथमिकतामा रहने छ। त्यसैगरी सडक, ऊर्जा, कृषि, विज्ञान तथा प्रविधि तथा व्यापार र विकास सहायता क्षेत्रमा कनेक्टिभिटी, कृषि, शिक्षा र स्वास्थ्य क्षेत्रका रूपान्तरणकारी परियोजनाहरूमा चीनको सहयोग विस्तारको विषयसमेत प्राथमिकतामा राख्ने प्रधानमन्त्रीको तयारी छ। प्रधानमन्त्री दाहालले चीनसँग विद्युतीय व्यापार सम्झौतामा हस्ताक्षर हुने दाबी गर्दै आएका छन्।"
बालिका मृत्यु प्रकरणका दोषीमाथि कारबाही हुन्छ : स्वास्थ्य मन्त्री बस्नेत,"काठमाडौं : स्वास्थ्य तथा जनसङख्यामन्त्री मोहनबहादुर बस्नेतले कान्ति बाल अस्पतालमा एक बालिका मृत्यु प्रकरणमा जानाजान कसैले गल्ती गरेको भए दोषीमाथि कारबाही हुने स्पष्ट पारेका छन्। इजिप्टको राजधानी कायरोमा आयोजित जनसङ्ख्या स्वास्थ्य तथा विकास सम्मेलनमा भाग लिएर आज स्वदेश फर्किएका मन्त्री बस्नेतले त्रिभुवन अन्तर्राष्ट्रिय विमानस्थलमा सञ्चारकर्मीसँग कुराकानी गर्दै केही दिन पहिले कान्ति बाल अस्पतालमा पाँच वर्षीय बालिका रेजिशा गोपालीको समयमा उपचार नपाउँदा मृत्यु भएको घटनाका दोषीमाथि कारबाही हुने बताए । उनले भने, 'उक्त घटना भएको समय म बाहिर भए पनि चासोका साथ हेरेको छु । मैले इजिप्टबाट नै सचिवज्यूलाई फोन गरेर छानबिन समिति बनाउन निर्देशन दिएको थिएँ । जानाजान केही गल्ती भएको छ भने कारबाही हुन्छ ।' मन्त्री बस्नेतले इजिप्टको कायरोमा सम्पन्न सम्मेलनमा जनसङख्या बसाइँसराइँ र अव्यवस्थित बसोबासका कारण स्वास्थ्य क्षेत्रमा परिरहेको समस्या र ती समस्या समाधानका उपायहरुका विषयमा वृहत छलफल भएको समेत जानकारी दिए। रासस"
वीपीको समाजवाद व्यवहारमा लागू हुन सकेन : शेखर कोइराला,काठमाडौं : नेपाली कांग्रेसका नेता शेखर कोईरालाले वीपीको समाजवाद व्यवहारमा लागू हुन नसकेको बताएका छन्। आइतबार चितवनमा आयोजित ११० औ वीपी जयन्तीको अवसरमा वीपीको शालिक अनावरण तथा वृक्षारोपण कार्यक्रम कार्यक्रममा कोइरालाले वीपी भने जस्तो गरीब असाहय र समाजमा पछाडि परेकालाई निशुल्क शिक्षा स्वास्थ्य र रोजगारको व्यवस्था हुन नसकेको र वीपीको समाजवाद पनि व्यवहारमा लागू हुन नसकेको बताए । नेता कोइरालाले लोकतन्त्रमा अराजकता नभइ भ्रष्टाचारबिरुद्ध शुन्य सहनसिलता आवश्यक रहेको र पारदर्शीता तथा जवाफदेहीता लोकतन्त्रको मूलभूत सिद्धान्त रहेको जिकिर गरे । अहिले कांग्रेस यो कुराबाट कतै बिचलित भएको हो कि भन्ने आफूलाई लागेको उनको भनाइ छ । भरतपुर३ मा रहेको वीपी शान्ति वनमा ३५ लाखको लागतमा उक्त शालिक निर्माण गरिएको हो । उक्त स्थानमा २०५३ सालमा ढलोटको पूर्ण कदको शालिक निर्माण भएपनि शालिक तोडफोड भएपछि अहिले नयाँ शालिक निर्माण गरिएको हो ।
"असंलग्न परराष्ट्र नीतिमा दृढ छु,चीन भ्रमण फलदायी हुन्छ : प्रधानमन्त्री","काठमाडौं : प्रधानमन्त्री पुष्पकमल दाहाल 'प्रचण्ड' ले आफ्नो चीन भ्रमण फलदायी र प्रभावकारी हुने बताएका छन्। संयुक्त राष्ट्रसंघको महासभामा भाग लिएर उतैबाट चीन भ्रमणमा जान लागेका प्रधानमन्त्री दाहालले सम्भावित एजेण्डबारे सुझाव लिन आइतबार बिहान बैठक बोलाएका थिए। सुझाव ग्रहणपछि प्रधानमन्त्री दाहालले आसन्न चीन भ्रमणलाई बढिभन्दा बढी फलदायी बनाउने प्रयास गरिरहेको बताएका छन्। उनले भने,'तपाईंहरूले दिनुभएको सुझावलाई मनन् गर्दै एजेण्डाहरू तय गरेर भ्रमण प्रभावकारी बनाउने कोसिस गर्नेछु।' पूर्वप्रधानमन्त्री एवं परराष्ट्रमन्त्रीहरूले चीन भ्रमण जानुअघि उसँग विगतमा भएका सम्झौताहरूको कार्यान्वयनको अवस्था समीक्षा गर्न आवश्यक रहेको बताए। उनीहरूले नेपालको असंलग्न परराष्ट्र नीतिबारे छिमेकीलाई विश्वास दिलाउनुपर्ने,सन्तुलित कुटनीतिक सम्बन्ध कायम गर्नुपर्ने,एकअर्काको सुरक्षालगायत दुईपक्षीय चासोका विषयलाई ध्यानमा राख्न सुझाव दिएका थिए। जवाफमा प्रधानमन्त्री दाहालले सरकारले छिमेकीलगायत विश्वका सबै मुलुकहरूसँग सन्तु्लित सम्बन्ध राख्ने र आफू नेपालको असंलग्न परपराष्ट्र नीतिमा दृढ रहेको बताएका थिए। यसैगरी प्रधानमन्त्री दाहालले संयुक्त राष्ट्रसंघको महासभामा नेपालले गरिरहेको शान्ति प्रक्रिया र विकासका प्रयास,जलवायु परिवर्तनले पारेको असरलगायत विषयमा जानकारी गराउने बताए। प्रधानमन्त्री दाहालले बोलाएको छलफलमा पूर्वप्रधानमन्त्रीहरू केपी शर्मा ओली,शेरबहादुर देउवा,माधवकुमार नेपाल,लोसपाका अध्यक्ष महन्थ ठाकुर,जनमत पार्टीका अध्यक्ष सीके राउत,जनमोर्चाका अध्यक्ष चित्रबहादुर केसी,नेमकिपाका सचिव प्रेम सुवाल,पूर्वपरराष्ट्रमन्त्रीहरू रमेशनाथ पाण्डे,प्रकाशचन्द्र लोहनी,प्रदीपकुमार ज्ञवाली,बिमला पौडेललगायत सहभागी थिए। प्रधानमन्त्री दाहाल आगामी भदौ ३० गते संयुक्त राष्ट्र संघको महासभामा भाग लिन न्युयोर्क जाँदै छन्। उतैबाट चीन भ्रमणमा जाने कार्यतालिका छ।"
निकुञ्जमा टाइम कार्ड नहुँदा बढिरहेछन् दुर्घटना,"नेपालगन्ज : पूर्वपश्चिम राजमार्गमा बाँकेको शमशेरगन्जनजिक शुक्रबार राति बस दुर्घटना भयो। बर्दियाको ठाकुरबाबा नगरपालिका९ बेतहनीका सात जनाको मृत्यु भयो भने २५ जना घाइते भए। इलाका प्रहरी कार्यालय बाँकेका प्रमुख डीएसपी सुन्दर तिवारीका अनुसार दाङबाट बर्दिया जाँदै गरेको ना७ख २३२१ नम्बरको बस बाँकेको राप्तीसोनारी८ शमशेरगन्जनजिक बिग्रेर सडक छेउमा रोकिराखेको ना८ख ६४०५ नम्बरको ट्रकसँग शुुक्रबार राति ठोक्किएको थियो। दुर्घटना हुँदा बसमा सवार ४१ जनामध्ये चार पुरुष र तीन महिलाको निधन भएकोे होे। पूर्वपश्चिम राजमार्गको बाँके निकुञ्जको ७२ किलोमिटर क्षेत्रमा टाइम कार्ड लागू नहुँदा तीव्र गतिका कारण सवारी दुर्घटनामा मानवीय र वन्यजन्तुको ज्यान जाने गरेको छ। १६ जेठ २०८० मा बाँकेको अगैयामा कार र बस ठोक्किँदा दुईजनाको घटनास्थलमै मृत्यु भएको छ। पूर्वपश्चिम राजमार्गअन्तर्गत बाँकेको राप्ती सोनारी गाउँपालिका८ मुगुवा खोलीनजिकै मंगलबार दिउँसो पूर्वतर्फ जाँदै गरेको मे१ख ३३३५ नम्बरको बस र पश्चिमतर्फबाट जाँदै गरेको बा१३च ८२५३ नम्बरको कार ठोक्किँदा कारमा सवार सुर्खेत प्रादेशिक अस्पतालमा कार्यरत रुपन्देही निवासी ५३ वर्षकी डा सञ्जु खाती खड्का र कार चालक गोरखा निवासी अन्दाजी ३५ वर्षीय सुवास अधिकारीको मृत्यु भएको थियो। १९ जेठ २०७७ पूर्वपश्चिम राजमार्गअन्तर्गत बाँकेको राप्ती सोनारी गाउँपालिका२ ठुरिया जंगलमा लकडाउनका बेलामा भारतबाट नेपाल प्रवेश गरेकालाई लिएर नेपालगन्जबाट सल्यानतर्फ जाँदै गरेको ना५ख ५९९५ नम्बरको फोर्स गाडी मध्यरात १२ बजेतिर सडकमा रोकिराखेको बा४ख ९०६४ नम्बरको ट्रकमा ठोक्किएर दुर्घटना हुँदा १२ जनाको मृत्यु भएको थियो। ९ असार २०७७ मा पूर्वपश्चिम राजमार्गअन्तर्गत राप्तीसोनारी गाउँपालिका१ गाभरमा पूर्वबाट पश्चिमतर्फ तीव्र गतिमा आएको बा१४झ २७८९ नम्बरको कार अनियन्त्रित भएको थियो। सडकबाट खस्दा कारचालक भरतपुर महानगरपालिका१२, चितवनका ४१ वर्षीय कमलराज लम्साल र कारमा सवार पूर्वीनवलपरासी कावासोती८ का २२ वर्षीय क्षितिजराज कुँवरकोे मृत्यु भएको थियो। ६ महिनायता पूर्वपश्चिम राजमार्गमा भएका दुर्घटनाका दर्जन बढी मृतकको सनाखत, मुचुल्का र घाइतेको उद्दारमा खटिएका इलाका प्रहरी कार्यालय कोहलपुरका प्रमुख डीएसपी सुन्दर तिवारी राजमार्ग क्षेत्रका अधिकांश दुर्घटना तीव्र गतिका कारण भएको बताउँछन्। उनी भन्छन्, बर्दिया निकुञ्जमा जस्तै बाँके निकुञ्जमा पनि टाइम कार्ड लागू गर्न सक्ने हो भने धेरै दुर्घटना र अकालमा मृत्यु हुुनबाट जोगाउन सकिन्छ। बाँके राष्ट्रिय निकुञ्जले टाइम कार्ड लागू गर्दा सवारीमा ठोक्किएर हुने वन्यजन्तुको मृत्यु पनि रोकिने उनको भनाइ छ। बाँके राष्ट्रिय निकुञ्जका प्र्रमुख संरक्षण अधिकृत (वार्डेन) श्यामकुमार शाह पनि निकुञ्जभित्र हाइस्पिडका कारण दुर्र्घटना हुने भएकाले टाइम कार्डको आवश्यकता बढेको बताउँछन्। वार्डेन शाह भन्छन्, टाइम कार्ड लागू गर्न अगैयामा नेपाली सेनाको पोस्ट स्थापना गर्नुपर्छ। अगैयाओभरी क्षेत्रमा भए पनि टाइम कार्ड लागू गर्न सकिन्छ। अरू ठाउँमा बस्ती भएकाले सम्भव हुँदैन। जिल्ला ट्राफिक कार्यालय बाँकेका प्रमुख एवम् इन्सपेक्टर गोपीकृष्ण सुवेदीका अनुसार बाँके राष्ट्रिय निकुञ्ज क्षेत्रमा ०७७७८ देखि ०७९८० सम्म तीन आर्थिक वर्षमा ४ सय २८ सवारी दुर्घटना भएकोमा ५६ वटा बाँके राष्ट्रिय निकुञ्ज क्षेत्रमा मात्र भएका छन्। जुन जिल्लाको कुल दुर्घटनाको १३ प्रतिशत हो। दुर्घटनामा १ सय ६५ जनाको ज्यान गएको छ। निकुुञ्ज क्षेत्रमा मात्र ४४ जनाको ज्यान गएको छ। जिल्लामा दुर्घटनामा भएका मृत्युको २६६६ प्रतिशत मृत्यु निकुञ्जमा भएको छ। बर्दिया निकुञ्जमा टाइम कार्डको सफलता बर्दिया राष्ट्रिय निकुञ्जले नेपाली सेनाको चिसापानीअम्रेनी र सैनावाररम्मापुर पोस्टमा टाइम कार्ड लागू गरेको छ। यी दुवै क्षेत्रमा निकुञ्जभित्र प्रतिकिलोमिटर ४० को गतिमा गाडी चलाउन पाइन्छ। गाडी चालकलाई एउटा पोस्टले २२ मिनेटको टाइम कार्ड दिने गरेको छ। बर्दिया निकुुञ्जका सूचना अधिकारी आशिष न्यौपाने टाइम कार्ड लागू गरेपछि सवारी दुर्घटना र सवारीको ठक्करबाट वन्यजन्तुकोे ज्यान जाने घटना न्यूनीकरण भइरहेको दाबी गर्छन्। निकुञ्जमा छिटो जान पनि पाइएन। ढिलो जाँदा पनि कारबाही हुन्छ। ४० को स्पिडमा चलाउँदा गाडी नियन्त्रण गर्न सकिन्छ, न्यौपाने भन्छन्, नियम उल्लंघन गर्ने सवारी धनीलाई कम्तीमा पाँच सय रुपैयाँदेखि एक हजार रुपैयाँसम्म जरिवाना हुन्छ। निकुञ्जकोे रम्मापुर चेकपोस्टमा कार्यरत संरक्षण अधिकृत विष्णु रोकाय दैैनिक एकदुईजना कारबाहीमा परिरहेको बताउँछन्। उनी हाइस्पिडका कारण एउटा पनि गाडी दुर्घटनामा नपरेको बताउँछन्। जिल्ला ट्राफिक कार्यालय बर्दियाका सई नरेन्द्र सिंंह टाइम कार्डका कारण बर्दिया राष्ट्रिय निकुञ्ज क्षेत्रमा निकै कम दुर्घटना हुने गरेको बताउँछन्।"
कांग्रेसले बिर्सिएको घर,"चितवन : कुनै बेला कार्यकर्ताले भरिने आधा शताब्दी पुरानो दुईतले रातो घर प्रजातन्त्र पुनस्र्थापनाको लडाइँका बेला कांग्रेसका कार्यकर्ता खुबै धाउने घर हो। प्रथम जननिर्वाचित प्रधानमन्त्री बीपी कोइरालाले यही घरबाट पञ्चायत विरोधी राजनीतिक र रणनीतिक योजना तयार गर्थे। आफ्ना घनिष्ट मित्र श्यामकृष्ण प्रधानको घर बीपी कोइरालाले आफ्नै घरजस्तो ठान्थे। कोइराला मुलुकका लागि रणनीति बनाउँथे। यो बीपीको मनपर्ने थलो हो। देश दौडाहाका क्रममा यही घरमा बसेर कार्यकर्तालार्ई प्रशिक्षण दिन्थे। यो घरलाई कांग्रेसले बिर्सिएको छ। यो घर अहिले सुनसान छ। पार्टीको गतिविधि सञ्चालन हुने प्रधानको घरको कांग्रेसलार्ई कुनै वास्ता नभएको देखिएको छ। श्यामकृष्ण र बीपीको मित्रता २००६ सालमा सुरु भएको हो। पञ्चायती व्यवस्थाविरुद्ध पर्चा पम्प्लेट यही घरमा छापिन्थ्यो। राजनीतिक आन्दोलनमा श्यामकृष्ण र गौरीदेवी सक्रिय रूपमा लागेका थिए। यो नेताहरूको आश्रयस्थल पनि थियो। २०६९ पुस २६ मा श्यामकृष्णको निधन भएपछि घर झन् बिरानो भएको छ। यहाँ गौरीदेवी मात्रै छन्। उनी पनि मुलुकको प्रजातन्त्रका लागि होमिएकी पात्र हुन्। ९० वर्षीया गौरीदेवीलार्ई अझै पनि घरमा वीपीको झल्को आउँछ। राति अबेर सुत्ने कोइरालालार्ई बिहानीपख चिया लिएर गएको स्मरण ताजै छ उनलार्ई। वीपी रमाउने घर हो। उहाँँ आएपछि कार्यकर्ताको भिड लाग्थ्यो, बीपीलाई बसेकै कारण राज्यले निगरानी गथ्र्यो, गौरीदेवीले भनिन्, अहिले त कोही फर्केर पनि आउँदैनन्। बाबु बस्ने कोठा यही हो, जहिले आउँदा पनि यहीँ सुत्नुहुन्थो, ८६ वर्षीया गौरीदेवीले कोठा देखाउँदै भनिन्, पूरै देश घुम्दा यहाँँजस्तो आनन्द र रमाइलो अन्त लाग्दैन भन्नुहुन्थो। विगत सम्झँदै उनले भनिन्, जहिले आउँदा पनि यहीँ बस्ने, सुत्ने गर्नुहुन्थ्यो। बिहान उठेर कार्यकर्तासँग भेटेर मात्रै निस्कनुहुन्थ्यो। चितवन र आसपासका भेगमा कार्यक्रम हुँदा वीपी सबैभन्दा पहिला यहाँँ आउँथे। देशका अन्य भागको यात्रामा निस्के पनि उनी एक रात बसेर मात्रै जान्थे। कोइरालाले विश्राम गर्ने कोठा अझै उस्तै छ। बीपीले प्रयोग गर्ने टेबल, काठको एउटा पलङ र दराज छ। कोठा बाहिरको बरन्डामा बसेर बीपीले कार्यकर्तालार्ई अभिवादन गर्थे। अहिलेसम्म यो कोठामा कोही सुतेको छैन। बीपीलार्ई कार्यकर्ताले एकछिन पनि छोड्दैनथे। मुलुकको शासन व्यवस्था र संकटको विषयमा राति अबेरसम्म कार्यकर्तासँग कुरा गरेर बस्थे। बीपीको सम्झनाले गौरीदेवी कहिलेकाहीँ भावुक पनि हुन्छिन्। बीपी बाबु आएपछि कार्यकर्ताले एकछिन छोड्दैनथे, सानोतिनो आमसभा नै हुन्थ्यो। के खाने भनेर सोध्दा जे दिन्छौं त्यही खान्छु, भनेको कहिल्यै बिर्सन्नँ। खाली कार्यकर्ताको चिन्ता गर्ने, उहाँँजस्तो त्यागी र इमानदार नेता कोही लाग्दैन, गौरीदेवीले स्मरण सुनाइन्। बीपी आएको खबर पाएपछि प्रहरीबाट घर घेरिन्थ्यो। प्रशासनले अवरोध गर्न खोज्थ्यो। तर, बीपीको जनलहर देखेर प्रशासन अत्तालिने गथ्र्यो। उनी सो घरबाट निस्कँदा कार्यकर्ताको उपस्थितिले जुलुस नै तयार हुन्थ्यो। त्यो लोकप्रियताले रुष्ट प्रहरी प्रशासनले भीड बिथोल्न खोज्दा झडप भएको सम्झना छ गौरीदेवीलार्ई। कोइरालाका देशभरीकै मिल्ने साथीमध्येका एक थिए श्यामकृष्ण प्रधान। बीपीसँग उनको घनिष्टता थियो। यो घर २०२६ मा निर्माण भएको हो। बैठक बस्दा आमसभाजस्तै हुन्थ्यो। कोइराला कार्यकर्तालार्ई उत्साह दिन्थे। कार्यकर्ताले आन्दोलनका क्रममा पाएको दुःख, सांगठनिक गतिविधिबारे छलफल गर्थे। तर, उनी कहिल्यै आत्तिदैन थिए। कोइरालासँग हिँड्ने क्रममा बुवासँगै रहने श्यामकृष्णका कान्छा छोरा सुबोध प्रधान भन्छन्, उहाँँ कहिल्यै आत्तिएको देखिनँ, कार्यकर्तालार्ई पनि आवेगमा नआउनू, शान्त हुनुपर्छ भन्दै सम्झाउनुभएको स्मरण छ। उनी तरुण दलका पूर्व केन्द्रीय सदस्य हुन्। सुरुदेखि नै प्रधान परिवार राजनीतिमा सक्रिय थियो। वीपीसँगै गणेशमान सिंह र कृष्णप्रसाद भट्टराईको पनि मन पर्ने थलो हो यो घर। बीपीले गिरिजाप्रसाद कोइरालालार्ई चिनाएपछि उनी पनि नियमित जान्थे। बीपीको साथमा लागेर शेरबहादुर देउवा पनि त्यहीँ पुग्थे। पञ्चायती व्यवस्थाविरुद्ध होमिएका नेता उक्त घरमा पुगेर योजना बनाउँथे। प्रजातन्त्र पुनस्र्थापनापछि नेताहरू कम आउन थाले। केही वर्षअघि नेताहरू शेरबहादुर देउवा र प्रकाशमान सिंह पुगेका थिए। अहिले खासै कोही नजाने भएकाले गौरीदेवीको घर सुनसान छ। सो घर नेताहरूको आश्रयस्थल भएको नेपाली कांग्रेस चितवनका पूर्वसभापति शेषथान अधिकारी बताउँछन्। हाम्रा नेताहरू आएर बस्ने कार्यकर्ता भेट्ने ठाउँ हो, उनी भन्छन्, इतिहास बोकेको घर हो यो, पछिल्लोपटक सबैले वास्ता गर्न छोडे। श्रेष्ठ परिवार २००७ सालको क्रान्तिअघिदेखि राजनीतिमा सक्रिय थिए। बाटो अप्ठ्यारो भएकाले बन्दीपुरमा पनि बीपी कमै जान्थे। श्यामकृष्णको परिवार २०१४ मा चितवन बसाइँ सरेपछि उनको आगमन बढी भयो।"
"मदन भण्डारी राजमार्ग : रुख छोड्दै,सडक खन्दै","सुर्खेत : मदन भण्डारी राजमार्गअन्तर्गत सुर्खेत खण्डमा स्तरोन्नतिको काम भइरहेको छ । तर जिल्लाको पूर्वी खण्डमा धमाधम काम भइरहे पनि पश्चिम खण्डमा भने सडक निर्माणमा कठिनाइ भइरहेको छ । रुख कटानको अनुमति नआउँदा सडक निर्माणमा समस्या भएको हो । मदन भण्डारी राजमार्गअन्तर्गत सुर्खेतको पश्चिम क्षेत्रमा बड्डीचौरदेखि बल्देसम्म ४५ किलोमिटर सडकको स्तरोन्नति हुँदैछ । उक्त खण्डको अधिकांश क्षेत्रमा जंगल पर्ने भएकाले सडक विस्तार गर्दा रुख काट्नुपर्ने बाध्यता छ । तर, संघीय मन्त्रिपरिषद्बाट रुख काट्ने अनुमति नपाउँदा सडकको स्तरोन्नतिमा कठिनाइन भइरहेको मदन भण्डारी राजमार्ग आयोजना कार्यालय सुर्खेतले जनाएको छ । रुख कटानको अनुमति नपाएपछि हाल सडकमा पर्ने रुखहरु छोड्दै सडक खन्ने कामलाई निरन्तरता दिइएको छ । वीरेन्द्रनगरबाट जिल्लाको पश्चिम क्षेत्रलाई जोड्ने यो सडकको हालसम्म स्तरोन्नति नहुँदा त्यस क्षेत्रका बासिन्दाले सास्ती भोग्दै आएका छन् । तर पछिल्लो समय मदन भण्डारी राजमार्ग अन्तर्गत यो सडक खण्ड परेपछि स्तरोन्नति गर्न थालिएको छ । ट्रयाक खुलेको २९ बर्षपछि स्तरोन्नतिको प्रक्रिया अगाडि बढ्दा स्थानीयहरु हर्षित बनेका छन् । तर, संघीय सरकारले रुख काट्ने अनुमति नदिदा सडक निर्माणले गति नलिएपछि समयमै काम सम्पन्न नहुने आशंका बढेको छ । पश्चिम खण्डमा सडकको स्तरोन्नति गर्न तीन खण्डमा विभाजन गरिएको छ । जसअन्तर्गत बड्डीचौरदेखि खम्बागाडेसम्म १३ किलोमिटर खण्ड पर्दछ । त्यसमा ७ किलोमिटर जंगल क्षेत्र छ । समयमा रूख कटानको आदेश नआउदाँ काममा ढिलाइ भइरहेको हो । रुख कटान नहुँदा सडक विस्तारमा अवरोध भए पनि हाल उक्त खण्डमा नाला, ग्याबिन, कल्भर्ट लगायतका काम भने भइरहेको छ । यस्तै विद्यापुरदेखि बल्देसम्मको सडक खण्ड २२ किलोमिटर लामो छ । यो खण्डको आईईई स्वीकृत भइसकेको छ । तर यो खण्डमा पनि रुख कटान आदेशका लागि वन मन्त्रालयमा फाइल पठाइको भएपनि अनुमति आएको छैन । राजमार्गको विस्तार हुने क्षेत्रमा पर्ने रुखको कटानका लागि अनुमति नपाउँदा कामको गतिमा अलमल भइरहेको मदन मण्डारी राजमार्ग आयोजना कार्यालय सुर्खेतले जनाएको छ । आयोजना कार्यालय सुर्खेतका प्रमुख शम्भुप्रसाद आचार्य भन्छन्,सुर्खेतको पूर्वी खण्डमा पहिले नै रुख कटानको अनुमति पाएकाले त्यहाँ धमाधम काम भइरहेको छ,तर पश्चिम खण्डमा भने रुख कटानका लागि मन्त्रालयमा फाइल गइसकेको छ । तर हालसम्म कटानको अनुमति आएको छैन, रुख काट्ने अनुमति नआउँदा सडकको बिचमा पर्ने रुखलाई छोड्दै सडक खन्ने काम भइरहेको छ । हाल यो खण्डमा सडकको ट्रयाक खोल्ने र चौडा बनाउने काम भइरहेको छ । अब रुख कटानको कानुनी प्रक्रिया पूरा भएपछि विस्तृत काम अघि बढ्ने र निर्माणको कामले पनि गति लिने आयोजना कार्यालयले जनाइएको छ । विभाजन गरिएका तीन वटा खण्ड मध्ये दुई वटा खण्डमा मदन भण्डारी राजमार्ग आयोजना र एक खण्डमा कर्णाली प्रदेश सरकारले काम गर्दैछन् । रुख कटानको आदेश आएमा तोकिएकै मितिमा निर्माणको काम सक्ने आयोजनाको दाबी छ । यस्तै खम्बागाडेदेखि विद्यापुरसम्मको १० किलोमिटर सडक खण्ड हो । तर हाल यो सडक खण्डको काम भने अघि बढ्न सकेको छैन । यसैबीच यो सडक खण्डमा भइरहेको कामको अनुगमन गर्दै भौतिक पूर्वाधार तथा यातायात राज्यमन्त्री नन्दा चपाईंले सडक निर्माणमा देखिएका जटिलता हटाउन पहल गर्ने बताइन् । रुख कटानका लागि आफूले सरकारमा पहल गर्ने प्रतिबद्धतासमेत उनले जनाइन् । रुखकै कारण राजमार्गको काममा अवरोध हुन नहुने भन्दै उनले यो खण्डको काम सम्पन्न भएमा पश्चिम क्षेत्रका नागरिकले भोग्दै आएको समस्या अन्त्य हुने बताइन् ।"
मृत भेटिएका चित्रबहादुर राजीको हत्या भएको आशंका,"टीकापुर : कैलालीको टीकापुर नगरपालिका १ का ५६ वर्षीय चित्रबहादुर राजीको मृत्यु शंकास्पद देखिएको छ । नेपालमै अल्पसंख्यक मानिने राजी समुदायका अगुवा चित्रबहादुरको शव ज्योतिनगरस्थित उनको घरदेखि सय मिटर पर शुक्रबार फेला परेको थियो । स्थानीय बासिन्दाका अनुसार शुक्रबार बिहान १० बजे उनी मृत अवस्थामा फेला परेका थिए । उनका छिमेकी रत्नबहादुर राजीका अनुसार चित्रबहादुरको नाक,कान र टाउको पछाडिबाट रगत आएको थियो। उनको नाक, कान र टाउको पछाडिबाट रगत आएको थियो, शव उठाउँदा घाँटी पूरै लुलो थियो,'रत्नबहादुरले भने, घाँटी लुलो हुनु,रगत आउनुले हामीलाई मृत्यु शंकास्पद लागेको छ । लामो समयदेखि राजी शाल्म समाज टीकापुरको अध्यक्ष रहेर समुदायको अधिकार र संरक्षणका लागि काम गर्दै आएका चित्रबहादुरको मृत्युले राजी समुदायलाई क्षति पुगेको रत्नबहादुरले बताए । हामी राज्यबाट पीडित माछा मार्ने,मह काँड्ने अल्पसंख्यक समुदायका हौं,'रत्नबहादुरले भने हाम्रो शिक्षा, दिक्षा र अधिकारका लागि आवाज उठाउने नेता गुमाएका छौं, निकै दुःख लागेको छ । इलाका प्रहरी कार्यालय टीकापुरका प्रहरी निरीक्षक लोकराज अवस्थीले घटनाको प्रकृति हेर्दा शंकास्पद देखिएको बताए । पोष्टमार्टम् भइसकेको छ, रिपोर्ट आउन भने बाँकी छ,' प्रहरी निरीक्षक अवस्थीले भने मेडिकल रिपोर्टले के भन्छ, थप कुरा त्यसपछि थाहा होला तर घटनाबारे हामीले सुक्ष्मरुपमा अनुसन्धानको दृष्टिकोणबाट हेरिरहेका छौं । नेपाली कांग्रेसका पूर्वमहाधिवेशन प्रतिनिधि रहेका राजी २०७४ को स्थानीय तह निर्वाचनसँगै नेकपा एमालेमा प्रवेश गरेका थिए । राजीको शव टीकापुर अस्पतालमा राखिएको छ ।"
ललिता निवास प्रकरणमा कोसँग कति धरौटी मागियो? हेर्नुस् अदालतको आदेश,"काठमाडौं : जिल्ला अदालत काठमाडौंले ललिता निवास जग्गा प्रकरणमा पक्राउ परेका व्यवसायी मीनबहादुर गुरुङसँग रु दुई करोड ४६ लाख धरौटीमा छाड्ने आदेश गरेको छ। न्यायाधीश भोलानाथ ढकालको इजलासले आज उक्त धरौटी लिएर थुनामुक्त गर्न आदेश गरेको हो। बालुवाटारस्थित ललिता निवासको सरकारी जग्गा व्यक्तिको नाममा नामसारी गरेको प्रकरणमा जिल्ला सरकारी वकिल कार्यालयले सरकारी कागजात कीर्ते आरोपमा मुद्दा चलाएको थियो। अदालतका स्रेस्तेदार कौशलेश्वर ज्ञवालीका अनुसार केशव तुलाधरलाई साधारण तारिखमा र अरू सबै आरोपितलाई धरौटीमा छाड्न आदेश दिएको हो। धरौटी रकम भने सबैको फरक फरक छ। धरौटी रकममा शिवजी भट्टसँग रु तीन लाख ३० हजार, रुद्रकुमार श्रेष्ठसँग रु सात लाख ५० हजार, बालकृष्ण श्रेष्ठसँग रु सात लाख ५० हजार, कलाधर देउजासँग रु १५ लाख रहेको छ। त्यस्तै, घमनकुमार कार्कीसँग रु सात लाख ५० हजार, गोपाल कार्कीसँग रु सात लाख ५० हजार, विनोद पौडेलसँग रु १५ लाख, योगराज पौडेलसँग रु सात लाख ५० हजार, नारायणराज मिश्रसँग रू सात लाख ५० हजार, अरुणकुमार श्रेष्ठसँग रु सात लाख ५० हजार धरौटी माग गरेको हो। त्यस्तै ध्रुवप्रसाद अर्यालसँग रु तीन लाख ३० हजार, बाबुराजा महर्जनसँग रु एक लाख १० हजार, देवनारायण महर्जनसँग रु एक लाख १० हजार, सकलानन्द महर्जनसँग रु एक लाख १० हजार, सञ्जयकुमार महर्जनसँग रू एक लाख १० हजार र लोकरी घिमिरेसँग रु एक लाख ५० हजार रहेको छ।"
हर्क साम्पाङलाई प्रश्न सोधेको आरोपमा पक्राउ परेका अशोक लिम्बू रिहा,"धरान : धरान उपमहानगरपालिकाका मेयर हर्क साम्पाङको कार्य शैलीको विरोध गर्दै उनलाई प्रश्न सोधेको आरोपमा शुक्रबार पक्राउ परेका धरान१५ का अशोक लिम्बू रिहा भएका छन्। साम्पाङको ठाडो निर्देशनमा नगर प्रहरीले लिम्बुलाई पक्राउ गरी इलाका प्रहरी कार्यालय धरानलाई बुझाएको थियो । डेङु रोगको सचेतना कार्यक्रम गरिरहेका मेयर साम्पाङलाई घरै पिच्छे डेङ्गुले बिरामी भएर मरिरहेका छन् तपाईं बाटोमा कार्यक्रम गर्नुहुन्छ भन्दै स्थानीय लिम्बुले प्रश्न सोधेका थिए । त्यति भन्ने बित्तिकै साम्पाङले नगर प्रहरी लगाएर पक्राउ गरेको लिम्बुले बताए । लिम्बु पक्राउ परेपछि सुनसरीका प्रमुख जिल्ला अधिकारी हुमकला पाण्डे र धरानका डिएसपी नवराज मल्लको समेत व्यापक आलोचना भएको थियो । अराजक,असभ्य र अमर्यादित शैलिमा प्रस्तुत भैरहने मेयर साम्पाङको निर्देशनमा निर्दोष व्यक्तिलाई पक्राउ गरिनु सुनसरीका सिडियो पाण्डे र धरानका डिएसपी मल्लको गैरकानुनी काम भएको एमाले धरानका अध्यक्ष हर्कजङ एभेङले बताए । धरानका डिएसपी नवराज मल्लले पक्राउ परेका लिम्बूविरुद्ध कसैले उजुरी नदिएको र शुक्रबारको घटना सामान्य रहेकाले धरान१५ का वडाअध्यक्ष नरेश इवारमलाई जिम्मा लगाएर रिहा गरिएको बताए । लिम्बुले दुबै मिर्गौला पीडित रहेका छिमेकी दाइको घरमा मेयर साम्पाङ लगायतले फोटो खिच्न थालेपछि आफूले मानवीय संवेदनाको कुरो उठाउँदा तँ कार्यक्रम बिथोल्न आएको भन्दै प्रहरी लगाएर पक्राउ गरिएको बताए। किरात याक्थुम चुम्लुङका राष्ट्रिय चुम्लुङ सदस्य ताजुव लिम्बुले सामाजिक र राजनीतिक सद्भाव बिथोल्ने प्रयास भैरहेको धरानमा प्रहरी प्रशासनबाट नै निर्दोष व्यक्ति पक्राउ गरिनु अत्यन्तै गलत काम भएको बताए । उनले यस्ता गलत काम नगर्न स्थानीय प्रहरी, प्रशासनलाई चेतावनी दिएका छन्।"
ढुंगाले लागेर एकजनाको मृत्यु,डडेल्धुरा : केआईसिंह राजमार्गको रडुवामा खसिरहेको पहिरोबाट ढुंगा लाग्दा एक युवकको मृत्यु भएको छ। जिल्लाको अमरगढी नगरपालिका४ बस्ने १७ वर्षीय राकेश ऎरको ज्यान गएको हो। प्रहरीका अनुसार दिपायलबाट डडेल्धुरातर्फ आउँदै गरेको म१ प८८३० नम्बरको मोटरसाइकल पछाडि सवार ऐरको टाउकोमा शनिबार माथिबाट खसेको ढुंगा लागेका थियो । गम्भीर घाइते राकेशलाई उपचारका लागि शनिबार डडेल्धुरा अस्पताल पुगाएको प्रहरीले जनाएको छ। उनको उपचार डडेल्धुरामा हुन नसकेपछि धनगढी रेफर गरिएको हो। टाउकोमा चोट लागेर गम्भीर घाइते भएका उनलाई डडेल्धुरा अस्पतालले धनगढीस्थित निसर्ग अस्पतालमा रेफर गरे पनि आइतबार बिहान बाटोमै मृत्यु भएको हो। मोटरसाइकल चालक डडेल्धुरा अमरगढी नगरपालिका४ का ३५ वर्षीय नरेन्द्र पनेरु सकुशल रहेका छन्।
नेपाली सेनाको प्रस्टीकरण फास्ट ट्र्याकको लागत बढेको छैन,"काठमाडौं : नेपाली सेनाले राष्ट्रिय गौरव एवं रणनीतिक महत्व बोकेको तराई मधेस द्रूतमार्ग (फास्ट ट्र्याक)को लागत सुरुवातकै योजनामा अघि बढेको बताएको छ। द्रूतमार्गको निर्माणमा ढिलाई भएको र दोब्बर लागत बढेको भन्दै नेपाली सेनाको तिव्र आलोचना भइरहेको छ। यसै विषयमा आइतबार पत्रकार सम्मेलन गर्दै नेपाली सेनाले विविध कारणले समय लम्बिए पनि लागत भने उही रहेको जानकारी गराएको हो। आयोजना प्रमु्ख प्राविधिक उपरथी कमल विक्रम शाहले आयोजनाको पूरा लागत २ खर्ब ११ अर्ब ९३ करोड रहेको बताए। उनले आयोजनाको लम्बाई ७०९७७ किलोमिटर रहेको बताउँदै योमध्ये २६१४ प्रतिशत काम पूरा भएको जानकारी दिए। वित्तीय प्रगति भने २८११ प्रतिशत भएको उनले बताए। शाहका अनुसार आव ७९८० सम्म कूल ४९२३ अर्ब खर्च भइसकेको बताए। 'यो कूल लागतको २३ प्रतिशत हो। चालु आवमा आयोजनालाई २२ अर्ब ५१ करोड रुपैयाँ विनियोजन गरिएको छ,' शाह भन्छन्, बाहिर हल्ला भएजस्तो लागत बढेको छैन। सुरुवातमा डीपीआर गर्दा नै यसको लागत अनुमान गरेर राखिएको थियो। २०७४ सालको वैशाखमा मन्त्रिपरिषदको निर्णयबाट काठमाडौंतराई जोड्ने द्रूतमार्ग आयोजना निर्माण गर्ने जिम्मा नेपाली सेनालाई दिइएको हो। यसको समयसीमा २०८० वैशाखभित्र तोकिएको थियो। तर आयोजनाको काम पूरा गर्न नेपाली सेनाले नसकेपछि २०८० वैशाख ५ गते यसको समय थप गरी २०८३ चैत मसान्तसम्म लमुब्याइएको थियो। ललितपुरको खोकनाबाट सुरु भई मकवानपुर हुँदै बारा जोडिने उक्त सडकखण्डले राजधानीबाट तराईको यात्रा छोटो र सहज हुनेछ। नेपाली सेनाका प्रवक्ता कृष्णप्रसाद भण्डारीका अनुसार द्रूत मार्गको करिब ९५ प्रतिशत प्याकेजहरू कार्यान्वयन तथा खरिद प्रक्रियामा गइसकेको छ। आयोजनाअन्तर्गत तीन वटा सुरुङहरूमध्ये २ दशमलव ६६७ किलोमिटर अर्थात् ४१ दशमलव ५७ प्रतिशत काम भएको सेनाले जनाएको छ। त्यस्तै खोकना क्षेत्रमा द्रूत मार्गको सुरु बिन्दु निर्धारण गरी सवारी आवागमन व्यवस्थापनसम्बन्धी निर्णय र जग्गा अधिग्रहण विवाद समाधानपश्चात खरिद प्रक्रिया सुरु गर्ने प्रवक्ता भण्डारीले बताए। तराई मधेस द्रूतमार्ग निर्माण गर्ने क्रममा ८९ वटा पुल निर्माण गर्नुपर्ने बताउँदै ४५ वटा पुलको डिजाइन सम्पन्न भएको बताएको छ। नेपाली सेनाले सुरुङ मार्गको जम्मा लम्बाई १००५५ किलोमिटर भएको जनाएको छ। आयोजना २०८३ चैत मसान्तसम्म पूरा हुने सेनाले जानकारी दिएको छ। आयोजना निर्माणमा ढिलो भएको स्वीकार गर्दे नेपाली सेनाका प्रबक्ता भण्डारीले विविध प्राविधिक कारणहरूले ढिलो हुन पुगेको जानकारी दिए। उनी भन्छन्, खोकनाको जग्गा मुआब्जा र अध्रिग्रहण विवादमा उच्च राजनीतिक संयन्त्रकै नेतृत्वमा समिति गठन भएर काम भइरहेको छ। आयोजना निर्माणका लागि अधिग्रहण गर्नुपर्ने जम्मा १५ हजार ४१६ रोपनी जग्गामध्ये १० हजार २४४ रोपनी जग्गा सरकारी रहेको र ५ हजार १७२ रोपनी जग्गा व्यक्तिगत रहेको छ। जसमध्ये ४ हजार ७६६ रोपनी जग्गा अधिग्रहण भइसकेको र ४०६ रोपनी जग्गा अधिग्रहण हुन बाँकी छ। आयोजना निर्माण पूरा गर्नका लागि वातावरणीय प्रभाव मूल्याकंन प्रतिवेदनअनुसार ३८ हजार ६६४ वटा रुख कटान गर्नुपर्नेमा हालसम्म २८ हजार ६४६ वटा रुखहरू कटान भइसकेको जानकारी दिएको छ। यसमध्ये १० हजार १८ वटा रुख कटान गर्न बाँकी छ।"
मेची आँखा उपचार केन्द्र भद्रपुरमा अन्तरङ्ग सेवा सुरू,"झापा : झापाको भद्रपुर ५ स्थित मेची आँखा उपचार केन्द्रको आफ्नै भवनमा आजदेखि अन्तरङ्ग सेवा सञ्चालनमा आएको छ । बिर्तामोडस्थित मेची आँखा अस्पतालको करिब एक करोड रुपैयाँको लागतमा नवनिर्मित १५ शय्याको अन्तरङ्ग विभागको आइतबार एक कार्यक्रमका बीच उद्घाटन गरेसँगै सेवा सञ्चालनमा आएको हो । सो अन्तरङ्ग विभागको उद्घाटन भद्रपुर नगरपालिका प्रमुख गणेश पोखरेल,जग्गादाता तथा समाजसेवी सत्यनारायण सरिया र मेची आँखा अस्पताल संघका अध्यक्ष जलकुमार गुरुङले संयुक्त रुपमा रिबन काटेर गरेका थिए । मेची आँखा अस्पताल संघले आफ्नो सेवा विस्तारको क्रममा भद्रपुरमा २०७५ साल मङ्सिर ७ गतेदेखि आँखा उपचार केन्द्र सञ्चालनमा ल्याएको थियो । भद्रपुर निवासी स्वजयनारायण र शारदादेवी सरियाले आँखा उपचार केन्द्र निर्माणका लागि एक बिगाहा जमिन निःशुल्क दान दिएका थिए । सरिया परिवारले जग्गा दान दिएपछि यहाँका आँखा रोगीलाई लक्षित गरी आँखा उपचार केन्द्र स्थापना गरिएको संघका निवर्तमान अध्यक्ष छत्रप्रसाद अधिकारीले जानकारी दिए । 'सुरुमा आँखाको मात्र परीक्षण गरिन्थ्यो । २०७७ असोजदेखि मोतिया विन्दुको शल्यक्रिया सेवा पनि विस्तार गरियो । हप्तामा एक दिन बुधबार शल्यक्रिया गरिने बिरामीलाई झापा उद्योग संघको भवनमा राख्नुपर्ने बाध्यता रहेको बताउँदै संघका निवर्तमान अध्यक्ष अधिकारीले भने, आजदेखि अन्तरङ्ग विभाग सञ्चालनमा आएसँगै त्यो बाध्यता हटेको छ,अब हप्ता नभइ छिट्टै चिकित्सकको दरबन्दी कायम गरी दैनिक शल्यक्रिया सेवा सञ्चालनमा ल्याउने तयारीमा छौँ । अन्तरङ्ग विभागको भवन निर्माणमा ९८ लाख रुपैयाँ खर्च भएको छ । अन्तरङ्ग विभागमा चाहिने आवश्यक स्वास्थ्य उपकरण र बेड जग्गादाता जयनारायण सरियाले उपलब्ध गराएको उनले बताए ।"
त्रिभुवन अन्तर्राष्ट्रिय विमानस्थलबाट ब्रासलेट र औंठीसहित चार जना पक्राउ,"काठमाडौं : त्रिभुवन अन्तर्राष्ट्रिय विमानस्थलबाट प्रहरीले सुनजस्तो देखिने धातुसहित ४ जनालाई पक्राउ गरेको छ। विमानस्थलको आगमन पार्किङ एरियाबाट अवैध रुपमा भन्सार छली लैजान लागेको सुनजस्तो देखिने धातुको ब्रासलेट २ थान र बेरुवा औंठी १ थान गरी जम्मा ८५ ग्रामसहित ४ जनालाई शनिबार दिउँसो प्रहरीले पक्राउ गरेको हो । पक्राउ पर्नेहरुमा ताप्लेजुङ आठराई त्रिवेणी गाउँपालिका१ बस्ने २१ वर्षीय अनिश गुरुङ, २१ वर्षीय रोशन विश्वकर्मा, काठमाडौं महानगरपालिका८ बस्ने ३० वर्षीय शनि देउला र मोरङ पथरी शनिश्चरे नगरपालिका१ बस्ने ३८ वर्षीय कमल गुरुङ रहेका छन् । हिमालय एयरको उडानद्वारा दोहाबाट काठमाडौं आएका अनिश र रोशनलाई उक्त परिमाणको धातु अवैध रुपमा लुकाई छिपाई भन्सार छलि गर्न लगाई शनि देउला र कमल गुरुङले संकलन गरी लैजान लागेको अवस्थामा फेला पारी उनीहरुलाई पक्राउ गरेको प्रहरीले जनाएको छ। प्रहरीले घटनाको आवश्यक अनुसन्धान गरिरहेको जनाएको छ ।"
आज देशका यी प्रदेशमा वर्षा हुने,"यसका कारण हाल गण्डकी, लुम्बिनी, कर्णाली र सुदूरपश्चिम प्रदेशमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहेको महाशाखाद्वारा प्रकाशित बुलेटिनमा उल्लेख छ । काठमाडौं : हाल मनसुनको न्यूनचापीय रेखाको पश्चिमी भूभाग सरदर स्थानको उत्तरतिर अवस्थित छ । पूर्वी भूभाग सरदर स्थानको दक्षिणतिर अवस्थित छ । साथै बङ्गालको खाडीको उत्तरपश्चिम र आसपासको क्षेत्रमा रहेको न्यूनचापीय प्रणालीको समेत आंशिक प्रभाव रहेको जल तथा मौसम पूर्वानुमान महाशाखाले जनाएको छ । यसका कारण हाल गण्डकी, लुम्बिनी, कर्णाली र सुदूरपश्चिम प्रदेशमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहेको महाशाखाद्वारा प्रकाशित बुलेटिनमा उल्लेख छ । आज दिउँसो सुदूरपश्चिम प्रदेशमा सामान्यतया बदली र बाँकी प्रदेशमा आंशिकदेखि सामान्य बदली रहने जल तथा मौसम पूर्वानुमान महाशाखाले जनाएको छ । बागमती, गण्डकी, कर्णाली र सुदूरपश्चिम प्रदेशका केही स्थान तथा बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको मौसमविद् शान्ति कँडेलले जानकारी दिए। उनका अनुसार गण्डकी र सुदूरपश्चिम प्रदेशसहित पहाडी क्षेत्रमा गए रातिदेखि हल्कादेखि मध्यम वर्षा भइरहेको छ भने कोशी, बागमती, कर्णाली र लुम्बिनीका एकदुई स्थानमा पानी परिरहेको छ । उक्त वर्षा हल्कादेखि मध्यम खालको रहेको छ । यसैगरी आज रातिको समयमा लुम्बिनी र सुदूरपश्चिम प्रदेशका एकदुई ठाउँमा भारी वर्षाको अनुमान गरिएको महाशाखाले जनाएको छ । काठमाडौँमा आज दिउँसो क्षणिक वर्षाको सम्भावना रहेको मौसमविद् कँडेलले बताए। रातिको समयमा देशभर आंशिकदेखि सामान्य बदली रही लुम्बिनी, गण्डकी र सुदूरपश्चिम प्रदेशका केही स्थानमा तथा बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाद्वारा प्रकाशित बुलेटिनमा उल्लेख छ ।"
लागुऔषधसहित दुईजना पक्राउ,"स्याङ्जा : वालिङ्मा दुईजना लागुऔषधसहित पक्राउ परेका छन्। वालिङ् नगरपालिका १० स्थित भकुण्डेमा पोखरा महानगरपालिकाका १७ वर्षीय शिव बस्नेत र स्याङ्जा विरुवाका २२ वर्षीया अजय राना पक्राउ परेको प्रहरी निरीक्षक पावलसिंह लामाले जानकारी दिए। सवारी साधन चेकजाँचका क्रममा बुटवलबाट पोखरातर्फ आउँदै गरेको ग२ ख ५१५ नं को बसमा यात्राका क्रममा शनिबार साँझ उनीहरू पक्राउ परेका हुन्। उनीहरूका झोलाबाट डाइजोपाम ५० एम्पुल, फेनारागत ५० एम्पुल, नोफिन ५० एम्पुलसहित एक सय ५० एम्पुल प्रहरीले जनाएको छ। यसका बारेमा थप अनुसन्धान भइरहेको बताइएको छ।"
ड्युटीमा रहेका प्रहरीमाथि आक्रमण गरी हतियार लुट्ने गिरोह पक्राउ,"विराटनगर : सुनसरीको बर्जु गाउँपालिका१ शुक्रबारेमा सादा पोशाकका प्रहरीमाथि आक्रमण गरेर हतियार र गोली लुट्ने हतियारधारी गिरोहलाई प्रहरीले पक्राउ गरेको छ । पक्राउ परेका ७ जनामध्ये एकजना बालक पनि छन् । गिरोहलाई मोरङको बूढीगंगालगायतका स्थानबाट पक्राउ गरेर आइतबार जिल्ला प्रहरी कार्यालय मोरङमा पत्रकार सम्मेलनमार्फत सार्वजनिक गरिएको छ । कोसी प्रदेश प्रहरी प्रमुख डीआईजी राजेशनाथ बास्तोला, मोरङ प्रहरी प्रमुख एसपी दीपक पोखरेल, सुनसरी प्रहरी प्रमुख एसपी विपिन रेग्मीलगायतमा प्रहरीको उपस्थितिमा पत्रकार सम्मेलन गरिएको हो । पक्राउ पर्नेमा सुनसरीको दुहवी नगरपालिका४ का ३२ वर्षीय नसुदिन मिया, दुहवी१ का ३० वर्षीय मोहमद अलिम मुर्तुजा, १४ वर्षीय बालक, मोरङको बूढीगंगा गाउँपालिका४ का ४० वर्षीय रिजवन मिया, २५ वर्षीय सिजाम आलम ९मोबाइल सेन्टरका सञ्चालक०, बूढीगंगा५ का २१ वर्षीय मोहमद नजरुल मिया र सुनसरी दुहवी६ मा बस्ने भारतीय नागरिक ४० वर्षीय मोहमद आलम रहेका छन् । मोरङ प्रहरीका प्रवक्ता डीएसपी रन्जनकुमार दाहालका अनुसार पक्राउ परेकामध्ये रिजवान २०६४ देखि २०७९ सम्म मोरङ र सुनसरीमा भएका विभिन्न १० वटा अपराधमा संलग्न भएको प्रारम्भिक अनुसन्धानबाट खुलेको छ । उनीविरुद्ध डाँका, चोरी, हातहतियार खरखजना, ज्यान मार्ने उद्योगलगायतका मुद्दा अदालतमा दर्ता भएको छ । रिजवान २०६४ को डाँका र २०६५ को डाँका ज्यान मुद्दाका फरार प्रतिवादी रहेको डीएसपी दाहालले बताए । उनका अनुसार पक्राउ परेको गिरोहबाट ठूलो चाइनिज पेस्तोल, कटुवा पेस्तोल, रड, चक्कु, मोटरसाइकल, १ लाख ७५ हजार बढी नेपाली रुपैयाँ, ११ हजार ६ सय भारतीय रुपैयाँ, डलर, सुनको जस्तो देखिने झुम्का र तिलहरी, चाँदीको जस्तो देखिने पाउजू र सिक्रीलगायतका विभिन्न सामान बरामद भएको छ । ठूलो चाइनिज पेस्तोल प्रहरीबाट लटिएको हो । कटुवा पेस्तोल गिरोहले अपराधिक धन्दामा प्रयोग गर्ने गरेको थियो । प्रहरीबाट लुटिएको पेस्तोल रिजवानको घरको छानमा लुकाएर राखेको अवस्थामा बरामद भएको डीएसपी दाहालले बताए । मोरङ प्रहरी प्रमुख एसपी दीपक पोखरेलका अनुसार पक्राउ परेको गिरोह श्रृङ्खलाबद्ध लुटपाटमा संलग्न रहेको खुलेको छ । गिरोहले हातहतियार देखाएर डर, त्रास सिर्जना गरेर लुटपाट गर्ने गरेको उनले बताए । चोरी नियन्त्रणका लागि सुनसरीको इलाका प्रहरी कार्यालय दुहवीबाट खटिएको प्रहरीमाथि बर्जु१ मा शुक्रबार बिहानका राति यो गिरोहले आक्रमण गरेको थियो । घटनास्थल विराटनगर महानगरपालिका५ नजिकै छ । घटनास्थल आसपासका स्थानमा अत्यधिक चोरी र लुटपाट भइरहेको विशेष सूचना प्रहरीले प्राप्त गरेको थियो । उक्त एरियामा मोटरसाइकलमा यात्रा गर्नेलाई नियन्त्रणमा लिँदै हतियार देखाएर लुटपाट गर्ने समूह सक्रिय रहेको प्रहरीको भनाइ छ । त्यस सम्बन्धित सूचना संकलन गर्न र घटनालाई नियन्त्रणमा लिन दुहवीबाट प्रहरी जवान बिमन परियार र प्रेम चौधरीलाई सादा पोशाकमा खटाइएको थियो । परियार र चौधरी पुग्नासाथ एउटा समूहले प्रहरीमाथि आक्रमण गरेको थियो । आक्रमणपछि प्रहरीलाई घाइते बनाएर हतियार र गोली लुटेर उक्त समूह फरार बन्यो । आक्रमणबाट प्रहरी जवान परियारको टाउकोमा चोट लागेको छ । आक्रमणकारीले प्रहरीको साथमा भएको ठूलो चाइनिज पेस्तोल, एउटा म्यागजिन र सात राउण्ड गोली लुटेको थियो । घटनापछि अपराधिक गिरोहको खोजीका लागि कोसी प्रदेश प्रहरी प्रमुख डीआईजी राजेशनाथ बास्तोला, मोरङ प्रहरी प्रमुख एसपी दीपक पोखरेल र सुनसरी प्रहरी प्रमुख एसपी विपिन रेग्मीले प्रहरीका विभिन्न टोली परिचालन गरेका थिए । लुटिएकोमध्ये प्रहरीले पेस्तोलको छ राउण्ड गोली, म्यागजिन,गोलीको खाली खोका यसअघि फेला पारिसकेको छ । साथै, उक्त गिरोहले कटुवा पेस्तोलमा प्रयोग गर्ने एक राउण्ड गोली बरामद भएको थियो । प्रहरीबाट लुटिएको पेस्तोल भने मोरङको बूढीगंगाबाट बरामद भएको हो । पक्राउ परेकाविरुद्द डाँका, हातहतियार खरखजना र संगठित अपराधमा मद्दा चलाउने प्रहरीको तयारी छ ।"
मलंगवामा निकालियो सद्भाव र्याली,"मलंगवा : दुई समुदायको झडपले अशान्त बनेको सर्लाही सदरमुकाम मलंगवामा धार्मिक तथा सामाजिक सहिष्णुताका लागि सर्वपक्षीय सद्भाव र्याली निकालिएको छ। जिल्ला प्रशासन कार्यालय सर्लाही र मलंगवा नगरपालिकाको संयुक्त आयोजनामा सद्भाव र्याली निकालिएको हो। जिल्ला प्रशासन कार्यालय सर्लाहीमा बसेको सर्वपक्षीय भेलाबाट दुई बुँदे निर्णय गर्दै आइतबार दिउँसो सद्भाव र्याली निकालिएको हो। प्रमुख जिल्ला अधिकारी इन्द्रदेव यादव, प्रदेश सांसद कौशल किशोर राय, मलंगवा नगरपालिकाका नगर प्रमुख नागेन्द्र प्रसाद यादवलगायत वडाध्यक्ष, नागरिक समाजले नगरपरिक्रम गरेका छन्। आइतवाबार बसेको सर्वपक्षीय भेलाले मलंगवा नगरमा सद्भाव र्याली आयोजना गर्ने, सबै क्षेत्रका अगुवाले आआफ्नो समुदायलाई संयमता अपनाउन पहल र हुन अनुरोध गर्ने, संयमता नअपनाई आपराधिक क्रियाकलापमा कोही संलग्न हुन गएमा कानुनी कारबाहीको लागि सबै पक्षले सहयोग गर्ने। गत भदौ २२, २३ र २४ गते भएको घटना व्यवस्थापन सन्दर्भमा सहायक प्रमुख जिल्ला अधिकारी होमप्रसाद घिमिरेको संयोजकत्वमा ९ सदस्यी समिति गठन गरी आजको मितिले १५ दिनभित्र जिल्ला प्रशासन कार्यालय सर्लाहीमा प्रतिवेदन पेस गर्ने र सोही प्रतिवेदनबमोजिम कानुनी कारबाही प्रक्रिया अगाडि बढाउने निर्णय गरेको हो। कृष्णको मुर्ती सेलाउन विषयमा दुई समुदायबीच झडप हुदाँ शुक्रबार रातिदेखि सर्लाही सदरमुकाम मलंगवा तनावग्रस्त बनेको थियो। शनिबार बिहानदेखि अशान्त बनेपछि जिल्ला प्रशासन कार्यालय सर्लाहीले बेलुका ५ बजेदेखि आइतबार बिहान ८ बजेसम्मका लागि निषेधाज्ञा र कर्फ्यु आदेश जारी गरेको थियो। कर्फ्यु हटाइए पनि निषेधाज्ञा अहिले पनि जारी नै छ। २७ गते राति १२ बजेसम्मका लागि निषेधाज्ञा कायमै राखिएको प्रमुख जिल्ला अधिकारी इन्द्रदेव यादवले बताएका छन्। अब उपरान्त कसैले कुनै पनि प्रकारको आपराधिक गतिविधि गरे हदैसम्मको कारबाही गर्ने प्रजिअ यादवले चेतावनीसमेत दिएका छन्। कर्फ्यु हटाएपछि आइतबार फेरि पनि केही झडप भएको हो। अहिले अवस्था समान्य भए पनि बजार बन्द नै रहेको छ। औषधी पसल र केही खाजा पसलहरूमात्र खुल्न सकेको छ। व्यापारीहरू अहिले पनि त्रासको अवस्था छ। मलंगवाको विभिन्न स्थानमा अहिले व्यापकरूपमा प्रहरी परिचालन गरिएको जिल्ला प्रहरी कार्यालय सर्लाहीका प्रहरी उपरीक्षक नरेशराज सुवेदीले जानकारी दिएका छन्।"
भोजभतेरमा छुट्टाछुट्टै भान्छा गरे कारबाही,"ढोरपाटन : बागलुङको तमानखोला गाउँपालिकाले सामाजिक भेद्भाव तथा छुवाछुतलाई शून्य बनाउने उद्देश्यले सामाजिक रुपमा हुने भोजभतेर एउटै हुनुपर्ने नीति बनाएको छ। गाउँपालिका जनप्रतिनिधि तथा सरकारी निकायका कर्मचारीले दुई वटा भान्छा हुने भोजभतेरमा सहभागी नहुने र नागरिकलाई पनि सामाजिक रुपमा हुने त्यस्ता भोजभतेरलाई बहिष्कार गर्न गाउँपालिकाले आग्रह गरेको छ। जिल्लाका सहर बजारदेखि गाउँसम्मका अधिकांश स्थानमा जातीय छुवाछुत र विभेद् हुँदै आएकाले यसको अन्त्य गर्न अब सबै भोजभतेरमा एउटै भान्छा प्रयोग गर्ने निर्णय गरिएको गाउँपालिकाका अध्यक्ष जोकलाल बुढा मगरले जानकारी दिए। उनले समाजमा कोही पनि नागरिकले छुवाछुत र विभेद भोग्न नपरोस् भन्ने उद्देश्यले कार्यापालिका बैठकबाट सामाजिकरूपमा हुने भोजभतेरको भान्छा एउटै बनाउनुपर्ने निर्णय गरिएको बताए। 'सामाजिक विभेद् व्यवहार र भान्छाबाटै अन्त्य हुनुपर्छ, अब गाउँपालिकाभित्र हुने कुनै पनि भोजभतेरको एउटै भान्छा हुनुपर्छ, अहिलेसम्म दलितका लागि छुट्टै, जनतातिका लागि छुट्टै र ब्राह्मण क्षेत्रीका लागि छुट्टै भान्छा हुँदै आएको थियो। यो सामाजिक र जातीय विभेद् हो। यसको अन्त्यका लागि दुई वटा भतेर जहाँ हुन्छ, जसले गर्छ त्यसलाई कानुनी कारबाही गर्ने र त्यस्तो भतेरमा सहभागी हुने व्यक्तिलाई पनि कारबाही हुने नीति बनाएका छौं। समाजमा बस्ने हरेक नागरिक सम्मानका साथ बाँच्न पाउनुपर्छ भन्ने हाम्रो उद्देश्य हो,' उनले भने। गाउँपालिकाले पहिलेदेखि नै सामाजिक विभेद र छुवाछुत अन्त्यका लागि जनचेतानामूलक कार्यक्रम गर्दै आएको भन्दै उहाँले भोजभतेरमा बढी विभेद् हुने गरेको पाइएपछि छुट्टाछुट्टै भोज गर्ने र सहभागी हुने दुवैलाई कारबाही गर्ने नीति ल्याइएको जानकारी दिए। 'सरकारले विसं २०६३ जेठ २१ मा छुवाछुतमुक्त राष्ट्र घोषणा गरे पनि त्यसको व्यवहारमा लागू हुनसकेको छैन। अहिले पनि समाजमा विवाह तथा विभिन्न सामाजिकरूपमा हुने भोजभतेर फरकफरक हुँदै आएका छन्,' उनले भने। उनका अनुसार आदिवासी जनजाति र दलित समुदायको बाहुल्यता रहेको तमानखोलामा गाउँपालिकाले बालविवाह न्यूनीकरण तथा सामाजिक विभेदको अन्त्यका लागि विभिन्न जनचेतनामूलक कार्यक्रम गर्दै आएको छ।"
प्रधानसेनापतिको निर्देशन स्वार्थप्रेरित समूहबाट टाढा रहनुहोस्,"काठमाडौं : प्रधानसेनापति प्रभुराम शर्माले कुनै पनि स्वार्थप्रेरित समूहमा नलाग्न सेनालाई निर्देशन दिएका छन्। प्रधानसेनापतिको जिम्मेवारी सम्हालेको दोस्रो वर्ष पूरा भएका अवसरमा नेपाली सेनाका सकल दर्जालाई सम्बोधन गर्दै शर्माले यस्तो बताएका छन्। 'नेपालको एकीकरण अभियानको थालनीदेखि नै सेनाले देशको सार्वभौमसत्ता, भौगोलिक अखण्डता, स्वतन्त्रता, राष्ट्रिय एकता एवं जनभरोसालाई सदैव जोगाइराख्न अग्रणी भूमिका निर्वाह गर्दै आइरहेको छ,'उनले भने,'संगठनमा खलल पुर्याउने खालको कु्नै पनि गतिविधिमा नलाग्नुहोस्।' उनले सैन्य संगठन आजको भोलि तयार गर्न सकिने विषय नभएको बताए। प्रधानसेनापति शर्माले भने,'लामो अध्ययन, तयारी, अभ्यास र अनुभवले निखारिँदै सवल र सुदृढ हुँदै जाने सङ्गठित र अनुशासित सङ्गठन नयाँ प्रविधि,सिर्जना हुने नयाँ परिवेश तथा थपिँदै जाने बहुआयामिक चुनौतीअनुसार सदैव चलिरहन्छ ।' प्रधानसेनापति शर्माले कार्यकालको दोस्रो वर्षका लागि निर्धारण गरिएका लक्ष्य र प्राप्त उपलब्धिको समीक्षाका साथै आगामी कार्यदिशा बारेमा जानकारी गराएका थिए। कार्यकालको तेस्रो वर्ष थालनीको पूर्वसन्ध्यामा प्रधानसेनापति शर्माले छाउनी तथा सैनिक मञ्च टुँडिखेलमा रहेको वीर स्मारकमा माल्यार्पण गरेका थिए। उनले कर्तव्यपालनाको सिलसिलामा घाइते भएका सकलदर्जाको योगदानको उच्च मूल्याङ्कन गर्दै उपचारका क्रममा रहेको सबैको शीघ्र स्वास्थ्यलाभको कामनाका साथै सकलदर्जालाई संस्थागत हितमा केन्द्रित रहन प्रेरणा मिलोस् भनी कामना गरे। प्रधान सेनापति शर्माले आजै जङ्गीअड्डामा आयोजित एक कार्यक्रमा उपरथीमा पदोन्नति भएका कुमारबाबु थापा र महासेनानीमा पदोन्नति भएका प्रमुख सेनानी सुदर्शन विष्टलाई दज्र्यानी चिन्ह प्रदान गरे। सो अवसरमा उनले सैनिक कल्याणकारी निर्देशनालयको प्रकाशन कल्याणकारी दर्पण,'नेपाली सेनाको व्यवस्थापनमा सञ्चालित काठमाडौँतराईमधेश द्रुतमार्ग सडक आयोजनाको प्रकाशन केटिएफटी जर्नलको तेस्रो भाग र सेनाको वर्षभरिका प्रमुख गतिविधिको तस्बिर समेटिएको पुस्तक पनि विमोचन गरेका थिए। रासस"
अर्जुनचौपारीमा निर्मित हेलिप्याडको सफल परीक्षण,"स्याङ्जा : अर्जुनचौपारी गाउँपालिका १ सहेलेमा नवनिर्मित हेलिप्याडमा हेलिकोप्टर सफल परीक्षण गरिएको छ। नेपाल आर्मी र अर्जुनचौपारी गाउँपालिकाको सहकार्यमा निर्माण गरिएको हेलिप्याडमा नेपाल आर्मीको इक्विरल हेलिकोप्टर पहिलो पटक अवतरण गरिएको हो। असार मसान्तमा निर्माण सम्पन्नपछि नेपाली सेनाले गाउँपालिकालाई हस्तान्तरण गरेको थियो। नेपाली सेनाका कर्णेल रचन श्रेष्ठसहितको टोलीले हेलिकोप्टरको अवतरण परीक्षण गरेको हो। अवतरणपछि हेलिप्याड उपयुक्त ठाउँमा बनेको कर्णेल श्रेष्ठले प्रतिक्रिया दिए। हेलिप्याड दैनिक २० जनाको श्रमदानबाट १५ दिनमा सम्पन्न भएको पालिकाले जनाएको छ। एमआई १६ हेलिप्याड निर्माण गरिएको हो। हेलिप्याड निर्माणसँगै पुतलीबजार नगरपालिका, अर्जुनचौपारी गाउँपालिका सहित पर्वका केही वडाले समेत उपयोग गर्न पाउने छन्। अत्यावश्यक तथा जोखिमका समयमा छिटोभन्दा छिटो मानवीय उद्धारमा सहज बनाउने उद्देश्यले हेलिप्याड निर्माण गरिएको गाउँपालिकाका अध्यक्ष प्रकाश तिवारीले जानकारी दिए। जनश्रमदानसहित ७ लाख ३३ हजार ४५९ रुपैयाँको लागतमा निर्माण सम्पन्न भएको हो। पक्की ढलानसहित रंगरोगन गरिएको हेलिप्याड ६० ६० फिट लम्बाइ र चौडाइको छ।"
स्रोत नखुलेको १० लाख भारुसहित विराटनगरबाट भारतीय नागरिक पक्राउ,विराटनगर : अवैध भारतीय रकमसहित विराटनगरबाट प्रहरीले आइतबार एकजना भारतीय नागरिकलाई पक्राउ गरेको छ । इलाका प्रहरी कार्यालय रानी सीमाको टोलीले भारत बिहारको खगडीया गाउँ पञ्चायत महेशखुटका ३२ वर्षीय चन्दनकुमार यादवलाई पक्राउ गरेको हो । यादवलाई विराटनगर महानगरपालिका१६ दक्षिण गेटबाट बिहान १०:२० बजेतिर पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार पक्राउ परेकाको साथबाट १० लाख ५० हजार भारतीय रूपैयाँ बरामद भएको छ । पैदल रहेका यादवले बोकेको झोलाबाट ५ सय दरका भारतीय नोट बरामद गरिएको दाहालले बताए । नेपालमा प्रयोगमा प्रतिबन्ध रहेको नोटसहित पक्राउ परेका यादवमाथि प्रहरीले अनुसन्धान गरिरहेको छ । बरामद भएको नोटसहित यादवलाई आवश्यक कारबाही प्रक्रिया अघि बढाउन राजस्व अनुसन्धान कार्यालय इटहरीमा बुझाउने तयारी प्रहरीले गरेको छ ।
त्रियुगाका सुत्केरीलाई निःशुल्क एम्बुलेन्स,"उदयपुर : उदयपुरको त्रियुगा नगरपालिका क्षेत्र भित्रका सुत्केरी महिलालाई नगरपालिकाले निःशुल्क एम्बुलेन्स सेवा प्रवाह गर्ने भएको छ । सामाजिक उत्तरदायित्व कार्यक्रमअन्तरगत माछापुच्छ्रे बैंकले ५ लाख,सानिमा जेनेरल इन्स्योरेन्स कम्पनीले १५ लाख र १६ नम्बर वडा कार्यालयको ५ लाख गरी २५ लाख रुपैयाँमा एम्बुलेन्स खरिद गरिएको मेयर बसन्तकुमार बस्नेतले जानकारी दिए। एम्बुलेन्स मेयर बस्नेतले स्वास्थ्यचौकी जाल्पाचिलाउनेलाई शनिबार हस्तान्तरण गरेका हुन्। उनले एम्बुलेन्स सुत्केरी महिलाका लागि निःशुल्क उपलब्ध गराउने बताए। मेयर बस्नेतले भने, वडाका नागरिकको स्वस्थ्य सेवामा पहुँच वृद्धि गर्ने नगरपालिकाको उद्देश्यले विभिन्न निकायसँगको सहकार्यमा एम्बुलेन्स ल्याएका हौं। अकालमै अर्थात् स्वास्थ्य संस्थामा पुग्न नपाइ ज्यान जाने समस्याको अन्त्य हुनेछ ।' कार्यक्रममा बोल्दै माछापुच्छ्रे बैंकका प्रमुख कार्यकारी अधिकृत सन्तोष कोइरालाले बैंकहरूको मुनाफाको एक प्रतिशत सामाजिक कार्यमा लगाउने व्यवस्था अनुसार एम्बुलेन्स खरिदमा सहयोग गरिएको बताए । त्यसैगरी इन्स्योरेन्स कम्पनीका प्रबन्धक बुद्धि नेउपानेले इन्स्योरेन्स कम्पनी मुनाफा मात्र आर्जन गर्छन् सामाजिक अभियानमा जोडिँदैनन भन्ने भ्रम चिर्न यस्ता सहकार्यले महत्वपूर्ण सहयोग पुग्ने बताए । वडाध्यक्ष मानबहादुर राईले वडानं १६ का महिला स्वास्थ्य संस्थामा सुत्केरी हुँदा पोषण वापत ५ हजार रुपैयाँ सहयोग गर्दै आएको बताए । उनले खरिद गरिएको एम्बुलेन्स केहि दिनभित्रै कार्यविधि तयार गरी सुत्केरीलाई निःशुल्क र जेष्ठ नागरिकलाई सहुलियतपूर्ण व्यवस्था गरी सञ्चालन गरिने बताए । उनले एम्बुलेन्स सहयोगमा उदयपुर सिमेण्ट उद्योगका तत्कालिन महाप्रबन्धक गोपी नेउपानेको अग्रसरता रहेको बताए । कार्यक्रममा एम्बुलेन्स सहयोग गर्ने सहयोगी निकाय तथा व्यक्तिहरूलाई सम्मानपत्रले सम्मान गरिएको थियो ।"
बागलुङ नगरका उपप्रमुख सहित आठ जनालाई सफाई,"बागलुङ : बागलुङ बसपार्क निर्माणमा अनियमितता गरेको आरोप लागेका बागलुङ नगरपालिकाका तत्कालिन उपप्रमुख सहित आठ जनाले सफाई पाएका छन्। अख्तियार दुरुपयोग अनुसन्धान आयोगले बागलुङ बसपार्क निर्माणमा आर्थिक अनियमितता भएको भन्दै विशेष अदालतमा गैरकानुनी लाभ गरी आर्थिक अनियमितता गरेको भन्दै २०७८ फागुन १३ गते मद्दा दायर गरेको थियो। अदालतका न्यायाधीशद्वय यमुना भट्टराई र खुसी प्रसाद थारुको इजलासले आइतबार मुद्दाको फैसला गर्दै तत्कालीन उपप्रमुख सुरेन्द्र खड्कासहित आठै जनालाई सफाई दिएको हो। बसपार्क निर्माणमा फिल्डमा नभएको कामको लागत अनुमानभन्दा नापी किताबमा अस्वभाविकरूपमा परिवर्तन गरेको भन्दै अख्तियार दुरुपयोग अनुसन्धान आयोगले मुद्दा दायर गरेपछि उनीहरु स्वतः निलम्बनमा परेका थिए। अनुगमन समिति प्रमुखसमेत रहेका तत्कालीन उपप्रमुख खड्का, बागलुङ नगरपालिका४ का वडा अध्यक्ष ध्रुवबहादुर केसी, इञ्जिनियर मनोज शर्मा, सवइञ्जिनियर घनश्याम रिजाल, बागलुङ बसपार्क निर्माण उपभोक्ता समितिका अध्यक्ष सुभाषचन्द्र राजभण्डारी, कोषाध्यक्ष भीमकुमारी आचार्य र सचिव गुणनिधि शर्माले सफाई पाएका हुन्। विशेष अदालतका इजलाश अधिकृत होमनाथ कँडेलले आइतबार दैनिक पेसीको सूचना जारी गर्दै उनीहरूले सफाई पाएको उल्लेख गरेका छन्। तत्कालीन डिभिजन इन्जिनियर दयाराम पौडेललाई पनि नापी किताबमा सही गरी गलत प्रतिवेदन सिफारि गरेको भन्दै मुद्दा दायर गरिएको थियो उनले पनि सफाई पाएका छन्। बागलुङ बसपार्क निर्माणको काममा कामै नभएकोलाई काम भएको भनी गलत प्रतिवेदन दिएको र ५ लाख ९० हजार रुपैयाँ बढी रकम भुक्तानी दिइ भ्रष्टाचार गरेको भन्दै अख्तयारले ५ लाख ९० हजार बिगो कायम गरी जरिवाना र कैद सजाय माग दाबी गर्दै मुद्दा दायर गरेको थियो। बागलुङ बसपार्क निर्माण सकिइसकेको दुई वर्ष भइसक्दा पनि बसपार्क निर्माणसँग सम्बन्धित जग्गा ब्यवस्थापन र सडक निर्माण नहुँदा सञ्चालनमा आउन सकेको छैन। स्थानीयलाई उपलब्ध गराउने जग्गा व्यवस्थापन र सडकका कारण बसपार्क निर्माण सकिए पनि अलपत्र परेको छ। बागलुङ नगरपालिका४ मा उपल्लाचौर दाबगह्रामा बसपार्क बनाउन २०५९ सालमा ५२ जना स्थानीयले निशुल्क उपलब्ध गराएको ५९ रोपनी जग्गाबाट साढे १८ रोपनी जग्गामा बसपार्क निर्माण भएको हो।"
"मलङ्वामा कर्फ्यू हट्यो, जनजीवन समान्य बन्दै","मलङ्वा : शुक्रबार रातिदेखि अशान्त बनेको मलङ्वाको जनजीवन समान्य बन्दै गएको छ । कृष्णको मुर्ती सेलाउने विषयमा दुई समुदायबीच झडप हुँदा शुक्रबार रातिदेखि मलङ्वाको अवस्था तनावग्रस्त बनेको थियो । शनिबार बिहानदेखि अवस्था झन उग्र बन्दै गएपछि बेलुका ५ बजेदेखि आइतबार बिहान ८ बजे सम्मका लागि जिल्ला प्रशासन कार्यालय सर्लाहीले निषेधाज्ञा (कर्फ्यू) जारी गरेको थियो। कर्फ्यु हटेपछि अहिले जनजीवन समान्य बनेको प्रमुख जिल्ला अधिकारी इन्द्रदेव यादवले जानकारी दिएका छन्। कर्फ्यु हटे पनि निषेधाज्ञा अगामी २७ गतेसम्मका लागि कायमै रहेको प्रजिअ यादवले बताए । कर्फ्यु हटे पनि बजारमा केही पसलहरु मात्र खुलेका छन्। निषेधाज्ञामा कुनै प्रकारका भेला, र्याली, सभा र भिडभाड गर्न नपाइने प्रजिअ यादवले जनाए। हाल सुरक्षा समितिको बैठक बसिरहेको उनले जनाए।"
ढले साहित्यका वरपीपल,"दाहालको साहित्यिक संगत महाकवि लक्ष्मीप्रसाद देवकोटा, भवानी भिक्षु, नाट्यसम्राट बालकृष्ण सम, पारसमणि प्रधान, अच्छा राई रसिक, धरणीधर कोइराला लगायतसँग थियो। काठमाडौं : ४० वर्ष पहिले विद्यालयमा उनको कविता पढ्दा नरबहादुर दाहाल कुनै आदिम कविजस्तो लाग्थ्यो। ८६ वर्षको हुँदा पनि उहाँको आत्मबल, ऊर्जा र लगनशीलता देखेर आश्चर्यमा पर्छु साहित्य एवं सञ्चारकर्मी शरद प्रधान भन्छन्, सात दशकभन्दा लामो लेखनशीलता अझै सक्रिय हुनु भनेको उहाँमा पक्कै दैवीगुण हुनुपर्छ। उहाँ तीन पुस्ताका सेतु हुनुभयो, भीष्मपितामह सरह। भारतेली नेपाली साहित्याकाशका उज्जवल तारा मानिने उनै साहित्यकार नरबहादुर दाहालको शुक्रबार भारतको दार्जिलिङ जिल्लाको सुकुनास्थित निवासमा निधन भएको छ। भारतमा लेखन र प्रकाशन हुने नेपाली साहित्यको एउटा युगको साक्षी बने दाहाल। नेपाली साहित्यमा अगाध रुचि राख्ने र अध्ययन गर्ने उनी नेपालले भारतीय नेपालीका साहित्यलाई यथोचित सम्मान नदिएकामा बेलाबेला चित्त दुखाउँथे। प्रा डा गोविन्दराज भट्टराईले दाहाल नेपाली साहित्यमा अभिभावकीय उचाइ प्राप्त गरेको व्यक्तित्व भएको बताए। उनले भने, दाहाल सरले नेपाली साहित्यको प्रवद्र्धनमा धेरै गर्नुपर्ने छ भन्नु हुन्थ्यो। खासगरी विगत वर्षमा नेपाली साहित्य एकपक्षीय छ भन्नुहुन्थ्यो। हाम्रो साहित्यिक योगदान नेपालले देखेन, पढेन र मूल्यांकन गरेन भन्ने गुनासो थियो। गतवर्ष नेपालमा पुरस्कार ग्रहण गर्न आउँदा भने त्यस्तो अवस्था नरहेको भन्दै खुसी व्यक्त गरेको उनको भनाइ छ। दाहाल भारतीय नेपाली साहित्यकार रामकृष्ण शर्माबारेको ग्रन्थ निकाल्न सबैको लेख संकलन गरेर सम्पादनको काम गर्दै थिए उनी। दाहालको साहित्यिक संगत महाकवि लक्ष्मीप्रसाद देवकोटा, भवानी भिक्षु, नाट्यसम्राट बालकृष्ण सम, पारसमणि प्रधान, अच्छा राई रसिक, धरणीधर कोइराला लगायतसँग थियो। २० वर्षको उमेरमा पहिलोपटक उनी काठमाडौं आएका थिए। भारतमै बसेर नेपाली साहित्यको सेवा गरेका चर्चित लेखक लीलाध्वज थापाको उपन्यास मन लाई मदन पुरस्कार दिँदा सन् १९५७ मा दाहाल नेपाल आएका थिए। पछिल्लोपटक वर्ष दिनअघिमात्र दाहाल प्रज्ञा प्रतिष्ठानले दिने नेपाल प्रज्ञा अन्तरदेशीय साहित्य पुरस्कार २०७९ थाप्न आएका थिए। यो पुरस्कार पहिलोपालि साहित्यकार लीलबहादुर क्षेत्रीलाई दिइएको थियो। दाहाललाई प्रतिष्ठानका पूर्वसदस्यसचिव डा जगत उपाध्याय सम्झन्छन्, भारतमा बसेर पनि नेपाली भाषासाहित्यको साधनामात्र गर्नुभएन, समर्पित नै गर्नुभयो। उहाँका कृति नेपालमा समेत लोकप्रिय छन्। समग्र साहित्यिक मूल्यांकन गरेर प्रज्ञा प्रतिष्ठानले पुरस्कृत पनि गरेको हो। प्रतिष्ठानले दुई लाख राशिसहित पुरस्कृत गरेको थियो। दाहाल दोस्रोपटक सन् १९६१ मा मुनामदन नाटक लिएर काठमाडौं आएका थिए भने तेस्रोपटक वर्षदिनपछि नै राष्ट्रव्यापी साहित्य गोष्ठीमा भाग लिन आए। त्यसबेला उनले राष्ट्रनिर्माणमा साहित्यकारको भूमिका विषयक कार्यपत्र प्रस्तुत गरेका थिए। दाहालको विगत विश्लेषण गर्दा उनी नेपाली साहित्यका एउटा इतिहास थिए। साहित्य परिषद् भुटानका सचिव खेम रिजालले भारतमा रहेको नेपाली साहित्यको एउटा इतिहास ढलेको बताए। दाहालको निधनसँगै धेरै विषय गुमेको छ। इतिहासको पाना छुटिएर गएसरह उहाँसँगै ती विषय हराएर गएका छन्, उनले भने, भारतमा बसेर पनि नेपाली भाषाप्रति लगाव अधिक देखिन्थ्यो। डटेर लाग्नुभयो, समर्पण गर्नुभयो। मातृभाषा कति प्रिय हुन्छ भन्ने उदाहरण हो उहाँ। केही वर्षअघिसम्म सिलिगुढीबाट प्रकाशन भइरहेको सुनाखरी दैनिकका कार्यकारी सम्पादक खग गुरागाईंको घनिष्ठता दाहालसँग धेरै वर्ष अघिदेखिकै हो। दुवै सुकुनानिवासी भएकाले आपसमा घरमै आउनेजाने र घण्टौं गफिने हुन्थ्यो। घरमै आउने र घण्टौं गफिने उहाँका साहित्यिक यात्राका रोचक प्रसंगहरू उतार्ने हो भने पुस्तक बन्छ। रोगले थलिएर वाक्य बसेको बेला पनि उहाँको हातले कलम छोडेन, गुरागाईं भन्छन्, १५ दिनअघिमात्र अस्पतालमै बसेर आज मैले तीनवटा कथा लेखिसिध्याएँ भनी लेखेरै देखाउनु भएको थियो। दाहाललाई चिन्ने र संगत गर्ने साहित्यकारहरू भन्छन्, उहाँ पुराना प्रबुद्ध साहित्यकार र अहिलेका नवसाहित्यकारमाझ सेतु बाँध्ने स्रष्टा हुनुहुन्थ्यो। त्यसैले उहाँलाई नेपाल अनि भारतेली नेपाली साहित्यमा सम्मानपूर्ण स्थान दिइन्छ। उत्तरबंग विश्वविद्यालय, भारतका प्राध्यापक डा सञ्जय बान्तवाले वरिष्ठ साहित्यकार नरबहादुर दाहालको निधनले नेपाली साहित्य जगत्ले एउटा बहुमूल्य रत्न गुमाएको बताए। उनले भने, साहित्यप्रति उहाँको समर्पण आजका युवा साहित्यकारका लागि अनुकरणीय हो। सञ्चारकर्मी गुरागाईंका अनुसार सुकुनास्थित श्मशानघाटमा दाहालको पार्थिव शरीरमा मुखाग्नि दिइयो। त्यहाँ पुगेका डा घनश्याम नेपालले नेपाली साहित्यका लागि यो अपूरणीय क्षति भएको बताएका थिए। डा मोहन पी दाहालले नरबहादुरले मृत्युको नजिक पुगुन्जेल पनि नेपाली साहित्यलाई केही न केही दिइरहेको आफूले पाएको जानकारी दिए। कवि ज्ञानेन्द्र खतिवडाले उहाँसँगको संसर्गबाट आफूले धेरै कुरा सिकेको बताए। कवि राजा पुनियानीले एकजना साहित्यिक लिजेन्डको अन्त्य भएकाले नेपाली साहित्यलाई ठूलो क्षति पुगेको बताए। कवि भवीलाल लामिछानेले दाहालको निधनले एउटा युगको अन्त्य भएको बताए। दाहालका साहित्यिक कृतिहरूमा कवितासंग्रह उन्माद सन् १९५८, कथासंग्रह वरपीपल सन् १९६०, उपन्यास मध्यरातको तारा सन् १९६४, कविता संग्रह तिम्रो प्रीत नै मेरो गीत सन् १९७०, जीवनी नरेन्द्रप्रसाद कुमाइँ सन् २०००, जीवनी गंगाप्रसाद प्रधान सन् २०११, जीवनी गोर्खा महानायक डम्बरसिंह गुरुङ सन् २०१५ र कथासंग्रह लभ यु जिन्दगी सन् २०२२ प्रकाशित छन्। नेपाल अनि भारतमा सुनामधन्य वरिष्ठ साहित्यकार दाहाल सुकुना साहित्यिक सांस्कृतिक संस्थानका पूर्वअध्यक्ष र हाल संरक्षक थिए। उनी केही महिनादेखि क्यान्सर रोगले थलिएका थिए।"
नवलपरासीबाट स्रोत नखुलेको २० लाखसहित दुईजना पक्राउ,"परासी : नवलपरासीको सरावल गाउँपालिका ७ भूजहवाबाट स्रोत नखुलेको २० लाख रुपैयाँ नेपालीसहित दुई जनालाई भूजहवा प्रहरी चौकीले नियन्त्रणमा लिएको छ। नम्बर प्लेट नराखिएको मोटरसाइकलमा जाँदै गरेका उनीहरुलाई शंका लागेर प्रहरीले चेकजाँच गर्ने क्रममा उक्त रकम भेटिएको नवलपरासीका प्रहरी प्रमुख एसपी काजी कुमार आचार्यले बताए। पक्राउ पर्नेमा पाल्हीनन्दन गाउँपालिका २ हरपुरका रामपत गुप्ता र सोही ठाउँका गफ्फार राइन कुजडा रहेका छन्। कम्मरले पेटीमा बाँधेर लुकाएर ल्याएको अवस्थामा दुई जनाबाट बरामद भएको रकममा १ हजार १९० थान हजार र १ हजार ६२० थान पाँच सयका नोट रहेका छन्। पक्राउ परेका व्यक्तिमध्येका गुप्ताले आफूलाई दाईले कारोबारको रकम लिन पठाएको प्रहरी समक्ष बताएका छन्। पक्राउ स्थलबाट १ किमि दुरीमा रहेको एक गल्ला (धान, गहुँलगायतका खाद्य सामाग्री खरिद गर्ने पसल) व्यवसायीसँग रकम लिन पठाएकाले सोही रकम लिएर आएको गुप्ताले बताएको प्रहरीले जनाएको छ। पक्राउ परेको स्थल भारतीय सीमा नजिक हो। सीमावर्ती भारतीय बजारमा नेपाली रुपैयाँबाट कारोबार हुने गर्दछ। सीमा क्षेत्रमा नेपाल र भारतीय व्यापारीहरुबीच व्यापारीक कारोबार हुने गरेको छ। उक्त रकम भारतीय व्यापारीबाट नेपाली व्यापारीले ल्याएको हुन सक्ने आशंका गरिएको छ। यद्यपी सीमा क्षेत्रमा हुण्डीको कारोबार हुने र लागुऔषध ओसारपसारका लागि पनि उक्त रकम ल्याएको हुन सक्ने भएकाले अनुसन्धान भइरहेको एसपी आचार्यले बताए।"
