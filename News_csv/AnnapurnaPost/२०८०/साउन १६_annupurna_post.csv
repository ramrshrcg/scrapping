शीर्षक,विवरण
जहाँ न्यायपरिषद्मै संविधान हेरिन्न,"प्रधानन्यायाधीश प्रमुख रहने यो परिषद्को बैठक रोकाएको सरकारमै पदासीनले हो, अर्थात् कानुनमन्त्री धनराज गुरुङ परिषद् बैठक बसाल्न प्रधानन्यायाधीशले गरेको ताकेता पन्छाइरहेका छन्। देशको सर्वाेच्च न्यायालय झन्डै वर्ष दिन कायममुकायमका भरमा चल्नु नै विडम्बना थियो। हरिकृष्ण कार्की त्यतिका समय कायममुकायम भए र जम्मा ५० दिनका लागि प्रधानन्यायाधीश रहने गरी नियुक्त भए। उनी साउन २० गते अनिवार्य अवकाशमा जाँदै छन्, संवैधानिक व्यवस्थाअनुसार भने असार २० अघि नै प्रधानन्यायाधीश नियुक्ति सिफारिस हुनुपर्ने हो। तर प्रधानमन्त्रीको अध्यक्षतामा हुने परिषद्ले संविधानको धारा २८४ (३)ले भनेअनुसार प्रधानन्यायाधीश पद रिक्त हुनुभन्दा एक महिनाअगावै नियुक्तिका लागि सिफारिस गरेन। त्यसो त सर्वाेच्चदेखि जिल्लासम्मै न्यायाधीशहरूको ठूलो मात्रामा दरबन्दी खालीका खाली छ। तिनमा पनि सिफारिसको पहलसम्म नगर्दा संविधानकै पालनामा परिषद् चुकेको छ । एक त कार्कीलाई प्रधानन्यायाधीश नियुक्तिमै किचलो र त्यसपछि उनका उत्तराधिकारी चयनमा भएको विलम्ब केवल त्यस पदका हकदारहरूको व्यक्तिलाई सवाल होइन। यो सर्वाेच्च न्यायालयमाथि सरकार प्रमुखको अपहेलना र बेवास्ता त हुँदै हो, लोकतन्त्रलाई कमजोर बनाउने कदम पनि हो। शक्ति पृथकीकरणको सिद्धान्तलाई व्यवहारतः कमजोर पार्न न्यायपालिकाको हुर्मत लिनै यस्तो हुँदैछ भनेर शंका मौलाएको छ। लोकतन्त्रलाई बलियो बनाउन न्यायालय पनि मजबुद हुन जरुरी छ। विवादमुक्त र तटस्थ हुन जरुरी छ। न्यायिक निरूपणमा कुनै पनि प्रकारको कैफियत हुनु हुँदैन। तर पछिल्लो समय नेपालको न्यायपालिका कतिपय सन्दर्भमा आफैंमा पनि विवादमुक्त रहेन कमजोर सावित भएको छ। त्यसमाथि दलीय स्वार्थको कोपभाजन हुनु लोकतन्त्रका खातिर ठूलो विडम्बना हो । अर्कातिर न्यायपरिषद्को समेत बैठक बस्न नसक्दा अरू न्यायाधीश नियुक्तिका लागि सिफारिसको हलो अड्किएको छ। प्रधानन्यायाधीश प्रमुख रहने यो परिषद्को बैठक रोकाएको सरकारमै पदासीनले हो, अर्थात् कानुनमन्त्री धनराज गुरुङ परिषद् बैठक बसाल्न प्रधानन्यायाधीशले गरेको ताकेता पन्छाइरहेका छन्। सर्वाेच्च, उच्च र जिल्लामा गरी झन्डै ९० न्यायाधीशको दरबन्दी खाली छ। तर मन्त्री गुरुङ प्रधानन्यायाधीश कार्कीको अवकाशपछि आफूअनुकूल न्यायाधीश नियुक्तिको ताकमा छन्। सत्ताबाहिर छँदा नैतिकता, निष्ठा, इमान र सदाचारका कुरा गर्ने गुरुङले पदीय जिम्मेवारीमा हुँदा भने अर्कै ताक राख्नु शोभनीय होइन। यो कार्यले न्यायालयकै गरिमा र आस्थालाई कमजोर पार्दैछ। न्यायालयलाई राजनीतिक प्रयोगशाला बनाइनु हुँदैन ।"
घरभित्र उम्रिएको पानीले मेट्छ २५ परिवारको प्यास,"गोरखा : गोरखा सदरमुकामको बोसेपानी धाराकै आडमा घर भएका उनी पानी काइँला भनेर चिनिन्छन् । खानेपानीको धारानजिकै घर भएकाले होइन, पानी बेचेर उनी पानी काइँला कहलिएका हुन् । न्वारनमा राखेको नाम यसै गोप्य हुने भइहाल्यो । नागरिकतामा लेखिएको श्यामबहादुर श्रेष्ठ नाम पनि यो नामले ओझेलमै पर्यो । २५ वर्षदेखि पानी बेचेर कमाएको यो परिचयले समाजमा उनलाई चिनाएको छ । पानी बेचेर दाम कति कमाए, बेहिसाब छ, तर पानी काइँला नाम भने गोरखा नगरपालिकाको तीनवटा वडा मिलेर बनेको गोरखा बजारभरि चर्चित छ । पेसा, व्यवसाय केही नगरी सुखसँग परिवार पाल्न सक्ने यो खानेपानीको मूल घरभित्रै भएकोमा उनी आफूलाई भाग्यमानी ठान्छन् । उनी भाग्यमानी हुन् कि होइनन् भनेर भाग्य चिनाइदिने काम भने एक इञ्जिनियरले गरेका थिए । त्यसैले उनी आफूलाई भाग्यमानी बनाइदिने ती महर्जन थरका इञ्जिनियरको गुन कहिल्यै बिर्सँदैनन् । खानेपानी कार्यालयमा एक जना इञ्जिनियर थिए, कृष्णभक्त महर्जन । उनी यहीँ डेरा गरेर बस्थे । उनले हो मेरो भाग्य, चम्काइदिएको, पानी काइँला भन्छन्, यो पानीलाई यहाँ यसरी ट्यांकी बनाएर बेच्नुपर्छ भनेर सिकाइदिएका उनैले हो । उनैको सुझावअनुसार आफूले घरभित्र आठ फिट गहिरो ट्यांकी बनाएको उनले बताए । हरमटारी र धनुबाँसे क्षेत्रमा बाक्लो बस्ती बस्न थालेपछि उनको पानीको महत्त्व बढेको हो । मूलको पानीलाई घरभित्र आठ फिट गहिरो ट्यांकी बनाएर उनी संकलन गर्छन् । गोरखा बजारमा पानीको हाहाकार भएका बेला पनि मेरो घरभित्र घट्टा चलाउन पुग्ने पानी हुन्छ, उनी भन्छन्, पानी बेच्न मलाई केही गाह्रो छैन । लौन पानी जोडिदिनुपर्यो भन्दै मान्छेहरू हात जोड्दै आउँछन् । अहिले हरमटारी क्षेत्रका २५ भन्दा धेरै घरलाई मूलको पानी बेच्ने गरेको उनको भनाइ छ । खानेपानी भन्ने तर खान नहुने पानी दिने साना सहरीको जस्तो होइन नि मेरो पानी, ठट्टा गर्दै उनी भन्छन्, लौ हेर्नुस्, हामी यो पानी सिधै पिउँछौं । घरको आडैमा बोसेपानी धारा छ । बजारभरिका मान्छे यो धारामा खानेपानी लिन आउँछन्, तर हाम्रो घरमा डेरा गरेर बस्ने कोही पनि बाहिरको धारामा जाँदैनन् । सबले यही पानी पिउँछन् । उनको आँगनमा बजारभरिको घरमा जोड्ने पाइपको जालो छ । घण्टाघण्टाको पालो मिलाएर उनी सबैको पाइपमा पानी जोडिदिन्छन् । ठ्याक्कै कतिजनाले जोडेका छन् भन्न जान्दिन तर कम्तीमा पनि २५ जनाभन्दा धेरै छन्, उनी भन्छन्, छ न त बजारमा साना सहरीको पानी पनि छ, दरौंदीको पानी पनि ल्याएका छन्, तर त्यो पानी खाँदैनन् । हाम्रो त मूलको चिसो खानेपानी हो । सिधै खान मिल्ने । आँगनमा पानी किन्नेहरूको पाइपको झुत्तो देखेर उनी दंग पर्छन् भने बटुवा छक्क पर्छन् । उनको आँगन हुँदै हिँड्ने जो कोहीको पनि आँखा एक भारी पाइपमा लागिहाल्छ । एकघण्टा गटट पानी गएपछि जति ठूलो ट्यांकी भए पनि भरिन्छ । दिनदिनै ट्यांकी पनि किन भर्नुपर्यो र ? एकदिन, दुई दिन बिराएर ट्याङ्की भरे पनि छेलोखेलो पुगिहाल्छ, उनी भन्छन्, छेलोखेलो पानी पाउने भएपछि सबै जना खुसीले महिनाको एक हजार तिर्छन् । पानीले धानेपछि उनले अरू पेसा व्यवसायको झन्झट गरेनन् । तर, छोराहरूलाई भने यसले बिजनेस पुगेन । त्यसैले तीन छोरामध्ये एउटा मात्र घरमा छन्, अरू दुई रोजगारीका लागि नारायणगढ र काठमाडौं पुगेका छन् । भन्छन्, मेरो अरू कमाइ केही छैन । अरू घडेरी बेच्नतिर लागे । म पानी बेचेर घरपरिवार चलाइ रहेको छु।"
हेटौंडा सिमेन्ट उद्योग भेन्टिलेटरमा,"हेटौंडा : नेपाल सरकारको पूर्ण स्वामित्व रहेको उद्योग हो हेटौंडा सिमेन्ट उद्योग। तर, सरकारको स्वामित्वमा भए पनि यो उद्योग केही वर्षयता निरन्तर घाटामा छ। यसले गर्दा उद्योग बन्द हुने स्थितिमा पुगिसकेको छ। नेपाल सरकार र एसियाली विकास बैंकको लगानीमा यो उद्योग २०३३ सालमा स्थापना भएको थियो। २०४२ सालदेखि व्यावसायिक उत्पादन सुरु गरेकोमा पछिल्ला केही वर्षयता उद्योग वार्षिक करोडौं रुपैयाँ घाटा बेहोर्न बाध्य छ। देशमा आर्थिक उदारीकरण भएसँगै निजी क्षेत्रको सिमेन्ट उद्योगहरूमा लगानी बढ्दो छ। निजी उद्योगले आफ्नो उत्पादन निर्यात गरी प्रसस्त आम्दानी गर्न थाले पनि हेटौंडा सिमेन्ट उद्योगले भने आर्थिक वर्ष २०७५७६ देखि हालसम्म करिब ९० करोड घाटा एकातर्फ निजी क्षेत्रको लगानी रहेको उद्योगसँग प्रतिस्पर्धा गर्नुपर्ने बाध्यता, अर्कोतर्फ पुरानो उत्पादन उपकरण। सिमेन्ट उत्पादकका लागि आवश्यक कच्चा पदार्थको निरन्तर मूल्य वृद्धि, उत्पादन लागतभन्दा कम मूल्यमा सिमेन्ट बिक्री वितरण गर्नुपर्ने बाध्यताबीच उद्योग दिन प्रतिदिन टाट पल्टने स्थितिमा पुगेको तथ्यांकले देखाउँछ। दैनिक ७ सय ५० टन सिमेन्ट उत्पादन गर्ने क्षमता रहे तापनि यसले अहिले आधा मात्रै उत्पादन गरिरहेको छ। उत्पादन लागत प्रतिबोरा ७ सय हुँदा सिमेन्टको बिक्रीबाट ६ सय १० रुपैयाँ मात्र उद्योगले प्राप्त गर्ने गरेको उद्योगका महाप्रबन्धक वसन्तकुमार पाण्डे बताउँछन्। पुरानो मेसिन र औजारको प्रयोग हुँदा विद्युत् धेरै लाग्छ, उनले भने। उद्योगको स्थापनासँगै तत्कालीन समयमा नयाँ उपकरण थियो भने उत्पादन क्षमता पनि बढी थियो। उद्योग नाफामै चलेको थियो। अहिले ४० वर्ष पुरानो उत्पादनमा प्रयोग हुने उपकरणहरू नै प्रयोग भइरहेका छन्। अन्य निजी उद्योगहरूले कम लागतमा उत्पादन हुने नयाँ प्रविधिसहितका उपकरणहरू प्रयोग गरिरहेका छन्। हेटौंडा सिसेन्ट उद्योगको मेसिनरी औजार र प्लान्ट पुरानो हुँदा कोइला र विद्युत् खपत बढी छ। उत्पादनसमेत कम भइरहेको छ। आर्थिक वर्ष २०६६६७ देखि २०६७६८ दुई वर्ष नाफामा रहेको उद्योग आर्थिक वर्ष २०६८६९ देखि २०७०७१ सम्म तीन वर्ष पुनः घाटामा गएको तथ्यांकले देखाउँछ। यस्तै उद्योगले आर्थिक वर्ष २०७१७२ देखि आव २०७४७५ को ४ वर्षे अवधिमा पुनः नाफा गरे पनि त्यसयता निरन्तर घाटामा उद्योग सञ्चालन हुँदै आएको छ। निरन्तर घाटामा उद्योग आर्थिक वर्ष २०६६६७ मा ८४ हजार ९ सय ६ मेट्रिक टन सिमेन्ट उत्पादन हुँदा १६ लाख ९८ हजार १ सय ३७ बोरा तयार हुन्थ्यो। जसमा पुरानो स्टकसहित १७ लाख ६० हजार ९ सय ६८ रुपैयाँबराबरको सिमेन्ट बिक्री गरेर उक्त आर्थिक वर्षमा ११ करोड ७० लाख १६ हजार ८ सय ८६ रुपैयाँ नाफा गरेको उद्योगको तथ्यांकले देखाउँछ। यस्तै आर्थिक वर्ष २०६७६८ मा ७० हजार १ सय ९७ मेट्रिक टन सिमेन्ट उत्पादन भएकोमा १४ लाख ३ हजार ९ सय ५२ वटा बोरा उत्पादन गरेको थियो। जसमा १४ लाख ३५ हजार १६ रुपैयाँ बराबारको सिमेन्ट बिक्री गरेर उक्त आर्थिक वर्षमा ३ करोड ९५ लाख ४ हजार २ सय १५ रुपैयाँ बराबरको नाफा गरेको उद्योगका महाप्रबन्धक वसन्तकुमार पाण्डेले बताए। आर्थिक वर्ष २०६८६९ मा ९८ हजार ५ सय ७४ मेट्रिक टन सिमेन्ट उत्पादन भएकोमा १९ लाख ७१ हजार ४ सय ९२ बोरा सिमेन्टको बिक्रीबाट १८ लाख ५० हजार ४ सय ९ रुपैयाँ उद्योगले प्राप्त गरेको थियो। उक्त आर्थिक वर्षमा ६ करोड ९१ लाख ५० हजार २४ रुपैयाँ घाटा बेहोर्न बाध्य भएको थियो। यस्तै आर्थिक वर्ष २०६९७० मा ९५ हजार ९ सय ५३ मेट्रिक टन सिमेन्ट उत्पादन गरेकोमा १९ लाख १९ हजार ७७ बोरा बिक्रीबाट पुरानो स्टकसहित २० लाख १३ हजार ५ सय ५७ रुपैयाँ उद्योगले प्राप्त गरेकोमा ९५ लाख ५५ हजार ६९९ रुपैयाँ घाटा बेहोरेको थियो। आर्थिक वर्ष २०७०७१ मा ९८ हजार ४ सय ३५ मेट्रिक टन सिमेन्ट उत्पादन गरेकोमा १९ लाख ६८ हजार ७ सय ९ बोरा बिक्रीबाट पुरानो १९ लाख ४ हजार ९ सय २५ रुपैयाँ उद्योगले प्राप्त गरेकोे छ। उक्त वर्ष उद्योगले ३ करोड ४२ लाख २८ हजार १६ रुपैयाँ घाटा बेहोरेको थियो। यस्तै आर्थिक वर्ष २०७१०७२ देखि आर्थिक वर्ष २०७४७५ को ४ वर्षको अवधिमा पुनः उद्योगले नाफा कमाएको थियो। यस्तै आर्थिक वर्ष २०७१७२ मा १ लाख ४ हजार २८४ मेट्रिक टन सिमेन्ट उत्पादन गरेकोमा २० लाख ८५ हजार ६ सय ९८ बोरा बिक्रीबाट २० लाख ९० हजार ९ सय ६८ रुपैयाँ उद्योगले प्राप्त गरेको थियो। उक्त वर्ष ५ करोड ३२ लाख ४६ हजार ९८० रुपैयाँ नाफा कमाएको उद्योगको तथ्यांकले देखाउँछ। यस्तै आर्थिक वर्ष २०७२७३ मा ७७ हजार २ सय ८३ मेट्रिक टन सिमेन्टबाट १५ लाख ४५ हजार ६ सय ६३ बोरा उत्पादन र विक्रीबाट ४ करोड ६५ लाख ५० हजार ३ सय २० रुपैयाँ नाफा गरेको थियो। आर्थिक वर्ष २०७३७४ मा १ लाख ३९ हजार ३ सय ९८ मेट्रिक टन सिमेन्टबाट १५ करोड ४८ लाख ७७ हजार ५ सय ६२ रुपैयाँ नाफा गरेको थियो। आर्थिक वर्ष २०७४७५ मा १ लाख ९ हजार ७९६ मेट्रिक टन सिमेन्टबाट २१ लाख ९५ हजार ९ सय २६ बोरा सिमेन्ट उत्पादन गरेकोमा उक्त सिमेन्ट बिक्रीबाट उद्योगले करिब १६ करोड ३६ लाख ३ हजार ४ सय ९९ रुपैयाँ नाफा गरेको उद्योगका महाप्रबन्धक पाण्डेले बताए। त्यसयता २०७५७६ देखि हालसम्म लगातार उद्योग घाटामा सञ्चालन भएको छ। पुरानो मेसिन र औजारको प्रयोग हुँदा विद्युत् धेरै लाग्छ। स्थापनासँगै तत्कालीन समयमा नयाँ उपकरण थियो भने उत्पादन क्षमता पनि बढी थियो। अहिले ४० वर्ष पुरानो उत्पादनमा प्रयोग हुने उपकरणहरू नै प्रयोग हुनु मुख्य समस्या हो।वसन्तकुमार पाण्डे, महाप्रबन्धक, हेटौंडा सिमेन्ट उद्योग उद्योगमा राजनीति मिसियो। यहाँ आउने महाप्रबन्धक र व्यवस्थापन समितिका पदाधिकारी राम्रो योजना र क्षमता भएका आएनन्। राजनीतिक नियुक्ति हुँदा व्यावसायिकता भएन। सरकारले समय अनुकूल विकास गरेन।डा गोपी बन्जरा, व्यवसायी उद्योगमा राजनीति मिसियो। यहाँ आउने महाप्रबन्धक र व्यवस्थापन समितिका पदाधिकारी राम्रो योजना र क्षमता भएका आएनन्। राजनीतिक नियुक्ति हुँदा व्यावसायिकता भएन। सरकारले समय अनुकूल विकास गरेन।डा गोपी बन्जरा, व्यवसायी आर्थिक वर्ष २०७५७६ मा १ लाख ९ सय ६९ मेट्रिक टन सिमेन्ट उत्पादबाट २० लाख १९ हजार ३ सय ८९ बोरा उत्पादन भएकोमा उक्त सिमेन्ट विक्रिबाट २० लाख ८६ हजार ६ सय ६७ रुपैयाँ उद्योगले प्राप्त गरेको थियो। यस अवधिमा १ करोड ५ लाख ४१ हजार १ सय ३६ रुपैयाँ घाटा भएको उद्योगको तथ्यांकमा देखिन्छ। यस्तै २०७६०७७ मा ८१ हजार ९ सय ८९ मेट्रिक टन सिमेन्ट उत्पादन भएकोमा १६ लाख ३९ हजार ७ सय ९५ बोरा सिमेन्टको बिक्रीबाट १४ लाख ५५ हजार ९ सय ६ रुपैयाँ सिमेन्ट बिक्रीबाट प्राप्त गरेको भए तापनि २३ करोड ८२ लाख २४ हजार ८ रुपैयाँ उद्योगले घाटा बेहोरेको उद्योगका महाप्रबन्धक पाण्डेले बताए। आर्थिक वर्ष २०७७७८ मा ८९ हजार २ सय २५ मेट्रिक टन सिमेन्ट उत्पादन भएकोमा १७ लाख ८४ हजार ५ सय १ बोरा सिमेन्ट उत्पादन गर्दै उक्त सिमेन्टको बिक्रीबाट १८ लाख ५३ हजार ७ सय ६४ रुपैयाँ प्राप्त गरेकोमा १७ करोड ४ लाख ४० हजार ६ सय ६९ रुपैयाँ घाटामा उद्योग देखिन्छ। आर्थिक वर्ष २०७८०७९ मा ८१ हजार १ सय ९३ मेट्रिक टन सिमेन्टको उत्पादनबाट १६ लाख २३ हजार ८ सय ६९ बोरा सिमेन्ट बिक्रीबाट १६ लाख १३ हजार ९ सय ६९ रुपैयाँ प्राप्त भएकोमा १० करोड ६९ लाख २४ हजार ९ सय ९३ रुपैयाँ घाटा देखिन्छ। साथै आर्थिक वर्ष आर्थिक वर्ष २०७९८० मा १० करोड घाटामा गएको देखिन्छ। जग्गा बिक्रीदेखि रोपवे बिक्रीको प्रक्रिया सुरु विगत चार वर्षदेखि घाटामा रहेको सरकारी स्वामित्वको हेटौंडा सिमेन्ट उद्योगले जीर्ण अवस्थामा रहेको आफ्नो रोपवे बिक्री गर्न मूल्यांकन समिति बनाएको छ। हेटौंडा सिमेन्ट उद्योगका भण्डार शाखा प्रमुखको संयोजकत्वमा मूल्यांकन समिति बनाइएको छ। समितिमा कोष तथा लेखा नियन्त्रक, जिल्ला प्रशासन र सडक विभागबाट ११ जना र उद्योगबाट २ जना प्रतिनिधि हुने व्यवस्था गरिएको उद्योगका महाप्रबन्धक पाण्डेले बताए। हेटौंडाबाट भीमफेदी गाउँपालिकाको भैंसेखानीसम्म करिब २०२१ किलोमिटर छ। विगतमा चुनढुंगा ओसार्न प्रयोग भएको भएता पनि लामो समयदेखि प्रयोगविहीन रहेको र पुनः प्रयोगमा ल्याउन सक्ने अवस्थामा पनि छैन। लामो समयदेखि फलामे सामानहरू त्यसै झुन्डिरेहका छन्। उक्त सामानहरू हटाउन स्थानीयले उद्योगमा धेरैवटा निवेदन दिएका छन्। प्रयोगमा नआउने भएपछि रिक्स धेरै भयो। उक्त सामानहरू करिब १५ सय टन जति होला, मूल्यांकन समितिको रिपोर्ट आएपछि हटाउने तयारी गरेका छांै, महाप्रवन्धक पाण्डेले भने। फलामे सामग्रीको बिक्रीबाट आएको पैसाले आफ्नो घाटालाई कम गर्ने र उद्योगको पुरानो सामग्रीलाई विस्थापित गर्दै नयाँ उपकरण जडान गर्ने उद्योगले जनाएको छ। उद्योगले नयाँ उपकरण जडान गर्ने योजनासहित घाटा पूर्ति गर्न ५ बिघा जग्गा बिक्रीको तयारी पनि गरेको छ। हेटौंडा उपमहानगरपालिका९ लामसुरेमा रहेको ५ बिघा जग्गा राष्ट्र बैंकलाई बेच्ने उद्योगको तयारी छ। हेटांैंडामा राष्ट्र बैंकले प्रादेशिक कार्यालय राख्न उद्योग मन्त्रालयलाई १२ विगहा मागेको रहेछ, महाप्रवन्धक पाण्डेले भने, उद्योग मन्त्रालयबाट विभिन्न च्यानल हँुदै हाम्रो पनि राय माग्यो। अन्तिममा बैंकले मागेको १२ विगहा जग्गामध्ये ५ बिघा जग्गा मन्त्रालयले उद्योगको सञ्चालक समितिमार्फत निर्णय गरेर जानु भन्यो। अहिले प्रक्रियामै छ। मन्त्रालयसँग १ अर्ब ६० करोड माग निरन्तर उद्योग घाटामा गएर टाट पल्टने स्थिति आएपछि उद्योगमा रहेका जीर्ण उपकरणहरूलाई विस्थापन गर्दै नयाँ उपकरण जोड्न भन्दै उद्योगले १ अर्ब ६० करोडको माग गरेको छ। उद्योग राम्रोसँग सञ्चालनमा ल्याउन नयाँ मेसिनहरूको जडान आवश्यक रहेकाले उक्त रकमको माग गरेको महाप्रबन्धक पाण्डेले बताए। हामीले गरेको प्लान्ट अडिटिङमा तीनवटा चरण समावेश गरेका छौं। पहिलोमा आहिले भएको उपकरणहरूलाई अझै व्यवस्थित गरेर कसरी चलाउने, दोस्रोमा उद्योगमा हुने अनावश्यक खर्च कटौती र तेस्रोमा दीर्घकालीन योजना समेटेर मन्त्रालयमा पठाएका छौं, उनले भने। उद्योगको सिमेन्ट मिल प्रतिघण्टा ५० टन चल्दा १०१५ टन उत्पादन मात्र गथ्र्यो। अहिले यसमा पनि वृद्धि भएर प्रतिघण्टा ३०४० टन उत्पादन हुने गरेको उद्योगले जनाएको छ। दोस्रो र तेस्रो चरणको कार्यक्रमअन्तर्गत दीर्घकालीन रूपमा उद्योगलाई अघि लैजान प्लान्ट नयाँ फेर्नुपर्ने प्राविधिकहरूको भनाइ छ। नयाँ प्लान्ट जडान भएमा लागनी गरेको ३४ वर्षमा नै नाफा कमाउन सुरु हुने र ३०४० वर्ष कुर्नुपर्ने समस्या नआउने उद्योग व्यवस्थापनको दाबी छ। घाटामा किन गयो उद्योग ? उद्योग स्थापनाको केही वर्ष सिमेन्ट प्लान्टले क्षमताअनुरूप नै काम गरेको भए पनि अहिले उत्पादन नै कम रहेको उद्योग व्यवस्थापन समितिका अध्यक्ष गणेश भेटवाल बताउँछन्। हाल निजी उद्योगहरूसँग प्रतिस्पर्धा गर्नुपर्ने बाध्यता भए पनि पुरानै मेसिनबाट बढी लागतमा उत्पादन गर्नुपर्ने बाध्यता रहेको उनले बताए। म व्यवस्थापन समितिको अध्यक्ष भएसँगै अहिले उत्पादन वृद्धि गर्न र खर्च कटौती गर्न लागेको छु, उनले भने, अहिले मासिक रूपमा १२ करोड खर्च कटौती गरिरहेको छु। उद्योगको विकासका लागि तीन तहको योजना बनाइ अहिले गर्न सक्ने काम, मध्यकालीन काम र दीर्घकालीन कामको योजना बनाएर अघि बढ्न लागेकोे उनले बताए। त्यसका लागि सम्बन्धित मन्त्रालयहरूसँग रकम मागसमेत गरेको उनको भनाइ छ। उक्त रकम आएपछि नयाँ उपकरण जडानदेखि उद्योगको विकासका लागि काम गर्ने योजना रहेको भेटवालले बताए। २० वर्ष विभिन्न उद्योगमा काम गरेको अनुभव बटुलेका हेटौंडाका किशोर अर्यालले व्यवस्थापनको लापरबाही र कर्मचारीको राजनीतिले उद्योग धराशायी बन्दै गएको बताए। यस्तै प्रकृतिको निजी उद्योग नाफामा जानु र हेटौंडा सिमेन्ट उद्योग मात्र घाटामा जानुले सरकारी उद्योगको दयनीय स्थिति प्रष्ट हुने उनको भनाइ छ। म आफैंले पनि विगतमा निजी सिमेन्ट उद्योगमै काम गरेको अनुभवले निजी उद्योगमा उत्पादित सिमेन्ट बिक्री गर्दा प्रतिकिलो ५७ रुपैयाँ नाफा हुने गरेता पनि सरकारी स्वामित्वको उद्योगमा भने त्यो नाफा घटेर १ रुपैयाँ ५० पैसा मात्र हुन्छ। त्यो बीचको पैसा कहाँ जान्छ सबैले खोज्ने विषय हो, अर्यालले भने। उद्योगको आफ्नै रोपवे थियो, त्यसबाट उद्योगमा आवश्यक चुनढुंगा खानीबाट ढुवानी गरेर उद्योगसम्म ल्याउँदा सस्तो पथ्र्यो त्यो किन बन्द भयो ?, उनी प्रश्न गर्दै भन्छन्, त्यसको उत्तर आजसम्म कसैले पनि पाउन सकेको छैन। उद्योगमा व्यवस्थापन समितिको अध्यक्षमा राजनीतिक नियुक्त गरी कार्यकर्ता भर्तीकेन्द्र मात्र बनाउँदा पनि समस्या भएको उनको भनाइ छ। लोकसेवा आयोगबाट योग्य व्यक्ति व्यवस्थापनमा ल्याएर राजनीतिक हस्तक्षेप नगरी काम भएमात्र उद्योग अघि बढ्न सक्ने अर्यालले बताए। उद्योगमा कार्यरत कर्मचारी माधव न्यौपानेले उद्योगमा आवश्यक कच्चा पदार्थ मूल्य निरन्तर बढ्नु र उद्योगमा पुराना उपकरण हुनु मुख्य समस्या रहेको बताए। उद्योगमा आवश्यक कच्चा पदार्थ बाहिरबाट ल्याउनुपर्छ। समयमा ल्याउन नसक्दा समयसमयमा बन्द हुने गरेको छ, उनले भने। उद्योगका ट्रेड युनियन कार्यसमिति सदस्य यमबहादुर बस्नेतले उद्योगमा आवश्यक कच्चा पदार्थ नहुनु र व्यवस्थापकीय कमजोरीको कारण उद्योग घाटामा गएको बताए। सरकाले उद्योगको विकासको जिम्मेवारी दिएर पठाएको व्यक्तिहरूले त्यो अनुरूपको काम गर्न नसकेको उनको भनाइ छ। उद्योगमा कच्चा पदार्थ र उत्पादन सामग्रीको समस्या उस्तै रहेको बस्नेतले बताए। व्यवसायी डा गोपी बन्जरा यस्तो हुनुको मुख्य कारण राजनीतिक हस्तक्षेप नै भएको बताउँछन्। भन्छन्, उद्योगमा आउने महाप्रबन्धक र व्यवस्थापन समितिमा राम्रो योजना र क्षमता भएको व्यक्ति नहुनु दुःखद् कुरा हो। राजनीतिक नियुक्त हुने र चलखेल धेरै हुने समस्या छ। दक्ष र क्षमता भएको व्यक्तिभन्दा पनि कुन पार्टीको उद्योग मन्त्री छ त्यसकै आधारमा मान्छे राख्ने प्रवृत्तिले यो भएको हो। उद्योगको इतिहास बुझेका मकवानपुर बहुमुखी क्याम्पस हेटौंडाका प्राध्यापक यम सिलवाल उत्पादन गर्ने नयाँ प्रविधि आए पनि पुरानै उत्पादन उपकरण प्रयोग हुँदा समस्या चुलिएको बताउँछन्। उनी यो सरकारी संयत्रहरू कमजोर हुँदै जानुको पनि परिणाम पनि भएको बताउँछन्। भन्छन्, निजी उद्योगतर्फ उपभोक्ताको आकर्षण बढ्दै गए पनि सरकारी उद्योगले त्यो अनुरूपको कार्यक्रम ल्याउन सकेन। विगतमा उद्योगले जसरी आफ्नो छुट्टै बजार स्थापित गरेको थियो त्यसलाई कायम राख्न सकेको छैन। व्यावसायिक योजनाहरू नहुनु र राजनीतिक हस्तक्षेप हुनु पनि समस्या हो।"
१०औं राष्ट्रिय खेलकुद तोकिएकै मितिमा गर्न दबाब,"सुर्खेत : दशौं राष्ट्रिय खेलकुद प्रतियोगिता कर्णालीमा आयोजना हुँदैछ। यसका लागि २०८१ साल मंसिर २ देखि ९ गतेसम्म प्रतियोगिता आयोजना गर्ने मिति पनि तय भइसकेको छ। तर, समय नजिकिँदै जाँदा संघीय सरकारले भने यसमा कुनै चासो नदिएको गुनासो प्रदेशका खेलकुद विकास परिषद्हरूले गरेका छन्। पहिलोपटक राष्ट्रिय प्रतियोगिता आयोजना गर्ने अवसर पाएको कर्णाली यतिबेला पूर्वतयारीमा जुटिरहेको छ। हालसम्म राष्ट्रिय प्रतियोगिता नभएको कर्णालीले दशौं खेलकुदलाई प्रतिष्ठाका रूपमा लिएको छ। त्यसैको तयारी स्वरूप प्रदेश राजधानी वीरेन्द्रनगरमा प्रादेशिक रंगशाला निर्माणको काम धमाधम भइरहेको छ। प्रदेश सरकारले गौरवको आयोजनाका रूपमा लिएको यो रंगशालाको हालसम्म ६० प्रतिशत भौतिक काम सम्पन्न पनि भइसकेको छ। कर्णालीले प्रतियोगिता निर्धारित मितिमै आयोजना गर्नका लागि तीव्र तयारी गरिरहँदा संघीय सरकार र राष्ट्रिय खेलकुद परिषद्ले यसलाई प्राथमिकता दिएका छैनन्। संघीय सरकारले चालु आर्थिक वर्षको बजेटमा पनि कर्णालीमा खेल पूर्वाधारलाई प्राथमिकता दिएको छैन। यसकारण पनि दशौं खेलकुद प्रतियोगिता तोकिएको मितिमा नहुने आशंका बढेको भन्दै सातवटै प्रदेशका खेलकुद विकास परिषद्का सदस्य सचिवहरूले राष्ट्रिय खेलकुद परिषद्को ध्यानाकर्षण गराएका हुन्। उनीहरूले कर्णालीमा प्रतियोगिता सम्पन्न गर्नका लागि भौतिक पूर्वाधार सक्षम रहेको भन्दै तोकिएकै मितिमा प्रतियोगिता हुनुपर्ने बताएका छन्। दशौं खेलकुदको पूर्वतयारी र भौतिक पूर्वाधारको अवस्था अनुगमनका लागि कर्णालीमा जम्मा भएका सातवटै प्रदेशका खेलकुद विकास परिषद्का सदस्य सचिवहरूले कर्णालीमा तोकिएकै मितिमा प्रतियोगिता सम्पन्न गर्न सम्भव भएको निष्कर्ष निकालेका हुन्। उनीहरूले सोमबार वीरेन्द्रनगरमा पत्रकार सम्मेलन नै गरेर संघीय सरकारले दशौं खेलकुद प्रतियोगिता तोकिएकै मितिमा गर्नका लागि आवश्यक तयारी थाल्नुपर्ने बताए। यसका लागि युवा तथा खेलकुद मन्त्रालय र राष्ट्रिय खेलकुद परिषद् गम्भीर हुनुपर्ने उनीहरूको भनाइ छ। चालु आर्थिक वर्षको बजेट र नीतिमा संघीय सरकारले दशौं खेलकुदलाई प्राथमिकता नदिएको भन्दै उनीहरूले कर्णाली सरकारसँग समन्वय गरी आवश्यक बजेट व्यवस्थापन गर्न पनि खेलकुद मन्त्रालय र राष्ट्रिय खेलकुद परिषद्लाई आग्रह गरेका हुन्। दशौं खेलकुदले कर्णालीमा खेल पर्यटनको विकास, खेल पूर्वाधार र उत्कृष्ट खेलाडी उत्पादन हुने उनीहरूको निष्कर्ष छ। यसका लागि कर्णालीमा भइरहेको तयारीबारे सदस्य सचिवहरूले मुख्यमन्त्री राजकुमार शर्मा, सामाजिक विकासमन्त्री खड्गबहादुर पोखरेल, मन्त्रालयका सचिव र प्रदेशका १० वटै जिल्लाका खेलकुद विकास समितिका अध्यक्षसँग छलफल गरेर आवश्यक तयारी गर्न सुझाव दिएका छन्। कर्णाली दशौं खेलकुद प्रतियोगिता सम्पन्न गर्न भौतिक र मानसिक रूपमा सक्षम रहेको पाइएको भन्दै उनीहरूले अब संघीय सरकार र राष्ट्रिय खेलकुद परिषद्ले आवश्यक बजेट र प्राविधिक सहयोग गर्नुपर्नेमा ध्यानाकर्षण गराएका हुन्। राष्ट्रिय खेलकुद परिषद्ले चासो नदिएका कारण प्रतियोगिता तोकिएकै मितिमा नहुने आशंका बढेको भन्दै उनीहरूले निर्धारित मितिमै प्रतियोगिता हुनुपर्ने बताएका छन्। कोसी प्रदेशको खेलकुद विकास बोर्डका सदस्य सचिव हंशराज वाग्लेले कर्णालीमा तोकिएकै मितिमा दशैं खेलकुद आयोजना गर्न सम्भव भएको बताए। यस्तै बागमती प्रदेश खेलकुद विकास परिषद्का सदस्य सचिव सूर्यलाल भण्डारीले भने, यसवर्ष कर्णाली सरकारले ८५ करोड बजेट विनियोजन गरेको छ, कर्णाली मानसिक र भौतिक रूपमा प्रतियोगिता गर्न तयार देखिन्छ। तर, संघीय सरकारले चालु आर्थिक वर्षमा प्राथमिकता दिएको पाइएन, तोकिएकै मितिमा प्रतियोगिता सम्पन्न गर्न अब हामीले संयुक्त रूपमा दबाब दिनेछौं। कर्णाली प्रदेश खेलकुद विकास परिषद्का सदस्य सचिव विश्वामित्र संज्यालले कर्णाली प्रतियोगिताको भव्य उद्घाटन गर्न, खेलाडीको आवास व्यवस्थापन गर्न र खेलका लागि आवश्यक भौतिक पूर्वाधार तयारीमा व्यस्त रहेको बताए। भौतिक पूर्वाधारको अभावका कारण अब कर्णालीमा प्रतियोगिता नरोकिने भन्दै उनले अब संघीय सरकारले पनि आवश्यक सहयोग गर्नुपर्ने बताए।"
पशुपन्छी रोग अन्वेषण प्रयोगशाला आफैं बिरामी,"पोखरा : पशुपन्छी रोग अन्वेषण प्रयोगशाला पोखराको नियमित काम रोकिँदा किसान समस्यामा परेका छन्। पशु स्वास्थ्य, क्वारेन्टाइन, अस्पताल, प्रयोगशाला, भ्याक्सिन उत्पादन प्रयोगशालाहरू प्रदेशमा हस्तान्तरण गर्ने संघ सरकारको बजेट भाषणमा भनिएअनुसार अनुसूचिमा पर्यो तर, बजेट भने संघ र प्रदेश कुनै पनि सरकारबाट नछुट्याउँदा यो समस्या आएको हो। आर्थिक वर्षको बजेटमा संघीयअन्तर्गत रहेका २२ वटा कार्यालयलाई संघीय बजेटले पुनर्संरचना र प्रदेशमा हस्तान्तरण गर्ने भनिएको थियो। क्वारेन्टाइन कार्यालयहरू मर्ज गर्ने र यी विषय ६ महिनाभित्र टुंगो लगाउने भनियो। संघ सरकारले बजेट काट्ने, प्रदेशमा हस्तान्तरण नै नभएको अवस्थामा शून्य बजेटका कारण कार्यालयको नियमित काम नै रोकिएको पशुपन्छी रोग अन्वेषण प्रयोगशाला पोखराका सूचना अधिकारी गणेश केसीले बताए। बजेट नै नभएपछि दायित्व सिर्जना हुन्छ। दायित्व सिर्जना हुने काम नगर्न सरकारले नै भनेको छ। यति बेला कार्यालयको अस्थित्व नै नदेखिएको कर्मचारी बताउँछन्। यति बेला कार्यालय प्रदेशमा हस्तान्तरण भइसकेको छैन। संघले प्रदेशमा हस्तान्तरण गर्ने भन्दै बजेट नै नछुट्याएपछि यो समस्या देखिएको पशुपन्छी रोग अन्वेषण प्रयोगशाला पोखराका कार्यालय प्रमुख किरण पाण्डेले बताए। यही समस्याका कारण पछिल्लो समयमा किसानलाई सेवा दिन पनि नसकिएको उनले सुनाए। कार्यालयले अर्थ मन्त्रालय र कृषि तथा पशुपन्छी विकास मन्त्रालयले भनेको शिलिङअनुसार बजेट बनाएर पठाएको थियो। आर्थिक वर्ष २०७९२०८० मा कार्यालयको बजेट २ करोड ६४ लाख थियो। ३२ लाख संघ सरकारले पछि काटेको थियो। प्रस्तावित पहिलेकै सिलिङअनुसार अर्थ मन्त्रालय र कृषि तथा पशुपन्छी विकास मन्त्रालयले भनेकोले त्यसैअनुसार बजेट माग गरिएको थियो। तर, संघ सरकारले रोक्ने र प्रदेशमा हस्तान्तरण नभइसकेको अवस्थाका कारण चालु आर्थिक वर्षमा अहिलेसम्म शून्य बजेट रहेकाले समस्या आएको डा केसीले सुनाए। प्रदेशमा जान हस्तान्तरणको प्रक्रिया नै पुरा भएको छैन। संघीय सरकारको दायित्व घटाउने उद्देश्य अर्थ मन्त्रालयको बजेटमा देखिन्छ। यसैअनुसार संघ सरकारले बजेट नै छुट्याएको छैन। यसै कारण कार्यालयका कर्मचारी यति बेला अन्योलमा छन्। पशुपन्छी रोग अन्वेषण प्रयोगशाला पोखरामा दैनिक १५२० वटा पोष्टमार्टम हुन्छ। धेरै कुखुरा, बाख्रा, बंगुर, कुकुरको पोष्टमार्टमका लागि आउने गरेको उनले सुनाए। दूध, रगत, पिसाव परीक्षण, जीवाणु कल्चरलगायतको टेष्ट गर्न किसान मात्र होइन भेटेनिरी अस्पताल, स्थानीय निकायको पशु सेवा शाखाबाट पनि सेवाग्राही आउँछन्। सुरुमा लम्पीको डाइग्नोसिस यसै कार्यालयले गरेको थियो। बंगुरमा अफ्रिकन स्वाइन फिभरको समस्या देखिएको छ। अफ्रिकन स्वाइन फिभरको समस्याबाट कास्कीमा मात्र १७ हजारभन्दा बढी बँगुर मरेको बताइएको छ। पशुपन्छी रोग अन्वेषण प्रयोगशाला पोखराले १ सय २० भन्दा बढी बंगुरको टेष्ट गरेको बताइएको छ। यो भाइरस एकपटक लागेपछि बंगुर बाँच्ने सम्भावना नै नहुने अवस्था हुन्छ। पशुबाट मानिसमा सर्ने रोगको डाइग्नोसिस पनि पशुपन्छी रोग अन्वेषण प्रयोगशाला पोखराले गर्ने गर्छ। पशुबाट मानिसमा सर्ने रेबिज, ब्रुसेलोसिस जस्ता समस्या पनि छन्। तनहुँमा एक महिनामा ४ वटा रेबिजको केस आएको डा केसीले जानकारी दिए। कुखुरा, बाख्रा र भैंसीमा रेबिज देखिएको हो। ती पशुसँग सम्पर्कमा रहेका १५२० जनालाई खोप लगाउन भनिएको पनि डा केसीले सुनाए। एक जनालाई टेकु अस्पताल नै पठाउनु पर्ने अवस्था आएको बताइएको छ। पशुबाट सर्ने रोगहरूको डइग्नोसीस गर्नुपर्ने अवस्था छ। कहाँबाट सर्यो खोज्नु पर्ने देखिन्छ। तर, बजेटका कारण कार्यालयले नियमित गर्नुपर्ने काम पनि गर्न नसक्ने अवस्थामा पुगेको डा केसीले सुनाए। यतिबेला रगत परीक्षण गर्ने रसायन, किट टेस्ट गर्नेलगायतका सामग्री सकिएको डाकेसीले बताए। एप्रोन, पन्जा, मास्क पनि सकिने अवस्थामा रहेको उनले सुनाए। तर, रसायन, रिएजेन्ट, किट्स सकिएकाले स्याम्पल ल्याएर प्रयोगशालामा परीक्षण गर्ने अवस्था भने नरहेको उनले सुनाए। त्यसैले चौपायाको रगत परीक्षण र कल्चरको काम पनि रोकिएको उनले बताए। आइतबार भैंसीमा बाँझोपन भएको समस्या लिएर तनहुँको म्याग्देबाट किसान आएका थिए। बाँझोपनको परीक्षण (बायो केमिकल टेष्ट) गरी रिपोर्ट किसानलाई दिनु पर्ने थियो। त्यसपछि किसानले आफ्नो पशुमा बाँझोपन भएको प्रमाणित भएको अवस्थामा इन्स्योरेन्सबाट ५० प्रतिशत राहत पाउँथे। तर, परीक्षण हुन नसकेको डा केसीले जनाए। यसका साथै रोग नियन्त्रणका कार्यक्रमअन्तर्गत खोरेत, पीपीआर, बर्डफ्लु नियमित निगरानी गर्नुपर्ने हुन्छ। बजेट नहुँदा रोगको निगरानी, अन्वेशण र नियन्त्रणको काम नै रोकिएको छ। पशुबाट मानिसमा रोग सर्नसक्ने र पशुमै जटिल किसिमका सरुवा रोग भइहाले झन् समस्या उत्पन्न हुन सक्ने पनि उनले बताए।"
जहाँ न्यायपरिषद्मै संविधान हेरिन्न,"प्रधानन्यायाधीश प्रमुख रहने यो परिषद्को बैठक रोकाएको सरकारमै पदासीनले हो, अर्थात् कानुनमन्त्री धनराज गुरुङ परिषद् बैठक बसाल्न प्रधानन्यायाधीशले गरेको ताकेता पन्छाइरहेका छन्। देशको सर्वाेच्च न्यायालय झन्डै वर्ष दिन कायममुकायमका भरमा चल्नु नै विडम्बना थियो। हरिकृष्ण कार्की त्यतिका समय कायममुकायम भए र जम्मा ५० दिनका लागि प्रधानन्यायाधीश रहने गरी नियुक्त भए। उनी साउन २० गते अनिवार्य अवकाशमा जाँदै छन्, संवैधानिक व्यवस्थाअनुसार भने असार २० अघि नै प्रधानन्यायाधीश नियुक्ति सिफारिस हुनुपर्ने हो। तर प्रधानमन्त्रीको अध्यक्षतामा हुने परिषद्ले संविधानको धारा २८४ (३)ले भनेअनुसार प्रधानन्यायाधीश पद रिक्त हुनुभन्दा एक महिनाअगावै नियुक्तिका लागि सिफारिस गरेन। त्यसो त सर्वाेच्चदेखि जिल्लासम्मै न्यायाधीशहरूको ठूलो मात्रामा दरबन्दी खालीका खाली छ। तिनमा पनि सिफारिसको पहलसम्म नगर्दा संविधानकै पालनामा परिषद् चुकेको छ । एक त कार्कीलाई प्रधानन्यायाधीश नियुक्तिमै किचलो र त्यसपछि उनका उत्तराधिकारी चयनमा भएको विलम्ब केवल त्यस पदका हकदारहरूको व्यक्तिलाई सवाल होइन। यो सर्वाेच्च न्यायालयमाथि सरकार प्रमुखको अपहेलना र बेवास्ता त हुँदै हो, लोकतन्त्रलाई कमजोर बनाउने कदम पनि हो। शक्ति पृथकीकरणको सिद्धान्तलाई व्यवहारतः कमजोर पार्न न्यायपालिकाको हुर्मत लिनै यस्तो हुँदैछ भनेर शंका मौलाएको छ। लोकतन्त्रलाई बलियो बनाउन न्यायालय पनि मजबुद हुन जरुरी छ। विवादमुक्त र तटस्थ हुन जरुरी छ। न्यायिक निरूपणमा कुनै पनि प्रकारको कैफियत हुनु हुँदैन। तर पछिल्लो समय नेपालको न्यायपालिका कतिपय सन्दर्भमा आफैंमा पनि विवादमुक्त रहेन कमजोर सावित भएको छ। त्यसमाथि दलीय स्वार्थको कोपभाजन हुनु लोकतन्त्रका खातिर ठूलो विडम्बना हो । अर्कातिर न्यायपरिषद्को समेत बैठक बस्न नसक्दा अरू न्यायाधीश नियुक्तिका लागि सिफारिसको हलो अड्किएको छ। प्रधानन्यायाधीश प्रमुख रहने यो परिषद्को बैठक रोकाएको सरकारमै पदासीनले हो, अर्थात् कानुनमन्त्री धनराज गुरुङ परिषद् बैठक बसाल्न प्रधानन्यायाधीशले गरेको ताकेता पन्छाइरहेका छन्। सर्वाेच्च, उच्च र जिल्लामा गरी झन्डै ९० न्यायाधीशको दरबन्दी खाली छ। तर मन्त्री गुरुङ प्रधानन्यायाधीश कार्कीको अवकाशपछि आफूअनुकूल न्यायाधीश नियुक्तिको ताकमा छन्। सत्ताबाहिर छँदा नैतिकता, निष्ठा, इमान र सदाचारका कुरा गर्ने गुरुङले पदीय जिम्मेवारीमा हुँदा भने अर्कै ताक राख्नु शोभनीय होइन। यो कार्यले न्यायालयकै गरिमा र आस्थालाई कमजोर पार्दैछ। न्यायालयलाई राजनीतिक प्रयोगशाला बनाइनु हुँदैन ।"
कोसी प्रदेशको मुख्यमन्त्रीमा कांग्रेसका उद्धव थापा नियुक्त,"विराटनगर : कोसी प्रदेशको मुख्यन्त्रीमा नेपाली कांग्रेस संसदीय दलका नेता उद्धव थापा पुन: नियुक्त भएका छन्। थापालाई प्रदेश प्रमुख परशुराम खापुङले मंगलबार मुख्यमन्त्री नियुक्त गरेका हुन्। सभामुख बाबुराम गौतमलाई राजीनामा गर्न लगाएर बहुमत सदस्यको समर्थनसहित गठबन्धनका तर्फबाट कांग्रेसका थापाले प्रदेश प्रमुखसमक्ष मुख्यमन्त्री दाबी पेश गरेका हुन्। यसअघि असार २१ गते नेपाली कांग्रेस,माओवादी केन्द्र,एकीकृत समाजवादी र जसपाका ४६ सांसद (गठबन्धन) र सभामुख गौतमको समर्थनमा थापा मुख्यमन्त्री बनेका थिए। कोसीमा असंवैधानिक तरिकाले सरकार गठन भएको सर्वोच्च अदालत फैसला गरिदिएपछि थापा मुख्यमन्त्री पदबाट पदमुक्त भएका थिए। उनी कांग्रेसका २९,माओवादीका सभामुखसहित १३,नेकपा (एकीकृत समाजवादी)का ४ र जनता समाजवादी पार्टी (जसपा)का १ गरेर ४७ सांसदको समर्थनमा मुख्यमन्त्री बनेका हुन्।"
कांग्रेसले संक्रमणकालीन न्यायसँग सम्बन्धित कानुनका विषयमा सहमति खोज्ने,"काठमाडौं : नेपाली कांग्रेसले संक्रमणकालीन न्यायसँग सम्बन्धित कानुनमा रहेका विषयवस्तुमा सहमति खोज्ने भएको छ। सिंदरबारस्थित संसदीय दलको कार्यालयमा कांग्रेस शीर्ष नेता, पदाधिकारी तथा सम्बन्धित समितिमा रहेका सांसदहरूसँगको छलफलमा संक्रमणकालीन न्यायसँग सम्बन्धित कानुनलाई अघि बढाउन यसमा देखिएका जटिलता र विषयवस्तुमा सहमति खोज्ने बिषयमा कुराकानी भएको प्रचार विभाग प्रमुख मीनबहादुर विश्वकर्माले जानकारी दिए। उनले संक्रमणकालीन न्यायसँग सम्बन्धित कानुनलाई यथासिघ्र सदनबाट पारित गर्नुपर्ने अवस्था रहेको भन्दै विवादीत बिषयमा समेत सहमति खोजिने बताए। विश्वकर्माले सबैको स्वीकार्यमा नै कानुन ल्याउने प्रयत्न भइरहेको बताए। उनले सदनमा उठेको विषयमा सरकार प्रष्ट पार्नुपर्ने र सदनको अवरोध हटाउनुपर्ने उल्लेख गरे। संसदीय समितिको नेतृत्व छिटो हुनुपर्नेमा कांग्रेसको जोड रहेको उनको भनाइ छ।"
गठबन्धनका तर्फबाट कांग्रेसका उद्धव थापाले गरे मुख्यमन्त्रीमा दावी पेश,"विराटनगर : कोसी प्रदेशको नयाँ मुख्यमन्त्रीमा नेपाली कांग्रेसका उद्वव थापाले पुन: दावी पेश गरेका छन्। कांग्रेस कोसी प्रदेशका संसदीय दलका नेता थापाले मंगलबार प्रदेश प्रमुख परशुराम खापुङसमक्ष मुख्यमन्त्रीमा दावी पेश गरेका हुन्। सभामुख बाबुराम गौतमलाई राजीनामा गर्न लगाएर बहुमत सदस्यको समर्थनसहित गठबन्धनका तर्फबाट कांग्रेसका थापाले प्रदेश प्रमुख खापुङसमक्ष दाबी पेश गरेका हुन्। यसअघि असार २१ गते नेपाली कांग्रेस,माओवादी केन्द्र,एकीकृत समाजवादी र जसपाका ४६ सांसद (गठबन्धन) र सभामुख गौतमको समर्थनमा थापा मुख्यमन्त्री बनेका थिए। तर, कोसीमा असंवैधानिक तरिकाले सरकार गठन भएको भन्दै नेकपा (एमाले) ले असार २२ गते सर्वोच्च अदालतमा रिट दर्ता गराएको थियो। सर्वोच्चले सरकार गठनमा सभामुखको भूमिका तटस्थ नदेखिएको फैसला गरिदिएपछि थापा मुख्यमन्त्रीबाट पदमुक्त भएका थिए। कोसीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ । कांग्रेसका २९,माओवादीका सभामुखसहित १३,नेकपा (एकीकृत समाजवादी)का ४ र जनता समाजवादी पार्टी (जसपा)का १ गरेर गठबन्धनसँग ४७ सांसद पुग्छन् । प्रदेशसभाकै ठूलो दल नेकपा (एमाले)का ४० र राप्रपाका ६ गरेर ४६ सांसद छन् । प्रदेश प्रमुख खापुनले साउन १२ गते संविधानको धारा १६८ को उपधारा (२) अनुसार दुई वा दुईभन्दा बढि दलको समर्थनमा बहुमत प्राप्त गर्नसक्ने प्रदेशसभालाई मुख्यमन्त्रीमा दावी गर्न आज साँझ पाँच बजेसम्मको समय दिएका थिए। सर्वोच्च अदालतले बिहीबार मुख्यमन्त्री उद्दव थापाको नियुक्ति बदर गर्नुका साथै नयाँ सरकार गठनको प्रक्रिया अघि बढाउन कोसी प्रदेश सरकारलाई आदेश दिएको थियो। सोही आदेशअनुसार प्रदेश प्रमुख खापुङले नयाँ मुख्यमन्त्रीका लागि दावी पेश गर्न आह्वान गरेका थिए।"
कोसी प्रदेशका नवनियुक्त मुख्यमन्त्री थापाको शपथ भोलि,"विराटनगर : कोसी प्रदेशका नवनियुक्त मुख्यन्त्री उद्धव थापाले भोलि बिहान १०:३० बजे पद तथा गोपनीयताको शपथ लिने भएका छन्। प्रदेश प्रमुखको कार्यालयमा प्रदेश प्रमुख परशुराम खापुङसमक्ष पद तथा गोपनीयताको शपथ लिने कार्यक्रम तय भएको छ। थापालाई प्रदेश प्रमुख खापुनले आज मुख्यमन्त्री नियुक्त गरेका हुन्। संविधानको धारा १६८ को उपधारा(२) बमोजिम मुख्यमन्त्रीमा नियुक्त भएका हुन्। सभामुख बाबुराम गौतमलाई राजीनामा गर्न लगाएर बहुमत सदस्यको समर्थनसहित गठबन्धनका तर्फबाट कांग्रेस संसदीय दलका नेता उद्धव थापा मुख्यमन्त्री बनेका हुन्। यसअघि असार २१ गते नेपाली कांग्रेस,माओवादी केन्द्र,एकीकृत समाजवादी र जसपाका ४६ सांसद (गठबन्धन) र सभामुख गौतमको समर्थनमा थापा मुख्यमन्त्री बनेका थिए। कोसीमा असंवैधानिक तरिकाले सरकार गठन भएको सर्वोच्च अदालत फैसला गरिदिएपछि थापा मुख्यमन्त्री पदबाट पदमुक्त भएका थिए। थापा कांग्रेसका २९,माओवादीका सभामुखसहित १३,नेकपा (एकीकृत समाजवादी)का ४ र जनता समाजवादी पार्टी (जसपा)का १ गरी ४७ सांसदको समर्थनमा मुख्यमन्त्री बनेका हुन्।"
"संवैधानिक परिषद्को बैठक सकियो, प्रधानन्यायाधीशको टुंगो लागेन","काठमाडौं : संवैधानिक परिषद्को बैठक बिना निष्कर्ष सकिएको छ। सिंहदरवारमा मंगलबार भएको बैठकमा प्रधानन्यायधीशस नियुक्तबारे छलफल भए पनि कुनै निष्कर्षमा नपुगेको हो। राष्ट्रिय सभाका अध्यक्ष गणेशप्रसाद तिमिल्सिनाले अर्को बैठकले प्रधानन्यायाधीशसबारे टुंगो लगाउने बताए। उनले भने, 'प्रधानन्यायाधीश नियुक्तिका लागि सिफारिस गर्ने बैठकको एजेण्डा थियो। तर रिक्त रहेका अन्य संवैधानिक निकायहरूको नियुक्तिको विषय पनि बैठकमा प्रवेश गर्यो। त्यही भएर निर्णय भएन।' अर्को बैठक साउन १८ गते बिहीबार बस्नेछ। अध्यक्ष तिमिल्सिनाका अनुसार प्रधानन्यायाधीश नियुक्तिका लागि व्यक्ति विशेषका विषयमा छलफल भएन। बैठकमा प्रधानमन्त्री पुष्पकमल दाहाल, प्रमुख प्रतिपक्षी दलका नेता केपी शर्मा ओली, सभामुख देवराज घिमिरे, राष्ट्रिय सभाका अध्यक्ष गणेशप्रसाद तिमिल्सिना, प्रधानन्यायाधीश हरिकृष्ण कार्की र उपसभामुख इन्दिरा राना सहभागी थिए।"
परराष्ट्र मन्त्रालयले भन्यो सम्झौता नभएका मुलुकको सेनामा भर्ना नहुनू,"काठमाडौं : परराष्ट्र मन्त्रालयले सम्झौता नभएका मुलुकको सेनामा भर्ती नहुन आग्रह गरेको छ। परराष्ट्र मन्त्रालयले मंगलबार प्रेस विज्ञप्ति जारी गर्दै परम्परागतरूपमा सम्झौता भएका केही मित्रराष्ट्रको राष्ट्रिय सेनामा नेपाली नागरिकहरू भर्ना हुँदै आएकोमा सोबाहेक अन्य मुलुकको सेनामा भर्ना नहुन आग्रह गरेको हो। परम्परागत सम्झौताअनुसार नेपाली नागरिकहरू बेलायत र भारतको सेनामा भर्ती हुँदै आएका छन्। नेपालीहरू सिंगापुर पुलिसमा समेत भर्ती हुने गरेका छन्। पछिल्लो समय रुस र युक्रेनबीच भएको युद्धका कारण ती मुलुकहरूमा नेपालीहरू सेनामा भर्ती भएको विषय बहसमा आएपछि परराष्ट्र मन्त्रालयले ती मुलुकहरूको सेनामा भर्ती नहुन आग्रह गरेको हो। परराष्ट्रको विज्ञप्तिमा भनिएको छ, 'युद्धग्रस्त मुलुकहरूमा सुरक्षासम्बन्धी काममा नजान हुन सबैमा अनुरोध गरिन्छ। सम्झौताबाहेकका अन्य विदेशी सेनामा नेपाली नागरिक भर्ना हुन अनुमति दिनेसम्बन्धी नेपाल सरकारको नीति नरहेको जानकारी गराइन्छ।'"
सभामुख 'कन्भिन्स' भएपछि नियुक्ति बदरको ६ दिनपछि थापा पुनः बने मुख्यमन्त्री,"विराटनगर : सर्वोच्च अदालतले मुख्यमन्त्रीको नियुक्ति बदर गरेको ६ दिनपछि नेपाली कांग्रेस संसदीय दल कोशीका नेता उद्धव थापा पुनः मुख्यमन्त्रीमा नियुक्त भएका छन्। असार २१ गते प्रदेश सभाका सभामुख बाबुराम गौतमको हस्ताक्षर बुझाएर बहुमत दाबी गरेका थापाको नियुक्तिलाई सर्वोच्च अदालतले बदर गरेको थियो। सभामुखको हस्ताक्षरलाई असंवैधानिक मानेपछि गठबन्धनले सभामुख बाबुराम गौतमलाई राजीनामा गर्न लगाएर बहुमत सङ्ख्या पुर्याएका थिए। सभामुख गौतम राजीनामा दिन आनाकानी गरे पनि अन्त्यमा उनी कन्भिन्स भएको गठबन्धनका नेताहरूले बताएका छन्। कोशीमा बहुमत पुर्याउन ४७ सिटको आवश्यकता पर्दछ। माओवादीबाट सभामुख भएका गौतम सभामुख पदमा रहुन्जेल सत्ता गठबन्धनको बहुमत पुग्न नसक्ने भएपछि उनलाई राजीनामा दिन बाध्य पारिएको थियो। उनले अन्तिम समयसम्म पनि राजीनामा दिन मानेका थिएनन्। सत्ता गठबन्धनमा रहेका नेपाली कांग्रेससँग कोशी प्रदेश सभामा २९ सदस्य रहेका छन्। त्यस्तै माओवादी केन्द्रसँग १३, एकीकृत समाजवादीसँग ४ र जसपा सँग १ सदस्य रहेका छन्। सबै दलले नेपाली कांग्रेस संसदीय दलका नेता उद्धव थापालाई मुख्यमन्त्रीको रूपमा समर्थन गरेका छन्। सत्ता गठबन्धन दलको तर्फका ४७ प्रदेश सभा सदस्यको हस्ताक्षर लिएर पुगेपछि प्रदेश प्रमुख खापुंगले संविधानको धारा १६८(२) अन्तरगत मुख्यमन्त्रीमा प्रदेश प्रमुखले नियुक्त गरे। सर्वोच्च अदालतले साउन ११ गते उद्धव थापाको नियुत्ती बदर गरेपछि प्रदेश प्रमुख परशुराम खापुंगले आज ५ बजेसम्मका लागि समय सीमा तोक्दै दलहरूलाई सरकार गठनका लागि आह्वान गरेका थिए। उनले संविधानको धारा १६८(२) अन्तर्गत सरकार गठनको दाबी पेस गर्न आह्वान गरेका थिए।"
संघीय शिक्षा विधेयक संसदमा पेस गर्ने सरकारको निर्णय,काठमाडौं : सरकारले संघीय शिक्षा विधेयक संसदमा प्रस्तुत गर्ने निर्णय गरेको छ। विधेयक समितिबाट आएको उक्त विधेयक संसदमा पेस गर्न मन्त्रिपरिषद् बैठकले स्वीकृति प्रदान गरेको सञ्चार तथा सूचना प्रविधि मन्त्री रेखा शर्माले बताइन्। त्यस्तै सरकारले विश्व वातावरण सुविधाबाट प्राप्त २० करोड २२ लाख अनुदान स्वीकृति गर्ने निर्णय गरेको छ। मन्त्री शर्माका अनुसार बैठकमा समसमायिक विषयबस्तुमा पनि छलफल भएको थियो। सरकारले लम्की स्किनका पीडित किसानलाई राहत दिनेबारे छलफल भएको उनले बताए। त्यसका लागि कृषि मन्त्रालयले तयारी गरिरहेको र मन्त्रालयबाट प्रस्ताव आइसकेपछि राहत वितरणलगायत विषयमा निर्णय गरिने उनले बताए।
कोसीका सभामुख गौतमले दिए राजीनामा,"विराटनगर : कोसी प्रदेशका सभामुख बाबुराम गौतमले पदबाट राजीनामा दिएका छन्। सभामुख गौतमले मंगलबार उपसभामुख सिर्जना दनुवारलाई सम्बोधन गर्दै राजीनामा दिएका हुन् । प्रदेशसभा सचिवालयका सचिव गोपाल पराजुलीले सभामुख गौतमको राजीनामा प्राप्त भएको जानकारी दिए। राजीनामासँगै गठबन्धनका तर्फबाट कांग्रेस नेता उद्धव थापालाई मुख्यमन्त्री दाबी गर्न बहुमत पुगेको छ । गौतम २०७९ पुस २८ गते कोसी प्रदेशको सभामुख निर्वाचित भएका थिए । उनी माओवादीबाट निर्वाचित प्रदेशसभा सदस्य हुन् ।केही दिनदेखि काठमाडौंमा रहेका उनले मंगलबार विराटनगर आइपुग्नसाथ राजीनामा दिएका हुन् । गौतमको राजीनामासँगै गठबन्धनका तर्फबाट बहुमत पुगेको दाबी पेस गर्न नेताहरु प्रदेश प्रमुखको कार्यालयतिर लागेका छन् । कोसीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ । कांग्रेसका २९,माओवादीका सभामुखसहित १३,नेकपा (एकीकृत समाजवादी)का ४ र जनता समाजवादी पार्टी (जसपा)का १ गरेर गठबन्धनसँग ४७ सांसद पुग्छन् । प्रदेशसभाकै ठूलो दल नेकपा (एमाले)का ४० र राप्रपाका ६ गरेर ४६ सांसद छन् ।"
छानबिन समितिको नाम लिएर अनुसन्धानलाई फितलो बनाउन खोजिदैछ : माधव सापकोटा,"काठमाडौं : नेकपा माओवादी केन्द्रका सांसद माधव सापकोटाले सदनमा उठेका कुराहरुलाई सम्बन्धीत मन्त्रीहरूले जवाफ दिने वातावरण बनाउनुपर्ने उल्लेख गरेका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै सांसद सापकोटाले सदनमा उठेका विषयलाई गम्भीर भएर सम्बन्धीत मन्त्रीहरूले जवाफ दिनुपर्ने बताएका हुन्। उनले राज्यका निकायहरुले सुन प्रकरणमा छानबिन गरिरहेको अवस्थामा ती निकायहरूलाई विश्वास नगरी अर्को छानबिन समिति गठन गर्न नहुने बताए। 'विमानस्थलबाट बरामद भएको सुनबारे राज्यका निकायहरूले छानबिन गरिरहेका छन्। यसमा विश्वास गर्नुपर्छ,'उनले भने,' अर्को छानबिन समिति किन चाहियो?' उनले उच्चस्तरीय छानबिन समितिको नाम गरेर अहिलेको अनुसन्धानलाई फितलो बनाउन खोज्ने आशंका बढ्दै गएको उल्लेख गरे। साउन ३ गते त्रिभुवन अन्तर्राष्ट्रिय विमानस्थलबाट भन्सार जाँच पास भएर बाहिरिएको १०० किलो सुन राजश्व अनुसन्धान विभागले बरामद गरेको थियो। ठूलो परिमाणमा सुन बरामद भएपछि त्यसको अनुसन्धान गर्न उच्चस्तरी छानबिन समितिको माग गर्दै प्रमुख प्रतिपक्ष नेकपा एमालेले संसद अवरोध गर्दै आएको छ। क्वीन्टल सुन हङकङबाट क्याथे प्यासिफिकको फ्लाइटमार्फत स्कुटरको ब्रेक सुको नाममा भित्रिएको अनुसन्धानबाट खुलेको छ। सोही प्रकरणमा हालसम्म १८ जना पक्राउ परिसकेका छन्। सुन तस्करीबारे विभागले अनुसन्धान गरिरहेको छ।"
"उपराष्ट्रपति यादव मटिहानीमा, नेपालको अग्लो झण्डा फहराइयो (फोटो फिचर)","काठमाडौं : उपराष्ट्रपति रामसहाय प्रसाद यादवसँग महोत्तरीको मटिहानी नगरबासीले मटिहानीका प्राचीन धार्मिक मठमन्दिर तथा देशको जेठो गुरुकूललाई विश्व सम्पदामा सूचीकृत गराउन माग राखेका छन्। उपराष्ट्रपति यादवले मटिहानीको तस्मैया बाबा पार्कका ११० फिट अग्लो नेपालको झण्डाको झण्डोतोलनसमेत गरेका छन्। पौराणिक तथा ऐतिहासिक नगर मटिहानीमा मटिहानी नगरपालिकाको तर्फबाट मेयर हरिप्रसाद मण्डलले भव्य समारोहका बीच नागरिक अभिनन्दन गर्दै उनले विकास, निर्माण, शिक्षा, स्वास्थ्य, धार्मिक पर्यटन, प्राचीन मठमन्दिरको संरक्षणका लागि माग पत्र प्रस्तुत गरे। मटिहानी नेपालको मधेस प्रदेशअन्तर्गत महोत्तरी जिल्लाको पूर्वीदक्षिणी कुनामा नेपालभारत सीमाको काँखमा अवस्थित एउटा पौराणिक र ऐतिहासिक नगर हो। राजर्षि जनक, माता जानकी र मर्यादा पुरुषोत्तम श्री रामसँग मटिहानीको प्रत्यक्ष नाता जोडिएको छ। यसै ठाउँको पवित्र माटो उत्खनन गरेर नै सीतारामजीको शुभ विवाहमा यज्ञ वेदी निर्माण गरिएको थियो। बिसं १७५० तिर महान् तपस्वी तस्मैया बाबाले स्थापना गरेको लक्ष्मीनारायण मठ नेपालको सबैभन्दा ठूलो वैष्णव मठ हो। यो नै सबैभन्दा ठूलो राजगुठी अन्तर्गतको मठ रहेको मेयर मण्डलले उपराष्ट्रपतिलाई जानकारी गराए। उनले भने, मठद्वारा नै बिसं १७७५ मा स्थापित राजकीय संस्कृत माध्यमिक विद्यालय (संस्कृत पाठशाला) नेपालकै प्रथम र ३०५ वर्ष पुराना विद्यालय हो। निर्दलीय पञ्चायती व्यवस्थाविरुद्ध प्रजातन्त्र प्राप्तिका लागि भएको आन्दोलनमा वीरगति प्राप्त शहीद केशव कोइरालाको शहादत स्थल र उनको स्मारक पनि रहेको छ। मटिहानी प्राचीन कालदेखि नै यस क्षैत्रकै ख्यातिप्राप्त हाटबजारको रुपमा नेपालभारतमा सुपरिचित रहिआएको छ। लक्ष्मीनारायण मठको सान्निध्यमा रहेको लक्ष्मीसागरको महिमाको वर्णन बृहत् विष्णु पुराणमा पाइन्छ,' मेयर मण्डलले उपराष्ट्रपति यादवलाई भने, त्यसै महिमालाई उजागर गर्नका लागि उक्त लक्ष्मीसागरमा विगत तीन वर्षदेखि हरेक गुरुवार साँझ नगरपालिकाद्वारा हजारौं श्रद्घालु भक्तजनको सहभागितामा भगवान् लक्ष्मीनारायणको महाआरतीको आयोजना हुँदै आएको छ। त्यसैले मटिहानी नगरलाई प्राचीन नगरको रूपमा विकास गरिनुपर्नेमा मेयर मण्डलले उपराष्ट्रपतिसँग माग राखे। नेपालभारत सीमाको दशगजा क्षेत्रमै अवस्थित मटिहानी नगरनिवासीहरु सीमा रेखाका सच्चा प्रहरी रहेको मेयर मण्डलले उनलाई जानकारी गराए। मधेस एवं मधेसी जनतामा रहेको त्यही राष्ट्रियता र राष्ट्र प्रेमले ओतप्रोत भावनाको प्रष्फुटनस्वरुप सर्वोच्च राष्ट्रिय झण्डाको आरोपण गरिएको व्यहोरा निवेदन गरे। मटिहानीको अतीत गौरवशाली रहे पनि अचेल महान् परम्परालाई जोगाइराख्न र विकासका प्रक्रियाहरू चलाउन अनेक चुनौतीहरू रहेको मटिहानी नगरपालिकाले जनाएको छ।"
सुन तस्करीबारे अनुसन्धान गर्न उच्चस्तरीय छानबिन समिति बनाउनुपर्छ : प्रदीप पौडेल,काठमाडौं : नेपाली कांग्रेस सांसद प्रदीप पौडेलले सदनमा छलफल गर्न नदिने र छानबिन समिति पनि नबनाउँदा सदन चल्न नसकेको बताएका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै सांसद पौडेलले अब सुन तस्करी प्रकरणमा छानविन समिति बनाउनुपर्ने र प्राविधिक पक्षलाई पनि समावेश गरेर निर्मम ढंगले छानविन गर्नुपर्ने बताए। पौडेलले सुन प्रकरण सामान्य विषय नभएकाले सम्बन्धीत पक्षले हल्का ढंगले लिन नहुने भन्दै राज्यले नै सत्यतथ्य छानबिन गर्नुपर्ने धारणा राखे। साउन ३ गते त्रिभुवन अन्तर्राष्ट्रिय विमानस्थलबाट भन्सार जाँच पास भएर बाहिरिएको १०० किलो सुन राजश्व अनुसन्धान विभागले बरामद गरेको थियो। सुन तस्करी प्रकरणमा छानबिन समिति गठनको माग गर्दै प्रमुख प्रतिपक्ष नेकपा एमाले सदनमा अवरोध जनाउँदै आएको छ। क्वीन्टल सुन हङकङबाट क्याथे प्यासिफिकको फ्लाइटमार्फत स्कुटरको ब्रेक सुको नाममा भित्रिएको अनुसन्धानबाट खुलेको छ। सोही प्रकरणमा हालसम्म १८ जना पक्राउ परिसकेका छन्। सुन तस्करीबारे विभागले अनुसन्धान गरिरहेको छ।
प्रतिनिधिसभाको बैठक सोमबारसम्मका लागि स्थगित,काठमाडौं : प्रतिनिधिसभा बैठक साउन २२ गते सोमबारसम्मका लागि स्थगित भएको छ। मंगलबार दिउँसो १ बजे बोलाइएको बैठक विशेष कारणले निर्धारित समयमा बस्न नसकेपछि स्थगित गरिएको संसद सचिवालयले जनाएको छ। आजको बैठकमा नेकपा एमालले अवरोध जनाउने बताएपछि सरकारको आग्रहमा सभामुख देवराज घिमिरेले सोमबार दिउँसो १ बजेसम्मका लागि बैठक स्थगित गरेको बताइएको छ।
"अन्तत: एक मन्त्रालयमै चित्त बुझायो नागरिक उन्मुक्तिले, बिहीबार सरकारमा जाने","धनगढी : प्रदेश सरकार गठन भएदेखि नै दुई मन्त्रालयको माग गर्दै सरकारमा सहभागी नभएको नागरिक उन्मुक्ति पार्टी अन्तत: एक मन्त्रालयमै चित्त बुझाएर बिहीबार सरकारमा जाने भएको छ । नागरिक उन्मुक्ति पार्टीका संरक्षक रेशम चौधरीले एक मन्त्री, एक राज्यमन्त्री र दुईवटा विषयगत समितिको सभापतिका लागि मंगलबार गठबन्धनमा सहमति भएको बताए । मंगलबार गठबन्धनका शीर्ष नेताहरू प्रधानमन्त्री पुष्पकमल दाहाल, नेपाली कांग्रेसका सभापति शेरबहादुर देउवा, समाजवादीका अध्यक्ष माधवकुमार नेपाल, नागरिक उन्मुक्ति पार्टीका अध्यक्ष रञ्जीता श्रेष्ठ चौधरी र संरक्षक रेशमलाल चौधरीबीच सरकारमा सहभागी हुने सहमति भएको हो । गठबन्धनका शीर्ष नेताहरूबीच एक मन्त्री, एक राज्यमन्त्री र दुईजना विषयगत सभापति दिने सहमति भएको छ, बिहीबार सरकारमा जान्छौं,' काठमाडौंमा रहेका नागरिक उन्मुक्तिका संरक्षक रेशमलाल चौधरीले टेलिफोनमा भने । उनले बुधबार टीकापुरमा उन्मुक्तिको संसदीय दलको बैठक बोलाएको बताए । बुधबार टीकापुरमा पार्टीको संसदीय दलको बैठक बोलाएको छु, सरकारमा कुन कुन सांसद पठाउने भन्ने कुराको टुंगो दलको बैठकले लगाउने छ । तर सरकारमा जाने निर्णय नै भइसक्यो,'चौधरीले भने । मुख्यमन्त्री कमल बहादुर शाहले उन्मुक्तिका लागि सरकार गठन भएदेखि नै भूमी व्यवस्था कृषि तथा सहकारी मन्त्रालय राखेका छन् । त्यही मन्त्रालयमा राज्यमन्त्री पनि दिने तयारी भएको बताइएको छ । यसअघि रामेश्वर चौधरीलाई मन्त्री र खुसीराम चौधरीलाई राज्यमन्त्री बनाउने भन्दै उनीहरु धनगढी आएपनि एकाएक पार्टी अध्यक्ष रञ्जिता चौधरीले सरकारमा नजाने निर्णय गरेकाले उनीहरुको शपथ हुन सकेको थिएन । ५३ सदस्यीय सुदूरपश्चिम सरकारमा कांग्रेसको नेतृत्वमा सरकार गठन भएको छ । १९ प्रदेश सभा सदस्य रहेको कांग्रेस मुख्यमन्त्री कमलबहादुर शाह, भौतिक पूर्वाधारमन्त्री प्रकाश देउवासहित सरकारमा छन् । कांग्रेसले आन्तरिक मामिला मन्त्रालय पनि भाग पाएकोमा मन्त्री पृथ्वीबहादुर सिंहको सडक दुर्घटनामा ज्यान गएपछि उक्त मन्त्रालय पनि असार ५ गते देखि खाली छ । कांग्रेससँगै नेकपा माओवादी केन्द्र सभामुख,सामाविक विकास मन्त्रालय र उद्योग पर्यटन वन तथा वातावरण मन्त्रालयसहित सरकारमा छ भने नेकपा एसले आर्थिक मामिला मन्त्रालय पाएको छ । कांग्रेस नेतृत्वको प्रदेश सरकारसँग कांग्रेसका १९, माओवादीका १०, नागरिक उन्मुक्ति पार्टीका ७ र समाजवादीका ४ गरी ४१ जना प्रदेश सभा सदस्यको दुई तिहाइ बहुमत छ । उपसभामुखमा भने एमालेकी कोइली देवी चौधरी छिन्।"
सुन तस्करीको विषयमा अनुसन्धान गर्न यो सरकार तयार छैन : एमाले,काठमाडौं : नेकपा एमालेका सचेतक महेश बर्तौलाले सरकारका कारण सदनको गतिरोध लम्बिएको आरोप लगाएका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै वर्तौलाले सुन तस्करी प्रकरणमा उच्चस्तरीय छानविन समिति बनाउनुपर्ने एमालेको माग सरकारले अस्वीकार गरेकै कारण सदनको गतिरोध लम्बिएको आरोप लगाएका हुन्। उनले सरकार एमालेले राखेको माग सुनुवाइको पक्षमा नभएको बताए। उनले सदन सूचारु गरेर एमालेले आफ्नो धारणा राख्ने र सम्बन्धीत मन्त्रीहरूको जवाफका आधारमा आगामी कदम चाल्ने तयारी गरेपनि सरकार पक्ष नै सूचना टाँस गरेर सदन स्थगित गर्ने पक्षमा देखिएको बताए। कार्यव्यवस्था परामर्श समितिमा पनि कुनै पनि हालतमा उच्चस्तरीय छानविन समिति नबनाउने अडान सरकार पक्षले राखेको उनले बताए।
विमानस्थलबाट सुन तस्करी प्रकरण : संसदको गतिरोध हटाउन सभामुखले बोलाए कार्यव्यवस्था समितिको बैठक,"काठमाडौं : सभामुख देवराज घिमिरेले कार्यव्यवस्था परामर्श समितिको बैठक बोलाएका छन्। प्रतिनिधि सभाको बैठक अगाडि सभामुख घिमिरेले आज दिउँसो १२ बजे नयाँ बानेश्वरमा संसदको गतिरोध हटाउने विषयमा छलफल गर्न कार्यव्यवस्था परामर्श समितिको बैठक आह्वान भएको सभामुखका प्रेस सल्लाहकार शेखर अधिकारीले जानकारी दिए। प्रमुख प्रतिपक्ष दल एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले सोमबार बोलाइएको बैठक मंगलबार दिउँसोका लागि सारेका थिए। १०० किलो सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले गत बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। एमालेले सत्ता पक्षकै मन्त्री र कर्मचारीको सेटिङमा सुन तस्करी भएको बताउँदै आएको छ। सत्ता पक्षकै नेताहरु तस्करीमा संलग्न भएकाले हालको अनुसन्धानबाट निष्कर्षमा पुग्न कठिन हुने उनीहरुको भनाई छ। सभामुख घिमिरेले आज बिहान प्रधानमन्त्री पुष्पकमल दाहाल र प्रमुख विपक्षी दल एमालेका अध्यक्ष केपी शर्मा ओलीसँग टेलिफोन संवादसमेत गरेका थिए। उनले निरन्तर सदन अवरुद्ध हुँदा जनताको आवाज अवरुद्ध हुने भन्दै गम्भीर हुन प्रधानमन्त्री र विपक्षी दलका नेताको ध्यानाकर्षण गराएको सभामुखका प्रेस सल्लाहकार अधिकारीले जानकारी दिए। घिमिरेले सूचना टाँसेर सदन स्थगित गर्दा संसदीय अभ्यासमा गलत नजिर बस्नेतर्फ समेत स्मरण गराए । सभामुख घिमिरेले सदन अवरोध खोल्ने विषयमा सोमबार पनि प्रधानमन्त्री, विपक्षी दलका नेता, गृहमन्त्री, प्रमुख सचेतक र सचेतकहरुसँग समेत पटकपटक छलफल गरेका थिए।"
"राजदूत नियुक्तिमा समावेशीताको कुरो उठेको छ, यसबारे परराष्ट्रमन्त्रीसँग छलफल गर्छौं : ज्ञानेन्द्र कार्की","काठमाडौं : संघीय संसद्अन्तर्गतको संसदीय सुनुवाइ समितिले प्रस्तावित राजदूतको सुनुवाइलाई अघि बढाउने भएको छ । सिंहदरबारमा मंगलबार बसेको समिति बैठकले प्रस्तावित राजदूतबिरुद्धको उजुरीमा थप छलफल गर्न आवश्यक नरहेकाले आगामी बैठकमा राजदूतको सुनुवाइ सम्पन्न गर्ने निर्णय गरेको हो । प्रस्तावित राजदूतमाथिका उजुरुबारेको छलफलमा सांसदहरूले बेनामे र ठेगाना नखुली आएका उजुरीमाथि छलफल आवश्यक नरहेको धारणा राखेपछि आगामी बैठकले राजदूतको सुनुवाइ गर्ने समितिका ज्येष्ठ सदस्य ज्ञानेन्द्रबहादुर कार्कीले जानकारी दिए । त्यस्तै उनले राजदूत सिफारिस गर्दा समावेशी नभएको भन्ने विषयमा प्रश्न उठेकाले यस विषयमा आगामी बैठकमा परराष्ट्रमन्त्री एनपी साउदसँग छलफल गर्ने निर्णय भएको बताए। त्यसअघि बैठकमा समिति सदस्यहरुले पूर्ण विवरण नखोली आएका उजुरीहरुमाथि छलफल गर्न आवश्यक नरहेको धारणा राखेका छन् । समिति सदस्य जनार्दन शर्माले उजुरीहरुमाथि छलफल गर्न आवश्यक नरहेको तर समावेशीताका विषयमा भने ध्यान दिनुपर्ने बताए। उनले लोकतान्त्रीक मूल्यमान्यताअनुसार चल्न सक्नुपर्ने बताए। त्यस्तै प्रमुख सचेतक पदम गिरीले पूर्ण विवरण उल्लेख भएका उजुरीहरुमाथि मात्रै छलफल गर्नुपर्ने र वेनामे उजुरीलाई ध्यान दिन आवश्यक नरहेको बताए। सिफारिस राजदूतविरुद्ध ५ वटा उजुरी परेका छन्। सरकारले गत असार २६ गते लोकबहादुर थापालाई न्यूयोर्कस्थित संयुक्त राष्ट्रका लागि स्थानीय नियोग, रामप्रसाद सुवेदी (स्वीट्जरल्याण्ड), सुधीर भट्टराई (फ्रान्स), घनश्याम लम्साल (कुवेत), तेजबहादुर क्षेत्री (संयुक्त अरब इमिरेट्स) र धनबहादुर वली (थाइल्याण्ड)का लागि राजदूतमा नाम सिफारिस गरी संसदीय सुनुवाईका लागि पठाएको थियो ।"
न्यायालयबाट नभएर अन्य कारणले न्यायाधीश नियुक्ति ढिला भएको हो : प्रधानन्यायाधीश कार्की,"काठमाडौं : प्रधानन्यायाधीश हरिकृष्ण कार्कीले न्यायालयबाट नभएर अन्य कारणले न्यायाधीश नियुक्ति ढिला भएको बताएका छन्। राजधानीमा आयोजित एक कार्यक्रममा उनले न्यायाधीश बिनाको अदालतले कस्तो न्याय सम्पादन गर्छ भन्दै प्रश्नसमेत गरे। उनले लामो समयदेखि न्यायालयहरू रिक्त भएको भन्दै आफूहरूले कानुन पालना गर्न नसकिरहेको प्रस्ट पारे। 'सर्वोच्च अदालतमा पनि खाली छ। जिल्ला अदालतमा पनि खाली छ। 'डीले जस्टिस इज जस्टिस डिनाइड' भनिन्छ। न्यायाधीश बिनाको अदालतले कसरी न्याय सम्पादन गर्छ? जब एक चौथाई बढी न्यायालयहरू खाली हुन्छन्,' उनले प्रस्ट्याए, 'यो न्यायलयबाट नभएर अन्य कारणले न्यायाधीश नियुक्ति ढिलाई भइरहेको छ। यस्तो नहोस् भनेर हामीले झकझक्याइराख्ने आवश्यकता छ।' उनले संविधानमै रिक्त न्यायाधीश सिफारिस गर्न मिति तोकेको उल्लेख गर्दै कानुन पालनामा कठिनाई भएको बताए। 'संविधानमै छ। खाली भएको एक महिना अगाडि नै प्रधानन्यायाधीश सिफारिस गर्नुपर्छ भनेर। जिल्ला र उच्चको तीन महिनाभित्र गर्नुपर्छ भनेर। तर हामी कानुन पालना गर्न सकिरहेका छैनौं। कानुन पालना गर्न पनि हामीलाई कठिनाइ भइरहेको छ,' उनले भने। कानुनको पालना राजनीतिक नेतृत्वबाटै सुरु हुनुपर्ने उनको भनाइ छ। उनले न्यायालय स्वतन्त्र र निष्पक्ष हुनुपर्ने बताए। न्यायालय स्वतन्त्र नभए मानव अधिकार संरक्षण हुन नसक्ने उनको भनाइ छ। 'न्यायपालिका स्वतन्त्र भएन भने मानव अधिकारको संरक्षण हुन सक्दैन। यो सर्वव्यापी सत्य हो। संविधान र मानव अधिकारको संरक्षकको रूपमा न्यायालयलाई लिइन्छ। मानव अधिकार उल्लंघन भयो भने न्याय खोज्न अदालतमै जानुपर्छ। त्यसैले त्यो हरेक क्षेत्रबाट मुक्त हुनुपर्छ,' उनले भने। उनले न्यायालय स्वतन्त्र र निष्पक्ष हुन नसके न्याय प्रदान हुन नसक्ने बताए। 'त्यसैले न्यायालय हरेक दृष्टिकोणबाट स्वतन्त्र हुनुपर्छ। दबाबबाट पनि स्वतन्त्र हुनुपर्छ र अन्य राजनीतिक हस्तक्षेपबाट पनि मुक्त हुनुपर्छ। आर्थिक प्रलोभनबाट पनि मुक्त हुनुपर्छ। त्यो हुन सकेन भने न्याय प्रदान गर्न सक्दैन। न्यायलयले न्याय प्रदान गर्न सकेन भने मानव अधिकारको संरक्षण पनि हुँदैन,' उनले भने। उनले न्यायालयमा हस्तक्षेप र दबाब भए दबाब सिर्जना गर्न मानव अधिकारकर्मीहरूलाई आग्रह गरे।"
सुन तस्करी प्रकरणको उच्चस्तरीय छानबिन समिति गठन गर्नुपर्छ : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सुन तस्करीमा प्रकरणको उच्चस्तरीय छानबिन समिति गठन गर्नुपर्ने बताएका छन्। विराटनगर विमानस्थलमा पत्रकारसँग कुराकानी गर्दै उनले संसदीय वा न्यायिक छानबिन समिति गठन गर्नुपर्ने बताएका हुन्। उनले सुन काण्डका एकपछि अर्को रहस्य उद्घाटन भइरहेको उल्लेख गरे। उनले भने, गृहमन्त्री, अर्थमन्त्रीको राजीनामा भन्दा खेरी सुन काण्डका एकपछि अर्को रहस्य उद्घाटन भइरहेकाका छन्। हिजोमात्र टोखामा सुन बनाउने फ्याक्ट्री नै भेटिएको छ। गोदाम भेटिएको छ। यो सामान्य कुरा होइन। यसमा जुन किसिमका तथ्य आइरहेको छ, यो सानो व्यापारी यो एउटा सामान्य तस्करको परिकल्पनाको कुरा छैन। उच्चपदस्थ सुरक्षा निकायहरु र राजनीतिक नेताहरुको आशंका गर्न सकिन्छ जसले पनि। उनले छानबिन समिति संसदीय नभए बहालवाला वा पूर्वन्यायाधीशको नेतृत्वमा गठन गर्दा पनि हुने उल्लेख गरे। लिङ्देनले एक महिना अगाडि नै प्रधानन्यायाधीश सिफारिस गर्नुपर्ने भएपनि दलहरूको भागबन्डाले संविधान विपरीतका काम भइरहेको दाबी गरे।"
विभिन्न कार्यक्रममा सहभागी हुन उपराष्ट्रपति मटिहानीमा,"नेपालकै सबैभन्दा अग्लो १ सय १० फिटको झण्डा समुदघाटन हुने मटिहानी नगरपालिकाका नगरप्रमुख हरिप्रसाद मण्डलले बताए । त्यस्तै मटिहानी आएका उपराष्ट्रपति यादव त्यहाँ अवस्थित पौराणिक एवम् धार्मिक लक्ष्मीनारायण मन्दिरमा पूजापाठ गर्नुको साथै लक्ष्मीसागर पोखरीमा हुने आरतीमा सहभागी हुने नगरप्रमुख मण्डलले जानकारी दिए । महोत्तरी : उपराष्ट्रपति रामसहायप्रसाद यादव आज मटिहानी पुगेका छन् । महिटानी नगरपालिकास्थित तमसैया बाबा पार्कमा निर्माण गरिएको नेपालको झण्डाको समुदघाटन गर्नका लागि उपराष्ट्रपति यादव मंगलबार बिहानै त्यहाँ पुगेका हुन् । मटिहानीस्थित अतिथिगृहमा उपराष्ट्रपति यादवलाई नगरप्रमुख हरिप्रसाद मण्डल, प्रमुख जिल्ला अधिकारी दिपक पहाडी, प्रहरी उपरीक्षक प्रकाश मल्ल लगायतले ससम्मान स्वागत गरेका छन् । नेपालकै सबैभन्दा अग्लो १ सय १० फिटको झण्डा समुदघाटन हुने मटिहानी नगरपालिकाका नगरप्रमुख हरिप्रसाद मण्डलले बताए । त्यस्तै मटिहानी आएका उपराष्ट्रपति यादव त्यहाँ अवस्थित पौराणिक एवम् धार्मिक लक्ष्मीनारायण मन्दिरमा पूजापाठ गर्नुको साथै लक्ष्मीसागर पोखरीमा हुने आरतीमा सहभागी हुने नगरप्रमुख मण्डलले जानकारी दिए । त्यस्तै सोही भ्रमणको क्रममा नेपालकै जेठो राजकीय संस्कृत माविको निरीक्षण गर्नुको साथै पीरबाबा मजारको पनि दर्शन गरिने कार्यक्रम रहेको छ । यता मटिहानी नगरपालिकाले उपराष्ट्रपतिको सम्मानमा नागरिक अभिनन्द गरिने तयारी गरेको छ। अहिले मटिहानीमा व्यापकमात्रामा सुरक्षाकर्मी, नागरिक अभियानी, राजनीतिकर्मी, जनप्रतिनिधिका साथै सर्वसधारणको भिड लागेको छ । उपराष्ट्रपति यादव मटिहानी आएपछि व्यापकमात्रामा सुरक्षाकर्मी परिचालन गरिएको महोत्तरीका प्रमुख जिल्ला अधिकारी दिपक पहाडीले जानकारी दिए।"
संवैधानिक परिषद्को बैठक सिंहदरवारमा सुरु,"काठमाडौं : संवैधानिक परिषद्को बैठक सिंहदरवारमा सुरु भएको छ। बैठकमा प्रधानमन्त्री पुष्पकमल दाहाल, प्रमुख प्रतिपक्षी दलका नेता केपी शर्मा ओली, सभामुख देवराज घिमिरे, राष्ट्रिय सभाका अध्यक्ष गणेशप्रसाद तिम्लिसिना, प्रधानन्यायाधीश हरिकृष्ण कार्की र उपसभामुख इन्दिरा राना सहभागी छन्। बैठकले प्रधानन्यायाधीशबारे सिफारिस गर्ने सम्भावना रहेको छ।"
सुन तस्करीमा माओवादीको संलग्नता देखिएपछि गृहमन्त्रीले टार र कोट को कुरा गरे : ओली,"काठमाडौं : नेकपा एमालेका अध्यक्ष केपी शर्मा ओलीले विमानस्थलबाट तस्करी भएको सुन प्रकरणमा माओवादी केन्द्रका नेताहरूको वरिपरि घुमेको दाबी गरेका छन्। अध्यक्ष ओलीले सुन तस्करी काण्ड माओवादीभन्दा बाहिर जानै नसक्ने टिप्पणी गरेका हुन्। एमाले केन्द्रीय प्रचार तथा प्रकाशन विभागको बैठकलाई सोमबार पार्टी केन्द्रीय कार्यालय ललितपुरमा सम्बोधन गर्दै उनले घटनाक्रमहरूले सुन काण्डमा माओवादीको संलग्नता देखिएको र उनीहरूले घटनाक्रमलाई अन्यत्र मोड्न खोजेको आरोप लगाए। गोदाममा रहेको साढे ९ किलो सुन हरायो, योभन्दा राज्यशक्तिको भद्दा दुरूपयोग के हुन्छ ? पूर्वप्रधानमन्त्री ओलीले प्रश्न गर्दै भने, गृहमन्त्री मातहतको मेसिनरीले के हेरेको ? यसमा गृहमन्त्रीको संलग्नता छ, यसै कारण गृहमन्त्रीको राजीनामा मागिएको हो। गृहमन्त्रीको संलग्नता भएकै कारण घटनाक्रमलाई अन्यत्र मोड्न श्रेष्ठले टारर कोटको कुरा गरेको ओलीको प्रतिक्रिया छ। ओलीले सरकारको जिम्मेवार मन्त्रीले अरूमाथि आरोप लगाउँदा पुष्टि गर्नुपर्ने धारणा राखे। अध्यक्ष ओलीले पार्टीमाथि भइरहेको चौतर्फी हमलाको सामना गर्न पनि महत्वपूर्ण भूमिका खेल्नुपर्ने बताए।"
"प्रतिनिधिसभा बैठक बस्दै, सुन प्रकरणको छानबीन गर्न बन्ला त उच्चस्तरीय छानबिन समिति ?","काठमाडौं : प्रतिनिधिसभा बैठक आज दिउँसो १ बजे नयाँ बानेश्वरमा बोलाइएको छ। प्रमुख प्रतिपक्ष दल एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले सोमबार बोलाइएको बैठक मंगलबारका लागि सारेका हुन्। १०० किलो सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले गत बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। एमालेले सत्ता पक्षकै मन्त्री र कर्मचारीको सेटिङमा सुन तस्करी भएको बताउँदै आएको छ। सत्ता पक्षकै नेताहरु तस्करीमा संलग्न भएकाले हालको अनुसन्धानबाट निष्कर्षमा पुग्न कठिन हुने उनीहरुको भनाई छ। संघीय संसदको महासचिव डा भरतराज गौतमले जारी गरेको सम्भावित कार्यसूची अनुसार आजको बैठकमा सभामुख घिमिरेले प्रतिनिधि सभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउने छन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी, पूर्वगृहमन्त्री बालकृष्ण खाँण लगायतका व्यक्तिहरु हाल पूर्पक्षका लागि थुनामा छन्। यसैगरी आजको बैठकमा सभामुखले राष्ट्रपतिको कार्यालयबाट प्राप्त कार्यभार तोकिएको र विधेयक प्रमाणीकरण सम्बन्धी पत्रहरुको व्यहोरा पढेर सुनाउने, प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने कार्यसूची छ। यसैगरी कानून, न्याय तथा संसदीय मामिला मन्त्री श्री धनराज गुरुङ्गले नेपाल सरकार, मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने र शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाईयोस् भनी प्रस्ताव प्रस्तुत गर्ने सम्भावित कार्यसूची छ।"
कोसीको मुख्यमन्त्रीमा उद्धव थापाले नै दाबी पेस गर्ने गठबन्धनमा सहमति,"विराटनगर : कोसी प्रदेशको मुख्यमन्त्रीमा नेपाली कांग्रेस प्रदेश संसदीय दलका नेता उद्धव थापाले नै दाबी पेस गर्ने सहमति गठबन्धनमा जुटेको छ । नेकपा (माओवादी केन्द्र) कोसी प्रदेश संसदीय दलका नेता इन्द्रबहादुर आङ्बोका अनुसार गठबन्धनका तर्फबाट थापाले नै मुख्यमन्त्रीमा दाबी पेस गर्नेछन् । बहुमत सदस्यको समर्थन जुटाउन सभामुख बाबुराम गौतमले राजीनामा दिने सहमति भएको उनले बताए । प्रदेश प्रमुख पर्शुराम खापुङले बहुमतको सरकार गठनका लागि मंगलबार साँझ ५ बजेसम्मको समय दिएका छन् । असार २१ गते कांग्रेस, माओवादी केन्द्र, एकीकृत समाजवादी र जसपाका ४६ प्रदेशसभा सदस्य र सभामुख गौतमको छुट्टै समर्थन लिएर थापा मुख्यमन्त्री नियुक्त भएका थिए । कोसीको ९३ सदस्यीय प्रदेशसभामा कांग्रेस नेता थापालाई कांग्रेसका २९, सभामुखले राजीनामा दिएमा माओवादी केन्द्रका १३,नेकपा एकीकृत समाजवादीका ४ र जसपाका एकजना गरी ४७ प्रदेशसभा सदस्यको समर्थन रहनेछ । मेरो बोल्ने कुरा केही छैन : सभामुख कोसी प्रदेशमा सभामुख बाबुराम गौतमले भने अहिलेको अवस्थामा आफूसँग बोल्ने कुरा नै केही नभएको र बताएका छन् । काठमाडौंबाट विराटनगर फर्कने क्रममा सभामुख गौतमले राजीनामा दिने विषयमा आफूसँग बोल्ने कुरा केही नभएको बताएका हुन्। केहीदिनदेखि काठमाडौंमा रहेका सभामुख गौतम मंगलबार विराटनगर फर्किदैछन् । राजीनामा दिन तयार हुनु भएको भन्ने प्रश्नमा सभामुख गौतमले भने,अहिले, छैनछैन, अहिले राजीनामा भन्दापनि बोल्ने कुरै छैन । अहिले त बोल्ने कुरा छैन है मसँग। सभामुख विराटनगर आएपछि राजीनामा दिएर सरकार गठनको प्रक्रिया अघि बढ्ने बताइएको छ ।"
सुन तस्करी प्रकरण : आयोग गठनबारे सत्ता पक्ष र प्रतिपक्ष आआफ्नै अडानमा,"काठमाडौं : प्रमुख प्रतिपक्षी दल एमालेले सुन तस्करी प्रकरणको अनुसन्धान गर्न उच्चस्तरीय छानबिन आयोग गठनबाट पछि नहट्ने अडान राखेको छ। मंगलबार नयाँ बानेश्वरमा प्रतिनिधि सभा बैठक अगाडि बसेको कार्यव्यवस्था तथा परामर्श समितिको बैठकमा एमालेले छानबिन आयोग गठन गरेमात्रै संसद चल्न दिने बताएको छ। सत्ता पक्षका सांसदले भने उच्चस्तरीय छानबिन आयोगको आवश्यकता नभएको बताएका छन्। उनीहरुले एमालेको माग पूरा गर्न नसकिने तर्क गरेका छन्। संसद बैठकमा एमालेले सुन बरामद प्रकरणबारे अनुसन्धान गर्न समिति बनाउन प्रस्ताव गर्ने तयारी गरेको छ। प्रमुख प्रतिपक्ष दल एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले सोमबार बोलाइएको बैठक मंगलबार दिउँसोका लागि सारेका थिए। १०० किलो सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले गत बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। एमालेले सत्ता पक्षकै मन्त्री र कर्मचारीको सेटिङमा सुन तस्करी भएको बताउँदै आएको छ। सभामुख घिमिरेले आज बिहान प्रधानमन्त्री पुष्पकमल दाहाल र प्रमुख विपक्षी दल एमालेका अध्यक्ष केपी शर्मा ओलीसँग टेलिफोन संवादसमेत गरेका थिए। उनले निरन्तर सदन अवरुद्ध हुँदा जनताको आवाज अवरुद्ध हुने भन्दै गम्भीर हुन आग्रह गर्दै कार्यव्यवस्था तथा परामर्श समितिको बैठक बोलाएका हुन्। यता राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सुन तस्करीमा प्रकरणको उच्चस्तरीय छानबिन समिति गठन गर्नुपर्ने बताएका छन्। विराटनगर विमानस्थलमा पत्रकारसँग कुराकानी गर्दै उनले संसदीय वा न्यायिक छानबिन समिति गठन गर्नुपर्ने बताएका हुन्। उनले छानबिन समिति संसदीय नभए बहालवाला वा पूर्वन्यायाधीशको नेतृत्वमा गठन गर्दा पनि हुने बताए।"
"बाराको टांगियाबस्तीमा प्रहरी र स्थानीयबीच झडप, हतकडीसहित युवक फरार","सिमरा : हतियारसहित युवक पक्राउ गर्ने क्रममा बाराको जीतपुरसिमरा १६ टांगियाबस्तीमा प्रहरी र स्थानीयबीच झडप भएको छ । घरमा हतियार राखेको सूचना पाएपछि पुगेको निजगढस्थित इलाका प्रहरी कार्यालय प्रहरी टोलीले ३५ वर्षीय सागर लामालाई नियन्त्रणमा लिन खोज्दा झडप भएको हो । प्रहरी निरीक्षक घनश्याम श्रेष्ठको नेतृत्वमा मंगलबार बिहान पुगेको प्रहरी टोलीले हतियारसहित युवकलाई नियन्त्रणमा लिएर लैजान लाग्दा स्थानीयले घेरा हालेर प्रहरीमाथि ढुंगा प्रहार गरेका थिए । सयौंको संख्यामा रहेका स्थानीयले आक्रमण गर्न थालेपछि प्रहरीले पाँच राउण्ड हवाई फायर समेत गरेको थियो । स्थानीयले प्रहरीमाथि ढुंगा प्रहार गर्न थालेपछि पक्राउ परेका लामा हतकडीसहित फरार भएका छन् । प्रहरीलाई बाटोमा घेरा हालेर स्थानीयले ढुंगा प्रहार गर्न थालेपछि लामा हतकडीसहित फरार भएको बाराका प्रहरी उपरीक्षक होबिन्द्र बोगटीले जानकारी दिएका छन् । स्थानीयसँग झडप हुँदा इलाका प्रहरी कार्यालयमा कार्यरत बरिष्ठ प्रहरी नायब निरीक्षक कलमबहादुर शाही र प्रहरी सहायक निरीक्षक बलराम गिरी सामान्य घाइते भएका छन् । उनीहरुको शरीरमा चोट लागेको छ भने पोशाक च्यातिएको छ । प्रहरीले लामाको घरबाट गोली भरिएको भरुवा बन्दुकसहित बाघको दाँत,रौं,नंग्रा जस्तो देखिने वस्तु बरामद गरेको छ । प्रहरीका अनुसार लामा वन्यजन्तुको शिकारमा संलग्न रहदै आएका थिए । प्रहरी नियन्त्रणबाट उम्किएका लामाको खोजी भइरहेको प्रहरी उपरीक्षक बोगटीले जानकारी दिएका छन् ।"
गण्डकी प्रदेशले अनुत्पादक क्षेत्रमा लगानी गर्दैन : मुख्यमन्त्री पाण्डे,"पोखरा : गण्डकी प्रदेशका मुख्यमन्त्री सुरेन्द्रराज पाण्डेले प्रदेश सरकारले अनुत्पादक क्षेत्रमा लगानी नगर्ने बताएका छन् । गोरखा नगरपालिका न्यायिक समितिको आयोजनामा आज सदरमुकाममा आयोजना गरिएको जिल्लास्तरीय न्यायिक समितिका पदाधिकारीको भेलालाई सम्बोधन गर्दै उनले प्रदेश सरकारले प्राथमिकताका आधारमा मात्र विकासमा लगानी गर्ने उल्लेख गरे। 'अनुत्पादक क्षेत्रमा बढी लगानी भयो, गण्डकी प्रदेश सरकारको अब त्यस्ता अनुत्पादक क्षेत्रमा लगानी गर्ने नीति छैन', मुख्यमन्त्री पाण्डेले भने, 'आफ्ना मतदाता भड्किन्छन, फेरि भोट दिँदैन कि भन्ने सोचेर जथाभावी लगानी गर्दै गए त्यसले कहिल्यै नतिजा दिन सक्दैन ।' उनले स्थानीय तहका जनप्रतिनिधिले पनि योजना छनोट र प्रस्ताव गर्दा धेरैभन्दा धेरैले लाभ लिनसक्ने क्षेत्रमा प्राथमिकता दिएर योजना निर्माण गर्नुपर्नेमा जोड दिए। मुख्यमन्त्री पाण्डेले भोट बैंकलाई सुरक्षित गर्न र व्यक्तिगत स्वार्थमा केन्द्रित रहेर बजेट छुट्याउने परम्पराको गण्डकी प्रदेश सरकारले अन्त्य गरेको उल्लेख गरे । 'एउटै खोलामा एक किलोमिटरको फरकमा पक्की पुल चाहियो भन्दै बजेट माग्ने प्रचलन हामीमा छ', उनले भने, 'नेताहरुले समेत आफ्नो फाइदा हुने ठाउँमा मात्र पुल बनाउनु पर्छ भन्दै दबाब दिने गर्दछन्, अब स्थानीय जनप्रतिनिधिहरुले पनि वास्तविक आवश्यकताको पहिचान गरेरमात्र योजना निर्माण गर्नुपर्छ ।' मुख्यमन्त्री पाण्डेले सिँचाइ र खानेपानी लगायतका केही कार्यालयहरुबाट विनियोजित बजेटभन्दा बढी खर्च गरेर भुक्तानी लिने गरेको पाइएको भन्दै त्यसलाई पनि अन्त्य गरिने बताए । 'दश लाखको बजेट छ भने पचास लाखसम्मको काम गरेको भन्दै भुक्तानी लिने परिपाटी पनि रहेछ', उनले भने, 'निश्चित बजेट विनियोजन भएको ठाउँमा आफूखुसी खर्च गर्ने काम बन्द गर्नुपर्छ ।' विनियोजित बजेटभन्दा बढी काम गर्नुपर्ने अवस्था आएमा सम्बन्धित मन्त्रालयबाट अनिवार्य अनुमति लिएरमात्र काम गर्ने गरी प्रदेश सरकारले व्यवस्था गर्न लागेको मुख्यमन्त्री पाण्डेको भनाइ छ । गण्डकी प्रदेश सरकारले सडक आयोजनाहरुमा रु ३० लाखभन्दा कम बजेट विनियोजन गर्ने नीतिसहित चालु आर्थिक वर्षमा बजेट विनियोजन गरेको बताए। गोरखा जिल्लाभित्र मात्र गण्डकी प्रदेश सरकारबाट चालु आर्थिक वर्षमा झन्डै रु दुई अर्ब बराबरको बजेट विनियोजन भएको र त्यसबाट एक हजारभन्दा बढी योजना छनोटमा परेको मुख्यमन्त्री पाण्डेले जानकारी दिए । उनले गण्डकी प्रदेश भित्रका स्थानीय तहमा रहेका न्यायिक समितिलाई न्याय सम्पादनमा सहजता प्रदान गर्न प्रदेश सरकारले कानुनी सहायक राख्ने व्यवस्था गर्न लागेको पनि जानकारी दिनुभयो । 'प्रदेश भित्रका ८५ वटै स्थानीय तहमा न्यायिक समितिमार्फत हुने न्याय सम्पादनमा सयोग पुयाउन कानुनी सहायक राख्ने गरी छलफल चलाएका छौँ', मुख्यमन्त्री पाण्डेले भने, 'अहिले प्रत्येक स्थानीय तहभन्दा पनि दुईतीनवटा स्थानीय तहमा एक जनाले काम गर्न भ्याउँछ वा भ्याउँदैन भन्ने बारेमा निष्कर्षमा पुग्न बाँकी छ ।' मुख्यमन्त्री पाण्डेले प्रदेश सरकारबाट छुट्याइएको बजेटबाट भएका विकास निर्माणका कामको स्थानीय सरकारको अनुगमनको प्राथमिकता नहुँदा समस्या हुँदै आएको भन्दै प्रदेश सरकारले स्थानीय सरकारसँगको सहकार्यमा अनुगमनको प्रभावकारी व्यवस्था मिलाउन लागेको जानकारी दिए। रासस"
विश्वविद्यालयमा पढ्दैकमाउँदै कार्यक्रम लागू गर्दा शैक्षिक बेरोजगारी हट्छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले विश्वविद्यालयमा पढ्दै र कमाउँदै कार्यक्रम लागू गर्नुपर्ने बताएका छन्। सुदूरपश्चिम विश्वविद्यालयका कुलपतिसमेत रहेका प्रचण्डले पढ्दै र कमाउँदै कार्यक्रम लागू गर्दा बीचमै विश्वविद्यालयको पढाइ छोडेर विद्यार्थी विदेशिने समस्या समाधान हुने बताएका हुन्। कुन क्षेत्रमा कुन किसिमको कति जनशक्ति आवश्यक पर्दछ भन्ने कुरा अध्ययन गरी त्यसैअनुसार सम्बन्धित विषयमा कोटा निर्धारण गरी विश्वविद्यालयले विद्यार्थी भर्ना लिने र उत्पादित जनशक्तिले प्राप्त गरेको ज्ञान र सीपअनुसार देशभित्र काम पाउने वातावरण निर्माण गर्न सकिए शैक्षिक बेरोजगारीको समस्या व्यवस्थापन गर्न सकिन्छ। बालुवाटारमा आज आयोजित सुदूरपश्चिम विश्वविद्यालयको ११ औँ सिनेट बैठकलाई सम्बोधन गर्दै प्रचण्डले भने विश्वविद्यालयले देशलाई कुन किसिमको जनशक्तिको आवश्यकता छ त्यसैअनुसार जनशक्ति उत्पादन गर्ने कार्यक्रम सञ्चालन गर्नतिर ध्यान दिनुपर्ने देखिन्छ। उनले राज्यको सीमित स्रोत र साधनका बाबजुद विश्वविद्यालयको आफ्नै बलबुतामा आन्तरिक सुधारको काम अगाडि बढाउन निर्देशन दिए। प्रधानमन्त्री प्रचण्डले उच्चशिक्षालाई समयसापेक्ष, बजारमुखी र विश्वबजारमा प्रतिस्पर्धी बनाउनेतर्फ समयसापेक्ष रुपमा अगाडि बढ्नुपर्ने बताए। सेमेस्टर प्रणालीमा आधारित स्नातक र स्नातकोत्तर तहका कार्यक्रमलाई सुव्यवस्थित बनाउँदै दर्शनाचार्य तथा विद्यावारिधि कार्यक्रम सञ्चालन गरी अनुसन्धानमूलक गतिविधिलाई प्राथमिकता दिइनु आफैमा महत्वपूर्ण र प्रशंसनीय रहेको उनको भनाइ छ। विश्वविद्यालयले आफूलाई नेपालको उच्चशिक्षाको थलोको रूपमा स्थापित गरी देशको आर्थिक, सामाजिक रूपान्तरणमा महत्वपूर्ण भूमिका निर्वाह गर्दै जानुपर्ने उनको भनाइ छ।"
कोसीमा सभामुखको राजीनामापछि पनि स्थायी सरकार नबन्ने,"विराटनगर : कोसी प्रदेशमा बहुमत पुर्याएर मुख्यमन्त्रीमा दाबी गर्न प्रदेश प्रमुख पर्शुराम खापुङले दिएको समयसीमा आज (मंगलबार) सकिँदैछ । खापुङले अपरान्ह ५ बजेसम्मको समय दिएर संविधानको धारा १६८ को उपाधारा २ बमोजिम दुई वा दुईभन्दा बढी दलको समर्थनमा बहुमत प्राप्त गर्नसक्ने प्रदेशसभा सदस्य (प्रदेश सांसद)लाई सरकारको नेतृत्वमा दाबी गर्न आह्वान गरेका छन् । नेपाली कांग्रेस नेतृत्वको गठबन्धनले सभामुख बाबुराम गौतमलाई राजीनामा गर्न लगाएर सरकारको नेतृत्वमा दाबी गर्ने तयारी गरेको छ । समयसीमाभित्रै सरकारको नेतृत्वका लागि दाबी पेस गर्ने गठबन्धनको तयारी छ । तर, गठबन्धनका तर्फबाट मुख्यमन्त्री को बन्ने भन्ने टुंगो लागेको छैन । नेपाली कांग्रेस कोसी प्रदेश संसदीय दलका प्रमुख सचेतक भूपेन्द्र राई सरकारको नेतृत्वका लागि कांग्रेस र नेकपा (माओवादी केन्द्र)ले दाबी गरिरहेको बताउँछन् । सरकारको नेतृत्व कुन दलले गर्नेभन्ने यकिन भइसकेको छैन । यद्यपि, पूर्वसहमति अनुसार कांग्रेस संसदीय दलका नेता उद्धव थापाले मुख्यमन्त्रीमा दाबी गर्नुहुन्छ होला,उनले भने, राष्ट्रिय प्रजातन्त्र पार्टी (राप्रपा)ले सरकार निर्माणमा गठबन्धनलाई साथ नदिने पक्का भइसकेको छ । कसरी अगाडि बढ्नेभन्ने बारेमा निर्णय लिन काठमाडौंमा गठबन्धन दलको बैठक बस्दैछ । राईका अनुसार बैठकबाट भएको निर्णय मानेर अघि बढ्नुको विकल्प गठबन्धनमा छैन । अर्कोतर्फ बहुमत पुर्याउन सभामुखलाई राजीनामा गराएर पनि अघि बढ्न सकिने उनले बताए । राजीनामा दिनु हुन्छ कि हुँदैनभन्ने विषय सभामुखको कुरा हो । तर, राप्रपालाई गठबन्धनमा ल्याउने सम्भावना सकियो, राई भन्छन्, सभामुखको राजीनामा अन्तिम विकल्पका रूपमा लिइएको छ । राजीनामापछि पनि स्थायी सरकार बन्ने सम्भावना देखिँदैन । सभामुखसहितको हस्ताक्षर लिएर दाबी पेस गरेका कांग्रेस दलका नेता थापालाई प्रदेश प्रमुख खापुङले गत असार २१ गते मुख्यमन्त्री नियुक्त गरेका थिए । तर, संविधानविपरीत गरिएको थापाको नियुक्तिलाई सर्वोच्च अदालतले बदर गरिसकेको छ । कोसीको ९३ सदस्यीय प्रदेशसभा (संसद)मा बहुमतका लागि ४७ सांसद आवश्यक पर्छ । कांग्रेसका २९, माओवादीका सभामुखसहित १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ गरेर गठबन्धनसँग ४७ सांसद पुग्छन् । सभामुखले राजीनामा नदिएको खण्डमा ४६ मात्रै पुग्छ । राजीनामा नदिए सरकार गठनमा सभामुख सहभागी हुन पाउँदैनन् । प्रदेशसभाकै ठूलो दल नेकपा (एमाले)का ४० र एमालेसँग गठबन्धनमा रहेको राप्रपाका ६ गरेर एमालेराप्रपा गठबन्धनसँग ४६ सांसद छन् । एमाले प्रदेश संसदीय दलका नेता हिक्मतकुमार कार्की गत पुस २४ गते मुख्यमन्त्री नियुक्त भएका थिए । संसदबाट विश्वास गुमाएपछि उनी नेतृत्वको सरकार असार १५ गते ढलेको थियो । त्यसपछि संविधान मिचेर थापाको नेतृत्वमा नयाँ सरकार गठन भयो । त्यसलाई सर्वोच्चले बदर गरेका कारण अर्को नयाँ सरकार गठन गर्नुपर्ने बाध्यता आइलागेको हो । सभामुखकै राजीनामाको विषयलाई लिएर पनि माओवादीभित्र विवाद छ । किनकि सभामुखको राजीनामाले पनि ३० दिनको मात्रै सरकार बन्ने छ । अर्कोतर्फ सभामुख गौतमले पनि राजीनामा नदिने अडान लिइरहेका छन् । यदि पदबाट राजीनामा दिएर सरकार गठनमा उनी सामेल भए भने पनि त्यो सरकार दीगो हुने देखिँदैन । विश्वासको मत प्राप्त गर्न नसके ३० दिनमै सरकार ढल्ने छ । माओवादी सांसद गणेश उप्रेती सुशील सभामुखलाई राजीनामा गराउनु ठीक नहुने बताउँछन् । विश्वासको मत पाउने ग्यारेन्टी नभएसम्म पद छाड्न लगाएर सभामुखलाई सरकार गठनमा सहभागी गराउने निर्णय आत्मघाती हुने उनको भनाइ छ । सभामुखलाई राजीनामा गराउँदा पनि विश्वासको मत प्राप्त गर्न सक्ने आधार नरहेको उप्रेती बताउँछन् । सभामुख गौतम माओवादीबाट प्रदेशसभा सदस्यमा निर्वाचित भएका हुन् । उपसभामुख सिर्जना दनुवार एमालेकी हुन् । गौतमले राजीनामा दिए एमालेले पनि उपसभामुखलाई राजीनामा गर्न लगाउने एमाले प्रदेशसभा सदस्य लीलाबल्लभ अधिकारी बताउँछन् । परिस्थिति हेरेर पार्टीले निर्णय लिन्छ, उनले भने, उपसभामुखले राजीनामा दिने अवस्था आउन सक्छ । नयाँ विकसित घटनाक्रम अनुसार एमाले अघि बढ्ने जानकारी अधिकारीले दिए । बहुमत पुर्याएर सरकारको नेतृत्वमा दाबी गर्ने समय आज साँझ ५ बजेसम्मको छ । एमालेले सबैसँग परामर्श गरिरहेको छ, उनले भने, सभामुखको राजीनामा आउँछजस्तो लाग्दैन । राजीनामा नदिए गठबन्धनको बहुमत पुग्दैन । उनले बहुमत पुग्ने अवस्थाबाहेक एमालले सरकारको नेतृत्वमा दाबी नगर्ने बताए । भने, एमालेले कच्चा दाबी गर्दैन । बहुमत पुग्यो भने मात्रै दाबी गर्छ । ४६ लाई लिएर बहुमत दाबी गर्न मिल्दैन पनि ।संविधानको धारा १६८ (२) बमोजिम सरकार गठन हुन नसकेमा उपधारा ३ बमोजिमको प्रक्रियामा जानुपर्ने हुन्छ । उपधारा ३ मा पुग्नुपर्ने अवस्था आउँदा एमालेकै नेतृत्वमा नयाँ सरकार बन्ने र हिक्मत कार्कीले नै मुख्यमन्त्री हुने भएकाले उपधारा २ बमोजिम सरकारको नेतृत्वका लागि हतार गर्नुपर्ने कुनै कारण नरहेको अधिकारीले बताए । उपधारा २ बमोजिम सरकार गठन हुन नसकेमा ३ बमोजिम प्रदेशसभाको सबैभन्दा ठूलो (धेरै सांसद भएको ) दलको नेतालाई प्रदेश प्रमुखले मुख्यमन्त्री नियुक्त गर्नसक्ने व्यवस्था छ । अधिकारी अब जुन सरकार बनेपनि नेतृत्व एमालेले नै गर्ने र त्यसको विकल्प नभएको बताउँछन् । अर्कोतर्फ सभामुख र उपसभामुखको अनुपस्थितिमा ककसले सभा सञ्चालन गर्नेभन्ने रोस्टर (सूची) बनेको छ । त्यो सूचीमा ४ जना सांसदको नाम समावेश छ, उनले भने, तर, दुवै (सभामुख र उपसभामुख)ले राजीनामा दिएमा ज्येष्ठ सदस्यले बैठक सञ्चालन गर्नुपर्ने हुन्छ । ज्येष्ठ सदस्य पनि गठबन्धनबाटै (कांग्रेसका गयानन्द मण्डल) हुनुहुन्छ । सभामुख र उपसभामुखको अनुपस्थितिमा भने सूचीमा समावेश भएका सांसदहरु अम्बरबहादुर विष्ट (राप्रपा), मालतीकुमारी लिम्बू (एमाले), इस्रायल मन्सुरी (कांग्रेस) र गीता तिमल्सिना (माओवादी)मध्ये एक जनाले प्रदेशसभा बैठकको अध्यक्षता गर्ने छन् । अर्कोतर्फ गयानन्द मण्डललाई मन्त्री बनाएर बैठकको अध्यक्षता एमालेबाटै गराउने अर्को रणनीति पनि गठबन्धनले अपनाउन सक्ने बताइन्छ । त्यसपछि एमालेका रोहित कार्की ज्येष्ठ सदस्य छन् । तर, आफूले अध्यक्षता गर्नुपर्ने अवस्था आउँदा एमालले पनि कार्कीलगायतका ज्येष्ठ सदस्यलाई बैठकमा अनुपस्थित गराउने तयारी गरेको छ । गठबन्धनबाट कुनै सांसदले बैठकको अध्यक्षता गर्नुपर्ने अवस्था आउँदा विश्वासको मत लिने समयमा ४७ पुग्ने अवस्था हुँदैन । बैठकको अध्यक्षले बराबर मत भएमात्रै निर्णायक मत दिन पाउने व्यवस्था छ । प्रतिपक्षी दलले बैठकमा आफ्ना सांसद अनुपस्थित गराउँदा मत बराबर हुने अवस्था रहँदैन । त्यसो हुँदा अध्यक्षले पनि निर्णायक मत दिन पाउँदैनन् । जसरी पनि गठबन्धनले सरकारको नेतृत्व गर्न पाउने अवस्था बन्दैन, एमाले सांसद अधिकारी भन्छन्, २४ जना सांसद अनुपस्थित गराउँदा एमाले र राप्रपालाई केही फरक पर्दैन । यदि गठबन्धनको नेतृत्वमा सरकार बनिहालेमा त्यो ३० दिनका लागि मात्रै हुने उनले बताए । प्रदेशसभामा मत बराबरी हुन एमालेले प्राविधिक हिसाबले दिँदैन । सभामुखले राजीनामा दिएर पनि गठबन्धनको ३० दिनको भन्दा बढीको सरकार बन्दैन, अधिकारीले भने, गठबन्धनको नेतृत्वमा स्थायी सरकार बन्ने कुनै सम्भावना छैन । एमालेले आफ्ना मान्छे अनुपस्थित गराएर गठबन्धनकै अध्यक्षताको अवस्थामा पुर्याउने छ । विश्वासको मत लिने प्रयोजनका लागि बैठक बस्दा सत्ता पक्षकै ज्येष्ठ सदस्यले बैठकको अध्यक्षता गर्नुपर्ने बाध्यता एमालेले बनाउने उनको भनाइ छ ।"
"राप्रपा तटस्थ बस्छ, कोसीमा कांग्रेस र एमाले मिलेर सरकार बनाउनु : लिङ्देन","विराटनगर : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले कांग्रेस र एमाले मिलेर सरकार गठन गर्न आग्रह गरेका छन्। मंगलबार विराटनगर विमानस्थलमा पत्रकारसँग कुराकानी गर्दै लिङ्देनले कोशी प्रदेशमा कांग्रेस र एमाले अलगअलग बस्दा मात्र राप्रपा निर्णायक हुने बताएका हुन्। उनले कांग्रेस र एमाले मिलेर सरकार चलाउनु उपयुक्त हुने सुझाव दिए। उनले सरकार गठनको सवालमा राप्रपा तटस्थ बस्ने बताए। संविधानको धारा १६८ को उपधारा ५ मा जाँदा मात्र राप्रपा निर्णायक हुने बताए। कोशी प्रदेशमा कांग्रेस र एमाले अलग अलग बस्दा मात्रै हामी निर्णायक हौँ। त्यो परिस्थिति नल्याउन हामीले भनेका छौँ। लिङ्देनले भने,संविधानको धारा १६८ को २, ३ उपधाराहरुको प्रयोग गर्दै जाँदा ५ को उपयोग गर्ने देखिएमात्र आफूहरु निर्णायक हुन्छौं। लिङ्देनले सरकार बनाउन सभामुखलाई राजीनामा दिन लगाउनु उपयुक्त नहुने धारणा राखे। उनले भने, सत्ता पक्षबाट सभामुखले राजीनामा दिएपछि उपसभामुखले राजीनामा दिनुहोला, ज्येष्ठ सदस्यलाई मन्त्री बनाउने भन्दै हुनुहुन्छ उहाँहरुले। एमाले एमालेले ज्येष्ठ सदस्यलाई उपस्थित गराउँछ त ? अनुपस्थित गराउने होला। राप्रपाको जेष्ठ सदस्यता होला, उसले पनि अनुपस्थित गराउँला। यसले मुलुक संविधानले परिकल्पना नगरेको बाटोमा जाँदैछ।"
कांग्रेस सत्ता प्राप्तिका लागि असंवैधानिक र अमर्यादित ढंगले अगाडि बढेको छ : हिक्मत कार्की,"विराटनगर: एमाले नेता हिक्मतकुमार कार्कीले कांग्रेस असंवैधानिक र अमर्यादित ढंगले अगाडि बढेको बताएका छन्। मंगलबार विराटनगर विमानस्थलमा सञ्चारकर्मीसँग कुरा गर्दै कार्कीले सभामुखलाई राजीनामा गर्न लगाएर सत्ता गठबन्धनले अमर्यादित कार्य गर्न लागेको बताएका हुन्। उनले सर्वोच्च अदालतले उद्धव थापालाई बर्खास्त गरेर आफूलाई मुख्यमन्त्री पदमा काम चलाउको रुपमा बहाली गर्न आदेश भएपनि प्रदेशमा त्यस अनुसार तयार नभएको बताए। उनले एमाले संविधान र विधि अनुसार जाने र बलजफ्ति रुपमा कोसी प्रदेशको सरकारमा नजाने बताए। राष्ट्रिय प्रजातन्त्र पार्टीका अध्यक्ष राजेन्द्र लिङ्देनले कांग्रेस र एमाले मिलेर सरकार गठन गर्न आग्रह गरेको उल्लेख गर्दै उनले आफ्नो मान्यता पनि त्यहि रहेको उल्लेख गरे। उनले भने, अहिले कांग्रेसको तर्फबाट त्यो वातावरण छैन। हिजो सभामुखको हस्ताक्षर गराएर, आज सभामुखको राजीनामा गर्न लगाएर सत्ता प्राप्त गर्न लाग्दैछ। कांग्रेस असंवैधानिक र अमर्यादित ढंगले लागेको छ। त्यो पनि सच्याउने काम एमालेले गर्छ। कार्कीले समय अझैँ बाँकी रहेकाले संख्या पुगेको खण्डमा सरकारको दाबी गर्ने धारणा राखे।"
"संसदीय सुनुवाइ समितिको बैठक आज बस्दै, प्रस्तावित राजदूतको उजुरी खोलिने","काठमाडौं : विभिन्न देशका लागि परराष्ट्र सेवाका ६ जना प्रस्तावित राजदूतको उजुरी आज खोलिने भएको छ। साउन ३ गते बसेको संघीय संसदको संसदीय सुनुवाइ समितिको बैठकले प्रस्तावित राजदूतको संसदीय सुनुवाइबारे सर्वसाधारणलाई जानकारी गराउने र उनीहरूको नाम अनुमोदनका सन्दर्भमा कुनै गुनासो वा उजुरी भए १० दिनभित्र उजुरी गर्न सार्वजनिक सूचना प्रकाशित गर्ने निर्णय गरेको थियो। सरकारले गत असार २६ गते लोकबहादुर थापालाई न्यूयोर्कस्थित संयुक्त राष्ट्रका लागि स्थानीय नियोग, रामप्रसाद सुवेदी (स्वीट्जरल्याण्ड), सुधीर भट्टराई (फ्रान्स), घनश्याम लम्साल (कुवेत), तेजबहादुर क्षेत्री (संयुक्त अरब इमिरेट्स) र धनबहादुर वली (थाइल्याण्ड)का लागि राजदूतमा नाम सिफारिस गरी संसदीय सुनुवाइका लागि पठाएको थियो। उनीहरुमाथि प्राप्त उजुरी आज संसदीय सुनुवाइ समितिको बिहान ११ बजे बस्ने बैठकमा खोलेर वितरण गर्न लागिएको हो। बैठकमा प्रस्तावित राजदूतहरुको सुनुवाई सम्बन्धि कार्यतालिका माथि छलफल र उजुरी कर्तासँग छलफल गर्ने मुख्य एजेण्डा रहेको सहसचिव निर्मलादेवी लामिछानेले जानकारी दिइन्।"
"माओवादी केन्द्रको केन्द्रीय कमिटी बैठक प्रत्यक्ष प्रसारण गरिने, पाँच मिनेट बोल्न दिइने","नेताहरूले बैठकमा एउटा कुरा गर्ने मिडिया तथा सामाजिक सञ्जालमा अर्को कुरो बोल्दा कतिपय अवस्थामा राजनीतिक जटिलता आउने भएकाले बैठकलाई लाइभ गर्ने निर्णय पारित गरिएको हो। काठमाडौं : साउन १७ गते बुधबारदेखि सुरु गर्न लागिको नेकपा माओवादी केन्द्रको केन्द्रीय समितिको बैठकको प्रत्यक्ष प्रसारण गर्ने तयारी भएको छ। तीन दिनसम्म बालुवाटारमा चलेको माओवादी पदाधिकारी बैठकले बैठकको लाइभ गर्ने विषयमा सहमति जुटाएका हो। एक वर्षपछि माओवादीको केन्द्रीय समितिको बैठक बस्न लागेको छ। बैठकमा सबै केन्द्रीय समिति सदस्यलाई बोल्नका लागि पाँचपाँच मिनेटको समय दिइने निर्णय गरिएको छ। सचिव डिलाराम आचार्यले भने, २० वटा समूह बनाएर बैठकमा उठेका विषयमा छलफल गर्ने कुरा भएको थियो। तर, पछि सबै केन्द्रीय सदस्यलाई पाँचपाँच मिनेटको समय दिएर आफ्नो प्रस्ताबहरू राख्ने समय दिने गरी बैठक चलाउने निर्णय भयो। कांग्रेसपछि माओवादीले केन्द्रीय समिति बैठकको प्रत्यक्ष प्रसारण गर्ने निर्णय गरेको छ। बैठकमा एक कुरा गर्ने र मिडिया, सामाजिक सञ्जालमा नेताहरूले अर्को कुरो बोल्ने र लेख्छन्, सचिव आचार्यले भने, नेताहरूका पछाडि पार्टीले मान्छे पनि खटाउन सक्दैन। बाहिर बोलेका कुराले कतिपय अवस्थामा राजनीतिक जटिलता आउँछ। त्यसैले केन्द्रीय समितिको बैठकलाई लाइभ गर्ने निर्णय पारित गरिएको हो। साउन १७ देखि सुरु हुने केन्द्रीय समितिको बैठक २२ गतेसम्म चल्ने छ। बैठकमा प्रस्तुत हुने राजनीतिक दस्तावेजका लागि पदाधिकारीहरूले अध्यक्ष दाहाललाई लिखित तथा मौखिक सुझाव पेस गरेका छन्। बैठकको पहिलो दिनमै पार्टी अध्यक्ष पुष्पकमल दाहालले राजनीतिक दस्तावेज प्रस्तुत गर्ने तालिका रहेको छ। राष्ट्रिय तथा अन्तर्राष्ट्रिय राजनीतिक अवस्था, पार्टीको संगठन तथा भावी रणनीति बारे पार्टी अध्यक्ष दाहालबाट राजनीतिक दस्तावेज पेश हुने र त्यसैमा पाँच दिनसम्म छलफल गरेर निष्कर्ष निकालिने माओवादीका नेताहरूले जनाएका छन्। माओवादी पदाधिकारी बैठकले मंसिरमा विधान अधिवेशन गने निर्णयसमेत गरेको छ। विधान अधिवेशन गर्ने एजेन्डालाई केन्द्रीय समितिको बैठकबाट पारित गराएर विधान अधिवेशनको समय तोकिने छ। एक वर्षसम्म जिम्मेवारीविहीन रहेको केन्द्रीय सदस्यहरूलाई बैठकबाट जिम्मेवारी दिएर जिल्लामा खटाइने माओवादी केन्द्रले जनाएको छ।"
"संवैधानिक परिषद्को बैठक बस्दै, प्रस्तावित प्रधानन्यायाधीशबारे छलफल हुने","काठमाडौं : संवैधानिक परिषद्को बैठक आज बोलाइएको छ। परिषद् अध्यक्षसमेत रहेका प्रधानमन्त्री पुष्पकमल दाहाल प्रचण्डले संवैधानिक परिषद्को बैठक मंगलबार दिँउसो बस्ने गरी बोलाएका हुन्। आइतबार प्रमुख प्रतिपक्ष दल एमालेका अध्यक्ष केपी शर्मा ओलीले प्रधानमन्त्री प्रचण्डलाई भेटेर तत्काल संवैधानिक परिषद् बैठक तत्काल बोलाउन दबाब दिएका थिए। ओलीसँगको भेटपछि प्रधानमन्त्री प्रचण्डले भावि प्रधानन्यायाधीशको नाम सिफारिसका लागि संवैधानिक परिषद्को बैठक बोलाएका हुन्। प्रधानन्यायाधीश हरिकृष्ण कार्कीको कार्यकाल सकिन केही दिन मात्र बाँकी रहेको छ। संवैधानिक प्रावधान अनुसार संवैधानिक परिषद्ले प्रधानन्यायाधीश वा संवैधानिक निकायका कुनै प्रमुख वा पदाधिकारीको पद रिक्त हुनुभन्दा एक महिना अगावै यस संविधानबमोजिम नियुक्तिका लागि सिफारिस गर्नुपर्नेछ। बहालवाला प्रधानन्यायाधीश कार्की अवकाशमा जाने भएकाले केहि दिनमा बिदामा बस्ने र प्रधानन्यायाधीश नियुक्ति प्रक्रिया तत्काल अगाडि बढाउनुपर्ने भएपनि प्रक्रिया थालिएको छैन। राजनीतिक खिचातानीका कारण यस अगाडि पनि सर्वोच्च अदालत लामो समय कामुको भरमा चलेको थियो। यता न्यायपरिषद्को समेत बैठक बस्न नसक्दा अरू न्यायाधीश नियुक्तिका लागि सिफारिसको हलो अड्किएको छ। प्रधानन्यायाधीश प्रमुख रहने यो परिषद्को बैठक रोकाएको सरकारमै पदासीनले हो, अर्थात् कानुनमन्त्री धनराज गुरुङ परिषद् बैठक बसाल्न प्रधानन्यायाधीशले गरेको ताकेता पन्छाइरहेका छन्। सर्वोच्च, उच्च र जिल्लामा गरी झन्डै ९० न्यायाधीशको दरबन्दी खाली छ। तर मन्त्री गुरुङ प्रधानन्यायाधीश कार्कीको अवकाशपछि आफूअनुकूल न्यायाधीश नियुक्तिको ताकमा छन्।"
बस्तीमा जंगली जनावरको आतंक,"टीकापुर : कैलालीको सुदूरपूर्वी टीकापुरमा २०७९ असार ५ गते जंगली हात्तीको आक्रमणबाट टीकापुर नगरपालिका१ की ५० वर्षीया टंक सोडारीको ज्यान गयो। वडा नम्बर २ स्थित कर्णाली नदीको सनकट्टीमा तटबन्धमा मजदुरी गर्न गएकी सोडारीको घटनास्थलमै ज्यान गयो। टीकापुर नगरपालिका१ का ६० वर्षीय मन्सुराम चौधरीको २०७७ चैत्र २१ गते जंगली हात्तीले नै ज्यान लियो। जानकी गाउँपालिका६ स्थित जंगलमा गएका उनलाई हात्तीले आक्रमण गरेको थियो। २०७९ मंसिर ८ गते टीकापुर भुराखानी सामुदायिक वनमा घाँस काट्न गएकी ढुन्की कठायत चितुवाको आक्रमणबाट घाइते भइन्। २०७९ चैत २४ गते टीकापुर नगरपालिका वडा नम्बर ८ श्रीलंकाका २७ वर्षीय पवन आउजी चितुवाको आक्रमणमा घाइते भए। तीन वर्ष अघि चितुवा दिउँसै टीकापुर बजार क्षेत्रमै पसेर स्थानीयलाई आक्रमण गर्यो। चितुवाको आक्रमणमा परेर ट्राफिक प्रहरी देवीराम धिताल घाइते भए। दुई महिना अघि टीकापुर नगरपालिका२ विजयनगरको बस्ती नजिकै डमरुसहितको पाटेबाघ देखा पर्यो। गत वर्षको असार महिनामा विश्वमै दुर्लभ मानिने पाटेबाघ टीकापुर नगरपालिका २ स्थित जनशक्ति सामुदायिक वनभित्र मृतअवस्थामा फेला पर्यो। शनिबार मात्रै जंगली हात्तीले टीकापुर नगरपालिका२ की कालीदेवी सुनारको घर भत्कायो। टीकापुर नगरपालिकाको विपद् शाखा प्रमुख निर्मला चौधरीले उपलब्ध गराएका यी त केही प्रतिनिधि घटनाहरू मात्र हुन्। बर्दिया राष्ट्रिय निकुञ्जसँगै जोडिएको टीकापुर क्षेत्रमा वर्षेनी जंगली जनावरको आक्रमण बढ्दै गएको छ। निकुञ्जबाट कर्णाली नदी तर्दै सजिलै हात्ती, बाघ, चितुवा जस्ता जंगली जनावरहरू बस्तीमै पसेर आक्रमण गर्न थालेका हुन्। निकुञ्जबाट सजिलै वन्यजन्तु टीकापुर क्षेत्रमा प्रवेश गरेर आक्रमण गरिरहेको घटनाहरू बढ्दै गएका छन्, चौधरीले भनिन् निकुञ्जलाई कर्णाली नदीले छुट्याएको छ। नदीको कैलाली किनारतर्फ रहेका दर्जन बढी सामुदायिक वनमा निकुञ्जबाट आउने जंगली जनावरहरू बस्तीमा पस्ने गरेका छन्। कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, शाहीपुर, भैरवनाथ, खोटेना भुराखानी, रानी कर्णाली, शितल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिला लगायत सामुदायिक वनहरू छन्। यी वनहरूमा बाघ, हात्ती, चितुवा जस्ता जनावरहरू नभए पनि निकुञ्जबाट आउने जनावरहरू बस्ती क्षेत्रमा प्रवेश गरेर दुःख दिने गरेको शिलत सामुदायिक वनका अध्यक्ष सिद्धराज ठकुल्लाले बताए। कर्णाली नदी तरेर हरेक वर्षा र हिउँदमा हात्तीको बथान आउँछन्, बाघ, चितुवा देखिने थालेको ७८ वर्ष भयो अध्यक्ष ठकुल्लाले भने जंगल मासिँदै जानु, नदीको उत्खनन बढ्नु र वन्यजन्तुलाई आहारको कमी हुनुले बस्तीतर्फ आउने गरेका छन्। अध्यक्ष ठकुल्लाले निकुञ्जसँगै जोडिएको टीकापुर क्षेत्रमा हुने वन्यजन्तुको प्रभावबारे निकुञ्जले ध्यान दिनुपर्ने बताए। निकुञ्जबाट आएर जनावरले क्षति गर्ने, त्यसको न्यूनिकरणका लागि निकुञ्ज जिम्मेवार नहुनुले समस्या निम्त्याएको छ ठकुल्लाले भने स्थानीय सरकार, निकुञ्ज र सामुदायिक वनको सहकार्य आवश्यक छ। बर्दिया राष्ट्रिय निकुञ्जका सहायक संरक्षण अधिकृत आशिष न्यौपानेले जंगल नजिक भएको बस्ती र जनावर हिँड्ने बाटोमा बस्ती बसाइएका कारण पनि जंगली जनावरले आक्रमण गर्ने गरेको बताए। निकुञ्ज बासस्थान संरक्षण गरिएको क्षेत्र मात्रै हो, जनावरहरू त बाहिर आउनेजाने गर्छन् न्यौपानेले भने जनावरको परम्परागत बाटोमा भएका अवरोधका कारण पनि बस्तीमा पस्ने गरेका छन्। निकुञ्ज तथा राष्ट्रिय वन क्षेत्रमा वन्यजन्तुबाट क्षति भए क्षतिपूर्ति समेत दिने गरेको छ। ज्यान गए, घाइते भए, भौतिक संरचनामा क्षति भएका खण्डमा निर्देशिका बमोजिम क्षतिपूर्ति दिने व्यवस्था छ सूचना अधिकारी समेत रहेका न्यौपानेले भने वन्यजन्तुको संरक्षणका लागि समुदायको सहभागिता आवश्यक हुन्छ। निकुञ्ज र राष्ट्रिय वनले क्षतिपूर्ति दिने व्यवस्था निकै झण्झटिलो भएको पीडितहरू बताउँछन्। बर्दिया राष्ट्रिय निकुञ्जमा सन् २०२२ मा गरिएको बाघ गणना अनुसार १ शय २५ बाघहरू रहेका छन्। देशभर ३ शय ५५ बाघ छन्। विभिन्न अध्ययन अनुसार निकुञ्जमा १ सय २० देखि ५० सम्म जंगली हात्तीहरू रहेका छन्। निकुञ्ज क्षेत्रमा रहेका जनावरहरू बस्तीमा आएर दुःख दिने गरेको स्थानीयहरू बताउँछन्।"
हिंसा न्यूनीकरणमा जुटे अभिभावक,"दैलेख : गुराँस गाउँपालिका२ डुडापोखरा दलित समुदायको बाहुल्यता रहेको गाउँ हो। यहाँ ६०६५ घरपरिवार दलित समुदाय छन्। विपन्नताका कारण अधिकांश बालबालिकाहरू बीचमै पढाइ छाड्नुपर्ने बाध्यतामा छन्। गरिबीको रेखामुनि रहेका यहाँका दलित समुदाय अधिकांश समय मजदुरीका लागि भारतमै बिताउँछन्। कतिपय युवाहरू मजदुरीका लागि खाडीमुलक पुगेका छन्। भारत र खाडीमुलक जान नसकेकाहरू गाउँमै ज्यालामजदुरी गरेर जीविकोपार्जन गरिरहेका छन्। भारतमा मजदुरी गरेर बिताउने मध्येका एक हुन्, स्थानीय हरिलाल नेपाली। उमेरले ३० वर्ष पुगेका हरिलाल आर्थिक अभावका कारण पाँच कक्षा पढ्दा पढ्दै पढाइ छाडेर भारत धाउन थाले। विवाहवारी गरे। उनको तीन सन्तान छन्। गाउँको पाखो बारीमा उत्पादन भएको खाद्यान्नले दुई महिना पनि खान पुग्दैन्। उनले भारतमा मजदुरी गरेर पत्नि र तीन छोरीको पालनपोषण गरिरहेका छन्। पछिल्लो पटक झण्डै एक वर्ष भारतमै बिताएका हरिलाल गत फागुनमा मात्रै घर फर्किएका थिए। उनको गाउँमा हिंसारहित कक्षा सञ्चालन हुने तयारी चल्दै थियो। भारतको गुजरातमा मजदुरी गरी फर्किएका हरिलाल सोही कक्षामा सहभागी हुने मौका पाए। कक्षामा सहभागी भएपछि उनको जीवनमा थुप्रै परिवर्तन देखिएको छ। घरमा छोरीहरूलाई गाली गर्ने, पिट्ने, हप्काउने, समयमा विद्यालय नपठाउने गर्थे उनी। थाहा नपाउँदासम्म छोरीहरूलाई हिंसामा पारिरहेको रहेछु, हिंसारहित कक्षामा सहभागी भएपछि छोराछोरीलाई हिंसा गर्नुहुन्न भन्ने बारे सचेत भएको छु, हरिलालले भने। कक्षामा महिनावारी हुँदा विभेद गर्न नहुने, छोरीहरूलाई २० वर्ष उमेर पूरा नहुँदै विवाह गरिदिन नहुने लगायतका विषयहरू सिक्न पाएको उनको भनाइ छ। पहिला पत्नि, छोराछोरी र गाउँका अन्य बच्चाहरूलाई हिंसा गरिरहेका रहेछौँ, अब जान्ने भयौँ आफू पनि कसैलाई हिंसा गर्दैनौं, अरूलाई पनि हिंसा गर्न दिन्नौं, उनले भने। उनले छोरीहरूको कलिलै उमेरमा विवाह नगर्ने र हिंसाविरुद्ध सक्रिय रहने प्रण गरेका छन्। हिंसारहित कक्षामा हरिलालमात्रै सहभागी भएनन्। उनकी जेठी छोरी मञ्जु नेपाली पनि सहभागी हुने अवसर पाइन्। गाउँकै जेपी प्राविमा कक्षा पाँचमा अध्ययनरत मञ्जु भन्छिन् कक्षामा सहभागी भएपछि बुबाआमा र गाउँका अन्य व्यक्तिहरूले गर्ने व्यवहारमा परिवर्तन आएको छ, उनले भनिन्। हरिलाल र उनकी छोरी जस्तै स्थानीय सरिता नेपाली पनि हिंसा रहित कक्षामा सहभागी हुने अवसर पाइन्। चार महिना कक्षामा नियमित सहभागी भएकी सरिता भन्छिन् बालबालिकालाई माया गर्नुपर्छ, हिंसा गर्नुहुन्न, कसरी संरक्षण गर्ने, सरसफाइमा कसरी ध्यान दिने भन्ने बारे थाहा नै थिएन्, कक्षामा सहभागी भए पनि मेरो आँखा खुलेको छ। बालविवाह गर्नु गराउन हुँदैन भन्ने बारे कक्षामै सिकेको उनको भनाइ छ। महिनावारी हुँदा बार्ने गरेकी उनी भन्छिन् कक्षामा महिनावारी बार्नु गलत हो भन्ने सिकेका छौँ, म आफैले महिनावारी बार्न छाडिसके, गाउँमा महिनावारी बार्नु गलत हो भनेर सिकाउने गरेको छु, उनले भनिन्। उनका तीन सन्तान छन्। दुई छोरा र दुई छोरी। उनका श्रीमान खेती किसानी गर्छन्। छोराछोरीबीच विभेद गर्नु हुँदैन भन्ने ज्ञान पनि कक्षाबाटै पाएको सरिता बताउँछिन्। हाल हिंसाविरुद्ध अग्रपंतीमा उभिएकी छन्। यी केही प्रतिनिधिमुलक पात्र हुन्। उनीहरू जस्तै गुराँस गाउँपालिकाका विभिन्न टोलमा सञ्चालित हिंसारहित कक्षामा सहभागी अभिभावकहरू बालबालिकामाथि हुने हिंसाबारे सचेत बनेका छन्। उनीहरू घरपरिवार र समाजलाई नै सचेत बनाउने अभियानमा होमिएका छन्। यहाँ सञ्चालित हिंसा रहित कक्षा अभिभावक र बालबालिकाका लागि छुट्टा छुट्टै चलेको थियो।"
टोलमै पुगेर सामाजिक सुरक्षा भत्ता,बैतडी : बैतडीको मेलौली नगरपालिकाले टोलमै पुगेर सामाजिक सुरक्षा भत्ता उपलब्ध गराइरहेको छ। नगरपालिकामा शाखा रहेको कुमारी बैंकसँग आवश्यक समन्वय गरी टोलमै पुगेर सामाजिक सुरक्षा भत्ता उपलब्ध गराइरहेको हो। सोही क्रममा मंगलबार र बुधबार वडा नं ८ मा भत्ता वितरणको काम भइरहेको नगरपालिकाले जनाएको छ। नगरपालिका र वडा कार्यालयबाट जनप्रतिनिधि र कर्मचारी तथा बैंकका कर्मचारीहरू यतिबेला सामाजिक सुरक्षा भत्ता टोलमै पुगेर वितरण गरिरहेका छन्। सामाजिक सुरक्षा भत्ता पाउनेमध्ये जेष्ठ नागरिकलाई थर्मस पनि वितरण गरिएको वडाध्यक्ष तपेन्द्र बिष्टले बताए। नियमित रूपमा औषधि सेवन गरिरहने र तातोपानीको प्रयोग गरिरहने ज्येष्ठ नागरिकहरूको सहजताका लागि थर्मस पनि वितरण गरिएको उनको भनाइ छ। मेलौली नगरपालिकाका क्रमागत रुपमा सबै वडामा गएर टोलबाट नै सामाजिक सुरक्षा भत्ता वितरण भइरहेको छ।
अदालत पनि भीडबाट प्रभावित बन्न सक्ने अवस्था आउनु दुखद : मुख्यमन्त्री पाण्डे,"गोरखा : गण्डकी प्रदेशका मुख्यमन्त्री सुरेन्द्र पाण्डेले अदालत पनि भीडबाट प्रभावित हुने अवस्था आउनु दुखद भएको बताएका छन्। गोरखाका ११ वटै पालिकाका न्यायिक समितिहरूको जिल्लास्तरीय प्रथम जिल्ला भेलालाई उद्घाटन गर्दै मुख्यमन्त्री पाण्डेले सामाजिक सञ्जाल र भीडतन्त्रले धेरैतिर प्रभाव पारेको सन्दर्भ कोट्याउँदै सर्वोच्च अदालत पनि यदाकदा भीडतन्त्रबाट प्रभावित भएको देखिएकाले त्यो दुखद भएको बताएका हुन्। न्यायिक समितिले न्याय सम्पादनका क्रममा भीड र सामाजिक सञ्जाल हेरेर धारणा बनाउन नहुनेतर्फ सचेत गराए। निष्पक्ष न्याय दिने त्यो ठाउँ नै भीडभाडबाट प्रभावित हुनु भनेको दुखद हो, उनले भने, यस्ता कमी कमजोरीहरू हामी जो जो जहाँ रहेर काम गरेका छौँ, त्यो हटाउनै पर्छ। मुख्यमन्त्री पाण्डेले गण्डकी प्रदेशअन्तर्गत ८५ वटै न्यायिक समितिलाई कानून अधिकृत दिने घोषणा गरेका छन्। हाम्रो प्रदेशभित्रका सबै ८५ वटै पालिकाका न्यायिक समितिलाई न्याय सम्पादनमा सहज होस् भन्ने उद्देश्यले यही आर्थिक वर्षदेखि एकेक जना कानून अधिकृत उपलब्ध गराउनेछौँ, उनले भने, तत्कालका लागि ८५ वटै पालिकामा राख्न सकिएन भने पनि दुईवटा पालिकामा काम गर्ने गरी एक जनाका दरले कानून अधिकृत दिनेछौँ। प्रदेश सरकार र स्थानीय सरकार बीच समन्वय नहुँदा कतिपय विकास निर्माणको कार्यक्रम डुप्लिकेशन भएको गुनासो आइरहेको र धेरै पालिकाका जनप्रतिनिधिले प्रदेश सरकारद्वारा सञ्चालित कार्यक्रमहरूका बारेमा पालिका बेखबर रहने गरेको भन्ने गुनासो आइरहेकाले यस वर्षदेखि प्रदेश सरकारद्वारा सञ्चालित कार्यक्रम पनि पालिकाको अनुगमन समितिले अनुगमन गर्ने व्यवस्था गरेको बताएका छन्। प्रदेश र पालिकाको अनुगमन समितिले संयुक्त रुपमा कार्यक्रमको अनुगमन गर्ने व्यवस्था मिलाएको उनले बताए। विशेषगरी सिँचाइ र खानेपानी कार्यालयबाट सञ्चालित योजनाहरूमा १० लाखको बजेट छ भने ५० लाखको काम गरियो भनेर भुक्तानी माग्ने प्रचलन रहेछ। कार्यालय र निर्माण व्यवसायी मिलेर बजेट पनि थप्ने, काम पनि थप्ने प्रचलन रहेछ, मुख्यमन्त्री पाण्डेले भने, यसवर्षदेखि हामीले विनियोजित बजेट भन्दा बढि काम गर्नुपर्ने देखियो र बजेट थप्नु पर्ने देखियो भने प्रदेश मन्त्रालयसँग स्वीकृति लिएर मात्र काम गर्नुपर्ने नीति बनाइएको छ। साथै उनले मतदाता भड्किन्छन् भनेर कतिपय अवस्थामा अनुत्पादक कार्यक्रमका बजेट राख्ने प्रचलन रहेकाले त्यस्तो कार्यक्रम यसवर्षदेखि रोकेको बताएका छन्। एउटै गाउँमा महिला, युवा, विभिन्न जातजातिका नाममा चार, पाँचवटा सामुदायिक भवन बन्ने गरेका छन्, उनले भने, नदिउँ भने मतदाता भड्किन्छन् भन्दै यस्ता अनुत्पादक योजनामा बजेट हाल्ने परम्परा रोकेका छौँ। गण्डकी प्रदेश सरकारले ३० लाख भन्दा बढि बजेटका योजना मात्र प्रदेश सरकारले सञ्चालन गर्ने नीति लागु गरेको उनले बताए।"
ललितपुरमा कुटपिटबाट एक जनाको मृत्यु,ललितपुर : ललितपुर महानगरपालिका९ बालकुमारीमा कुटपिटबाट एक जनाको मृत्यु भएको छ। सर्लाही घर भएका ५३ वर्षीय हिम परियारको कुटपिटबाट मृत्यु भएको हो। सोही महानगरपालिका९ बालकुमारी च्यासलका ४३ वर्षीय शंखर तामाङले सामान्य विवादका कारण सोमबार कुटपिट गर्दा गम्भीर घाइते भएका परियारको उपचारका लागि पाटन अस्पतालतर्फ लैजाने क्रममा मृत्यु भएको प्रहरीले जनाएको छ। घटनाको खबर प्राप्त हुनासाथ प्रहरी प्रभाग मंगलबजारबाट खटिएको प्रहरीले अभियुक्त तामाङलाई पक्राउ गरेको छ।
त्रियुगामा बन्यो बौद्ध धर्मालम्बीको पेम्वा छैइलिङ्ग गुम्बा,"उदयपुर : बौद्ध धर्मालम्बीहरूलाई लक्षित गरी उदयपुरको त्रियुगा नगरपालिका१६ माथिल्लो व्याङग्रीमा निर्माण गरिएको पेम्वा छैइलिङ्ग गुम्बाको मंगलबार उद्घाटन गरिएको छ। धर्मगुरु धर्मसिङ्ग तामाङले आफ्नो संस्कृति अनुसार विधि पूजापाठ गरेलगत्तै कोसी प्रदेशका उपसभामुख सिर्जना दनुवारले गुम्बाको उद्घाटन गरेकी हुन्। गुम्बा भवनसँगै शान्तिका अग्रदुत गौतम बुद्धको मुर्तिसमेत प्रतिस्थापन गरिएको छ। तामाङ समुदायको बाहुल्यता रहेको उक्त क्षेत्रमा गुम्बालाई पाठशालाका रुपमा विकास गर्ने लक्ष्यकासाथ सुरु गरिएको अध्यक्ष कृष्णकुमार तामाङले बताए। उनले भने, तत्काल पाठशाला सञ्चालन गर्न नसके पनि लक्ष्य बोकेका छौ, कहीँ कतैबाट साथ सहयोग पाए सुरु गर्छौं।' बौद्ध धर्मालम्बीहरूको आस्थाको केन्द्र बनाउने उद्देश्यका साथ कोसी प्रदेश सरकारको १० लाख, त्रियुगा नगरपालिकाको चार लाख ३० हजार र जनश्रमदानवापत दुई लाख दुई हजार दुई सय १२ गरी १६ लाख ३२ हजार २१२ रुपैयाँको लागतमा गुम्बा निर्माण गरिएको सचिव हिरालाल लामाले बताए। नवनिर्मित गुम्बाको उद्घाटन गर्दै उपसभामुख दनुवारले सबै धर्म, आस्था र विचारहरूलाई सम्मान र समेटने गरी गुम्बालाई विकास गर्न आग्रह गरिन्। उनले नेपाल एउटा मिश्रित जातजातिको बसोवास रहेको देश भएकाले सबै धर्म र संस्कृति प्रतिको सम्मानले मात्र विकास सम्भव भएको बताइन्। उपसभामुख दनुवारले केन्द्रीय सरकारको संकुचित मानसिकताका कारण संघीयता कार्यान्वयमा चुनौती थपिएको बताइन्। उनले भनिन्, जनताले आन्दोलन गरेर ल्याएको परिर्वतनलाई प्रदेश र स्थानीय सरकारलाई अधिकार बाँडफाँड नगर्दा जनता थप मर्कामा परेका छन्। आज केन्द्रीय सरकार प्रदेश र स्थानीय तहलाई अधिकार दिएर वलियो बनाउने पक्षमा देखिदैन। बरु उल्टै विनियोजन गरेको बजेट कटौती गरेर आफ्नो मुठ्ठीमा राखेर कब्जा जमाइरहेको छ, यसले के सन्देश जान्छ?' कोसी प्रदेश सरकार गठनतर्फ लक्षित गर्दै उपसभामुख दनुवारले भनिन्, कोसी प्रदेश सरकार जनताको विकास र समृद्धीसँग नभई कुर्सीका लागि सप्तकोसी मडारिए झै मडारिँदा जनतामा निराशा पैदा भएको छ।' कार्यक्रममा बोल्दै प्रदेशसभा सदस्य गीतदेवी रेग्मीले सिमित स्रोतसाधनले जनताका इच्छा, चाहाना अनुसारका विकास निर्माणका काम गर्न नसकिएको बताइन्। उनले संविधानले तीन तहको सरकारको कल्पना गरेपनि अधिकार बाँडफाँडमा केन्द्रिकृत शासन व्यवस्थाका कारण सोचेअनुरुप विकास हुन नसकेको बताइन्। अर्का प्रदेश सांसद सम्झना पाख्रिनले विकास एकै पटकमा सम्भव नहुने भएकाले ठुला महत्वकांक्ष नराख्न आग्रह गरिन्। त्रियुगा नगरपालिकाका उपमेयर महेश्वरी राईले विकासमा समानता हेरेर ठाउँ, विशेष र परिवेशका आधारमा नगरले विकासलाई अगाडि बढाउने बताइन्। उनले मानवीय विकास सँगै भौतिक पुर्वाधारको विकासलाई प्राथामिकता दिइन् बताइन्। कार्यक्रममा १६ नम्बरका वडाध्यक्ष मानबहादुर राई, नेकपा एमालेका प्रदेश कमिटी सदस्यहरू ईश्वरमणि राउत, भागवत राउत, जिल्ला समन्वय समितिका सदस्य गोमा कार्की, धर्म गुरु धर्मसिंह तामाङ लगायतले विकासमा राजनीतिक आस्था र विचारलाई पर राखी सहयोग आदानप्रदान हुनु पर्नेमा जोड दिए। उनीहरूले नागरिकको आवश्यकताका आधारमा सहकार्य गर्दै एकताबद्ध ढंगले अघि बढ्न सके विकासमा कहिँकतै समस्या नहुने बताए। उनीहरूले समाज परिवर्तनको दिसातर्फ अग्रसर भएकाले उपलब्ध विकास बजेटलाई अधिकतम सदुपयोग गर्नु पर्नेमा जोड दिए।"
"बुढानिलकण्ठमा महिलाको हत्या, एक जना पक्राउ",काठमाडौं : काठमाडौंको बुढानिलकण्ठमा विवाद हुँदा अनिता चौधरीको हत्या भएको छ। जिल्ला प्रहरी परिसर काठमाडौंका सहायक प्रवक्ता अनिल अधिकारीका अनुसार सप्तरी घर भई बुढानिलकण्ठ नगरपालिका४ भसन्थलीमा बस्ने ३८ वर्षीया चौधरीको हत्या भएको हो। प्रहरीले हत्या आरोपमा फरार रहेका ५८ वर्षीय गौरासिंह बोहरालाई लुकेर बसेको अवस्थामा फेला पारेको थियो। बुढानिलकण्ठका स्थानीय बोहोरा र अनिता छिमेकी हुन्। प्रहरीका अनुसार अत्यधिक मदिरा सेवन गरेका गौरा र अनिताको बाटोमै विवाद भएको थियो। यसैक्रममा गौराले आइतबार राति चौधरीमाथि धारिलो हतियार प्रहार गरेका थिए। घटना लगत्तै प्रहरी वृत बुढानिलकण्ठको प्रहरी टोली घटनास्थल पुगेको थियो। गम्भीर घाइते अवस्थामा प्रहरीले अनितालाई फेला पारेको थियो। उनलाई उद्धार गरी तत्कालै शिक्षण अस्पताल पुर्याइएको थियो। यहाँ उपचार हुन नसकेपछि ट्रमा सेन्टर लगिएको थियो। त्यहाँ उपचारका क्रममा गएराति मृत्यु भएको हो।
"मिथिला नगरपालिकाले बल्ल ल्यायो नीति कार्यक्रम, बजेटमा अझै ढिलाइ","ढल्केवर(धनुषा) : धनुषाको मिथिला नगरपालिकाले चालु आर्थिक वर्ष २०८०८१ का लागि नीति तथा कार्यक्रम सार्वजनिक गरेको छ। एक महिना ढिलो गरी भएको नगरपालिकाको नगरसभाको १२ औं अधिवेशनमा आर्थिक वर्ष २०८०८१ का लागि नीति तथा कार्यक्रम पेश गरिएको हो। अन्तर सरकारी वित्त व्यवस्थापन ऐनको प्रावधान अनुसार प्रत्येक वर्ष असार १० गतेभित्र आगामी आर्थिक वर्षको राजस्व र व्ययको अनुमान स्थानीय तहले सम्बन्धित गाउँ वा नगरसभामा पेश गर्नुपर्छ। तर, मिथिला नगरपालिकाले एकमहिना भन्दा बढी ढिलो गरी आयोजना गरेको नगरसभामा भने बजेट प्रस्तुत गरेनन्। आर्थिक वर्ष २०८००८१ बजेट आन्तरिक तयारी नपुगेको कारण सभामा प्रस्तुत नगरिएको नगरपालिका कार्यालय श्रोतले जनाएको छ। ढल्केवरस्थित कबर्ड हलमा आयोजित नगरसभामा नगरपालिकाका मेयर महेन्द्र महतोले चालु आर्थिक वर्ष २०८०८१ का लागि नीति तथा कार्यक्रम मात्र प्रस्तुत गरे। मेयर महतोले सभामा पेश गरेको नीति तथा कार्यक्रममा शिक्षा, स्वास्थ्य, कृषि, पर्यटन र पूर्वाधार विकासलाई प्राथमिकतामा राखिएको छ। १५ शैय्याको अस्पतालको पूर्वाधार निर्माण कार्यलाई प्राथमिकतामा राखी अस्पताल सञ्चालनको व्यवस्था मिलाइनुका साथै ढल्केवरमा ट्रमा सेन्टर स्थापना हुने कार्यका लागि संघय सरकारसँग आवश्यक समन्वय गरिने नीति लिएको मेयर महतोले बताए। उनका अनुसार शिक्षित तथा दक्ष जनशक्ति स्थानीय स्तरमै उत्पादन गर्न स्नातक तह अध्ययन गर्ने क्याम्पसको पूर्वाधार निर्माण गरी सञ्चालन गरिने नीति लिइएको छ। मिथिला सागर पोखरीयालाई स्तरोन्नति गरी आम्दानीमुलक बनाइने योजना रहेको उनले सुनाए। मिथिलाको पाहुना नगरको गहना भन्ने मूल नाराका साथ पर्यटन प्रबर्द्धन कार्यक्रम सञ्चालन गरिनुका साथै पर्यटकको मित्र मिथिला चित्र कार्यक्रम मार्फत मिथिला चित्रकला मार्फत पर्यटन प्रवर्द्धनको कार्यक्रम सञ्चालन गरिने मेयर महतोको भनाइ छ। नगरसभामा पेश गरिएको चालु आर्थिक वर्षको नीति तथा कार्यक्रमले दूरगामी, उज्जवल एवं समृद्ध नगर निर्माणको आधार तयार गर्ने आफूले विश्वास लिएको मेयर महतोले बताए। हाम्रो मिथिला हाम्रो शान : समृद्ध नगर हाम्रो अभियान लाई मूर्तरुप दिन असिमित सम्भावनाहरूलाई सदुपयोग गर्दै सम्मुनत नगर निर्माणका लागि सभाले तय गर्ने नीति कार्यक्रमले नगर विकासको लागि कोशेढुंगा सावित हुनेमा मेयर महतोले विश्वास व्यक्त गरे। नेकपा एमालेबाट निर्वाचित जनप्रतिनिधिहरूले भने नगरसभालाई बहिष्कार गरेको छ। सोमबार नगरसभामा एमालेबाट निर्वाचित उपमेयर सुनिता सिंह बुढाथोकीसहित एमालेबाट निर्वाचित कुनै पनि प्रतिनिधि उपस्थित थिएनन्। नगरसभामा गठबन्धन आवद्ध नेपाली कांग्रेस, माओवादी केन्द्र, नेकपा एस सहितका दलहरूको प्रतिनिधिहरूको उपस्थिति रहेको थियो। नगरसभाको उदघाटन सत्रमा बोल्दै कांग्रेसका सहमहामन्त्री महेन्द्र यादवले मिथिला नगरपालिकाको विकासको जिम्मा जनताले नेपाली कांग्रेसलाई दिएकाले यो नगरको विकास हुनेमा निश्चिन्त रहन आग्रह गरे। कांग्रेसले गर्न थालेको विकास र नगरपालिकाको समुचित व्यवस्थापनबाट अत्तालिएर केही समूह नगरसभामा नआएको भन्दै उनले गठबन्धन आवद्ध शक्ति मिलेर नगरपालिकाको विकास गर्नुपर्नेतर्फ जोड दिए। चालु आर्थिक वर्ष २०८००८१को बजेट बाँडफाँटका लागि पाँच सदस्य समितिसमेत गठन भएको र बुधबार फेरि नगरसभा बैठक बस्ने मिथिला नगरपालिकाका प्रवक्ता रामबहादुर स्याङ्दनले जानकारी दिए। नगरसभाको उद्घाटन सत्रमा नेकपा एकीकृत समाजवादीका नेता तथा पूर्वमन्त्री शत्रुधन महतो, माओवादी नेता रामकुमार महतो लगायतले शुभकामना मन्तव्य राखेका थिए।"
अस्पताललाई शव वाहन हस्तान्तरण,"नुवाकोट : नुवाकोट जिल्ला अस्पताल त्रिशूलीलाई आधुनिक शववाहन हस्तान्तरण गरिएको छ। अस्पतालका प्रमुख डा प्रतीक सिंहलाई बागमती प्रदेशका स्वास्थ्यमन्त्री उत्तम जोशी र आर्थिक मामिलामन्त्री बहादुरसिंह लामाले शववाहन हस्तान्तरण गरेका हुन्। शव वाहन उपलब्ध भएकाले सञ्चालनका लागि अस्पतालले वैकल्पिक स्रोतको खोजी गरिरहेको अध्यक्ष राजु पण्डितले बताए। त्रिशूली अस्पतालमा आकस्मिक र बहिरंग गरी दैनिक तीन सय जनाको उपचार हुँदै आएको छ। अस्पतालमा नुवाकोट, रसुवा र धादिङको उत्तरी भेगका सर्वसाधारणको उपचार हुँदै आइरहेको छ।"
भत्ता बुझेर फर्किएका वृद्ध मृत भेटिए,बैतडी : चार घण्टाको पैदलयात्रा गरेर भत्ता बुझेर फर्किएका एक वृद्ध मृत फेला परेका छन्। जिल्लाको पञ्चेश्वर गाउँपालिका६ का ७१ वर्षीय धनसिंह भण्डारी मृत फेला परेका हुन्। सोमबार भत्ता लिन घरबाट बिहानै वडा नम्बर ३ मा रहेको नबिल बैंक पुगेका भण्डारी घर फर्किने क्रममा बाटोमै मृत फेला परेको वडा नं ६ का वडाध्यक्ष राम सिंह पुजाराले बताए। गत वर्ष पनि सिगास गाउँपालिकामा भत्ता लिन ६ घण्टाको पैदलयात्रा गरेर बैंकसम्म पुगेका एक जना वृद्धको बाटोमै मृत्यु भएको थियो।
बुधबार देशका यी स्थानमा हुने छ वर्षा,"काठमाडौं : बुधबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, लुम्बिनी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। बुधबार राति देशभर सामान्य बदली रहनेछ। कोशी, बागमती र गण्डकी प्रदेशका थोरै स्थानहरूमा तथा बाँकी प्रदेशका एकदुई स्थानमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी, बागमती र गण्डकी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
सोलुखुम्बुमा आफ्नै छोरीलाई करणी गर्ने बाबुलाई साढे ५२ वर्ष कैद,सोलुखुम्बु : आफ्नै नाबालिका छोरीलाई जबरजस्ती करणी बाबुलाई ५२ वर्षभन्दा बढी कैद सजायको फैसला भएको छ । १० वर्षभन्दा कम उमेरकी आफ्नै छोरीलाई जबरजस्ती करणी गर्ने सोलुदुधकुण्ड नगरपालिकाका ३५ वर्षीय पुरूषलाई सोलुखुम्बु जिल्ला अदालतले ५२ वर्ष ६ महिना कैद सजायको फैसला गरेको हो । गुरुङ थरका ती युवकलाई ५२ वर्ष ६ महिना कैद सजाय फैसला भएको स्रेस्तेदार नगेन्द्र कुमार कालाखेतीले जानकारी दिए । ती पुरूषविरुद्ध ३ वटा कसुरमा सरकारी वकिलबाट सजायको माग दाबी गरिएको थियो । ३ वटै कसुरमा सजायको फैसला भएको स्रेस्तेदार कालाखेतीले बताए । उक्त मुद्दा हाल उच्च अदालत विराटनगर अस्थायी इजलास ओखलढुंगामा साधक जायरका लागि पेश भएको सोलुखुम्बु जिल्ला अदालतले जनाएको छ । अभियुक्त गुरुङलाई कैद भुक्तानका लागि जिल्ला कारागार सल्लेरी चलान गरिएको छ ।
घरभित्र उम्रिएको पानीले मेट्छ २५ परिवारको प्यास,"गोरखा : गोरखा सदरमुकामको बोसेपानी धाराकै आडमा घर भएका उनी पानी काइँला भनेर चिनिन्छन् । खानेपानीको धारानजिकै घर भएकाले होइन, पानी बेचेर उनी पानी काइँला कहलिएका हुन् । न्वारनमा राखेको नाम यसै गोप्य हुने भइहाल्यो । नागरिकतामा लेखिएको श्यामबहादुर श्रेष्ठ नाम पनि यो नामले ओझेलमै पर्यो । २५ वर्षदेखि पानी बेचेर कमाएको यो परिचयले समाजमा उनलाई चिनाएको छ । पानी बेचेर दाम कति कमाए, बेहिसाब छ, तर पानी काइँला नाम भने गोरखा नगरपालिकाको तीनवटा वडा मिलेर बनेको गोरखा बजारभरि चर्चित छ । पेसा, व्यवसाय केही नगरी सुखसँग परिवार पाल्न सक्ने यो खानेपानीको मूल घरभित्रै भएकोमा उनी आफूलाई भाग्यमानी ठान्छन् । उनी भाग्यमानी हुन् कि होइनन् भनेर भाग्य चिनाइदिने काम भने एक इञ्जिनियरले गरेका थिए । त्यसैले उनी आफूलाई भाग्यमानी बनाइदिने ती महर्जन थरका इञ्जिनियरको गुन कहिल्यै बिर्सँदैनन् । खानेपानी कार्यालयमा एक जना इञ्जिनियर थिए, कृष्णभक्त महर्जन । उनी यहीँ डेरा गरेर बस्थे । उनले हो मेरो भाग्य, चम्काइदिएको, पानी काइँला भन्छन्, यो पानीलाई यहाँ यसरी ट्यांकी बनाएर बेच्नुपर्छ भनेर सिकाइदिएका उनैले हो । उनैको सुझावअनुसार आफूले घरभित्र आठ फिट गहिरो ट्यांकी बनाएको उनले बताए । हरमटारी र धनुबाँसे क्षेत्रमा बाक्लो बस्ती बस्न थालेपछि उनको पानीको महत्त्व बढेको हो । मूलको पानीलाई घरभित्र आठ फिट गहिरो ट्यांकी बनाएर उनी संकलन गर्छन् । गोरखा बजारमा पानीको हाहाकार भएका बेला पनि मेरो घरभित्र घट्टा चलाउन पुग्ने पानी हुन्छ, उनी भन्छन्, पानी बेच्न मलाई केही गाह्रो छैन । लौन पानी जोडिदिनुपर्यो भन्दै मान्छेहरू हात जोड्दै आउँछन् । अहिले हरमटारी क्षेत्रका २५ भन्दा धेरै घरलाई मूलको पानी बेच्ने गरेको उनको भनाइ छ । खानेपानी भन्ने तर खान नहुने पानी दिने साना सहरीको जस्तो होइन नि मेरो पानी, ठट्टा गर्दै उनी भन्छन्, लौ हेर्नुस्, हामी यो पानी सिधै पिउँछौं । घरको आडैमा बोसेपानी धारा छ । बजारभरिका मान्छे यो धारामा खानेपानी लिन आउँछन्, तर हाम्रो घरमा डेरा गरेर बस्ने कोही पनि बाहिरको धारामा जाँदैनन् । सबले यही पानी पिउँछन् । उनको आँगनमा बजारभरिको घरमा जोड्ने पाइपको जालो छ । घण्टाघण्टाको पालो मिलाएर उनी सबैको पाइपमा पानी जोडिदिन्छन् । ठ्याक्कै कतिजनाले जोडेका छन् भन्न जान्दिन तर कम्तीमा पनि २५ जनाभन्दा धेरै छन्, उनी भन्छन्, छ न त बजारमा साना सहरीको पानी पनि छ, दरौंदीको पानी पनि ल्याएका छन्, तर त्यो पानी खाँदैनन् । हाम्रो त मूलको चिसो खानेपानी हो । सिधै खान मिल्ने । आँगनमा पानी किन्नेहरूको पाइपको झुत्तो देखेर उनी दंग पर्छन् भने बटुवा छक्क पर्छन् । उनको आँगन हुँदै हिँड्ने जो कोहीको पनि आँखा एक भारी पाइपमा लागिहाल्छ । एकघण्टा गटट पानी गएपछि जति ठूलो ट्यांकी भए पनि भरिन्छ । दिनदिनै ट्यांकी पनि किन भर्नुपर्यो र ? एकदिन, दुई दिन बिराएर ट्याङ्की भरे पनि छेलोखेलो पुगिहाल्छ, उनी भन्छन्, छेलोखेलो पानी पाउने भएपछि सबै जना खुसीले महिनाको एक हजार तिर्छन् । पानीले धानेपछि उनले अरू पेसा व्यवसायको झन्झट गरेनन् । तर, छोराहरूलाई भने यसले बिजनेस पुगेन । त्यसैले तीन छोरामध्ये एउटा मात्र घरमा छन्, अरू दुई रोजगारीका लागि नारायणगढ र काठमाडौं पुगेका छन् । भन्छन्, मेरो अरू कमाइ केही छैन । अरू घडेरी बेच्नतिर लागे । म पानी बेचेर घरपरिवार चलाइ रहेको छु।"
इन्टरपोलबाट 'रेड नोटिस' जारी भएका प्रकाश विकलाई मलेसियाबाट ल्याइयो,"काठमाडौं: इन्टरपोलबाट 'रेड नोटिस' जारी भएका म्याग्दी साविक अर्मन गाविस२ ठेगाना भएका २७ वर्षीय प्रकाश विकलाई मलेसियाबाट नेपाल फिर्ता ल्याइएको छ । पीडितसँग चिनजान गरी प्रेम सम्बन्धमा रहेको बखत विभिन्न बहानामा नग्न हुन बाध्य बनाइ रेकर्ड गरेका नग्न भिडियो,फोटोहरू सामाजिक सञ्जाल फेसबुकमा अपलोड गर्ने,पीडितको आफन्तलाई पठाइदिने तथा पीडितले आफ्नो फेसबुक एकाउन्ट डिएक्टिभ गरी निजको नाममा फेक एकाउन्ट बनाइ ती सामग्री पोर्न साइटमा समेत अपलोड गर्ने गरेको उनीमाथि आरोप छ। चरित्र हत्या गरेको सम्बन्धी साइबर अपराध मुद्दामा जिल्ला अदालत काठमाडौंबाट पक्राउ अनुमति जारी भएका विकलाई नेपाल प्रहरी प्रधान कार्यालय इन्टरपोल शाखाले इन्टरपोल मलेसियासँग समन्वयमा नेपाल ल्याइ उनलाई त्रिभुवन अन्तर्राष्ट्रिय विमानस्थलबाट नियन्त्रणमा लिएको हो । वैदेशिक रोजगारीको सिलसिलामा मलेसियामा रहेको साइबर ब्यूरो भोटाहिटीबाट अनुरोध प्राप्त भएबमोजिम विकविरुद्ध अन्तर्राष्ट्रियस्तरमा खोजतलासको लागि नेपाल प्रहरी प्रधान कार्यालय इन्टरपोल शाखाको अनुरोधमा २०७८ माघ २४ गते इन्टरपोल महासचिवालयबाट 'रेड नोटिस' जारी गरिएको थियो । विकलाई आवश्यक कानुनी कारबाहीका लागि साइबर व्यूरो भोटाहिटीमा बुझाइएको इन्टरपोल शाखाले जनाएको छ ।"
कुटपिट गरी हत्या गरेको अभियोगमा दुई जना पक्राउ,धनुषा : गणेशमान चारनाथ नगरपालिका५ टडियाकी ७५ वर्षीया बकुलती देवी यादवको हत्या गरेको अभियोगमा २ जनालाई सोमबार प्रहरीले पक्राउ गरेको छ। हत्या अभियोगमा यादवकै माईली बुहारी ३५ वर्षीया ईन्दिला यादव र जेठो छोरो पट्टीकी नातिनी २२ वर्षीया सुसिला यादवलाई पक्राउ गरिएको प्रहरीले जनाएको छ। घरायसी विवाद हुँदा ईन्दिला र सुसिलाले बाँसको भाटाले कुटपिट गर्दा बकुलती देवीको घटनास्थलमै मृत्यु भएको प्रहरीको भनाई छ। प्रहरीले उनीहरुलाई पक्राउ गरी थप अनुसन्धान गरिरहेको जनाएको छ ।
विद्यालयमा चकचक गरेको भन्दै शिक्षकले कुटे छ वर्षीय बालक,"शिक्षकको कुटाइबाट बालकको पिठ्यू, हात तथा घाँटीमा चोट लागेको छ । मिथिला नगरपालिका ढल्केबर बजार स्थायी घर भइ न्यू होराइजन इङ्गलिस बोर्डिङ स्कुल कक्षा १ मा पढ्दै गरेका सुजल कुशवाहालाई शिक्षकले निर्घात कुटपिट गरेका हुन्। जनकपुरधाम : धनुषाको मिथिला नगरपालिका स्थित न्यू होराइजन इङ्गलिस बोर्डिङ स्कुलमा एक छ वर्षीय बालक निर्घात कुटिएका छन् । धनुषाको मिथिला नगरपालिका बेङ्गाडाबर स्थित स्कुलमा बालकले चकचक गरेको भन्दै स्कुलका शिक्षकले मरनासन्न हुने गरी कुटपिट गरेका हुन्। शिक्षकको कुटाइबाट बालकको पिठ्यू, हात तथा घाँटीमा चोट लागेको छ । मिथिला नगरपालिका ढल्केबर बजार स्थायी घर भइ न्यू होराइजन इङ्गलिस बोर्डिङ स्कुल कक्षा १ मा पढ्दै गरेका सुजल कुशवाहालाई शिक्षकले निर्घात कुटपिट गरेका हुन्। सोमबार बिहान करिब ९ बजेको समयमा स्कुलमा बच्चाहरुले चकचक गरेको भन्दै शिक्षक मोहन महतोले निर्घात कुटेका अभिभावक ओम विक्रम कुशवाहाले अन्नपूर्णलाई जानकारी दिए । बालकलाई उद्धृत गर्दै अभिभावक ओमविक्रम कुशवाहाले भने, अझै चकचक गर्छस्, किन चकचक गरेको, अझै बदमासी गर्छस् । बदमासी गरिस् भने यसरी नै पिटाई खान्छस् भन्दै शिक्षक मोहन महतोले लाठीले हिर्काएका हुन्।' यसरी कलिला बालबालिकालाई हिर्काउनु शैक्षिक मर्यार्दा विपरित भएको कुशवाहाको भनाइ छ। यसरी साना अबोध बालकलाई यसरी मरणासन्न हुने गरी कुट्ने हो । यति साना बच्चालाई यसरी कुट्यो भने अर्को दिन स्कुल कसरी पठाउनु,कुशवाहाले ६ वर्षीय अवोध बालक कुट्नेलाई कारवाही माग गर्दै भने, स्कुलमा बच्चाले कचकच गर्यो भन्दै कुट्न पाइन्छ? स्कुलमा हामी बच्चालाई केही सिक्न पठाउँछौं अनि हाम्रो बच्चलाई यसरी पिटेर पठाउने कहाँको न्याय हो ? न्यू होराईजन ईङ्गलिस बोर्डिङ स्कुल मिथिला नगरपालिकाकी उपमेयर सुनिता सिंह बुढाथोकी हो ।"
खोलामा फोहोर फाल्नेलाई जरिवाना,"बेनी : बेनी नगरपालिका७ स्थित कालीगण्डकी र म्याग्दी नदी तथा सार्वजनिकस्थलमा फोहोर फाल्नेलाई जरिवाना तिराउन थालिएको छ। ७ नं वडा कार्यालयले वडा भेलाबाट भएको निर्णयअनुसार खोलामा फोहोर फाल्नेलाई जरिवाना तिराउने नियम बनाएको हो। जिल्ला सदरमुकाम रहेको बेनी बजारको उक्त वडा भएर बग्ने म्याग्दी र कालीगण्डकी नदीको दोभान पनि छ। धार्मिक एवम् पर्यटकीय महत्वको कालीगण्डकी र म्याग्दी नदीको जैविक विविधता संरक्षण एवम् प्रदूषण न्यूनीकरण गर्न फोहोर फाल्नेलाई जरिवाना तिराउने नियम बनाइएको वडाध्यक्ष रमेश श्रेष्ठले जानकारी दिए। 'नगरपालिकाले घरघरमा गाडी पठाएर कुहिने र नकुहिने फोहोर विभाजन गरेर सङ्कलन गर्ने व्यवस्था मिलाए पनि अटेरी गरेर खोलामा फोहोर फाल्ने समस्या रहेकाले त्यसलाई हटाउन वडा भेलाबाट जरिवाना तिराउने नियम बनाएका हौ,' उनले भने, 'फोहोर फाल्ने व्यक्ति र सम्बन्धित घरधनीलाई जरिवाना तथा सूचना दिनेलाई पुरस्कारको व्यवस्था गरेका छौँ।' फोहोर फाल्ने भाडावालालाई पहिलोपटक एक हजार र दोस्रो पटक दुई हजार, घरधनीलाई पहिलो पटक दुई हजार र दोस्रो पटक चार हजार जरिवाना तोकिएको छ। तेस्रो पटक पनि फोहोर फालेको भेटिएमा घरधनीलाई छ महिना वडाले दिने सुविधा रोक्का राख्ने नियम बनाएर बेनी बजारको सार्वजनिक स्थलमा टाँसिएको छ। सूचना दिने व्यक्तिलाई जरिवानाको ५० प्रतिशत रकम पुरस्कार दिने पनि व्यवस्था मिलाइएको छ। हिन्दू धर्मावलम्बीहरुले भगवान् विष्णुका रूपमा पूजा गर्ने शालग्रामको शिला पाइने विश्वको एकमात्र कालीगण्डकी नदीमा सिधै फोहोर फालिँदा प्रदूषणको चपेटामा पर्दै आएको थियो। कालीगण्डकी नदीमा स्नान गर्ने भक्तजन तथा जलयात्रा गर्ने पर्यटकहरु फोहोर तथा प्रदूषणका कारण पीडित भएका थिए। वडा कार्यालयले बर्खामा कालीगण्डकी र म्याग्दी नदीले बगाएर ल्याउने दाउरा सङ्कलन गरी विपन्न परिवारको दाहसंस्कारमा निःशुल्क उपलब्ध गराउने व्यवस्था मिलाएको छ।"
"सडकमा बेवारिसे भेटियो चार महिने शिशु, बारा प्रहरीद्वारा उद्धार",सिमराः बारा र रौतहटको सिमानामा पर्ने धन्सार पुल नजिकको सडकमा मंगलबार बेवारिसे भेटिएको चार महिने शिशुलाई प्रहरीले उद्धार गरी अस्पताल लगेको छ। इलाका प्रहरी कार्यालय निजगढको प्रहरीले टोलीले सडक छेउमा फेला परेको शिशुलाई उद्धार गरेर कलैयास्थित अस्पताल लगेको हो। सडक छेउमा बालकलाई बेवारिसे अवस्थामा देखेपछि यात्रुले प्रहरीलाई खबर गरेका थिए। यात्रुको सूचना पाएलगत्तै पुगेको प्रहरी टोलीले शिशुलाई उद्धार गरेर अस्पताल लगेको बाराका प्रहरी उपरीक्षक होबिन्द्र बोगटीले जानकारी दिए। शिशुलाई कलैयास्थित प्रादेशिक अस्पतालमा चिकित्सकको निगरानीमा राखिएको छ। प्रहरी उपरीक्षक बोगटीले शिशुलाई सडकमा छोड्ने व्यक्तिको खोजी भइरहेको जानकारी दिए। बोगटीका अनुसार शिशु फेला परेको घटना सार्वजनिक भएलगत्तै अभिभावकत्व लिनका लागि केही व्यक्तिले चासो देखाएका छन्। पहिला अभिभावकको खोजी गरिने र अभिभावकको अवस्था पत्ता नलागेमा शिशुको पालनपोषण गर्न सक्ने व्यक्तिलाई कानुनी प्रक्रिया पूरा गरी दिइने बताए।
आज यी प्रदेशमा हुनेछ मेघ गर्जनचट्याङसहित भारी वर्षा,"कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको महाशाखाले जनएको छ। काठमाडौं : आज देशमा मनसुनी वायुको प्रभाव कायमै रहने भएकोले देशभर आंशिकदेखि सामान्य बदली रहने मौसम पूर्वानुमान महाशाखाले जनाएको छ। महाशाखाका अनुसार कोशी, बागमती, गण्डकी, लुम्बिनी र कर्णाली प्रदेशका केही स्थानहरूमा तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको महाशाखाले जनएको छ। आज राति देशभर आंशिकदेखि सामान्य बदली रहनेछ। कोशी, बागमती, गण्डकी र लुम्बिनी प्रदेशका केही स्थानहरुमा तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
उडान सुरक्षासम्बन्धी व्यवस्थामा कडाइ गर्दै प्राधिकरण,"काठमाडौं : मुलुकको हवाई सुरक्षा अभिवृद्धिका लागि नेपाल नागरिक उड्डयन प्राधिकरणले उडान सुरक्षासम्बन्धी व्यवस्थामा कडाइ गर्ने भएको छ। यसका लागि प्राधिकरणको उड्डयन सेवा निर्देशनालयले मनसुनको समयमा हवाई उडान सुरक्षा सर्तकता अपनाउने लगायत विविध उड्डयन सेवा सुधार र कार्यप्रणालीको योजना ल्याएको हो। निर्देशनालयका उपमहानिर्देशक प्रेमनाथ ठाकुरको उपस्थितिमा प्राधिकरणकै उड्डयन तथा हवाई सुरक्षा नियमन निर्देशनालयका उपमहानिर्देशक नविना कर्माचार्य लगायत विभागीय प्रमुखहरुको बैठकले उडान सुरक्षासम्बन्धी व्यवस्था कडाइका साथ लागू गर्ने निष्कर्ष निकालेको छ। नागरिक उड्डयन नियमावली २०५८ को व्यवस्था कडाइका साथ लागू गर्न उ ड्डयन तथा हवाई सुरक्षा नियमन निर्देशनालयमार्फत सञ्चालनमा रहेका विभिन्न एयरलाइन्सलाई पत्राचार गर्ने निर्णय गरियो गरिएको प्राधिकरणले जनाएको छ। प्राधिकरणका प्रवक्ता जगन्नाथ निरौलाका अनुसार हवाई यातायात विभागले उडान तालिका स्वीकृत गर्दा उडान हुने विमानस्थलको अपरेशन वायुसेवा कम्पनीको उडान तालिका स्वीकृत गर्ने निर्णय भएको छ। त्यस्तै आन्तरिक विमानस्थल तथा व्यवस्थापन निर्देशिका, २०७९ मा विभिन्न विमानस्थलमा निर्धारण गरिएको अपरेशन आवरको समय भन्दा अघिपछि विशेष गरी जुलाई, अगष्ट र सेप्टेम्बरसम्म अतिरिक्त समय उडान सञ्चालन गर्न अनुमति नदिने निर्णय गरिएको छ। आन्तरिक विमानस्थलले अपरेशन आवरभित्र बसी अपरेशनसम्बन्धी कार्य मौसम चुस्त रुपमा गरेनगरेको अनुगमन गर्ने कार्य आन्तरिक विमानस्थलले गर्ने जनाइएको छ। उल्लेखित निर्णय प्राधिकरणका महानिर्देशकबाट स्वीकृत गराई कार्यान्वयनमा ल्याइने प्राधिकरणको भनाइ छ।"
कर्णालीमा विस्तार हुँदै फलफूल खेती,"सुर्खेत : कर्णालीमा फलफूल खेतीलाई विस्तार गर्न थालिएको छ। यसका लागि प्रदेशका सुर्खेत बाहेकका नौ वटा जिल्ला छनौट गरिएको छ। प्रदेशका नौ वटा जिल्लामा रहेका २० वटा स्थानीय तहमा स्याउ, सुन्तला, ओखरजस्ता फलफूल खेतीको विस्तार थालिएको हो। किसानको आम्दानी वृद्धि गर्नका लागि नौ वटा जिल्लामा फलफूल खेती विस्तार गर्न लागिएको हो। यो कार्यक्रमबाट प्रदेशमा फलफूलको उत्पादन बढ्ने र यसले किसानको जीवनस्तरमा पनि सुधार आउने अपेक्षा गरिएको छ। पहाडी क्षेत्र काष्ठफल तथा फलफूल विकास आयोजनामार्फत फलफूल खेती विस्तार गर्न थालिएको हो। पहाडी क्षेत्र काष्ठफल तथा फलफूल विकास आयोजना कार्यान्वयन इकाई सुर्खेतले कर्णालीका २० वटा पालिकामा यो कार्यक्रम सञ्चालन हुने जनाएको छ। हाल कृषि विकास निर्देशनालयमा आयोजना कार्यान्वयन इकाई स्थापना गरिएको छ। आयोजनाका व्यवस्थापक एवं कृषि विकास निर्देशक चित्रबहादुर रोकायाले मुख्यगरी स्याउ, सुन्तला, ओखर, पिकानट्स र बदाम खेती विस्तार गरिने बताए। उनले भने,कर्णालीमा फलफूलको सम्भावना धेरै छ, अहिले पनि किसानले फलफूलबाटै जीविकोपार्जन गर्दै आएका छन्। तर अब हामीले यसलाई थप विस्तार र व्यवसायीक बनाउने छौं, प्रदेशका नौ वटा जिल्लामा अब फलफूल खेतीलाई विस्तार गर्दैछौं। अब प्रदेशमा स्याउ एकहजार ४५० हेक्टर, सुन्तला ३५० हेक्टर, ओखर ६ सय हेक्टर, पिकानट्स एकसय हेक्टर र बदाम खेतीलाई एकसय हेक्टर क्षेत्रफलमा विस्तार गरिनेछ। उनका अनुसार साविक कर्णालीका जुम्ला, डोल्पा, हुम्ला, मुगु र कालिकोटमा स्याउ र ओखर खेती विस्तार हुनेछ। यस्तै दैलेख, जाजरकोट, सल्यान र रुकुमपश्चिममा भने सुन्तला, बदाम र पिकानट्स खेती विस्तार हुनेछ। काष्ठफल र फूलफूलको क्षेत्रमा मात्र केन्द्रीय परियोजना भएकोले कर्णालीमा यस खेतीको विस्तार, उत्पादन र बजारीकरण बढाउने लक्ष्य लिइएको छ। यस खेतीका लागि निजी, सहकारी र ठूला कम्पनीहरुले सहकार्य गर्नुपर्नेछ। खेतीका लागि कम्तीमा चार रोपनी जग्गा अनिवार्य हुनुपर्ने बाध्यकारी नियम छ। सहुलियतपूर्ण ऋण, आंशिक अनुदान, समपूरक अनुदानमार्फत फलफूल खेतीमा लगानी गर्न सकिने आयोजना व्यवस्थापक रोकायाले जानकारी दिए। कर्णालीमा रुकुमपश्चिमको बाफीकोट, मुसीकोट, सानीभेरी, सल्यानको डोरचौर र शारदा, जाजरकोटको छेडागाट र जुनीचाँदे, दैलेखको आठवीस, नारायण र चामुण्डा विन्द्रासैनी, कालीकोटको शुभकालिका र नरहरिनाथ, जुम्लाको हिमा, सिंजा र कनकासुन्दरी, मुगुको खत्याड र सोरु, हुम्लाको ताँजाकोट र अदानचुली तथा डोल्पाको मुड्केचुलामा फलफूल खेती विस्तार हुनेछ। आयोजना व्यवस्थापक रोकायले इकाई कार्यालयबाट ५० लाख रुपैयाँ सम्मको लगानीको निर्णय गर्न सक्ने र त्योभन्दा माथि भए केन्द्रीय इकाईमा पठाइने बताए। यो कार्यक्रम सन् २०२९ सम्म लागू हुनेछ। सुरुको चरणम जानकारी, दोस्रो चरणमा उत्पादन र विस्तार तथा तेस्रो चरणमा बजारीकरण गरिनेछ। कर्णालीमा यो कार्यक्रम लाभदायक भएका कारण आयोजनाबाट थप क्षेत्रमा फलफूल खेतीको विस्तार हुने बताइएको छ। यसबाट उत्पादन बढ्ने र किसानहरुको आम्दानी पनि वृद्धि गर्न सकिने विश्वास गरिएको व्यवस्थापक रोकायले बताए। कर्णालीका नौ जिल्लासहित देशका ३४ जिल्लाका एकसय वटा स्थानीय तहमा १० वटा फलफूलमा यो परियोजना केन्द्रित रहेको छ। परियोजनाले सुन्तला, जुनार, कागती, स्याउ, ओखर, किवी, एभोकाडो, पिनाकट, कागती र बदामको खेती विस्तार गर्नेछ। देशका ३४ जिल्लामा हुने यी फलफूलको खेती १० हजार हेक्टर क्षेत्रफलमा विस्तार हुने र त्यसमा ३० हजार किसानको सहभागिता गराइने छ। यो कार्यक्रम एसियाली विकास बैंकको सहुलियतपूर्ण ऋण तथा अनुदानबाट सञ्चालित हुनेछ।"
झापामा पिकअपले मोटरसाइकललाई ठक्कर दिंदा एक जनाको मृत्यु,प्रहरीका अनुसार सोमबार राति साढे ८ बजे कनकाई४ त्रिवेणी चौकस्थित भित्री सडक खण्डमा दक्षिणबाट उत्तरतर्फ जाँदै गरेको नम्बर नखुलेको पिकअपले मे ३ प ७०७९ नम्बरको मोटरसाइकललाई ठक्कर दिँदा दुर्घटना भएको थियो । झापा : झापाको कनकाईमा गएराति योद्धा पिकअप गाडीले मोटरसाइकललाई ठक्कर दिँदा एक जनाको मृत्यु भएको छ । मृत्यु हुनेमा कनकाई नगरपालिका ४ कोटीहोम निवासी ३५ वर्षीय शम्भु लिम्बू रहेका जिल्ला प्रहरी कार्यालय झापाले जनाएको छ । प्रहरीका अनुसार सोमबार राति साढे ८ बजे कनकाई४ त्रिवेणी चौकस्थित भित्री सडक खण्डमा दक्षिणबाट उत्तरतर्फ जाँदै गरेको नम्बर नखुलेको पिकअपले मे ३ प ७०७९ नम्बरको मोटरसाइकललाई ठक्कर दिँदा दुर्घटना भएको थियो । दुर्घटनामा परी मोटरसाइकलको पछाडि सवार घाइते लिम्बूको उपचारका क्रममा बिर्तामोडस्थित बिर्ता सिटी हस्पिटलमा मृत्यु भएको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । मोटरसाइकल चालक कनकाई ४ बस्ने सागर लिम्बू घाइते भएको र उनको सोही अस्पतालमा उपचार भइरहेको प्रहरीले जनाएको छ । ठक्कर दिने योद्धा पिकअपको खोजी कार्य भइरहेको डीएसपी रिजालले बताए ।
विश्व बैंकले नेपालमा स्वास्थ्य सुधारका लागि गरेको सहयोगलाई निरन्तरता दिने,"निर्देशक जेरभोसले नेपालको स्वास्थ्य प्रणाली सुधारका लागि विश्व बैंकले सहकार्य गर्न पाउँदा खुसी व्यक्त गर्दै कोभिड१९ महामारीको बेलाजस्ते अन्य महामारी तथा स्वास्थ्य क्षेत्रको गुणस्तर अभिवृद्धिका लागि सहयोग निरन्तर जारी रहेने विश्वास व्यक्त गरे। काठमाडौं :नेपालको स्वास्थ्य प्रणालीको सुधारका लागि विश्व बैंकले आफ्नो सहयोगलाई निरन्तरता दिने भएको छ । विश्व बैंकका देशीय निर्देशक फारिस हादाद जेरभोसले आज स्वास्थ्य तथा जनसङ्ख्यामन्त्री मोहनबहादुर बस्नेतसँग भेटवार्ता गरी उक्त प्रतिबद्धता जनाएका हुन्। सो अवसरमा स्वास्थ्यमन्त्री बस्नेतले नेपालको स्वास्थ्यलगायत क्षेत्रमा विश्व बैंकले गरिरहेको विभिन्न सहयोगको सराहना गर्दै आगामी दिनमा थप आर्थिक तथा प्राविधिक सहयोग गर्न आग्रह गरे । विश्व बैंकका देशीय निर्देशक जेरभोसले स्वास्थ्य क्षेत्रमा निरन्तर सहयोग गर्दै आइरहेकामा आगामी पाँच वर्षका लागि स्वास्थ्य क्षेत्रमा सहयोग गर्न एक सय मिलियन डलर ऋण सहायता तथा तीन दशमलव ८४ मिलियन ग्रान्ड दिने र उक्त विषय मन्त्रिपरिषद्बाट स्वीकृत गर्ने क्रममा रहेको जानकारी गराए। निर्देशक जेरभोसले नेपालको स्वास्थ्य प्रणाली सुधारका लागि विश्व बैंकले सहकार्य गर्न पाउँदा खुसी व्यक्त गर्दै कोभिड१९ महामारीको बेलाजस्ते अन्य महामारी तथा स्वास्थ्य क्षेत्रको गुणस्तर अभिवृद्धिका लागि सहयोग निरन्तर जारी रहेने विश्वास व्यक्त गरे। विश्व बैंकले कोभिड१९ महामारीका बेला पनि विभिन्न सहयोग गरेको थियो । विशेषगरी कोभिड१९ विरुद्धको खोप अनुदानको रुपमा स्वास्थ्य मन्त्रालयलाई दिएको थियो । मन्त्री बस्नेतले कोभिड१९ महामारीका बेला विश्व बैंकबाट प्राप्त सहयोग रकम केही बचेको र उक्त रकम स्वास्थ्य मन्त्रालयले नै खर्च गर्नेगरी आवश्यक प्रक्रिया अघि बढाइएको जानकारी दिए । कोरोनाका बेला खर्च गर्न उपलब्ध भएको मध्ये बचेको रकम अर्थमन्त्रालयमा पठाइएको थियो । उक्त रकम स्वास्थ्यमन्त्रालयले नै खर्च गरोस् भन्ने विश्व बैंकको धारणा रहेको मन्त्री बस्नेतले जानकारी दिए । 'विश्व बैंकको पनि बचेको पैसा स्वास्थ्य मन्त्रालयले खर्च गरोस् भन्ने छ । यसबारे प्रक्रिया अगाडि बढाइएको छ', उनले भने । अहिले डेङ्गु लगायतका महामारी फैलनसक्ने सम्भावना रहेको र अन्य क्षेत्रमा पनि खर्च गर्नुपर्ने भएकाले उक्त रकम मन्त्रालयमै ल्याउन लागिएको मन्त्री बस्नेतको भनाइ छ । उनका अनुसार कोरोना महामारीको समयमा खर्च गर्नका लागि आएकोमध्ये बचेको रकम करिब रु एक अर्ब रहेको छ । मन्त्रालयको बजेटको आकार घटेको छ । अहिले २० प्रतिशत बजेट कटौती भएको छ । सुर्तिजन्य पदार्थमा उठेको वार्षिक रु छ अर्बमध्ये रु ४० करोड मात्रै मन्त्रालयले पाएको मन्त्री बस्नेतले बताए । उनले भने, 'सूर्तीजन्य पदार्थको उठेको रकम पनि अर्थमन्त्रालयमा रहेको र अर्कोतर्फ कोरोनाका बेलामा खर्च गर्ने भनेर प्राप्त भएको पैसा पनि अर्थमै पुगेको छ । कर्मचारी अभावले दुर्गम क्षेत्रमा स्वास्थ्यकर्मी पुयाउन नसकिरहेको अवस्थामा थप दरबन्दी सिर्जना गर्नका लागि सो रकम खर्चहोस् भन्ने हो ।' मन्त्री बस्नेतले स्वास्थ्य रणनीति र वित्त रणनीति पास भएर काम गर्ने वातावरण बनेको उल्लेख गर्दै यसमा जति पैसा हुनसक्छ सोही अनुसारको रणनीतिक कार्ययोजना अघि बढाइने उल्लेख गरे। स्वास्थ्य मन्त्रालयले उक्त रकम खर्च गर्नका लागि अर्थमन्त्रालयमा आवश्यक प्रक्रिया अगाडि बढाएको र यो छिट्टै मन्त्रिपरिषद्बाट पारित हुने मन्त्रालयको विश्वास छ ।"
पशुपन्छी रोग अन्वेषण प्रयोगशाला आफैं बिरामी,"पोखरा : पशुपन्छी रोग अन्वेषण प्रयोगशाला पोखराको नियमित काम रोकिँदा किसान समस्यामा परेका छन्। पशु स्वास्थ्य, क्वारेन्टाइन, अस्पताल, प्रयोगशाला, भ्याक्सिन उत्पादन प्रयोगशालाहरू प्रदेशमा हस्तान्तरण गर्ने संघ सरकारको बजेट भाषणमा भनिएअनुसार अनुसूचिमा पर्यो तर, बजेट भने संघ र प्रदेश कुनै पनि सरकारबाट नछुट्याउँदा यो समस्या आएको हो। आर्थिक वर्षको बजेटमा संघीयअन्तर्गत रहेका २२ वटा कार्यालयलाई संघीय बजेटले पुनर्संरचना र प्रदेशमा हस्तान्तरण गर्ने भनिएको थियो। क्वारेन्टाइन कार्यालयहरू मर्ज गर्ने र यी विषय ६ महिनाभित्र टुंगो लगाउने भनियो। संघ सरकारले बजेट काट्ने, प्रदेशमा हस्तान्तरण नै नभएको अवस्थामा शून्य बजेटका कारण कार्यालयको नियमित काम नै रोकिएको पशुपन्छी रोग अन्वेषण प्रयोगशाला पोखराका सूचना अधिकारी गणेश केसीले बताए। बजेट नै नभएपछि दायित्व सिर्जना हुन्छ। दायित्व सिर्जना हुने काम नगर्न सरकारले नै भनेको छ। यति बेला कार्यालयको अस्थित्व नै नदेखिएको कर्मचारी बताउँछन्। यति बेला कार्यालय प्रदेशमा हस्तान्तरण भइसकेको छैन। संघले प्रदेशमा हस्तान्तरण गर्ने भन्दै बजेट नै नछुट्याएपछि यो समस्या देखिएको पशुपन्छी रोग अन्वेषण प्रयोगशाला पोखराका कार्यालय प्रमुख किरण पाण्डेले बताए। यही समस्याका कारण पछिल्लो समयमा किसानलाई सेवा दिन पनि नसकिएको उनले सुनाए। कार्यालयले अर्थ मन्त्रालय र कृषि तथा पशुपन्छी विकास मन्त्रालयले भनेको शिलिङअनुसार बजेट बनाएर पठाएको थियो। आर्थिक वर्ष २०७९२०८० मा कार्यालयको बजेट २ करोड ६४ लाख थियो। ३२ लाख संघ सरकारले पछि काटेको थियो। प्रस्तावित पहिलेकै सिलिङअनुसार अर्थ मन्त्रालय र कृषि तथा पशुपन्छी विकास मन्त्रालयले भनेकोले त्यसैअनुसार बजेट माग गरिएको थियो। तर, संघ सरकारले रोक्ने र प्रदेशमा हस्तान्तरण नभइसकेको अवस्थाका कारण चालु आर्थिक वर्षमा अहिलेसम्म शून्य बजेट रहेकाले समस्या आएको डा केसीले सुनाए। प्रदेशमा जान हस्तान्तरणको प्रक्रिया नै पुरा भएको छैन। संघीय सरकारको दायित्व घटाउने उद्देश्य अर्थ मन्त्रालयको बजेटमा देखिन्छ। यसैअनुसार संघ सरकारले बजेट नै छुट्याएको छैन। यसै कारण कार्यालयका कर्मचारी यति बेला अन्योलमा छन्। पशुपन्छी रोग अन्वेषण प्रयोगशाला पोखरामा दैनिक १५२० वटा पोष्टमार्टम हुन्छ। धेरै कुखुरा, बाख्रा, बंगुर, कुकुरको पोष्टमार्टमका लागि आउने गरेको उनले सुनाए। दूध, रगत, पिसाव परीक्षण, जीवाणु कल्चरलगायतको टेष्ट गर्न किसान मात्र होइन भेटेनिरी अस्पताल, स्थानीय निकायको पशु सेवा शाखाबाट पनि सेवाग्राही आउँछन्। सुरुमा लम्पीको डाइग्नोसिस यसै कार्यालयले गरेको थियो। बंगुरमा अफ्रिकन स्वाइन फिभरको समस्या देखिएको छ। अफ्रिकन स्वाइन फिभरको समस्याबाट कास्कीमा मात्र १७ हजारभन्दा बढी बँगुर मरेको बताइएको छ। पशुपन्छी रोग अन्वेषण प्रयोगशाला पोखराले १ सय २० भन्दा बढी बंगुरको टेष्ट गरेको बताइएको छ। यो भाइरस एकपटक लागेपछि बंगुर बाँच्ने सम्भावना नै नहुने अवस्था हुन्छ। पशुबाट मानिसमा सर्ने रोगको डाइग्नोसिस पनि पशुपन्छी रोग अन्वेषण प्रयोगशाला पोखराले गर्ने गर्छ। पशुबाट मानिसमा सर्ने रेबिज, ब्रुसेलोसिस जस्ता समस्या पनि छन्। तनहुँमा एक महिनामा ४ वटा रेबिजको केस आएको डा केसीले जानकारी दिए। कुखुरा, बाख्रा र भैंसीमा रेबिज देखिएको हो। ती पशुसँग सम्पर्कमा रहेका १५२० जनालाई खोप लगाउन भनिएको पनि डा केसीले सुनाए। एक जनालाई टेकु अस्पताल नै पठाउनु पर्ने अवस्था आएको बताइएको छ। पशुबाट सर्ने रोगहरूको डइग्नोसीस गर्नुपर्ने अवस्था छ। कहाँबाट सर्यो खोज्नु पर्ने देखिन्छ। तर, बजेटका कारण कार्यालयले नियमित गर्नुपर्ने काम पनि गर्न नसक्ने अवस्थामा पुगेको डा केसीले सुनाए। यतिबेला रगत परीक्षण गर्ने रसायन, किट टेस्ट गर्नेलगायतका सामग्री सकिएको डाकेसीले बताए। एप्रोन, पन्जा, मास्क पनि सकिने अवस्थामा रहेको उनले सुनाए। तर, रसायन, रिएजेन्ट, किट्स सकिएकाले स्याम्पल ल्याएर प्रयोगशालामा परीक्षण गर्ने अवस्था भने नरहेको उनले सुनाए। त्यसैले चौपायाको रगत परीक्षण र कल्चरको काम पनि रोकिएको उनले बताए। आइतबार भैंसीमा बाँझोपन भएको समस्या लिएर तनहुँको म्याग्देबाट किसान आएका थिए। बाँझोपनको परीक्षण (बायो केमिकल टेष्ट) गरी रिपोर्ट किसानलाई दिनु पर्ने थियो। त्यसपछि किसानले आफ्नो पशुमा बाँझोपन भएको प्रमाणित भएको अवस्थामा इन्स्योरेन्सबाट ५० प्रतिशत राहत पाउँथे। तर, परीक्षण हुन नसकेको डा केसीले जनाए। यसका साथै रोग नियन्त्रणका कार्यक्रमअन्तर्गत खोरेत, पीपीआर, बर्डफ्लु नियमित निगरानी गर्नुपर्ने हुन्छ। बजेट नहुँदा रोगको निगरानी, अन्वेशण र नियन्त्रणको काम नै रोकिएको छ। पशुबाट मानिसमा रोग सर्नसक्ने र पशुमै जटिल किसिमका सरुवा रोग भइहाले झन् समस्या उत्पन्न हुन सक्ने पनि उनले बताए।"
डोजरसहित बालुवाटारमा विरोध प्रदर्शनमा उत्रिए निर्माण व्यवसायी,"काठमाडौं : विभिन्न माग राख्दै आन्दोलनरत निर्माण व्यवसायीहरुले डोजरसहित बालुवाटारमा प्रदर्शन गरेका छन् । निर्माण कार्यको भुक्तानी हुनुपर्ने, सबै आयोजनाहरूको एकमुष्ट म्याद थप हुनुपर्नेलगायतका ९ बुँदे माग राख्दै नेपाल निर्माण व्यवसायी महासंघले मंगलबार प्रधानमन्त्री निवास बालुवाटारमा डोजरसहित प्रदर्शन गरेका हुन् । अत्यधिक र अप्रत्याशित रुपले भएको मूल्यवृद्धिलाई सम्बोधन हुने गरी मूल्य समायोजन गरिनुपर्ने,अन्योलग्रस्त र बजेट नभइ काम हुन नसक्ने रुग्ण आयोजनाहरु एवं काबु बाहिरका निर्माण कार्य सुविस्ताको आधारमा अन्त्य गर्नुपर्ने महासंघको माग छ । उपभोक्ता समितिबाट निर्माण कार्य गर्ने व्यवस्था खारेज गरिनुपर्ने र पूर्वाधारसँग सम्बन्धित सार्वजनिक खरिद ऐन,नियम व्यवसायीमैत्री हुनुपर्ने उनीहरुको माग छ । यसअघि सोमबार पनि उनीहरूले बालुवाटारमा विरोध प्रर्दशन गरेका थिए।"
भन्सार छलेको कन्टेनर छानबिन गर्दै राजस्व,"झापा : झापाको काँकडभिट्टास्थित मेची भन्सार कार्यालय भित्रबाट लाखौं राजस्व छलेको आशंकामा प्रहरीले सामानसहित नियन्त्रणमा लिएको कन्टेनरमाथि राजस्व अनुसन्धान कार्यालय इटहरीले छानबिन सुरु गरेको जनाइएको छ। जिल्ला प्रहरी कार्यालय झापा र इलाका प्रहरी कार्यालय कांकडभिट्टाको संयुक्त टोलीले साउन १२ गते शुक्रबार बेलुका मेचीनगर६ स्थित फाइरिङ चोकमा पार्किङ गरी राखिएको ना ६ ख ४९०२ नम्बरको कन्टेनरलाई नियन्त्रणमा लिएको थियो। मेची भन्सार परिसरबाट विभिन्न सामान लोड गरी बाहिरिएको कन्टेनरभित्र राजश्व छलेको लाखौं सामान रहेको विशेष सूचनाका आधारमा प्रहरीले कन्टेनर नियन्त्रणमा लिएको थियो। कन्टेनरभित्र भन्सारमा राजश्व तिरेको भन्दा बढी परिमाणको सामान फेला परेपछि आवश्यक कारबाहीका लागि शनिबार राजस्व अनुसन्धान कार्यालय इटहरीमा बुझाइदिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीले बरामदी मुचुल्कासहित पठाएको सामानसहितको कन्टेनर कार्यालयभित्रै राखिएको राजश्व अनुसन्धान कार्यालयका प्रमुख सुरेश आचार्यले जानकारी दिए। सामानको धनी सम्पर्कमा आइसकेको छ, अहिले प्रारम्भिक अनुसन्धानमै छौं, राजस्व प्रमुख आचार्यले भने, कन्टेनरभित्रै सामान छ, हामीले कन्टेनर खोलेका छैनौं, प्रक्रिया पूरा गरी सामान हेर्ने छौं। प्रहरीको बरामदी मुचुल्का र भन्सार प्रज्ञापनपत्र दुवै केलाएर छानबिन गर्ने बताउँदै उनले भने, छानबिन गरीसकेपछि मात्र थप कुरा भन्न मिल्छ। अहिले नै केही भन्ने अवस्था नभएको उनको भनाइ छ।"
"हराएका २१ बाइक,स्कुटर धनीलाई फिर्ता","रामशाहपथस्थित काठमाडौँ उपत्यका ट्राफिक प्रहरी कार्यालयमा सोमबार एक कार्यक्रम गरी प्रवक्ता प्रहरी वरिष्ठ उपरीक्षक राजेन्द्रप्रसाद भट्टले १३ मोटरसाइकल र आठवटा स्कुटर धनीलाई हस्तान्तरण गरेका हुन्। काठमाडौं : विभिन्न मितिमा हराएका २१ दुई पाङ्ग्रे सवारीसाधन खोजी गरी काठमाडौं उपत्यका ट्राफिक प्रहरी कार्यालयले धनीलाई हस्तान्तरण गरेको छ । रामशाहपथस्थित काठमाडौँ उपत्यका ट्राफिक प्रहरी कार्यालयमा सोमबार एक कार्यक्रम गरी प्रवक्ता प्रहरी वरिष्ठ उपरीक्षक राजेन्द्रप्रसाद भट्टले १३ मोटरसाइकल र आठवटा स्कुटर धनीलाई हस्तान्तरण गरेका हुन्। साउन महिनामा २९ वटा सवारीसाधन धनीलाई जिम्मा लगाइसकेको प्रहरी वरिष्ठ उपरीक्षक भट्टले बताए। यस्तै चोरीको मोटरसाइकलसहित साउन १२ गते काठमाडौंको तारकेश्वर नगरपालिका५ गुम्बाबाट नियन्त्रणमा आएका एक जनालाई आवश्यक अनुसन्धान एवं कारबाहीका लागि प्रहरी वृत्त बालाजु पठाइएको छ । सवारीसाधन चोरी हुन तथा हराउनबाट जोगाउन आफ्नो सवारीसाधन सुरक्षित स्थानमा पार्किङ गर्ने, ह्वील लक, चेन लक, ह्यान्डिल लक, डिस्क लकलगायत सुरक्षा साइरन जडान गर्नुका साथै मानिसको आवतजावत नहुने एकान्त स्थानमा पार्किङ नगर्न अनुरोध गरिएको छ । सवारीसाधन हराएमा ट्राफिक प्रहरीको हटलाइन नम्बर १०३, नेपाल प्रहरीको हटलाइन नम्बर १०० मा फोन गर्न र नजिकको प्रहरी कार्यालयमा निवेदन दिन सकिने छ ।"
भत्ता बुझेर फर्किंदै गरेका वृद्धको मृत्यु,बैतडी : बैतडीमा वृद्ध भत्ता बुझेर घर फर्किंदै गरेका एक वृद्धको माटोमै मृत्यु भएको छ । पञ्चेश्वर गाउँपालिका ६ रोडी बस्ने ७१ वर्षीय धनसिंह भण्डारी वृद्ध भत्ता बुझेर घर फर्किने क्रममा बाटोमै मृत्यु भएको हो । वडा नं ३ र ४ को सिमानामा पर्ने गोगनपानी भन्ने स्थानमा मृत फेला परेका वडा नम्बर ६ का वडा अध्यक्ष रामसिंह पुजाराले जानकारी दिए । पञ्चेश्वर गाउँपालिकाको ३ स्थित कुलाउँको नविल बैंकबाट वृद्ध भत्ता बुझेर सोमबार घर फर्किएका भण्डारी साँझसम्म पनि घर नपुगेपछि खोजी भएको थियो । सोही क्रममा मंगलबार बिहान मृत अवस्थामा फेला परेको वडा अध्यक्ष पुजाराले बताए । वडा नं ६ को रोडीदवबाट नविल बैंक रहेको स्थान कुलाउसम्म करिब ५ घण्टाको पैदल दुरीमा रहेको वडा अध्यक्ष पुजाराले बताए । भण्डारीको टाउकोमा चोट लागेको अवस्थामा स्थानीयले देखेपछि प्रहरीलाई खबर गरेका थिए । प्रहरी घटनास्थलतर्फ गइरहेको जिल्ला प्रहरी कार्यालय बतडीले जनाएको छ ।
फर्पिङ जलविद्युत् केन्द्रलाई ऊर्जा संग्रहालय बनाइँदै,"काठमाडौं : नेपालको पहिलो र एसियाको दोस्रो जलविद्युत् आयोजना फर्पिङ जलविद्युत् केन्द्रलाई उर्जा संग्रहालयका रुपमा विकास गरिने भएको छ। नेपाल विद्युत् प्राधिकरणले पाँच सय किलोवाट जडित क्षमताको फर्पिङ जलविद्युत्लाई उर्जा संग्रहालय बनाउने भएको हो। यसका लागि प्राधिकरणले केन्द्रलाई पर्यटकीयस्थलका रुपमा विकास गर्न एनइए इञ्जिनियरिङ कम्पनीलाई परामर्शदाता नियुक्त गरी गुरुयोजना तयार गरिरहेको छ। ऐतिहासिक जलविद्यत् केन्द्रलाई पर्यटनसँग जोडेर पुराना संरचनाको जीर्णोद्धार र खाली रहेको जग्गामा नयाँ संरचना निर्माण गरिने प्राधिकरणको भनाइ छ। काठमाडौंको दक्षिणकाली नगरपालिकास्थित केन्द्रको जलाशय र विद्युत्गृह क्षेत्रमा रहेको जग्गामा हरियाली पार्क, रेस्टुराँ, पसल, जीप लाइन, पिकनिक स्पट, पुस्तकालय, बालउद्यानलगायतका संरचना निर्माण गरिने छन्। जलविद्युत् केन्द्रका संरचनालाई जीर्णोद्वार गरी संग्रहालयको रुपमा विकास गर्ने योजना छ। परामर्शदाताले तयार पारेको गुरुयोजना कार्यान्वयनका लागि करिब एक अर्ब लाग्ने अनुमान गरिएको छ। केन्द्रको स्वामित्वमा तीन सय २४ रोपनी जग्गा छ। पर्यटकीय संरचना निर्माणका लागि जलाशय क्षेत्रको ४६ रोपनी र विद्युत्गृह क्षेत्रको करिब एक सय ४६ रोपनी जग्गा प्रयोग गरिने छ। प्राधिकरणको ३८औँ वार्षिकोत्सवमा फर्पिङ जलविद्युत् केन्द्रको परिसरमा सोमबार आयोजित वृक्षरोपण कार्यक्रममा सहभागी हुन पुगेका ऊर्जा, जलस्रोत तथा सिँचाइमन्त्री शक्तिबहादुर बस्नेतलाई गुरुयोजनाका विषयमा जानकारी दिइएको थियो। मन्त्री बस्नेत, ऊर्जा, जलस्रोत तथा सिँचाइ मन्त्रालयका सचिव दिनेशकुमार घिमिरे, प्राधिकरणका कार्यकारी निर्देशक कुलमान घिसिङलगायतले केन्द्रको विद्युतृगृह लगायतका संरचनाको अवस्थाका बारेमा अवलोकन गरेका हुन्। मन्त्री बस्नेतले ऐतिहासिक महत्व बोकेको विद्युत् केन्द्रलाई संरक्षण गरी जलविद्युत् क्षेत्रका अध्येता, अनुसन्धानकर्ता तथा चासो राख्ने सबैलाई सन्दर्भस्थान र इतिहासलाई बुझ्ने बुझाउने ठाउँका रुपमा विकास गरिनु पर्ने बताए।"
पहिरोले अवरुद्ध सहिदमार्ग तीन दिनपछि सञ्चालनमा,"पहिराले मान्छे पैदल हिँड्ने बाटोसमेत थिएन । सहिदमार्ग, प्रहरी र स्थानीयवासीको सहयोगमा तीन दिनपछि अवरुद्ध सडक खुलाउन सफल भएको जिल्ला प्रहरी कार्यालय रुकुम (पूर्व) का प्रहरी नायब उपरीक्षक अन्जना श्रेष्ठले जानकारी दिए। रुकुम : रुकुम (पूर्व) स्थित अवरुद्ध सहिदमार्ग तीन दिनपछि सञ्चालन भएको छ । वर्षापछि रुकुम (पूर्व) को महत र रोल्पाको थबाङ बीचको विभिन्न ठाउँमा झरेको पहिराको कारण साउन १३ गतेदेखि अवरुद्ध सडक आजदेखि सञ्चालन भएको हो । लगातार वर्षाका कारण भूमे गाउँपालिका७वडाअन्तर्गत उख्लिबाङ र भूर्तिबाङ भन्ने ठाउँमा पहिरो झरेको थियो । पहिराले मान्छे पैदल हिँड्ने बाटोसमेत थिएन । सहिदमार्ग, प्रहरी र स्थानीयवासीको सहयोगमा तीन दिनपछि अवरुद्ध सडक खुलाउन सफल भएको जिल्ला प्रहरी कार्यालय रुकुम (पूर्व) का प्रहरी नायब उपरीक्षक अन्जना श्रेष्ठले जानकारी दिए। वर्षाका कारण मध्यपहाडी लोकमार्ग र सहिदमार्गसँगै अन्य सहायक मार्गहरुमा पहिरो झरेर समस्या बनाइरहेको छ । पहिरो जानेबित्तिकै समयमा जेसिबी, ब्रेकर नभेटिँदा तत्काल पहिरो पन्छाउने कार्यमा समस्या भइरहेको डिएसपी श्रेष्ठले बताए । उनका अनुसार सहिदमार्गमा पहिरो हटाउनका लागि सहिदमार्गकै एउटा जेसिबी छ । भूमे गाउँपालिकाको जेसिबी भने काँडाबगरमा झरेको पहिरो पन्छाउने क्रममा बिग्रिएको छ । मध्यपहाडीको भूमे साइडमा पहिरो हटाउन यती बिल्डर्सले सहयोग गरिरहेको छ । मध्यपहाडी लोकमार्गको काम गरेको कालिका कन्स्ट्रक्सनले भने कहिले जेसिबी बिग्रेको, कहिले ड्राइभर नभएको भन्दै आएको छ । सिस्ने गाउँपालिकाको रुकुमकोटखोपिचार सडकखण्डमा पनि पहिरो झरिरहेको डिएसपी श्रेष्ठले बताए । पुथा उत्तरगङ्गा गाउँपालिकाको हुकाममा पनि पहिरो झरेर सडक अवरुद्ध हुँदा यात्रुहरुले गाडी परिवर्तन गरेर यात्रा गर्दै आएको उनले बताए। काँक्रीबाट रिका लेख हुँदै क्युबाङ जाने बाटोमा पनि वर्षाको भेलका कारण बाटो चिराचिरा परेर यात्रा गर्न कठिन र जोखिम हुने गरेको छ । कतिपय सहायक मार्गहरु भने पहिराका कारण अवरुद्ध नै भइसकेका छन् । जसलाई तत्काल खुलाउन सम्भव नभएको स्थानीय तहले बताएका छन् । मध्यपहाडी लोकमार्गअन्तर्गत भूमे गाउँपालिकाको काँडा बगरमा भने एकतर्फी रुपमा आवागमन भइरहेको छ । साउन १२ गते बिहान ५ बजेतिर झरेको ठूलो पहिराको कारण आवागमनमा समस्या भइरहेको छ । सडकमा झरेको ठूलो ढुङ्गा फुटाउन सकिएको छैन । जिल्लामा उपलब्ध ब्रेकरले उक्त ढुङ्गा फुटाउन नसकिएको बताउँदै डिएसपी श्रेष्ठले आज रोल्पाको घर्तिगाउँबाट ठूलो ब्रेकर बोलाएको र उक्त ब्रेकरले ढुङ्गा फुटाए आवागमनमा सहज हुने बताए। पहिराको कारण जिल्लास्थित विभिन्न विद्यालयमा पनि क्षति पुगेको प्रहरीले बताएको छ । रासस"
बेनीजोमसोम र बेनीदरवाङ सडकमा पहिरोको जोखिम,"गलेश्वर : राष्ट्रिय गौरवको आयोजना मानिएको कालीगण्डकी करिडोरको बेनीजोमसोम र म्याग्दीको लाइफ लाइन भनिएको बेनीदरवाङ सडकमा बर्खा लाग्नेबित्तिकै यात्रु र सवारीसाधनलाई सधैँ सास्ती हुने गरेको छ। सामान्य वर्षा हुँदा पनि सडकमाथिबाट पहिरो खस्ने र सडक तलको जमिन लच्किने समस्याले यी दुई सडकमा यात्रा गर्ने यात्रु र चल्ने सवारीसाधन सधैँ जोखिममा पर्ने गरेका छन्। १२ वर्षअघि ट्रयाक खुलेको बेनीजोमसोम सडक स्तरोन्नतिमा भएको ढिलाइ र कच्ची भूगोलका कारण हिउँदमा सुक्खा पहिरो र वर्षामा बाढीपहिराका कारण पटकपटक सडक अवरुद्ध हुँदा यात्रुलाई सास्ती भएको हो। ७६ किलोमिटर दूरीको सडक स्तरोन्नतिका लागि सञ्चालित आयोजनाको ठेक्का अवधि लम्बिँदा पनि समस्या उत्पन्न भएको यातायात व्यवसायीको गुनासो छ। कालोपत्र गर्ने लक्ष्यसहित सञ्चालित आयोजनामा भएको ढिलाइले म्याग्दीको उत्तरी क्षेत्रका साथै मुस्ताङका बासिन्दा, पर्यटक र तीर्थयात्रीलाई सास्ती हुने गरेको छ। साँघुरो, जीर्ण, ग्रेड तथा घुम्ती नमिलेको सडकमा जोखिम मोलेर यात्रा गर्नुपर्ने बाध्यता छ। विभिन्न ठाउँमा पहिरो खसेर दैनिक तीनचारपटक सडक अवरुद्ध हुन्छ। घन्टौँसम्म जाम हुँदा यात्रु समयमा गन्तव्यमा पुग्न सकेका छैनन्, ठाउँ ठाउँमा गाडी परिवर्तन गरेर गन्तव्यमा पुग्नुपरेको यात्रुको गुनासो छ। सडक विस्तारका क्रममा निस्किएको माटोको व्यवस्थापन नहुँदा कालीगण्डकीमा बाढी आएर तटीय बस्तीमा कटान गरेको छ। दानाको फगाम, गुइँठे र काभ्रेको बस्ती पहिराको जोखिममा परेको छ। बर्खामा हिलाम्मे र हिउँदमा धुलाम्मे सडकमा सास्ती भएको सवारी चालक टेकबहादुर हर्मेलले बताए। 'जीर्ण र पहिराको जोखिमयुक्त सडकमा गाडी चलाउन जोखिम र सास्ती छ', उनले भने, 'सामान्य अवस्था भए बेनीबाट चार घन्टा लाग्ने सडकमा वर्षामा त दुई दिनसम्म लाग्ने गर्छ।' म्याग्दीको गलेश्वरबाट मुस्ताङको लेतेसम्मको सडक जोखिमयुक्त भएको यातायात व्यवसायी सुमन श्रेष्ठले जानकारी दिए। 'यात्रु र गाडीको चाप बढे पनि सडकको अवस्था बेहाल छ', उनले भने। विसं २०७४ असारमा चारवटा प्याकेज (भाग)मा विभाजन गरिएको सडक स्तरोन्नतिका लागि विभिन्न कम्पनीले रु दुई अर्ब ५० करोडमा ठेक्का लिएका थिए। गत शुक्रबारदेखि बेनीजोमसोम सडकका विभिन्न खण्डमा पहिरो गएपछि यात्रु र यातायात व्यवसायीलाई समस्या भएको छ। म्याग्दीको वैंसरीबाट मुस्ताङको लेतेसम्म सात ठाउँमा पहिरो गएकाले यातायातका साधन अवरुद्ध हुने गरेका यातायात व्यवसायीले बताएका छन्। यसैगरी बेनीदरबाङ सडकखण्डको अवस्था पनि अत्यन्त दयनीय छ। सडकको ट्रयाक खुलेको १८ वर्ष बितिसक्दा पनि पहिराको समस्या समाधान हुनसकेको छैन। विसं २०६२ मा ट्रयाक खुल्नुअघिको पहिराको समस्या रहेको बेनी नगरपालिका र मङ्गला गाउँपालिकाको सिमानामा रहेको फापरखेतको सडकखण्ड अहिले सबैभन्दा बढी जोखिमयुक्त बनेको छ। पहिरो रोकथामका लागि दीर्घकालीन योजना नहुँदा यस खण्डमा बर्खायाममा सिधा यातायात सेवा प्रभावित हुने गरेको स्थानीय बताउँछन्। सामान्य वर्षा हुनेबित्तिकै खस्ने पहिराले सडक पुरिएर सवारी आवतजावत बन्द हुने गरेको यो सडकखण्डका सवारी चालक वीरबहादुर विकले बताए। ढुङ्गा खसिरहने साँघुरो सडकमा जोखिम मोलेर पहिरो पार गर्दै यात्रा गर्नुपर्ने बाध्यता रहेको उनको भनाइ थियो। 'वर्षापछि पाखोबाट बगेर आउने गेगर सडकमा थुप्रिँदा आवतजावत बन्द हुन्छ', उनले भने, 'फापरखेतको पहिरो बेनीदरबाङ सडकको दीर्घरोगजस्तो भएको छ।' उनका अनुसार पहिराबाट खसेको ढुङ्गाले चोट लागेर सवारीसाधनमा क्षति पुग्ने र यात्रु घाइते हुने गरेका छन्। जिल्लास्थित पूर्वाधार विकास कार्यालयले कालोपत्रसहित स्तरोन्नतिको आयोजना सञ्चालन गरेको २४ किलोमिटर दूरीको बेनीदरबाङ सडकमा फापरखेतसहित तीन ठूलो पहिरो छन्।"
