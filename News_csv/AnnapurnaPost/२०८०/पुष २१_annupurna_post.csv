शीर्षक,विवरण
"बालविवाहले बर्बादी : गर्भमा शिशु, विवाह बदर","राजविराज : नेपालको कानुनले विवाह गर्ने उमेर कम्तीमा २० वर्ष निर्धारण गरेको छ। सप्तरीमा १३ वर्षीया बालिकाको विवाह भयो। केही महिनाकी गर्भवती उनको आठ महिनामा अदालतले विवाह बदर गर्यो। विवाह गैरकानुनी थियो, बदर भयो। यहाँ एउटा समस्या उब्जियो ती बालिका कहाँ जाने ? उनको भविष्य के होला ? विवाहस्थलमै गएको प्रहरीले उतिबेलै यसलाई रोकेन। यो समस्याको भागीदार अब कसले हुने ? ती बालिकाको भविष्य बर्बाद हुनबाट कसरी जोगाउने ? सप्तरीकी एक १३ वर्षीया बालिकाको गत वैशाख २८ गते धूमधामसाथ विवाह भयो। सिरहा बरियारपट्टी२ का १९ वर्षीय (बेहुला) मिथलेस राय पनि (नाबालक) नै थिए। उक्त विवाह रोक्न भन्दै सप्तरी छिन्नमस्ता १ बरहीका राधेश्याम रायले जिल्ला प्रहरी कार्यालय सप्तरीमा उजुरी दिए। विवाहको एक साताअघि नै विवाहको निमन्त्रणा कार्ड र बालिकाको जन्मदर्ता प्रमाणपत्र साथ आफूले प्रहरीमा उजुरी दिएको राधेश्यामले जनाए। उजुरीपछि जिल्ला प्रहरी कार्यालयबाट प्रहरी निरीक्षक राजीव गिरी नेतृत्वको टोली विवाहस्थल गयो। तर, विवाह रोकेन। गिरीले जिल्ला प्रहरी प्रमुखलाई रिपोर्ट गरे, विवाह भइरहेको छैन। प्रहरीकै आँखाअगाडि पारिवारिक सहमतिमा धूमधामसाथ विवाह भयो। कानुनतः २० वर्ष उमेर पुगेपछि मात्रै विवाह गर्न पाइन्छ। विवाह नरोकिएपछि राधेश्यामले उक्त विवाहको फोटो र भिडियो प्रहरीलाई बुझाए। जिप्रका सप्तरीले असार १ गतेमात्रै बालविवाहको उजुरी दर्ता गर्यो। बेहुला मिथलेश, उनका बुवा जिलेश्वर राय, बालिकाकी आमा रेखादेवी, सानीआमा मीनादेवी र फुपाजु रविशंकर रायविरुद्ध प्रहरीले बालविवाहको उजुरी दर्ता गर्यो। त्यसपछि प्रहरीले जिल्ला अदालतमा साउन २६ गते मुद्दा दायर गर्यो। जिल्ला अदालत सप्तरीले पुस १८ गते उक्त विवाद बदर गर्यो। अर्थात् विवाह भएको आठ महिनापछि मात्रै विवाह बदर भयो। जिल्ला न्यायाधीश हरिश्चन्द्र इङनामको इजलासले जबर्जस्ती विवाह गराएको भन्दै बालिकाकी आमा, विवाह गर्ने युवक र युवकका बुवालाई कैद सजायको फैसला गर्यो। उनीहरूलाई साढे एक महिनाको कैद सजाय तोकिएको छ। यस्तै, जनही पाँच हजार रुपैयाँ जरिबानासमेत तिर्नुपर्ने फैसला भएको अदालतका स्रेस्तेदार कृष्णप्रसाद अधिकारीले बताए। बालविवाह बदर त भयो, तर, १३ वर्षीया बालिका गर्भवती छिन्। अदालतको फैसलापछि बालिका र गर्भमा रहेको शिशुको भरणपोषण र भविष्य के हुने भन्ने प्रश्न उठेको छ। राज्यले बालविवाह कानुनी रूपमा बर्जित भनेर मात्र हुँदैन, अधिवक्ता मनु खनालले भनिन्, बालविवाह बदर भएपछि गर्भवती बालिका र उसबाट जन्मिने सन्तानको बारेमा सोच्न जरुरी छ। सामाजिक संस्कार र परम्परागत मान्यताअनुसार समाजमा बालविवाह व्याप्त छ। कानुनले दण्डनीय मानेको छ। कानुन र संस्कारको चक्करमा अल्झिएको त्यस्ता बालबालिकाको जीवनका बारेमा सोच्न जरुरी भएको अधिवक्ता खनालले बताइन्। समाजशास्त्री सुरेन्द्र यादव भन्छन्, बालविवाहमा अदालतले बालिकालाई सजाय त गर्दैन् तर जीवनमा सबैभन्दा बढी सजाय उनैले भोग्नुपर्छ। त्यस्तो विवाह रोक्दा पनि समाजले बालिकालाई नै दोष दिने र विवाह भए पनि बालिकाकै जीवन कष्टकर हुने गरेको उनको भनाइ छ। बालविवाह गर्ने अधिकांशको जीवन सुखद छैन, यादव भन्छन्, सामाजिक समस्या कानुनले मात्र समाधान नहुने रहेछ। समाजको अध्ययन गर्ने र सोही अनुरूप समाजको चेतनास्तर वृद्धि नगरेसम्म जटिलता रहिरहन्छन्। विवाह नरोक्दाको परिणाम बालविवाह हुँदैछ भनेर राधेश्याम रायले पूर्वउजुरी दिए पनि प्रहरीले गम्भीरतापूर्वक लिएन। उनले विवाह हुनु पहिल्यै इन्सेक सप्तरीलाई पनि सूचना दिएका थिए। इन्सेक सप्तरीले तत्कालीन एसपी नरेन्द्रकुमार कार्की, प्रमुख जिल्ला अधिकारी भूपेन्द्र थापा र राष्ट्रिय मानवअधिकार आयोग मधेस प्रदेश कार्यालयका प्रमुख मञ्जु खतिवडालाई विवाह रोक्न पत्र पठाएको थियो। तर, विवाह रोकिएन। उल्टै उजुरी गरेको भन्दै बालिकाका अभिभावकले छिन्नमस्ता गाउँपालिका१ बरहीका राजु राय र डाक्नेश्वरी नगरपालिका३ तरहीका ज्योतिष रायलाई कुटपिट गरेका थिए। तर, विवाह त भयो। अदालतले बदर गर्यो। बालिकाको भविष्य भने संकटमा छ। बालविवाहमुक्त नगरमा बढ्दै बालविवाह मधेस प्रदेशमै पहिलो बालविवाहमुक्त नगर होसप्तरीको सुरुंगा। तर, यहाँकै १५ वर्षीया बालिकाको सर्लाही रामनगर२ का ३६ वर्षीय सुरेन्द्र महरासँग गत वैशाख ७ गते विवाह भयो। त्यस्को पाँच महिनाअघि ०७९ मंसिर १४ गते उक्त पालिका बालविवाहमुक्त घोषणा गरिएको थियो। जिल्ला अदालतले उक्त विवाद बदर गर्यो। साउन ३२ गते भएको फैसलामा महरा र बालिकाका बुवालाई जनही ६ महिना कैद र पाँच हजार रुपैयाँ जरिबाना गर्ने फैसला भएको थियो। सप्तरीकै शम्भुनाथ मन्दिरमा १४ वर्षीया बालिकासँग २०७९ माघ ११ गते विवाह गर्ने २१ वर्षीय युवकलाई अदालतले जेठ २४ गते ३ वर्ष कैद र ३० हजार रुपैयाँ जरिबानाको फैसला गर्यो। यस्तै, १७ वर्षीया बालिकालाई २०७९ माघ ८ गते विवाह गर्ने भारतको जम्मु काश्मिर राज्य श्रीनगर अविकरपोरा पालामोराका ४१ वर्षीय गुलाम जिलानीलाई जेठ १ गते तीन महिना कैद भएको छ। उनलाई नेपाल ल्याएर विवाह गराउने र भारत लैजाने भारत जम्मु काश्मिर राज्य रैनवारीका ४० वर्षीय मोरफिक खार र उनकी पत्नी २७ वर्षीया नुर जहानलाई समेत साढे एक महिना कैद सजाय सुनाइएको छ। उनीहरू जेल सजाय भुक्तान गरी भारत फर्किसकेका छन्। बालविवाह नरोकिँदा र विवाहपश्चात् पनि आरोपितलाई पक्राउ नगर्दा निर्दोष बालिकाहरूको जीवन जटिल मोडमा पुगेको शिक्षक अरविन्द यादव बताउँछन्। सप्तरीमा एक वर्षको अवधिमा बालविवाहका नौ घटनामा नौ जनालाई कैद भएको सप्तरी जिल्ला अदालतको तथ्यांकले देखाउँछ। ती घटनामा दुई जना धरौटीमा रिहा भएका छन् भने एक जना साधारण तारेखमा छुटेका थिए। चार जनाले सफाइ पाएको र दुई जना फरार छन्। केही बालविवाहका घटनालाई बलात्कारको घटनामा उजुरी दर्ता भएका छन्। अधिकारकर्मीहरूले रोक लगाउन थालेपछि लुकिछिपी मन्दिरमा र भारत लगेर गर्न बालविवाह गर्न थालिएका छन्। तथ्यांकमा बालविवाह महिला, बालबालिका तथा ज्येष्ठ नागरिक मन्त्रालयअन्तर्गतको राष्ट्रिय बालअधिकार परिषद्का अनुसार, दक्षिण एसियाली मुलुकहरूमा बंगलादेश र भारतपछि बालविवाह गर्नेमा तेस्रो नम्बरमा पर्छ, नेपाल। परिषद््द्वारा प्रकाशित नेपालमा बालबालिकासम्बन्धी राष्ट्रिय स्थिति प्रतिवेदन, २०७९ ले १८ वर्षमुनि विवाह गर्ने पुरुष ९ प्रतिशत र महिला ३२८ प्रतिशत रहेको देखाएको छ। नेपाल प्रहरीमा पछिल्लो चार वर्ष (२०७६७९) मा बालविवाहका ३ सय १७ वटा उजुरी परेका थिए। जसमा बालिकाको उमेर नपुगेको भन्ने उजुरीको संख्या धेरै छ। तर, परिवारले लुकिछिपी विवाह गराउने र सबै घटनाको तथ्यांक नआउने भएकाले बालविवाहको वास्तविक अवस्था झनै चिन्ताजनक रहेको बालअधिकारकर्मी विशेन्द्र पासवान बताउँछन्। राष्ट्रिय जनगणना २०७८ को तथ्यांकअनुसार मुलुकमा विवाह गर्ने औसत उमेर नै १९ वर्ष छ। सबैभन्दा बढी ३४४ प्रतिशतको पहिलो विवाह १८ देखि २० वर्षको उमेरमा भएको तथ्यांकले देखाएको छ। २२३ प्रतिशतले १५ देखि १७ वर्षमा पहिलो विवाह गरेको तथ्यांकमा छ। यस्तै, १०१४ वर्ष उमेरमा पहिलो विवाह गर्ने सात प्रतिशत छन्। १० वर्षभन्दा कम उमेरमा विवाह गर्ने पनि ०३ प्रतिशत छन्। जसमा महिला ०५ प्रतिशत र पुरुष ०१ प्रतिशत छन्। मुलुकभर बालिकाको अवस्था कठिन छ। मधेसमा अवस्था झनै दयनीय देखिन्छ। बालविवाह, दाइजो प्रथा, किशोरी उमेरमा आमा, असुरक्षित गर्भपतन, शिक्षा र स्वास्थ्यमा पहुँचजस्ता सबै पाटोले मधेसमा बालिकाहरू अति जोखिम, असुरक्षा र अवसरको वञ्चितिमा रहेको देखाउँछ। मधेसभित्र पनि दलित समुदायका बालिकाको अवस्था झनै दयनीय रहेको पासवानको भनाइ छ। जनगणनाअनुसार मधेसमा सबैभन्दा बढी अर्थात् ३७३ प्रतिशतले १८ वर्ष नपुग्दै विवाह गर्छन्। त्यसमा ५२२ प्रतिशत बालिका र १९ प्रतिशत बालक छन्। उमेर नपुग्दै विवाह गर्ने २९७ प्रतिशत छन्। जसमा बालिका ४११ र बालक १५४ प्रतिशत छन्। बहुआयामिक सूचक कलस्टर सर्भे २०१९ अनुसार मधेस प्रदेशमा कुल जनसंख्याको ८९ प्रतिशत बालबालिकाले १५ वर्ष नपुग्दै विवाह गर्छन्। यसमा पनि बालकको प्रतिशत २ छ भने बालिकाको १४२ प्रतिशत छ। सोही अध्ययनले १८ वर्षअगावै विवाह गर्ने २९३ प्रतिशतमध्ये ४६ प्रतिशत बालिका र ७८ प्रतिशत बालक रहेको देखाएको छ। राष्ट्रिय जनगणना २०७८ को तथ्यांकले नै २० देखि २४ वर्ष उमेरका विवाहित जनसंख्यामध्ये राष्ट्रिय रूपमा २९ प्रतिशतको विवाह १८ वर्ष अगाडि नै भएको देखाएको छ। तर मधेस प्रदेशमा भने यो संख्या ३५ प्रतिशत छ। देशभर यो उमेरसमूहका १६ प्रतिशत पुरुष र ३५ प्रतिशत महिलाले १८ वर्षअगावै विवाह गर्ने गरेकोमा मधेसमा पुरुषको प्रतिशत १७ र महिलाको ४२ रहेको छ। मधेस प्रदेशका १ सय ३६ स्थानीय तहमध्ये हाल सप्तरीको सुरुंगा र खडक नगरपालिका बालविवाहमुक्त घोषणा गरिएका छन्। बालविवाह अन्त्यका लागि सरोकारवाला सबैले निर्ममतापूर्वक हस्तक्षेप गर्नुपर्र्ने र बालबालिकाले आफ्नो पढाइ र परिपक्व भएपछि मात्रै विवाह गर्ने संकल्प लिनुपर्ने सुरुंगा नगरपालिकाका प्रमुख गीता चौधरीको भनाइ छ। मधेस प्रदेशको पहल मधेसमा बालविवाहको अवस्था भयावह छ। बालविवाहमुक्त बनाउने भन्दै अनेकौं कार्यक्रम पनि सञ्चालन भइरहेका छन्। मधेस प्रदेश सरकारले सन् २०३० सम्म प्रदेशलाई बालविवाहमुक्त बनाउन १० वर्षीय प्रादेशिक रणनीतिक योजना २०७८ ल्याएको छ। त्यसैगरी, प्रदेश बालअधिकार ऐन२०७७, सारभूत लैंगिक समानता नीति२०७८, बाल सहभागितासम्बन्धी कार्यविधि २०७८ र बेटी बचाऊ, बेटी पढाऊ अभियानमार्फत बालविवाह न्यूनीकरण, कुपोषणमुक्त प्रदेश बनाउने र दलित शिक्षा अभियानअन्तर्गत बालिकालाई अनुदान दिने नीति लिइएको मुख्यमन्त्री सरोजकुमार यादवको भनाइ छ। बालविवाहको असर बालविवाहले बालबालिकाको समग्र विकासमा नकारात्मक असर गरिरहेको छ। बालविवाहका कारण बालिकाहरूको शिक्षाको अधिकार खोसिन थालेको छ। बालअधिकार हनन् भइरहेको छ। परापूर्वकालदेखि नै समाजमा बालविवाहको प्रचलन जकडिएर बसेको छ। कानुन र नीतिले बालविवाहलाई बन्देज लगाएता पनि समाजबाट हटन सकेको छैन। यस्ता विवाह रोक्न उजुरी पनि पर्दैनन्। रोक्न खोजिए आफन्त र छिमेकीको मिलेमतोमा सीमापारि भारत गएर बालविवाह गराउने चलन बढेको छ। छोरीलाई धेरै पढाए त्योभन्दा बढी पढेको दुलाहा खोज्नुपर्ने र त्यसका लागि बढी दाइजो दिनुपर्ने चिन्ता कतिपय अभिभावकमा छ। बालबालिकाको आपसमा चिनजान भई स्वेच्छाले विवाह गर्ने केही घटनाको उदाहरण दिई बालविवाह गराउने मान्यता पनि रहेको छ। राष्ट्रिय बालअधिकार परिषद्ले २०७८०७९ मा मधेस प्रदेशमा १ सय ३६ बालक र ८ सय ७ बालिका हराएको तथ्यांक सार्वजनिक गरेको थियो। जसमा १ सय २२ बालक र ७ सय बालिका फेला परेको जनाइएको थियो। सप्तरीका शिक्षा विकास तथा समन्वय इकाइका प्रमुख विजय मण्डलका अनुसार पैसा कमाउन वैदेशिक रोजगार जाने र जग्गाजमिन जोड्ने चिन्ता भए पनि छोरीलाई शिक्षा दिनुपर्छ भन्नेमा अभिभावकमा चिन्ता देखिँदैन। छोरीलाई शिक्षा दिनुपर्छ भन्ने भन्दा छोरीलाई घरधन्दामा मात्रै सीमित गराउने र चाँडो विवाह गराउने पुरानो कुसंस्कार कायमै छ। मधेस प्रदेशमा २०७९ मंसिर १४ गते सप्तरीको सुरुंगा नगरपालिका र २०८० पुस १४ गते सप्तरीकै खडक नगरपालिका मात्र बालविवाहमुक्त नगर घोषणा भएको छ। यस्तै सप्तरीको कञ्चनरूप नगरपालिका २०७६ भदौ १९ गते प्रदेशको पहिलो र एकमात्र तथा नेपालको तेस्रो बालमैत्री स्थानीय शासन नगरपालिका घोषणा भएको छ। बालिका शिक्षा र बालविवाहविरुद्धको विभिन्न कार्यक्रम, अभियान र जनचेतनाबाट व्यक्ति, परिवार र समुदायको व्यवहार अपेक्षित रूपमा सुधार हुन सकेको छैन। बालविवाह न्यूनीकरण जटिल समस्याको रूपमा विद्यमान छ। कम उमेरमा हुने बिहेका कारण बीचमै पढाइ छुट्ने र अधिकांश राम्रो शिक्षादीक्षा पाउनबाट वञ्चित हुने गरेका छन। बालविवाह बदरको असर कतिपय ठाउँमा बालबालिकाले विवाह गरे अभिभावकले नमान्ने तथा अभिभावकले विवाह गरिदिएकोलाई बालबालिकाले नमानेको घटना पनि सार्वजनिक भएका छन्। उमेर नपुगेर भएको विवाहलाई अदालतले बदर त गर्छ। तर, यसबाट बालबालिकामा भने मानसिक समस्या देखिने गर्छ। उमेर नपुगी विवाह गर्दा अनेक समस्या व्यहोर्नुपर्ने विष्णुपुर गाउँपालिका५ की क्षमा झाले बताइन्। यस्तो विवाह दर्ता, नागरिकता, जन्मिने सन्तानको जन्मदर्ता गराउन नसकिने र ती काम नहुँदा जिन्दगीप्रति नै वितृष्णा पैदा हुने गरेको झाले बताइन्। सुरुंगा नगरपालिका४ कुशहाकी प्रनिताकुमारी चौधरीका अनुसार धेरैको जीवनमा विवाह भनेको पीडा दिने विषयजस्तै बन्ने गरेको बताइन्। बालविवाह बदरले बालबालिकाको जीवनमा दीर्घकालीन असर पर्छ। उनीहरूले जीवन र वैवाहिक जीवनलाई हेर्ने दृष्टिकोण र वैवाहिक जीवनभित्र सुख देख्न नसक्ने खालको असर पर्ने गरेको उनले बताइन्। सानैमा बिहे गर्दा सन्तान छिटो जन्मिने, पढाइ रोकिने, आर्थिक रूपमा असर पर्ने, जीवन अन्धकार हुन्छ। सबैभन्दा बढी पीडा र सजाय निर्दोष बालिका र उसबाट जन्मिने सन्तानले बेहोर्नुपर्ने हुन्छ।"
"हिउँ परेन, पुसमै फुल्यो गुराँस","जाजरकोट : बाह्रैमहिना सेताम्य हुने हिमालमा पुस अन्त्य हुन लाग्यो हिउँ छैन । हिमाल कालापत्थर देखिन थालेका छन् भने अन्य समय फागुनचैत्रमा फुल्ने लालीगुराँस जाजरकोटमा पुसमै फुलेको छ । स्थानीयका अनुसार केही वर्षयता मंसिर पुसमै लालीगुराँस फुल्न थालेका छन् । यसअघि यसरी हिउँदमै लालीगुराँस फुलेको कहिल्यै थाहा नपाएको भेरी नगरपालिका२ तिमिलेका ९२ वर्षीय कर्णबहादुर वलीले बताए । उनले केही वर्षयता हिमालमा हिउँ पनि देखिन छाडेको बताए । लालीगुराँस फुल्ने भेरी नगरपालिकाका तिमिले, डिगाँ, राङ्सी, मछाइना, कुशेका पाँचकाटिया, समाइला, नलगाडका लहाँ, करुवा, डाँडागाउँ, बारेकोटका रामीडाँडालगायतका गाउँमा प्रशस्त मात्रामा लालीगुराँस फुल्ने गरेका छन् । सबै लालीगुराँस नफुले पनि फाट्टफुट्ट रूपमा जंगलमा लालीगुराँस फुलेको देख्न सकिने भेरी नगरपालिका ४ का ७७ वर्षीय खम्बजंग शाहले बताए । पहिले यस्तो हुँदैनथ्यो । अहिले हिउँ पर्न पनि छोड्यो । लालीगुराँस पनि पुसमै फुल्न थालेको छ । बाह्रैमहिना सेताम्य हुने जाजरकोटका हिमालहरूमा पनि हिउँ देखिन छोडेको छ, उनले भने । जाजरकोटका कुशेपाटन, कराँचुली, जलजला, बारेपाटनलगायतका हिमालमा अहिले हिउँ देखिन छोडेको उनले बताए । अहिले हिउँ परेको बेलामात्र हिमाल सेता देखिन्छन् अरू बेला कालापत्थर देखिन थालेका छन् । उनले भने, जसका कारण हिउँचितुवा, कस्तुरी, डाँफे, मुनाललगायतका जंगली पशुपन्छी लोप हुन थालेका छन् । चिसो र गर्मी अत्यधिक बढ्न थालेको छ ।"
"तरलता अधिक, बैंकमा थुप्रियो पैसा","काठमाडौं : अहिले बैंक तथा वित्तीय संस्थासँग कर्जा दिने अधिक क्षमता छ। यस्तो अवस्था आएको लामो समय भयो। तर, लगानी हुन सकेको छैन। यसरी पुँजी थुप्रिँदा बैंकिङ प्रणालीमा पनि अवरोध सिर्जना भएको छ। चालू आर्थिक वर्ष सुरु भएदेखि नै यस्तो स्थितिले निरन्तरता पाएको हो। पछिल्लो समय कर्जा प्रवाह हुन नसक्दा बैंकिङ प्रणालीमा निरन्तर पैसा थुप्रिएको छ। बैंकमा नयाँ कर्जाको माग नै नभएपछि लगानीयोग्य पुँजी पर्याप्त देखिएको हो। यसैकारण केन्द्रीय बैंकले पुस महिना सुरु भएयता निक्षेप संकलन उपकरणबाट १ खर्ब ८० अर्ब रुपैयाँ पैसा तानेको (प्रशोचन गरेको) छ। यो पुसको १९ दिनभित्र ९ पटक बोलकबोलमार्फत रकम तानेको हो। जस्मा केन्द्रीय बैंकले पुस १९ गते मात्रै २१ दिने निक्षेप संकलनमार्फत २० अर्ब रुपैयाँ, पुस १८ गते दुईहप्ते निक्षेप संकलनमार्फत २५ अर्ब रुपैयाँ तान्यो। यता राष्ट्र बैंकले निक्षेप संकलन गरेर अन्तरबैंक ब्याजदरलाई सीमाभित्र राख्न प्रयास गरिरहेको बताएको छ। नेपाल राष्ट्र बैंकका प्रवक्ता डा गुणाकर भट्टका अनुसार ब्याजदर करिडोरको अवधारणाअन्तर्गत अन्तरबैंक ब्याजदरको सीमा ३ प्रतिशतभन्दा तल जान नदिने भनेर तोकेको थियो। तर, लामो समयदेखि एउटा बैंकले अर्को बैंकसँग कर्जा लिने अन्तरबैंक ब्याजदर ३ प्रतिशतभन्दा तल रहँदै आयो। यसैले केन्द्रीय बैंक यसमा बढी सतर्क हुन खोजेको छ। अन्तरबैंक ब्याजदर सीमाभन्दा तल गएकाले निक्षेप संकलनको बोलकबोलमार्फत बैंकिङ प्रणालीबाट पैसा तानेको हो। यसैले पुस १८ र १९ गते अन्तरबैंक ब्याजदर ३ प्रतिशत माथि आएको छ, प्रवक्ता डा भट्टले अन्नपूर्णसँग भने, बैंक तथा वित्तीय संस्थामा तरलता बढी भएर तानिएको हो। बैंकहरूको अनिवार्य नगद मौज्दात (सीआरआर) ४ प्रतिशतबाहेकको अधिक तरलताको रकम करिब एक खर्ब रुपैयाँ छ। यतिबेला तरलता बढिरहनुको कारण गत वर्षको तुलनामा आयात पनि घटेको छ। अन्य क्षेत्रमा पनि कर्जाको माग त्यति नहुँदा यस्तो अवस्था आएको डा भट्टको ठहर छ। अहिले समग्र वाणिज्य बैंक, विकास बैंक र वित्त कम्पनीहरूसँग ४ खर्ब ३३ अर्ब हाराहारी रुपैयाँ कर्जा प्रवाह गर्ने क्षमता छ। यो पुस १८ गतेसम्म बैंकहरूसँग भएको क्षमता हो। यतिबेला (पुस १८ गतेसम्म) बैंकहरूको लगानीयोग्य क्षमता (तरलता) खुकुलो अर्थात् कर्जानिक्षेप अनुपात (सीडी रेसियो) ८० प्रतिशतमा सीमित छ। नीतिगत व्यवस्थाअनुसार बैंकहरूले अधिकतम ९० प्रतिशतसम्मको सीडी रेसियो सीमा कायम गर्न पाउँछन्। यो भनेको बैंकले एक सय रुपैयाँको निक्षेप संकलन गर्दा ९० रुपैयाँ कर्जा प्रवाह गर्न पाउनु हो। तर, यस अनुसार अहिले बैंकहरूसँग पर्याप्त क्षमता अर्थात् १० प्रतिशतको कुशन छ। यसरी अधिक रकम भएकै कारण एक बैंकले अर्को बैंकसँग लिने अन्तरबैंकको ब्याजदर पनि ३ प्रतिशतबाट झरेर न्यून भएको हो। जबकि कुनैबेला तरलता कम हुँदा (गत आवको माघ फागुन, चैत्र, वैशाखतिर) अन्तरबैंक ब्याजदर ७८ प्रतिशतसम्म पुगेको थियो। यता बैंकिङ प्रणालीमा निक्षेप संकलन पनि बढ्दो छ। पछिल्लो समय बैंक तथा वित्तीय संस्थाको कुल निक्षेप ६० खर्ब ६९ अर्ब रुपैयाँ पुगेको छ। यसमध्ये बढी हिस्सा ओगट्ने वाणिज्य बैंकको मात्रै ५३ खर्ब ७२ अर्ब निक्षेप संकलन भएको छ। यसबाहेक विकास र वित्त कम्पनीहरूले ६ खर्ब ९६ अर्ब रुपैयाँ निक्षेप संकलन गरेका छन्। नेपाल राष्ट्र बैंकको तथ्यांकअनुसार वार्षिक करिब ५ खर्ब रुपैयाँ हाराहारीमा निक्षेप वृद्धि भइरहेको छ। तर, जसरी निक्षेप बढेको छ कर्जा प्रवाह गर्ने क्षमता हुँदा पनि थप ऋण बढेको छैन। हालसम्म समग्र बैंक तथा वित्तीय संस्थाबाट ५० खर्ब २९ अर्ब रुपैयाँ लगानीमा छ। यसमध्ये वाणिज्य बैंकको मात्रै ४४ खर्ब ४६ अर्ब रुपैयाँ लगानीमा छ। यसबाहेक ५ अर्ब ८२ अर्ब रुपैयाँ कर्जा विकास र वित्त कम्पनीमार्फत प्रवाह भएको छ। बैंकरहरू भने पुस महिना दोस्रो त्रैमासिक प्रतिवेदन तयार गर्ने महिना भएकाले ऋण दिने पक्षमा छैनन्। किनभने बैंकको प्रतिवेदन बनाउने चटारोमा सकभर प्रवाह भएको कर्जा उठाएर राम्रो प्रतिवेदन बनाउन चाहन्छन्। वर्किङ क्यापिटलको पोलिसीअनुसार पनि त्रैमासको अन्तिम महिना नयाँ कर्जा नदिने भन्ने भएकाले यतिबेला बैंकहरू पुरानो कर्जा रिकभरी गर्न व्यस्त भएकाले लगानीयोग्य पुँजी अधिक हुन गएको नेपाल बैंकर्स संघका अध्यक्ष सुनील केसी बताउँछन्। उनी भन्छन्, समग्र वाणिज्य बैंकसँग कर्जा दिन सक्ने क्षमता अधिक छ। सीडी रेसियो खुकुलो छ। आयात पनि कम हँुदा कर्जा गएको छैन। त्यसमाथि पुसमा रिकभरीमा केन्द्रित भएकाले नयाँ कर्जा नदिएको हो । यस्तै अर्का बैंकर नेपाल बैंकर्स संघका पूर्वअध्यक्षसमेत रहेका नबिल बैंकका प्रमुख कार्यकारी अधिकृत ज्ञानेन्द्र ढुंगाना अहिले लगानी गर्ने वातावरण नभएको बताउँछन्। उनी भन्छन्, पुस महिनामा बैंकहरू कर्जा दिन चाहँदैनन्। अहिले थप कर्जा दिनभन्दा ब्याज र किस्ता उठाउने हो। त्यसमाथि पनि बैंकमा कर्जाका माग छैन । वास्तवमा यतिबेला आम व्यवसायीहरूलाई नयाँ कर्जा लिनेभन्दा पनि भएकै कर्जा तिर्न नै गाह्रो भएको गुनासो गर्छन्। नेपाल उद्योग वाणिज्य महासंघ (एफएनसीसीआई) अध्यक्ष चन्दप्रसाद्र ढकाल उत्पादनदेखि बिक्री सबै २०३० प्रतिशतमा खुम्चिएको बताउँछन्। यसैले पुराना ऋणको ब्याज, किस्ता तिर्न हम्मे भएको उनको गुनासो छ। ढकालका अनुसार व्यवसायीहरूले बैंकबाट पैसा लिएर काम गर्दा भोलिको दिनमा नीति पनि स्थिर होला कि नहोला भन्ने दोधारले कर्जा नलिएको देखिन्छ। ग्लोबल आईएमई बैंकको समेत अध्यक्ष र निजी व्यवसायीहरूको छाता संगठन एफएनसीसीआईको पनि अध्यक्ष भएका ढकाल बजारमा माग र आपूर्ति नै कम भएकाले बैंकबाट कर्जा नगएको तर्क गर्छन्। बैंकमा राम्रै पैसा हुँदा पनि कर्जा गएन तर अब विस्तारै बढ्ला। आम सर्वसाधारणको मनोबल क्रमशः बढ्ला। पछिल्लो पटक राष्ट्र बैंकको नीतिगत व्यवस्था केही हदसम्म राम्रै छ। सरकारको खर्चको भुक्तानी पनि भएको भन्ने आएको छ। पुँजीगत खर्च पनि बढाउने भन्ने छ। यसैले अब राम्रै होला भन्ने आशा छ, अध्यक्ष ढकालले भने । यता निजी व्यवसायीहरूको अर्को छाता संगठन नेपाल उद्योग परिसंघले पनि यही पुस १६ गते अर्थतन्त्रको वास्तविकता आकलन गर्न गरेको एक सर्वेक्षणले समग्र बजार माग खस्किएको निचोड निकालेको थियो। कच्चा पदार्थको मूल्य निरन्तर उकालो लागिरहेको छ। उद्योगको कच्चा पदार्थको आयातमा समेत गिरावट आएको देखिन्छ, परिसंघले बताएको थियो। अधिकांश व्यवसायीहरूले कर्जा लिन नसक्नुको कारण महँगो ब्याज भएको गुनासो आउने गर्छ। तर पछिल्लो समय बैंकहरूले पनि क्रमशः निक्षेपको ब्याजदर एकल अंक अर्थात् ९ प्रतिशत हाराहारीमा झारेका छन्। यसले गर्दा क्रमशः कर्जाको ब्याजदर घट्ने क्रममा छ। केन्द्रीय बैंकले पनि ब्याजदर घटाउने नीतिले नैतिक दबाब दिएकै छ। यसैले अब सर्वसाधारणको आत्मविश्वास बढे व्यवसाय क्रमशः बढ्ने अध्यक्ष ढकालको अनुमान छ । अन्तरबैंक ब्याजदर सीमाभन्दा तल गएकाले निक्षेप संकलनको बोलकबोलमार्फत बैंकिङ प्रणालीबाट पैसा तानेको हो। यद्यपि पुस १८ र १९ गते अन्तरबैंक ब्याजदर ३ प्रतिशत माथि आएको छ। डा गुणाकर भट्ट, प्रवक्ता, नेपाल राष्ट्र बैंक उत्पादनदेखि बिक्री सबै २०३० प्रतिशतमा खुम्चिएको छ। यसैले पुराना ऋणको ब्याज, किस्ता तिर्न हम्मे भएको छ। बजारमा माग र आपूर्ति नै कम छ । चन्द्रप्रसाद ढकाल, अध्यक्ष, नेपाल उद्योग वाणिज्य महासंघ वर्किङ क्यापिटलको पोलिसीअनुसार पनि त्रैमासको अन्तिम महिना नयाँ कर्जा नदिने भन्ने भएकाले यतिबेला बैंकहरू पुरानो कर्जा रिकभरी गर्न व्यस्त भएकाले लगानीयोग्य पुँजी अधिक भएको हो । सुनील केसी, अध्यक्ष, नेपाल बैंकर्स संघ"
"उत्पादन बढ्यो, मूल्य कुर्दै सुन्तला किसान","धनकुटा : गत वर्षको भन्दा दोब्बर उत्पादन र राम्रो बजार भाउले धनकुटा२ सिप्तिङका जितेन्द्र राईलाई उत्साहित बनाएको छ। गाउँमा सबैभन्दा बढी क्षेत्रफलमा सुन्तला रोपेर फलाउने उनी अरू किसानभन्दा बढी आम्दानी गर्छन्। ४२ रोपनी क्षेत्रफलको सुन्तला बगैंचा छ। ११ सय बिरुवा छन्। जसमध्ये ९ सय बोटले उत्पादन दिइरहेको उनी बताउँछन्। गत वर्षको सिजनमा २० लाख रुपैयाँको सुन्तला बिक्री गरें उनी भन्छन्, यो वर्षको सिजनमा ४० लाख कमाउने लक्ष्य छ। सुन्तला फागुनसम्म बगैंचामा राखेर बिक्री गर्ने उनको भनाइ छ। पोहोर सुन्तलामा रोग लागेर सुन्तला उत्पादन सोचेजस्तो नभए पनि यसपालाको सिजन सोचेजस्तै भएको उनको भनाइ छ। गाउँमा उनीजस्ता ४० भन्दा बढी घरपरिवार किसानले डेढ दशकअघिबाट व्यावसायिक सुन्तला रूपले सुन्तला खेती गर्दै आएका छन्। सुन्तलाले यो गाउँमा परिवर्तन ल्याएको बताउँदै जितेन्द्र भन्छन्, सबैका छोराछोरी बोर्डिङ स्कुलमा पढिरहेका छन्, घरघरमा बिजुली र डिस होम च्यानल जोडिएका छन्। जितेन्द्रका अनुसार सिप्तिङमा सुन्तलाबाट यो सिजनमा करिब करोडभन्दा बढी भित्रिने गर्छ। अधिकांश किसानले स्थानीय खोकु जातका सुन्तला लगाएका छन्। एक पटक रोपेपछि १० वर्षसम्म सुन्तलाबाट निरन्तर आम्दानी लिन सकिन्छ। यति हुँदाहुँदै पनि सुन्तला भण्डारका लागि कोल्डस्टोर नहुँदा पाउनुपर्ने जति फाइदा नपाएको किसानहरू बताउँछन्। रोगकिराको प्रकोप, सिँचाइ, मलखाद र प्राविधिक सेवाको अभाव झेल्दै फलाएको सुन्तला कोल्डस्टोर नभएकोले सिजनभित्रै टिपेर बेचिसक्नुपर्ने बाध्यतामा छन्, उनीहरू। जितेन्द्र भन्छन्, कोल्डस्टोर भए सिजनमा सुन्तला भण्डारण गरेर बेमौसममा निकाल्दा धेरै भाउ पाइन्थ्यो। सहिदभूमि गाउँपालिका ३ डाँडागाउँका यमकुमार राई पनि सुन्तला उत्पादन यो वर्ष विगतको भन्दा राम्रो भएको बताउँछन्। यतिबेला किसानलाई सुन्तला टिप्न भ्याइनभ्याइ छ। सुन्तलाको व्यावसायिक खेती गर्ने किसानले एकै सिजनमा ३ देखि २० लाख रुपैयाँसम्म आम्दानी गर्छन्। यो सिजनमा सुन्तला उत्पादन बढेसँगै उत्साहित बनाएको किसानको भनाइ छ। सुन्तला बिक्री गर्न किसानलाई बजारको समस्या छैन। खरिदका लागि व्यापारीहरू किसानको घरैमा पुग्ने गर्छन्। गुणस्तरको हिसाबले नेपाल र एसियामा नाम कमाउन सफल यहाँको स्वादिलो, रसिलो र गुलियो सुन्तला धनकुटा जिल्लाका स्थानीय बजारका साथै धरान, इटहरी, विराटनगर, काठमाडौंलगायत भारतका विभिन्न सहरहरूसम्म पुग्छ। जिल्लाको धनकुटा नगरपालिकासहित सहिदभूमि गाउँपालिका, चौबिसे गाउँपालिकामा सुन्तलाको व्यावसायिक खेती हुन्छ। यी बाहेक पछिल्लो समय महालक्ष्मी नगरपालिका, पाख्रिवास नगरपालिका र साँगुरीगढी गाउँपालिकामा सुन्तलाको व्यावसायिक खेती बढ्दो छ। तर, सुन्तलाको बिरुवामा देखिएको सिट्रस ग्रिनिङ्ग, फुटफ्लाहीजस्ता समस्याको दीर्घकालीन समाधान नहुँदा कतिपय किसान भने निराश देखिन्छन्। कृषि ज्ञान केन्द्र धनकुटाले गत वर्षको तुलनामा यो वर्ष जिल्लामा सुन्तला उत्पादन १५ प्रतिशतसम्म बढ्ने आंकलन गरेको छ। गत वर्षको तथ्यांकअनुसार धनकुटामा १६ करोड ८९ लाख रुपैयाँबराबरको २ हजार ८ सय १५ मेट्रिकटन सुन्तला उत्पादन भएको कृषि ज्ञान केन्द्र धनकुटाका प्रमुख नगेन्द्रबहादुर रानाको भनाइ छ। जिल्लाको करिब ७ सय हेक्टर क्षेत्रफलमा सुन्तलाको व्यावसायिक रूपमा खेती हुन्छ। सुन्तला एक पटक रोपेपछि १० वर्षसम्म निरन्तर आम्दानी लिन सकिने किसानहरूको भनाइ छ। खोकुमा मासिँदै दक्षिण एसियामै स्वादिलो सुन्तला भनेर नाम कहलिएको र एक खालको पहिचान नै बनाएको स्थानीय खोकु जातको सुन्तला पछिल्लो समय मासिन थालेको छ। सिट्रस सिल्ला एक प्रकारको किराले एउटा सुन्तलाबाट अर्को सुन्तलामा ग्रिनिङ भाइरस जातको रोग सार्दै जाने र उक्त रोगले सुन्तलाको बोटबाट विस्तारै पात, हाँगा झर्ने विस्तारै बोट सुक्दै जान थालेपछि स्थानीय खोकु जातको सुन्तला मासिन थालेको हो। सुन्तला पाकेर पहेँलपुर देखिने यस क्षेत्रका अधिकांश किसानको बगानमा यो सिजन सुन्तला फलेको देखिँदैन। गुलियो र स्वादिलो हुने खोकु जातको सुन्तलाले पछिल्लो केही वर्षयता आकार र स्वादसमेत परिवर्तन गरेको छ। साबिक खोकु गाविस हालको सहिदभूमि गाउँपालिका वडा नं ४ र ५ वडामा उत्पादन हुने खोकु जातको सुन्तला धनकुटामा मात्र नभई देशैभरि लोकप्रिय छ। जलवायु परिवर्तनको कारणले पनि अहिले खोकुको तत्लो भेगबाट सुन्तला मासिँदै माथिल्लो भेगसम्म आइपुगेको छ। विगतका वर्षहरूमा धेरै उत्पादन हुने सुन्तला पछिल्लो समय मासिँदै गइरहेको सहिदभूमि गाउँपालिका ४ खोकुका किसान दीपक राई बताउँछन्। स्थानीय खोकु जातको सुन्तलालाई संरक्षण गर्न गाउँपालिकाले केही कामहरू गरिरहेको सहिदभूमि गाउँपालिका अध्यक्ष मनोज राईको भनाइ छ। यहाँका किसानले पुर्खौंदेखि सुन्तला खेती गर्दै आइरहेका छन्। गाउँमा पचास वर्षभन्दा बढीका सुन्तलाको बोट रहेको स्थानीयको दाबी छ। बर्सेनि सुन्तलाको उत्पादन घट्दै जान थालेपछि यहाँका किसानले विकल्प खोज्न थालेका छन्। यहाँका ८ सय घरधुरीमध्ये ७० प्रतिशतभन्दा बढीले सुन्तलाको व्यावसायिक रूपमा खेती गर्दै आइरहेका छन्।"
साहित्य जीवनको मार्गदर्शक हुनुपर्छ,"उपन्यास भन्नासाथ धेरैले बसाइँ नाम लिन्छन्। पाठ्यक्रममै राखिएको उक्त कृति सर्वाधिक लोकप्रियमध्ये पर्छ। नेपाली परिवेश उदिनिएको यस कृतिका स्रष्टा लीलबहादुर क्षेत्री यस्ता सिद्धहस्त साहित्यकार हुन् जसले साहित्यका सबैजसो विधामा उत्तिाकै सशक्त कलम चलाएका छन्। उपन्यास, नाटक, कविता, निबन्ध, कथा, समीक्षासमालोचना हरेकमा उत्तिाकै अब्बल छन् उनी। उपन्यासै चारवटा लेखेका छन्, प्रत्येकका विषयआयाम पृथक् छन् बसाइँ, ब्रह्मपुत्रको छेउछाउ, अतृप्त र प्रतिध्वनिहरू विस्मृतिका। उनको उपन्यास बसाइँको एक पाठ बेंसीलाई माइकल हटले अंग्रेजीमा अनुवाद गरी नामकरण गरेका छन् माउन्टेन्स पेन्टेड विथ टर्मेरिक। अर्थात्, व्यथै व्यथाले रंगिएको पर्वत। उमेर उकालो लाग्दै गए पनि उनी लेखनसक्रियतामै छन्। अझै केही ग्रन्थ निकाल्ने योजनामा छन्। प्रस्तुत छ ९१ वर्षीय बहुमुखी लेखनजीवी क्षेत्रीसँग असमको गुवाहटीस्थित उनकै निवासमा अखण्ड भण्डारीले हालै गरेको कुराकानीको सम्पादित अंश घरेलु परिवेश चाहिँ कस्तो थियो ? पिताजी हुन त पुलिसमा हुनुहुन्थ्यो। डीएसपीमा अवकाश ग्रहण गर्नुभयो। नेपाली जीवनशैलीभित्रै हुनुहुन्थ्यो। गायत्री जप्नु हुन्थ्यो। रामायण पढ्नु हुन्थ्यो। माताजी पनि सँगै हुनुहुन्थ्यो। जसको प्रभाव परिवारमा पर्यो। सामाजिक र पारिवारिक परिवेश नै लेखनका पर्याप्त आधार हुन् ?लेख्ने कुरा वास्तवमा गड गिफ्टेड (जन्मजात प्राप्त हुने क्षमता) हो। प्रकृतिले दिएको गुण। जस्तोः कसैले मेहनत गरेर गीतको गेडा त निकाल्ला तर गाउन स्वर चाहिन्छ नै। नत्र सबै तारादेवी हुने थिए। तपाईंको हकमा ? म सिलङमै कक्षा ८ मा पढ्दा सन् १९४९ मा शिव स्तुति भन्ने भजन कविताको बुकलेट छापेको थिएँ। त्यसबाट उत्साह र प्रेरणा थपिँदै गयो। लेख्ने क्रम बढ्दै गयो। जतिबेला लेख्न थाल्नुभयो, छाप्न कतिको सजिलो थियो ?सिलङमा एउटा प्रेस थियो वाणी प्रेस। मैले त्यसमै छापें। पुस्तकको मूल्य थियो ६ पैसा। ३ सय छाप्न १५ रुपैयाँ लागेको थियो। त्यो पैसा कहाँबाट आयो ?टिफिन खाने पैसा जोगाएर राखेको थिएँ। त्यही खर्च गरें। त्यो कस्तो भजन थियो ?हिन्दीमा ओम् जय जगदीश हरे भन्ने भजन सर्वत्र प्रचलनमा थियो। त्यस्तै भजन नेपालीमा किन नहुने ? भनेर मैले लेखेको हुँ। बिक्री पनि राम्रै भयो। उसबेला पत्रपत्रिकामा पनि कृतिहरू छपाउनु भयो होला ? पत्रिकामा कृति छापिँदा नाम आउँदै पनि प्रोत्साहन हुन्थ्यो त्यस बखत। पत्रिकाहरूमा मेरा पनि निकै कथाहरू छापिए। वनारसबाट निस्कने पत्रिका युगवाणीमा सन् १९५२ मा मेरो कथा कर्तव्य छापियो। १९५५ मा कविता छापियो। कालिङपोङबाट गोर्खा पत्रिका निस्कन्थ्यो। त्यसमा पाँच वटा कथा छापिए। मेरो पहिलो निबन्ध आसाममा गोर्खाली पनि त्यसमै छापियो। ६० वर्षभन्दा अघिदेखिका त्यस्तै निबन्ध समेटेर अहिले संग्रह प्रकाशन गर्ने तर्खरमा छु। पुस्तक प्रकाशन कत्तिको सहजजटिल थियो ?त्यसको त कुरै नगरौं। सहज कहाँ हुनु र ? कहिले नफुक्ने गाँठो कथा संग्रहका कतिपय कथाहरू पाठ्यक्रममा समाविष्ट थिए। पहिलो संस्करण सकिएपछि कसैले छाप्न चासो लिएनन्। हामीले नै प्रकाशन गर्न कर लाग्यो। २० वटामा अरू ९ कथा थपेर नयाँ संस्करण बनायौं। जे भयो, राम्रै भयो। तपाईंले उपन्यासै चार वटा लेख्नुभयो बसाइँ, ब्रह्मपुत्रको छेउछाउ, अतृप्त र प्रतिध्वनिहरू विस्मृतिका। सबैका प्रकृति फरकफरक छन्। तीमध्ये बसाइँ सर्वाधिक लोकप्रिय हुनुको कारण के लाग्छ ?एक नम्बर त बसाइँमा जनजीवन दुरुस्त उतारिएको छ। त्यस समयमा त्यसको कदर हुनु स्वाभाविक थियो। नेपालमा शासन व्यवस्था पनि त्यस्तै थियो। त्यसमाथि त्रिभुवन विश्वविद्यालयले पाठ्यपुस्तकमा राखिदियो। प्रमाणपत्र तहमा विद्यार्थी धेरै हुने। सानो किताब सबैले किने। अतृप्त पनि यहाँ (असममा) पाठ्यक्रममा छ। तर, स्नातकोत्तर तहमा। विद्यार्थी कम हुन्छन्, कम बिक्छ। दोस्रो कारण बसाइँ एकै बसाइमा पढिसकिने सानो छ। यसको लेखन पृष्ठभूमि के हो ?तत्कालीन युद्धका कारण असम, सिलङबाट म झन्डै १० महिनाका लागि पितृथलो तेह्रथुम गएँ। त्यहाँ बस्दा मैले देखेबुझेको जनजीवन मनमा बुनेर ल्याएको थिएँ। त्यसलाई सर्लक्कै उतारेर नेपालीपन दिएको छु यसमा। तर, यो पूरै परिकल्पित उपन्यास हो। तपाईंलाई आफूले लेखेका कृतिमध्ये लोकप्रिय भएको बसाइँ नै उत्कृष्ट लाग्छ कि अरू कुनै ?गुणवत्ताको दृष्टिबाट वा आफ्नै दृष्टिकोणबाट छान्नु पर्दा अतृप्त लाई उत्कृष्ट मान्छु। सबै राम्रा लाग्छन्, सबैभन्दा राम्रो चाहिँ अतृप्त। अतृप्तले तपाईंलाई तृप्त बनाउनुको कारण के हो ?उपन्यासमा शैलीको विशेष महŒव हुन्छ। शैली गतिलो छैन भने उपन्यास उत्कृष्ट हुन सक्दैन। अतृप्तमा शैली राम्रो बन्न सकेको छ। समीक्षकहरूले यसको प्रशंसा गरेका छन्। ईश्वर बरालले रत्न संवादयुक्त शैली भन्नु भएको छ। गोविन्दराज भट्टराईले पनि सोध्नुभयो, यस्तो कसरी आयो तपाईंलाई ? बाहिरको साहित्यको छाप परेको होला भनें मैले। हो, हो, हो, पक्कै भन्नुभयो उहाँले। दोस्रोमा ?अतृप्तपछि उत्कृष्ट बन्न सकेको कृति हो प्रतिध्वनिहरू विस्मृतिका। यो उपन्यासमा मैले बुवाको जीवनीलाई आधार बनाएको छु। यसको लेखन शिल्पलाई धेरैले प्रशंसा गरेका छन्। बसाइँ नेपालमा चर्चित भयो। म लेखकको मत चाहिँ यसलाई तेस्रोमा मात्र जान्छ। प्रतिध्वनिहरू विस्मृतिका २४० पृष्ठको छ । त्यसलाई गोविन्दराज भट्टराईले संक्षेपीकरण गरेर ६ हजार शब्दको बनाउनुभएको छ, पाठ्यपुस्तकमा राख्न। साहित्यका सबैजसो विधा उपन्यास, नाटक, कविता, निबन्ध, कथा, समीक्षासमालोचना आदिमा तपाईंले उत्कृष्ट कृतिहरू लेख्नु भएको छ। यो बहुमुखी क्षमताको रहस्य के हो ?सिर्जना गर्ने भावना, क्षमता र तपस्या छ भने जुनसुकै विधामा लेख्न सकिन्छ। अरू भाषाका साहित्यकारले पनि धेरै विधामा लेखेका छन्। मलाई चाहिँ रहरै रहरले यस्तो बनाएको हो। पहिला नाटकले मलाई तान्यो। नाटक लेख्ने, खेल्ने गरियो। घरको परिवेशले कविता, भजन लेख्न प्रेरित गर्यो। पत्रपत्रिकामा १२ वटा कथा छापिएपछि आख्यान साहित्यमा म तानिएँ। नाटक लेख्ने र खेल्ने निकै गर्नुभयो ?लेख्ने भएपछि लेखेर मात्र छुट पाइँदो रहेनछ। लेखकको अन्तरभाव अभिनयबाट मात्र प्रकट हुन सक्दो रहेछ। रेडियोमा काम गर्थें। गुवाहटीमा हलमा नाटक देखाइन्थ्यो। सिनेमा थिएन। गाउँमा मनोरञ्जनको स्रोत थियो नाटक। रेडियोमा नाटक वाचन हुन्थ्यो। तिनमा मेरो सक्रिय भूमिका हुन्थ्यो। लेख्ने पनि सँगसँगै भइरह्यो। सन् १९५६ मा यहाँ मञ्चन गरिएका नाटकको संग्रह लक्ष्य प्रकाशित छ। दोबाटो साझाले छापेको छ। अरू पनि छन्। फिल्मको संवाद पनि त लेख्नु भयो नि, होइन ?सुवास गजुरेलले बसाइँ उपन्यासमा फिल्म बनाउने निधो भयो, धेरैले तपाईंले संवाद नलेखी हुँदैन भने। अनि, लेखें। कुनै एउटा विधामा लेखिरहेको बेला अर्को परिवर्तन कसरी हुन्थ्यो ? पहिल्यै योजना बनाउनु हुन्थ्यो कि अचानक मोडिनु हुन्थ्यो ?के भावना आएको छ, त्यही थाल्थें। गर्दैै जाँदा अर्कै हुन पनि सक्थ्यो। बसाइँलाई पहिल्यै कथा बनाएको थिएँ। उपन्यास भनेर लेखेको होइन। त्यसको शीर्षक थियो बेंसी। बसाइँको पाँचौं पाठमा बेंसी भन्ने शीर्षक पाउनुहुन्छ। त्यही बेंसीलाई माइकल हटले अंग्रेजी अनुवादमा पुस्तकको नाम बनाएका छन् माउन्टेन्स पेन्टेड विथ टर्मेरिक। अर्थात्, व्यथैव्यथाले रंगिएको पर्वत। कसरी उपन्यास बनाउनुभयो नि ?केही साथीभाइलाई देखाएँ। उपन्यास बनाउन सुझाव दिए। अनि, थपेर उपन्यासको आकारमा ढालें। त्यसअघि कुनै उपन्यास लेख्नुभएको थियो ?कक्षा ८ मा पढ्दै एउटा उपन्यास लेखेको थिएँ। त्यसको पाण्डुलिपि थियो। त्यसमा सुनकेशरी रानीको कथा थियो। छाप्नपट्टि गइएन। त्यसले उपन्यास बनाउन प्रेरणा भने दियो। आफूले लेखेका विधामध्ये छान्नुपर्दा आफैंलाई सबैभन्दा सशक्त कुनमा ठान्नुहुन्छ ?उपन्यास। उपन्यासले पाएको गरिमा र पृष्ठपोषण अरूले पाएको छैन। पाउँदैन पनि। तपाईंको लेखाइमा अद्वितीय किसिमको भाषिक सरलता, जीवन, जगत, समाजको सजीव चित्र उतार्नु भएको हुन्छ। कुन वातावरण र मुडमा लेख्ने गर्नुहुन्छ प्रायः ?कुनै विषयमा लेख्न मानसिक रूपमा मैले सुरु गरें भने खाँदा, बस्दा, हिँड्दा त्यसको प्लट आइरहन्छ। चिन्तन गरेर लेखेपछि गुणवत्ता पनि बढी हुन्छ। चिठी लेख्नु पर्यो भने पनि पहिला मानसिक रूपमा लेख्छु। लेख्ने यही समय भन्ने हुन्न। राम्रो लागेर लेख्नु नै मुड हो। गतिलो साहित्यमा चाहिने गुणहरू केके हुन् ?मुख्यकुरो त पाठकको स्तर हेर्नु पर्यो। पाठकलाई ख्यालमा राखेर सिर्जनशील साहित्य बनाउनु पर्यो। गुणवत्ता त चाहियोचाहियो। के सन्देश छ, त्यो हेर्नु पर्यो। साहित्यका लागि साहित्य होइन, साहित्य जीवनको मार्गदर्शक हुनुपर्छ। जसरी जीवन छरिएको छ, साहित्य पनि उसरी छरिएको र विस्तृत हुनुपर्छ। उसबेलाका जस्ता खँदिला कृति र गतिला साहित्यकार (जस्तो : लक्ष्मीप्रसाद देवकोटा, बालकृष्ण सम, भानुभक्त आचार्य, तपाईं स्वयम्जस्ता) अहिले नजन्मनुको कारण के होला ?त्यस किसिमको चिन्तन नै हरायो। जीवनमा जसरी कृत्रिमता बढ्दै गयो, साहित्य, लेखाइ, पढाइ सबै खस्किँदै गए। गुणवत्ता खस्कियो। लेखनमा जीवनको मार्गदर्शन टुट्दै गयो। उदाहरण यही काफी छ मुनामदन कहिल्यै मर्दैन। तपाईं अर्थशास्त्रको अध्यापक। अर्थविज्ञानको अध्ययनले साहित्यमा अघि बढ्न सहज बनायो कि जटिल ?अर्थशास्त्रले मानव जीवनको प्रयोजनार्थ बढी दिन्छ। जति पनि अर्थशास्त्रका सिद्धान्त छन्, जीवनसँग जोडिएका छन्। जस्तो ः माक्र्सको द्वन्द्वात्मक भौतिकवाद। यसमा विकासको विषय छ। यथार्थमा अर्थविज्ञान, दर्शन सबैको समायोजित जीवनअभिव्यक्ति हो साहित्य। जसबाट लिएर साहित्यको माध्यमबाट जीवनको आशाआकांक्षा समेटिन्छ। साहित्यमा छिर्ने प्रेरणा कहाँबाट पाउनु भयो ?भाषाप्रतिको मोह, पहिलो कारण। प्राकृतिक देन, दोस्रो।"
कञ्चनपुरमा आजदेखि जलपन्छी गणना सुरु,"कञ्चनपुर : यहाँ आजदेखि जलपन्छी गणना सुरु भएको छ। राष्ट्रिय निकुञ्ज तथा वन्यजन्तु संरक्षण विभागको अगुवाइमा शुक्लाफाँटा राष्ट्रिय निकुञ्ज, राष्ट्रिय प्रकृति संरक्षण कोष, नेपाल पन्छी संरक्षण सङ्घ, हिमालयन नेचरगाइड, शुक्लाफाँटा नेचर गाइड एसोसिएसनलगायत सङ्घसंस्थाले जलपन्छी गणना थालेका हुन्। सिमसार क्षेत्रमा आश्रित रैथाने र आगन्तुक चराको विवरण तथा अवस्था पत्ता लगाउन, सङ्ख्याको अद्यावधिक गर्न हरेक वर्षको यसै दिनदेखि जलपन्छी गणना हुँदै आएको छ। गणनाका क्रममा तालतलैयामा जलपन्छीको सङ्ख्या यकिन गर्ने कार्यसँगै सीमसारको अवस्थाबारे अध्ययन हुनेछ। कञ्चनपुरसँगै कैलाली र बर्दियाका सीमसार क्षेत्र तथा तालतलैया, नदी तथा जलाधार क्षेत्रमा जलपन्छी गणनको कार्य हुने डगौराले जानकारी दिए। कञ्चनपुरका सिमसार तथा जलाधार क्षेत्रमा प्रत्येक वर्षको हिउँदमा ५५ देखि ६० बढी प्रजातिका चरा बसाइँ सरेर साइबेरियालगायत उत्तरी ध्रुवबाट बसाइँ सरेर आउने गरेका छन्। रैथाने प्रजातिका जलपन्छीसमेत यहाँ रहेका छन्। उहाँका अनुसार सिमसार क्षेत्र, आहारा, सुरक्षा र गुँड लगाउनका लागि पर्याप्त स्थान भएकाले बसाइँ सार्दै पाहुना जलपन्छी यहाँका सिमसार क्षेत्र, तालतलैया, नदीलगायत क्षेत्रमा पुग्ने गर्दछन्। चैतदेखि जेठसम्म पुनः पन्छी साइबेरियालगायत क्षेत्रमा फर्कने गरेका छन्। नेपालमा आठ सय ७७ प्रजातीका चरा पाइने गरेका छन्। शुक्लाफाँटा राष्ट्रिय निकुञ्ज र त्यसको आसपासको क्षेत्रमा मात्रै रैथाने प्रजातिका चार सय २३ प्रजातिका चरा पाइने गरेका छन्। नेपालमा सन् १९८७ देखि नियमित रुपमा जलपन्छी गणना हुँदै आएको छ। रासस"
एकीकृत समाजवादीले माग्यो पाँच सिट,"काठमाडौं : नेकपा एकीकृत समाजवादीले राष्ट्रियसभा निर्वाचनमा ५ सिटमा अडान राखेको छ। त्यसको जिम्मा पार्टी अध्यक्ष माधवकुमार नेपाललगायतलाई अधिकार दिइएको छ। पार्टी कार्यालय आलोकनगरमा शनिबार बसको नेकपा समाजवादीको सचिवालय बैठकले राष्ट्रियसभा निर्वाचनका लागि पार्टीले पाउने सिट संख्या, प्रदेश र क्लष्टरको निर्णय गर्ने अधिकार अध्यक्ष नेपाल, उपाध्यक्ष राजेन्द्र पाण्डे र महासचिव घनश्याम भुसाललाई दिएको प्रवक्ता जगन्नाथ खतिवडाले जानकारी दिए। उनले राष्ट्रियसभा निर्वाचनमा गठबन्धनसँग एमालेको सहकार्यको ढोका बन्द भएको र प्रतिपक्षीकै रूपमा बस्नुपर्ने बताए।"
"हामी आफूमात्रै खुसी हुँदैनौं, छिमेकी मुलुकलाई पनि खुसी राख्छौं : चिनियाँ नेता युगाङ","काठमाडौं : उपराष्ट्रपति रामसहाय प्रसाद यादव र चिनियाँ कम्युनिष्ट पार्टीको युनान प्रान्तको पार्टी स्थायी कमिटीका उपसचिव सी युगाङबीच भेटवार्ता भएको छ। शनिबार उपराष्ट्रपति कार्यालय लैनचौरमा उनीहरूबीच शिष्टाचार भेटवार्ता भएको हो। भेटमा युगाङले आफूमात्रै होइन, छिमेकीलाई पनि खुसी बनाउने नीति चीनको रहेको बताए। उनले छिमेकीलाई विशेष महत्व दिएरै आफ्नो टोलीले नयाँ वर्षको अवसरमा नेपालबाटै भ्रमण सुरू गरेको प्रस्ट्याए। 'नेपाल र चीनबीच प्राचीनकालदेखि कायम रहेको सांस्कृतिक सम्बन्धलाई भगवान गौतम बुद्धको सिद्धान्तले थप प्रगाढ बनाएको छ। नेपाल र चीनबीच धेरै समानता छ। यो समानताकै कारण दुई मुलुकबीच उच्चस्तरीय र जनस्तरीय भ्रमणहरू बढी हुने गरेको छ,' उनले भने, 'आफूमात्रै खुसी भएर हुँदैन, छिमेकी पनि खुसी हुनुपर्छ। छिमेकीसँग जीवनमरणको सम्बन्ध हुनुपर्छ। यसले सम्बन्धलाई थप प्रगाढ, बलियो र सुदृढ बनाउँछ।' उनले नेपाल चीनको सबैभन्दा नजिकको छिमेकी मित्र राष्ट्र भएको बताएका थिए। उपराष्ट्रपति यादवले नेपाल र चीनबीच सदियौंदेखि रहिआएको सौहार्दपूर्ण एवं घनिष्ठ सम्बन्ध हालैका वर्षमा बहुआयामिक क्षेत्रमा अझ व्यापक भएको बताएका थिए। 'हाम्रा दुई मुलुकहरूले लामो इतिहास बोकेको मित्रवत् सम्बन्ध, सहयोग र सहकार्यलाई ठूलो महत्व दिएका छन्,' उनले भने। उपराष्ट्रपति यादवले प्रधानमन्त्री पुष्पकमल दाहालको गत वर्षको सेप्टेम्बरमा सम्पन्न चीन भ्रमणले दुई देशबीचको सम्बन्धलाई थप उचाईमा पुर्याएको बताएका थिए। उनीहरूबीच दुई देशबीचको द्विपक्षीय सम्बन्ध, भ्रमण, सहयोग, व्यापार तथा पर्यटनलगायतका विविध आयामका विषयमा छलफल भएको उपराष्ट्रपति कार्यालयले जानकारी दिएको छ।"
"बरहथवा घटनाको छानबिन गर्न गृहले बनायो समिति, मृतकका परिवारलाई दस लाख दिइने",काठमाडौं : गृह मन्त्रालयले सर्लाहीको बरहथवामा भएको घटना विषयमा छानविन समिति बनाएको छ। गृह मन्त्रालयका सहसचिव थानेश्वर गौतमको संयोजकत्वमा नेपाल प्रहरीका प्रहरी नायव महानिरीक्षक सुरेन्द्र मैनाली र राष्ट्रिय अनुसन्धान विभागका अनुसन्धान निर्देशक भीम बहादुर बुढाथोकी रहेको तीन सदस्यीय छानविन समिति गठन गरिएको हो। गृहका प्रवक्ता नारायणप्रसाद भट्टराईका अनुसार समितिले ७ दिनभित्र प्रतिवेदन पेस गर्नेछ। त्यस्तै घटनामा मृत्यु भएका ३२ वर्षीय जयशंकर साहको परिवारलाई राहतस्वरुप दस लाख रुपैयाँ उपलब्ध गराउने निर्णय भएको प्रवक्ता भट्टराईले बताए।
नेपाल र भारतबीच भएको सम्झौता स्वागतयोग्य : विमलेन्द्र निधि,"काठमाडौं : नेपाली कांग्रेसका पूर्व उपसभापति विमलेन्द्र निधिले नेपाल र भारतबीच भएको सम्झौता स्वागतयोग्य भएको बताएका छन्। बिहीबार सम्पन्न नेपालभारत संयुक्त आयोगको बैठकमा भएको चार बुँदे सहमतिको उनले स्वागत गरेका हुन्। सहमतिले नेपाल र भारतबीच रहिआएको विशिष्ट सम्बन्धलाई थप बल पुर्याएको उनको भनाइ छ। 'सामुदायिक विकास परियोजना कार्यान्वयनका लागि भारतीय अनुदान सहायता सम्बन्धी सहमतिअनुसार अब भारतले २० करोड रुपैयाँसम्मको अनुदान दिनसक्ने भएको छ। जुन सकारात्मक कुरा हो। अनुदानमा आधारित यस्ता परियोजनाहरू धेरै पहिललेदेखि नै सञ्चालित छ,' उनले भने, '२ करोड अनुदानबाट प्रारम्भ हुँदै ५ करोडसम्मको रकम दिँदै आइरहेको थियो। यस्तो परियोजना छनौट र स्वीकृतिका लागि सुरुदेखि नै नेपाल सरकारको सम्बन्धित निकाय, सरोकारवाला मन्त्रालय र अर्थमन्त्रालयको संलग्नता र सहमति अनिवार्य रहँदै आएको छ।' उनले भारत सरकारले मनमौजी ढंगबाट गर्ने सम्झौता भएको भन्नु आधारहीन र झुठो भएको प्रस्ट पारे। 'भारत सरकारबाट प्राप्त हुने त्यस्तो अनुदानबाट नेपालका कम्युनिष्ट पार्टीका नेताहरू, सबै पार्टीका नेताहरू र समाजका विभिन्न क्षेत्रका अगुवाहरूले पनि आआफ्नो प्रभाव क्षेत्रमा खासगरी स्कुल, क्याम्पस भवन र पुल निर्माण गर्ने गरेका छन्। भवन शिलान्यास तथा उद्घाटन भारतीय राजदूत वा अधिकारीबाट गराउँदै आएका र आफू पनि सहभागी हुँदै आएका छन्। अहिले आएर त्यसको विरोध गर्नु द्वैध चरित्र प्रदर्शन गर्नुमात्र हो। नेपालको विकासमा भारत सरकारको यस किसिमको सदासयताको म समर्थन गर्दछु,' उनले भने। उनले दुई देशबीच दीर्घकालीन ऊर्जा व्यापारसम्बन्धी सम्झौताअनुसार आगामी १० वर्षमा १० हजार मेगावाट विद्युत् निर्यात गर्न सकिने भएको बताए। यसबाट नेपालमा उत्पादित बिजुलीको बजार सुनिश्चित हुनुका साथै नेपाललाई वार्षिक १० खर्ब हाराहारी आम्दानी हुने र भारतसँगको बढ्दो व्यापार घाटा कम गर्न उल्लेखनीय भूमिका निर्वाह गर्ने उनको भनाइ छ।"
"कांग्रेसको केन्द्रीय कार्यसम्पादन समितिको बैठक सर्यो, आइतबार बस्ने","काठमाडौं : नेपाली कांग्रेसको केन्द्रीय कार्यसम्पादन समितिको बैठक सरेको छ। पार्टीका मुख्यसचिव कृष्णप्रसाद पौडेलले दिउँसो १ बजे पार्टीको केन्द्रीय कार्यालयमा बोलाइएको बैठक आइतबार १ बजेसम्मलाई सारिएको जानकारी दिए। उनका अनुसार मुलुकको समसामयिक राजनीतिक घटनाक्रम र राष्ट्रियसभाको निर्वाचनका सन्दर्भमा छलफल गर्न बैठक आह्वान गरिएको हो। कांग्रेसले केन्द्रीय कार्यसम्पादन समितिको बैठकमा उपस्थित हुन पार्टी पदाधिकारी एवं सदस्यलाई अनुरोध गरेको छ। राष्ट्रिय सभाको निर्वाचनको विषयलाई लिएर सत्ता गठबन्धनमा कसले कति सिट लिने भन्नेमा विवाद कायमै रहेको छ। दलभित्रका आकांक्षीबीच टिकटका लागि दौडधुप पनि जारी छ। सत्तारुढ गठबन्धनमा सिट बाँडफाँड नमिलेपछि कांग्रेस केन्द्रीय कार्यसम्पादन समितिको बैठक पनि सरेको छ। कांग्रेसको भक्तपुर २ को क्षेत्रीय सम्मेलनमा बोल्दै नेपाली कांग्रेसका महामन्त्री गगन थापाले राष्ट्रिय सभा उम्मेदवारका लागि संसदीय बोर्डमा छलफल हुने भएपनि अन्तिममा सभापति शेरबहादुर देउवाले कोटको खल्तिबाट नाम निकाल्ने भन्दै असन्तुष्ट व्यक्त गरेका थिए। थापाले राष्ट्रिय सभाको मर्म अनुसारका व्यक्तिहरु सांसद हुने अवस्था आफूले नदेखेको दाबी गर्दै आएका छन्। संस्थापन इत्तर समूहले पार्टी बैठकमा आफ्नो तर्फबाट ४५ जना उम्मेदवारको दाबी प्रस्तुत गर्ने तयारी गरेको छ। यहि बीचमा राष्ट्रियसभाका एकतिहाइ सदस्यको निर्वाचनमा विपक्षी एमालेलाई पनि समेटेर लैजान माओवादी केन्द्र र कांग्रेस लचिलो बन्दा गठबन्धनभित्र अविश्वास पैदा भएको छ। सत्तागठबन्धन मिलेर चुनाव लडे एमालेले पूरै सिट गुमाउने स्थिति छ। तर, प्रधानमन्त्री पुष्पकमल दाहाल प्रचण्डले संक्रमणकालीन न्याय निरुपणमा सहयोग जुटाउने उद्देश्यले एमालेसँग पनि चुनावमा मिलेर जाने प्रस्ताव गरेका थिए। जसमा कांग्रेस र जसपाले मौन समर्थन जनाएका छन् भने, एकीकृत समाजवादीले आपत्ति जनाएको छ। त्यसकै लागि केही दिनयता नेताहरुबीच लगातार छलफल भइरहेको छ। सिटौलालाई अगाडि सार्ने आन्तरिक तयारी फागुन २१ देखि राष्ट्रियसभा अध्यक्षसहित २० सिट रिक्त हुँदै छन्। १९ सिटका लागि माघ ११ गते चुनाव हुँदै छ। एक जना सरकारको सिफारिसमा राष्ट्रपतिबाट मनोनीत हुने छन्। राष्ट्रियसभा अध्यक्षका लागि कांग्रेस र एकीकृत समाजवादीले दाबी गरिरहेका छन्। राष्ट्रियसभा अध्यक्षमा कांग्रेस सभापति शेरबहादुर देउवाले पार्टीका पूर्वमहामन्त्री कृष्णप्रसाद सिटौलालाई अगाडि सार्ने आन्तरिक तयारी गरेका छन् । १४औं महाधिवेशनमा सभापतिमा जिताउन सहयोग गरेको गुन तिर्नकै लागि पनि सिटौलालाई जिम्मेवारी दिन सभापति देउवाले इच्छा देखाएका छन्। कांग्रेसबाट राष्ट्रिय सभा संसदीय दलका नेता रमेशजंग रायमाझीसहित अनिता देवकोटा (महिला), जितेन्द्रनारायण देव, प्रकाश पन्थ (अपांगता)को कार्यकाल सकिँदैछ। बागमतीबाट ४ जना, गण्डकी, कर्णाली र सुदूरपश्चिमबाट ३३ तथा कोशी, मधेस र लुम्बिनी प्रदेशबाट २२ जना निर्वाचित हुने छन्।"
भारतसँगको सम्झौताबारे एमालेको धारणा के छ ?,"भारतसँग के कस्ता सहमति र सम्झौता भए उक्त विषयबारे स्पष्ट पार्न एमालेले माग गरेको छ। काठमाडौं : नेकपा एमालेले राष्ट्रियसभा निर्वाचनमा खाली सबै सिटमा उम्मेदवारी दिने भएको छ। आगामी माघ ११ गते राष्ट्रियसभाको १९ वटा सिटका लागि निर्वाचन हुँदैछ। पुस २३ मा त्यसको मनोनयन हुनेछ। एमालेको शुक्रबार बसेको सचिवालय बैठकले सबै सिटमा उम्मेदवारी दिने निर्णय गरेको महासचिव शंकर पोखरेलले जानकारी दिए। प्रत्येक क्लस्टरमा तीन जनाको नाम मागेको थियो। सिफारिस भएका नामको बारेमा प्रारम्भिक छलफल भयो, उनले भने, क्लस्टरमा पर्ने वा नपर्ने भन्ने विषयमा छलफल गरेर २३ गते १९ वटै उम्मेदवारको नाम सार्वजनिक गर्ने तयारी गरेका छौं। राष्ट्रियसभामा बागमती प्रदेशबाट ४, गण्डकी, कर्णाली र सुदूरपश्चिम प्रदेशबाट ३३ तथा कोशी, मधेस र लुम्बिनीबाट २२ जना सदस्यको चुनाव हुँदैछ। फागुन २० गते एक तिहाइ (२० जना सदस्य) को कार्यकाल सकिँदैछ। तीमध्ये एक जना राष्ट्रपतिबाट मनोनीतको कार्यकाल पनि सकिन लागेको हो। कार्यकाल सकिनु ३५ दिनअगावै चुनाव गर्नुपर्ने कानुनी व्यवस्था छ। राष्ट्रियसभामा एमालेका ९ जना रिक्त हुँदैछ। एमालेका राष्ट्रियसभा अध्यक्षसमेत रहेका गणेशप्रसाद तिमिल्सिना, प्रमुख सचेतक भैरवसुन्दर श्रेष्ठ, इन्दु कडरिया, कुमार दसौंदी, दीपा गुरुङ, दिलकुमारी रावल थापा (पार्वती), नरपति लुहार, रामचन्द्र राईको कार्यकाल सकिँदैछ। सत्ता गठबन्धन एकजुट भए राष्ट्रियसभामा एमालेको ९ वटै सिट गुम्ने अवस्था छ। त्यसको लागि एमाले सत्तारूढ दल कांग्रेस र माओवादी केन्द्रसँग पनि छलफल गरिरहेको छ। उनीहरू पनि एमालेलाई राष्ट्रियसभामा सर्तसहित नील बन्न नदिन सहमत देखिएका छन्। एमालेले ९ मध्ये ६ सिट मागेको छ। तर, ६ सिट नभए पनि केही सिट एमालेलाई कांग्रेस र माओवादी केन्द्र सहमत छन्। तर, माधवकुमार नेपाल पनि यसमा असन्तुष्ट देखिएका छन्। ६ केन्द्रीय सदस्य मनोनीत एमालेले ६ जना नेतालाई केन्द्रीय सदस्यमा मनोनीत गरेको छ। सचिवालय बैठकले प्रदेश अध्यक्षबाट बिदा भएका पाँचसहित ६ जना नेतालाई केन्द्रीय सदस्य मनोनीत गरिएको महासचिव पोखरेलले बताए। उनका अनुसार कोशी प्रदेशबाट तुलसीप्रसाद न्यौपाने, बागमतीबाट केशवराज पाण्डे, कर्णालीका विनोद शाह, मधेसका रामअवतार यादव, सुदूरपश्चिमका दामोदर भण्डारी रहेका छन्। लामो समयमा पार्टीमा रहेका झापाका जिल्ला अध्यक्ष दीपक कार्कीलाई पनि केन्द्रीय सदस्यमा मनोनीत गरिएको छ। भारतसँगको सम्झौताबारे एमालेको धारणा एमालेले भारतीय विदेशमन्त्री एस जयशंकरको भ्रमणका क्रममा भएका सम्झौता र सहमतिबारे सरकारले प्रतिपक्षसँग परामर्श नगरिएको भन्दै आपत्ति जनाएको छ। महासचिव पोखरेलले राष्ट्रिय मुद्दाको सबालमा सरकार एक्लै अघि बढ्न खोज्नु गलत रहेको बताए। भारतीय विदेशमन्त्री (एस जयशंकर) आउँदा नेपालभारत संयुक्त आयोगको बैठकबारे सत्ता पक्षले प्रतिपक्षसँग परामर्श गरेन, उनले भने, राष्ट्रियताबारेमा सत्तापक्षले प्रतिपक्षलाई विश्वासमा लिने काम नगरेर गल्ती गरेको छ। सम्झौता के कस्ता सहमति र सम्झौताको बारे स्पष्ट पार्न माग गरेको उनले बताए। उनले थपे, दुई देशको संयुक्त आयोगको बैठकमा के के छलफल र सम्झौता भए भन्नेमा प्रतिपक्षसँग परामर्श नगरिएको प्रति बैठकले गम्भीर चिन्ता प्रकट गरेको छ। राष्ट्रियताका प्रश्नमा सत्ताले प्रतिपक्षलाई विश्वास लिएर मात्रै काम गर्नुपथ्र्याे। महासचिव पोखरेलले बजेटरी प्रणालीलाई कमजोर पार्ने हिसाबले कुनै काम हुनु नहुने बताए। वैदेशिक सहायता वैदेशिक प्रणालीभित्रै हुनुपर्ने पार्टीको मान्यता रहेको उनको भनाइ छ। उनले भारतसँग भएका सम्झौताका विषयमा प्रश्न उठाएका छन्। के के विषयमा सहमति सम्झौता भएका छन् ? तिनलाई स्पष्ट पारियोस्, उनले भने, प्रतिपक्षीसँग छलफल नगरी चालिने यस्ता कदमले समस्या ल्याउन सक्छ। महासचिव पोखरेलले संयुक्त आयोगको बैठकबाट भारतले नेपालका परियोजनामा सीधै २० करोड खर्च गर्ने गरी गरेको सहमतिबारे पनि प्रश्न उठाए। उनले कुनै पनि देशको आर्थिक सहयोग नेपालको बजेटरी प्रणाली प्रभावित पार्ने खालको हुन नहुने बताए। नेपालको बजेटरी प्रणालीलाई प्रभावित गर्ने गरी कुनै काम हुन हुँदैन, उनले भने, वैदेशिक सहायता नेपालको बजेटरी प्रणालीमा हुनुपर्छ। नेपालको बजेटरी प्रणालीलाई प्रभावित गर्ने गरी कुनै निर्णय नहोस्। सर्लाहीको घटनाको विषयलाई एमालेले गम्भीर रूपमा लिएको जनाएको छ। त्यहाँ एक जनाको मृत्यु भएको छ। सत्तापक्षका अराजक क्रियाकलापबाट त्यो घटना भएको एमालेको आरोप छ। सत्ताबाट अकर्मण्यता, अराजकताबाट यो घटना भएको एमालेले बताएको छ। जनप्रतिनिधिले निर्वाध रूपमा काम गर्ने वातावरण उपलब्ध गराउन पनि एमालेले माग गरेको छ।"
निषेधित क्षेत्र तोडेपछि गोविन्द केसीसहित ९ जना माइतीघरबाट पक्राउ,"काठमाडौं : डाक्टर गोविन्द केसीसहित ९ जना माइतीघर मण्डलाबाट पक्राउ परेका छन् । विभिन्न मागसहित माइतीघरमा प्रदर्शनमा उत्रिएका केसी र उनका समर्थकलाई प्रहरीले पक्राउ गरेको काठमाडौं प्रहरी परिसरले जनाएको छ। सशस्त्र द्वन्द्वकालका पीडितलाई न्याय देउ, माइतीघरको निषेधाज्ञा खारेज गर, सशस्त्र द्वन्द्व पीडितलाई न्याय र सवै नेपाली हरुको स्वास्थ्य सेवा र शिक्षामा समान पहुँच लगायत सुशासन का लागि अभियान लगायतका नारा लेखिएको प्ले कार्डसहित उनीहरुले प्रदर्शन गरेका थिए। उनीहरुले केसीसँगको विगतका सम्झौता कार्यान्वयन हुनुपर्ने, विश्वविद्यालय र प्रतिष्ठानहरुमा राजनीतिक भागबन्डाको अन्त्य गरी योग्यताका आधारमा पदाधिकारी नियुक्ति गर्नुपर्ने लगायतका माग राखेका थिए। सरकारले माइतिघर, नयाँ बानेश्वर, बालुवाटार, महाराजगन्ज लगायतका विभिन्न स्थानमा निषेधाज्ञा जारी गरेको छ।"
"१९ सिट बाँडफाँड गर्न गठबन्धनभित्र रस्साकस्सी, दलहरूको अडानले पुगेन भाग","काठमाडौं : राष्ट्रियसभा निर्वाचनको सिट संख्या बाँडफाँड गर्न गठबन्धन दलबीच रस्साकस्सी चलेको छ। प्रमुख प्रतिपक्षी दल नेकपा एमालेलाई सिट नदिने सहमति भएसँगै सत्ता गठबन्धनभित्र सिट संख्या बाँडफाँडमा रस्साकस्सी चलेको हो। गठबन्धनका प्रमुख दललको आआफ्नै अडानले सिट संख्या बाँडफाँड हुन सकेको छैन। प्रधानमन्त्री निवास बालुवाटारमा जारी गठबन्धन बैठकले सिट बाँडफाँड टुंगो लगाउने बताइएको छ। दलहरूको अडानले भाग नै नपुग्ने अवस्था आएको स्रोतको भनाइ छ। 'सबै दलको आआफ्नै अडान छ। सबैको अडान सम्बोधन गर्ने हो भने कसैलाई पनि भाग पुग्ने अवस्था छैन,' अन्नपूर्णसँग ती स्रोतले भन्यो। नेकपा एकीकृत समाजवादीका उपमहासचिव जगन्नाथ खतिवडाले सिट बाँडफाँडमा रस्साकस्सी भइरहेको बताए। प्रमखु दलहरूको अडानले सिट संख्या बाँडफाँड हुन नसकेको उनको भनाइ छ। 'सिट संख्यामा रस्साकस्सी भएकै हो। यद्यपि गठबन्धनको अहिले बस्ने बैठकले टुंगो लगाउने भनेको छ,' उनले भने। उनले एकीकृत समाजवादीको तर्फबाट सिट संख्या दाबी गर्ने जिम्मा अध्यक्ष माधव कुमार नेपाल, उपाध्यक्ष राजेन्द्र पाण्डे र महासचिव घनश्याम भुसाललाई जिम्मेवारी दिएको बताए। 'उहाँहरूलाई नै सिट संख्या तोकेर हामीले बैठकमा पठाएका छौं। कति सिट लिने, कुन प्रदेश र कुन कलस्टर लिने उहाँहरूले निर्णय गर्नुहुन्छ,' पार्टीको बैठकपछि उनले भने। उनले एमालेले सत्तापक्षसँग सिट माग्नु उचित नभएको बताए। 'प्रतिपक्षीले सत्तापक्षसँग सिट माग्नु उचित भएन। प्रतिपक्षी प्रतिपक्षी भएर बस्नुपर्छ। सत्ता पक्षसँग माग्नु हुँदैन,' उनले भने। एमालेले प्रधानमन्त्री पुष्पकमल दाहालसँग ६ सिट मागेको उपमहासचिव खतिवडाको भनाइ छ। एमालेले भने १९ वटै सिटमा उम्मेदवारी दिने निर्णय गरेको छ। शुक्रबार बसेको एमालेको सचिवालय बैठकले सातवटै प्रदेशको १९ वटै सिटमा उम्मेदवारी दिने निर्णय भएको महासचिव शंकर पोखरेलले बताएका थिए। निर्वाचन आयोगले राष्ट्रियसभामा रिक्त हुने २० मध्ये १९ सिटका लागि माघ ११ गते निर्वाचन तोकेको छ। निर्वाचनका लागि पुस २३ गते मनोनयन दर्ताको समय तोकेको छ। बाँकी १ सिट राष्ट्रिपतिले मनोनीत गर्नेछन्।"
सुदूरपश्चिममा सत्ता साझेदार माओवादी केन्द्रले गर्यो सरकार परिवर्तनको माग,"धनगढी : सुदूरपश्चिममा सत्ता साझेदार दल नेकपा माओवादी केन्द्रका बहुमत सांसदहरुले सरकार परिवर्तनको माग गरेका छन्। सरकार गतिशिल नभएको भन्दै नेकपा माओवादी केन्द्रका बहुमत सांसदहरुले सरकार परिवर्तनको माग गरेका हुन्। शनिबार प्रधानमन्त्री तथा पार्टी अध्यक्ष पुष्पकमल दाहाल प्रचण्डलाई भेटेर उनीहरुले सबैभन्दा पहिला आफ्नो पार्टीबाट सरकारमा गएका मन्त्रीहरु परिवर्तन गर्नुपर्ने र त्यसपछि सरकारको नेतृत्व नै फेरिनुपर्ने माग गरेका छन्। नेकपा माओवादी केन्द्रका ससंदीय दलका उपनेता अक्कल रावल, प्रमख सचेतक मानबहादुर धामी, राज्यमन्त्री गीता माल, प्रदेश सभा सदस्य ओमविक्रम भाट, शिवसिंह ओली, लक्ष्मी विकसहितका सांसदहरुले शनिबार प्रधानमन्त्री निवास बालुवाटारमा पार्टी अध्यक्ष दाहाललाई भेटेर यस्तो माग गरेका हुन्। हामीहरुले लिखित रुपमै पार्टी अध्यक्षलाई सरकार पुर्नगठनको मागपत्र बुझाएका छौं नेकपा माओवादी केन्द्रका प्रमुख सचेतक मान बहादुर धामीले भने,हाम्रो तर्फबाट सरकारमा पठाएमा मन्त्रीहरुले पनि प्रभावकारी रुपमा काम गर्न सकेनन्। सत्तामा साझेदार भएजस्तै भयो, सरकार गतिहीन भयो। सुदूरपश्चिम प्रदेश सरकारमा माओवादी केन्द्रबाट उद्योग पर्यटन वन तथा वातावरण मन्त्रीमा रमेश धामी, सामाजिक विकास मन्त्रीमा झपट साउद र राज्यमन्त्रीमा गीता माल सहभागी छन्। माघको २७ गते प्रदेश सरकारको एक वर्ष पूरा भइरहेको छ। एकवर्षको अवधिमा सरकारका तर्फबाट पार्टीसँग समन्वय पनि भएन। विकास निर्माणका योजनाहरु अलपत्र छन्। योजनाहरु कार्यान्वयनमा जान सकेका छैनन्। पुँजीगत बजेट कार्यान्वयन ६ महिनामा ८ प्रतिशत मात्रै भएको छ, अनि सरकारमा बसेकाहरुले के गरेका छन्। अब भने सरकार पुर्नगठन हुनुपर्छ भनेका छौं धामीले भने। नेकपा माओवादी केन्द्रका तर्फबाट प्रधानमन्त्रीलाई भेटन गएका प्रदेश सभा सदस्यहरुले संसदीय दलका नेता परिवर्तनको माग समेत गरेका छन्। अहिले संसदीय दलका नेता खगराज भट्ट छन्। संसदीय दलका नेताले सरकार पुर्नगठनमा सहमत हुनुपर्छ । भएनन् भने बहुमत सदस्यले संसदीय दलको नेता परिवर्तन गर्ने तयारी पनि गरिएको छ एक जना प्रदेश सदस्यले भने। प्रदेश सरकार र प्रदेश सभा सुस्ताएको भन्दै आलोचना हुन थालेपनि उनीहरुले प्रधानमन्त्रीलाई भेटेर सरकार पुर्नगठनको माग गरेका हुन्। पुस १५ गते दोस्रो प्रदेश सभाको एकवर्षे कार्यकाल पूरा भएको हो। २०७९ सालको मंसिर ४ गते भएको निर्वाचनमा विजयी भएका प्रदेश सभा सदस्यहरुले पुसको १५ गते पद तथा गोपनीयताको सपथ लिएका थिए। तर प्रदेश सभालाई एक वर्षमा यो काम गरेँ भनेर देखाउने केही पनि छैन। उसले त्यो एक वर्षमा संबैधानिक रुपमा पनि नल्याई नहुने, बजेटबाहेक कुनै पनि विधेयक ल्याउन सकेको छैन। तर प्रदेश सभाका कर्मचारी, सभामुख उपसभामुख, समितिका पदाधिकारी, प्रदेश सभा सदस्यहरुले एकवर्षमा ८ करोड ७९ लाख १३ हजार ७९७ सरकारी बजेट भने सकेका छन्। सभामुख, उपसभामुख, प्रदेश सभाका सदस्यहरुले भत्ता, भ्रमण बाहेकको केही पनि काम नगरेको भन्दै आलोचना हुन थालेको छ। प्रदेश सभा सदस्यहरुले एक वर्षमा बैठक भत्ता मात्रै ३३ लाख बुझेका छन्। उनीहरुले इन्धनबापतको १३ लाखभन्दा बढी रकम बुझेका छन् भने गाडी मर्मतमा मात्रै ६० लाख खर्च भएको छ।"
विरोध व्यवस्थापन गर्न नसक्ने र जनतालाई गोली ठोक्ने नेतृत्वलाई जवाफदेही बनाउनुपर्छ,"काठमाडौं : राष्ट्रिय स्वतन्त्र पार्टीका सभापति रवि लामिछानेले लोकतन्त्रमा राज्यको छाडा प्रवृत्ति स्वीकार गर्न नसकिने स्पष्ट पारेका छन्। उनले विरोध व्यवस्थापन गर्न नसक्ने र आम जनतालाई गोली ठोक्ने नेतृत्वलाई जवाफदेही बनाउनुपर्ने धारणा राखेका छन्। ललितपुरको बालकुमारीमा युवाहरूले गरेको प्रदर्शनमा प्रशासनले अत्यधिक बल प्रयोग गर्दा दुई युवाले ज्यान गुमाएको घटना नसेलाउँदै हिजो सर्लाहीको बरहथवामा स्थानीयको प्रदर्शनका क्रममा राज्यकै गोली खाई एक युवकको ज्यान गएको छ।उनले भनेका छन्,लोकतन्त्रमा राज्यको यो खालको छाडा प्रवृत्ति स्वीकार गर्न सकिदैन। विरोध व्यवस्थापन गर्न नसक्ने र आम जनतालाई गोली ठोक्ने नेतृत्वलाई जवाफदेही बनाउनै पर्छ। उनले घटनाका पीडितलाई क्षतिपूर्ति दिन, दोषीलाई तुरुन्त करबाही गर्न र यो घटनासँग सम्बन्धित तलदेखि माथिसम्मका सबैलाई जवाफदेही बनाउनसरकारसँग माग गरेका छन्।"
सत्ता गठबन्धनले राष्ट्रिय सभाको निर्वाचनमा एमालेसँग सहकार्य नगर्ने,"काठमाडौं : सत्तारुढ गठबन्धनले नेकपा एमालेसँग राष्ट्रियसभा निर्वाचनमा सहकार्य नगर्ने भएको छ। शनिबार बिहान बालुवाटारमा बसेको सत्ता गठबन्धनको बैठकमा एमालेसँग सहकार्य नगर्ने सहमति भएको कांग्रेस संसदीय दलका प्रमुख सचेतक रमेश लेखकले जानकारी दिए। बैठकले राष्ट्रियसभा निर्वाचनमा १९ सिटमा गठबन्धनभित्रकै दलबीच भागबण्डा गरेर चुनाव लड्ने समझदारी गरेको उनले बताए। अहिले त्यो विषय छैन अब, गठबन्धनकै दलहरुबीचमा सिटको बाँडफाँट हुन्छ।, उनले भने, सरकारमा सहभागी दलको छलफल र निर्णयले टुंगोमा पुग्छ र चुनाव लड्छ। लेखकले बृहत लोकतान्त्रिक धारणाका साथ सत्ता र प्रमुख प्रतिपक्षबीच मिलेर जान सकिन्छ कि भनेर एमालेसँग छलफल गरेपनि सम्भव नभएको बताए। उनले एमालेले हिजो १९ सिटमै निर्वाचन लड्ने निर्णय गरेकाले सत्ता गठबन्धन आफ्नै ढंगले अगाडि बढ्ने जानकारी गराए। सत्ता गठबन्धन र एमालेको सहकार्यको विषयलाई लिएर गठबन्धनमा आबद्ध दल र एमालेको सचिवालय बैठकमा विरोध भएको थियो। पार्टीभित्र आन्तरिक छलफलपश्चात आज साँझ नै गठबन्धनको बैठक बस्ने तयारी छ।"
"कांग्रेसले भन्यो : जयशंकरको मृत्युको विषय छानविन होस्, शान्तिपूर्ण र हिंसारहित प्रदर्शन गरौं","काठमाडौं : नेपाली कांग्रेसले सर्लाहीमा प्रदर्शनकारीले उठाएको विषयमा गम्भीर बन्न सरकारसँग माग गरेको छ। शुक्रबार सर्लाहीको बरहथवास्थित प्राथमिक स्वास्थ्य केन्द्रको स्तरोन्नतिको विषयलाई लिएर भएको प्रदर्शनका क्रममा सुरक्षाकर्मीको गोली लागि स्थानीय जयशंकर साहको मृत्यु भएपछि कांग्रेसले आज घटनाको सत्यतथ्य अध्ययन गरी यथार्थ छानविन गर्न माग गरेको हो। शुक्रबार दिउँसो सुरक्षाकर्मीको गोली लागी स्थानीय युवा जयशंकर साहको मृत्यु भएको, केही व्यक्ति घाइते भएको र त्यसपछि उत्पन्न परिस्थितिको घटनाप्रति नेपाली कांग्रेसको गम्भीर ध्यानाकृष्ट भएको छ। नेपाली कांग्रेस उक्त घटनाप्रति दुःख व्यक्त गर्दछ। मृतकप्रति नेपाली कांग्रेस भावपूर्ण श्रद्धाञ्जली अर्पण गर्दछ। शोक सन्तप्त परिवारजनप्रति गहिरो समवेदना प्रकट गर्दछ। कांग्रेसका मुख्य सचिव कृष्णप्रसाद पौडेलले जारी गरेको विज्ञप्तिमा भनिएको छ,घटनाको सत्यतथ्य अध्ययन गरी यथार्थ छानविन गर्नुका साथै घटनामा घाइते भएकाहरुको उपचार गर्न र प्रदर्शनकारीले उठाएको विषयमा गम्भीर बन्न सरकारसँग नेपाली कांग्रेस माग गर्दछ। कांग्रेसले हरेक नागरिकले आफ्ना अधिकारको विषयलाई उठान गर्दा शान्तिपूर्ण, मर्यादित र हिंसारहित उपाय अवलम्वन गर्न प्रदर्शनकारीलाई आग्रह गरेको छ। कांग्रेसले सुरक्षा निकायलाई संयमित रहन अपिलसमेत गरेको छ।"
"सत्तारूढ गठबन्धन दलको बैठक साँझ पुन: बस्ने, सिट बाँडफाँट हुने","काठमाडौं : सत्तारूढ गठबन्धन दलको बैठक साँझ पुन बस्ने भएको छ। शनिबार बिहान बसेको बैठकमा राष्ट्रियसभामा निर्वाचन हुने १९ सिटमा कुन दललाई कति सिट दिने भन्ने निर्णय गर्ने सहमति भएको छ। नेपाली कांग्रेसका प्रमुख सचेतक रमेश लेखकले ४ बजे प्रमुख चार राजनीतिक दल र ५ बजे गठबन्धनमा आबद्ध सबै दलको बैठक बोलाइएको जानकारी दिए। लेखकले एमालेले राष्ट्रिय सभाका १९ वटै सिटमा उम्मेदवारी दिने घोषणा गरेकाले एमालेसँग सहकार्य नगर्ने बैठकमा सहमति भएको बताए। बैठकले राष्ट्रियसभा निर्वाचनमा १९ सिटमा गठबन्धनभित्रकै दलबीच भागबण्डा गरेर चुनाव लड्ने समझदारी गरेको उनले बताए। अहिले त्यो विषय छैन अब, गठबन्धनकै दलहरुबीचमा सिटको बाँडफाँट हुन्छ।, उनले भने, सरकारमा सहभागी दलको छलफल र निर्णयले टुंगोमा पुग्छ र चुनाव लड्छ। लेखकले बृहत लोकतान्त्रिक धारणाका साथ सत्ता र प्रमुख प्रतिपक्षबीच मिलेर जान सकिन्छ कि भनेर एमालेसँग छलफल गरेपनि सम्भव नभएको बताए। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ।"
राष्ट्रिय सभाको उम्मेदवार छान्न कांग्रेसको केन्द्रीय कार्यसम्पादन समितिको बैठक आज बस्दै,"काठमाडौं : नेपाली कांग्रेसको केन्द्रीय कार्यसम्पादन समितिको बैठक आज बस्ने भएको छ। पार्टीका मुख्यसचिव कृष्णप्रसाद पौडेलले आज दिउँसो १ बजे पार्टीको केन्द्रीय कार्यालय, बीपी स्मृति भवन, बीपी नगर, ललितपुरमा बैठक बोलाइएको जानकारी दिए। उनका अनुसार मुलुकको समसामयिक राजनीतिक घटनाक्रम र राष्ट्रियसभाको निर्वाचनका सन्दर्भमा छलफल गर्न बैठक आह्वान गरिएको हो। कांग्रेसले केन्द्रीय कार्यसम्पादन समितिको बैठकमा उपस्थित हुन पार्टी पदाधिकारी एवं सदस्यलाई अनुरोध गरेको छ। सत्ता गठबन्धनमा कसले कति सिट लिने भन्नेमा विवाद कायमै रहेको छ। दलभित्रका आकांक्षीबीच टिकटका लागि दौडधुप पनि जारी छ। कांग्रेसको भक्तपुर २ को क्षेत्रीय सम्मेलनमा बोल्दै नेपाली कांग्रेसका महामन्त्री गगन थापाले राष्ट्रिय सभा उम्मेदवारका लागि संसदीय बोर्डमा छलफल हुने भएपनि अन्तिममा सभापति शेरबहादुर देउवाले कोटको खल्तिबाट नाम निकाल्ने भन्दै असन्तुष्ट व्यक्त गरेका थिए। थापाले राष्ट्रिय सभाको मर्म अनुसारका व्यक्तिहरु सांसद हुने अवस्था आफूले नदेखेको दाबी गर्दै आएका छन्। यहि बीचमा राष्ट्रियसभाका एकतिहाइ सदस्यको निर्वाचनमा विपक्षी एमालेलाई पनि समेटेर लैजान माओवादी केन्द्र र कांग्रेस लचिलो बन्दा गठबन्धनभित्र अविश्वास पैदा भएको छ। सत्तागठबन्धन मिलेर चुनाव लडे एमालेले पूरै सिट गुमाउने स्थिति छ। तर, प्रधानमन्त्री पुष्पकमल दाहाल प्रचण्डले संक्रमणकालीन न्याय निरुपणमा सहयोग जुटाउने उद्देश्यले एमालेसँग पनि चुनावमा मिलेर जाने प्रस्ताव गरेका थिए। जसमा कांग्रेस र जसपाले मौन समर्थन जनाएका छन् भने, एकीकृत समाजवादीले आपत्ति जनाएको छ। त्यसकै लागि केही दिनयता नेताहरुबीच लगातार छलफल भइरहेको छ। शान्ति प्रक्रियासँग सम्बन्धित विषयमा समझदारी जुटाउन निरन्तर छलफलमा जुटेका उनीहरु बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयक (टीआरसी) संसदको कानुन न्याय तथा मानवअधिकार समितिमा विचाराधीन रहेको मुद्दालाई टुंगोमा पुर्याउन चाहान्छन्। विधेयकलाई आउने हिउँदे अधिवेशनमा पेस गरेर पारित गर्ने गठबन्धनको योजना छ। तर, एमालेले यसका कतिपय प्रावधानमा छलफल गर्नुपर्ने बताइरहेको छ। सिटौलालाई अगाडि सार्ने आन्तरिक तयारी फागुन २१ देखि राष्ट्रियसभा अध्यक्षसहित २० सिट रिक्त हुँदै छन्। १९ सिटका लागि माघ ११ गते चुनाव हुँदै छ। एक जना सरकारको सिफारिसमा राष्ट्रपतिबाट मनोनीत हुने छन्। राष्ट्रियसभा अध्यक्षका लागि कांग्रेस र एकीकृत समाजवादीले दाबी गरिरहेका छन्। राष्ट्रियसभा अध्यक्षमा कांग्रेस सभापति शेरबहादुर देउवाले पार्टीका पूर्वमहामन्त्री कृष्णप्रसाद सिटौलालाई अगाडि सार्ने आन्तरिक तयारी गरेका छन् । १४औं महाधिवेशनमा सभापतिमा जिताउन सहयोग गरेको गुन तिर्नकै लागि पनि सिटौलालाई जिम्मेवारी दिन सभापति देउवाले इच्छा देखाएका छन्। कांग्रेसबाट राष्ट्रिय सभा संसदीय दलका नेता रमेशजंग रायमाझीसहित अनिता देवकोटा (महिला), जितेन्द्रनारायण देव, प्रकाश पन्थ (अपांगता)को कार्यकाल सकिँदैछ। बागमतीबाट ४ जना, गण्डकी, कर्णाली र सुदूरपश्चिमबाट ३३ तथा कोशी, मधेस र लुम्बिनी प्रदेशबाट २२ जना निर्वाचित हुने छन्।"
बजेट अभावमा गाईघाटफत्तेपुर सडक अलपत्र,"उदयपुर : बजेट अभावमा निर्माणाधीन गाईघाटफतेपुर सडकको काम अलपत्र परेको छ। छिमेकी जिल्ला सप्तरी र उदयपुरकै पुर्वी क्षेत्रलाई सदरमुकामसँग जोड्ने जिल्लाकै सबैभन्दा पुरानो यो सडक बजेट अभावमा बीचैमा अलपत्र परेको हो। दुई लेन बनाएर कालोपत्रे गर्ने गरी अघिल्लो वर्ष सुरु गरिएको उक्त सडक निर्माण चरणमा नै अलपत्र परेको हो। त्रियुगा नगरपालिका वडा नम्बर १,२,३ र १२ तथा चौदण्डिगढी नगरपालिकाको वडा नम्बर ९, १० र ५ को सुन्दरपुर हुँदै सप्तरीको फत्तेपुर जोड्ने ३० किलोमिटर लामो यो सडक सरकारको प्राथामिकतामा नपर्दा जीर्ण छ। सदरमुकाम हुँदै मोतिगढाजोगिदह रुपनिसम्मको करिब १२ किलोमिटर चालु आर्थिक वर्षमा काम सम्पन्न गर्नेगरी निर्माणको काम अगाडि बढाइएकोमा बजेट अभावले काम ठप्प भएको डिभिजन सडक कार्यालय लहानका प्रमुख रमेश चौधरीले बताए। सरकारको निर्वाचन क्षेत्र रणनैतिक सडक योजना अनुसार संघीय संसदको एउटा निर्वाचन क्षेत्रमा कम्तिमा २५ र बढीमा ४० करोड रुपैयाँसम्मको लागतमा सडक निर्माण गर्ने कार्यक्रम अनुसार क्षेत्र नम्बर १ मा उक्त सडकको स्तरोन्नति गर्न सुरु गरिएको उनले बताए। सडकको स्तरोन्नतीसँगै चौडाइ र दायाँबायाँ नाली निर्माणसहित पाँचवटा ठूला तथा १७ वटा साना गरी २२ वटा कल्भर्ट बनाइने उनले बताए। डिई चौधरीले भने, सबै कल्भर्ट निर्माण सम्पन्न भइसकेको, धेरै ठाउँमा नाला र स्ट्रक्चरका कामसमेत सम्पन्न भइसकेको छ बाँकी कालोपत्रेका लागि सबबेस लगाउनु पर्ने समयमा बजेट नआउँदा काम रोकियो।' २८ करोड ४३ लाख ४६ हजार लागतमा सुरु भएको योजनामा सरकारले एक करोड मात्र रकम उपलब्ध गराएको उनले बताए। चौधरीले थपे, जति बजेट आयो त्यो अनुसारको काम सकियो थप बजेट सुनिश्चित नभएकोले काम रोकिएको छ। अर्थ मन्त्रालयबाट तत्काल योजनालाई रकम दिन नसकिने ब्यहोराको पत्र आयो। परिपत्र नै भएपछि युद्धस्तरमा बढेको काम बीचैमा रोकिएको हो।' उच्च गुणस्तरको दुईलेनको अस्पाल कंक्रिटको कालोपत्रे गरिने उक्त सडकको निर्माणको जिम्मा मैजनाचुली साह रेग्मी ज्वायन्ट भेञ्चर निर्माण कम्पनीले लिएको छ। निर्माण व्यवसायी मनिकुमार दाहाल खत्रीले कुनै बाधा व्यवधान नआएमा निर्धारित समयभन्दा अगाडि नै काम सम्पन्न हुने बताए। स्ट्रक्चर निर्माणको काम सकेर धमाधम माटो फिलिङको कामसमेत सुरु भएको अवस्थामा सडक कार्यालयले रकम दिन नसक्ने बताएपछि निर्माणको गतिलाई रोक्नु परेको उनले बताए। निर्माण कार्य रोकिएसँगै रेखदेख नहुँदा बनेका सडक नाली तथा अन्य संरचनासमेत टुटफुट हुने, पुरिने खतरा बढेको उनले बताए। खत्रीले भने, निर्माण सम्पन्न भएका स्ट्रक्चर संरक्षण हुन नसक्ने भएकोले अर्को वर्ष गर्दा थप व्यवहार बढ्नसक्ने अवस्था सिर्जना भएको छ।' सडक निर्माणसँगै उक्त क्षेत्रमा रहेका लुहाले, वविया, कंग र बाहुन्ना खोलामा पक्की पुल निर्माण आवश्यक रहेको चौदण्डिगढी नगरपालिकाका मेयर कालुमान लामाले बताए। तर पक्की पुलका लागि नेपाल सरकारले कुनै योजना बनाएको छैन। उक्त सडक निर्माणाधीन सगरमाथा विमानस्थल जानसमेत प्रयोग हुन्छ। सडक निर्माणको काम ठप्प भएसँगै सदरमुकासम्म सरकारी कामकाजमा आउने सेवाग्राही, गर्भवती महिला, सुत्केरी र अन्य आकस्मिक उपचारका लागि अस्पतालमा लैजानु पर्ने बिरामी मर्कामा परेका छन्। बिरामी बोकेका एम्बुलेन्स, सुरक्षा निकायका सवारी साधनहरूले समेत सास्ती व्यहोर्नु परेको छ। १५ वर्षअघि जिल्ला विकास समितिले गरेको सिल भत्काएर नयाँ माटो थुपारिएको सडकमा गुढेका सवारी साधनकाकारण उडेको धुलोले आसपासका बस्तीलाई समेत असर पुगेको त्रियुगा नगरपालिका वडा नम्बर २ का वडाध्यक्ष घमानसिंह खत्रीले बताए।"
बेपत्ता वृद्धको शव पोखरीमा फेला,विराटनगर : मोरङमा ९ दिनदेखि बेपत्ता भएका एक जना वृद्ध पुरुषको शव पोखरीमा डुबेको अवस्थामा शनिबार दिउँसो फेला परेको छ। धनपालथान गाउँपालिका३ सोराभागका ६८ वर्षीय फुलकित मण्डलको शव फेला परेको हो। घरदेखि २ सय मिटर उत्तरपश्चिममा रहेको गनगाई समुदायको पोखरीमा डुबेको अवस्थामा मण्डलको शव फेला परेको थियो। सडेगलेको दुर्गन्धित अवथामा शव फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार मण्डल पुस १२ गतेदेखि घरबाटै बेपत्ता भएका थिए। परिवारबाट सम्पर्कविहीन भएका उनको खोजी गर्ने क्रममा पोखरीमा डुबेको अवस्थामा शव भेटिएको हो। इलाका प्रहरी कार्यालय रंगेलीका इन्सपेक्टर बुद्धिराम चौलागाईं नेतृत्वको टोलीले घटनाको अनुसन्धान सुरु गरेको छ। शवलाई पोस्टमार्टमका लागि रंगेली अस्पतालमा राखिएको छ।
डा गोविन्द केसीसहित प्रदर्शनकारी प्रहरी नियन्त्रणमा,"काठमाडौं : विभिन्न माग राख्दै माइतीघरको निषेधित क्षेत्रमा प्रदर्शन गर्ने डा गोविन्द केसीलगायत केहीलाई प्रहरीले नियन्त्रणमा लिएको छ। सशस्त्र द्वन्द्व पीडितलाई न्याय दिनुपर्ने, देशको स्वास्थ्य सेवा र शिक्षा क्षेत्रमा समान पहुँच हुनुपर्नेलगायतका माग राख्दै माइतीघरमा प्रदर्शन गर्न खोज्दा उनीहरूलाई प्रहरीले नियन्त्रणमा लिएको हो। प्रदर्शनमा सहभागीहरूले निशुल्क औषधि उपचार सेवाको व्यवस्था गर, माइतीघरको निषेधआज्ञा तत्काल फिर्ता गरलगायत प्लेकार्ड प्रदर्शन गरेका थिए। निषेधित क्षेत्रमा प्रदर्शन गरेका कारण प्रहरीले नियन्त्रणमा लिन खोज्दा डा गोविन्द केसीले पक्राउ पूर्जी देखाउन माग गरेका थिए।"
विपन्न दलित परिवारलाई बाख्रा वितरण,"सिन्धुपाल्चोक : चौतारा साँगाचोकगढी नगरपालिका२ कि मिठू विक उमेरले ६२ पुगिसकिन्। एकल जीवन बिताइरहेकी उनको आम्दानीको स्रोत केही छैन। आम्दानीको स्रोत नभएर कष्टकर जीवन बिताइरहेको उनलाई शनिबार वडा कार्यालयले उन्नत जातको बाख्रा दिएको छ। आम्दानी केही छैन, म एक्ली बुढीले कसरी जीवन गुजार्नु भन्ने भएको थियो। अहिले वडाले बाख्रा दिएको छ, धेरै खुशी भएकी छु, वडाले दिएको बाख्रा लिँदै उनले भनिन् यसैलाई पालेर घरखर्च टार्छु भन्ने सोचेकी छु। बाख्राले जन्माएको पाठापाठीको आम्दानीबाट घरखर्च चलाउने सोच बनाएकी उनले आफूजस्तो कोही नभएको गरिबलाई वडा कार्यालयले गरेको सहयोग बाँच्ने साहारा बनेको बताइन्। उनीजस्तै चौतारा साँगाचोकगढी नगरपालिका२ का दलित समुदायका २० विपन्न परिवारले उन्नत जातको बाख्रा पाएका छन्। वडा कार्यालयले दलित विपन्न परिवार पहिचान गरी आयआर्जनमा टेवा पुर्याउने उद्देश्यले बाख्रा वितरण गरेको वडाध्यक्ष सुदीप श्रेष्ठले बताए। वडा कार्यालयले यो वडाका विपन्न दलित समुदायको आयआर्जनमा टेवा पुगोस् भन्ने उद्देश्यले बाख्रा वितरण गरेको हो, उनले भने बाख्रा पालनका लागि यो क्षेत्र उपयुक्त पनि छ, जसले गर्दा वितरण गरिएको बाख्रा पालेर आम्दानीको स्रोत जुटाउन सहयोग पुग्ने अपेक्षा हामीले लिएका छौं। २ लाख बराबरको उन्नत जातको बयर बाख्रा वितरण गरिएको वडा कार्यालयले जनाएको छ। वडा कार्यालयले वितरण गरेको बाख्राको बीमा गर्न पनि सहयोग गरेको छ। ५० प्रतिशत वडाले सहयोग गर्ने र ५० प्रतिशत कृषकले बेहोर्ने गरी बिमा गरिएको वडा सदस्य लक्ष्मी नेपालीले बताइन्। चौतारा साँगाचोकगढी नगरपालिका पशु शाखाको समन्वयमा बाख्राको बीमा गरिएको थियो। कृषि तथा पशु सेवा अनुदान अन्तर्गत दलित समुदायका विपन्न परिवारलाई बाख्रा वितरण गर्न उपभोक्ता समूह निर्माण गरिएको थियो। हामीले वितरण गरिएको बाख्राको अवस्था कस्तो छ, सही सदुपयोग भएको छ कि छैनौं समेत निगरानी गछौं, उपभोक्ता समितिका अध्यक्ष केशरबहादुर विकले भने वितरण गरिएको बाख्राबाट विपन्न समुदायको आयआर्जनमा टेवा पुगोस् भन्ने नै हाम्रो मुख्य लक्ष्य हो।"
"काठमाडौं महानगरका पेट्रोल पम्पमा शौचालय हुनैपर्ने, अवस्था अध्ययन गर्न समिति गठन","काठमाडौं : काठमाडौं महानगरपालिकाले पेट्रोल पम्पहरुमा शौचालय अनिवार्य बनाउन निर्देशन सञ्चालकहरुलाई दिएको छ। महानगरपालिकामा नेपाल आयल निगम, सडक विभाग, नेपाली सेना, नेपाल प्रहरी, उपत्यका ट्राफिक प्रहरी, महानगर प्रहरी बलसहितको बैठकले ४५ दिनभित्र शौचालय सञ्चालनमा ल्याउनु पर्ने निर्णय गरेको हो। बैठकले महानगरपालिकाभित्र सञ्चालनमा रहेका पेट्रोल पम्पहरुको अध्ययन गर्न महानगर प्रहरी उपरीक्षक विष्णुप्रसाद जोशीको संयोजकत्वमा ७ सदस्यीय समिति गठन गरेको छ। समितिको सदस्यमा नेपाल आयल निगम, उपत्यका ट्राफिक प्रहरी कार्यालय, सडक विभाग, जिल्ला प्रशासन कार्यालय, पेट्रोलियम डिलर्स एशोसिएसन र रिपुमर्दिनी पेट्रोल पम्प भद्रकालीका प्रतिनिधि छन्। समितिलाई पेट्रोल पम्पहरुको निरीक्षण गरेर तत्काल सुधार गर्नु पर्ने काम र निश्चित अवधिमा सुधार गर्नु पर्ने कामको अध्ययन गरेर ४५ दिनभित्र प्रतिवेदन पेश गर्न समय दिइएको छ। महानगरपालिकाले गएको बैशाखमा पेट्रोलियन पदार्थ विक्री मापदण्ड पूरा नगरेको वडा नं १६ बालाजुमा रहेको कोतः धुकु आयल स्टोरमा शिलबन्दी गरेको थियो। नेपाल आयल निगमका अनुसार पेट्रोलियम पदार्थ विक्रेता नियमावली २०७५ (प्रथम संशोधनसहित) को मापदण्ड नपुगेका कारण तत्काल स्थानान्तरण गर्नुपर्ने महानगरपालिकाभित्रका १६ वटा पम्पको सूचीमा यो पनि थियो। सहरभित्र भएका पेट्रोल पम्पहरु आगलागीजन्य विपदको जोखिम रहेको, सवारी साधन तथा पैदल यात्रुको आवागमनमा समस्या परेको गुनासो आउने गरेका छन्। पेट्रोलियम पदार्थ विक्रेता नियमावली २०७५ (प्रथम संशोधनसहित) अनुसार काठमाडौँ र ललितपुर महानगरपालिकाभित्र पेट्रोल पम्प सञ्चालन गर्न ७५० वर्ग मिटर वा १ रोपनी ८ आना क्षेत्रफल भएको जग्गा आवश्यक पर्ने मापदण्डमा उल्लेख छ। यसमा सडक तर्फको मोहडा कम्तीमा २० मिटर हुनुपर्छ। भौतिक पूर्वाधारसहित विक्रीस्थलको मापदण्ड पूरा भएको हुनुपर्छ। विक्री स्थलको भित्र ३ तर्फ पम्प बिल्टअप लेवलबाट १२० मिटर अग्लो सिमेन्टको जोडाईमा ईट्टा वा ढुङ्गाको पर्खाल लगाएको र त्यसमाथि ०९० मिटर अग्लो चेनलिङ्क फेन्सिङ्ग लगाएको हुनुपर्छ। रिफ्युलिङ्ग जोनको सेड, सतही ढल, रोड सेफ्टी कर्ब स्टोन एजिङ्ग, वफर स्ट्राईप, डिस्पेन्सिङ्ग पम्प जडान लगायतका संरचना तथा पूर्वाधार हुनुपर्छ।"
कञ्चनपुरमा आजदेखि जलपन्छी गणना सुरु,"कञ्चनपुर : यहाँ आजदेखि जलपन्छी गणना सुरु भएको छ। राष्ट्रिय निकुञ्ज तथा वन्यजन्तु संरक्षण विभागको अगुवाइमा शुक्लाफाँटा राष्ट्रिय निकुञ्ज, राष्ट्रिय प्रकृति संरक्षण कोष, नेपाल पन्छी संरक्षण सङ्घ, हिमालयन नेचरगाइड, शुक्लाफाँटा नेचर गाइड एसोसिएसनलगायत सङ्घसंस्थाले जलपन्छी गणना थालेका हुन्। जलपन्छी गणना आजदेखि माघ ७ गतेसम्म जारी रहने नेपाल पन्छी संरक्षण सङ्घका चराविज्ञ हिरुलाल डगौराले राससलाई बताए। उनका अनुसार शुक्लाफाँटा राष्ट्रिय निकुञ्जभित्रमा सिमसार क्षेत्र, ताल तलैया, नदीलगायत र निकुञ्ज बाहिरका जलाधार क्षेत्रमा जलपन्छी गणना हुनेछ। निकुञ्ज बाहिरका क्षेत्रमा डिभिजन वन कार्यालयसँग समन्वय गरी जलपन्छी गणना हुने चराविज्ञ डगौराले बताए। जलपन्छी गणनामा वाइनाकुलर टेलिस्कोप र जिपिएससहितको क्यामेराको प्रयोग गरिने छ। 'हिँडेर पुग्न सकिने ठाउँमा स्थलगत रुपमै गणना हुन्छ', उनले भने, 'स्थलगत रुपमा हिँडेर पुग्न नसकिने ठाउँमा डुङ्गा र हात्तीमा चढेर जलपन्छी गणना गर्छौं।' सिमसार क्षेत्रमा आश्रित रैथाने र आगन्तुक चराको विवरण तथा अवस्था पत्ता लगाउन, सङ्ख्याको अद्यावधिक गर्न हरेक वर्षको यसै दिनदेखि जलपन्छी गणना हुँदै आएको छ। गणनाका क्रममा तालतलैयामा जलपन्छीको सङ्ख्या यकिन गर्ने कार्यसँगै सीमसारको अवस्थाबारे अध्ययन हुनेछ। कञ्चनपुरसँगै कैलाली र बर्दियाका सीमसार क्षेत्र तथा तालतलैया, नदी तथा जलाधार क्षेत्रमा जलपन्छी गणनको कार्य हुने डगौराले जानकारी दिए। कञ्चनपुरका सिमसार तथा जलाधार क्षेत्रमा प्रत्येक वर्षको हिउँदमा ५५ देखि ६० बढी प्रजातिका चरा बसाइँ सरेर साइबेरियालगायत उत्तरी ध्रुवबाट बसाइँ सरेर आउने गरेका छन्। रैथाने प्रजातिका जलपन्छीसमेत यहाँ रहेका छन्। उहाँका अनुसार सिमसार क्षेत्र, आहारा, सुरक्षा र गुँड लगाउनका लागि पर्याप्त स्थान भएकाले बसाइँ सार्दै पाहुना जलपन्छी यहाँका सिमसार क्षेत्र, तालतलैया, नदीलगायत क्षेत्रमा पुग्ने गर्दछन्। चैतदेखि जेठसम्म पुनः पन्छी साइबेरियालगायत क्षेत्रमा फर्कने गरेका छन्। नेपालमा आठ सय ७७ प्रजातीका चरा पाइने गरेका छन्। शुक्लाफाँटा राष्ट्रिय निकुञ्ज र त्यसको आसपासको क्षेत्रमा मात्रै रैथाने प्रजातिका चार सय २३ प्रजातिका चरा पाइने गरेका छन्। नेपालमा सन् १९८७ देखि नियमित रुपमा जलपन्छी गणना हुँदै आएको छ। रासस"
घरमै सुत्केरी भए कालो टीका !,"बागलुङ : केही वर्षअघिसम्म सुत्केरी हुने बेला गोठ खोज्ने बज्रबाङ र स्याउलाका महिला अहिले गर्भ रहेको थाहा पाएदेखि स्वास्थ्यचौकी धाउँछन्। आठ पटक गर्भ जाँच गर्ने तथा स्वास्थ्यचौकीमै सुत्केरी हुने कुरा यहाँका सबै महिलालाई थाहा छ। गाउँमा चालु आर्थिक वर्ष सुरु भएपछि १५ जना सुत्केरी भए। उनीहरु सबै सुरक्षित स्वास्थ्य संस्थामा सुत्केरी भएका हुन्। तमानखोला गाउँपालिका१ मा पर्ने यी गाउँमा एउटा सक्रिय आमा समूह छ। गर्भवती र सुत्केरी तथा नवजात शिशुको जीवन रक्षाका विषयमा बुझेको आमा समूहले नौलो अभियान चलाएको छ। यी गाउँमा अहिले घरमा सुत्केरी हुन पाइँदैन। कसैले अटेरी गरे परिवर्तनशील स्वास्थ्य आमा समूह सुत्केरीकै घरमा पुग्छ र कालो टीका लगाइदिन्छ। घरमै सुत्केरी भए गाउँघरमा अशुभ मानिने कालो टीका लगाउनुपर्ने भएकाले दुई वर्षयता घरमा सुत्केरी हुनेको सङ्ख्या शून्य छ। 'गर्भजाँच नगरे पनि पहेँलो टीका लगाउनुपर्छ, आठपटक गर्भ जाँचेर स्वास्थ्यचौकीमा सुत्केरी भए बल्ल रातो टीका लगाउन पाइन्छ', बज्रबाङकी रविना विकले भने, 'मैले सबै जाँच पूरा गरेर स्वास्थ्य संस्थामा बच्चा जन्माएकी हुँ।' आमा समूहले उक्त अभियान सुरु गरेदेखि कोही पनि घरमा सुत्केरी भएका छैनन्। घरमा सुत्केरी हुँदा आमा र बच्चाको स्वास्थ्यमा हुनसक्ने जोखिमको विषयमा सबै महिलाले जानकारी पाएका छन्। यहाँका पुरुषले पनि आमा समूहको यो अभियानलाई सहयोग गरेको छ। गर्भावस्था र सुत्केरी अवस्थाका सम्भावित जोखिमको विषयमा धेरै सचेतनाका कार्यक्रम सञ्चालन भए। सरकारी र गैरसरकारी संस्थाबाट भएका प्रयास यहाँको परम्परागत मान्यताका कारण सफल हुन सकेका थिएनन्। तर, अहिले समूहमा आबद्ध भएका महिला आफैँले कालो टीकाको नियम लगाएका हुन्। 'आफैँले बनाएको नियम आफैँले नमान्न भएन नि', बज्रबाङकी स्वास्थ्य स्वयंसेवीका रुपमायाँ घर्तीले भने, 'अहिले गर्भवती खोजीखोजी स्वास्थ्य संस्था जाने गरेका छन्', यो आमा समूहले गर्भवती, सुत्केरी र नवजात शिशुका विषयमा सचेतनाका कार्यक्रम, पोषणसम्बन्धी सचेतनाका कार्यक्रमसमेत चलाउने गरेका छन्। गाउँमा भएका गर्भवती र सुत्केरीको विषयमा जान्न बुझ्न यो आमा समूहको नियमित बैठक हुन्छ। त्यही बैठकले सबै आमा र बच्चाको सुरक्षित भविष्यको विषयमा योजना बनाउँछ तथा कार्यान्वयन गर्छ। तीनवर्ष पहिले तमानखोला गाउँपालिकाले बज्रबाङमा गाउँघर क्लिनिक सञ्चालनमा ल्याएको छ। विवाइसी बागलुङसँग मिलेर त्यहा क्लिनिकका लागि भवन बनेको छ। गर्भजाँचका लागि बोंगादोभान स्वास्थ्यचौकीबाट स्वास्थ्यकर्मी त्यहीँ पुग्छन्। त्यहाँबाट बोंगादोभान पठाइएका गर्भवती त्यहाँ सुत्केरी हुन नसक्ने अवस्था आए बुर्तिबाङ प्राथमिक स्वास्थ्य केन्द्र पठाइन्छ। त्यहाँ पुग्न गाउँपालिकाले यातायात खर्च दिन्छ। त्यहाँभन्दा बाहिर जाँदा रु दश हजार खर्च गाउँपालिकालेनै दिने गरेको छ। 'बर्थिङ सेन्टर भएकाले गाउँपालिकाभरिकै गर्भवती यहाँ आउनुहुन्छ, होम डेलीभरी शून्यमा झारेका छौँ', बोंगादोभान स्वास्थ्यचौकीका अहेव रविना बुढा मगरले भने, 'अहिले गाउँपालिकाले चिकित्सकसमेतको व्यवस्था गरेकाले धेरै सजिलो हुन्छ।' स्वास्थ्य संस्थामा आएका अधिकांश गर्भवतीलाई समयमा नै समस्याको पहिचान गर्ने र अन्यत्र पठाउनुपर्ने भए समयमै पठाउने गरेको उनले सुनाए। रासस"
भन्सार छलेर ल्याएका कुखुराको चल्ला र प्याज बरामद,बुटवल : जिल्ला प्रहरी कार्यालय रुपन्देहीले भारतीय सिमानाकाबाट भन्सार छलेर ल्याइएका अवैध कुखुराका चल्ला र प्याज नियन्त्रणमा लिएको छ। मैनिहवा प्रहरी चौकीबाट खटेको प्रहरी टोलीले शुक्रबार रोहिणी गाउँपालिका ७ लखनौतियाबाट बोइलर कुखुराको १ लाख ६८ हजार रुपैयाँ बराबरको ३५ कार्टुन चल्ला बरामद गरेको हो । बरामद गरिएका चल्ला पशु क्वारेन्टाइन चेक पोष्ट कार्यालय वेलहियामा पठाइएको जिल्ला प्रहरी कार्यालय रुपन्देहीका सूचना अधिकारी प्रहरी नायव उपरिक्षक मनोहर प्रसाद भट्टले जानकारी दिए । उनका अनुसार भारतबाट नेपालतर्फ चोरी पैठारी गरी ल्याउँदै गरेको ८५ हजार मूल्य बराबरको २८ बोरा प्याज समेत प्रहरीले बरामद गरेको छ ।
निर्माण व्यवसायीको लापरबाहीका कारण सबस्टेसन निर्माण सुस्त,"काभ्रेपलाञ्चोक : काभ्रेपलाञ्चोकको महाभारत गाउँपालिका१ गोकुलेको आरुबोटमा केन्द्रीय विद्युत् प्रसारण लाइनको सबस्टेसन निर्माण सुस्त गतिमा भइरहेको छ। निर्माण व्यवसायीको लापर्बाहीका कारण सबस्टेसन निर्माणमा ढिलाइ भएको हो। निर्माणको जिम्मा पाएको मुख्य कम्पनीको सक्रियतामा काम नभई पेटी ठेकेदारमार्फत काम गरिएकाले निर्माणले गति लिन नसकेको वडा नम्बर १ का वडाध्यक्ष कान्छामान जिम्बाले बताए। उनका अनुसार नेपाल विद्युत् प्राधिकरण, योजना तथा प्राविधिक सेवा विभागको आयोजनामा आवश्यक जग्गा खरिद गरी करिब साढे २ वर्षअघि काम थालिए पनि जग्गाधनीको अवरोधका कारण एक वर्ष काम रोकिएको थियो। चिनियाँ कम्पनीले निर्माणको ठेक्का पाएको जनाउँदै वडाध्यक्ष जिम्बाले पछिल्लो समय पेटी ठेकेदारमार्फत काम गराउँदा कामको प्रगति हुन नसकेको बताए। ठेकेदारको निष्क्रियता, काममा लगाइएका मजदुरको पारिश्रमिक नदिनेलगायत गुनासो आउने गरेका उनको भनाइ थियो। गाउँपालिकाभित्र केन्द्रीय प्रसारण लाइन विस्तार भएपछि दैनिकी सहज हुने स्थानीय बताउँछन्। स्थानीय रिजन मगरले विद्युत् प्रसारण लाइन गाउँमा पुगेपछि पिलपिले उज्यालोमा जीवन गुजार्दै आएका नागरिकले उज्यालोमा दैनिकी चलाउन पाएको बताए। विकट भनेर चिनिएको गाउँमा बिजुली विस्तार भएपछि यहाँका नागरिकलाई मकै पिस्न र तेल पेल्न टाढा जानुपर्ने बाध्यता हटेको उनको भनाइ थियो। उनका अनुसार अहिले गाउँमा साना मिल सञ्चालन भएका छन्। गाउँपालिकाका अध्यक्ष कान्छालाल जिम्बाले प्रसारण लाइन विस्तारको काम अगाडि बढाएसँगै निर्माणाधीन सबस्टेसनको काममा भने ढिलाइ भइरहेको बताए। ताकेता गरेपछि दुईचार दिन काम गरेजस्तो गर्ने र अरू बेला चासो नदिने अवस्थाले काममा बाधा पुर्याइरहेको उनको भनाइ थियो। कामलाई छिटो गति दिनका लागि पटकपटक ऊर्जामन्त्री र विद्युत प्राधिकरणका कार्यकारी निर्देशक कुलमान घिसिङलाई काम ढिला भएको जानकारी गराउँदै छिटो काम गराउनका लागि आग्रह गर्दै आएका छौँ, उनले भने, निर्माण व्यवसायीका कारण नै कामले गति लिन सकेको छैन। मुख्य ठेकेदार अहिलेसम्म निर्माणाधीन स्थलमा नपुगेको जनाउँदै पालिका अध्यक्ष जिम्बाले पेटी ठेकेदारमार्फत गरिने काममा पनि आधा दर्जनभन्दा बढी ठेकेदार फेरिँदा समस्या थपिएको बताए। सुरुमा बाटोको समस्या देखाएर काममा ढिलाइ गरेको भन्दै अहिले सहज हुँदा पनि तीव्रता दिन नसकेको उनले बताए। अध्यक्ष जिम्बाका अनुसार उक्त परियोजनाअन्तर्गत महाभारतको वडा नम्बर ३, ४ र ५ का १ हजार र वडा नम्बर ५ र ७ का १ हजार गरी २ हजार घरधुरीका नागरिकले बत्ती उपभोग गरिसकेका छन्। बाँकी ठाउँमा काम भइरहेको उनले बताए। अहिले बलिरहेको प्रसारणले विद्युत् मात्रै उपभोग गर्न मिल्ने भएकाले साना तथा मझौला उद्योग सञ्चालनका लागि बढी क्षमताको प्रसारण लाइनका लागि सबस्टेसन निर्माण थालिएको विद्युत् प्राधिकरण काभ्रे वितरण केन्द्रले जनाएको छ। केन्द्रका प्रमुख अमृत अधिकारीले गाउँपालिकामा निर्माणाधीन सबस्टेसनको अवलोकन गर्ने क्रममा निर्माण स्थलमा कोही नभेटिएको जानकारी दिए। निर्माण सम्पन्न भएर लाइन जोडिएपछि मात्रै आफ्नो क्षेत्राधिकारभित्र पर्ने भएकाले अहिले त्यसको सबै जिम्मा परियोजनाबाट हुन्छ, उनले भने। विद्युत् प्राधिकरण, योजना तथा प्राविधिक सेवा विभागका परियोजना प्रबन्धक संगीता कार्कीले काम भइरहेको जनाउँदै पटकपटक जग्गा धनीले विभिन्न माग राखेर अवरोध गरेकाले केही ढिलाइ भएको बताइन्। उनले ३३ केभी क्षमताको प्रसारण लाइन विस्तारको काम थालिएको साढे २ वर्ष भइसकेको भन्दै उक्त सबस्टेसन सम्पन्न गर्न अब ६ महिना मात्रै बाँकी रहेको जानकारी दिइन्। रासस"
टुँडिखेलमा मनाइयो साकेला उधौली (फोटो फिचर),"काठमाडौं : किरात समुदायले काठमाडौंको टुँडिखेलमा साकेला उधौली मनाएका छन्। किरात राई यायोक्खा काठमाडौंको आयोजनामा सकेला उधौली कार्यक्रमको आयोजना गरिएको हो। किरात समुदायमा बैशाख शुक्ल पूर्णिमाको दिन उभौली पर्व र मंसिर शुक्ल पूर्णिमाको दिन उधौली पर्व मनाउने गरिन्छ। पुस १० गते मंसिर शुक्ल पूर्णिमाको दिन उधौली पर्व मनाइएपछि शनिबार भने साकेला उधौली उत्सवको आयोजना गरिएको हो। देशका विभिन्न जिल्लाबाट काठमाडौं आएर बसिरहेका किराती समुदायले साकेला शिली नाच्दै शुभकामना आदान प्रदान गरेका थिए। कार्यक्रममा संस्कृति तथा पर्यटनमन्त्री सुदन किराँतीले नेपाल बहुसांस्कृतिक, बहुभाषिक फूलवारी रहेकाले यसलाई बचाइराख्नुपर्ने बताए। उनले मुलुकको आर्थिक विकासको मेरुदण्ड पर्यटन भएकाले नेपालीपनको पर्यटन हुनुपर्ने बताए। मन्त्री किराँतीले रैथाने स्वाद र स्वामित्वसहितको पर्यटनको विकास हुनुपर्ने बताए। साकेला पर्वमा परम्परागत वेशभूषामा सजिएर इष्टमित्र भेला भएर गोलो घेरामा ढोल र झ्याम्टा बजाउँदै साकेला नाच नाच्ने गरिन्छ। किरात समुदायले अन्नबाली भित्र्याएको खुसियाली र चिसो बढेसँगै लेकबाट बेसी झर्ने परम्पराको सांकेतिक पर्वका रूपमा उधौली पर्व मनाउने चलन छ। किराती समुदाय, विशेषगरी सुनुवार, राई, लिम्बु र याख्खाहरूले मंसिर पूर्णिमाको दिनदेखि उधौली पर्व मनाउँछन्।"
"चिसोले जाजरकोटमा थप एक भूकम्पपीडितको मृत्यु, मृतकको संख्या ३६ पुग्यो","जाजरकोट : चिसोले गर्दा जाजरकोट एक भूकम्पपीडितको मृत्यु भएको छ। भूकम्पले घर भत्किएपछि त्रिपालमा बस्दै आएका भेरी नगरपालिका१, रावतगाउँ निवासी ५८ वर्षीय कर्णबहादुर विश्वकर्माको चिसोकै कारण मृत्यु भएको हो। उनलाई उपचारका लागि जिल्ला अस्पताल लगिएको थियो। त्यहाँ उपचार नभएपछि उनलाई प्रदेश अस्पताल सुर्खेत रेफर गरिएको थियो। तर सुर्खेत पुर्याउँदा पनि उनको उपचार सम्भव भएन। शनिबार बिहान उनको ज्यान गयो। भूकम्पपछि त्रिपालमुनि चिसोका कारण जाजरकोटमा ३१ र रुकुम पश्चिममा ५ गरी ३६ जनाको मृत्यु भइसकेको छ। हिउँदको कठ्यांग्रिदो चिसोमा त्रिपालमुनि रात कटाउन बाध्य भूकम्प पीडितहरूको ज्यान जाने क्रम रोकिएको छैन।"
"सर्लाहीका विभिन्न ठाउँमा विरोध प्रदर्शन, यातायात ठप्प","मलंगवा : सर्लाहीको बरहथवामा प्रहरीको गोली लागेर एक युवकको मृत्यु भएपछि त्यसको विरोधमा सर्लाहीको विभिन्न ठाउँमा प्रदर्शन भइरहेको छ। एमबिबिएस पढिरहेका युवकको मृत्युले जिल्लाभरि शोक छाएको छ। बरहथवामा शुक्रबार साँझ भएको प्रदर्शन नियन्त्रणमा लिन प्रहरीले बल प्रयोग गर्दा बरहथवा नगरपालिका ६ का जयशंकर साहको गोली लागेर मृत्यु भएको थियो। मृत्युको विरोधमा आक्रोशित युवाहरु शनिवार बिहानैदेखि बरहथवा, मलंगवा, सलेमपुर, कविलासी, गैार लगायतका बजारमा बिहानैदेखि विरोध प्रदर्शन गरिरहेका छन्। बाटोमा टायर बालेर प्रदर्शन गर्दा बिहानैदेखि मलंगवा नवलपुर सडकखण्डमा सवारी साधन चल्न सकेको छैन। बरहथवा क्षेत्रमा पनि सवारी आवागमन ठप्प नै छ। आक्रोशित स्थानीयले मृतक युवाको शव शुक्रवार साझैंदेखि घटनास्थलबाट उठाउन दिएका छैनन्। स्थानीय प्रशासनले भिडभाड तथा विरोध प्रदर्शनलाई मध्यनजर गर्दै निषेधाज्ञा जारी गरेका छन्। आजसम्मका लागि जारी गरिएको निषेधाज्ञा आइतबारसम्मका लागि लम्बिएको छ। प्राथमिक स्वास्थ्य केन्द्र स्तरोउन्नतिका लागि मधेस प्रदेश सरकारलाई हस्तान्तरण गर्ने नगर कार्यपालिकाको निर्णय कार्यान्वयन गर्न माग गर्दै कांग्रेससहितका दलले गरेको प्रदर्शन उग्र बनेपछि स्थिति तनाव ग्रस्त बनेको हो। नगरपालिकाको कार्यालयमा ढुङ्गमुढा गरेका प्रदर्शनकारी नगरप्रमुख कल्पना कुमारी कटुवालको घरमा ढुङ्गामुढा गर्न गएपछि अवस्था झन तनावग्रस्त बनेको हो। नगरप्रमुख कटुवालको घरमा ढुङ्गामुढा गर्न गएपछि प्रहरीले १३ राउण्ड हवाई फायर र १९ राउण्ड अश्रुग्याँस प्रहार गरेको थियो।"
स्रोत नखुलेको भारतीय पाँच लाख नगदसहित पक्राउ,"राजविराज : सप्तरीको राजगढ गाउँपालिका२ झौरा चौकबाट स्रोत नखुलेको पाँच लाख ३० हजार भारतीय रुपैयाँसहित एक भारतीय पक्राउ परेका छन्। जिल्ला प्रहरी कार्यालयमा शनिबार पत्रकार सम्मेलन गरी सप्तरी प्रहरीले पक्राउ परेका भारत मधुवनी भरफोर ग्राम पञ्चायत३ सुब्बा टोल बस्ने २५ वर्षीय सञ्जय कुमार यादवलाई सार्वजनिक गरेको हो। जिल्ला प्रहरी कार्यालयबाट खटिएको प्रहरी टोलिले विभिन्न सवारी साधनहरू चेकजाँच गर्ने क्रममा बिआर ५० बी १५४२ नम्बरको मोटरसाइकल रोकी चेकजाँच गर्दा यादवलाई स्रोत नखुलेको नगदसहित फेला पारी पक्राउ गरिएको एसपी गजु सिद्दी ब्रजाचार्यले बताए। उनीसँग भारतीय पाँच सय रुपैयाँका ३३९ थान, दुई सय रुपैयाँका ५३० थान, एक सय रुपैयाँका एक हजार ९८० थान, ५० रुपैयाँका एक हजार ३४ थान, २० रुपैयाँका एक सय ९७ थान, १० रुपैयाँका ८८३ थान नोट फेला परेको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।"
एक हजार केजी गाँजासहित पक्राउ,"राजविराज : बालुवाभित्र राखेर तस्करी गर्न लागेको ठूलो परिमाणको गाँजा सप्तरी प्रहरीले बरामद गरेको छ। पूर्वपश्चिम राजमार्गअन्तर्गत सप्तरीको खडक नगरपालिका७ कल्याणपुर चौकबाट उक्त गाँजा बरामद गरेको हो। जिल्ला प्रहरी कार्यालय राजविराजमा आज आयोजित पत्रकार सम्मेलनमा विशेष सुराकीका आधारमा खटिएको प्रहरी टोलीले एक हजार छ केजी गाँजा बरामद गरेको प्रहरी उपरीक्षक गजुसिद्धी बज्राचार्यले जानकारी दिए। उनका अनुसार उक्त गाँजा अन्तर्राष्ट्रिय बजारमा ३० देखि ३५ हजार रुपैयाँ प्रतिकिलो बिक्री हुने गरेको छ। गाँजासँगै सवारीधनी टिपर चालक धनकुटाको सहिदभूमि गाउँपालिका४ का ३२ वर्षीय विशेष राईलाई नियन्त्रणमा लिइएको प्रहरी उपरीक्षक बज्राचार्यले बताए। यसैगरी, सप्तरीको राजगढ गाउँपालिका२ झौरा चोकबाट स्रोत नखुलेको पाँच लाख भारतीय रुपैयाँसहित पक्राउ परेका एकजनालाई सोही पत्रकार सम्मेलनमा सार्वजनिक गरिएको थियो।"
मेलम्ची खानेपानी आयोजना बन्द गर्ने स्थानीयको चेतावनी,"सिन्धुपाल्चोक : मेलम्ची खानेपानी आयोजना प्रभावितहरूले विभिन्न माग राख्दै आन्दोलनको घोषणा गरेका छन्। यसअघि गठन भएका विभिन्न संघर्ष समितिहरूले खानेपानी आयोजना र बाढीबाट प्रत्यक्ष प्रभावित बनेकाहरूलाई लाभ हुने कुनै पनि माग सम्बोधन गराउन नसकेको भन्दै शनिबार पासाङ लामाको नेतृत्वमा नयाँ संघर्ष समितिको निर्माण गरी विभिन्न मागसहित आन्दोलनका कार्यक्रमहरू घोषणा गरेका हुन्। संघर्ष समितिले पुस २५ गतेबाट मुहानस्थलमा धर्नासहित आयोजनाको काम बन्द गर्ने चेतावनी दिएको छ। मेलम्ची आयोजना तथा मेलम्ची बाढीबाट प्रत्यक्ष प्रभावितहरू आफ्नो मागका विषयमा आयोजना सम्बद्ध निकाय, स्थानीय सरकार र संघीय सरकारलाई पटकपटक आग्रह गर्दा पनि माग सम्बोधन नभएकोले आन्दोलनमा उत्रिनुपरेको संघर्ष समितिका सचिव छिरीङ ह्योल्मोले जानकारी दिए। हाम्रो अधिकारलाई सुनिश्चितता गर्नुपर्यो, नत्र हामी मेलम्ची खानेपानी आयोजनाको काम अघि बढ्न दिदैनौं, ह्योल्मोले भने। संघर्ष समितिले मेलम्ची आयोजना प्रभावित र बाढी पीडितहरूले नदी नियन्त्रणका लागि तटबन्ध निर्माण, जोखिममा रहेका बस्तीहरूको संरक्षण गर्नुपर्ने, बाढीबाट मृत्यु भएका परिवारलाई प्रति व्यक्ति १० लाख क्षतिपूर्ति दिइनुपर्ने, मेलम्ची बाढी अघि बैँक तथा वित्तीय संस्थाबाट कर्जा लिई मेलम्ची करिडोरमा बनाइएको घर व्यवसायको ऋण मिनाहा गर्नुपर्ने, स्थानीय सरकार मार्फत खानेपानीको लेवी उपलब्ध गराइनुपर्ने, नयाँ घर निर्माणका लागि २० लाख अनुदान दिनुपर्ने लगायतका मागहरू राखेको छ। स्थानीयको माग पूरा नगरी मेलम्चीको पानी काठमाडौँ लान नपाइने उनीहरूको भनाइ छ। उनीहरूले बाढी पीडितहरूलाई आयआर्जनका कार्यक्रमहरू लागू गर्न समेत माग गरेका छन्। माग पूरा नभएसम्म आयोजनाको सबै काम ठप्प गर्ने चेतावनी दिँदै आन्दोलन जारी राख्ने मेलम्ची खानेपानी बाढीपीडित संघर्ष समितिले जनाएको छ। हामीले पानी लैजान नदिने भनेका छैनौं, मेलम्चीको पानी काठमाडौं छिटो पुगोस् भन्ने हाम्रो पनि चाहाना छ, संघर्ष समितिका अध्यक्ष पासाङ लामाले भने, तर यहाँको स्थानीय पानीकै लागि तड्पनुपर्ने, पानी लगेकै कारण हुने विभिन्न समस्यामा पर्नुपर्ने स्थितिको अन्त्य गर्नु पनि जरुरी छ। माग पूरा गरे आयोजनालाई सहयोग गर्ने समेत उनले जनाए।"
"म्याग्दीमा ७० वर्षीया वृद्धाको हत्या, दुई जनाको अवस्था गम्भीर",बेनी : म्याग्दीको मालिका गाउँपालिका७ बिमवाङमा आज दिउँसो ढुंगाको छपनी प्रहार गरेर एक जना वृद्धाको हत्या भएको छ। दुई जनालाई चिर्पटले हानेर घाइते बनाएका छन्। छप्पनी प्रहार गरेर मालिका७ बिमवाङकी ७० वर्षीया मनिषा गर्बुजाको हत्या भएको जिल्ला प्रहरी कार्यालय म्याग्दीका प्रहरी नायव उपरीक्षक मदन कुँवरले बताए। ७ वर्षीया नातिनी प्रियंका गर्बुजा र छिमेकी ६६ वर्षीया अमृता जुग्जाली घाइते भएका छन्। प्रियंका मनिषाकी नातिनी र अमृता छिमेकी हुन्। मनिषालाई छप्पनी प्रहार भएको देखेर बचाउन गएका प्रियंका र अमृतालाई चिर्पट प्रहार गरेर घाइते बनाई भागेका थिए। घाइते दुई जनालाई दरवाङबाट हेलिकोप्टरमार्फत पोखराको मणिपाल शिक्षण अस्पताल लगिएको छ। दरवाङ प्राथमिक उपचार केन्द्रमा उपचार गरिएको थियो। प्रियंकाको अवस्था गम्भीर रहेको छ। एक जना शंकास्पद व्यक्तिलाई नियन्त्रणमा लिइएको छ। घटनाको विस्तृत अध्ययन र अनुसन्धानका क्रममा रहेकाले पक्राउ परेका व्यक्तिको नाम गोप्य राखिएको प्रनाउ कुँवरले बताए।
माघीका अवसरमा खिचरा महोत्सव,"चितवन : थारू संस्कृति जोगाउनका लागि यही पुस २८ गतेदेखि खिचरा महोत्सव आयोजना गर्न लागिएको छ। पूर्वी चितवनको खैरहनीमा नवौँ खिचरा महोत्सवको तयारीलाई तीव्र पारिएको हो। थारू कल्याणकारिणी सभा क्षेत्र नम्बर ७ को आयोजनामा खैरहनी नगरपालिका५ गौचरनमा आगामी माघ १० गतेसम्म महोत्सव सञ्चालन हुनेछ। आयोजकले आज पत्रकार सम्मेलनको आयोजना गरी महोत्सवको उद्देश्य र तयारीका बारेमा जानकारी गराएको हो। माघी पर्वका अवसर पारेर थारू समुदायको सांस्कृतिक, भेषभूषा, भाषासाहित्य, कलासंस्कृति एवं थारू खानाका परिकारको संरक्षण तथा प्रवर्द्धन गर्ने उद्देश्यले महोत्सव आयोजना गरिएको हो। विगत नौ वर्षदेखि प्रत्येक वर्ष माघ १ गते पर्ने खिचरा पर्वको पावन अवसरमा खिचरा महोत्सव हुँदै आएको छ। महोत्सव मूल समारोह समितिका संयोजक रामेश्वर चौधरीका अनुसार महोत्सव सम्पन्न गर्न दुई सय एक सदस्यीय मूल आयोजक समिति र १५ विभिन्न उपसमिति गठन गरिएको छ। राष्ट्रिय एकता र विविधता हाम्रो शान, बहुजाति, भाषा, संस्कृति नेपालको पहिचान भन्ने मूल नाराका साथ आयोजना गर्न लागिएको महोत्सवमा एक सय ५० कक्ष रहनेछन्। महोत्सवलाई चितवनबासी थारू समुदायले मात्र नभई सम्पूर्ण जातजातिले गर्वका रुपमा लिने गरेको चौधरीले बताए। महोत्सवमा उद्योग, व्यापार, कृषि तथा पर्यटनको प्रवर्द्धन, स्थानीय कला संस्कृतिको प्रवर्द्धन, स्थानीय स्तरमा उत्पादित वस्तुको प्रवर्द्धन एवं शैक्षिक, वित्तीय संस्था र विभिन्न संघसंस्थाका कक्ष रहनेछन्। महोत्सवमा प्रतियोगितात्मक कृषि उपज प्रदर्शनी, बाल उद्यान समावेश गरिने उनले बताए। महोत्सवमा एक लाख बढी दर्शकले अवलोकन गर्ने अपेक्षा लिइएको छ।"
मोरङमा सेवानिवृत्त १४ जना कर्मचारीलाई सम्मान,"विराटनगर : नेपाल निजामती कर्मचारी संगठन मोरङले सेवानिवृत्त (अवकाश प्राप्त) १४ जना कर्मचारीलाई शनिबार सम्मान गरेको छ। मोरङको कटहरीस्थित गोपाल फन पार्कमा आयोजित वनभोज कार्यक्रमको अवसरमा अवकाश प्राप्त कर्मचारीलाई सम्मान गरिएको हो। लामो समयदेखि सरकारी सेवामा रहेर सेवनिवृत्त भएका कर्मचारीलाई नेपाल निजामती कर्मचारी संगठन र राष्ट्रसेवक बचत तथा ऋण सहकारी संस्थाद्वारा आयोजित वनभोजमा सम्मान गरिएको संगठनका मोरङ अध्यक्ष ओमराज सुवेदीले जानकारी दिए। सुवेदीका अनुसार सेवनिवृत्त कर्मचारीहरु राजु अधिकारी, गणेशबहादुर कार्की, रुद्र फुयाँल, लेखहरि भट्टराई, उमा शर्मा तिवारी, डेगप्रसाद दाहाल, कपिल पौडेल, विनोद उपाध्याय, विनोद श्रेष्ठ, रवि खनाल, शम्भु भण्डारी, केदार अधिकारी, गेहराज पोखरेल र हेम खतिवडालाई सम्मान गरिएको हो। सेवानिवृत्त कर्मचारीलाई नेपाल निजामती कर्मचारी संगठनका केन्द्रीय महासचिव जीवन काफ्ले, संघीय सांसद तथा सार्वजनिक लेखा समितिका सभापति ऋषिकेश पोख्रेल, नेकपा (एमाले)का नेता विनोद ढकाललगायतले खादा लगाएर सम्मानपत्र प्रदान गरेका थिए। संगठनका केन्द्रीय महासचिव काफ्लेले नेपाल निजामती कर्मचारी संगठनको संरक्षणमा रहेका राष्ट्रसेवक सहकारीहरुले देशभरमा ३ अर्बभन्दा बढीको कारोबार गरिरहेको जानकारी दिए। संगठन र सहकारी संचालनतर्फ मोरङले अग्रणी भूमिका निर्वाह गरेको छ, उनले भने, नेपाल निजामती कर्मचारी संगठनले कर्मचारीको हकहितमा काम गरिरहेको छ। प्रतिनिधिसभा सदस्य तथा सार्वजनिक लेखा समितिका सभापति ऋषिकेश पोख्रेलले मुलुकलाई राजनीतिक स्थिरतातर्फ लैजान जिम्मेवार नागरिकको भूमिका महत्वपूर्ण हुने बताए। उनले देशको आर्थिक अवस्था कमजोर रहेका बेला सुशासनको प्रत्याभूति दिलाउने मामिलामा कर्मचारीले भूमिका खेल्नुपर्नेमा जोड दिए। जो जहाँ र जुन भूमिकामा भएपनि सबैले आआफ्नो ठाउँबाट जवाफदेहीपूर्ण तरिकाले काम गर्न सक्यौं भने मुलुकमा सुशासन कायम हुन्छ, पोखरेलले भने। कर्मचारी संगठनका मोरङ अध्यक्ष सुवेदीले सेवानिवृत्त कर्मचारीलाई प्रत्येक वर्ष सम्मान गर्ने गरिएको जानकारी दिए। आगामी दिनमा पनि सम्मान कार्यक्रमलाई निरन्तरता दिइने उनको भनाइ छ। कर्मचारी संगठनको वनभोज कार्यक्रममा सम्मानसँगै खेलकुदलगायतका विभिन्न अतिरिक्त क्रियाकलाप पनि सञ्चालन गरिएको थियो। संगठनले प्रत्येक वर्ष कर्मचारी सम्मिलित वनभोज कार्यक्रमसहित विभिन्न गतिविधि गर्दै आएको नेपाल निजामती कर्मचारी संगठन मोरङका सचिव शालीग्राम कोइरालाले जानकारी दिए।"
"देशभर चिसो बढ्यो, तराईमा हुस्सुकुहिरो","काठमाडौं : पछिल्ला दिनमा तापक्रम निरन्तर घट्दा देशभर चिसो बढिरहेको छ। सङ्घीय राजधानी काठमाडौंसहित देशभर चिसो ह्वात्तै बढेकाले यसबाट बच्न आवश्यक उपाय तथा सतर्कता अपनाउन जल तथा मौसम विज्ञान विभाग, मौसम पूर्वानुमान महाशाखाले अनुरोध गरेको छ। महाशाखाका मौसमविद् सञ्जीव अधिकारीका अनुसार आज काठमाडौंको न्यूनतम तापक्रम चार दशमलव पाँच डिग्रीसेल्सियस तथा अधिकतम तापक्रम १७ डिग्रीसेल्सियस रहेको छ। शुक्रबार काठमाडौँको न्यूनतम तापक्रम तीन डिग्रीसेल्सियस थियो। काठमाडौँमा बिहानीपख हुस्सु लागे पनि दिउँसो पारिलो घाम लाग्ने गरेको छ। 'तापक्रम हल्का घटिरहेको छ। यही तरिकाले तापक्रम ओरालो लाग्ने हो भने माइनसमा जानसक्छ', मौसमविद् अधिकारीले भने। आइतबार बिहान न्यूनतम तापक्रम दुईदेखि चार डिग्रीसेल्सियस हुने पूर्वानुमान गरिएको छ। आज बिहान काठमाडौँको भिजिबिलिटी चार किलोमिटर रहेको छ। कोशी र गण्डकी प्रदेशका उच्च पहाडी तथा हिमाली क्षेत्रमा हल्का हिमपात भए पनि आगामी तीन दिनसम्म उल्लेखनीय मौसम प्रणाली नरहने मौसमविद् अधिकारीले जानकारी दिए। जुम्लामा सबैभन्दा धेरै तापक्रम घरेर माइनस पाँच दशमलव सात डिग्रीसेल्सियस रहेको छ। शुक्रबार जुम्लाको न्यूनतम तापक्रम माइनस ६ डिग्रीसेल्सियस थियो। महाशाखाले जारी गरेको मौसम पूर्वानुमान बुलेटिनमा हाल नेपालमा पश्चिमी वायुको आंशिक प्रभाव रहेको छ। कोशी, मधेस प्रदेशलगायत देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ। तराईका थोरै स्थानमा हुस्सुकुहिरो लागेको छ। दिउँसो कोशी, मधेस, बागमती, गण्डकी, लुम्बिनी र कर्णाली प्रदेशको पहाडी भूभागमा आंशिक बदली रहनेछ। कोशी र गण्डकी प्रदेशको उच्च पहाडी तथा हिमाली भूभागको केही स्थानमा हल्का हिमपातको सम्भावना रहेको छ।"
हुम्लामा तोकियो एम्बुलेन्सको भाडा,"सिमकोट : जिल्ला स्वास्थ्य सेवा कार्यालय हुम्लामा रहेका एम्बुलेन्सको नयाँ भाडा कायम गरिएको छ। सिमकोट, खार्पुनाथ र उत्तरी नाम्खा गाउँपालिकाका सडक पुगेका बस्तीमा सञ्चालित एम्बुलेन्सको भाडादरमा एकरुपता ल्याउन किलोमिटरका आधारमा भाडा कायम गरिएको हो। एम्बुलेन्स सञ्चालक समितिसहित प्रमुख जिल्ला अधिकारी विनोद कुमार पोखरेलको अध्यक्षतामा बसेको बैठकले सडक पुगेका बस्तीहरुमा बिरामी ल्याउनका लागि एम्बुलेन्सको भाडा कायम गरिएको हो। स्वास्थ्य सेवा कार्यालयअन्तर्गत जिल्ला अस्पतालबाट तीन गाउँपालिकाका विभिन्न बस्ती र सदरमुकामभित्र प्रतिकिमीका आधारमा भाडा निर्धारण गरिएको कार्यालयका प्रमुख प्रेम सिंहले बताए। सदरमुकामबाट जिल्लाको उत्तरी नाम्खा गाउँपालिका६ को लिमीका बस्तीबाट बिरामी ल्याउन ३२ हजार रुपैयाँ भाडा तोकिएको उनले जानकारी दिए। यो सबैभन्दा बढी भाडा लाग्ने स्थान हो। सिंहका अनुसार सदरमुकाम तथा बजार भित्रबाट जिल्ला अस्पतालमा बिरामी पुर्याउँदा एक हजार भाडा लाग्ने छ। सदरमुकामदेखि बुराउँसेसम्म एक हजार पाँच सय, ठेहे तीन हजार, बरगाउँ दुई हजार पाँच सय, दोजाम पाँच हजार पाँच सय, डाडाफया दुई हजार तीन सय, हेप्का तीन हजार, खार्पुनाथ तीन हजार छ सय, याल्वाङ नौ हजार, यांगार नौ हजार आठ सय, मुचु १० हजार पाँच सय, लिमाटाङ दुई हजार पाँच सय, खगालगाउँ चार हजार पाँच सय, हिल्सा ३० हजार, तुम्कोट ११ हजार, यारी १३ हजार पाँच सय, चौगनफया पाँच हजार पाँच सय, धारापोरी पाँच हजार पाँच सय, केर्मी छ हजार आठ सय, लाग्ना एक हजार पाँच सय, तोर्पा तीन हजार रुपैयाँ भाडा कायम गरिएको छ। जिल्ला अस्पतालका सिनियर अनमी सरिता बोहराले गन्तव्यसम्मको भाडा असुल गर्दा अनिवार्य रुपमा बिल दिनुपर्ने र तोकिएभन्दा बढी भाडा लिन नपाइने जानकारी दिए। उनका अनुसार जिल्ला अस्पताललाई गत वर्ष भारतीय दूतावासद्वारा उपहारस्वरुप एम्बुलेन्स सहयोग प्राप्त भएको थियो। सिमकोट२ ठेहे गाउँका गणेश रावल स्वास्थ्य सेवा कार्यालयमा एम्बुलेन्स चालकका रुपमा कार्यरत छन्। बिरामीको सेवाका लागि आफू जतिखेर तयारी अवस्थामा रहने उनले बताए। एम्बुलेन्सको भाडामा एकरुपता आएसँगै बिरामीका आफन्तसँग भाडाका विषयलाई लिएर हुने वादविवाद अन्त्य भएको उनको भनाइ थियो।"
"टिपरभित्र बालुवा, बालुवाभित्र १० क्विन्टल गाँजा","राजविराज : गाँजा तस्करीको ट्रान्जिट प्वाइन्ट बनेको सप्तरीमा ठूलो परिमाणमा अवैध गाजा बरामद भएको छ। एक वर्षअघि २०७९ पुस १४ गते आठ सय १० किलो गाँजा बरामद गरेको सप्तरी प्रहरीले शुक्रबार राति एक हजार ६ किलो अवैध गाँजा बरामद गरेको छ। जिल्ला प्रहरी कार्यालय सप्तरीले शनिबार पत्रकार सम्मेलन गरी बरामद गरिएको गाँजा र पक्राउ परेका सवारी चालक धनकुट्टाको सहिदभुमी गाउँपालिका४ बस्ने ३२ वर्षीय विशेष राईलाई सार्वजनिक गरेको छ। जिल्ला प्रहरी र इलाका प्रहरी कार्यालय कल्याणपूरको संयुक्त टोलीले को १ ख ५८३१ नम्बरको टिपरलाई रोकेर चेकजाँच गर्दा बालुवाभित्र लुकाएर लैजाँदै गरेको १० क्विन्टल ६ किलो गाँजा फेला पारेको हो। सप्तरीको खडक नगरपालिका७ कल्याणपुरस्थित पूर्व पश्चिम राजमार्गमा सवारी साधनहरूको चेकजाँच गर्ने क्रममा टिपरको बालुवा निकाली हेर्दा २८ वटा बोराभित्र प्याक गरिएको तयारी अवस्थाको गाँजा बरामद भएको जिल्ला प्रहरी कार्यालय सप्तरीका एसपी गजु सिद्दी ब्रजाचार्यले बताए। गाँजाको बोरा फेला परेपछि चालक राईलाई पक्राउ गरिएको र कारबाही थालिएको इलाका प्रहरी कार्यालय कल्याणपुरका प्रहरी निरीक्षक सुभेश अधिकारीले बताए। राईको साथबाट नगद एक लाख रुपैयाँ र दुई थान मोबाइल समेत फेला परेको छ। पक्राउ परेका चालक राईले गाँजा आफ्नै भएको र आफैंले ओसारपसारको व्यवसाय गर्ने गरेको स्वीकारेका छन्। उनले गाँजा भारततर्फ लैजान लागेको बताए। भारत निकासीका लागि गाँजा तस्करहरूले सप्तरीको बाटो प्रयोग गरिरहे पनि नौ महिनायता तस्करी गर्नेहरू कोही पक्राउ परेका थिएनन्। सप्तरीमा कारोबार भइरहे पनि यो अवधिमा थोरै मात्रामा गोजीमा बोकी हिँड्ने अम्मली मात्र पक्राउ परिरहेका थिए। सशस्त्र प्रहरीले २०७९ भदौ ४ गते हनुमाननगर कंकालीनी नगरपालिका१ कोशी ब्यारेजबाट दुई सय ४० किलो गाँजा बरामद गरेको थियो। यस्तै हनुमाननगर कंकालीनी नगरपालिका१ स्थित कोशी ब्यारेजबाट को १ ख २९४५ नम्बरको मिनी ट्रकमा लोड गरिएको अवस्थामा २०७९ असार ७ गते एक सय ७५ किलो गाँजा बरामद गरेको थियो। हनुमाननगर कंकालिनी नगरपालिका१३ गोबरगाढा टप्पूबाट प्रहरीले ०७९ चैत ४ गते हवाई फायर गरी एक सय ८४ किलो गाँजा बरामद गरेको थियो। उदयपुर, भोजपुर जस्ता पहाडी र आसपासका जिल्लामा उत्पादित गाँजा भण्डारण गरेर डोकोदेखि डुङ्गासम्मबाट ओसारपसार हुने गरेको त्यसअघिका घटनाहरूले पुष्टि गर्दै आएको छ। गाँजा तस्करहरूले प्रहरीले शंका नगर्ने भन्दै बालक र महिलालाई समेत गाँजा ओसारपसारमा संलग्न गराउने गरेका छन्। नेपाली बजारभन्दा भारतीय बजारमा गाँजाको मूल्य तीन गुणा बढी भएकाले व्यापक रुपमा गाँजा ओसारपसार हुने गरेको पक्राउ पर्नेहरूबाट बुझिएको छ। सप्तरी जिल्लाको भारदह, पातो, टिकुलिया, मौवाहा बेल्ही, काचन, पातोलगायतको नाका हुँदै भारततर्फ गाँजा लैजाने गरेको स्थानीयहरू बताउँछन्। पहाडी क्षेत्रमा लगाइएको गाँजा एक नम्बर हुने साथै भारतमा बढी मूल्यमा बिक्री हुने भएकाले पनि तस्करहरू यसको ओसारपसारमा आकर्षित भएका हुन्। प्रहरी उपरीक्षक ब्रजाचार्यका अनुसार सप्तरीसहित भारतीय सीमावर्ती तराईका सबै जिल्ला गाँजा तस्करीको ट्रान्जिट प्वाइन्ट रहेकाले ओसारपसारलाई निरुत्साहित गर्न सघन रूपमा सुराकी परिचालन गरिएको बताए। गाँजा ओसारपसारको स्रोतको खोजीमा रहेको प्रहरीले बोर्डर चेक प्वाइन्टमा कडाइ गरेको उनले बताए।"
"बालविवाहले बर्बादी : गर्भमा शिशु, विवाह बदर","राजविराज : नेपालको कानुनले विवाह गर्ने उमेर कम्तीमा २० वर्ष निर्धारण गरेको छ। सप्तरीमा १३ वर्षीया बालिकाको विवाह भयो। केही महिनाकी गर्भवती उनको आठ महिनामा अदालतले विवाह बदर गर्यो। विवाह गैरकानुनी थियो, बदर भयो। यहाँ एउटा समस्या उब्जियो ती बालिका कहाँ जाने ? उनको भविष्य के होला ? विवाहस्थलमै गएको प्रहरीले उतिबेलै यसलाई रोकेन। यो समस्याको भागीदार अब कसले हुने ? ती बालिकाको भविष्य बर्बाद हुनबाट कसरी जोगाउने ? सप्तरीकी एक १३ वर्षीया बालिकाको गत वैशाख २८ गते धूमधामसाथ विवाह भयो। सिरहा बरियारपट्टी२ का १९ वर्षीय (बेहुला) मिथलेस राय पनि (नाबालक) नै थिए। उक्त विवाह रोक्न भन्दै सप्तरी छिन्नमस्ता १ बरहीका राधेश्याम रायले जिल्ला प्रहरी कार्यालय सप्तरीमा उजुरी दिए। विवाहको एक साताअघि नै विवाहको निमन्त्रणा कार्ड र बालिकाको जन्मदर्ता प्रमाणपत्र साथ आफूले प्रहरीमा उजुरी दिएको राधेश्यामले जनाए। उजुरीपछि जिल्ला प्रहरी कार्यालयबाट प्रहरी निरीक्षक राजीव गिरी नेतृत्वको टोली विवाहस्थल गयो। तर, विवाह रोकेन। गिरीले जिल्ला प्रहरी प्रमुखलाई रिपोर्ट गरे, विवाह भइरहेको छैन। प्रहरीकै आँखाअगाडि पारिवारिक सहमतिमा धूमधामसाथ विवाह भयो। कानुनतः २० वर्ष उमेर पुगेपछि मात्रै विवाह गर्न पाइन्छ। विवाह नरोकिएपछि राधेश्यामले उक्त विवाहको फोटो र भिडियो प्रहरीलाई बुझाए। जिप्रका सप्तरीले असार १ गतेमात्रै बालविवाहको उजुरी दर्ता गर्यो। बेहुला मिथलेश, उनका बुवा जिलेश्वर राय, बालिकाकी आमा रेखादेवी, सानीआमा मीनादेवी र फुपाजु रविशंकर रायविरुद्ध प्रहरीले बालविवाहको उजुरी दर्ता गर्यो। त्यसपछि प्रहरीले जिल्ला अदालतमा साउन २६ गते मुद्दा दायर गर्यो। जिल्ला अदालत सप्तरीले पुस १८ गते उक्त विवाद बदर गर्यो। अर्थात् विवाह भएको आठ महिनापछि मात्रै विवाह बदर भयो। जिल्ला न्यायाधीश हरिश्चन्द्र इङनामको इजलासले जबर्जस्ती विवाह गराएको भन्दै बालिकाकी आमा, विवाह गर्ने युवक र युवकका बुवालाई कैद सजायको फैसला गर्यो। उनीहरूलाई साढे एक महिनाको कैद सजाय तोकिएको छ। यस्तै, जनही पाँच हजार रुपैयाँ जरिबानासमेत तिर्नुपर्ने फैसला भएको अदालतका स्रेस्तेदार कृष्णप्रसाद अधिकारीले बताए। बालविवाह बदर त भयो, तर, १३ वर्षीया बालिका गर्भवती छिन्। अदालतको फैसलापछि बालिका र गर्भमा रहेको शिशुको भरणपोषण र भविष्य के हुने भन्ने प्रश्न उठेको छ। राज्यले बालविवाह कानुनी रूपमा बर्जित भनेर मात्र हुँदैन, अधिवक्ता मनु खनालले भनिन्, बालविवाह बदर भएपछि गर्भवती बालिका र उसबाट जन्मिने सन्तानको बारेमा सोच्न जरुरी छ। सामाजिक संस्कार र परम्परागत मान्यताअनुसार समाजमा बालविवाह व्याप्त छ। कानुनले दण्डनीय मानेको छ। कानुन र संस्कारको चक्करमा अल्झिएको त्यस्ता बालबालिकाको जीवनका बारेमा सोच्न जरुरी भएको अधिवक्ता खनालले बताइन्। समाजशास्त्री सुरेन्द्र यादव भन्छन्, बालविवाहमा अदालतले बालिकालाई सजाय त गर्दैन् तर जीवनमा सबैभन्दा बढी सजाय उनैले भोग्नुपर्छ। त्यस्तो विवाह रोक्दा पनि समाजले बालिकालाई नै दोष दिने र विवाह भए पनि बालिकाकै जीवन कष्टकर हुने गरेको उनको भनाइ छ। बालविवाह गर्ने अधिकांशको जीवन सुखद छैन, यादव भन्छन्, सामाजिक समस्या कानुनले मात्र समाधान नहुने रहेछ। समाजको अध्ययन गर्ने र सोही अनुरूप समाजको चेतनास्तर वृद्धि नगरेसम्म जटिलता रहिरहन्छन्। विवाह नरोक्दाको परिणाम बालविवाह हुँदैछ भनेर राधेश्याम रायले पूर्वउजुरी दिए पनि प्रहरीले गम्भीरतापूर्वक लिएन। उनले विवाह हुनु पहिल्यै इन्सेक सप्तरीलाई पनि सूचना दिएका थिए। इन्सेक सप्तरीले तत्कालीन एसपी नरेन्द्रकुमार कार्की, प्रमुख जिल्ला अधिकारी भूपेन्द्र थापा र राष्ट्रिय मानवअधिकार आयोग मधेस प्रदेश कार्यालयका प्रमुख मञ्जु खतिवडालाई विवाह रोक्न पत्र पठाएको थियो। तर, विवाह रोकिएन। उल्टै उजुरी गरेको भन्दै बालिकाका अभिभावकले छिन्नमस्ता गाउँपालिका१ बरहीका राजु राय र डाक्नेश्वरी नगरपालिका३ तरहीका ज्योतिष रायलाई कुटपिट गरेका थिए। तर, विवाह त भयो। अदालतले बदर गर्यो। बालिकाको भविष्य भने संकटमा छ। बालविवाहमुक्त नगरमा बढ्दै बालविवाह मधेस प्रदेशमै पहिलो बालविवाहमुक्त नगर होसप्तरीको सुरुंगा। तर, यहाँकै १५ वर्षीया बालिकाको सर्लाही रामनगर२ का ३६ वर्षीय सुरेन्द्र महरासँग गत वैशाख ७ गते विवाह भयो। त्यस्को पाँच महिनाअघि ०७९ मंसिर १४ गते उक्त पालिका बालविवाहमुक्त घोषणा गरिएको थियो। जिल्ला अदालतले उक्त विवाद बदर गर्यो। साउन ३२ गते भएको फैसलामा महरा र बालिकाका बुवालाई जनही ६ महिना कैद र पाँच हजार रुपैयाँ जरिबाना गर्ने फैसला भएको थियो। सप्तरीकै शम्भुनाथ मन्दिरमा १४ वर्षीया बालिकासँग २०७९ माघ ११ गते विवाह गर्ने २१ वर्षीय युवकलाई अदालतले जेठ २४ गते ३ वर्ष कैद र ३० हजार रुपैयाँ जरिबानाको फैसला गर्यो। यस्तै, १७ वर्षीया बालिकालाई २०७९ माघ ८ गते विवाह गर्ने भारतको जम्मु काश्मिर राज्य श्रीनगर अविकरपोरा पालामोराका ४१ वर्षीय गुलाम जिलानीलाई जेठ १ गते तीन महिना कैद भएको छ। उनलाई नेपाल ल्याएर विवाह गराउने र भारत लैजाने भारत जम्मु काश्मिर राज्य रैनवारीका ४० वर्षीय मोरफिक खार र उनकी पत्नी २७ वर्षीया नुर जहानलाई समेत साढे एक महिना कैद सजाय सुनाइएको छ। उनीहरू जेल सजाय भुक्तान गरी भारत फर्किसकेका छन्। बालविवाह नरोकिँदा र विवाहपश्चात् पनि आरोपितलाई पक्राउ नगर्दा निर्दोष बालिकाहरूको जीवन जटिल मोडमा पुगेको शिक्षक अरविन्द यादव बताउँछन्। सप्तरीमा एक वर्षको अवधिमा बालविवाहका नौ घटनामा नौ जनालाई कैद भएको सप्तरी जिल्ला अदालतको तथ्यांकले देखाउँछ। ती घटनामा दुई जना धरौटीमा रिहा भएका छन् भने एक जना साधारण तारेखमा छुटेका थिए। चार जनाले सफाइ पाएको र दुई जना फरार छन्। केही बालविवाहका घटनालाई बलात्कारको घटनामा उजुरी दर्ता भएका छन्। अधिकारकर्मीहरूले रोक लगाउन थालेपछि लुकिछिपी मन्दिरमा र भारत लगेर गर्न बालविवाह गर्न थालिएका छन्। तथ्यांकमा बालविवाह महिला, बालबालिका तथा ज्येष्ठ नागरिक मन्त्रालयअन्तर्गतको राष्ट्रिय बालअधिकार परिषद्का अनुसार, दक्षिण एसियाली मुलुकहरूमा बंगलादेश र भारतपछि बालविवाह गर्नेमा तेस्रो नम्बरमा पर्छ, नेपाल। परिषद््द्वारा प्रकाशित नेपालमा बालबालिकासम्बन्धी राष्ट्रिय स्थिति प्रतिवेदन, २०७९ ले १८ वर्षमुनि विवाह गर्ने पुरुष ९ प्रतिशत र महिला ३२८ प्रतिशत रहेको देखाएको छ। नेपाल प्रहरीमा पछिल्लो चार वर्ष (२०७६७९) मा बालविवाहका ३ सय १७ वटा उजुरी परेका थिए। जसमा बालिकाको उमेर नपुगेको भन्ने उजुरीको संख्या धेरै छ। तर, परिवारले लुकिछिपी विवाह गराउने र सबै घटनाको तथ्यांक नआउने भएकाले बालविवाहको वास्तविक अवस्था झनै चिन्ताजनक रहेको बालअधिकारकर्मी विशेन्द्र पासवान बताउँछन्। राष्ट्रिय जनगणना २०७८ को तथ्यांकअनुसार मुलुकमा विवाह गर्ने औसत उमेर नै १९ वर्ष छ। सबैभन्दा बढी ३४४ प्रतिशतको पहिलो विवाह १८ देखि २० वर्षको उमेरमा भएको तथ्यांकले देखाएको छ। २२३ प्रतिशतले १५ देखि १७ वर्षमा पहिलो विवाह गरेको तथ्यांकमा छ। यस्तै, १०१४ वर्ष उमेरमा पहिलो विवाह गर्ने सात प्रतिशत छन्। १० वर्षभन्दा कम उमेरमा विवाह गर्ने पनि ०३ प्रतिशत छन्। जसमा महिला ०५ प्रतिशत र पुरुष ०१ प्रतिशत छन्। मुलुकभर बालिकाको अवस्था कठिन छ। मधेसमा अवस्था झनै दयनीय देखिन्छ। बालविवाह, दाइजो प्रथा, किशोरी उमेरमा आमा, असुरक्षित गर्भपतन, शिक्षा र स्वास्थ्यमा पहुँचजस्ता सबै पाटोले मधेसमा बालिकाहरू अति जोखिम, असुरक्षा र अवसरको वञ्चितिमा रहेको देखाउँछ। मधेसभित्र पनि दलित समुदायका बालिकाको अवस्था झनै दयनीय रहेको पासवानको भनाइ छ। जनगणनाअनुसार मधेसमा सबैभन्दा बढी अर्थात् ३७३ प्रतिशतले १८ वर्ष नपुग्दै विवाह गर्छन्। त्यसमा ५२२ प्रतिशत बालिका र १९ प्रतिशत बालक छन्। उमेर नपुग्दै विवाह गर्ने २९७ प्रतिशत छन्। जसमा बालिका ४११ र बालक १५४ प्रतिशत छन्। बहुआयामिक सूचक कलस्टर सर्भे २०१९ अनुसार मधेस प्रदेशमा कुल जनसंख्याको ८९ प्रतिशत बालबालिकाले १५ वर्ष नपुग्दै विवाह गर्छन्। यसमा पनि बालकको प्रतिशत २ छ भने बालिकाको १४२ प्रतिशत छ। सोही अध्ययनले १८ वर्षअगावै विवाह गर्ने २९३ प्रतिशतमध्ये ४६ प्रतिशत बालिका र ७८ प्रतिशत बालक रहेको देखाएको छ। राष्ट्रिय जनगणना २०७८ को तथ्यांकले नै २० देखि २४ वर्ष उमेरका विवाहित जनसंख्यामध्ये राष्ट्रिय रूपमा २९ प्रतिशतको विवाह १८ वर्ष अगाडि नै भएको देखाएको छ। तर मधेस प्रदेशमा भने यो संख्या ३५ प्रतिशत छ। देशभर यो उमेरसमूहका १६ प्रतिशत पुरुष र ३५ प्रतिशत महिलाले १८ वर्षअगावै विवाह गर्ने गरेकोमा मधेसमा पुरुषको प्रतिशत १७ र महिलाको ४२ रहेको छ। मधेस प्रदेशका १ सय ३६ स्थानीय तहमध्ये हाल सप्तरीको सुरुंगा र खडक नगरपालिका बालविवाहमुक्त घोषणा गरिएका छन्। बालविवाह अन्त्यका लागि सरोकारवाला सबैले निर्ममतापूर्वक हस्तक्षेप गर्नुपर्र्ने र बालबालिकाले आफ्नो पढाइ र परिपक्व भएपछि मात्रै विवाह गर्ने संकल्प लिनुपर्ने सुरुंगा नगरपालिकाका प्रमुख गीता चौधरीको भनाइ छ। मधेस प्रदेशको पहल मधेसमा बालविवाहको अवस्था भयावह छ। बालविवाहमुक्त बनाउने भन्दै अनेकौं कार्यक्रम पनि सञ्चालन भइरहेका छन्। मधेस प्रदेश सरकारले सन् २०३० सम्म प्रदेशलाई बालविवाहमुक्त बनाउन १० वर्षीय प्रादेशिक रणनीतिक योजना २०७८ ल्याएको छ। त्यसैगरी, प्रदेश बालअधिकार ऐन२०७७, सारभूत लैंगिक समानता नीति२०७८, बाल सहभागितासम्बन्धी कार्यविधि २०७८ र बेटी बचाऊ, बेटी पढाऊ अभियानमार्फत बालविवाह न्यूनीकरण, कुपोषणमुक्त प्रदेश बनाउने र दलित शिक्षा अभियानअन्तर्गत बालिकालाई अनुदान दिने नीति लिइएको मुख्यमन्त्री सरोजकुमार यादवको भनाइ छ। बालविवाहको असर बालविवाहले बालबालिकाको समग्र विकासमा नकारात्मक असर गरिरहेको छ। बालविवाहका कारण बालिकाहरूको शिक्षाको अधिकार खोसिन थालेको छ। बालअधिकार हनन् भइरहेको छ। परापूर्वकालदेखि नै समाजमा बालविवाहको प्रचलन जकडिएर बसेको छ। कानुन र नीतिले बालविवाहलाई बन्देज लगाएता पनि समाजबाट हटन सकेको छैन। यस्ता विवाह रोक्न उजुरी पनि पर्दैनन्। रोक्न खोजिए आफन्त र छिमेकीको मिलेमतोमा सीमापारि भारत गएर बालविवाह गराउने चलन बढेको छ। छोरीलाई धेरै पढाए त्योभन्दा बढी पढेको दुलाहा खोज्नुपर्ने र त्यसका लागि बढी दाइजो दिनुपर्ने चिन्ता कतिपय अभिभावकमा छ। बालबालिकाको आपसमा चिनजान भई स्वेच्छाले विवाह गर्ने केही घटनाको उदाहरण दिई बालविवाह गराउने मान्यता पनि रहेको छ। राष्ट्रिय बालअधिकार परिषद्ले २०७८०७९ मा मधेस प्रदेशमा १ सय ३६ बालक र ८ सय ७ बालिका हराएको तथ्यांक सार्वजनिक गरेको थियो। जसमा १ सय २२ बालक र ७ सय बालिका फेला परेको जनाइएको थियो। सप्तरीका शिक्षा विकास तथा समन्वय इकाइका प्रमुख विजय मण्डलका अनुसार पैसा कमाउन वैदेशिक रोजगार जाने र जग्गाजमिन जोड्ने चिन्ता भए पनि छोरीलाई शिक्षा दिनुपर्छ भन्नेमा अभिभावकमा चिन्ता देखिँदैन। छोरीलाई शिक्षा दिनुपर्छ भन्ने भन्दा छोरीलाई घरधन्दामा मात्रै सीमित गराउने र चाँडो विवाह गराउने पुरानो कुसंस्कार कायमै छ। मधेस प्रदेशमा २०७९ मंसिर १४ गते सप्तरीको सुरुंगा नगरपालिका र २०८० पुस १४ गते सप्तरीकै खडक नगरपालिका मात्र बालविवाहमुक्त नगर घोषणा भएको छ। यस्तै सप्तरीको कञ्चनरूप नगरपालिका २०७६ भदौ १९ गते प्रदेशको पहिलो र एकमात्र तथा नेपालको तेस्रो बालमैत्री स्थानीय शासन नगरपालिका घोषणा भएको छ। बालिका शिक्षा र बालविवाहविरुद्धको विभिन्न कार्यक्रम, अभियान र जनचेतनाबाट व्यक्ति, परिवार र समुदायको व्यवहार अपेक्षित रूपमा सुधार हुन सकेको छैन। बालविवाह न्यूनीकरण जटिल समस्याको रूपमा विद्यमान छ। कम उमेरमा हुने बिहेका कारण बीचमै पढाइ छुट्ने र अधिकांश राम्रो शिक्षादीक्षा पाउनबाट वञ्चित हुने गरेका छन। बालविवाह बदरको असर कतिपय ठाउँमा बालबालिकाले विवाह गरे अभिभावकले नमान्ने तथा अभिभावकले विवाह गरिदिएकोलाई बालबालिकाले नमानेको घटना पनि सार्वजनिक भएका छन्। उमेर नपुगेर भएको विवाहलाई अदालतले बदर त गर्छ। तर, यसबाट बालबालिकामा भने मानसिक समस्या देखिने गर्छ। उमेर नपुगी विवाह गर्दा अनेक समस्या व्यहोर्नुपर्ने विष्णुपुर गाउँपालिका५ की क्षमा झाले बताइन्। यस्तो विवाह दर्ता, नागरिकता, जन्मिने सन्तानको जन्मदर्ता गराउन नसकिने र ती काम नहुँदा जिन्दगीप्रति नै वितृष्णा पैदा हुने गरेको झाले बताइन्। सुरुंगा नगरपालिका४ कुशहाकी प्रनिताकुमारी चौधरीका अनुसार धेरैको जीवनमा विवाह भनेको पीडा दिने विषयजस्तै बन्ने गरेको बताइन्। बालविवाह बदरले बालबालिकाको जीवनमा दीर्घकालीन असर पर्छ। उनीहरूले जीवन र वैवाहिक जीवनलाई हेर्ने दृष्टिकोण र वैवाहिक जीवनभित्र सुख देख्न नसक्ने खालको असर पर्ने गरेको उनले बताइन्। सानैमा बिहे गर्दा सन्तान छिटो जन्मिने, पढाइ रोकिने, आर्थिक रूपमा असर पर्ने, जीवन अन्धकार हुन्छ। सबैभन्दा बढी पीडा र सजाय निर्दोष बालिका र उसबाट जन्मिने सन्तानले बेहोर्नुपर्ने हुन्छ।"
"हिउँ परेन, पुसमै फुल्यो गुराँस","जाजरकोट : बाह्रैमहिना सेताम्य हुने हिमालमा पुस अन्त्य हुन लाग्यो हिउँ छैन । हिमाल कालापत्थर देखिन थालेका छन् भने अन्य समय फागुनचैत्रमा फुल्ने लालीगुराँस जाजरकोटमा पुसमै फुलेको छ । स्थानीयका अनुसार केही वर्षयता मंसिर पुसमै लालीगुराँस फुल्न थालेका छन् । यसअघि यसरी हिउँदमै लालीगुराँस फुलेको कहिल्यै थाहा नपाएको भेरी नगरपालिका२ तिमिलेका ९२ वर्षीय कर्णबहादुर वलीले बताए । उनले केही वर्षयता हिमालमा हिउँ पनि देखिन छाडेको बताए । लालीगुराँस फुल्ने भेरी नगरपालिकाका तिमिले, डिगाँ, राङ्सी, मछाइना, कुशेका पाँचकाटिया, समाइला, नलगाडका लहाँ, करुवा, डाँडागाउँ, बारेकोटका रामीडाँडालगायतका गाउँमा प्रशस्त मात्रामा लालीगुराँस फुल्ने गरेका छन् । सबै लालीगुराँस नफुले पनि फाट्टफुट्ट रूपमा जंगलमा लालीगुराँस फुलेको देख्न सकिने भेरी नगरपालिका ४ का ७७ वर्षीय खम्बजंग शाहले बताए । पहिले यस्तो हुँदैनथ्यो । अहिले हिउँ पर्न पनि छोड्यो । लालीगुराँस पनि पुसमै फुल्न थालेको छ । बाह्रैमहिना सेताम्य हुने जाजरकोटका हिमालहरूमा पनि हिउँ देखिन छोडेको छ, उनले भने । जाजरकोटका कुशेपाटन, कराँचुली, जलजला, बारेपाटनलगायतका हिमालमा अहिले हिउँ देखिन छोडेको उनले बताए । अहिले हिउँ परेको बेलामात्र हिमाल सेता देखिन्छन् अरू बेला कालापत्थर देखिन थालेका छन् । उनले भने, जसका कारण हिउँचितुवा, कस्तुरी, डाँफे, मुनाललगायतका जंगली पशुपन्छी लोप हुन थालेका छन् । चिसो र गर्मी अत्यधिक बढ्न थालेको छ ।"
