शीर्षक,विवरण
"कर्णालीमा पानी, गाउँ अँध्यारै","विश्वमै जलविद्युत् सबैभन्दा पहिला उत्पादन र प्रयोग गर्ने बिरलाकोटी देशको सूचीमा पर्छ, नेपाल। १९६८ सालमा राणा प्रधानमन्त्री चन्द्रशमशेरले फर्पिङमा बिजुली निकालेर दरबारमा बाल्दा मुलुकका अरू ठाउँमात्रै होइन, दक्षिण एसिया नै अन्धकारमा थियो। त्यसको सवा सय वर्षपछि पनि मुलुकका गाउँबस्ती अझै अन्धकार हुनु चाहिँ विडम्बना हो। एकातिर सहरमा प्रकाश प्रदूषणको चिन्ता हुन थालिसक्यो, कि जताततै बिजुली बत्तीको प्रकाश चम्किँदा रात पनि दिनजस्तै भइसक्यो। तर कर्णाली प्रदेशका विकट गाउँहरूमा टुकी विस्थापित गर्न बिजुली पुगेको छैन। बिजुली राजधानी वा अरू कुनै ठाउँबाट लैजानुपर्ने पनि होइन कर्णालीमा। कर्णाली आफैंमा बिजुली उत्पादनको प्रशस्त सम्भावना र खानी भएको प्रदेश हो। मात्र राज्यको लगानी त्यहाँका खोलानालामा नहुँदा पानी बगेको बग्यै छ र गाउँबस्ती अन्धकार छन्। कर्णालीका ३ लाख ७१ हजार घरधुरीमध्ये ९८ हजारमा बिजुली पुगेको छैन। कर्णाली प्रदेशभरि नै अहिलेसम्म जम्मा १६ मेगावाट बिजुली उत्पादन भएको छ। जबकि त्यहाँ सम्भाव्यता खोजी भइसकेको ६ हजार मेगावाटभन्दा बेसी हो। त्यसो त १४ जलविद्युत् आयोजना निर्माणाधीन अवस्थामा छन्। जसबाट ९ सय ११ दशमलव ९ मेगावाट विद्युत् उत्पादन हुने प्रक्षेपण छ। एउटै कर्णाली नदीमा माथिल्लो कर्णाली जलविद्युत् आयोजना ९ सय मेगावाटको भनेर सम्भावना उहिल्यै खोजी भएको हो। तर काम कछुवा गतिभन्दा पनि सुस्त छ। नलगाड आयोजनाको डीपीआर नै बनेको छैन। डोल्पाको जगदुल्लामा बन्ने विद्युत् आयोजनाको विस्तृत प्रतिवेदन डीपीआर तर बन्यो तर काम अघि बढेन, प्रतिवेदन मन्त्रालयमै थन्कियो। फुकोटकर्णालीको ईआईए वन मन्त्रालयमा अड्काइएको छ। निर्माणाधीन आयोजनाहरूलाई युद्धस्तरमा अघि बढाउने र अरू सम्भावित आयोजना पनि निर्माण गर्ने हो भने देशै उज्यालो बनाउनेमात्रै नभई विद्युत् विदेश निर्यात गर्न सक्ने सामथ्र्य कर्णालीसँग छ। तर, त्यो सम्भावनालाई अघि बढाउन संघीय सरकार जति तात्नुपर्ने हो कहिल्यै तातेन। हरेक विकासका सूचकमा कर्णाली पछि पर्दा जलविद्युत्मा पनि उसलाई अझै पछि नै राखिराख्ने केन्द्र सरकारका प्राधिकारहरूको मनोविज्ञान र व्यवहार यसमा सम्पूर्ण रूपमा कमजोर र दोषी छ।"
यसरी घट्दै छ ब्याजदर,"काठमाडौं : निक्षेपको ब्याजदर साउन १ गतेदेखि बैंकको वित्तीय सूचकको अवस्थाअनुसार घटबढ वा स्थिर हुने भएको छ। बैंकिङ प्रणालीमा लगानी योग्य पुँजी (तरलता) अभाव हुँदा वाणिज्य नेपाल बैंकर्स संघले भद्र सहमतिमार्फत समान निक्षेपको ब्याजदर निर्धारण गर्दै आएका थिए। अब प्रणालीमा अधिक तरलता भएकाले भद्र सहमति तोडेर वाणिज्य बैंकहरूले आफूखुसी निक्षेपको ब्याजदर निर्धारण गर्ने निर्णय गरेका हो। संघका कार्यकारी निर्देशक अनिल शर्माका अनुसार बैंकको सूचकको अवस्था, तरलताको पोजिसन, आगामी वर्षको व्यावसायिक योजना के कस्तो छ ? सोही आधारमा निक्षेपको ब्याजदर निर्धारण गर्न सक्छन्। कसैको टन्नै लगानीयोग्य पुँजी (तरलता) होला, कसैलाई तरलता चाहिएको होला यसकैअनुसार अब ब्याजदर निर्धारण हुन्छ। असारसम्ममा निक्षेपको ब्याजदर एकल अंकमै छ। यद्यपि असारसम्ममा सबैभन्दा बढी मुद्दती निक्षेपको ब्याजदर ९९९ प्रतिशत छ। केन्द्रीय बैंकले निक्षेपको ब्याजदर एक्कासि घटबढ गर्न नपाउने तर मासिक १० प्रतिशतको सिलिङमा रहनुपर्ने व्यवस्था गरेको छ। यसैले अब बैंकको अवस्थाअनुसार ब्याज बढाउन परेमा अधिकतम करिब ११ प्रतिशत हाराहारी र घटाउन परेमा न्यूनतम करिब ९ प्रतिशत आसपास रहने आकलन गर्न सकिन्छ। संघको बिहीबार बसेको २१ वाणिज्य बैंकका प्रमुख कार्यकारी अधिकृत (सीईओ)हरूसँगको बैठकले निक्षेपको ब्याजदर आफूखुसी थपघट गर्ने टुंगो लागेको छ। संघका कार्यकारी निर्देशक शर्मा बैंकसँग तरलता प्रशस्त छ र कर्जाको माग पनि कम भएकाले अहिले निक्षेपको ब्याजदरलाई बैंकको अनुकूलअनुसार निर्धारण गर्ने निर्णय भएको बताउँछन्। पहिला तरलता अभावमा ब्याजदर माथि जाला भनेर भद्र सहमति गर्दै आएको हो। तर अब बजारको स्थितिअनुसार आआफ्नो हिसाबमा समायोजन गर्ने भनिएको हो। चौतर्फी दबाबमा होइन तथ्यांकले जे देखाउँछ सोहीअनुसार ब्याजदर निर्धारण हुन्छ, उनले अन्नपूर्णसँग भने, तरलता कम भएकाले बढ्ला भनेर बजारमा स्थायित्व कायम गर्न पनि भद्र सहमतिबाट काम गरेका थियौं। अब यसको जरुरी रहेन। यसअघि खुला बजार अर्थतन्त्रमा ब्याजदरमा कार्टेलिङ भएकोमा विरोधसमेत हँुदै आएको थियो। तर अबको निर्णयले भने यसको अन्त्य भएको छ। बैंकहरू आफ्नो अनुकूल ब्याजदरमा प्रतिस्पर्धी हुने देखिन्छन्। राष्ट्र बैंकको नीतिगत व्यवस्थाअनुसार पछिल्लो तीन महिनाको औसत दरअनुसार कर्जाको ब्याजदर निर्धारण हुन्छ । यसर्थ अब साउनमा कर्जाको ब्याजदर निर्धारण वैशाख, जेट र असारको तथ्यांकअनुसार हुनेछ। यसअघिको महिना जेठमा कर्जाको ब्याजदर औसत १२५३ प्रतिशत हाराहारीमा थियो। यो दरअनुसार साउनमा केही न केही घट्न सक्ने बैंकर्स संघका कार्यकारी निर्देशक शर्मा बताउँछन्। कतिले घट्ने यकिन नभए पनि करिब कर्जाको ब्याजदर औसत १२ प्रतिशत हाराहारीमा आउने उनको अनुमान छ। पछिल्लो अवस्था हेर्दा वैशाखमा कर्जाको ब्याजदर औसत १२६५ प्रतिशत थियो। जेठमा १२५३ प्रतिशत भयो। यसबीचमा ०१२ प्रतिशतले घट्यो। यसैको हाराहारीमा ब्याजदर घटेर कर्जाको ब्याजदर औसत १२३५ वा १२४ प्रतिशतको हाराहारीमा हुन सक्छ। व्यवसायीहरू भने चर्को ब्याजदरकै कारण कर्जा लिन अग्रसर नभएको गुनासो गर्दै आएका छन्। नेपाल चेम्बर्स अफ कमर्सका अध्यक्ष राजेन्द्र मल्ल अब साउनमा कर्जाको ब्याज घट्दै गएपछि निजी क्षेत्रको मनोबल बढ्ने र कर्जा लिन सक्ने अवस्थामा पुग्ने अपेक्षा राख्छन्। यतिबेला बैंकिङ प्रणालीमा अधिक तरलता छ। केही महिना अघिसम्म कतिपय बैंकको ९० प्रतिशतको सीडी रेसियो सीमा नाघेको थियो। अधिकांशको कसिलो अवस्था हुँदा कर्जा दिन सकेका थिएनन्। बैंकमा अधिक रकम थुप्रिँदा कर्जानिक्षेप अनुपात (सीडी रेसियो) ८१६९ प्रतिशतमात्रै छ। खुकुलो सीडी रेसियोका कारण हाल बैंकिङ प्रणालीमा लगानी योग्य पुँजी ४ खर्ब रुपैयाँ हाराहारीमा छ। पछिल्ला हरेक दिन प्रणालीमा निक्षेप बढेको छ। पछिल्लो समय वाणिज्य बैंकमा मात्रै कुल निक्षेप ५० खर्ब ६५ अर्ब रुपैयाँ पुगेको छ। कर्जाको माग कम हुने तर तरलता बढ्ने स्थितिले राष्ट्र बैंकले पनि रिभर्स रिपोलगायतका उपकरणमार्फत प्रणालीबाट अर्बौं रुपैयाँ तानिरहेको अवस्था छ।"
वर्षाले झापाका दर्जनौं घर डुबानमा,"झापा : केही दिनदेखि लगातार परिरहेको अविरल वर्षाका कारण झापा जिल्लाको जनजीवन प्रभावित बनेको छ। निरन्तरको भारी वर्षाले जिल्लाका ठूला तथा साना नदीसँगै खोला, पैनी, नालीहरूमा पानीको सतह बढेपछि डुबान र कटानका कारण स्थानीयवासी प्रत्यक्ष प्रभावित बनेका हुन्। यसैबीच अदुवा खोलामा पानीको जलस्तर बढेपछि बाह्रदशी गाउँपालिका२ स्थित सुकुम्बासी बस्तीका ४५ घरधुरीका १ सय ५० जनालाई बिहीबार सुरक्षित स्थानतर्फ सारिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। अदुवा खोलामा जलस्तर बढ्न थालेको छ, डीएसपी रिजालले भने, सम्भावित हुने क्षतिलाई लक्षित गरी खोला आसपासका स्थानीयलाई बाह्रदशी२ स्थित दक्षिणेश्वर शिवालय मन्दिरमा सारिएको छ। उनीहरूलाई सुरक्षित स्थानतर्फ सार्न इलाका प्रहरी कार्यालय राजगढबाट खटिएका प्रहरी टोली, जनप्रतिनिधि र स्थानीयवासीले सहयोग गरेको उनले बताए। त्यस्तै, बाढीका कारण झापा गाउँपालिका १ र २ का ६४ घर डुबानमा परेका छन्। गाउँपालिका१ स्थित मिलनबस्तीको ३० घर ठूलो कन्काई खोलाको बाढीले डुबानमा परेको इलाका प्रहरी कार्यालय कुमरखोदका प्रहरी नायब निरीक्षक कुलबहादुर मगरले जानकारी दिए। वडा नम्बर २ स्थित सडकवाडी गाउँमा सानो कन्काई खोलाको बाढी पस्दा ३४ घर डुबानमा परेका छन्। बाढीका कारण घरभित्र पानी पसेको बाढीपीडित सन्तोष राजवंशीले बताए। घरभित्र पानी पसेपछि खाना पकाएर खान र बस्न समस्या भएको उनले बताए। हुलाकी राजमार्ग निर्माण गर्ने कम्पनीले नदीको छेउछेउबाट जथाभावी बालुवा उत्खनन गरेर राजमार्ग बनाएकोले गाउँमा बाढी पसेको स्थानीयवासीको भनाइ छ। डुबान क्षेत्रमा इलाका प्रहरी कार्यालय कुमरखोद र सशस्त्र प्रहरी बेस क्याम्प टाँघनडुब्बाको टोली खटिएर स्थानीयलाई सतर्क गराउने काम गर्दै आइरहेको छ। त्यसैगरी कचनकवल गाउँपालिका४ स्थित बयरवन र पोक्लावान बस्तीमा मेची नदीको बाढी पसेको छ। बाढीले त्यहाँका एक सय परिवार डुबानमा परेको नेपाल रेडक्रस सोसाइटी झापा शाखाले जनाएको छ। रतुवा नदीमा पानीको जलस्तर बढेपछि गौरादह नगरपालिका५ स्थित चाप्रामारी बजार पश्चिम डुब्बाटोलीका बासिन्दा उच्च जोखिममा रहेको सोसाइटी झापा सभापति लोकराज ढकालले जानकारी दिए। रतुवा नदीको पानी गाउँ छिर्न नदिन त्यस क्षेत्रमा १ सय ५० मिटर बाँसको पाइलिङ लगाउनु पर्ने देखिएको बताउँदै सभापति ढकालले भने, तत्काल बाँसको पाइलिङ नलगाए नदीको पानी गाउँ पस्दा त्यहाँका एक सय परिवारका मानिस डुबानमा पर्छन्। जनप्रतिनिधि र रेडक्रसकर्मीहरूको टोलीले बिहीबार सो क्षेत्रको स्थलगत अनुगमन गरी बाँसको पाइलिङ लगाउन भनी प्रमुख जिल्ला अधिकारी शिवराम पोखरेल र जनताको तटबन्ध कार्यालयलाई ध्यानाकर्षण गराइसकेको उनको भनाइ छ। गत वर्ष पनि त्यही क्षेत्रबाट रतुवाको पानी गाउँ प्रवेश गरेको थियो। यता जिल्लाको कन्काई, माई, रतुवा, बिरिङ, मेची, हडिया, निन्दा, कमल, अदुवा, देउनियाँलगायतका नदी तथा खोलाहरूमा पानीको बहाव बढ्न थालेपछि नदी तथा खोला आसपासका क्षेत्रमा बसोबास गर्ने स्थानीयलाई सतर्कता अपनाउन अलर्ट गराइएको छ। विशेषगरी जिल्लाको दक्षिणी पालिकाहरूका स्थानीय डुबान र कटानको उच्च जोखिममा रहेको छ। जिल्लामा अहिलेसम्म कुनै मानवीय क्षति नभएको प्रहरीले जनाएको छ।"
ललिता निवास प्रकरण : कसका पालाका के निर्णय ?,"काठमाडौं : सरकारले २०२१ सालमा ललिता निवासलगायतका जग्गा राष्ट्रियकरण गर्यो। तत्कालीन राजा महेन्द्रको पालामा ललिता निवाससहित ६ वटा दरबार राष्ट्रियकरण गरिए। २०४६ सालको जनआन्दोलनले पञ्चायत फ्याकेर पजातन्त्र पुनर्बहाली गर्यो। तत्कालीन प्रधानमन्त्री कृष्णप्रसाद भट्टराई नेतृत्वको अन्तरिम सरकारले राजनीतिक कारण हरण भएको जग्गा फिर्ता दिने सम्बन्धमा निर्णय गर्यो। तर, त्यही निर्णयको अपव्याख्या गरी ललिता निवासको जग्गा हडप्ने सिलसिला सुरु भयो। २०४९, ०६०, ०६२, ०६६६७ र ०६९ सालमा विभिन्न सरकारी निर्णय भए। जुन निर्णय मन्त्रिपरिषद्बाट समेत भयो। कसका पालामा के निर्णय भएका थिए ? कृष्णप्रसाद भट्टराई नेतृत्वको सरकारका निर्णय (१) मिति २०४७। ०२। १४ गते २०१७ सालपछि प्रजातन्त्रको पुनःस्थापनाका लागि भएको संघर्षहरूमा संलग्न भएको कारणबाट विभिन्न व्यक्तिहरूको हरण भएको सम्पत्तिको विषयमा गृह मन्त्रालयले गर्दै आएको छानबिनको प्रक्रियालाई अझ तदारुकताका साथ गर्ने। साथै सोही सिलसिलामा रोक्का रहेको विभिन्न व्यक्तिहरूको सम्पत्ति फुकुवा गर्ने। (२) मिति २०४७।०४।०८ गते २०१७ सालपछि प्रजातन्त्रको पुनःस्थापनाको लागि भएका संघर्षहरूमा संलग्न रहेको कारणबाट विभिन्न व्यक्तिहरूको हरण भएको सम्पत्तिको विषयमा गृह मन्त्रालयले छानबिन गर्ने गरी श्री ५ को सरकार (मप) बाट मिति २०४७। ०२। १४ मा निर्णय भइरहेकोमा त्यसरी छानबिनबाट फिर्ता दिनुपर्ने देखिएको सम्पत्ति देहायबमोजिम फिर्ता दिने। जफत भएको घरजग्गा तथा अन्य सम्पत्तिमध्ये जग्गाको हकमा प्रचलित कानुनले दिएको हदसम्मको मात्र फिर्ता दिने। जफत भएको घरजग्गा तथा सम्पत्तिमध्ये श्री ५ को सरकारको अधिनमा रहेका जति जानकारीमा आउनासाथ तुरुन्त फिर्ता दिने। श्री ५ को सरकारबाट अन्यत्र स्वामित्व हस्तान्तरण भइसकेका घर, जग्गा तथा सम्पत्तिको हकमा के कस्तो प्रक्रिया अपनाई के, कसरी दिन सकिन्छ तत्सम्बन्धमा पेस गर्ने। फिर्ता दिनुपर्ने यस्ता सम्पत्तिहरूमध्ये पत्ता लाग्न बाँकीको हकमा फिर्ता दिने कारबाहीको क्रमलाई गृह मन्त्रालयले अझ छिटो गर्ने। (३) मिति २०४७०५०३ गते २०१७ सालपछि प्रजातन्त्रको पुनस्र्थापनाको लागि भएका संघर्षहरूमा संलग्न भएको कारणबाट जफत भएका व्यक्तिगत सम्पत्तिहरू फिर्ता दिने निर्णयको क्रममा जग्गाको हकमा प्रचलित कानुनले दिएको हदसम्मको मात्र फिर्ता दिने गरी मन्त्रिपरिषद्बाट मिति २०४७।४।८ मा निर्णय भइरहेकोमा भूमिसुधार व्यवस्था लागू हुनुअगावै जफत भएका जग्गाको सम्बन्धमा देहायबमोजिम गर्ने। अंशियारको अंश छुट्ट्याएर मात्र सर्वस्व हुने कानुनी व्यवस्था भएको हुँदा कुनै कारणले सो नभई सम्बन्धित व्यक्तिको नाममा भएका सबै जग्गा जफत भएको भए उक्त मौका प्रदान गर्ने। साथै, ७ नं फाराम भर्न मौका नपाएको भएमा सो को लागि पनि मौका दिने। अंशियारको अंश छुट्ट्याई सकेपछि पनि सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुने हुनाले राख्न पाउने हदसम्मको जग्गा रोजी राख्न दिने र हदभन्दा बढी जग्गाको मुआब्जा मात्र दिने। २०४९०७२५ गते मालपोत कार्यालय डिल्लीबजारको निर्णय साबिक हाँडीगाउँ मौजा हानं ४५६ भिड्ने ललिता निवास क्याम्पभित्रको तत्कालीन श्री ५ को सरकारको नाममा श्रेस्ता पुर्जा भएको २९९९२० रोपनी जग्गामध्येबाट तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली, नायबसुब्बा जगतप्रसाद पुडासैनी र खरिदार युक्तप्रसाद श्रेष्ठको प्रत्यक्ष संलग्नतामा मालपोत कार्यालय, काठमाडौं, डिल्लीबजारको मि नं १०२४ मिति २०४९०७२५ बाट का जि नगर २३ क्ष कि नं ३३, ३४, ३५, ३६, ३७, ३८, ३९, ४०, ४३, ४४, ५१, ५३, ५४, ५५, ५६, ५७ ५८, ५९, ६०, ६१, ६२, ७२, ७४, ७५, ७९ र ८० का कित्ता संख्या २६ को जम्मा क्षेत्रफल २६६१० रोपनी जग्गा सुवर्णशमशेरका हकवालाहरू सुनीति राणा, शैलजा राणा, रुक्मशमशेरसमेतको नाममा नासा, दाखिल खारेज, दर्ता गर्ने गरी निर्णय गरिएको छ। मालपोत कार्यालय डिल्लीबजारको मिनं १०२५ मिति २०४९०७२५ को निर्णय साबिक हाँडीगाउँ मौजा हानं ४५६ भिड्ने ललिता निवास क्याम्पभित्रको तत्कालीन श्री ५ को सरकारको नाममा श्रेस्ता पुर्जा भएको २९९९२० रोपनी जग्गामध्येबाट जग्गामध्येबाट तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली, नायबसुब्बा जगतप्रसाद पुडासैनी र खरिदार युक्तप्रसाद श्रेष्ठको प्रत्यक्ष संलग्नतामा मालपोत कार्यालय, काठमाडांै, डिल्लीबजारको मिनं १०२५ मिति २०४९०७२५ मा काजि नगर २३ह किनं ३३, ३८, ३९, २८, २९, ३०, ३२, ३४, ३६, १७, २०, १८, १९, २१, २३, ८, १३, १४, २६, २७, ११ र नगर २३ किनं १८, २०, २१, २२, २३, २४ गरी कित्ता संख्या २७ को जम्मा क्षेत्रफल ४९०३० रोपनी जग्गा सुवर्ण शमशेरका हकवालाहरू शैलजा राणा, हेमनशमशेर र हाटकशमशेरको संयुक्त नाममा नासा, दाखिल खारेज, दर्ता गर्ने गरी निर्णय भएको छ। मालपोत कार्यालय, डिल्लीबजारको मिनं १०२४ मिति २०४९०९२३ को निर्णय साबिक हाँडीगाउँ मौजा हानं ४५६ भिड्ने ललिता निवास क्याम्पभित्रको तत्कालीन श्री ५ को सरकारको नाममा श्रेस्ता पुर्जा भएको २९९९२० रोपनी जग्गामध्येबाट तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली, नायबसुब्बा जगतप्रसाद पुडासैनी र खरिदार युक्तप्रसाद श्रेष्ठको प्रत्यक्ष संलग्नतामा मालपोत कार्यालय, काठमाडांै, डिल्लीबजारको मिनं १०२४ मिति २०४९०९२३ मा काजि नगर २३ कि नं ३०, ३१, ३२, ४१, ४५, ४६, ४७, ४९, ५०, ५२, ६४, ६५, ६६, ६७, ७०, ७१, ८१, ८२ र ८३ का कित्ता संख्या १९ को जम्मा क्षेत्रफल २८१५१० रोपनी जग्गा सुवर्णशमशेरका हकवालाहरू रुक्मशमशेर, शैलजा राणा र सुनीति राणासमेतको संयुक्त नाममा नासा, दाखिल खारेज, दर्ता गर्ने गरी निर्णय गरेको देखिएकोमा तत्कालीन मालपोत विभागको चनं ३९२४ मिति २०४९०९२३ को पत्रबाट उक्त जग्गा व्यक्ति विशेषको नाममा दाखिल खारेज नामसारी गर्नको लागि विभागको मिति २०४९०९२० को निर्णयानुसार सहमति प्रदान गरेको भनी तत्कालीन महानिर्देशक मुकुन्दप्रसाद आचार्य र शाखा अधिकृत धर्मप्रसाद गौतमको प्रत्यक्ष संलग्नतमा सहमति प्रदान गरिएको। मालपोत कार्यालय, काठमाडौं, डिल्लीबजारको मिनं १०२५ मिति २०४९०९२३ को निर्णयः साबिक हाँडीगाउँ मौजा हानं ४५६ भिड्ने ललिता निवास क्याम्पभित्रको तत्कालीन श्री ५ को सरकारको नाममा श्रेस्ता पुर्जा भएको २९९९२० रोपनी जग्गामध्येबाट मालपोत कार्यालय, काठमाडौं, डिल्लीबजारको मि नं १०२५ मिति २०४९०९२३ मा काजि नगर २३ क्ष कि नं २५, २६, २७ र २९ का कित्ता संख्या ४ को जम्मा क्षेत्रफल ७१४०० रोपनी जग्गा सुवर्णशमशेरका हकवालाहरू शैलजा राणा, हेमनशमशेर र हाटकशमशेरको संयुक्त नाममा नासा, दाखिल खारेज, दर्ता गर्ने गरी निर्णय गरेको देखिएकोमा तत्कालीन मालपोत विभागको चनं ३९२४ मिति २०४९०९२३ को पत्रबाट उक्त जग्गा व्यक्ति विशेषको नाममा दाखिल खारेज नामसारी गर्नको लागि विभागको मिति २०४९०९२० को निर्णयानुसार भनी तत्कालीन महानिर्देशक मुकुन्दप्रसाद आचार्य र शाखा अधिकृत धर्मप्रसाद गौतमको प्रत्यक्ष संलग्नतमा सहमति प्रदान गरेको देखिएको। मालपोत कार्यालय डिल्लीबजारको २०६००९१५ को हालसाबिकसम्बन्धी निर्णय पुनः नापीमा तत्कालीन श्री ५ को सरकार समरजंग कम्पनीको नाममा नाप नक्सा भई फिल्डबुकसमेत कायम भएका ललिता निवास क्याम्प, बालुवाटारभित्रका काठमाडौं नगर २३ (क्ष) किनं ३३, ३४, ३५, ३६, ३७, ३८, ३९, ४०, ५४, ५५, ५६, ५७, ५८, ६०, ६१, ६२, ७२, ७४, ७५, ८०, ४३, ४४, ५१, ५३, ५९, ७९, नगर २३ (ह) किनं ३३, ३८, ३९, २८, २९, ३०, ३२, ३४, ३६, १७, २०, १८, १९, २१, २३, ८, १३, १४, २६, २७, ११, २३ (क्ष) किनं १८, २०, २१, २२, २३, २४, ३०, ३१, ३२, ४१, ४५, ४६, ४७, ४९, ५०, ५२, ६४, ६५, ६६, ६७, ७०, ८१, ८२, ८३ समेतका ११२ रोपनीभन्दा बढी सरकारी जग्गा मालपोत कार्यालय, काठमाडौं, डिल्लीबजारबाट मिति २०६००९१५ मा तत्कालीन अधिकृत टीकाराम घिमिरे, मालपोत अधिकृत हुपेन्द्रमणि केसी, नायबसुब्बा टीकाबहादुर बीसी, र खरिदार जीवनाथ पोखरेलको प्रत्यक्ष संलग्नतामा सुवर्णशमशेरका हकदारहरू सुनीति राणा, शैलजा राणा, हाटक शमशेर, हेमन शमशेर र रुक्मशमशेरसमेतका व्यक्तिहरूका नाममा हालसाबिक गरी जग्गाधनी प्रमाणपुर्जा दिएको देखिएकोमा तत्कालीन श्री ५ को सरकार समरजंग कम्पनीको नाममा जग्गाधनी दर्ता श्रेस्ता कायम भएको जग्गा व्यक्ति विशेषको नाममा हालसाबिक गरिदिनको लागि भूमिसुधार तथा व्यवस्थापन विभागबाट मिति २०५९०६२४ मा सहमति दिने निर्णय गरेको देखिएकोमा उक्त निर्णय प्रक्रियामा तत्कालीन महानिर्देशक रुद्रकुमार श्रेष्ठ, निर्देशक पुष्पराज उपाध्याय, शाखा अधिकृत इन्द्रप्रसाद ढुंगाना र नायबसुब्बा जगन्नाथ पनेरूको संलग्नता, नायबसुब्बा जगन्नाथ पनेरूले कार्यालयबाट प्राप्त निवेदन मात्र पेस गरी आफ्नो स्पष्ट राय दिएको देखिँदैन। त्यसपश्चात् पुनः विभागबाट २०६००४२६ मा महानिर्देशक रुद्रकुमार श्रेष्ठ, निर्देशक पुष्पराज उपाध्यायले २०५९०६२४ कै निर्देशनबमोजिम गर्नू भनी मालपोत कार्यालय, डिल्लीबजारलाई लेखी पठाउने निर्णय गरेको देखिन्छ। मालपोत कार्यालयं, डिल्लीबजारको मिनं ११४ मिति २०६२०२०३ को छुट जग्गा दर्तासम्बन्धी निर्णयः काठमाडौं जिल्ला बालुवाटारस्थित ललिता निवास क्याम्पभित्रको सरकारले अधिग्रहण गरी आफ्नो नाममा कायम गरेको सरकारी जग्गामध्येको नगर २३ सकिनं १६ क्षेफ ८१२२० रोपनीमध्येको कित्ताफोड भई कायम किन २५ क्षेत्रफल ८००० रोपनी मात्र जग्गा सरकारले निर्णय गरी कनकशमशेरलाई बिक्री गरेको र निजले उक्त किन २५ को जग्गाको मालपोत कार्यालयबाट आफ्नो नाममा श्रेस्तापुर्जा कायम गरी गराई लगेको देखिएकोमा सोहीमध्येको किन २६ क्षेत्रफल ०१२२० जग्गा नेपाल सरकारकै नाममा कायम रहिरहेकोमा पुनः मालपोत कार्यालय, काठमाडांै, डिल्लीबजारको मिनं ११४ मिति २०६२०२०३ बाट नेपाल सरकारको नाममा बाँकी रहेको साबिक नगर २३ स किनं १६ मध्येको किनं २६ क्षेफ ०१२२० रोपनी हाल नगर ४ सिट नं १०२१०२१०२५१५ किनं १११ र ४८ का जग्गाहरू तत्कालीन प्रमुख मालपोत अधिकृत टीकाराम घिमिरे, मालपोत अधिकृत हुपेन्द्रमणि केसी, नापी अधिकृत मोहम्मद साबिर हुसेन, नायबसुब्बा श्रीहरि पुडासैनी र खरिदार श्यामकुमार क्षेत्रीको प्रत्यक्ष संलग्नतामा मालपोत ऐन, २०३४ को बर्खिलाप हुने गरी गैरकानुनी रूपमा सुनीति राणाको नाममा हालसाबिक, नामसारी र छुट जग्गा दर्ता गर्ने निर्णय गरी जग्गाधनी प्रमाणपुर्जा दिएको देखिएको। माधवकुमार नेपाल प्रधानमन्त्री हुँदा मन्त्रिपरिषद्बाट २०६६१२२९ गते भएका निर्णय (१) नेपाल सरकार समरजंग कम्पनीको नाममा (मोही जनिएको) ललिता निवासको क्याम्प क्षेत्रको चार किल्लाभित्र जम्मा क्षेत्रफल २७७२१ रोपनी सरकारी जग्गामध्ये मोही भागकट्टा गरी बाँकी रहने १३११३०५ जग्गा र साबिक बाटो तथा राजकुलोसमेतको क्षेत्रफल ०१५०२ रोपनी गरी जम्मा क्षेत्रफल १२१०३२५ रोपनी अनुसूची १ मा उल्लेख भएबमोजिमका जग्गा मिलान गरी नक्साबमोजिम दक्षिणतर्फ (प्रधानमन्त्री निवास क्षेत्र परिसर) विस्तार गर्ने। २ मोहीको हिस्सामा पर्ने क्षेत्रफल १३११३०५ रोपनी जग्गा र परिसर विस्तार गर्दा विस्तारित क्षेत्रमा पर्ने अनुसूची २ मा उल्लेख भएबमोजिमका व्यक्तिका नाममा दर्ता रहेको जग्गाको सोधभर्ना तथा सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने। ३ सम्माननीय प्रधानन्यायाधीशज्यू निवासको पश्चिमतर्फदेखि सम्माननीय प्रधानमन्त्रीज्यूको निवासको प्रस्तावित विस्तारित क्षेत्रको दक्षिणतर्फ भई सम्माननीय सभामुखज्यूको निवासबाट निस्की सुवर्णशमशेर मार्गमा जोड्ने गरी करिब ५ सय ७० मिटर लामो ८ मिटर चौडाइ बाटो निर्माण गर्ने। ४उक्त बाटो निर्माण गर्न आवश्यक अनुसूची ३ मा उल्लेख भएबमोमिज क्षेत्रफल ८१४३० रोपनी जग्गामध्ये नेपाल सरकारको नाममा रहेको क्षेत्रफल १११२० रोपनी र व्यक्तिको नाममा दर्ता रहेको क्षेत्रफल ७३११ रोपनी (सट्टा भर्ना नपाउने गरी) सहमतिबमोजिम प्रााप्त गर्ने। ५ सम्माननीय प्रधानमन्त्री निवास, सम्माननीय प्रधानन्यायाधीश निवास तथा सम्माननीय सभाध्यक्ष निवास परिसरको जग्गाको श्रेस्ता हालसम्म यकिन नभएकोले भोगचलनअनुसार फिल्ड नापी गरी भूमिसुधार तथा व्यवस्था मन्त्रालयले श्रेस्ता कायम गर्ने। ६ विशिष्ट व्यक्तिहरूको निवास भवनको वरिपरि निजी क्षेत्रबाट निर्माण हुने भवनहरूको उचाइ, सुरक्षा खुल्ला जग्गाहरूमा निर्माण भवनहरूको बनोट, वास्तुकला र सो वरिपरि बसोबास गर्न आउने मानिसहरूको लगतसमेत आउने गरी काठमाडौं उपत्यका नगर विकास समितिमार्फत विशेष भवन निर्माण मापदण्ड तयार गरी कार्यान्वयन गर्ने। ७ भूमिसुधार तथा व्यवस्था मन्त्रालयबाट प्राविधिक खटाई फिल्डमा बाटोको रेखांकन गर्ने, रेखांकन गर्ने कार्य समाप्त भएपछि पर्खाल तथा बाटो निर्माण गर्ने कार्य बजेट व्यवस्था गरी भवन निर्माण सम्भार डिभिजन कार्यालयले गर्ने। भवन निर्माण सम्भार डिभिजन कार्यालयको पसं २०६६०६७ चनं ७२४ मिति २०६६।१०।६ को पत्रबाट मालपोत कार्यालय काठमाडौं र भूमिसुधार कार्यालयलाई पत्राचार गरी विवरण माग गरिएको व्यहोरा उक्त कार्यालयहरूले पत्राचार गरेको पत्रहरूबाट देखिन आएको तर डिभिजन कार्यालयले प्रेषित गरेको पत्र मिसिल संलग्न रहेको नदेखिएको। डिभिजन कार्यालयको यसै पत्रको जवाफस्वरूप मालपोत कार्यालय काठमाडौंको पसं ०६६०६७मोठअर्जुन खतिवडा चनं९००९ मिति २०६६।१०।१० को पत्रानुसार सम्माननीय प्रधानन्याधीशज्यूको निवासमा पर्ने, सम्माननीय प्रधानमन्त्रीज्यूको निवासअन्तर्गत पर्ने, सम्माननीय सभाध्यक्षज्यूको निवासमा पर्ने, राजकुलोमा पर्ने, कित्ताकाटबाट बाटोमा कायम भएको जग्गा, व्यक्ति विशेषका नाममा कायम भएका जग्गा र साबिक नापीबमोजिम हाल नापीमा भिडी सर्वोच्च अदालतको मिति २०६४।११।३० को फैसला मुताबिक मोही कायम रहेको जग्गाको र भवन विभागको लिस्टमा २०६४।११।३० का फैसला मुताबिक मोही कायम रहेका जग्गाका र भवन विभागका लिस्टमा छुटेका किनंहरू हाल (प्रधानमन्त्री निवास बाहिर पर्ने) को विवरण उक्त डिभिजन कार्यालयमा उपलब्ध गराएको देखिएको। मालपोत कार्यालयको यस पत्रमा प्रधानन्यायाधीश, प्रधानमन्त्री, सभाध्यक्ष, निवासमा पर्ने, राजकुलो, बाटोमा पर्ने तथा व्यक्ति विशेषका नाममा कायम भएका जग्गामा मोहीको विवरण उल्लेख नभएको तर बाँकी विवरणमा भने विभिन्न व्यक्तिलाई विभिन्न कित्ताहरूमा मोही भनी उल्लेख भएको देखिन्छ। त्यसैगरी, भवन निर्माण सम्भार डिभिजन कार्यालयको माथि उल्लिखित पत्रको जवाफस्वरूप भूमिसुधार कार्यालय, काठमाडौंको चनं ५१४० मिति २०६६।१०।१५ को पत्रानुसार नेपाल सरकारका नाममा श्रेस्ता कायम रहेका जग्गाहरूको २ नं अनुसूची अनुसारका कुल १६ जना मोहीहरूको विवरण पठाएको देखिन्छ। साथै, उक्त भूमिसुधार कार्यालयले पसं०६६६७ चनं ४७१८ मिति २०६६। १०। ३ को पत्रबाट समेत कुल ५५ कित्ताहरूको मोहीसम्बन्धी विवरण भवन निर्माण सम्भार डिभिजन कार्यालयलाई पठाएको देखिन्छ। नापी कार्यालय, काठमाडौंको पसं २०६६६७ चनं २६४८ मिति २०६६।११।२५ को पत्रबाट निवास परिसर विस्तारको लागि १४१०३२५ रोपनी क्षेत्रफलको जग्गा र सोदेखि दक्षिणतर्फ कायम गर्न प्रस्तावित गरिएको ८ मिटरको बाटोको लागि नक्सामा रेखांकन गरी विवरण तयार गरी पठाएको देखिन्छ। यसरी विवरण तयार गर्दा विस्तार गर्ने र बाटोको विवरणका अतिरिक्त भूमिसुधार कार्यालय र मालपोत कार्यालयबाट प्राप्त विवरणसमेतको आधारमा मोही भएका र नभएका जग्गाहरूको क्षेत्रफलसमेत गणना गरी पठाएको देखिन्छ। यसरी, माथि उल्लिखित विवरणहरू प्राप्त भएपश्चात् भवन निर्माण सम्भार डिभिजन कार्यालयबाट निवास परिसर विस्तार तथा बाटो कायम मिति २०६६।१२।१८ मा टिप्पणी उठान भएको देखिन्छ। उक्त टिप्पणीमा अनुसूची १, अनुसूची २, अनुसूची ३ र अनुसूची ४ भनी उल्लेख भएता पनि ती अनुसूचीहरू टिप्पणीमा संलग्न रहेको देखिएन। मिसिल संलग्न ती अनुसूचीहरू विभागीय मन्त्रीबाट स्वीकृत भएपश्चात् मात्र प्रस्तावको रूपमा तयार भई टिप्पणी उठानमा संलग्न कर्मचारीहरूको हस्ताक्षर भएको देखिन्छ। अनुसूची १ मा प्रधानमन्त्री निवासको दक्षिणतर्फको परिसर विस्तार गर्ने सरकारी जग्गाको विवरण भनी नेपाल सरकार जग्गाधनी तथा विभिन्न व्यक्ति विशेष मोही रहेको विवरण तयार भएको देखिन्छ। यसरी विवरण तयार गर्दा देहायबमोजिम भएको देखिन आयो। अनुसूची १ को सिनं३ को ३८ को जग्गामा ड्राइभर भाइचा मोही जनाएको देखिन्छ। तर, भूमिसुधार कार्यालयले पठाएको विवरणमा उक्त कित्ताको हकमा अनुसूची फेला नपरेको भनी उल्लेख भएको देखिन्छ। अनुसूची १ मा संलग्न राजकुलोमा पर्ने जग्गा र विशिष्ट पदाधिकारीको निवासमा पर्ने जग्गामा समेत विभिन्न व्यक्तिलाई मोही भनी उल्लेख गरेको देखिन्छ। तर ती जग्गाहरूमा मोहीसम्बन्धी कुनै विवरण भूमिसुधार कार्यालय तथा मालपोत कार्यालयबाट उपलब्ध गराइएको देखिन आएन। अनुसूची २ मा प्रधानमन्त्री निवासको दक्षिणतर्फ परिसर विस्तार गर्ने प्राप्त गर्ने १४१०३ २५ जग्गाको विवरण, अनुसूची ३ मा प्रधानमन्त्री निवास क्षेत्र विस्तार गरेपछि ८ मिटर बाटोमा पर्ने हाल विद्यमान विशिष्ट पदाधिकारीको निवासको उल्लेख भएको देखिन्छ। विस्तार गर्ने कार्य गुरुयोजनाबमोजिम गरिएको भनिए तापनि भवन निर्माण सम्भार डिभिजन कार्यालयको सुरु टिप्पणीको मन्त्रिपरिषद्बाट निर्णय हुनुपर्ने व्यहोरा को बुँदा नं १ मा नेपाल सरकार समरजंग कम्पनीको नाममा मोही जनिएको ललिता निवास क्याम्प क्षेत्रभित्रको जम्मा क्षेत्रफल यकिन गरी सोमा मोही भाग कट्टा गरी बाँकी रहने क्षेत्रफल एवम् साबिक बाटो तथा राजकुलोको क्षेत्रफल यकिन गरी कुल क्षेत्रफल १४१०३२५ रोपनी किटान भएपश्चात् मात्र विस्तारित क्षेत्रको क्षेत्रफल १४१०३२५ रोपनी हुने भनी किटान गरेको देखिएबाट उक्त विस्तार गुरुयोजनाबाट निर्देशित नभई ललिता निवास क्याम्पभित्र नेपाल सरकारका नाममा दर्ता श्रेस्ता कायम भई विभिन्न व्यक्तिहरूलाई मोही रहेको भनिएको जग्गाहरूमा ती व्यक्तिहरूको मोहियानी हक प्राप्त हुने कानुनी आधार नरहेकोले सरकारी, सार्वजनिक जग्गामा मोहियानी हक प्राप्त नहुने प्रचलित कानुनी प्रावधानलाई छल्नको लागि घुमाउरो बाटोबाट अनाधिकृत व्यक्तिहरूलाई सरकारी जग्गामा स्वामित्व स्थापित गराउने निहित उद्देश्यले प्रेरित भई विशिष्ट व्यक्तिहरूको निवास विस्तार गर्ने नाममा नेपाल सरकार मन्त्रिपरिषद्बाट निर्णय गराउनका लागि सरकारी, सार्वजनिक जग्गामा मोहीको अस्तित्व स्वीकार गरी ड्राइभर भाइचाजस्ता कृत्रिम व्यक्तिहरूलाई मोही खडा गरी गराई गलत लिखत तयार गरी गराई सरकारी, सार्वजनिक जग्गा व्यक्ति विशेषको नाममा कायम गराउने दूषित मनशायबाट अभिप्रेरित भई आफ्नो निकायको क्षेत्राधिकार समेत नाघी प्रस्ताव तयार गरी नेपाल सरकार मन्त्रिपरिषद्मा पेस गर्नका स्वीकृति प्रदान गरेको देखिन्छ। डा बाबुराम भट्टराई प्रधानमन्त्री हुँदा मन्त्रिपरिषद्ले २०६९।६।१७ गते गरेको निर्णय दर्ता सच्याउने विषय मंपबैसं ३८।०६९ मिति २०६९।६।१८ को मन्त्रिपरिषद्को बैठकमा पेस हुँदा त्यसमा नेपाल सरकार मन्त्रिपरिषद्ले देहायबमोजिम निर्णय गरेकाले सोबमोजिम कार्यान्वयन हुन नेपाल सरकार (कार्यसम्पादन) नियमावली २०६४ को नियम २९ बमोजिम अनुरोध गरेको छु, तत्कालीन मुख्यसचिवले भूमिसुधार मन्त्रालयका सचिवलाई पठाएको निर्देशन पत्रमा लेखिएको छ, मपबैसं २७०६९ मिति २०६९।४।१७ मन्त्रिपरिषद्को बैठकले पुनः नापीबमोजिम नेपाल सरकार समरजंग कम्पनीको नाममा दर्ता भएको जग्गाको दर्ता सच्याई साबिक लगतबमोजिम श्री पशुपति टिकिन्छ गुठीको नाममा दर्ता गर्न स्वीकृति दिने विषयको भूमिसुधार तथा व्यवस्था मन्त्रालयको २०६९।४।९ को प्रस्ताव मन्त्रिपरिषद् सामाजिक समितिमा छलफल गरी पेस गर्न पठाएकोमा उक्त समितिको मिति २०६९।६।१४ मा बसेको बैठकले पेस गरेअनुसार उक्त प्रस्तावमा लेखिएबमोजिम गर्ने। काठमाडौं जिल्ला नगर २३क्ष किनं ७३ हाल कायम काठमाडौं महानगरपालिका वडा नं ४ सिट नं १०२१०२१०२१०२५१५ किनं ४८ क्षेत्रफल ०३०, साबिक काठमाडौं जिल्ला नगर २३ (ह) किन२२ हाल कायम काठमाडौं महानगरपालिका वडा नं ४ सिट नं १०२१०२ १०२१०२५१५ कित्ता नम्बर २६२, २६७, २९५ र २५९ क्रमशः क्षेत्रफल ०१०३०, ० १३३३, ०२१० र ० २ १ १ साबिक काठमाडौं जिल्ला नगर २३ (ह) कित्ता नम्बर ३१ हाल कायम काठमाडौं महानगरपालिका वडा नं ४ सिट नम्बर १०२१०२१०२१०२५१५ कित्ता नम्बर २७८ क्षेत्रफल १११२२, ऐ कित्ता नम्बर २८४ क्षेत्रफल ०२३०, ऐ कित्ता नम्बर २३२ क्षेत्रफल ०११०, साविक काठमाडौं जिल्ला नगर २३ (ह) कित्ता नम्बर ३५ हाल कायम काठमाडौं महानगरपालिका वडा नं ४ सिट नम्बर १०२१०२१०२१०२५१५ किनं ५६ क्षेत्रफल २६२८० वर्गमिटर, ऐ ऐ सिट नम्बर १०२१०२५२० किनं ८० क्षेत्रफल ० ३२० जग्गाधनी पशुपति टिकिन्छा गुठी कायम गरी गराई विभिन्न अनाधिकृत व्यक्तिहरूलाई मोही कायम गरेको निर्णय भएको थियो। माधवकुमार नेपालको बयान म नेपाल सरकारको प्रधानमन्त्रीको रूपमा २०६६ जेठदेखि २०६७ फागुनसम्म पदभार सम्हालेर बसेको थिएँ। बालुवाटारस्थित विशिष्ट व्यक्तिहरूको निवास विस्तार गर्ने सम्बन्धमा तयार पारिएको गुरुयोजनाबाट प्रधानमन्त्री निवासको दक्षिणतर्फ पनि सरकारी जग्गा रहेको जानकारी भयो। त्यसपछि गुरुयोजनाअनुसार भवन निर्माणको कार्य अगाडि बढाई छिटो काम सम्पन्न गर्नको लागि सम्बन्धित कर्मचारीहरूलाई मैले पटकपटक भनेको हुँ। मैले गुरुयोजनाअनुसार विशिष्ट व्यक्तिहरूको निवास विस्तार गर्ने सम्बन्धमा भवन निर्माण कार्य चाँडो सम्पन्न गर्नेको लागि चासो देखाएको र कुनै पनि काम सुरु गरेपछि समयमा र छिटो सम्पन्न गर्नुपर्छ भन्ने मान्यता पनि राख्दछु। सोहीबमोजिम मैले चाँडो काम सम्पन्न गर्नको लागि चासो देखाएको हुँ। सरकारी सार्वजनिक जग्गामा मोही हुने, नहुने विषयमा छलफल नै भएको थिएन, मलाई जानकारी भएन। नेपाल सरकार, मन्त्रिपरिषद्मा पेस गरिएको प्रस्तावसम्बन्धी आवश्यक प्रमाण र अभिलेख, कागजात हेर्ने, यकिन गर्ने, उक्त प्रस्ताव कानुनसम्मत र रीतपूर्वक छ, छैन हेरी जाँची यकिन गर्ने जिम्मेवारी र दायित्व सम्बन्धित मन्त्रालय सम्बद्ध कर्मचारीपदाधिकारीहरूको हो। मैले बालुवाटारस्थित विशिष्ट व्यक्तिहरूको सरकारी निवासको सुदृढीकरण र विस्तारसम्बन्धी गुरुयोजनाअनुसार विशिष्ट व्यक्तिहरूको निवास फराकिलो बनाउनको लागि गुरुयोजना कार्यान्वयनको लागि मेरो नेपाल सरकार, मन्त्रिपरिषद्बाट निर्णय भएको हो। सरकारी सार्वजनिक जग्गामा मोही कायम गर्ने, सट्टापट्टा दिने कार्यमा मेरो निर्देशन थिएन। मैले भवन निर्माण सम्बन्धमा मात्र चासो राखेको हो, जग्गाजमिनको सम्बन्धमा मेरो चासो होइन र थिएन। डा बाबुराम भट्टराईको बयान मन्त्रिपरिषद्को निर्णय नेपाल सरकार समरजंग कम्पनीको नाममा रहेको जग्गा पशुपति टिकिन्छा गुठी जग्गाधनी तथा मोही कायम गर्ने गराउने सम्बन्धमा मन्त्रिपरिषद्बाट निर्णय भएको होइन। मन्त्रिपरिषद्को निर्णय पुनः नापीबमोजिम नेपाल सरकार समरजंग कम्पनीको नाममा दर्ता भएको सच्याइँ साबिक लगतबमोजिम श्री पशुपति टिकिन्छा गुठीको नाममा दर्ता गर्न स्वीकृति दिने मात्र हो। व्यक्ति विशेषलाई मोही कायम गराउने सम्बन्धमा मन्त्रिपरिषद्मा प्रस्ताव आएको पनि छैन र निर्णय भएको पनि होइन। दर्ता सच्याउने प्रस्ताव प्रक्रियागत रूपमा आएको र नेपाल सरकार कार्यसम्पादन नियमावलीबमोजिम सामाजिक समितिमा पठाई समितिबाट निर्णय भएर आएबमोजिम मन्त्रिपरिषद्ले त्यसलाई स्वीकृति गरेको हो।"
"काम सकियो, भुक्तानी भएन","गोरखा : निर्माण व्यवसायीले काम नगरेर योजना अलपत्र पार्ने गुनासो धेरै सुन्ने गरिन्छ। तर समस्या निर्माण व्यवसायीमा मात्र छैन। कतिपय निर्माण व्यवसायीले समयमै काम सकेर भुक्तानी नपाएको समस्या पनि उत्तिकै छ। महादेव, खिम्ती, नाना, अञ्जना जेभी कम्पनीले बृहत् धार्चे खानेपानी योजना निर्धारित समयभन्दा अघि नै सम्पन्न गयो। अहिले आर्थिक वर्ष सकिँदा पनि भुक्तानी नपाएर हैरान छ। २०८० असार २५ गते सम्पन्न गर्नेगरी तीन वर्षअघि सम्झौता गरेको सो योजना असारअगावै सम्पन्न भएको छ। कार्यालयबाट नापजाँच पनि भइसकेको छ तर भुक्तानी पाउन नसकेको सो जेभी कम्पनीका प्रतिनिधि सन्तबहादुर गुरुङको गुनासो छ। काम सम्पन्न भइसकेको छ। कार्यालयका प्राविधिकले नापजाँच गरेर बिल, भरपाई पेस पनि भइसकेको छ तर पूरै भुक्तानी पाएका छैनौं, गुरुङ भन्छन्, हामीले पाउनुपर्ने भुक्तानी नपाउँदा कामदारलाई पारिश्रमिक दिन सकिएको छैन। निर्माण सामग्री किनेको पसलमा भुक्तानी दिन पाइएन। अब, उनीहरूको नजरमा हामी बेइमानी हुने भयौं। भुक्तानी दिन नसक्नु संघ सरकार र प्रदेश सरकारको दोष रहेको उनको भनाइ छ। ६ करोड ८७ लाख रुपैयाँको बृहत् धार्चे खानेपानी योजना धार्चे गाउँपालिकाको उहिया, सिङ्ला, हुलचुक, लप्सीबोट, यमगाउँ, दुङ्लामा सञ्चालन भएको थियो। त्यसको अहिलेसम्म ४ करोड ५१ लाख रुपैयाँ मात्र भुक्तानी दिइएको खानेपानी डिभिजन कार्यालयका प्रमुख किरण पौडेलको भनाइ छ। अब १ करोड ९५ लाख रुपैयाँ भुक्तानी दिन बाँकी छ। त्यो अब भदौतिर दिन सकिएला, उनले भने, ४ करोड ३६ लाखको सिलिङ ग्याजा खानेपानी योजनाको पनि अहिलेसम्म ३ करोड २५ लाख रुपैयाँ मात्र भुक्तानी गर्न सकिएको छ। त्यहाँ काम गरेको कृश्चल सचेत जेभी कम्पनीलाई करिब ६० लाख रुपैयाँ भुक्तानी दिन बाँकी छ। सो आयोजनाको पनि भदौ लागेपछि मात्र भुक्तानी गर्न सकिने सम्भावना रहेको उनको भनाइ छ। तर सम्पन्न भएको कामको भुक्तानी नपाउँदा तिर्नु पर्नेहरूलाई तिर्न पनि नसकिएको र बाँकी काम पूरा गर्न अघि बढाउन नसकिएको निर्माण कम्पनीका राजु लामिछानेको भनाइ छ। समयमा काम नसक्ने व्यवसायीलाई सरकारले हर्जना लिएर काम लगाउँछ, तर समयअगावै काम सक्ने व्यवसायीलाई प्रोत्साहन (बोनस) गर्नुको साटो पाउनुपर्ने रकम पनि नदिएर दुःख दिने गरेको व्यवसायीहरूको गुनासो छ। सहिद लखन गाउँपालिका र संघ सरकारको १० करोड लागतमा नाम्जुङबाट घैरुङ जोड्ने ३५ किलोमिटर सडक कालोपत्रेका लागि सिनर्जी, सचेत जेभीले ठेक्का सम्झौता गयो। तीव्र गतिमा काम गरेर चार करोडबराबरको भौतिक प्रगति गयो तर उनीहरूले तीन करोड रुपैयाँ मात्र भुक्तानी पाए। निर्धारित समयभन्दा अगावै काम सक्ने उद्देश्यका साथ हामीले काम गयौं तर भौतिक प्रगतिअनुसार भुक्तानी भएन, निर्माण कम्पनीका प्रतिनिधि भोला मरहट्टा भन्छन्, हामीसँग दुई वर्ष म्याद छ। भुक्तानी नभए पनि काम गरिरहेका छौं। हामी आउँदो वर्ष काम सक्छौं। त्यसका लागि सरकारले हामीलाई ७ करोड रुपैयाँ भुक्तानी दिनुपर्छ, तर बजेट जम्मा ३ करोड विनियोजन भएको छ। यस्तो अवस्थामा व्यवसायी धेरै मर्कामा छन्। काम धेरै गरे पनि व्यवसायीले दुःख पाउने उनले गुनासो गरे। काम गर्ने ठेकेदारले पनि दुःख पाउने अवस्था रहेको छ। काम गरेको भुक्तानी नपाएपछि हामीले पनि पाटीहरूलाई भुक्तानी दिन सक्दैनौं। यसमा हाम्रो दोष त हुँदैन तर बदनामी हाम्रो हुन्छ, निर्माण व्यवसायीका महासचिवसमेत रहेका मरहट्टा भन्छन्, भुक्तानी नपाएपछि म्याद थप गर्नुपयो। म्याद थपका लागि इन्स्योरेन्सको म्याद थप गर्नुपयो। बैंक ग्यारेन्टीको पनि म्याद थप्नु पयो। यसमा व्यवसायीलाई झन्झट र व्यायभार पर्छ। राज्यले त्यसको क्षतिपूर्ति र त्यसको कमिसन मिनाहा गर्नुपर्ने उनको माग छ। सम्झौतामा उल्लेख गरेको म्यादअघि नै काम सम्पन्न गर्ने व्यवसायीलाई बोनसको व्यवस्था भए पनि व्यवहारमा कार्यान्वयन नभएको उनको भनाइ छ।"
अमेरिकी सहायक विदेशमन्त्री आज नेपाल आउँदै,"काठमाडौं : दक्षिण तथा मध्य एसिया मामिला हेर्ने अमेरिकी सहायक विदेशमन्त्री डोनाल्ड लू आज काठमाडौं आउँदैछन्। अमेरिकी सहयोग मिलेनियम च्यालेन्ज कर्पोरेसन (एमसीसी) कार्यान्वयनमा जान लागेको पूर्वसन्ध्यामा लू नेपाल आउन लागेका हुन्। संसद्ले अनुमोदन गरेको करिब १८ महिनापछि भदौबाट एमसीसी कार्यान्वयनमा लैजाने तयारी भइरहेको छ। एमसीसी सम्झौताअनुसार अमेरिकाले नेपाललाई ५० करोड अमेरिकी डलर अर्थात् करिब ६० अर्ब नेपाली रुपैयाँ अनुदान दिनेछ। नेपालले एमसीसी परियोजनाको लागि आफ्नो तर्फबाट १३ करोड डलर अर्थात् करिब १७ अर्ब रुपैयाँ लगानी गर्नुपर्ने समझदारीपत्रमा उल्लेख छ। एमसीए नेपालका अनुसार एमसीसी परियोजनामा अहिलेसम्म दुई अर्ब रुपैयाँभन्दा बढी खर्च भइसकेको छ। उक्त रकम, सम्भाव्यता अध्ययन, डिटेल डिजाइन, वातावरणीय प्रभाव मूल्यांकन (ईआईए), उपकरण खरिद, सवारीसाधन खरिद, कर्मचारीको तलब र कार्यालय व्यवस्थापनलगायतमा रकम खर्चिएको एमसीए नेपालका एक सदस्यले जानकारी दिए। नेपाल भ्रमणका क्रममा मन्त्री डोनाल्डले प्रधानमन्त्री पुष्पकमल दाहाल प्रचण्ड र परराष्ट्रमन्त्री एनपी साउदलगायत नेपाल सरकारका विशिष्ट अधिकारीहरूसँग भेटघाट गर्ने कार्यक्रम छ। लूले अमेरिकन चेम्बर अफ कमर्सका एक सदस्य संस्थाका प्रतिनिधिसँग पनि भेट्ने नेपालस्थित अमेरिकाको राजदूतावासले जनाएको छ। लू केही दिनदेखि भारत, बंगलादेश र श्रीलंकाको भ्रमणमा निस्केका हुन्। सोही क्रममा उनी नेपाल आउन लागेका हुन्। लू यसअघि दुई पटक नेपाल आइसकेका छन्। २०७९ असारमा नेपाल सरकारले अमेरिकी कार्यक्रम एसपीपी (स्टेट पाटर्नरसिप प्रोग्राम) लाई अघि नबढाउने निर्णय गरेपछि लू नेपाल आएका थिए। २०७९ साउन १२ गते पनि तीन दिनका लागि नेपाल आएका थिए। नेपालमा ऊर्जा र पूर्वाधार विकासका लागि अमेरिकी सहयोग मिलेनियम च्यालेन्ज कर्पोरेसन (एमसीसी) संसद्बाट अनुमोदन गराउनु केही महिनाअघि पनि लू नेपाल आएका थिए। सहायक विदेशमन्त्री लू दक्षिण तथा मध्य एसिया मामिलामा दक्खल राख्ने अमेरिकी कूटनीतिज्ञका रूपमा पनि परिचित छन् । उनी २०७८ भदौ ३० मा दक्षिण तथा मध्य एसिया मामिला हेर्ने सहायक विदेशमन्त्री नियुक्त भएका थिए। त्यसअघि लू कीर्गिस्तान र अल्बानियाका लागि राजदूत थिए। ३० वर्षभन्दा बढी अमेरिकी कूटनीतिक सेवामा काम गरेका लू भारत र पाकिस्तानस्थित अमेरिकी दूतावास र पाकिस्तानस्थित अमेरिकी दूतावासमा काम गरेको अनुभव छ। दिल्लीमा उनले उपनियोग र मध्य एसिया तथा दक्षिण एसिया काकेसस मामिला कार्यालयमा उपनिर्देशकको जिम्मेवारी सम्हालेको अनुभव लूसँग छ। आमनिर्वाचनपछि प्रचण्ड नेतृत्वको सरकार बनेपछि अमेरिकाबाट विशिष्ट श्रेणीको भ्रमण हुन लागेको यो चौथो पटक हो।"
कांग्रेस सभापति देउवा र अमेरिकी सहायक विदेशमन्त्री डोनाल्ड लुबीच भेटवार्ता,काठमाडौं : नेपाली कांग्रेसका सभापति शेरबहादुर देउवा र अमेरिकी सहायक विदेशमन्त्री डोनाल्ड लुबीच भेटवार्ता भएको छ। एक दिने भ्रमणका लागि काठमाडौं आइपुगेका डोनाल्ड लु धुम्बाराही पुगेर देउवासँग भेटवार्ता गरेका हुन्। एमसीसी कार्यान्वयनका विषयमा छलफल गर्न नेपाल आइपुगेका लुले राजनीतिक दलका शीर्ष नेताहरूसँग भेटवार्ता गर्दैछन्। उनी विमान बंगलादेशको उडान नम्बर ३७१ को विमानबाट शुक्रबार विहान काठमाडौं आइपुगेका थिए। अमेरिकी राजदूत डीन आर थम्पसनले लुलाई त्रिभुवन अन्तर्राष्ट्रिय विमानस्थलमा स्वागत गरेका थिए। संसद्ले अनुमोदन गरेको करिब १८ महिनापछि भदौबाट एमसीसी कार्यान्वयनमा लैजाने तयारी भइरहेको छ। एमसीसी सम्झौताअनुसार अमेरिकाले नेपाललाई ५० करोड अमेरिकी डलर अर्थात् करिब ६० अर्ब नेपाली रुपैयाँ अनुदान दिनेछ। नेपालले एमसीसी परियोजनाको लागि आफ्नो तर्फबाट १३ करोड डलर अर्थात् करिब १७ अर्ब रुपैयाँ लगानी गर्नुपर्ने समझदारीपत्रमा उल्लेख छ।
एमाले अध्यक्ष ओली र अमेरिकी सहायक विदेशमन्त्री लुबीच भेटवार्ता,काठमाडौं : नेकपा एमाले अध्यक्ष केपी शर्मा ओली र अमेरिकी सहायक विदेशमन्त्री डोनाल्ड लुबीच भेटवार्ता भएको छ। एमाले पार्टी कार्यालय च्यासलमा उनीहरूबीच भेटवार्ता भएको हो। उनीहरूबीच द्विपक्षीय हितका विषयमा छलफल भएको थियो। एमसीसी कार्यान्वयनका विषयमा छलफल गर्न नेपाल आइपुगेका लुले राजनीतिक दलका शीर्ष नेताहरूसँग भेटवार्ता गरेका छन्। उनले नेपाली कांग्रेसका सभापति शेरबहादुर देउवा र परराष्ट्रमन्त्री एनपी साउदसँग यसअघि भेटवार्ता गरेका थिए। विमान बंगलादेशको उडान नम्बर ३७१ को विमानबाट शुक्रबार विहान काठमाडौं आइपुगेका उनी आजै फर्किने कार्यक्रम रहेको छ। संसद्ले अनुमोदन गरेको करिब १८ महिनापछि भदौबाट एमसीसी कार्यान्वयनमा लैजाने तयारी भइरहेको छ। एमसीसी सम्झौताअनुसार अमेरिकाले नेपाललाई ५० करोड अमेरिकी डलर अर्थात् करिब ६० अर्ब नेपाली रुपैयाँ अनुदान दिनेछ। नेपालले एमसीसी परियोजनाको लागि आफ्नो तर्फबाट १३ करोड डलर अर्थात् करिब १७ अर्ब रुपैयाँ लगानी गर्नुपर्ने समझदारीपत्रमा उल्लेख छ।
"परराष्ट्रमन्त्री साउद र अमेरिकी सहायक विदेशमन्त्री डोनाल्ड लुबीच भेटवार्ता, एमसीसी कार्यान्वयनबारे छलफल","काठमाडौं : परराष्ट्रमन्त्री एनपी साउद र अमेरिकी सहायक विदेशमन्त्री डोनाल्ड लुबीच भेटवार्ता भएको छ। छलफलमा डोनाल्ड लुले एमसीसी कार्यान्वयनका विषयमा चर्चा गरेका थिए। शुक्रबार अपरान्ह सिंहदरवारस्थित मन्त्रालयमा भएको भेटवार्तामा मन्त्री लुले एमसीसी कार्यान्वयनसँगै सन् २०२६ मा नेपाल अल्पविकसित मुलुकको सूचीबाट स्तरोन्नति हुने बताएका थिए। उनीहरूबीच अमेरिकाबाट नेपाललाई प्राप्त हुने सहयोगको निरन्तरता, बढोत्तरी र दुवै मुलुकबीचको द्विपक्षीय हितका विषयमा छलफल भएको थियो। भेटका क्रममा उनले अमेरिकामा ठूलो संख्यामा रहेको नेपाली समुदायले अमेरिकी अर्थतन्त्रमा पुर्याएको योगदान र हासिल गरेको प्रगतिको प्रशंसा गरेका थिए।"
प्रधानमन्त्री दाहाल र अमेरिकी सहायक विदेशमन्त्री लुबीच भेटवार्ता,"काठमाडौं : प्रधानमन्त्री पुष्पकमल दाहाल र अमेरिकी सहायक विदेशमन्त्री डोनाल्ड लुबीच भेटवार्ता भएको छ। शुक्रबार बालुवाटारमा उनीहरूबीच भेटवार्ता भएको हो। उनीहरूबीच एमसीसीका विषयमा छलफल भएको थियो। मन्त्री लुले एमसीसी कार्यान्वयनको प्रगतिबारे प्रधानमन्त्री दाहालसँग चासो राखेका थिए। जवाफमा प्रधानमन्त्री दाहालले एमसीसि छिट्टै पूर्ण कार्यान्वयनमा जाने बताएका थिए। 'एमसीसीका कतिपय प्राविधिक कामहरू सकिएको छ। छिट्टै यो पूर्ण कार्यान्वयनमा जान्छ,' प्रधानमन्त्रीको भनाइ उद्धृत गर्दै स्रोतले भन्यो। एक दिने भ्रमणका लागि काठमाडौं आएका लुले यसअघि नेपाली कांग्रेसका सभापति शेरबहादुर देउवा, नेकपा एमाले अध्यक्ष केपी शर्मा ओली, परराष्ट्रमन्त्री एनपी साउदलगायतसँग भेटवार्ता गरेका थिए।"
मिटरब्याजसम्बन्धी अध्यादेश अर्को बैठकमा नल्याए सदन चल्न दिदैनौं : रवि लामिछाने,"काठमाडौं : राष्ट्रिय स्वतन्त्र पार्टीका सांसद् रवि लामिछानेले मिटरब्याजीहरूलाई कडाभन्दा कडा कारबाही हुनुपर्ने बताएका छन् । शुक्रबार प्रतिनिधिसभा बैठकमा बोल्दै लामिछानेले यथासिघ्र मिटरब्याज पीडितको पक्षमा शून्यमा ल्याइएको विधेयक तत्काल ल्याउनुपर्ने माग गरे। मिटरब्याज पीडितको पक्षमा शून्यमा ल्याइएको विधेयक यथासिघ्र ल्याइयोस् ,'लामिछानेले भने, 'नत्र अर्को बैठक चल्न दिने छैनौं । सत्ता पक्षले नै विधेयक रोक्न खोजेको गाइगुईँ सुन्नमा आएको उनको भनाइ । मिटरब्याजको अध्यादेश शून्यमा गएको भन्दै आफूहरु सदैव पीडितका पक्षमा रहेको बताए । मिटरब्याजको पीडाबाट नागरिकहरु जीवनमरणको दोसाधमा रहेको लामिछानेको भनाइ छ । ' कसका कारणले आजको बैठकमा मिटरब्याज पीडितको पक्षमा विधेयक नल्याइएको हो ?,'उनले प्रश्न गरे ।"
गौशालाको नगरसभा कार्यान्वयन नगर्न सर्वोच्चको अल्पकालीन अन्तरिम आदेश,"ढल्केवर : महोत्तरीको गौशाला नगरपालिकाको नगरसभा कार्यान्वयन नगर्न सर्वोच्च अदालतले अल्पकालीन अन्तरिम आदेश जारी गरेको छ। नगरपालिकाकी उपमेयर रेनुकुमारीले दर्ता गरेको रिटमा सर्वोच्च अदालतका न्यायाधीश सपना प्रधान मल्लको एकल इजलासले गौशाला नगरपालिकाको नगरसभा कार्यान्वयन नगर्न विपक्षीहरूका नाममा अल्पकालीन अन्तरिम आदेश दिएको हो। आदेशमा भनिएको छ, यसमा के कसो भएको हो ? निवेदकको माग बमोजिमको आदेश किन जारी हुनु नपर्ने हो ? आदेश जारी हुन नपर्ने भए आधार कारणसहित यो आदेश प्राप्त भएका मितिले बाटाका म्यादबाहेक १५ दिनभित्र लिखितजवाफ पेश गर्नु। दुवैपक्ष राखी छलफल गराई अन्तरिम आदेश जारी हुने नहुने सम्बन्धमा विचार हुन उपयुक्त देखिएकाले छलफलका लागि साउन १४ गते पेशी तोकेर विपक्षीहरूलाई उपस्थित हुन आदेश दिएको छ। छलफलबाट अन्तरिम आदेशको टुंगो नलागेसम्म असार १५ मा भएको गौशाला नगरपालिकाको नगरसभाको निर्णय कार्यान्वयन नगर्न नगराउन समेत अदालतले आदेश दिएको हो। अन्तरिम आदेशका लागि निवेदकका तर्फबाट वरिष्ठ अधिवक्ता रामनारायण बिडारी तथा अधिवक्ताहरू नवराज तिमल्सिना, उमेशप्रसाद र अशोक घिमिरेले बहस समेत गरेका थिए। गत असार १५ गते भएको नगरसभाविरुद्ध उपमेयर रेनुकुमारीले संघीय मामिला तथा सामान्य प्रशासन मन्त्रालय सिंहदरबार काठमाडौं, मुख्यमन्त्री तथा मन्त्रिपरिषदको कार्यालय मधेस प्रदेश सरकार जनकपुरधाम धनुषा, गौशाला नगरपालिकाको कार्यालय गौशाला महोत्तरी, गौशाला नगरपालिकाका मेयर डा दिपेन्द्र महतो, गौशाला नगर कार्यपालिका महोत्तरी, नगरपालिकाका प्रमुख प्रशासकीय अधिकृत पूर्ण बहादुर केसी सहितलाई विपक्षी बनाएर गएको असार २१ गते उत्प्रेषण मुद्दा दायर गरेकी थिइन्।"
"लम्पी स्किनको पीडाले किसान रोइरहेका छन्,सरकार उदासिन देखियो : पदम गिरी","काठमाडौं : नेकपा एमाले सांसद पदम गिरीले लम्पी स्किन रोग रोकथाम तथा नियन्त्रणका लागि पशु स्वास्थ्यकर्मी परिचालन गर्न माग गरेका छन्। सांसद गिरीले लम्पी स्किनबाट किसानले पालेका पशुचौपाय धमाधम मर्न थालेको भन्दै यथासिघ्र पशु स्वास्थ्यकर्मी परिचालन गर्न सरकारसँग माग गरेका हुन्। शुक्रबार प्रतिनिधिसभा बैठकमा बोल्दै सांसद गिरीले पशुचौपायमा फैलिरहेको रोगप्रति सरकार उदासिन भएको आरोप लगाए। ' किसानहरू आहालमा डुबेर बसिरहेका छन्। पीडाले रोइरहेका छन्। उनीहरूले कतैबाट सहयोग पाएका छैनन्,'उनले भने, 'यस्तो संवेदनशीन विषयमा सरकार उदासिन देखियो।' उनले ४ महिनाको अवधिमा ८ लाख पशुचौपायहरू संक्रमित भएको र २७ हजार चौपायहरू मरिसक्दा पनि सरकारले रोकथामको पहल नगरेको बताए। सांसद गिरीले सरकारले अहिलेसम्म २ लाख २२ हजार पशुलाई खोप लगाएको र खोप परिणाम पनि अत्यन्त अपर्याप्त रहेको बताए। । किसानले अहिलेसम्म ३७ अर्ब बराबरको क्षति व्यहोरेका छन्। जसरी सरकारले गम्भीरता देखाउनुपर्थ्यो,त्यो सकेन। विभागले बजेट छैन भनेर भनिरहेको छ। कार्यालयका हाकिमहरूले बजेट नभएको बताइरहेका छन्,उनले भने, यदि सरकारसँग पैसा नभएका कारण किसानलाई राहत उपलब्ध गराउन नसकेको हो पनि निर्वाचन क्षेत्र विकास कार्यक्रमबाट रकमान्तर गरेर भएपनि राहत दिनुपर्यो। सरकारको उदासिनताका कारण किसानले यति ठूलो क्षति व्यहोर्नु परेको उनको भनाइ छ। उनले सो विषयलाई सरकारले गम्भीरताका साथ लिएर भोलिबाट प्रभावकारी ढंगले काम अगाडि बढाउन आग्रह गरे।"
"सेक्सपियरको घर हेर्न टिकट काट्नुपर्छ, भानुभक्तको घर हेर्न जाँदा बैराग लागेर आउँछ : रघुजी पन्त","काठमाडौं : नेकपा एमाले सांसद रघुजी पन्तले तनहुँमा रहेको नेपाली साहित्यका आदिकवी भानुभक्त आचार्यको भग्नावशेषमा परिणत भएको घर निर्माणका लागि सरकारसँग माग गरेका छन्। शुक्रबार प्रतिनिधिसभा बैठकमा बोल्दै एमाले सांसद पन्तले आदिकवी आचार्यको जलेको घर बनाउन कु्नै पनि सरकारले चासो नदिएको भन्दै आक्रोश व्यक्त गरे। '२० वर्ष भयो तनहुँको चुँदी रम्घामा रहेको भानुभक्त आचार्यले बनाएको घर जलेको । कसैले बनाउँदैनन्,'उनले भने,' त्यहाँ जाँदाखेरी प्रत्येक साहित्यप्रेमीको मन रुन्छ।' विदेश जाँदा त्यहाँका राष्ट्रिय व्यक्तित्वहरूको घर हेर्न ठूलो रकम खर्च हुने गरेको भन्दै सांसद् पन्तले आदिकवी भानुभक्तको घर हेर्न जाँदा बैराग लागेर आउने बताए। 'लण्डन जानुहोस् सेक्सपियरको घर देखाउन लैजान्छन् । रुसमा जानुहोस् पुस्किनको घर देखाउन लैजान्छन। चेखबको घर देखाउन लैजान्छन र गोर्कीको ठाउँ देखाउन लैजान्छन्। र संसारका पर्यटकहरुले त्यहाँ टिकट काटेर हेर्छन्,'उनले भने,'हाम्रो आदिकवी भनेर जसलाई भन्छौं उनको घर हेर्न जाँदा बैराग लागेर आउँछ। जलेको घर, झार उम्रेको बारी। अनि संस्कृतिमन्त्रीको ध्यान। ' उनले संस्कृति मन्त्रालयले संगीत र नाट्य क्षेत्रमा सरकारको चाँसो नरहेको बताए। उनले प्रज्ञाप्रतिष्ठानको भवनका लागि छुट्एको १५ रोपनी जग्गा लिजमा व्यापारीलाई दिएको भन्दै आक्रो व्यक्त गरे। सरकारले धर्म संस्कृतिको जगेर्ना गर्न नसकेको उनको भनाइ छ। संस्कृतिप्रति सरकार उदासिन भएका कारण कलाकारहरू राजा महेन्द्रलाई सम्झने गरेको बताए। उनले संगीतकार अम्बर गुरूङलाई भेट्न जाँदा राजा महेन्द्र बाँचिरहेको भए नेपाली संगीत अझ फस्टाउँदो भनेको सम्झिए। उनले भने,'किन कलाकारहरू राजा महेन्द्रलाई सम्झन्छन्। किन सरकारलाई गाली गर्छन् भन्ने कुरा यो गतिलो उदाहरण हो। म राजतन्त्रवादी होइन। तर गणतन्त्रवादीहरूले पनि राम्रा कुराहरू राजाहरुका पनि सिक्नुपर्छ। नराम्रा कुराहरू त्याग्नुपर्छ र राम्रा कुरा सिक्नुपर्छ।' सांसद पन्तले संस्कृति मन्त्री सुदन किराँतीले मुलुको संस्कृतिप्रति ध्यान नदिएको बताए। 'उहाँ यो प्रज्ञाप्रतिष्ठानमा आवद्ध भइसकेपछि जुन ढंगले संगीतको, नाट्यको क्षेत्रमा काम गर्नुहोला भन्ने थियो त्यो हुन सकेन। उल्टै जग्गा लिजमा दिनुभयो,'उनले भने,' यो लिजमा लगाउने कुरा तुरून्द बन्द गरियोस्।' उनले अर्थमन्त्री र संस्कृतिमन्त्री मिलेर प्रज्ञाप्रतिष्ठानको भवन बनाउन बजेट निकासा गर्न सुझाव दिए। सांसद पन्तले देश भनेको राजनीतिक मात्रै नभइ संस्कृति, भाषा, साहित्य र जनताको ढु्कढुकी भएको बताए। संस्कृतिलाई जोगाउन सकिए भने देशको मौलिकता जोगाउन नसकिने उनको भनाइ छ।"
अमेरिकी सहायक विदेशमन्त्री डोनाल्ड लुद्वारा सीता दाहालको निधनप्रति श्रद्धाञ्जली अर्पण,"काठमाडौं : प्रधानमन्त्री पुष्पकमल दाहालको जीवनसंगिनी सीता दाहालको निधनप्रति सभामुख, राष्ट्रियसभाका अध्यक्ष, विभिन्न राजनीतिक दलका नेता, कूटनीतिक नियोगका प्रमुख तथा प्रतिनिधिले दुःख व्यक्त गरेका छन्। प्रधानमन्त्री निवास बालुवाटार पुगेर सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना, नेपाली सेनाका प्रधानसेनापति प्रभुराम शर्माले बुधबार निधन हुनुभएकी सीताको तस्बिरमा माल्यार्पण गरी श्रद्धाञ्जली अर्पण गरेका हुन्। आज मात्रै नेपाल भ्रमणमा आएका संयुक्त राज्य अमेरिकाको दक्षिण तथा मध्य एसिया मामिला हेर्ने सहायक विदेशमन्त्री डोनाल्ड लु र यहाँस्थित अमेरिकी राजदूत डिनआर थम्पसनले पनि दिवङ्गत सीताको तस्बिरमा माल्यापर्ण गर्दै श्रद्धाञ्जली अर्पण गरे।"
स्वास्थ्य मन्त्रीको अभिव्यक्तिप्रति सांसद गैरेको प्रश्न आत्महत्यालाई दुरुत्साहन गर्ने मान्छे मन्त्री भइरहन मिल्छ?,"काठमाडौं : प्रतिनिधिसभा सदस्य ठाकुर गैरेले स्वास्थ्य तथा जनसंख्या मन्त्री मोहनबहादुर बस्नेतले दिएको अभिव्यक्तिले आत्महत्यालाई दुरुत्साहन गरेको बताएका छन्। प्रतिनिधिसभामा बोल्दै सांसद् गैरेले सरकारले समस्या समाधान गर्न नसकेर मान्छेहरू आत्महत्या गर्न विवश भएको भन्दै ठीक त्यहीबेला मन्त्रीबाटै आत्महत्यालाई दुरुत्साहन गर्ने अभिव्यक्ति आउनु आपत्तिजनक रहेको बताएका हुन्। गैरेले भने, आत्महत्या गर्ने प्रवृत्ति किन विकसित भयो भन्ने कुराको खोज अनुसन्धान गरेर त्यसको समाधानको उपाय निकाल्नुपर्ने ठाउँमा सरकार स्वयंले, मन्त्री स्वयंले मकहाँ डोरी लिएर आउनु, मेरो ढोका अगाडि आत्महत्या गर्नु भन्ने अभिव्यक्तिबाट के बुझ्ने सभामुख महोदय? देशले के बुझ्ने? समाजले के बुझ्ने? गम्भीर प्रश्न खडा भएको छ।' यस्तो अभिव्यक्ति दिने छुट मन्त्रीहरुलाई हुन्छ कि हुँदैन भन्दै उनले प्रश्न गरेका थिए। 'यस्तो अभिव्यक्ति दिने मान्छेहरू मन्त्री भइरहन मिल्छ कि मिल्दैन? आत्महत्यालाई निरुत्साहित गर्नुको सट्टा आत्महत्यालाई प्रोत्साहन गर्ने तरिका दुःखद छ,' उनले भने। स्वास्थ्य मन्त्रीबाट अत्यन्तै आपत्तिजनक अभिव्यक्ति आएको भन्दै उनले थपे, हामीले सदनमा भनिरहेका छौं। निजामती सेवा ऐन तत्काल सदनबाट पास गरेर कर्मचारीहरूका समस्या समाधान गर्नुपर्छ। कर्मचारीतन्त्रमार्फत् देशले पाउनुपर्ने भूमिका प्रभावकारी हुनुपर्छ भनेर हामीले माग गरिरहेका छौं। स्वास्थ्य मन्त्रालयका केही कर्मचारीहरू स्वास्थ्य सचिवकहाँ जानुहुन्छ। यो अपायक सरुवाले अत्यन्त अफ्ठ्यारो पर्यो। यो समस्याको समाधान भएन भने त आत्महत्या गर्न विवश हुनेछौं भनेर दुःखेसो व्यक्त गर्नुभयो। स्वास्थ्य सचिवले मन्त्री कहाँ गएर उक्त कुरा बताउनुभयो। र, मन्त्रीले भन्नुभयो, इच्छा लागेका व्यक्तिहरु मकहाँ डोरी लिएर आउनु र म कहाँ आत्महत्या गर्नु। के अब सरकारले समस्याको समाधान आत्महत्यामार्फत् गर्न खोजेको हो?' मन्त्री बस्नेतले गत सोमबार कर्मचारीले जस्तोसुकै धम्की दिए पनि सरुवा फिर्ता नहुने बताएका थिए। मन्त्री बस्नेतले भनेका थिए, 'सरुवा फिर्ता नभए आत्महत्या गर्छु भन्दै कर्मचारीहरूले धम्की दिने गरेका छन्। तर मैले सरुवा फिर्ता गर्न सक्दिनँ, बरु आत्महत्या गर्नू भन्ने गरेको छु। त्यसपछि स्वास्थ्य मन्त्रालयले बिहीबार वक्तव्य जारी गर्दै स्वास्थ्यमन्त्रीको भनाइलाई अनावश्यक तोडमोड गरिएको स्पष्ट पारेको थियो।"
लम्पी स्किनबारे जानकारी गराउन सरकारलाई सभामुखको रुलिङ,"काठमाडौंः प्रतिनिधिसभा सभामुख देवराज घिमिरेले पशुमा महामारीका रूपमा फैलिएको लम्पी स्किनको रोकथामका विषयमा सदनलाई जानकारी गराउन रुलिङ गरेका छन्। सभामुख घिमिरेले सरकारले पशु चौपायामा महामारीका रूपमा देखिएको समस्या समाधानबारे सदनलाई जानकारी दिन सरकारलाई रुलिङ गरेका हुन्। लम्पी स्किनले देशभरि किसानलाई ठूलो क्षति पुगेको भन्दै सांसदहरूले गाउँ गाउँमा प्राविधिक पठाउन माग गरेका थिए। यसैगरी संसदमा एमाले सांसद पदम गिरीले लम्पी स्किन रोग रोकथाम तथा नियन्त्रणका लागि पशु स्वास्थ्यकर्मी परिचालन गर्न माग गरेका छन्। सांसद गिरीले लम्पी स्किनबाट किसानले पालेका पशुचौपाय धमाधम मर्न थालेको भन्दै यथाशीघ्र पशु स्वास्थ्यकर्मी परिचालन गर्न सरकारसँग माग गरेका हुन्। शुक्रबार प्रतिनिधिसभा बैठकमा बोल्दै सांसद गिरीले पशुचौपायमा फैलिरहेको रोगप्रति सरकार उदासिन भएको आरोप लगाए। 'किसानहरू आहालमा डुबेर बसिरहेका छन्। पीडाले रोइरहेका छन्। उनीहरूले कतैबाट सहयोग पाएका छैनन्, 'उनले भने, 'यस्तो संवेदनशीलन विषयमा सरकार उदासिन देखियो।'"
अमेरिकी मन्त्रीको शीर्ष नेतालाई प्रश्न एमसीसी कार्यान्वयनमा के छ प्रगति?,"काठमाडौं : अमेरिकाको दक्षिण एसिया मामिला हेर्ने सहायक विदेशमन्त्री डोनाल्ड लु शुक्रबार एक दिने भ्रमणका लागि काठमाडौं ओर्लिए। विमान बंगलादेशबाट काठमाडौं आइपुगेका उनी त्यसपछि दिनभरि राजनीतिक भेटघाटमा व्यस्त बने। अमेरिकी नियोग मिलेनियम च्यालेञ्ज कर्पोरेशन (एमसीसी) संसदबाट अनुमोदन भएको साढे १६ महिनापछि कार्यान्वयनको तयारीमा रहेको छ। सरकारले आगामी महिनाबाट एमसीसी पूर्ण कार्यान्वयनमा लैजाने बताउँदै आएको छ। एमसीसी परियोजना कार्यान्वयनमा जाने पूर्वसन्ध्यामा सहायकमन्त्री लु नेपाल आइपुगेका हुन्। छोटो समयको लागि काठमाडौंमा रहँदा उनले प्रधानमन्त्री पुष्पकमल दाहाल, नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, परराष्ट्रमन्त्री एनपी साउदलगायतसँग भेटवार्ता गरे। विशेषतः सत्तारुढ दलका नेतासँग उनले खुलरै एमसीसी परियोजनाबारे छलफल गरे। प्रधानमन्त्री दाहालसँग बालुवाटारमा भएको भेटमा मन्त्री लुले एमसीसी परियोजनाको पूर्ण कार्यान्वयनबारे जिज्ञासा राखेका थिए। प्रधानमन्त्री दाहालले मन्त्री लुलाई एमसीसी परियोजना छिट्टै कार्यान्वयनमा जाने आवश्वासन दिएका थिए। 'एमसीसीका कतिपय प्राविधिक कामहरू सकिएको छ। छिट्टै यो पूर्ण कार्यान्वयनमा जान्छ,' प्रधानमन्त्रीको भनाइ उद्धृत गर्दै स्रोतले भन्यो। मन्त्री लुले प्रधानमन्त्री पत्नी सीता दाहालको निधनप्रति श्रदाञ्जली अर्पणसमेत गरेका थिए। मन्त्री लुले शुक्रबार दिउँसो कांग्रेस सभापति देउवालाई भेट्न उनको निवास धुम्बाराही पुगेका थिए। एमसीसी संसदबाट अनुमोदन हुँदा देउवा देशको प्रधानमन्त्री थिए। उनकै पहलमा विवादका बावजुद एमसीसी संसदबाट अनुमोदन भएको थियो। मन्त्री लुले सभापति देउवासँग एमसीसी परियोजनाले नेपाललाई विकास निर्माणमा सहयोग पुग्ने बताएका थिए। उनले नेपालले एमसीसीबाट पाउने अनुदानको सही सदुपयोग हुने अपेक्षा गरेका थिए। सभापति देउवाले त्यसका निम्ति अमेरिकी सरकारलाई धन्यवाद दिएका थिए। मन्त्री लुले आजै परराष्ट्रमन्त्री एनपी साउदसँग पनि भेटवार्ता गरे। भेटवार्तामा उनले एमसीसी कार्यान्वयनसँगै सन् २०२६ मा नेपाल अल्पविकसित मुलुकको सूचीबाट स्तरोन्नति हुने बताएका थिए। उनीहरूबीच अमेरिकाबाट नेपाललाई प्राप्त हुने सहयोगको निरन्तरता, बढोत्तरी र दुवै मुलुकबीचको द्विपक्षीय हितका विषयमा छलफल भएको परराष्ट्र मन्त्रालयले विज्ञप्ति जारी गर्दै जानकारी दिएको छ। त्यस्तै लुले प्रमुख प्रतिपक्षी दलका नेता ओलीसँग च्यासलस्थित एमालेको पार्टी कार्यालयमा भेटवार्ता गरेका थिए। मन्त्री लुले एमसीसी परियोजना कार्यान्वयनका निम्ति अध्यक्ष ओलीसँग सहयोग मागेका थिए। उनीहरूबीच द्विपक्षीय हितका विषयमा पनि छलफल भएको थियो। विसं २०७७८ फागुन १५ गते संसद्ले ५० करोड अमेरिकी डलर अर्थात् करिब ६० अर्ब नेपाली रुपैयाँ बराबर अनुदान रहेको एमसीसी परियोजना अनुमोदन गरेको थियो। एमसीसी परियोजनाका विषयमा नेपालमा चर्को विवाद चलिरहेका बेला डोनाल्ड लु विसं २०७८ मंसिर १ गते नेपाल भ्रमणमा आएका थिए। एमसीसी परियोजना अनुमोदनका लागि उनले नेपालका शीर्ष नेताहरूसँग लबिङ गरेका थिए। त्यसपछि अमेरिकी स्टेट पार्टनरसीप प्रोग्राम (एसपीपी)मा सहभागी हुने विषयले पनि नेपालमा चर्को बहस सिर्जना भएको थियो। अन्ततः २०७९ असार ६ गते सरकारले सैन्य अभ्यासलगायतका विषय आबद्ध रहेको एसपीपी सहभागी नहुने निर्णय गरेको थियो। सरकारले यस्तो निर्णय गरेपछि मन्त्री लु एसपीपीलगायतका विषयमा छलफल गर्न विसं २०७९ मंसिर १२ गते नेपाल आएका थिए। उनको नेपाल भ्रमलाई राजनीतिक रूपले अर्थपूर्ण मानिन्छ। एमसीए नेपालका अनुसार एमसीसी परियोजनामा अहिलेसम्म दुई अर्ब रुपैयाँभन्दा बढी खर्च भइसकेको छ। उक्त रकम, सम्भाव्यता अध्ययन, डिटेल डिजाइन, वातावरणीय प्रभाव मूल्यांकन (ईआईए), उपकरण खरिद,सवारीसाधन खरिद, कर्मचारीको तलब र कार्यालय व्यवस्थापनलगायतमा रकम खर्चिएको एमसीए नेपालका एक सदस्यले जानकारी दिए।"
आवश्यकता अनुसार संविधान संशोधन जरुरी छ : ओली,"काठमाडौं : नेकपा एमालेका अध्यक्ष केपी शर्मा ओलीले संविधानअनुसारको राज्यभन्दा पनि राज्यको संविधान कस्तो छ भने प्रमुख कुरा भएको बताएका छन्। काठमाडौंमा आयोजित एक कार्यक्रममा उनले जनता र राष्ट्रको हित गर्नका लागि संविधान आवश्यक रहेको भन्दै राज्यको संविधान कस्तो छ भने प्रमुख कुरा भएको बताए। ओलीले देशको स्वाधीनता, स्वतन्त्रता र भौगोलिक अखण्डता राष्ट्रिय स्वार्थलाई माथि उठाउने र सुशासन केन्द्रित संविधान जनताले चाहेको बताए। उनले विभिन्न आन्दोलनबाट प्राप्त उपलब्धिलाई संस्थागत गर्नका लागि अहिलेको संविधान आए पनि यसमा अपूर्णदेखि आवश्यकताअनुसार संशोधन गर्न सकिने बताए। उनले भारत लगायतका देशमा पनि सयौं पटक संविधान संशोधन भएको उदाहरण दिँदै देशलाई अघि बढाउने सन्दर्भमा नेपालमा पनि आवश्यकअनुसार संविधानको संशोधन हुनसक्ने बताए। ओलीले समग्रतामा मानवअधिकार पूर्तिहुनका लागि समृद्ध नेपाल सुखी नेपालीको लक्ष्य पुरा हुनुपर्ने बताए।"
ऊर्जा क्षेत्रमा लगानी गर्न कोरियाली व्यवसायीहरू उत्साहित छन् : राजदूत पार्क थेयङ्,"काठमाडौं : नेपालका लागि दक्षिण कोरियाली राजदूत पार्क थेयङ्ले ऊर्जा क्षेत्रमा लगानी गर्न कोरियाली व्यवसायीहरू उत्साहित रहेको बताएका छन्। कोरियाली लगानीका दुई वटा जलविद्युत आयोजनाहरूको निर्माणकार्य सकिएको र निर्माणाधीन माथिल्लो त्रिशुल जलविद्युत आयोजना सन् २०२७ भित्रमा सम्मन्न हुने उनले बताए। राजदूत पार्कले कोरियाली कम्पनीहरू ट्रान्समिशन लाइनमा समेत लगानी गर्न इच्छुक रहेको बताए। त्यसका लागि ऊर्जा मन्त्रालय र नेपाल विद्युत प्राधिकरणसँग छलफल भइरहेको उनले बताए। अन्नपूर्णपोस्ट् राष्ट्रिय दैनिकको भ्रमण गर्ने क्रममा राजदूत पार्कले नेपाल सरकारले लगानीको सुरक्षा हुने वातावरण बनाइदिए कोरियाली कम्पनीहरू लगानी गर्न इच्छुक रहेको बताए। तीन वर्षे कार्यकालमा जतिसक्दो धेरै कोरियाली लगानी भित्र्याउन आफूले पहल गर्ने उनको भनाइ थियो। 'कोरियाली व्यवसायीहरूलाई नेपालमा लगानी गर्ने वातावरण भएको र लगानी गर्न आग्रह गरिरहेको छु,' राजदूत पार्कले भने। राजदूत पार्कलाई अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले स्वागत गरेका थिए। अध्यक्ष थापाले कोरियाली लगानी भित्र्याउने पहल गर्न राजदूत पार्कलाई आग्रह गरेका थिए। राजदूत पार्क र अध्यक्ष थापाले नेपाल र दक्षिण कोरियाबीचको ऐतिहासिक तथा साँस्कृतिक सम्बन्धबारे चर्चा गरेका थिए। नेपाल र दक्षिण कोरियाले अर्को वर्ष कूटनीतिक सम्बन्ध स्थापना भएको ५०औं वर्षगाँठ मनाउँदैछ। सन् १९७४ मा नेपाल र दक्षिण कोरियाबीच कूटनीति सम्बन्ध स्थापना भएको थियो। नेपालको आर्थिक विकासका लागि दक्षिण कोरियाली सरकारले गरेको सहयोगलाई स्मरण गर्दै राजदूत पार्कले कोरियालीहरू नेपालको प्राकृतिक सुन्दरताबाट मोहित भएको सुनाए। नेपालको पर्यटकीय क्षेत्रबाट कोरियालीहरू प्रभावित भएको उनको भनाइ छ। नेपालको आर्थिक विकासमा इपीएस रोजगार प्रणालीले सकारात्मक भूमिका निर्वाह गरेको उनको विश्वास छ। अहिले दक्षिण कोरियामा करिब ४० हजार नेपालीहरू इपीएस प्रणालीबाट रोजगारीमा आबद्ध भएका छन्। 'कसै कसैले इपीएस प्रणाली बन्द हुने त होइन भन्ने प्रश्न उठाएका छन्। तर यो साँचो होइन,' राजदूत पार्कले अन्नपूर्णसँग भने। रोजगारदाता कोरियाली कम्पनीहरूले अझ धेरै नेपाली कामदारहरूको अपेक्षा गरिरहेको उनले बताए। अहिले दक्षिण कोरियाले विभिन्न १६ मुलुकबाट इपीएस प्रणालीअन्तर्गत कामदारहरू भित्र्याइरहेको छ। यो वर्षको तथ्यांक हेर्ने हो भने १६ वटा मुलुकमध्ये कामदार पठाउने मुलुकमा नेपाल पहिलो नम्बरमा छ। नेपालबाट इपीएस प्रणालीअन्तर्गत १५ हजार कामदारहरू पठाउने गरिएको भए पनि मध्य जुलाईसम्म १४ हजार नेपाली कामदारहरू दक्षिण कोरिया पुगिसकेका छन्। रोजगारदाता कम्पनीहरूको मागअनुसार यसै वर्षको अन्त्यसम्म उक्त संख्या बढेर २० हजार पुग्ने राजदूत पार्कले बताए। 'इपीएस प्रणालीमा जाने नेपाली कामदारहरूले कोरियाली र अन्य विदेशी कामदारसरह नै पारिश्रमिक पाउने गरेका छन्,' उनले भने। इपीएस प्रणालीमार्फत् कोरिया गएर फर्किएका नेपालीहरूलाई सीप र दक्षताअनुसार नेपालमै कुनै उद्योग स्थापना गर्न कोइकाको सहयोगमा समन्वय भइरहेको उनले बताए। उनले दक्षिण कोरियाको लगानीमा सातवटै प्रदेशमा व्यवसायिक तालिम केन्द्रहरू सञ्चालन आउन लागेको बताए। पार्कका अनुसार केही प्रदेशमा त्यस्ता तालिम केन्द्रहरू सञ्चालनमा समेत आइसकेको छ। कोरियाली लगानीमा नेपालमा नक्कली कपाल उत्पादन गर्ने उद्योगसमेत सञ्चालनमा छ। राजदूत पार्कले नेपालमा उत्पादनमा भएका नक्कली कपालहरू जापान र दक्षिण कोरियामा निर्यात भइरहेको बताए।"
नेकपा एकीकृत समाजवादीको सचिवालय बैठक जारी,"बैठकमा पार्टीले सञ्चालन गरेको अभियानको समीक्षा गर्ने कार्यसूची छ । यस्तै, अहिले बागमती र लुम्बिनीको इन्चार्ज पदपुर्तिबारेपनि बैठकले निर्णय गर्ने बताइएको छ । काठमाडौंः नेकपा एकीकृत समाजवादी पार्टीको सचिवालय बैठक जारी छ । समसामयिक विषयमा छलफल गर्न कीर्तिपुर चम्पादेवीस्थित पुष्पलाल स्मृति पार्कमा बैठक बसेको हो । बैठकमा पार्टीले सञ्चालन गरेको अभियानको समीक्षा गर्ने कार्यसूची छ । यस्तै, अहिले बागमती र लुम्बिनीको इन्चार्ज पदपुर्तिबारेपनि बैठकले निर्णय गर्ने बताइएको छ ।"
एकीकृत समाजवादीको सचिवालय बैठक बस्दै,काठमाडौं :सत्ता साझेदार एकीकृत समाजवादी पार्टीको सचिवालय बैठक बस्दैछ। पार्टी कार्यालय आलोकनगरमा बिहान ११ बजे सचिवालय बैठक बस्न लागेको हो। बैठकमा पार्टीले यसअघि सञ्चालन गरेको अभियानको समीक्षा हुने बताइएको छ। साथै बैठकमा लुम्बिनी र बागमती प्रदेशको इन्चार्ज तोक्नेलगायत विषयमा छलफ हुने जनाइएको छ।
राष्ट्रियसभाबाट आर्थिक विधेयक र राष्ट्र ऋण उठाउने विधेयक बहुमतले पारित,"काठमाडौं : राष्ट्रियसभाको बैठकले आर्थिक विधेयक,२०८० र राष्ट्र ऋण उठाउने विधेयक,२०८० बहुमतले पारित गरेको छ । शुक्रबार बसेको बैठकमा अर्थमन्त्री डा प्रकाशशरण महतले प्रतिनिधिसभाबाट सुझावसहित प्राप्त उक्त विधेयक २०८० लाई मूलरुपमै सुझावबिना पारित गरी प्रतिनिधिसभामा फिर्ता पठाइयोस् भन्ने प्रस्ताव पेस गरेका थिए। बहुमतले उक्त प्रस्ताव पारित गरेको हो । उक्त विधेयकहरू संशोधन बिना मूल रुपमै पारित भएको छ । बैठकमा राष्ट्रियसभाका सांसदहरुले सुर्तीजन्य वस्तुमा कर बढाउने प्रस्ताव पेस गरेपनि उक्त प्रस्ताव अस्वीकृत भएको थियो । त्यसअघि बैठकमा आर्थिक विधेयक २०८० माथि दफावार छलफलका क्रममा उठेका प्रश्नहरुको जवाफ दिँदै अर्थमन्त्री डा महतले सुर्तीजन्य वस्तुमा कर नघटाइएको बताए थिए । अहिले पनि नेपालमा सुर्तीजन्य वस्तुमा उच्च कर नै रहेको उनले बताए । उनले करका दर प्रस्ताव गर्दा सकारात्मक र नकारात्मक पक्षको समीक्षा गरिने र सोहीअनुसार संशोधन गर्न सकिने पनि जानकारी दिएका थिए। अहिले मूल्यवृद्धि घट्दै गएको र सकारात्मक दिशातर्फ मुलुकको अर्थतन्त्र अगाडि बढेको बताए । राष्ट्रियसभाको अर्को बैठक साउन १ गते बोलाइएको छ ।"
अमेरिकी सहायक विदेशमन्त्री डोनाल्ड लू काठमाडौं आइपुगे,"काठमाडौं : अमेरिकी सहायक विदेशमन्त्री डोनाल्ड लू काठमाडौं आइपुगेका छन् । उनी केहीबेर अघि विमान बंगलादेशको उडान नम्बर ३७१ को विमानबाट काठमाडौं आएका हुन्। नेपालका लागि अमेरिकी राजदूत डीन आर थम्पसनले लूलाई त्रिभुवन अन्तर्राष्ट्रिय विमानस्थलमा स्वागत गरेका छन्। लू विमानस्थलबाट एमसीसी कार्यालय बालुवाटारतर्फ प्रस्थान गरेका छन्। नेपाल भ्रमणका क्रममा मन्त्री लूले नेपाल सरकारका अधिकारी तथा मन्त्रीहरूसँग भेटवार्ता गर्ने कार्यक्रम छ । अमेरिकी सहयोग मिलेनियम च्यालेन्ज कर्पोरेसन (एमसीसी) कार्यान्वयनमा जान लागेको पूर्वसन्ध्यामा लू नेपाल आइपुगेका हुन्। संसद्ले अनुमोदन गरेको करिब १८ महिनापछि भदौबाट एमसीसी कार्यान्वयनमा लैजाने तयारी भइरहेको छ। एमसीसी सम्झौताअनुसार अमेरिकाले नेपाललाई ५० करोड अमेरिकी डलर अर्थात् करिब ६० अर्ब नेपाली रुपैयाँ अनुदान दिनेछ। नेपालले एमसीसी परियोजनाको लागि आफ्नो तर्फबाट १३ करोड डलर अर्थात् करिब १७ अर्ब रुपैयाँ लगानी गर्नुपर्ने समझदारीपत्रमा उल्लेख छ। एमसीए नेपालका अनुसार एमसीसी परियोजनामा अहिलेसम्म दुई अर्ब रुपैयाँभन्दा बढी खर्च भइसकेको छ। उक्त रकम, सम्भाव्यता अध्ययन, डिटेल डिजाइन, वातावरणीय प्रभाव मूल्यांकन (ईआईए), उपकरण खरिद,सवारीसाधन खरिद, कर्मचारीको तलब र कार्यालय व्यवस्थापनलगायतमा रकम खर्चिएको एमसीए नेपालका एक सदस्यले जानकारी दिए। नेपाल भ्रमणका क्रममा मन्त्री डोनाल्डले प्रधानमन्त्री पुष्पकमल दाहाल प्रचण्ड र परराष्ट्रमन्त्री एनपी साउदलगायत नेपाल सरकारका विशिष्ट अधिकारीहरूसँग भेटघाट गर्ने कार्यक्रम छ। लूले अमेरिकन चेम्बर अफ कमर्सका एक सदस्य संस्थाका प्रतिनिधिसँग पनि भेट्ने नेपालस्थित अमेरिकाको राजदूतावासले जनाएको छ। लू केही दिनदेखि भारत, बंगलादेश र श्रीलंकाको भ्रमणमा निस्केका हुन्। सोही क्रममा उनी नेपाल आउन लागेका हुन्। लू यसअघि दुई पटक नेपाल आइसकेका छन्। २०७९ असारमा नेपाल सरकारले अमेरिकी कार्यक्रम एसपीपी (स्टेट पाटर्नरसिप प्रोग्राम) लाई अघि नबढाउने निर्णय गरेपछि लू नेपाल आएका थिए। २०७९ साउन १२ गते पनि तीन दिनका लागि नेपाल आएका थिए। नेपालमा ऊर्जा र पूर्वाधार विकासका लागि अमेरिकी सहयोग मिलेनियम च्यालेन्ज कर्पोरेसन (एमसीसी) संसद्बाट अनुमोदन गराउनु केही महिनाअघि पनि लू नेपाल आएका थिए। सहायक विदेशमन्त्री लू दक्षिण तथा मध्य एसिया मामिलामा दक्खल राख्ने अमेरिकी कूटनीतिज्ञका रूपमा पनि परिचित छन् । उनी २०७८ भदौ ३० मा दक्षिण तथा मध्य एसिया मामिला हेर्ने सहायक विदेशमन्त्री नियुक्त भएका थिए। त्यसअघि लू कीर्गिस्तान र अल्बानियाका लागि राजदूत थिए। ३० वर्षभन्दा बढी अमेरिकी कूटनीतिक सेवामा काम गरेका लू भारत र पाकिस्तानस्थित अमेरिकी दूतावास र पाकिस्तानस्थित अमेरिकी दूतावासमा काम गरेको अनुभव छ। दिल्लीमा उनले उपनियोग र मध्य एसिया तथा दक्षिण एसिया काकेसस मामिला कार्यालयमा उपनिर्देशकको जिम्मेवारी सम्हालेको अनुभव लूसँग छ। आमनिर्वाचनपछि प्रचण्ड नेतृत्वको सरकार बनेपछि अमेरिकाबाट विशिष्ट श्रेणीको भ्रमण हुन लागेको यो चौथो पटक हो।"
ललिता निवासबारे निर्णय गर्नेहरू अगाडि पछाडि साइरन बजाउँदै हिँडिरहेका छन्ः अमरेशकुमार सिंह,"काठमाडौंः सांसद् अमरेश कुमार सिंहले ललिता निवास प्रकरणमा संलग्न नेतृत्वकर्ताहरूलाई छानबिनको दायरामा ल्याउनुपर्ने बताएका छन्। प्रतिनिधि सभामा बोल्दै सांसद् सिंहले कर्मचारीहरूलाई मात्रै मुछ्ने काम भएको भन्दै निर्णयकर्तालाई कानुनी दायरामा ल्याउनुपर्ने बताएका हुन्। सिंहले भने, ललिता निवास प्रकरणमा टिप्पणी उठाएवापत जेल जाने तर निर्णयकर्ताहरू बसेर डिनर खाने र अगाडि पछाडि साइरन बजाउँदै हिँड्ने यो कस्तो न्याय हो। क्याबिनेटमा संलग्न मन्त्रीहरूलाई कानुनी दायरमा ल्याउनुपर्छ। तब मात्रै भ्रष्टाचार उन्मुलनको काम हुन्छ। दलहरू बसेर भ्रष्टाचार गर्ने र कर्मचारी मात्रै जगाउने हो भने कर्मचारी संयन्त्रले काम गर्दैन। कर्मचारी संयन्त्रले आदेशको पालना गर्ने मात्रै रहेको बताए। सिंहले भने, मन्त्रीको आदेश दियो भने कुन चाहिँ कर्मचारीले टिप्पणी उठाउँदैन त। निर्णयकर्तालाई समात्नुपर्छ र कानुनी दायरामा ल्याउनुपर्छ। यो देश ऐन कानुनले चल्ने हो की हुकुमी शासनले भन्दै उनले सरकारलाई प्रश्न गरे। सिंहले भने, राष्ट्रपति स्वयंले उपचार खर्च व्यहोर्ने भनेर राष्ट्रपतिको सचिवालयले विज्ञप्ति निकाल्यो। तर, ठीक विपरीत परराष्ट्र मन्त्रालयले अर्थ मन्त्रालयलाई पठाएको ५५ लाख दुई हजार २ सय ९९ रुपैयाँको पत्र सार्वजनिक भएको छ। अर्थ मन्त्रालयलाई रकम तिर्न भनिएको छ। जनस्वास्थ्य ऐनमा कुनै व्यक्तिलाई विदेशमा उपचार गर्नुपर्ने भएमा सोका लागि लाग्ने खर्च भएमा नेपाल सरकारबाट उपलब्ध गराइने छैन। यो ऐनभन्दा माथि त सरकार हुँदैन।"
'वैदेशिक रोजगारीमा जाने श्रमिकलाई विमानस्थलबाट बिना कारण फर्काउनु आपत्तीजनक ',"काठमाडौं : नेपाल वैदेशिक रोजगार व्यवसायी संघले वैदेशिक रोजगारीमा जाने श्रमिकलाई बिना कारण अध्यागमन विभाग त्रिभुवन अन्तर्राष्ट्रिय विमानस्थल कार्यालयले फर्काउने काम गरेको भन्दै आपत्ती जनाएको छ । संघले शुक्रबार काठमाडौंमा पत्रकार सम्मेलन गर्दै वैदेशिक रोजगारीमा जानका लागि आवश्यक पर्ने कागजात पेस गर्दा पनि अध्यागमन कार्यालयले विना कारण श्रमिकहरुलाई बिमानस्थलबाटै फर्काउने गरेको भन्दै आपत्ती जनाएको हो । अध्यागमनका कर्मचारीले विगत केहि दिनदेखि कानुन विपरितको गलत सूचना दिने,अनावश्यक दुःख दिइ बैदेशीक रोजगारीबाट बञ्चित गराउने उदेश्यबाट प्रेरित भइ हस्तक्षेपयुक्त कार्य गर्दै अएको संघले जनाएको छ । यस सम्बन्धमा पटकपटक ध्यानाकर्षण गराउँदा पनि असार २४ गते जोर्डन जान लागेका १५ जना कामदार,असार २७ गते कुबेत जान लागेका ११७ जना कामदारलाई बिमानस्थलबाट अनावश्यक दोषारोपणसहित जान नदिइ फर्काइएको कार्यप्रति गम्भीर ध्यानाकर्षण भएको संघका अध्यक्ष राजेन्द्र भण्डारीले बताए। उनले वैदेशिक रोजगार विभागबाट इजाजतपत्र लिइ वैदेशिक रोजगार व्यवसायीले वैदेशिक रोजगार ऐन, २०६४ बमोजिम सम्पूर्ण कानुनी प्रक्रिया पुरा गरी वैदेशिक रोजगार विभागबाट अन्तिम श्रम स्वीकृति लिई रोजगारीमा जाने गरेको र यसको जानकारी हुदा हुँदै पनि कामदारलाई रोक्ने काम गरिएको उनले बताए। विभागका श्रम स्वीकृति लिएको सम्पूर्ण जानकारी अनलाइन प्रणालीमार्फत् अध्यागमनमा पनि जाने भएपनि त्यसलाई कर्मचारीले वेवास्ता गरेको उनको भनाइ छ । यस विषयमा संघले श्रममन्त्रीलगायत सबै सरोकारवालाहरुलाई जानकारी गराइसकेको भन्दै कामदार रोक्ने कार्यलाई निरन्तरता दिए कडा आन्दोलन गर्नुपर्ने अवस्था आउन सक्ने संघले चेतावनी दिएको छ ।"
शब्द सारथीमा कविताद्वारा भानुको सम्झना,"सिन्धुपाल्चोक : सिन्धुपाल्चोकको चौतारामा हरेक शुक्रबार सञ्चालन हुँदै आएको शब्द सारथीको सुन्ने सुनाउने शृङ्खलामा यसपटक आदिकवि भानुभक्त आचार्यलाई सम्झना गरिएको छ। नियमित साहित्य सिर्जना सुन्ने सुनाउने साप्ताहिक शृङ्खला सञ्चालन गर्दै आएको शब्द सारथीले आचार्यको २१०औँ जन्मजयन्ती अवसरमा १ सय ४७औं भानु विशेष शृङ्खला सञ्चालन गरेको हो। चौताराको सहिदचोकस्थित कञ्चन स्मृतिग्राम पुस्तकालय सञ्चालन गरिएको शृङ्खलामा स्रष्टाहरूले आदिकवि भानुभक्तलाई समर्पित गर्दै कविता वाचन गरेका थिए। विशेष शृङ्खलामा शब्द सारथीका अध्यक्ष अमित घिमिरेले भानुभक्तको सिर्जना र व्यक्तित्वका बारेमा चर्चा गरेका थिए। आफ्नो सिर्जनासहित संक्षिप्त मन्तव्य राख्दै घिमिरेले नेपाली भाषालाई लोकप्रिय बनाउन महत्वपूर्ण भूमिका खेलेका आदिकविबारे प्राज्ञिक रुपमा बहस हुनुपर्ने बताए। उहाँले नेपाली साहित्यमा पुर्याएको योगदान बारे प्राज्ञिक रुपमै बहस हुन जरुरी छ , उनले भने भानुभक्त साहित्यकारका लागि मात्र प्रेरणाका स्रोत होइनन्। त्यसकारण मातृभाषाको शक्ति एवं महत्व जगाउन पनि आदिकविको सिर्जना र व्यक्तित्वबारे चर्चा परिचर्चा हुनुपर्दछ। कार्यक्रममा कञ्चन स्मृतिग्राम पुस्तकालयका अध्यक्ष, साहित्यकार एवम् पत्रकार सुरेश कजजूले भानुजनन्तीको शुभकामना दिएका थिए। त्यस्तै कवि एवम् अखिल नेपाल लेखक संघ बागमती प्रदेशका उपाच्यक्ष हेमन प्रधान, प्रगतिशील लेखक संघ सिन्धुपाल्चोकका अध्यक्ष निर्मल बस्नेत, कवि एवम् तेक्वान्दो खेलाडी रमेश गुरुङ लगायतका स्रष्टाले कवितामार्फत भानुभक्तलाई सम्झिएका थिए। स्रष्टा, साहित्यकार, सञ्चारकर्मी, बुद्धिजीवीको बाक्लो उपस्थितिमा भएको भानु विशेष शृङ्खलामा भानुभक्तकृत कृति रामायण, वधुशिक्षा, प्रश्नोत्तर, भक्तमाला, लगायत फुटकर रचनाको बारे चर्चा परिचर्चा गरिएको थियो। १८७१ असार २९ गते तनहुँको चुँदीरम्घा गाउँमा जन्मिएका भानुभक्तलाई एक सामान्य घाँसीले जन्मेपछि राम्रो काम गरेर नाम कमाउनुपर्छ भनि अर्ती उपदेश दिएकाले उनी रामायणलाई नेपालीमा रचना गर्न प्रेरित भएको विभिन्न सोधग्रन्थमा पाइन्छ। शब्द सारथीले हरेक शुक्रबार सुन्ने र सुनाउने साहित्यिक शृङ्खला सञ्चालन गर्दै आएको छ। संस्थाले साहित्यको प्रवर्द्धनका लागि विशेष शृङ्खलाहरू सञ्चालन गर्दै आइरहेको छ। न्यायको लागि कविता, पर्यटन प्रवर्द्धनका लागि साहित्य, सिन्धुदार्जालिङ साहित्य यात्रा, पोखरेली स्रष्टासँग सिन्धु स्रष्टा, सिन्धु साहित्य उत्सव, स्रष्टा सम्मान जस्ता महत्वपूर्ण साहित्यिक गतिविधि सञ्चालन गर्दै आएको शब्द सारथीले कविता, गजल, मुक्तक, हाइकु, बाल साहित्य विशेष शृङ्खला समेत सञ्चालन गरेको जनाएको छ।"
चमेलियास्याउलेअत्तरिया लाइनको दोस्रो सर्किट सञ्चालनमा,"काठमाडौं : दार्चुला र बझाङ जिल्लाका जलविद्युत् आयोजनाहरूबाट उत्पादित विद्युत् राष्ट्रिय प्रणालीमा प्रवाहका गर्न निर्माण गरिएको चमेलियास्याउलेअत्तरिया १३२ केभी प्रसारण लाइनको दोस्रो सर्किट सञ्चालनमा आएको छ । दार्चुलाको शैल्यशिखर नगरपालिकाको बलाँचबाट सुरु भइ बैतडी, डडेलधुरा, डोटीहुँदै कैलालीको गोदावरी नगरपालिस्थित अत्तरिया सबस्टेसनमा अन्त्य हुने १३२ केभी डबल सर्किट प्रसारण लाइनको दोस्रो सर्किट सञ्चालनमा ल्याइएको हो । प्रसारण लाइनको लम्बाइ एक सय ३१ किलोमिटर छ । नेपाल विद्युत प्राधिकरणले दार्चुलामा निर्माण गरेको ३० मेगावाटको चमेलिया जलविद्युत आयोजनाले बनाएको प्रसारण लाइनको पहिलो सर्किट २०७३ बाट सञ्चालनमा थियो । कोरियाली एक्जिम बैंकको सहुलितपूर्ण ऋणमा डबल सर्किटलाई हुने गरी प्रसारण लाइनका टावर संरचनाहरू बनाएको थियो । तर,आयोजनाले एउटा मात्र सर्किट निर्माण गरी सञ्चालनमा ल्याएको थियो । नेपाल सरकारको करिब ६० करोड रुपैयाँ लगानीमा दोस्रो सर्किट निर्माण गरी लाइन सञ्चालनमा ल्याइएको हो । त्यस क्षेत्रमा निर्माण भएका र निर्माण हुने जलविद्युत् आयोजनाहरूबाट उत्पादित विद्युत् प्रवाहका लागि एउटा सर्किटले मात्र नधान्ने भएपछि अर्को सर्किट थपिएको प्राधिकरणका कार्यकारी निर्देशक कुलमान घिसिङले बताए । चमेलिया जलविद्युत् आयोजनाले प्रसारण लाइन पूर्वाधार निर्माण गरिदिएपछि सुदूरपश्चिमका दार्चुला र बझाङ जिल्लास्थित खोलानालाहरुमा जलविद्युत आयोजना निर्माणका लागि ढोका खुलेको छ, कार्यकारी निर्देशक घिसिङले भने, अब त्यस क्षेत्रमा उत्पादित २५० मेगावाटसम्म विद्युत प्रवाहका लागि पूर्वाधार तयार भएको छ, साथै, त्यहाँ उत्पादित विद्युत् स्थानीय रुपमा आपूर्ति हुँदा बाँके जिल्लाको कोहलपुर पश्चिम क्षेत्रमा भोल्टेज सुधार हुने छ । चमेलियास्याउलेअत्तरिया १३२ केभी प्रसारण लाइनमा अहिले प्राधिकरण र निजी क्षेत्रले निर्माण गरेका आयोजनाहरुको करिब ११० मेगावाट विद्युत् जोडिएको छ । निजी क्षेत्रका आयोजनाहरुको ५० मेगावाट विद्युत् जोडिने क्रममा छ । सुदूरपश्चिमका प्रदेशका पहाडी जिल्लामा विद्युत आपूर्तिलाई नियमित र भरपर्दो बनाउन डडेलधुराको स्याउलेमा १३२३३ केभी सबस्टेसन सञ्चालित छ । बलाँच सबस्टेसनबाट आएको विद्युत स्याउले सबस्टेसनबाट डडेल्धुरा, दार्जुला,डोटी,बैतडी र अछाममा आपूर्ति गरिएको छ । त्यस क्षेत्रमा करिब ६ मेगावाट विद्युत् खपत हुन्छ । स्याउले सबस्टेसनबाट स्थानीय रुपमा विद्युत आपूर्ति गरी बाँकी रहेको विद्युत् अत्तरिया सबस्टेसनमा ल्याई राष्ट्रिय प्रसारण प्रणालीमा प्रवाह गरिएको छ । कोहलपुरबाट पश्चिम क्षेत्रको विद्युत् माग जाडो र गर्मीमा क्रमश : करिब ८० र २०० मेगावाट हुन्छ । चमेलियास्याउलेअत्तरिया १३२ केभी प्रसारण लाइनको दोस्रो सर्किटको आयोजना आर्थिक वर्ष २०७४७५बाट सुरु गरिएको थियो ।"
कुटपिट गरी आफ्नै नातीको हत्या गरेको अभियोगमा हजुरबुवा पक्राउ,"बैतडी :आफ्नै नाती दुई वर्षीय रेशम साउँदको हत्या गरेको अभियोगमा पुर्चौडी नगरपालिका६ मुरेलीधार बस्ने ५० वर्षीय गणेश साउँदलाई प्रहरीले पक्राउ गरेको छ । गणेशले रेशम र अर्का ८ वर्षीय नाती रिजन साउँदलाई कुटपिट गर्दा गम्भीर घाइते भएका रेशमको डडेल्धुरा अस्पतालमा उपचारको क्रममा मृत्यु भएका छ। घाइते रिजनलाई सोही अस्पताल हुँदै थप उपचारको लागि मायामेट्रो अस्पाताल धनगढी पठाइएको छ । घटनाको खबर प्राप्त हुनासाथ इलाका प्रहरी कार्यालय र अस्थाई प्रहरी पोष्ट टोल्यामोडबाट खटिएको प्रहरीले कुटपिटमा संलग्न गणेशलाई बिहीबार पक्राउ गरेको हो। हेरचाह गर्न हजुरबुवासँग छोडेर आमा र हजुरआमा घाँस काट्न गएको बेला साउदले नातीहरुलाई निर्घात कुटपीट गरेका थिए । आरोपित साउदको मानसिक अवस्था ठिक नभएको बुझिएको छ । घटनाबारे प्रहरीले आवश्यक अनुसन्धान गरिरहेको छ । यो पनि पढ्नुहोस बैतडीमा हजुरबुवाको कुटाइबाट दुई वर्षीय नातीको मृत्यु, अर्का गम्भीर"
स्याङ्जाको अर्जुनचौपारीमा हेलिप्याड निर्माण,"स्याङ्जा : अर्जुनचौपारीमा गाउँपालिका१ स्थित सहेले फाँटमा निर्मित हेलिप्याड पालिकालाई हस्तान्तरण गरिएको छ। गाउँपालिकाको आर्थिक तथा आँधीखोला ब्यारेकस्थित समरजित गुल्मको प्राविधिक तथा श्रमदानमा निर्मित सो हेलिप्याड गुल्मपति हरिप्रसाद भट्टराईले गाउँपालिकाका अध्यक्ष प्रकाश तिवारीलाई शुक्रबार पालिकामा आयोजित कार्यक्रममार्फत हस्तान्तरण गरेका हुन्। बहुउपयोगी सेवा प्राप्तिका लागि निर्माण गरिएको हेलिप्याडले विपद र आपत्तीका बेला झनै सहयोग पुग्ने प्रमुख जिल्ला अधिकारी शशीघर घिमिरेले बताए। प्रजिअका अनुसार जोखिमका बेला उद्धारमा सहयोग पुर्याउने मुख्य उद्देश्य लिएर गरिएका सहकार्यले पालिकावासी र सुरक्षाकर्मीबीचको सम्बन्ध बढाएको छ। दैनिक २० जनाले सुरु गरिएको निर्माण कार्यले १५ दिनमा सम्पन्न भएको हो। एमआई सिक्सटिन हेलिप्याड निर्माण गरिएको हो। हेलिप्याड निर्माणसँगै पुतलीबजार नगरपालिका, अर्जुनचौपारी गाउँपालिकासहित पर्वका केही वडाले समेत उपयोग गर्न पाउने पालिकाका अध्यक्ष प्रकाश तिवारीले बताए। जनश्रमदानसहित ७ लाख ३३ हजार ४५९ रुपैयाँको लागतमा निर्माण सम्पन्न भएको वडाअध्यक्ष रणबहादुर थापाले जानकारी दिए। पक्की ढलानसहित रंगरोगन गरिएको हेलिप्याड ६० वाई ६० फिट छ। यो जिल्लाकै ठूलो हेलिप्याड हो। करिब ६०६० फिट लम्बाइ र चौडाइको तथा डेढ फुट ढलान हेलिप्याड कास्की बाहेकको बाहिरी जिल्लामा रहेका मध्ये सबैभन्दा ठूलो दावी गरिएको छ।"
ढल्केवर आइपुग्यो दोभानको पानी,"ढल्केवर(धनुषा) : धनुषाको मिथिला नगरपालिका७ स्थित औरही खोलाको दोभान क्षेत्रको मुहानबाट ढल्केवरमा पानी ल्याइएको छ। ढल्केवरमा खानेपानीको अभाव भइरहेको बेला स्थानीय युवाहरूको सक्रियतामा ट्रायलका रूपमा करिब सात किलोमिटर दूरीमा रहेको दोभानबाट पानी ल्याइएको हो। यसअघि पाइपलाइन रहेको झण्डै चार किलोमिटर मर्मत सम्भार गरेर र करिब तीन किलोमिटर नयाँ पाइप लाइन गरेर पानी ल्याइएको बताइएको छ। नवगठित ढल्केवर खानेपानी तथा सरसफाई उपभोक्ता समितिले स्थानीय युवाहरूको सहयोगमा चुरेमा अवस्थित दोभानबाट पानी ल्याउन सफल भएका हुन्। बिहीबार राति १० बजेर १० मिनेटमा दोभानको पानी ढल्केवर खानेपानीमा झरेको हो। स्थानीय सचेत युवाहरूको श्रमदानबाट एउटा ट्रायलका रूपमा २ इन्च पाइपको माध्यमबाट पानी ल्याउन सफल भएको खानेपानी तथा सरसफाइ उपभोक्ता समितिका अध्यक्ष नारायण बास्तोलाले बताए। उनले दोभानबाट ल्याइएको पानीले ढल्केवरमा खानेपानी वितरणमा केही सहज हुने उल्लेख गरे। अहिले झरेको पानीले आफूहरूलाई हिम्मत बढाएको समितिका कोषाध्यक्ष सुनीलकुमार सिंहले बताए। युवाहरूको झण्डै सात दिनको अथक मिहिनेत र श्रमदान सफल भएको भन्दै उनले खुशी व्यक्त गरे। यो एउटा ट्रायलका रूपमा हामीले लिएका छौं। अब एउटा ठोस योजना बनाएर हामी अघि बढ्छौं, कोषाध्यक्ष सिंहले भने। दोभानको पानी झरेसँगै ढल्केवरवासीले वर्षौदेखि बोकेको खानेपानीको सपना साकार हुने विश्वास बढेको खानेपानी ल्याउने अभियानमा सक्रिय भूमिका खेलेका युवा अगुवा सर्वनाथ महतोले बताए। यो धेरै दिनदेखिको सपना थियो। अहिले समितिको अगुवाइमा हामी युवाहरूले तत्काल एउटा परीक्षणका रूपमा यो पानी झारेका हौं, उनले भने यो ट्रायलमा हामी सफल भएका छौं। ढल्केवरवासीको लागि यो खुशीको विषय हो। दोभानको पानी युवाहरूले चाहे जुनसुकै अभियान सफल हुने एउटा उदाहरण भएको मिथिला ब्याडमिन्टन क्लबका अध्यक्ष सन्तोष कुमार महतोले बताए। यो अभियानमा युवाहरूको साथ र भूमिका अद्भुत छ, अध्यक्ष महतोले भने समाजको विकासप्रति अग्रमत राख्ने पक्षधरलाई सदैव हाम्रो साथ र सहयोग रहन्छ। विभिन्न बाधा अवरोधका बाबजुद चुरेबाट पानी झार्न खानेपानी समिति र युवा टिमले देखाएको आँट र हिम्मत अविस्मरणीय रहेको मिथिला नगरपालिकाका कार्यपालिका सदस्य विशेश्वर साहले बताए। खानेपानी ल्याउन प्रत्यक्ष रुपमा सहयोगी भूमिका निर्वाह गरेका उनले पानीको दीर्घकालीन समस्याका लागि कार्यपालिकामा आवाज उठाउने बताए। अहिले डेढ इन्च पानी आउन सुरु गरेको छ। विस्तारै पाइपको एयर हट्दै गएपछि पुरै दुई इन्च पानी आउँछ, उनले भने यो पानीले केही हदसम्म खानेपानी वितरणमा सहज हुने विश्वास लिएका छौं। यो परीक्षण सफल भएसँगै अब ५ इन्च बढी पानी ल्याउने योजनाका साथ सशक्त रुपले अघि बढ्ने उनले उल्लेख गरे। ढल्केवरमा खानेपानीको समस्या समाधानका लागि दीर्घकालीन उपाय मध्येको एक हो, चुरेको पानी। खोलाको मुहान संरक्षण गरेर पानी ल्याउने यहाँका बासिन्दाको वर्षौदेखिको सपना छ। भित्री चुरेमा खोलाको मुहानबाट पानी ल्याए खानेपानीको समस्या समाधान हुने विश्वास यहाँका बासिन्दामा रहँदै आएको छ। सोही सपनालाई साकार पार्न गरिएको ट्रायल सफल भएको युवा रुद्र घिमिरेले बताए।"
बाढीपहिराले हेवा खोलाको पुल बगाएपछि ताप्लेजुङमा ग्यास र पेट्रोलिय पदार्थको अभाव,"बाढीपहिराले हेवा खोलामा रहेको मोटरेबल पुल बगाएपछि अहिलेसम्म बेलिब्रिजको निर्माण सम्पन्न नहुँदा मेची राजमार्ग अवरुद्ध बनेपछि ग्यास तथा पेट्रोलियम पदार्थको आपूर्तिमा सहज नहुँदा ग्यास र पेट्रोलियम पदार्थको अभाव भएको हो। ताप्लेजुङ : पाँचथरको हेवा खोलामा बेलिब्रिज समयमै नबनेपछि ताप्लेजुङमा खाना पकाउने ग्यास र पेट्रोलियम पदार्थको अभाव भएको छ। बाढीपहिराले हेवा खोलामा रहेको मोटरेबल पुल बगाएपछि अहिलेसम्म बेलिब्रिजको निर्माण सम्पन्न नहुँदा मेची राजमार्ग अवरुद्ध बनेपछि ग्यास तथा पेट्रोलियम पदार्थको आपूर्तिमा सहज नहुँदा ग्यास र पेट्रोलियम पदार्थको अभाव भएको हो। यही असार ३ गते भीषण वर्षासँगै आएको बाढीले पाँचथरको हेवा खोलामा रहेको मोटरेबल पुल बगाएपछि मेची राजमार्ग अवरुद्ध बनेको हो । राजमार्ग अवरुद्ध भएसँगै यातायात तथा ढुवानीका साधन नचल्दा ताप्लेजुङमा ग्यासको अभाव सिर्जना भएको हो । हाल ग्यास र पेट्रोलियम पदार्थको अभाव भएपछि सदरमुकाम फुङ्लिङसहित जिल्लाका अन्य बजार तथा ग्रामीण क्षेत्रका बासिन्दाको दैनिकी प्रभावित बनेको छ । ग्यास अभाव हुँदा सबैभन्दा बढी फुङ्लिङ बजार क्षेत्रमा कोठा भाडामा लिएर बस्ने परिवार तथा भाडावाल प्रभावित भएका छन् । पढाइ र जागिरका साथै अन्य सिलसिलामा बजारमा कोठा भाडामा लिएर बस्दै आएकाहरु प्रभावित बनेका हुन् । ग्यास पाउन छाडेपछि खाना पकाउनका लागि विकल्पमा दाउरा बाल्न थालिएको छ । चुल्हो र आगो बाल्ने ठाउँ भएका परिवारले ग्यासको सट्टामा दाउरा तथा कोइले चुल्हो प्रयोग गरे पनि भाडावालका लागि त्यो असम्भव भएको छ । सबैतिर दाउरा बाल्ने ठाउँ पनि नहुने हुँदा भाडावाल नै बढी प्रभावित बनेका हुन् । ग्यासको अभावका कारण कष्टपूर्ण दैनिकी बिताउँदै आएको भाडावाल वसन्त लिम्बूले बताए। ग्यासको अभावमा फुङ्लिङ बजारका होटल व्यवसायी पनि प्रभावित बनेका छन् । ग्यास पाउन छाडेपछि बजारका कतिपय होटलले आफ्नो सेवा प्रवाह नै बन्द गरेका छन् । होटल व्यवसायलाई निरन्तरता दिँदै आएका व्यवसायीले भने हेवा खोलामा रहेको झोलुङ्गे पुल र बाढीले मोटरेबल पुल बगाएपछि सुरु गरिएको अस्थायी तुइन (घिर्नी)मार्फत पाँचथरको फिदिमबाट ग्यास आपूर्ति गर्दै आएका बताइएको छ । मेची राजमार्ग अवरुद्ध बनेसँगै यहाँबाट खाली सिलिन्डर पठाउन र उताबाट आयात गर्न असम्भव भएपछि ग्याससहित पेट्रोलियम पदार्थको सबैभन्दा बढी अभाव भएको ताप्लेजुङ उद्योग वाणिज्य सङ्घका अध्यक्ष नारायण थापाले बताए। अध्यक्ष थापाका अनुसार राजमार्ग अवरुद्ध भएयता हेवा खोलामा डाइभर्सनमार्फत सडक खुलेको मौकामा चार सय ७० जति ग्यास सिलिन्डर भित्रिए पनि त्यो अपर्याप्त भएको छ । ग्यास आपूर्ति गर्न राजमार्ग नखुलेसम्म कुनै विकल्प नरहेको उनले बताए। उनले खाद्यान्न लगायतका सामग्रीका लागि भने सामान्य अवस्था रहेको बताए। डाइभर्सनमार्फत नै बीचमा केही खाद्यान्न सामग्री आयात गर्न सम्भव भएपछि ग्यासजस्तो चरम अभावको स्थिति नरहेको उनको भनाइ छ । हाल हेवा खोलाको निर्माणाधीन अवस्थामा रहेको बेबिब्रिजको काम सम्पन्न भएर राजमार्ग खुल्ने बित्तिकै ग्यासलगायत सबै वस्तु आपूर्ति हुने र अभावको अन्त्य हुने थापाले बताए। हेवा खोलाको मोटरेबल पुल र सोही खोलामा रहेको तमोर करिडोरको पुल बाढीले बगाएपछि पाँचथरको हिलिहाङ र याङ्वरक गाउँपालिकासहित सिङ्गो ताप्लेजुङ जिल्ला प्रभावित बनेको हो । मेची राजमार्ग खुलाउन सुरु गरिएको बेलिब्रिजको काम झन्डै महिना दिन बित्न लाग्दासमेत सम्पन्न नहुँदा यातायात सुविधाका कारण सङ्कटपूर्ण स्थिति सिर्जना भएको बताइएको छ । हेवा खोलामा ह्युम पाइप लगाएर डाइभर्सन निर्माण गरी यातायात सञ्चालन गर्ने प्रयास गरिए पनि पानीको बहाव र बाढीको क्रम नरोकिएपछि सडक खुलाएको केही घण्टामै अवरुद्ध हुने गरेको छ । ग्यास, खाद्यान्नलगायत आवश्यक उपभोग्य वस्तु झापाको बिर्तामोड हुँदै आपूर्ति गर्ने गरिन्छ । त्यस्तै राजमार्ग अवरुद्धका कारण यहाँबाट निर्यातजन्य वस्तु पनि निर्यात भएका छैनन् । पेट्रोलियम पदार्थ आपूर्ति नहुँदा यातायात सञ्चालन गर्नसमेत समस्या भएको छ । रासस"
"सिंघिया खोला सुकुमबासी बस्तीमा पस्यो : तीन घर बगे, बाढी प्रभावितको पालमुन बास",विराटनगर : प्रदेश १ को राजधानी विराटनगरको पूर्व भएर बग्ने सिंघिया खोला सुकुमबासी बस्तीमा पसेको छ । दुई दिनदेखि निरन्तर भएको वर्षाले खोलाको पानी सतह बढ्दै सुकुमबासी बस्तीमा पसेको हो । खोलाले तीन घर समेत बगाएको छ । जहदा गाउँपालिका वडा न ३ सिंघिया नदी किनारमा बसोबास गर्दै आएका सुकुमबासीहरूका ३ घर खोलाले बगाएको हो । आफ्नो घर खोलाले बगाएपछि उनीहरु अहिले खोला किनारमै पालमुनि बस्न बाध्य छन् र सहयोगको पर्खाइमा छन्। सिंघिया खोला किनारमा बसोबारा गर्ने हजारौं मानिस जोखिममा रहेको वडा अध्यक्ष अनिल ठाकुरले जानकारी दिए ।विराटनगर र कटहरी गाउँपलिका सयौ परिवार विस्थापित समेत भएका छन् । अविरल वर्षापछि आएको बाढीका कारण विराटनगर महानगरपालिकाको सिंघिया खोला किनारका बासिन्दाको घरआँगनमा बाढीको पानी पसेको छ । शुक्रबार बिहानैदेखि खोलाको जलस्तर बढदै गएर सुकुमबासी परिवारका घरहरुमा बाढी पसेको थियो । लगातार बाढीको जलस्तर बढदै गएपछि उनीहरु घरभित्रका सरसामान लिएर सुरक्षित स्थानतर्फ लागेका छन् । बाढीको पानी पसेपछि विराटनगर १ को गंगाटोल र विराटनगर २ को सुकुमबासी टोलका सय बढी घरपरिवारका बासिन्दा अन्यत्र सरेका छन् । बाढीका कारण बालबालिका र ज्येष्ठ नागरिक सबभन्दा बढी प्रभावित भएका छन् । सिंघिया खोलामा बाढी आएपछि विराटनगर महानगरपालिकाको तटियक्षेत्रका अन्य सुकुमबासी टोलबस्ती समेत डुबानमा परेका छन् । पहिल्यैदेखि सर्तकता नअपनाएका कारण अकस्मात गाईवस्तु र मालसामान लिएर अन्यत्र सुरक्षित स्थानमा सर्नुपर्ने भएपछि पीडित थप समस्यामा परेका छन् । अचानक बासस्थान छाडेर अन्यत्र सर्नुपरेपछि भाडाको घर पाउन समस्या भएको विराटनगर २ का दिनेश सहनीले बताए । खोला किनारको घरबाट सरसामानसहित निस्किएका सुकुमबासी परिवार ठेला र टेम्पुमा त्रिपालले छोपेर आफ्ना सामान सुरक्षित गर्ने प्रयास गरिरहेका छन् । लगातार पानी परिरहेका कारण उनीहरुलाई खानपिनको समेत समस्या भएको छ । बालबालिकाहरु भोकभोकै बस्नुपर्ने अवस्था सृजना भएको छ । अधिकांश परिवार दैनिक ज्याला मजदुरी गर्ने वर्गका रहेपनि उनीहरु आफ्नो रोजगारीमा जान सकेका छैनन् । महानगरपालिकाको तटीय क्षेत्रमा प्रत्येक वर्ष बाढी र डुबानका घटनाहरू दोहरिने गरेको छ ।
सन्दुकजस्तै डाक्टर बन्नु छ,"आयुष्मा श्रेष्ठ गोमा भट्ट मेडमले नेपाली विषयमा डा सन्दुक रुइतको जीवनी पढाउनु भयो। सफल हुन रुइतले गरेको संघर्षबारे सुनाउनु भयो। डाक्टर भएपछि उहाँले गरेको योगदान र पाएको सफलताबारे भिडियो पनि देखाउनु भयो। डा रुइतको जीवनीले मलाई भित्रैदेखि छोयो। उहाँ ताप्लेजुङको विकट बस्ती ओलाङचुङगोलाका हुनुहुन्थ्यो। जो त्यतिबेला १५ दिन पैदल हिँडेर दार्जिलिङ पढ्न जानु भएको रहेछ। त्यो जीवनी पढेपछि मलाई सफल हुन ठूलो सहरमै जन्मनुपर्ने पनि रहेनछ भन्ने लाग्यो। ठूलो सहरको नाम चलेको स्कुलमै पढ्नुपर्छ भन्ने पनि रहेनछ भन्ने लाग्यो। मिहिनेत गरेर पढियो भने जहाँ रहे पनि सफलता चुम्न सकिन्छ भन्ने लाग्यो। हाम्रो आरुघाट पनि गोरखा सदरमुकामबाट झन्डै ५० किलोमिटर टाढा पर्छ। मेरो घर त आरुघाट बजारबाट पनि बाहिर आरुटारमा पर्छ। मैले मिहिनेत गरेँ भने यहाँ रहेर पनि सफलता हासिल गर्न सक्छु भन्ने लाग्यो। बुबा, आमा, प्रिन्सिपल भोजराज भट्ट, भाइस प्रिन्सिपल गोमा भट्ट मेरो मिहिनेत देखेर उत्साहित हुनुहुन्थ्यो। उहाँहरूले मलाई सधैं प्रेरणा दिइरहनु हुन्थ्यो। आफूले पढेको कुरा साथीसंगीलाई सुनाइयो भने, अरूलाई पनि सिकाइयो भने आफ्नै ज्ञान बढ्छ भन्ने मलाई राम्ररी थाहा थियो। त्यसैले म आफूले जानेको कुरा साथीहरूलाई सिकाउँथें। यसले पनि मलाई थप आत्मबल बढ्थ्यो। पढ्ने भनेको परीक्षा दिन मात्र होइन, जान्नका लागि हो। त्यसैले परीक्षाको मुखमा मात्र पढ्ने होइन। परीक्षाको मुखमा मात्र दुःख गरेर हुँदैन। सुरुदेखि नै मिहिनेत गरेर पढियो भने भित्रदेखि नै जानिन्छ भन्ने मलाई लाग्थ्यो। मैले जति पनि पढ्दै जान्थेँ त्यसलाई दोहोयाएर पढ्नु नपर्ने गरी सुरुदेखि नै कम्प्लिट गर्दै जान्थेँ। सर, मिसहरूले त स्कुलमा सहयोग गर्ने हो। मलाई मिहिनेत त आफैंले गर्ने हो भन्ने लाग्थ्यो। मैले त्यसरी नै मिहिनेत गरेको थिएँ। बुवा, आमाले मेरो मिहिनेत र क्षमता देखेर एसईईमा जीपीए ४ ल्याउँछ भनेर अड्कल गर्नु भएको थियो। म आफूलाई पनि जीपीए ४ आउँछ भन्ने त लागेको थियो। तर, ढुक्क थिइनँ। बुवा, आमा भने ढुक्क हुनुहुन्थ्यो। नभन्दै मेरो जीपीए ४ आयो। बुबा, आमा धेरै खुसी हुनुभयो। सर, मिस पनि असाध्यै खुसी हुनुभयो। उहाँहरूको खुसी र उत्साह देखेर मलाई जिम्मेवारी बढेको महसुस भएको छ। मैले उहाँहरूको सपना साकार पार्न अब केही नगरी हुन्न भन्ने अठोट गरेकी छु। मैले अब कक्षा १११२ मा विज्ञान पढ्ने र मेडिकल क्षेत्रमा पढ्ने योजना बनाएकी छु। किनभने, मैले पहिलेदेखि नै डा सन्दुक रुइतजस्तै ठूलो डाक्टर बनेर स्वास्थ्य सेवा गर्ने सपना पालेकी छु। मैले त्यही अठोट गरेर प्लस टु को प्रवेश परीक्षाको तयारी गरिरहेकी छु। (श्रेष्ठ गोरखाको आरुघाट नेप्लिज एड्भान्स सेकेन्डरी स्कुलबाट एसईईमा जीपीए ४ ल्याएकी विद्यार्थी हुन्।)"
आदिकवि भानुभक्त आचार्यको २ सय १० औं जन्मजयन्ती मनाइयो,"काठमाडौं : आदिकवि भानुभक्त आचार्यको २ सय १० औँ जन्मजयन्ती शुक्रबार देशभर विभिन्न कार्यक्रम गरी मनाइएको छ । विसं १८७१ असार २९ गते तनहुँको चुँदी रम्घामा जन्मिएका आचार्यले अध्यात्मरामायण को भावानुवाद गरी नेपाली समाजमा मौलिक नेपाली भाषा, साहित्य, धर्म, दर्शन र राष्ट्रियताको बीजारोपण गरेका थिए। उनका प्रश्नोत्तर भक्तमाला वधूशिक्षा,रामगीता लगायत दर्जनौं साहित्यिक कृति प्रकाशित छन् । भानु जयन्तीका अवसरमा नेपाल प्रज्ञा प्रतिष्ठानको सहयोगमा भानु प्रतिष्ठानले कमलादीमा रहेको भानुभक्त आचार्यको शालिकमा माल्यार्पण गरिएको थियो । कार्यक्रममा उपप्रधान तथा गृहमन्त्री नारायणकाजी श्रेष्ठले नेपालको संस्कृतिक एकताको प्रवर्द्धन तथा नेपाली भाषाको विकासमा आदिकवि भानुभक्त आचार्यको विशिष्ट योगदान रहेको बताए । उनले नेपालको राष्ट्रिय स्वाधीनताको रक्षा गर्दै राष्ट्रिय एकता प्रवर्द्धन गर्न भानुभक्तबाट पनि प्रेरणा लिनुपर्ने उल्लेख गरे। त्यस्तै संस्कृति, पर्यटन तथा नागरिक उड्डयनमन्त्री सुदन किराँतीले भानुभक्तले भाषा एकीकरणका सम्बन्धमा क्रान्तिकारी योगदान गरेको बताए। कार्यक्रममा विभिन्न साहित्यिक व्यक्तित्व तथा संस्थालाई सम्मान गरिएको थियो ।"
"हराएको दुई सातापछि जंगलमा शव, मृतकको भिसेरा जाँच हुने","भक्तपुर : घरबाट हराएको दुई सातापछि सूर्यविनायक नगरपालिका७ गुण्डू निवासी ३७ वर्षीया माया नगरकोटीको शव प्रहरीले सूर्यविनायक जंगलमा फेला पारेको छ। यही असार १३ गते बुधबार बिहान साढे ८ बजे माया घरबाट हराएकी भन्दै परिवारले प्रहरीमा जाहेरी दिएपछि प्रहरीले तालिम प्राप्त कुकुरसहित विभिन्न निकायमा प्रहरीको टोली परिचालन गरी खोजी कार्य गर्ने क्रममा गुण्डू अस्थायी प्रहरी पोष्टबाट खटिएका प्रहरीले जंगलमा शव फेला पारेको प्रहरी परिसर भक्तपुरका प्रहरी उपरीक्षक प्रजित केसीले जानकारी दिए। प्रहरीले नगरकोटीको खोजीका क्रममा अन्तिम पटक सूर्यविनायक गणेश मन्दिरबाट पानीट्यांकी हुँदै मन्थलीको बाटो जाँदै गरेको सीसीटीभीबाट देखिएपछि प्रहरीले जंगलमा खोजी केन्द्रित गरेको थियो। नेपाल प्रहरी, सशस्त्र प्रहरी, नेपाली सेना, स्थानीयवासी लगायत चार वटा तालिम प्राप्त कुकुरसहित प्रयोग गरी प्रहरीले खोजी गरेको उनले जानकारी दिए। प्रहरी उपरीक्षक केसीले शवलाई पोष्टमार्टमका लागि पठाएको जानकारी दिँदै मृतकका भिसेरा जाँचसमेत गर्न पठाएको बताए। त्यसको रिपोर्ट आएपछि मात्रै के र कसरी मृत्यु भयो भन्ने जानकारी आउने उनले जानकारी दिए।"
सुर्तीजन्य पदार्थमा कर बढाउन माग,"प्रस्तावमा बिँडीमा प्रतिखिल्ली ३० पैसाको सट्टा ४०, चुरोट र सिगार ६० पैसाको सट्टा ७५ पैसा कामय गर्ने र खुर्ती, गुट्खा, पान मसला तयारी प्रतिकिलो ६० रहेकामा बढाएर ७० पुर्याउन माग गरिएको छ। काठमाडौं : राष्ट्रियसभाको आजको बैठकमा सांसदहरुले सुर्तीजन्य वस्तुको कर बढाउन माग गरेका छन्। आर्थिक विधेयक, २०८० माथिको दफाबार छलफलमा भाग लिंदै सांसद देवेन्द्र दाहालले सुर्तीजन्य पदार्थको करमा संशोधनको प्रस्ताव पेश गरे। आर्थिक विधेयक २०८० ले विदेशबाट आयात गरिने र स्वदेशमै बनेको बिँडीमा प्रतिखिल्ली ३० पैसा, चुरोट र सिगारमा प्रतिखिल्ली ६० पैसा र तयारी खाने खुर्ती, गुट्खा, पान मसला प्रतिकिलो प्रतिकिलो ६० का दरले स्वास्थ्य जोखिम कर लगाई असुल हुने उल्लेख गरेको छ। प्रस्तावमा बिँडीमा प्रतिखिल्ली ३० पैसाको सट्टा ४०, चुरोट र सिगार ६० पैसाको सट्टा ७५ पैसा कामय गर्ने र खुर्ती, गुट्खा, पान मसला तयारी प्रतिकिलो ६० रहेकामा बढाएर ७० पुर्याउन माग गरिएको छ। सुर्तीजन्य वस्तुको प्रयोगका कारण स्वास्थ्यलाई हानि गर्ने र क्यान्सरजस्तो गम्भीर रोग निम्त्याउने भएका कारण स्वास्थ्य सेवा कर बढाइनुपर्ने सांसद दाहालले बताए। सुर्तीजन्य वस्तुको बिक्री वितरणबाट उठाइने करमध्ये ८० प्रतिशत क्यान्सर अस्पताल र स्वास्थ्य सेवामा खर्च गरिनुपर्ने सुझाव राष्ट्रियसभाबाट आएको छ।"
मनमोहन कार्डियो थोरासिकमा फार्मेसी अधिकृत मृत भेटिए,काठमाडौं : महाराजगन्जस्थित त्रिवि शिक्षण अस्पतालअन्तर्गत मनमोहन कार्डियो थोरासिक एन्ड भास्कुलर सेन्टरमा कार्यरत फार्मेसी अधिकृत मृत भेटिएका छन्। अर्घाखाँचीको सितगंगा नगरपालिका सिद्दारा घर भएका ३५ वर्षीय अमृत पोखरेल शुक्रबार बिहान कार्यालयभित्र कपडाको पासो लगाइ झुण्डिएको अवस्थामा मृत भेटिएका हुन्। जिल्ला प्रहरी परिसर काठमाडौंका एसपी तथा प्रवक्ता सीताराम रिजालले पोखरेल बिहान करिब ८ बजेतिर सेन्टरको दुईतलामाथि स्टोररुमको भर्याङमा कपडाको पासो लगाइ झुण्डिएको अवस्थामा भेटिएको जानकारी दिए। घटनाबारे थप अनुसन्धान भइरहेको प्रहरीले जनाएको छ।
कालीमाटी बजारमा सिन्डिकेट तोड्न दबाब,"काठमाडौं : कालीमाटी तरकारी तथा फलफूल बजारमा पुराना व्यवसायीको सिन्डिकेट तोड्नुपर्ने किसान सम्बद्ध संगठनहरूले दबाब दिएका छन्। सरकारको स्वामित्वमा सञ्चालनमा रहेको कालीमाटी तरकारी तथा फलफूल बजारका स्टल तथा सटरहरू विना प्रतिस्पर्धा पुरानै व्यापारीहरूलाई नवीकरण गर्ने गरी कालीमाटी बजार विकास समितिले गरेको निर्णयप्रति राष्ट्रिय किसान सञ्जालले विरोध जनाएको छ। विकास समितिको यो निर्णय आपत्तीजनक रहेको राष्ट्रिय किसान सञ्जालको ठम्याइ छ। सञ्जालका अनुसार कालीमाटी बजारका सटरहरू बिना प्रतिस्पर्धा भाडामा दिने सम्झौता नवीकरण गरिएमा सञ्जालले यसका विरुद्धमा आन्दोलन गर्ने व्यहोरा समेत जानकारी गराई सकेको थियो। समितिले भने प्रतिस्पर्धाका आधारमा नभई नियमित भाडा बुझाएको, दर्ता नवीकरण गरेको र बजार व्यवस्थापन समितिले भनेको मानेका आधारमा दिँदै आएको सञ्जालले बताएको छ। सञ्जालले शुक्रबार पत्रकार सम्मेलनमार्फत समितिले किसानका आवाजलाई उपेक्षा गर्ने र लत्याउने काम गरेको औंल्याएको छ। समितिले गरेको काम अवैज्ञानिक र अपारदर्शी निर्णय भएको भन्दै राष्ट्रिय किसान सञ्जालले असार २९ गतेको मितिदेखि १ हप्ताभित्र सच्याउन आग्रह गरेको छ। यससँगै प्रतिस्पर्धामार्फत बजारका स्टल तथा सटरहरू भाडामा उपलब्ध गराउन र किसानका लागि ५० प्रतिशत कोटा छुट्याउन माग गर्दै बजार विकास समितिलाई पटक पटक किसान सञ्जालले ध्यानाकर्षण गराउँदै आएको बताएको छ। यद्यपि स्टल वितरण तथा सञ्चालन कार्यविधि, २०७६ अनुसार वर्गीकरण गरिएको स्टललाई समितिले प्रतिशत निर्धारण (थोक कारोबारका लागि खुलातर्फ ९१ प्रतिशत, सहकारी संघ वा संस्था र कृषक समूहका लागी ९ प्रतिशत कोटा छुट्याएको छ। तर यो कोटाको दुरुपयोग भएको सञ्जालको दाबी छ। यसै क्रममा राष्ट्रिय किसान आयोगका अध्यक्ष डा प्रेमप्रसाद दंगाल बजारका स्टल तथा सटरहरू भाडामा उपलब्ध गराउन र किसानका लागि ९ प्रतिशत कोटा किसानलाई छुट्याए पनि त्यसमा किसान १ जना पनि नभएको बताउँछन्। डादंगाल भन्छन्, किसानका लागि छुट्याएको क्षेत्रमा विशुद्ध व्यापारी, व्यवसायी छन्। कोटाको दुरुपयोग भयो। किसानलाई ९ होइन ५० प्रतिशत कोटा छुट्याइनुपर्छ। किसान परिचयपत्रका आधारमा किसानको कोटा उपभोग गर्न दिनुपर्छ। कालीमाटी बजारको मात्रै नभइ संघिय सरकार, प्रदेश र स्थानीय सरकारद्वारा राज्यको संयन्त्रमार्फत सञ्चालन गर्ने सबै तरकारी, फलफूल जस्ता कृषि बजार खुला प्रतिस्पर्धाका आधारमा गरिनुपर्नेमा उनले जोड दिए। यसो गरे मात्रै वैज्ञानिक, पारदर्शी, लोकतान्त्रिक र सुशासनयुक्त हुने उनको भनाइ छ। यस्तै, राष्ट्रिय कृषक समूह महासंघ नेपालका अध्यक्ष नवराज बस्नेत कालीमाटी तरकारी तथा फलफूल बजारको सिन्डिकेट तोड्न धेरै जटिल भएकाले थुप्रै अभ्यासहरू गर्नुपर्ने देखिएको बताउँछन्। समिति गठनदेखि नै समस्या भएको उनको ठहर छ। समितिमा ३ जना सरकारका प्रतिनिधि, ६ जना किसानका नामबाट छिरेका व्यवसायी गरेर ९ जनाको समिति छ। त्यो समितिको बैठकमा ती ६ जनाले जे भन्यो त्यही हुन्छ। उही कार्यविधिमा रहेर समिति गठन हुने हो भने किसानमैत्री हुँदैन, अधयक्ष बसनेतले भने, कार्यविधिअनुसार ९ प्रतिशत किसान व्यवसायी र कृषि सहकारीलाई कोटा छ तर एउटा सटरमा पनि तीनले उपभोग गर्न पाइरहेको स्थिति छैन। कार्यविधिलाई कार्यान्वयन गर्न जरुरी छ। यसैक्रममा राष्ट्रिय किसान सञ्जालले देशभर फैलिएको लम्पी स्किन रोगको महामारीबाट ठुलोमात्रामा पशुवस्तुहरू प्रभावित भएकाले यस्तो संकटपूर्ण अवस्थामा पनि सरकारले रोगको उपचार, नियन्त्रण र रोगबाट पशुवस्तुमा क्षति पुगेका किसानलाई राहत सहित पुर्नस्थापनाको प्याकेज यथाशीघ्र घोषणा गर्न माग गर्दछ। यस विकराल अवस्थामा विमित किसानहरूले बिमाको रकम भुक्तानी नपाएको र बिमा कम्पनीहरूले बिमा नवीकरण गर्न नमानीरहेको व्यापक गुनासो किसानहरूको रहेको विषयप्रति राष्ट्रिय किसान सज्जालको गम्भिर ध्यान गएको छ र नेपाल बिमा प्राधिकरणको ध्यानाकर्षण गराएको छ। बिमित किसानहरूको भुक्तानी नदिने, आलटाल गरी किसानलाई दुःख दिने र पशुधन बिमा नवीकरण नगर्ने कम्पनीलाई यथासिघ्र कारबाहीको दायरामा ल्याई कानून बमोजिम कारबाही गर्न समेत माग गरेको छ। बिमा कम्पनीहरूको प्रभावकारी अनुगमन गरी बिमित किसानको रकम अबिलम्ब भुक्तानी गर्न गराउन र कृषि बिमामा देखिएका जटिलताहरूको समाधान किसानको पक्षमा गर्न गराउन प्राधिकरणलाई हामी आग्रह गर्दछौ। बाली तथा पशुधन बिमाका लागि नेपाल सरकारले ८० प्रतिशत अनुदान दिँदै कृषि बिमालाई आम किसानको बीचमा पुर्याउन प्रयास गरेको भए तापनि कृषि बिमा अत्यन्त न्यून रहेकोको गुनासो छ।"
गाँजाको अवैध धन्दामा संलग्न आरोपमा मोरङको लेटाङबाट ४ जना पक्राउ,"विराटनगर : लागुऔषध गाँजा मुद्दामा अनुसन्धानका लागि मोरङको लेटाङबाट ४ जनालाई प्रहरीले पक्राउ गरेको छ । लेटाङ नगरपालिका९ सिरिजंगा चोकका २२ वर्षीय झुप्पे भनिने बसन्त मगर, २१ वर्षीय संयोग बुर्जा मगर, २० वर्षीय आशुतोष मगर र १९ वर्षीय प्रयास राईलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । अस्थायी प्रहरी चौकी जाँतेबाट प्रहरी सहायक निरीक्षक (असइ) रामकुमार कटुवालको नेतृत्वमा खटिएको टोलीले उनीहरुलाई बिहीबार साँझ पक्राउ गरेको हो । चारैजनाविरुद्ध जिल्ला अदालत मोरङबाट बुधबार पक्राउ पूर्जी जारी भएको थियो । उनीहरुविरुद्ध शुक्रबार म्याद थप गरेर अनुसन्धानको बाँकी प्रक्रिया अघि बढाइएको डीएसपी दाहालले बताए । प्रहरीले असार २० गते लेटाङ९ का २० वर्षीय दिवाहाङ राई र पवन बाग्दासलाई पक्राउ गरेको थियो । इलाका प्रहरी कार्यालय लेटाङका इन्सपेक्टर विकाश थपलिया नेतृत्वको टोलीले छापा हान्दा उनीहरुको घरबाट लागूऔषध गाँजा आधा किलोसहित प्रतिबन्धित औषधिहरु स्पासपेन २ सय र ट्रामाडोल २ सय ट्याब्लेट बरामद भएको थियो । अनुसन्धानबाट राई र बाग्दाससँगै गाँजाको अवैध धन्दामा संलग्न रहेको पाइएपछि बिहीबार साँझ थप ४ जनालाई पक्राउ गरिएको डीएसपी दाहालले बताए । प्रहरीले असार २० गते नै गाँजा र प्रतिबन्धित औषधिसहित लेटाङ८ का २० वर्षीय सुवास कार्की र २५ वर्षीय लोकेश राईलाई पनि पक्राउ गरेको थियो । घरबाट स्पासपेन ५ सय ५३ र ट्रामाडोल ४ सय ४५ ट्याब्लेट बरामद भएपछि लेटाङ९ का २६ वर्षीय अभिषेक दर्जी पनि पक्राउ परेका थिए । जबरजस्ती करणी एवं बालबिज्याइँका अभियुक्त पक्राउ लेटाङबाटै प्रहरीले जबरजस्ती करणी एवं बालबिज्याइँका अर्का अभियुक्तलाई पनि पक्राउ गरेको छ । जबरजस्ती करणी एवं बालबिज्याइँ मुद्दामा दोषी ठहर भएका १५ वर्षीय किशोरलाई पक्राउ गरिएको प्रहरीले जनाएको छ । पक्राउ परेका किशोरलाई अदालतले १ महिना ६ दिन कैद सजायको फैसला गरेको छ । पक्राउ गरेर प्रहरीले बुझाएपछि उनलाई अदालतले शुक्रबार कैद सजाय भुक्तानका लागि बालसुधार गृह पठाएको छ ।"
"त्रिवि शिक्षण अस्पतालका कर्मचारी मृत फेला, प्रशासन प्रमुखसहित चार पक्राउ","काठमाडौं : त्रिभुवन शिक्षण अस्पताल मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा कार्यरत एक कर्मचारी मृत फेला परेका छन्। मनमोहन कार्डियोथोरासिक भास्कुलर तथा ट्रान्सप्लान्ट सेन्टरको फार्मेसी प्रमुख अमृत पोखरेल झुण्डिएको अवस्थामा आज बिहान फेला परेका हुन्। पोखरेल फेला परेसँगै प्रहरीले अस्पतालका प्रशासन प्रमुखसहित चार जनालाई पक्राउ गरेको छ। जिल्ला प्रहरी परिसर काठमाडौंका प्रवक्ता, प्रहरी उपरीक्षक सीताराम रिजालले मृतकले लेखेको सुसाइड नोटका आधारमा अस्पतालका प्रशासन प्रमुखसहित चार जनालाई पक्राउ गरिएको जानकारी दिए। पक्राउ पर्नेमा प्रशासन प्रमुख भोजकुमार बस्नेत, फार्मेसी इन्चार्ज जुना स्थापित, फार्मेसी सहायक विष्णु पौडेल र कृष्ण पन्त रहेका छन्। परिवारले आत्महत्या दुरुत्साहनको कसुरमा किटानी जाहेरी दिएपछि उनीहरूलाई पक्राउ गरिएको प्रवक्ता रिजालले बताए। पक्राउ परेका चारै जनालाई आवश्यक अनुसन्धानका लागि प्रहरी वृत्त, महाराजगञ्जको हिरासतमा राखिएको प्रहरीले जनाएको छ।"
पूर्वाञ्चल विश्वविद्यालयमा कर्मचारी पदपूर्ति गर्न लोकसेवा बिना नै परीक्षा,"विराटनगर : पूर्वाञ्चल विश्वविद्यालयको पदपूर्तिका लागि कर्मचारी छनोट प्रक्रिया लोकसेवा आयोग बिना नै अघि बढाइएको खुलेको छ। मोरङको गोठगाउँमा रहेको विश्वविद्यालय सेवा आयोगको कार्यालयले लोकसेवाको उपस्थिति नगराइकन स्थायी कर्मचारी छनोट परीक्षा सञ्चालन गरिरहेको हो। विज्ञापनमार्फत विश्वविद्यालय अन्तर्गतका विभिन्न निकाय क्याम्पसहरूका लागि बढुवा, आन्तरिक र खुला समावेशी प्रतियोगिताद्वारा स्थायी पदपूर्तिको तयारी थियो। विश्वविद्यालयको स्वीकृत संगठन संरचना र दरबन्दीमध्ये रिक्त पदको विज्ञापन प्रकाशन गर्ने कार्यमा मात्रै लोकसेवाको प्रतिनिधित्व देखिएको छ। त्यसपछि लोकसेवाको प्रतिनिधित्व र उपस्थिति बिना नै परीक्षा सञ्चालन भइरहेको हो। विश्वविद्यालयको सम्बन्धमा व्यवस्था गर्न बनेको ऐनअनुसार सेवा आयोगमा कुलपति (प्रधानमन्त्री)ले नियुक्त गरेको व्यक्ति अध्यक्ष, प्राध्यापकमध्येबाट १ तथा लोकसेवा आयोगबाट १ जना सदस्य रहने व्यवस्था छ। ऐनले ३ सदस्यीय सेवा आयोगलाई विश्वविद्यालयमा शिक्षक एवं कर्मचारीको नियुक्ति र बढुवाका लागि सिफारिस गर्ने तथा प्रक्रिया अघि बढाउने अधिकार दिएको छ। सेवा आयोगले प्रशासनिक पदको खुल्ला समावेशी प्रतियोगिताअन्तर्गत विभिन्न सेवा समूहमध्ये अधिकृतदेखि श्रेणीविहीन कर्मचारीसम्मका लागि १ सय २६ जना कर्मचारी स्थायी पदपूर्ति गर्ने गरी २०७८ साल चैत १५ गते आवेदन खुलाएको थियो। २०७९ वैशाख १९ गते रातको १२ बजेभित्र (दोब्बर दस्तुर तिरेर २०७९ वैशाख २६ गते रातको १२ बजेसम्म)को म्याद दिएर खुलाइएको विज्ञापनमा २१ अधिकृत, ३१ मुख्य सहायक र ४० जना सहायकको पदपूर्ति गर्ने भनियो। श्रेणीविहीनको पदपूर्तिका लागि पनि ३४ जनाको विज्ञापन खुलाइएको थियो। सेवा आयोगले विश्वविद्यालयमा पदपूर्तिका लागि २२ वर्षपछि विज्ञापन खुलाएको हो। त्यसअघि पटकपटक खुला गरिएको विज्ञापन रद्ध गर्नुपर्ने अवस्था आउँदा करारमा कर्मचारी भर्ना गरिँदै आएको थियो। विश्वविद्यालयमा लामो समयदेखि स्थायी कर्मचारी पदपूर्ति ठप्प छ। आयोगले श्रेणीविहीनबाहेकको पदपूर्तिका लागि अहिले दोस्रो चरणको परीक्षा लिइरहेको छ। तर, लोकसेवा आयोगको प्रतिनिधित्व र उपस्थिति छैन। सेवा आयोगले दरखास्त आह्वान गर्दै ६ महिनापछि तीनवटा समूह छुट्याएर तीन दिनसम्म पहिलो चरणको वस्तुगत लिखित परीक्षा लिएको थियो। २०७९ भदौ २६ गते अधिकृत, २७ गते मुख्य सहायक र २८ गते सहायक पदका लागि परीक्षा लिइयो। त्यसको नतिजा २०७९ असोज २६ गते सार्वजनिक गरियो। त्यो नतिजा अनुसार अधिकृतमा १८, मुख्य सहायकमा ४९ र सहायकमा २ सय ८९ जना उत्तीर्ण भएका थिए। अधिकृतभित्रको समूहमध्ये पुस्तकालय, कम्प्युटर, कानुनमा १ जना पनि उत्तीर्ण नभएको नतिजाले देखाउँछ। मुख्य सहायकतर्फ स्टाफ नर्समा कसैको पनि नाम निस्किएन। ओभरसियरमा १ जना र ल्याब असिस्टेन इलेक्ट्रिकलमा १ जना मात्रै उत्तीर्ण भए। दोस्रो चरणका लागि गत असार ३ गते सूचना निकालेर सेवा आयोगले अहिले लिखित परीक्षा सञ्चालन गरिरहेको छ। असार २१ देखि सुरु भएको परीक्षा साउन ३ गतेसम्म सञ्चालन हुने भनिएको छ। पहिलो चरणको नतिजा प्रकाशनपछि परीक्षा पारदर्शी नभएको भनेर असन्तुष्टि जनाउँदै नेविसंघ, अनेरास्ववियु समेतका विद्यार्थी संगठनले विश्वविद्यालयको केन्द्रीय कार्यालय तथा सेवा आयोगको कार्यालयमा २०७९ पुस ३ गते तालाबन्दी गरेका थिए। ताला खुलाउन विश्वविद्यालय र सेवा आयोगले गरेको अपिल विद्यार्थी संगठनले नसुन्दा लामो समयसम्म परीक्षाको प्रक्रिया अवरुद्ध बन्यो। गत जेठ १४ गते सर्वपक्षीय सहमति गरेर ताला तोड्दै परीक्षा सञ्चालनको वातावरण बनाइयो। वार्तामा नबोलाइकन ताला फुटाइएको भनेर आक्रोशित बनेको नेविसंघको अराजक जत्थाले सुनसरीको इटहरीस्थित क्वार्टरमै पुगेर सेवा आयोगका अध्यक्ष प्राडा महेशराज दाहालमाथि गत जेठ २९ गते कालो मोसो दलेको थियो। यो अमानवीय घटनामा संलग्न नेविसंघ मोरङका सभापति सरोज पोखरेललगायत ७ जनालाई प्रतिवादी बनाएर सुनसरी प्रहरीले अभद्र व्यवहारको मुद्दा चलायो। घटनामा संलग्नहरू प्रशासनले मागेको धरौटीवापतको रकम बुझाएर छुटिसकेका छन्। यसको नेतृत्व गरेका पोखरेलले परीक्षाको पारदर्शीतामा प्रश्न उठाउँदै छानबिन एवं कारबाहीको माग राखेर असार ११ गते अख्तियार दुरुपयोग अनुसन्धान आयोगको कार्यालय इटहरीमा उजुरीसमेत दिएका छन्। उनको उजुरीमा विश्वविद्यालय नीति नियमविपरीत चलेको, आफूनिकटलाई कर्मचारीमा भर्ना गर्न लागिएको र परीक्षा पारदर्शी नभएको लगायतका विषय उल्लेख छ। उजुरीमाथि अनुसन्धान एवं छानबिन भइरहेको अख्तियार स्रोतले बतायो। विश्वविद्यालयलाई आर्थिक भार पर्ने गरी आवश्यकताभन्दा बढी कर्मचारी खुलाइएको भन्दै नेविसंघ विरोधमा छ। परीक्षाका लागि तोकिएको उमेर समूहका बारेमा पनि उसको आपत्ति छ। लोकसेवा आयोगको नियम अनुसार दरखास्त दिन पाउने अन्तिम उमेर पुरुषको ३५ र महिलाको ४० हुनुपर्नेमा विश्वविद्यालयले ४० र ४५ राखेर विज्ञापन खुलाएको नेविसंघ नेता पाश्चर घिमिरे बताउँछन्। उनका अनुसार डोरहाजिरी दिएर काममा लगाइएका कर्मचारी र राजनीतिक नियुक्ति दिइएका व्यक्तिहरूलाई पनि परीक्षामा सामेल गराइएको छ। प्रश्नपत्र बनाउनेदेखि परीक्षाका अन्य गतिविधिमा सहभागी बनेकाहरूले पनि परीक्षार्थी बनेर परीक्षा दिएको घिमिरेको भनाइ छ। विश्वविद्यालयका उपकुलपति, रजिष्ट्रार, सेवा आयोगका अध्यक्षदेखि कांग्रेस, एमाले र माओवादीका केही नेताका आफन्त एवं नातेदारलाई जागिरमा लगाउन विभिन्न खेलहरू भइरहेका छन्, उनी भन्छन्, विश्वविद्यालय तथा सेवा आयोगका पदाधिकारीको नजिक भएर आंशिक रूपमा कार्यरत कर्मचारीलाई पनि परीक्षामा सामेल गराइयो। घिमिरेले उपकुलपति, सेवा आयोगका अध्यक्ष, सेवा आयोगभित्र रहेर काम गर्ने कर्मचारी एवं प्राध्यापकहरूका आफन्त तथा उनीहरूले भान्से, चालक, स्वकीय सचिवजस्ता पदमा नियुक्ति दिएका व्यक्ति अधिकृत पदको ३ वटा बेग्लाबेग्लै समूहमा एकैसाथ उत्तीर्ण भएकाले परीक्षाप्रति शंका उत्पन्न भएको बताए। लामो समयदेखि पदपूर्ति ठप्प भइरहेको अवस्थामा सेवा आयोगले विरोध एवं अवरोधका बावजुत कर्मचारी पदपूर्तिसँग सम्बन्धित प्रशंसायोग्य कदम अघि बढाइरह्यो। तर, परीक्षाको निष्पक्षता एवं मर्यादामाथि भने लोकसेवाको अनुपस्थितिले प्रश्न उठेको छ। स्वच्छता, योग्यता र निष्पक्षताको मर्म अनुसार लोकसेवाको रहोबरमा परीक्षा हुनुपर्ने हो। लोकसेवाले आफ्ना सदस्य वीरबहादुर राईलाई विश्वविद्यालय सेवा आयोगको सदस्यका रूपमा खटाएको छ। लोकसेवाका सहसचिव एवं प्रवक्ता तोयनारायण सुवेदीले असार २० गते विज्ञप्ति जारी गर्दै विश्वविद्यालयको रिक्त पदको विज्ञापन प्रकाशन गर्ने बाहेक परीक्षा सञ्चालनमा लोकसेवाको प्रतिनिधित्व नभएको स्पष्ट पारेका छन्। विज्ञापन प्रकाशन गर्दा हाम्रो प्रतिनिधित्व रह्यो। जनशक्ति छनोट प्रक्रियाअन्तर्गत प्रश्नपत्र तयार पार्नेदेखि परीक्षा सञ्चालनसम्ममा लोकसेवाको प्रतिनिधित्व र संलग्नता छैन, अन्नपूर्णसँग उनले भने, लोकसेवालाई सहभागी नगराइकन परीक्षा सञ्चालन गर्नु विश्वविद्यालयको ऐनविपरीत हो। भोलिका दिनमा आउन सक्ने जोखिमलाई मध्यनजर गर्दै बेलैमा विज्ञप्ति जारी गरेर स्पष्ट पारिसकेका छौं। परीक्षाका सवालमा कुनै समस्या आउँदा लोकसेवाले जिम्मा लिन नसक्ने सुवेदी बताउँछन्। विश्वविद्यालयको सेवा आयोगमा लोकसेवाको सदस्य प्रतिनिधि हुने व्यवस्था छ, उनले भने, लोकसेवाको मान्यता, सिद्धान्त र प्रक्रियालाई अवलम्बन गरेर परीक्षा लिइनुपर्छ। विश्वविद्यालयले परीक्षामा लोकसेवाको प्रतिनिधित्व किन गराउन चाहेन भन्ने चैं थाहा नभएको सुवेदीको भनाइ छ। सरोकारवाला भने विश्वविद्यालयका पदाधिकारी र नेताका आफन्त, नातागोता तथा नजिककालाई जागिर लगाउनकै लागि लोकसेवा बिना नै परीक्षा लिएको हुनसक्ने बताउँछन्। विश्वविद्यालयका रजिष्ट्रार नीलमणि पोखरेलले कर्मचारी छनोटका लागि सेवा आयोगले परीक्षा लिइरहेको बताए। लोकसेवाको उपस्थिति र परामर्श बिना परीक्षाको कुनै पनि काम अघि बढ्दैन, उनले भने, परीक्षामा लोकसेवाको संलग्नता, स्वीकृति, समर्थनलगायत सबै आवश्यक हुन्छ। विश्वविद्यालय सेवा आयोगका सदस्य प्रा पशुपति मिश्र प्रश्नपत्र बनाउँदादेखि परीक्षाको सबै प्रक्रियामा लोकसेवाको संलग्नता रहेको दाबी गर्छन्। उपस्थित हुन नसक्ने भएकाले मौखिक समर्थनमा काम अघि बढाइएको उनको भनाइ छ। साउन १४ गतेसम्म व्यस्त भएकाले पछि अन्तरवार्तामा मात्रै उपस्थित हुने जानकारी लोकसेवाले गराएको मिश्र बताउँछन्। सेवा आयोगको प्रत्येक बैठकमा लोकसेवालाई निम्ता गरिएको छ। निर्णयहरू सुनाइएको छ। परीक्षामा उपस्थित हुन नसके पनि मौखिक सहमति छ, उनी भन्छन्, लोकसेवा उपस्थित हुन नसक्दा विश्वविद्यालयको ऐनअनुसार सेवा आयोगको बहुमतले निर्णय गर्न मिल्छ। लोकसेवाको अनुपस्थितिले ऐनअनुसार अप्ठेरो पर्दैन। परीक्षा रोकिँदैन। लोकसेवाका पुराना सहसचिव र प्रोफेसरलाई ल्याएर परीक्षा सञ्चालन गरिएको उनले बताए। लोकसेवाको मौखिक स्वीकृति अनुसार नै परीक्षा भइरहेको छ, मिश्रले भने, निम्ता पठाउँदा पनि किन आउनु भएन भन्ने चैं उहाँहरूलाई नै थाहा होला। उनले परीक्षा निष्पक्ष र पारदर्शी रूपमै भइरहेको बताए।"
शनिबार देशका यी स्थानमा वर्षा हुने,काठमाडौं : शनिबार देशभर सामान्यदेखि पूर्ण बदली रहनेछ। मौसम पूर्वानुमान महाशाखाका अनुसार सबै प्रदेशका केही स्थानहरूमा हल्कादेखि मध्यम वर्षाको सम्भावना रहेको छ। सुदूरपश्चिम प्रदेशका एकदुई स्थानहरूमा मेघगर्जनचट्याङसहित भारी वर्षाको समेत सम्भावना रहेको छ। शनिबार राति देशभर आंशिकदेखि सामान्य बदली रहनेछ। सबै प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ।
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसद्अन्तरको प्रतिनिधिसभा बैठक बस्दैछ। बैठक दिउँसो १ बजे नयाँ बानेश्वरस्थित संसद् भवनमा बस्नेछ। बैठकमा प्रतिनिधिसभाका सचिव पद्मप्रसाद पाण्डेले प्रतिनिधिसभामा उत्पति भएको विनियोजन विधेयक २०८० का सम्बन्धमा राष्ट्रिय सभाबाट प्राप्त सन्देशको जानकारी गराउने संभावित कार्यसूची रहेको छ। केही नेपाल ऐन संशोधन गर्न बनेको विधेयक २०८० लाई प्रस्तुत गर्न अनुमति माग्ने प्रस्तावमाथि सांसद ज्ञानबहादुर शाही , प्रेम सुवाल, सोबिता गौतम र सुमना श्रेष्ठबाट प्राप्त विरोधको सूचनाहरूलाई निर्णयार्थ प्रस्तुत गरिनेछ। यस्तै कानुन,न्याय तथा संसदीय मामिलामन्त्री धनराज गुरूङले केही नेपाल ऐन संशोधन गर्न बनेको विधेयक २०८० पेश गर्ने संभावित कार्यसूचीमा उल्लेख छ। शिक्षा विज्ञान तथा प्रविधि मन्त्री अशोक कुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक २०८० माथि विचार गरियोस् भन्ने प्रस्ताव प्रस्तुत गर्ने संभावित कार्यसूची छ।"
जयनगरकुर्था खण्डमा रेल आइतबारदेखि चल्ने,"कुर्थाबाट बिजलपुरासम्मको १७ किलोमिटर रेल्वे ट्रयाक निर्माण सम्पन्न भएर हस्तान्तरण भइसके पनि बिजलपुराबाट बर्दिबाससम्मको १८ किलोमिटर रेलमार्ग निर्माणमा जग्गा मुआब्जा विवाद बाधक बन्दा समस्या भएको छ। वीरगन्ज : भारतको जयनगरबाट महोत्तरीको बिजलपुरासम्म रेल सेवा सञ्चालन गर्ने तयारी भएको छ। जयनगरबाट धनुषाको कुर्थासम्म गत २०७८ चैत २० गतेदेखि सञ्चालन हुँदै आएको रेल सेवालाई यही असार ३१ गतेदेखि महोत्तरीको बिजलपुरासम्म सञ्चालन गर्न लागिएको छ। जयनगरबर्दिबास रेलमार्गअन्तर्गत धनुषाको कुर्थाबाट महोत्तरीको बिजलपुरासम्म १७ किलोमिटर ब्रोडगेज रेलमार्ग निर्माणकार्य सम्पन्न भएसँगै बिजलपुरासम्म रेल सञ्चालन हुने निश्चित भएको हो। निर्माणकार्य सम्पन्न भएको कुर्थाबाट बिजलपुरासम्मको रेल्वे ट्रयाक गत जेठ १८ गते भारतीय रेल्वे कम्पनी इरकन इन्टरनेसनल कम्पनी लिमिटेडका महाप्रबन्धक दीपक कुमारले नेपाल रेल्वे कम्पनी लिमिटेडका महाप्रबन्धक निरञ्जकुमार झालाई हस्तान्तरण गरेका थिए। 'ट्रयाक हस्तान्तरण गरिसकेको छ, अब जयनगरबाट कुर्था हुँदै बिजलपुरासम्म रेल सञ्चालन गर्न लागेका छौँ', महाप्रबन्धक झाले भने। भौतिक पूर्वाधार तथा यातायातमन्त्री प्रकाश ज्वालाले उक्त सेवाको उद्घाटन गर्ने कार्यक्रम छ। हाललाई कुर्थाबाट बिजलपुरासम्म दैनिक एकपटक सेवा प्रदान गरिने उनले बताए। कुर्थाबाट बिजलपुरासम्मको १७ किलोमिटर रेल्वे ट्रयाक निर्माण सम्पन्न भएर हस्तान्तरण भइसके पनि बिजलपुराबाट बर्दिबाससम्मको १८ किलोमिटर रेलमार्ग निर्माणमा जग्गा मुआब्जा विवाद बाधक बन्दा समस्या भएको छ। 'जग्गा मुआब्जालगायत कारण बिजलपुरा भङ्गहाबाट बर्दिबाससम्म रेलमार्ग निर्माणको काम प्रभावित भएको छ', नेपाल रेल्वे कम्पनीका इन्जिनियर रवीन्द्रकुमार साहले भने, 'कतिपय ठाउँमा सडक छ, तर नक्सामा छैन, तैपनि स्थानीयले मुआब्जा मागिरहेका छन्। यही कारणले बिजलपुराबाट बर्दिबाससम्म रेल्वे ट्रयाक निर्माणको काममा समस्या भएको छ।' मुआब्जाको समस्या समाधान भएपछि दुई वर्षभित्र ब्रोडगेज रेलमार्ग निर्माण सकेर बर्दिबाससम्म पनि रेल चल्ने साहले भने। रेल सञ्जाललाई नेपालमा विस्तार गर्नेबारे नेपाल सरकार र भारत सरकारबीच सन् २०१० मा द्विपक्षीय सम्झौता भएको थियो। सोहीअनुसार २०११ माघमा निर्माणको थालनी भएको थियो। ब्रोडगेज निर्माणको ठेक्का भारतीय ठेकेदार कम्पनी इरकन इन्टरनेसनल लिमिटेडले प्राप्त गरी कम्पनीको निगरानीमा धनुषा र महोत्तरीमा दुई निर्माण कम्पनीलाई ठेक्का दिएर काम अघि बढाइएको नेपाल रेल्वे कम्पनीले जनाएको छ। विसं २०७८ चैत १९ गते तत्कालीन प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीले संयुक्तरूपमा उद्घाटन गरेपछि चैत २० गतेदेखि जयनगरबाट कुर्थासम्म नियमित रेल सेवा सञ्चालन हुँदै आएको छ। जयनगरकुर्था ३५ किलोमिटर रेल्वे मार्गमा अहिले दैनिक दुईपटक आउने र दुईपटक जाने गरेको छ। यात्रुको चाप बढ्दै गएको नेपाल रेल्वे कम्पनीले जनाएको छ। नेपालमा रेल सञ्चालनका लागि भारतीय जनशक्ति र भारतमै इन्धन भर्नुपर्ने बाध्यताबाट मुक्त गरी नेपाली रेल सेवालाई आत्मनिर्भर बनाउन नेपाल रेल्वे कम्पनीले विभिन्न योजना अघि बढाएको महाप्रबन्धक झाले बताए। तत्काल स्थायी कर्मचारीको सङ्गठन संरचना निर्माण, वासिङ सेन्टर र फ्युल सेन्टर निर्माण तथा जयनगर कुर्था खण्डमा कार्गो रेल सेवा सञ्चालनको तयारी सुरु गरिएको महाप्रबन्धक झाले बताए। नेपाल रेल्वे कम्पनीको आफ्नो वासिङसेन्टर नहुँदा भारतमा रेलको वासिङ गराउनुपर्ने र अहिले रेलको वासिङ गराउन मात्र भारतीय कम्पनीलाई ठूलो मात्रा वार्षिक रकम खर्च गर्दै आएको छ। 'नियमित रेल सेवा सञ्चालन हुँदै आए पनि आफ्नो वासिङ सेन्टर र फ्युँल सेन्टर नहुँदा भारतमा रेलको वासिङ गराउनुपर्ने अवस्था छ', नेपाल रेल्वे कम्पनीका महाप्रबन्धक झाले भने, 'जसका कारण हामीले वासिङमा मात्र धेरै रकम खर्चिँदै आएका छौँ।' भारतमा फ्युँल भराउँदा २८ प्रतिशत कर तिर्नुपर्ने अवस्था छ, यसबाट हामी बर्सेनि ठूलो रकम खर्चिन बाध्य छौँ', उनको भनाइ छ। 'नेपाल रेल्वे कम्पनीले आफ्नो वासिङ सेन्टर, वर्कसप र फ्युँल सेन्टर स्थापना गर्न सकिए वार्षिक करिब रु १०१२ करोडभन्दा बढी रकम बचत हुनसक्छ', महाप्रबन्धक झाले भने, 'त्यसका लागि हामीले योजना बनाएर अघि बढेका छौँ, नेपालमै वासिङ सेन्टर र फ्युँल सेन्टर निर्माण गर्ने योजना तयार पारेका छौँ।' नेपाली रेल सञ्चालन गर्न नेपाली जनशक्ति नहुँदा अहिले भारतीय जनशक्तिबाट रेल सञ्चालन हुँदै आएको छ। 'हामीले तत्काल स्थायी प्रकृतिको कर्मचारी माग गरेका छौँ, आएपछि उहाँहरूलाई तालिम दिएर दक्ष बनाइने योजना अघि बढाएका छौँ', उनले भने, 'स्थायी कर्मचारीको सङ्गठन संरचना र दरबन्दीको सहमतिका लागि भौतिक पूर्वाधार तथा यातायात मन्त्रालयमार्फत नेपाल रेल्वे कम्पनीको फायल विगत दुई महिनादेखि अर्थ मन्त्रालयमा अड्किएको छ, जसका कारण काम अघि बढाउन समस्या भइरहेको छ ।' जयनगरकुर्था खण्डमा यात्रुवाहक रेल सेवासँगै कार्गो रेल सेवा सञ्चालन गर्ने तयारीमा जुटेको उनको भनाइ छ। रेल चल्न थालेसँगै जनकपुरसहित मधेस प्रदेशको पर्यटन, धार्मिक क्षेत्रको विकास र स्थानीय उत्पादनको निर्यात बढेको जनकपुरधाम उद्योग वाणिज्य सङ्घका उपाध्यक्ष अम्बु साहको भनाइ छ। जयनगर कुर्था खण्डमा रेल रोकेर यात्रु चढाउन र झार्नका लागि सात ठाउँमा स्टेशनहल्ट रहेका छन्। जयनगरबाट कुर्थासम्म कुर्था, परवाहा, बैदेही, महिनाथपुर, खजुरी, इनर्वा र जयनगर छन् भने अब विजयपुरासम्म थप दुई हल्ट र दुई स्टेशन थपिएका छन्। भारतको सरकारी कम्पनीमार्फत रेल सेट खरिद गरेर करिब तीन वर्षअघि नेपाल आइपुगे पनि विभिन्न समस्याका कारण सञ्चालन हुनसकेको थिएन। रासस"
क्याम्पस प्रमुखविरुद्ध बोल्दा परीक्षामा फेल,"विराटनगर : कक्षा कोठामा अपशब्द प्रयोग गर्ने क्याम्पसप्रमुख विरुद्ध आवाज उठाउँदा तीन जना विद्यार्थी प्रयोगात्मक परीक्षामा फेल भएका छन्। विराटनगरस्थित कोसी हेल्थ एन्ड साइन्स क्याम्पसको बीपीएच चौथो वर्षमा अध्ययनरत तीन जना विद्यार्थीलाई कलेज प्रशासनले नियोजित रूपमा प्रयोगात्मक परीक्षामा फेल (अनुत्तीर्ण) गराएको हो। पूर्वाञ्चल विश्वविद्यालयको बीपीएच सातौं सेमेस्टरको परीक्षामा रूपा न्यौपाने, मनीषा यादव र अन्नयिया भगत फेल भएका हुन्। कलेज प्रशासनको लापरबाही र नियतवश प्रयोगात्मक परीक्षामा अनुत्तीर्ण गराइएको उनीहरूले विराटनगरमा आयोजित एक पत्रकार सम्मेलनमा बताए। पूर्वाञ्चल विश्वविद्यालयले बीपीएच सातौं सेमेस्टरको परीक्षा २०७९ पुस २६ देखि २९ गतेसम्म लिएको थियो। जेठ १ गते प्रकाशित नतिजाअनुसार न्यौपाने र भगत दुई विषयको प्रयोगात्मक परीक्षामा अनुत्तीर्ण भएका थिए। सैद्धान्तिक परीक्षामा उनीहरू पास भएका छन्। क्याम्पसले विश्वविद्यालयबाट बाह्य परीक्षकको रूपमा आएका परीक्षकहरूले प्रयोगात्मक परीक्षा लिएको जनाएको छ। तर, अनुत्तीर्ण भएका विद्यार्थीले प्रयोगात्मक परीक्षा लिन आएका बाह्य परीक्षकसँग बुझ्दा कुनै पनि विद्यार्थीलाई फेल हुने गरी मूल्यांकन नगरेको विद्यार्थी न्यौपानेले बताइन्। प्रयोगात्मक परीक्षाको अंक क्याम्पसले दिने गरेको बाह्य परीक्षकले पनि भनेका छन्। कलेज प्रशासनले पनि आफ्नो गल्ती स्वीकार गरेको छ, विद्यार्थी न्यौपानेले भनिन्, हामी तीनजना विद्यार्थीलाई नियोजित रूपमा प्रयोगात्मक परीक्षामा कम अंक दिएर अनुत्तीर्ण गराएका हुन्। यता कलेजका प्रिन्सिपल सूर्यनारायण चौधरीले विद्यार्थीलाई अनुत्तीर्ण गराउन कलेजको कुनै हात नहुने बताए। पूर्वाञ्चल विश्वविद्यालयबाट बाह्य परीक्षकको रूपमा आएका परीक्षकहरूबाट प्रयोगात्मक परीक्षा लिने र ग्रेडिङ गरेर अंक दिने हो, प्रिन्सिपल चौधरीले भने, फेल र पास गराउनेमा हाम्रो कुनै हात नै हुँदैन। रूपाले उच्च अदालत विराटनगरमा महानगरपालिका१ मा रहेको कोसी हेल्थ एन्ड साइन्स क्याम्पस, क्याम्पसका प्रमुखसँगै पूर्वाञ्चल विश्वविद्यालयका परीक्षा शाखाको व्यवस्थापन कार्यालय विराटनगर, प्रयोगात्मक परीक्षाका लागि बाह्य परीक्षकका रूपमा आएका स्वास्थ्य निर्देशनालय धनकुटाका प्रमुख ज्ञानबहादुर बस्नेत, अर्का परीक्षक सन्तोष साहविरुद्ध उत्प्रेषणयुक्त मुद्दा दिएकी छिन्।"
नगरको दिवा खाजा खुवाउने ठेक्का मेयरका छोरा र भान्जालाई,"विरारटनगर : मोरङको रंगेली नगरपालिकाका मेयर दिलीप अग्रवाल (बगडिया)को निर्देशनमा सामुदायिक विद्यालयमा सञ्चालनमा रहेको दिवा खाजा कार्यक्रम उनका छोरा तथा भान्जाको नाममा रहेको नेपाल स्वास्थ्य फुड ईन्ड्रस्टिज प्रालीलाई दिइएको छ। ९० लाख बराबरको सामुदायिक विद्यालयमा दिवा खाजाको जिम्मा मेयर बगडियाको छोरा र भान्जाको कम्पनीलाई दिएको पाइएको हो । नगरपालिकाको २९ वटै सामुदायिक विद्यालयमा खुवाइने दिवा खाजामा एकाधिकार जनमाउँदै मेयर बगडियाले एक वर्षमा ९० लाख ८४ हजारको दिवा खाजाको जिम्मा छोरा एस अग्रवाल र भान्जा आन्नद अग्रवाललाई दिएका हुन्। मेयरले २९ वटै विद्यालयका व्यवस्थापन समितिको अध्यक्ष र प्रधानाध्यापकलाई फोन गरेर खाना खुवाउने जिम्मा छोरा र भान्जाको कम्पनीलाई दिन निर्देशन दिएको समाचार स्रोतले जनाएको छ । रंगेली नगरपालिकाको २९ वटै विद्यालयमा दिवा खाजा खुवाउने जिम्मा मेयरको छोरा र भान्जालाई मात्र दिनुले एकाधिकार कायम गरेर चरम भ्रष्टाचार भएको नेपाली कांग्रेस मोरङका सचिव मोदराज घिमिरेले बताए। यसै विषयमा मेयर बगडियालाई सम्पर्क गर्न खोज्दा मेयरको छोरा र आफन्तले उद्योग चलाउने नहुने कुन ऐनमा रहेको छ र भन्ने जवाफ दिए । छोराले गरिखान काम गर्नुलाई अपराध मान्न नहुने बताउँदै उनले भने, हामी खाजाको पैसा विद्यालयमा पठाउने काम गर्दै छौं ।' मेरो निर्देशनमा छोराले पाएको भनेर लागेको आरोप भने निराधार भएको उनले बताए । यस अघि पनि मेयरमाथि आफ्नै उद्योगको ईटा प्रयोग गर्न ठेकेदारलाई लगाउने र ज्वाईको कम्पनीको पाइप लगाउन दवाव दिने गरेको स्थानीयहरुले आरोप लगाउँदै आएका छन्। मेयरको आन्नद ईटा उद्योग सञ्चालनमा छ ।"
आज २१०औँ भानु जयन्ती : भानुभक्तको घरको भग्नावशेषमात्र बाँकी,"दमौली : मेरा इनार, न त सत्तल पाटी केही छन् जे चिज र धनहरू छन् घरभित्र नै छन् त्यस घाँसीले कसरी आज दियेछ अर्ति धिक्कार हो मकन बस्नु नराखी कीर्ति । (भानुभक्त आचार्य) तनहुँको भानु नगरपालिका४ चुँदीरम्घा शिखर कटेरीमा भानुभक्तको घर खण्डहर अवस्थामा छ । माटो र ढुङ्गाले बनेको घरको गाह्रो चारैतिर भत्केर भग्नावशेषमात्र बाँकी छ । घरभित्रै ठूलाठूला काँडासहितका बिरुवा हुर्केका छन् । भग्नावशेष हेर्दा घरको भित्ताजस्तो पनि देखिँदैन । नेपाली भाषाका आदिकवि भानुभक्त आचार्यको जन्मथलो चुँदीरम्घामा यही वर्ष घर पुनःनिर्माणको काम सुरु गर्ने तयारी गरिएको छ । भानु नगरपालिका४ चुँदीरम्घा शिखर कटेरीस्थित खण्डहर बनेको पुरानो घर भएको ठाउँमा नयाँ घर पुनःनिर्माणको तयारी गरिएको हो । भानुभक्त आचार्यको सम्मानमा स्थापना गरिएको आदिकवि भानुभक्त जन्मस्थल विकास समितिले आगामी आर्थिक वर्ष २०८०८१ भित्रै घर पुनःनिर्माणको काम सुरु हुने समितिका कार्यकारी निर्देशक शङ्कर रानाभाटले बताए। घर पुनःनिर्माणका लागि बजेटको स्रोत सुनिश्चित नभए पनि समितिकै आन्तरिक कोषबाट भए पनि काम सुरु गरिने रानाभाटको भनाइ छ । उनले भने, 'कङ्क्रिटको घर बनाउन नसकिए पनि ढुङ्गा माटोको भए पनि घर निर्माणका लागि काम सुरु हुन्छ, नगरपालिका, प्रदेश र सङ्घ सरकारलाई पनि घर निर्माणका लागि सहयोगको अपिल गर्छौँ ।' पश्चिमाञ्चल विकास मञ्चले भानुगृह निर्माणका लागि २०७३ चैत २२ गते शिलान्यास गरे पनि काम सुरु हुनसकेको छैन । अब समिति भने विकास मञ्चको भर नपर्ने रानाभाटको भनाइ छ । उनले भने, 'विकास मञ्चको भर पर्दा अपजसमात्रै भयो, अब हामी आफ्नै सक्रियतामा काम सुरु गर्छौँ ।' भानुभक्तको घर पुनःनिर्माणपछि यहाँ आन्तरिक तथा बाह्य पर्यटकको आगमन बढ्ने विश्वास गरिएको छ । रानाभाटले भने, 'आदिकवि भानुभक्तको नाममा देश तथा विदेशमा भव्य कार्यक्रम हुन्छ तर गृहजिल्लामै भानुभक्तलाई उपेक्षित गरियो कि भन्ने भान हामीलाई हुन्छ । घर पुनःनिर्माण गर्न सकिए यहाँ आन्तरिक तथा बाह्य पर्यटकको आगमन हुने विश्वास छ ।' पश्चिमाञ्चल विकास मञ्चले भानुगृह निर्माणका लागि स्वामित्व ग्रहण र पूर्वाधार अभावको मुख्य समस्या देखिएपछि काम सुरु गर्न नसकिएको जनाएको छ । भानुगृह निर्माण गर्ने ठाउँ सामुदायिक वनभित्र रहेकाले सुरक्षाको पनि समस्या देखिएको छ । विसं २०५७ मा भानु जन्मस्थल विकास समितिको सहयोगमा यादव खरेलले आदिकवि भानुभक्त चलचित्र निर्माण गर्नका लागि भानुभक्तको घर रु एक लाखमा पुनःनिर्माण गर्नुभएको थियो । जङ्गलबीचको खरको छानाको घरमा २०६१ जेठमा आगलागी हुँदा रु एक लाख २७ हजारको क्षति भएको थियो । भानु नगरपालिकाका प्रमुख आनन्दराज त्रिपाठीले राष्ट्रिय विभूतिको अलपत्र रहेको घर पुनःनिर्माणका लागि नगरपालिका प्रयासरत रहेको बताए। भानु जन्मस्थललाई भानुधामका रूपमा विकास गर्ने नगरपालिकाको योजना रहेको उनको भनाइ छ । भानुभक्त जन्मस्थल विकास समितिले गत वर्ष शिखर कटेरीमा पानी र बत्तीको व्यवस्था गरेको छ । शिखर कटेरीमा नै रामायण भवन निर्माण सम्पन्न भइसकेको छ । पर्यटन मन्त्रालयको रु तीन करोड लगानीमा रामायण भवन निर्माण गरिएको हो । रामायण भवनलाई आकर्षकरूपमा बनाइएको छ । भवनको बार्दली काठमा कुँदिएको कलात्मक छ । भानुभक्तको योगदानको कदर गर्दै चुँदीरम्घालाई साहित्यिक तीर्थस्थल बनाउने भनेर योजना बनाइए पनि कार्यान्वयन नभएकामा सरोकारवालाको गुनासो छ । गीतल प्रतिष्ठान नेपाल तथा नाटक मञ्चमा आबद्ध रोमाकान्त पोख्रेलले नेपाली भाषाको एकीकरण गर्ने भानुभक्तको सम्मान हुन नसक्नु दुःखद् भएको बताए। भानु जन्मस्थललाई सप्तधाममा विकास गरिने भानुभक्त जन्म्स्थल विकास समितिले आदिकविको जन्मस्थललाई प्रचारप्रसार गरी साहित्यिक पर्यटनका रूपमा देशविदेशमा परिचित गराउन विभिन्न संरचना निर्माण थालेको छ । तर पर्याप्त बजेट नहुँदा त्यसले मूर्तरुप पाउन सकिरहेको छैन । आन्तरिक तथा बाह्य पर्यटनका लागि आफ्नै स्वामित्वमा रहेको १४ रोपनी जग्गामा भानु स्मृति पार्क निर्माण भइरहेको विकास समितिका कार्यकारी निर्देशक रानाभाटको भनाइ छ । चुँदीरम्घालाई सप्तधामका रूपमा विकसित गर्नका लागि गुरुयोजना बनाउने तयारी थालिएको रानाभाट बताउँछन् । 'पर्यटकलाई आकर्षित गराउन चुँदीरम्घामा केही संरचना र विकासका काम गर्नुपर्नेछ, त्यसका लागि समितिसँग बजेट छैन', रानाभाटले भने, 'चुँदीरम्घाको विकासका लागि सङ्घ र प्रदेश सरकारसँग बजेट माग गरेका छौं ।' भानु जन्मस्थल क्षेत्रमा थप केही पूर्वाधार निर्माण गर्नका लागि गुरुयोजनाअनुसार रु तीन करोड बजेट लाग्ने देखिएको छ । आदिकवि भानुभक्त जन्मस्थल विकास समितिको कार्यालय, भानु संस्कृत मावि र भानु संस्कृत विद्यापीठमा कच्चीबाटो रहेकाले वर्षायाममा आवतजावत गर्न कठिनाइ भएकाले कालोपत्र, पक्की नालाका लागि बजेट आवश्यक रहेको रानाभाट बताउँछन्। दुई सय दशौँ भानु जयन्तीका अवसरमा आज चुँदीरम्घामा विविध कार्यक्रम हुँदैछ । समितिको आयोजनामा प्रभातफेरी, प्रवचन, पुरस्कार वितरणलगायतका कार्यक्रम आयोजना गरिएको छ । कार्यक्रममा गण्डकी प्रदेशका मुख्यमन्त्री सुरेन्द्रराज पाण्डको उपस्थिति रहने आयोजकले जनाएको छ । रासस"
सीमावर्ती नाकाबाट स्रोत नखुलेको २० लाखसहित एक जना पक्राउ,कुरेशी चढेको मोटरसाइकल जाँच गर्ने क्रममा रकम बरामद गरिएको हो। मोटरसाइकल चालक भारततर्फ भागेका थिए। रकमसहित कुरेशीलाई आवश्यक कारबाहीका लागि भन्सार कार्यालयको जिम्मा लगाइएको सीमा सुरक्षा गुल्म जमुनाहले जनाएको छ। नेपालगञ्ज : नेपालभारत सीमावर्ती नाका जमुनाहाबाट सशस्त्र प्रहरीले २० लाखसहित एक जनालाई पक्राउ गरेको छ। नेपालगन्ज उपमहानगरपालिका१५ जमुनाहस्थित शर्मा गल्लीबाट शुक्रबार साँझ स्रोत नखुलेको रु २० लाखसहित २० वर्षीय सोहेल कुरेशीलाई सशस्त्र प्रहरीले पक्राउ गरेको हो। सशस्त्र प्रहरी बल नेपाल नं ३० गण बाँकेका सूचना अधिकारी प्रहरी नायव उपरीक्षक लक्षमण थापाका अनुसार बाँकेको जयसपुरका कुरेशी मोटरसाइकल चढेर भारतबाट नेपालतर्फ आउँदै गर्दा रहकसहित पक्राउ परेका हुन्। कुरेशी चढेको मोटरसाइकल जाँच गर्ने क्रममा रकम बरामद गरिएको हो। मोटरसाइकल चालक भारततर्फ भागेका थिए। रकमसहित कुरेशीलाई आवश्यक कारबाहीका लागि भन्सार कार्यालयको जिम्मा लगाइएको सीमा सुरक्षा गुल्म जमुनाहले जनाएको छ। रासस
"सुनसरीमा चौकी डुबानमा, प्रहरी विस्थापित","विराटनगर : अविरल वर्षासँगैको बाढीका कारण सुनसरीको सिसुवाधरमपुर प्रहरी चौकी डुबानमा परेको छ। सुनसरी खोलामा आएको बाढी पसेर शुक्रबार बिहान चौकी डुबान हुँदा त्यहाँ कार्यरत प्रहरी विस्थापित भएका छन्। प्राकृतिक प्रकोप एवं विपद्का बेला सर्वसाधारणको उद्धारमा सक्रिय हुनुपर्ने प्रहरीले नै बाढीको मार खेप्नुपर्ने अवस्था आएको छ। भोक्राहानरसिंह गाउँपालिका८ मा रहेको सिसुवाधरमपुर चौकीमा असइ (सहायक निरीक्षक) रमेश परियारको नेतृत्वमा ६ जना प्रहरी परिचालित थिए। सुनसरी प्रहरीका प्रवक्ता डीएसपी राजकुमार राईले खोलामा आएको बाढी पसेर डुबान भएपछि प्रहरीले चौकी छाड्नु परेको जानकारी दिए। उनका अनुसार सुनसरी खोलाको बाढी पस्दा प्रहरी चौकीको कम्पाउण्डभित्र ४ फिटसम्म पानी जमेको छ। सबै प्रहरीले हातहतियार, सञ्चार सामग्री तथा बन्दोबस्तीका सामानसहित बिहान ५:५० बजेतिर चौकी छाडेका हुन्। चौकीबाट विस्थापित बनेका प्रहरी हरिनगरा गाउँपालिका५ स्थित सिसुवाधरमपुर आधारभूत विद्यालयमा गएर बसिरहेका छन्। डुबानका कारण चौकी छाड्दै प्रहरीले विद्यालयमा गएर बस्नु पर्ने अवस्था आएको डीएसपी राईले बताए। उनका अनुसार मानवीय क्षति भने भएको छैन। दर्जनौं स्थान डुबानमा मुसलधरे वर्षापछिको बाढीका कारण मोरङ र सुनसरीका दर्जनौं स्थान डुबानमा परेका छन्। शुक्रबार बिहान लगभग ३ बजेदेखि निरन्तर वर्षा भइरहँदा खोला तथा नदीहरुमा पानीको बहाव उच्च बनेको छ। बाढी एवं डुबानग्रस्त क्षेत्रमा उद्धारका लागि सुरक्षा सक्रियता बढाइएको छ। डुबान एवं कटानबाट क्षति हुने सम्भावित स्थानमा ठूलो संख्यामा नेपाल र सशस्त्र प्रहरी परिचालन गरिएको छ। मोरङ प्रहरी प्रमुख एसपी दीपक पोखरेलले ठाउँठाउँमा परिचालन गरिएका सुरक्षाकर्मीले सबैलाई सचेत रहन आग्रह गर्दै जोखिममा परेका सर्वसाधारणलाई सुरक्षित स्थानमा सार्न प्रयास गरिरहेको जानकारी दिए। सम्भावित क्षति रोक्न र कोही पीडित भएमा उद्धार गर्नका लागि जोखिमयुक्त क्षेत्रलाई निगरानीमा राखिएको पोखरेलको भनाइ छ। उनका अनुसार बाढी एवं डुबानको जोखिम बढी हुने स्थानमा उच्च सतर्कता अपनाउँदै सुरक्षा सक्रियता बढाइएको छ। खोलाहरुमा जल सतह बढेर खतराको तह आसपासमा पुगेसँगै तटीय क्षेत्रमा जोखिम बढेको एसपी पोखरेलले बताए। उनका अनुसार उचित निकास नभएका स्थानमा पानी जम्न थालेको छ। वर्षाका कारण पूर्वी तराईका कैयौं स्थान जलमग्न भएका छन्। कतिपय स्थानमा पानीले निकास नपाउँदा घरहरुमा बाढी पस्न थालेको छ। केही स्थानमा निकास तथा खोलाको बहाव थुनिने अवस्था उत्पन्न भएको छ। मोरङका बूढी, सिंघिया, लोहन्द्रा, बक्राहालगायतका दर्जनौं खोलामा बाढी आएको प्रहरीले जनाएको छ। बाढी आएका खोलाले ठाउँठाउँमा कटान सुरु गरेको जानकारी एसपी पोखरेलले दिए। उनका अनुसार डुबानका कारण पूर्वी र दक्षिणी क्षेत्र बढी प्रभावित बन्ने अवस्था आएको छ। डुबान, कटान र बाढीको जोखिम बढेका कारण सर्वसाधारणलाई सचेत हुन प्रहरी तथा स्थानीय प्रशासनले आग्रह गरेका छन्। सुनसरीका सहायक प्रमुख जिल्ला अधिकारी माधवप्रसाद ढुंंगानाले जिल्लाको दक्षिण, पश्चिम र उत्तरी क्षेत्रमा डुबानको समस्या निम्तिएको बताए। सप्तकोसी नदीमा बहाव बढ्दै गइरहेको जानकारी उनले दिए। मोरङको जहदा३ मा सिंघिया खोलाको बाढीले कटान गर्दा पुगेको क्षति। जिल्ला प्रशासन कार्यालय सुनसरीका प्रवक्तासमेत रहेका ढुंगानाका अनुसार सप्तकोसीले सुनसरीको वराहक्षेत्र, रामधुनीलगायतका स्थानमा कटान सुरु गरेको छ। सप्तकोसीले दायाँबायाँको १ सयदेखि १ सय ५० मिटरसम्म जमिन कटान गरिसकेको उनको भनाइ छ। खोला आसपासका क्षेत्रमा डुबान सुरु भएसँगै मानवबस्तीलाई सुरक्षित स्थानतर्फ सार्न प्रशासनले पहल गरिरहेको उनले बताए। ढुंगानाका अनुसार सुरसरी खोलाले अलि बढी क्षति गरिरहेको छ। खोलाले दायाँबायाँको क्षेत्रमा कटान तीव्र पारेको र वरपर डुबान हुन थालेको जानकारी उनले दिए। डुबानका कारण हालसम्म मानवीय क्षति भने भएको छैन। ढुंगानका अनुसार इटहरी नगरपालिकाको तरहरासहित अधिकांश क्षेत्र, झुम्का लगायतका स्थान डुबानको जोखिममा परेका छन्। बाढीले घर बगाएपछि ३ परिवार विस्थापित मोरङको जहदा गाउँपालिका३ स्थित भाथीगन्जमा बाढीले घर बगाएपछि ३ परिवार विस्थापित भएका छन्। सिंघिया खोलामा आएको बाढीले घरटहरा भत्काउँदा खोला किनारमा बसोबास गर्दै आएकाहरु विस्थापित भएका हुन्। सार्वजनिक जग्गामा घर बनाएर बसेका अर्जुन मुखिया, सुरज मुखिया र विष्णुदेव मुखियाको घर बाढीले बगाएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार उनीहरु बस्दै आएको घरटहरा खोलाको बाढीले भत्काएर बगाएको छ। विस्थापित भएकालाई सुरक्षित स्थानमा सारिएको दाहालले बताए। त्यस्तै, सिंघियाले कटान सुरु गर्दा खोला किनारमा बसोबास गर्दै आएका मञ्जय मुखिया र डब्बी मुखियाको घर जोखिममा परेको जानकारी उनले दिए। मञ्जय र डब्बीको परिवारसहित विस्थापित भएकाहरुलाई रामजानकी मन्दिरको सामुदायिक भवनमा राखिएको दाहालले बताए। जहदा३ मा बाढीग्रस्त क्षेत्रको अनुगमन गर्दै मोरङका सुरक्षा प्रमुखहरु। मोरङका प्रमुख जिल्ला अधिकारी वीरेन्द्रकुमार यादव, नेपाली सेनाका प्रमुख सेनानी अमृत थापामगर, जिल्ला प्रहरी प्रमुख एसपी दीपक पोखरेल, सशस्त्र प्रहरी प्रमुख एसपी तीर्थ थापालगायतले बाढीग्रस्त क्षेत्रको स्थलगत अनुगमन गरेका छन्। अनुगमनपछि सुरक्षा निकायका प्रमुखहरुले बाढीपीडित परिवारलाई सुरक्षित वासस्थान एवं राहतका लागि विभिन्न निकायसँग पहल तथा समन्वय गरिरहेका छन्।"
रौतहटमा घरमै सुतिरहेका युवाको हत्या,रौतहट : परिवारसँग सुतिरहेको अवस्थामा एक युवकको हत्या भएको छ। रौतहटको देवाहिगोनाहि नगरपालिका ६ कर्कचकर्मैया टोलका ३५ वर्षीय जगरनाथ साहको शुक्रबार राति हत्या भएको इलाका प्रहरी कार्यालय देवाहिगोनाहीका प्रहरी निरीक्षक गोविन्द साहले जानकारी दिए। उनका अनुसार मृतक साहको घाँटीमा घरेलु हतियार प्रहार गरी हत्या भएको पाइएको हो। मध्यराति परिवारसँग सुतिरहेको अवस्थामा हत्या भएको प्रहरी निरीक्षक साहले बताए। मोटरसाइकलमा आएका अज्ञात व्यक्तिले साहलाई बोलाएर अर्को कोठामा लगि हत्या गरेको प्राम्भिक अनुसन्धानबाट खुलेको प्रहरीको भनाइ छ । घटनाको अनुसन्धान भइरहेको इलाका प्रहरी कार्यालय देवाहीगोनाहीले जनाएको छ ।
"दासढुङ्गामा यात्रुबाहक बस दुर्घटना, १९ जना घाइते",चितवन : चितवनको दासढुंगामा यात्रुबाहक बस दुर्घटना हुँदा १९ जना घाइते भएका छन्। शुक्रबार बिहान सवा ५ बजे काँकडभिट्टाबाट काठमाडौंतर्फ गइरहेको बस दुर्घटना भएको हो। काँकडभिट्टाबाट काठमाडौं जाँदै गरेको बागमती प्रदेश०१००६ ख ५२३७ नम्बरको यात्रुबाहक बस आफैं अनियन्त्रित भइ सडकबाट करिब १० मिटर तल खसेर रुखमा अड्किएको जिल्ला प्रहरी कार्यालय चितवनका डिएसपी बिजय पण्डितले जानकारी दिए । उनका अनुसार बसमा चालकसहित लगभग ३२ जना सवार थिए। यीमध्ये घाइते भएका १९ जनालाई भरतपुर अस्पताल र पुरानो मेडिकल कलेजमा लगेर उपचार भइरहेको उनले बताए। घाइतेहरुको अवस्था सामान्य रहेको छ। घटनामा उद्दारको लागि चितवन प्रहरी प्रमुख एसपी रामेश्वर कार्कीसहित २५ जनाको उद्दार टोली पुगेका थिए।
मोटरसाइकल दुर्घटनामा चालकको मृत्यु,विराटनगर : मोरङको सुन्दरहरैँचा नगरपालिका१ डाँगी टोलमा बिहीबार राति मोटरसाइकल दुर्घटना चालकको मृत्यु भएको छ । भित्री सडकखण्ड हुँदै पश्चिमबाट पूर्वतर्फ जाँदै गरेको को १० प ९०१८ नम्बरको मोटरसाइकल राति १०ः३० बजेतिर दुर्घटनामा परेको हो । मोरङ ट्राफिक प्रमुख प्रहरी निरीक्षक सुनीलकुमार श्रेष्ठका अनुसार दुर्घटनामा चालक सुन्दरहरैँचा१ डाँगी टोलका अन्दाजी २४ वर्षीय नवीन चौधरीको मृत्यु भएको छ । मोटरसाइकल अनियन्त्रित भएर पैनीमा खसेको थियो । चौधरीलाई पैनीको पानीमा डुबिरहेको अवस्थामा मृत फेला पारिएको श्रेष्ठले बताए । प्रहरीको प्रारम्भिक अनुसन्धानबाट तीव्र गतिका कारण मोटरसाइकल दुर्घटना भएको पत्ता लागेको छ ।
मुसलधरे वर्षाले पूर्वी तराईमा डुबानको जोखिम,"विराटनगर : मुसलधरे वर्षासँगै पूर्वी तराईमा डुबानको जोखिम बढेको छ । खोला तथा नदीहरुमा पानीको बहाव उच्च बनेको छ । खोलाहरुमा जल सतह बढेर खतराको तह आसपासमा पुगेसँगै तटीय क्षेत्रमा जोखिम बढेको हो । उचित निकास नभएका स्थानमा पानी जम्न थालेको छ । शुक्रबार बिहान लगभग ३ बजेदेखि मोरङ, सुनसरी, झापालगायतका स्थानमा चट्याङ्सँगै मुसलधरे वर्षा भइरहेको छ । ४ घण्टादेखिको अविरल वर्षाका कारण जनजीवन प्रभावित बनेको छ । वर्षाका कारण कोसी प्रदेशको राजधानी विराटनगरलगायत पूर्वी तराईका कैयौं स्थान जलमग्न भएका छन् । कतिपय स्थानमा पानीले निकास नपाउँदा घरहरुमा बाढी पस्ने जोखिम बढेको छ । केही स्थानमा निकास थुनिने अवस्था उत्पन्न भएको छ । अविरल वर्षाका कारण सवारीसाधन पनि सञ्चालन हुन सकिरहेका छैनन् । मानिसलाई आवागमनमा असहज भइरहेको छ । सर्वसाधारण सास्ती भोग्न बाध्य भएका छन् । मोरङ प्रहरीका प्रवक्ता डीएसपी रन्जनकुमार दाहालका अनुसार मोरङका बूढी, सिंघिया, लोहन्द्रा, बक्राहालगायतका दर्जनौं खोलामा बाढी आएको छ । बहाव उच्च हुँदा खोलाले ठाउँठाउँमा कटान सुरु गरेको जानकारी उनले दिए । डुबान, कटान र बाढीको जोखिम बढेका कारण सर्वसाधारणलाई सचेत हुन प्रहरी तथा स्थानीय प्रशासनले आग्रह गरेको छ । बाढी एवं डुबानले पुर्याउन सक्ने सम्भावित क्षति रोक्न र कोही पीडित भएमा उद्धार गर्नका लागि जोखिमयुक्त क्षेत्रमा सुरक्षाकर्मी परिचालन गरिसकिएको मोरङ प्रहरी प्रमुख एसपी दीपक पोखरेलले बताए । उनका अनुसार बाढी एवं डुबानको जोखिम बढी हुने स्थानमा सुरक्षा सक्रियता बढाइएको हो । ठाउँठाउँमा परिचालित प्रहरीले सर्वसाधारणलाई सचेत रहन आग्रह गरिरहेका छन् । वर्षा हुँदा तराईका अधिकांश स्थान बर्सेनि डुबानको चपेटामा पर्ने गरेका छन् ।"
भारी वर्षाको सम्भावना : आवश्यक सतर्कता अपनाउन महाशाखाको अनुरोध,"काठमाडौं : हाल देशमा मनसुनी वायुको प्रभाव रहनुका साथै न्यूनचापीय रेखा पश्चिमतिर सरदर स्थानभन्दा दक्षिणतर्फ तथा पूर्वतिर सरदर स्थानभन्दा उत्तरतर्फ (नेपाल नजिक) अवस्थित रहेको छ । जल तथा मौसम विज्ञान विभाग मौसम पूर्वानुमान महाशाखाका अनुसार उक्त मौसमी प्रणालीको प्रभावले हाल देशभर आंशिकदेखि सामान्य बदली रहनुका साथै सबै प्रदेशका केही स्थानमा हल्कादेखि मध्यम वर्षा भइरहेको छ । कोशी र गण्डकी प्रदेशका एकदुई स्थानमा मेघगर्जन चट्याङसहित भारी वर्षा भइरहेको महाशाखाले जनाएको छ । मधेस प्रदेश र लुम्बिनी प्रदेशअन्तर्गत तराई क्षेत्रका थोरै स्थानमा हवाहुरीको सम्भावना रहेको छ । आज दिउँसो देशभर बदली रहनुका साथै सबै प्रदेशमा हल्कादेखि मध्यम वर्षाको सम्भावना रहनुका साथै कोशी र गण्डकी प्रदेशका केही स्थानमा भारी वर्षाकोसमेत सम्भावना रहेको मौसम पूर्वानुमान महाशाखाले जनाएको छ । यसैबीच महाशाखाले आगामी २४ घन्टाका लागि चेतावनी जारी गर्दै देशका कतिपय स्थानमा भारी वर्षा र तराई क्षेत्रमा हावाहुरीको सम्भावना रहेकाले आवश्यक सतर्कता अपनाउन अनुरोध गरेको छ । सडक तथा हवाई यातायात, स्वास्थ्य, कृषि, पर्यटनलगायत क्षेत्रका साथै दैनिक जनजीवनसमेत प्रभावित हुनसक्ने भन्दै सम्भावित जोखिम वा क्षतिबाट बच्न आवश्यक सतर्कता अपनाउन महाशाखाले अनुरोध गरेको छ ।"
रासायनिक मल कारखानाको सम्भाव्यता अध्ययन गर्न सम्झौता,"काठमाडौं : नेपालमा रासायनिक मल कारखाना स्थापना सम्बन्धमा विस्तृत सम्भाव्यता अध्ययन गर्न सम्झौता भएको छ। यसका लागि लगानी बोर्ड नेपाल र जर्मनको डीआईएजी इन्डस्ट्रिजबीच बिहीबार एक समझदारीपत्र (एमओयू) मा हस्ताक्षर भएको हो। उक्त समझदारीपत्रमा लगानी बोर्डका प्रमुख कार्यकारी अधिकृत सुशील भट्ट र जर्मन कम्पनीका तर्फबाट प्रबन्ध निर्देशक बेन्जामिन बेकरले हस्ताक्षर गरेका छन्। सार्वजनिक निजी साझेदारी तथा लगानी नियमावली, २०७७ को व्यवस्थाअनुसार सो उद्योगको प्रस्तावका आधारमा लगानी बोर्डको २०७८ चैत्र १७ मा सम्पन्न ५०औं बैठकले अध्ययन अनुमतिपत्र प्रदान गर्ने निर्णय गरेको थियो। साथै प्रस्तावकसँग गरिने समझदारीपत्रको मस्यौदा २०७९ चैत ३० मा सम्पन्न लगानी बोर्डको ५३औं बैठकबाट स्वीकृत गरेको थियो। समझदारीपत्रको प्रावधानबमोजिम प्रस्तावक डीआईएजी इन्डस्ट्रिजले अनुमतिपत्र प्राप्त गरेको २४ महिनाभित्र सम्भाव्यता अध्ययन प्रतिवेदन लगानी बोर्डको कार्यालय समक्ष पेस गर्नुपर्ने उल्लेख छ। प्रस्तावक डीआईएजी इन्डस्ट्रिजले प्राकृतिक ग्यास, इलेक्ट्रोलाइसिस कार्बन क्याप्चर भण्डारणको साथ अथवा हाइब्रिड (उल्लिखित दुवै) प्रविधिमध्ये एउटा उपयुक्त प्रविधि प्रयोग गरी वार्षिक ७ लाख टन रासायनिक मल (युरिया) उत्पादन गर्ने प्रस्ताव गरेको छ। रासायनिक मल उत्पादनका लागि अमेरिकी डलर ७ सय १४ मिलियन (नेपाली करिब ९३ अर्ब ५३ करोड ४९ लाख) लागत लाग्ने प्रारम्भिक अनुमान रहेको छ। साथै आगामी आर्थिक वर्ष २०८००८१ को बजेटमा लगानी बोर्डको सहजीकरणमा सार्वजनिकनिजी साझेदारीमा नेपालमा रासायनिक मल कारखाना स्थापनासम्बन्धी विस्तृत परियोजना प्रतिवेदन तयार गर्ने व्यवस्था उल्लेख रहेको छ। उक्त समझदारीपत्रमा हस्ताक्षर कार्यक्रमलाई सम्बोधन गर्दै लगानी बोर्डका प्रमुख कार्यकारी अधिकृतले विश्वसनीय अध्ययनले जोखिम न्यूनीकरणसहित परियोजनाको कार्यान्वयन र दिगो रूपमा सञ्चालन गर्ने मार्गचित्र प्रदान गर्ने भएकाले तोकिएको समयभित्र सम्भाव्यता जाँचसहितको प्रतिवेदन पेस गर्न प्रस्तावकलाई आग्रह गरे।"
पहिरोपीडित दुई वर्षदेखि त्रिपालमुनि,"विसं २०७९ असार २८ गते राति आएको पहिराले सिलिचोङ१ बेसिन्दाका नौ घर बगाउँदा ११ जना बेपत्ता भएका थिए । सरोकारवाला निकायले चासो नदेखाउँदा विस्थापित परिवारको बिचल्ली भएको छ । पहिराले घर बगाएका पीडितसित ओत लाग्ने ठाउँ छैन । सङ्खुवासभाको सिलिचोङ गाउँपालिका१ बेसिन्दाका पहिरोपीडित दुई वर्षदेखि त्रिपालमुनि बास बस्न बाध्य छन् । विस्थापित ९७ परिवार त्रिपालमुनि कष्टपूर्ण जीवन बिताउँदै आएका छन् । विसं २०७९ असार २८ गते राति आएको पहिराले सिलिचोङ१ बेसिन्दाका नौ घर बगाउँदा ११ जना बेपत्ता भएका थिए । सरोकारवाला निकायले चासो नदेखाउँदा विस्थापित परिवारको बिचल्ली भएको छ । पहिराले घर बगाएका पीडितसित ओत लाग्ने ठाउँ छैन । पहिराबाट विस्थापित परिवारमध्ये २५ परिवार चित्रे, १२ परिवार बखल्टुमटार र अन्य खाँदबारीमा अस्थायीरूपमा बसिरहेका गाउँपालिकाका अध्यक्ष भुपालराज मेवाहाङले जानकारी दिए। 'भवन निर्माणका लागि बजेटको अभाव छ', उनले भने। गाउँपालिकाले पहिरोपीडितको आवास निर्माणका लागि रु पाँच लाख ५० हजार उपलब्ध गराउने निर्णय गरेको छ । पहिरोपीडितका लागि सङ्घीय सरकारले ६० प्रतिशत, प्रदेश सरकारले ३० र स्थानीय सरकारले १० प्रतिशत बजेट उपलब्ध गराउने निर्णय भएको थियो । पानी पर्न थालेपछि उनीहरुलाई घर बगाउने चिन्ता रहन्छ । जोखिम भए पनि अन्यत्र जाने ठाउँ नभएपछि केही परिवार बेसिन्दामै बसिरहेका छन् । गाउँपालिका र जिल्ला विपद् व्यवस्थापन समितिले खाँदबारी नगरपालिका७ स्थित भैरेडाँडामा ५५ परिवारका लागि ६९ रोपनी जग्गा रु एक करोड ३० लाखमा खरिद गरिसकेको छ । तर भवन निर्माणको भने टुङ्गो लागेको छैन ।"
कञ्चनपुरमा बाघको आक्रमणबाट महिला घाइते,"डगौंरालगायत १०१२ महिलाको समूह च्याउ टिप्न गएको थियो । सोही क्रममा बाघले डगौंरामाथि आक्रमण गरेको हो । कञ्चनपुर : बाघको आक्रमणबाट कञ्चनपुरको बेलौरीमा एक महिला घाइते भएकी छिन् । बाघको आक्रमणमा परी बेलौरी नगरपालिका९ डाडाकुण्डाकी २५ वर्षीया बिन्दु डगौंरा घाइते भएकी हुन् । बिहीबार साँझ लालझाडी गाउँपालिका६ चान्देउस्थित शुक्लाफाँटा राष्ट्रिय निकुञ्जको छेउमा डगौंरालाई बाघले आक्रमण गरेको बेलौरी९ का वडाध्यक्ष किसन रानाले जानकारी दिए। उनको धनगढीस्थित नवजीवन अस्पतालमा उपचार भइरहेको छ । डगौंरालगायत १०१२ महिलाको समूह च्याउ टिप्न गएको थियो । सोही क्रममा बाघले डगौंरामाथि आक्रमण गरेको हो । 'सबैले होहल्ला गरेपछि बाघ भाग्दा डगौंराको ज्यान जोगियो', वडाध्यक्ष रानाले भने, 'आक्रमणबाट उनको आँखा र टाउकोमा चोट लागेको छ ।' यसअघि बाघको आक्रमणबाट बेलौरी नगरपालिकामै एक महिलाको ज्यान गएको थियो । रासस"
"बससँग ठोक्किएको ट्रक सप्तकोसीमा खस्यो, ३ जनाको उद्धार","विराटनगर : सुनसरी र सप्तरीको सिमानामा पर्ने कोसी ब्यारेजको पुलमा आज (शुक्रबार) बिहान ट्रक र बस ठोक्किएर दुर्घटना भएको छ। प्रहरीका अनुसार पश्चिमबाट पूर्वतर्फ आउँदै गरेको मे १ ख ३००७ नम्बरको ट्रक र पूर्वबाट पश्चिमतर्फ जाँदै गरेको मे १ ख १७६५ नम्बरको बस सुनसरीतर्फ कोसी ब्यारेजको पुलमा बिहान ७ः४० बजेतिर ठोक्किएर दुर्घटना भएको हो। यात्रु लिएर काँकडभिट्टाबाट सोलुखुम्बुतर्फ जाँदै गरेको बससँग ठोक्किएर ट्रक सप्तकोसी नदीमा खसेको छ। प्रहरीका अनुसार पुलबाट खसेको ट्रकलाई सप्तकोसीले बगाएको अनुमान गरिएको छ। पुलबाट नदीमा खसेपछि ट्रकलाई बगाएर केही तलसम्म पुर्याएको देखियो, घटनास्थलमा रहेका एक जना प्रहरीले भने, अहिले ट्रक देखिन छाडेको छ। उनका अनुसार ट्रकलाई बाढीसहितको पानीले छोपेको मात्रै हो कि नदीले बगाइसक्यो भन्ने यकिन हुन बाँकी छ। सुनसरी प्रहरीका प्रवक्ता डीएसपी राजकुमार राईका अनुसार ट्रक र बस ठोक्किएर दुर्घटना हुँदा कोसी ब्यारेजको १० नम्बर ढोकाको बार भत्किएको छ। बार भत्किएकै ठाउँबाट ट्रक नदीमा खसेको जानकारी उनले दिए। सप्तकोसीमा खसेको ट्रकमा सवार रहेका ३ जनाको सकुशल उद्धार गरिएको राईले बताए। ट्रक सप्तकोसीमा खस्नसाथ पुगेको प्रहरी टोलीले डोरी टाँगेर ट्रकमा सवार रहेकाहरुको उद्धार गरेको हो। उद्धार गरिएकामध्ये ट्रकका चालक २४ वर्षीय दिनेश खत्री सामान्य घाइते भएका छन्। उनलाई उपचारका लागि पठाइएको छ। अन्य २ जनाको अवस्था सामान्य रहेको डीएसपी राईले बताए। उनका अनुसार बसका सवार रहेकाहरु भने सकुशल छन्। दुर्घटनामा परेको बसलाई कोसी ब्यारेजको पुलबाट बाहिर निकालिएको छ। दुर्घटनामा परेर सामान्य क्षति पुगेको बसलाई नजिकै रहेको प्रहरी कार्यालयमा ल्याइएको छ। कोसी प्रदेशका प्रहरी प्रमुख डीआईजी राजेशनाथ बास्तोलाले नदीमा खसेको ट्रकको खोजीमा सक्रिय हुन प्रहरीलाई निर्देशन दिएका छन्। घटनास्थलमा नेपाल तथा सशस्त्र प्रहरी परिचालन गरिएको छ। संयुक्त टोलीले ट्रकको खोजी जारी राखेको डीआईजी बास्तोलाले बताए।"
"श्रमले दिन्छ स्वीकृति, अध्यागमन रोक्छ भटाभट","काठमाडौं : श्रम कार्यालयले वैदेशिक रोजगारीमा जान श्रम स्वीकृति दियो। तर, विदेश उड्न विमानस्थल पुग्दा अध्यागमनले फर्काइदियो। कुबेत हिँडेका १ सय ३८ नेपाली कामदार सरकारी निकायबीच समन्वय नहुँदा त्रिभुवन अन्तर्राष्ट्रिय विमानस्थलबाट फर्काइएका छन्। अध्यागमनका कर्मचारीले उनीहरूको कागजपत्रमा शंका गर्दै विदेश जान रोकेका हुन्। अध्यागमन कार्यालयका सूचना अधिकारी झंकनाथ ढकालका अनुसार मंगलबार बेलुकी ३७, बुधबार बेलुकी ८७ र बिहीबार बिहान १४ जनालाई कुबेत जान रोक लगाइएको हो। ती कामदारका श्रम गरिएको कागजपत्रमा शंका लागेपछि यात्रामा रोक लगाइएको ढकालले बताए। हामीले यसअघि छाडेका थियौं। तर, अहिले कागजपत्रमा शंका लागेपछि रोकेका हौ, उनले भने। श्रम गरेभन्दा फरक कागजपत्र फेला परेको उनले सुनाए। श्रम स्वीकृति लिएर आएको भए पनि त्यससम्बन्धी कागजपत्र देखाएर अन्यत्र बेचबिखन हुने शंका लागेको ढकालको भनाइ छ। त्रिभुवन अन्तर्राष्ट्रिय विमानस्थलस्थित अध्यागमन कार्यालय प्रमुख रामबन्धु सुवेदीले यात्रा गर्न लागेका नागरिकको कागजपत्रमा शंका लागेपछि अनुमति रोकिएको बताए। कुबेतस्थित नेपाली दूतावासले प्रदान गर्ने पत्रमा एउटै चलानी नम्बरमा फरकफरक नाम भएको, श्रम स्वीकृति र सम्झौतापत्रमा काम फरकफरक पाइएको छ, उनले अन्नपूर्ण पोस्ट्सँग भने। उनका अनुसार एउटा कागजपत्र बोकेको र झोलामा अर्कै भेटिएको हुँदा उनीहरू कुबेत पुगेर अलपत्र नपरून् भनी उडान अनुमति नदिइएको हो। कसैका घरेलु कामदारका भिसा त कसैका कागजपत्र फरक परेको उनको भनाइ छ। श्रम कार्यालयबाट श्रम स्वीकृत लिएर हिँडेका नागरिकलाई अध्यागमन कार्यालयले रोकेपछि गृह मन्त्रालयले चासो देखाएको सुवेदीले सुनाए। उनका अनुसार एउटा कार्यालयको काममा अर्कोले अवरोध गरेजस्तै देखिएपछि गृह मन्त्रालय र सम्बन्धित व्यवसायीले पनि चासो दिएका छन्। सुवेदीले यस विषयमा बिहीबार गृह मन्त्रालयमा संयुक्त बैठक बसेको जानकारी दिए। आफ्नो कार्यालयले नेपाली नागरिक विदेशमा अलपत्र पर्न नपरोस् भनी बैठकमा कुरा राखेको उनले सुनाए। सबैको चासो बनेको यो विषयमा अध्यागमनले लिखित जवाफ गृह मन्त्रालयलाई बुझाएपछि थप छानबिन प्रक्रिया अगाडि बढ्ने गरी बैठक सकिएको उनले बताए। श्रम कार्यालयले भने सम्पूर्ण प्रक्रिया पुयाएर मात्रै श्रम स्वीकृति दिइएको जनाएको छ। श्रम कार्यालय ताहाचल प्रमुख पार्वती अर्यालले भनिन्, हामीले मागपत्र, ग्यारेन्टी पत्र, भिसा, दूतावासको प्रमाणीकरणलगायत ऐन, निर्देशिकाअनुसार श्रम गरेका छौं। आफूहरूले श्रम गरेको नागरिक अध्यागमनले फिर्ता गरेको सञ्चार माध्यमबाट थाहा पाए पनि औपचारिक जानकारी भने नभएको उनले सुनाइन्। म्यानपावर व्यवसायीअन्तर्गत सबै प्रक्रिया पूरा भएको हुँदा विभागमा म्यानपावर व्यवसायीका सबै कागत भएको अर्यालको भनाइ छ। उनले कुनै म्यानपावर व्यवसायीले नक्कली कागजपत्र पेस गरेको भए उनीहरू नै जवाफदेही हुने भएकाले घटनाको प्रवृत्ति थाहा नपाई केही भन्न नसकिने बताइन्। श्रमका लागि आवश्यक कागजातमा कार्यालयले कुनै कसर बाँकी नराखेको उनको भनाइ छ। वैदेशिक रोजगार विभागले वैदेशिक रोजगारीमा हिँडेका नागरिक किन फिर्ता भए भन्ने औपचारिक जानकारी नभएको बताएको छ। विभागका सूचना अधिकारी गुरुदत्त सुवेदीले अध्यागमन कार्यालयले रोक लगाएको विषय यस विभागमा अनौपचारिक जानकारी नभए पनि यस विषयमा चासो राखेको बताए। नागरिकको गुनासो आउन थालेपछि हामीले पनि यो विषयमा चासो राखेका छौं, उनले भने। यस विषयमा अध्यागमनदेखि गृह मन्त्रालयसम्म चासो राखे पनि अहिलेसम्म औपचारिक जानकारी कतैबाट नआएको उनको भनाइ छ। विमानस्थलमा छुट्टै डेस्क राखेर निगरानी बढाएको मानव बेचबिखन अनुसन्धान ब्युरोले यस घटनामा ब्युरोको कुनै संलग्नता नभएको जनाएको छ। ब्युरोका सूचना अधिकारी कृष्णप्रसाद पंगेनीले भने यो हामीले गरेको होइन, अध्यागमनले गरेको हो। अध्यागमनले रोकेको विषयमा ब्युरोलाई जानकारी छैन। वैदेशिक रोजगारीमा जान लागेका नागरिक मानव बेचबिखनमा पर्न नपरोस् भनेर ब्युरोले वैदेशिक रोजगारीमा जानेलाई चेकजाँच गर्दै आएको छ। वैदेशिक रोजगार व्यवसायी संघले भने अध्यागमन कार्यालयको कदमप्रति विरोध गरेको छ। संघका अध्यक्ष राजेन्द्र भण्डारीले अध्यागमन कार्यालयले गलत नियतका साथ दुःख दिएको बताए। बिनाकारण अध्यागमनले दुःख दिएको भन्दै यदि म्यानपावर व्यवसायीले गलत गरेको भए प्रमाण जुटाएर जेल हाल्न चुनौती दिँदै अनावश्यक दुःख नदिन आग्रह गरेका छन्।"
"बैतडीमा हजुरबुवाको कुटाइबाट दुई वर्षीय नातीको मृत्यु, अर्का गम्भीर","बैतडी : बैतडीको पुर्चौडी नगरपालिका६ मुडेलीधारमा हजुरबुवाको कुटाइबाट दुई वर्षीय नातीको मृत्यु भएको छ भने अर्का ८ वर्षीय नाती भने गम्भीर घाइते भएका छन्। बिहीबार दिउँसो हेरचाहाका क्रममा ५० वर्षीय गणेश साउँदले दुई वर्षीय आफ्नै नाती रेसम साउँद र ८ वर्षीय रिजन साउँदलाई कुटेर गम्भीर घाइते बनाएका थिए गम्भीर घाइते भएका दुई वर्षीय रेसमको डडेल्धुरा अस्पतालमा उपचारको क्रममा मृत्यु् भएको हो । अर्का उनका दाजु ८ वर्षीय रिजनलाई थप उपचारका लागि धनगढी रेफर गरिएको जिल्ला प्रहरी कार्यालय बैतडीका सूचना अधिकारी,प्रहरी निरीक्षक लोकराज जोशीले जानकारी दिए । रिजनको धनगढीस्थित नवजीवन अस्पतालमा उपचार भइरहेको छ । हजुरबुवाको निर्घात कुटपिटबाट दिपक साउदका दुई वर्षीय छोरा रेसम र ८ वर्षीय रिजन गम्भीर घाइते भएका थिए । हेरचाहा गर्न हजुरबुवासँग छोडेर आमा र हजुरआमा घाँस काट्न गएको बेला साउदले नातीहरुलाई निर्घात कुटपीट गरेका थिए । आरोपित साउदको मानसिक अवस्था ठिक नभएको बुझिएको छ । कुटपीट गर्ने बाजे गणेश साउदलाई पक्राउ गरी इलाका प्रहरी कार्यालय पाटनमा राखेर अनुसन्धान भइरहेको प्रहरीले जनाएको छ ।"
