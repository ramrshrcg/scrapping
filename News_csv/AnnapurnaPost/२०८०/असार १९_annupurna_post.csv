शीर्षक,विवरण
"उल्फाको जमिन, बैंकको बरबादी","सरकारी जग्गा कब्जा गर्न सरकारी किर्ते र जालसाजीको यो मुद्दामा सरकारको परीक्षा चलिरहेको छ। परीक्षा यसकारण कि यसका पत्रपत्र उधिनिएका छन्। यसअघि एउटा सरकारले यो मुद्दालाई स्थगन गराएको थियो। ललिता निवासको सरकारी जमिनलाई व्यक्तिको नाममा फिर्ता लिएर भएको अपराधका थप पत्रपत्र खुल्दैछन्। जसै मुख्य आरोपित भाटभटेनी डिपार्टमेन्ट सञ्चालक मीनबहादुर गुरुङलगायत पक्राउ परे, यो प्रकरणका थप गुह्य खुलेका छन्। एक त सरकारी जमिन व्यक्तिको नाममा ल्याएर बिक्री गर्ने कार्य आफैंमा ठूलो अपराध थियो। त्यसमाथि त्यही जग्गा धितो राखी बैंक ठगीसमेत भएको छ। नक्कली स्वामित्व कायम गरेको जमिन धितो राखी बैंकबाट ऋण लिनु ठगी नै हो। यसमा वित्तीय अपराध हुने नहुने अनुसन्धानकर्मीहरूको जिम्मा र जान्ने कुरा हो। बैंक ठगीको विषयमाथिको अनुसन्धान र मुद्दा यो मामिलामा थप जोडिनुपर्ने विषय पक्कै हो। हडपिएको जमिन धितो राखेर दुई अर्बभन्दा बेसी र एकै व्यक्तिले ६३ करोड रुपैयाँसम्म ऋण लिनु ठगी र अपराधको पराकाष्ठा नै हो। सरकारी जग्गा कब्जा गर्न सरकारी किर्ते र जालसाजीको यो मुद्दामा सरकारको परीक्षा चलिरहेको छ। परीक्षा यसकारण कि यसका पत्रपत्र उधिनिएका छन्। यसअघि एउटा सरकारले यो मुद्दालाई स्थगन गराएको थियो। राजनीतिक र न्यायिक नेतृत्वका व्यक्तिहरूसमेत संलग्न भेटिएको यो मुद्दा त्यसै ढिसमिस पारियो भने ठूलालाई चैन र सानालाई ऐनकै नेपाली लोकोक्ति फेरि व्यवहारमा प्रकटमात्रै हुँदैन, मुलुकमा कानुनी राज नरहेको पनि प्रस्ट हुन्छ। तसर्थ यो मुद्दामा खुट्टा कमाउने छुट सरकारलाई छैन। न्यायपालिकाबाट पनि यसअघि पटकपटक व्यक्तिकै पक्षमा फैसला भएका थिए। यसबाट सरकारी जालसाजी गर्ने गिरोहको ताकत शक्तिशाली र राज्य निरीह रहेको प्रस्ट हुन्छ। २०२१ सालमा क्षतिपूर्ति र मुआब्जा दिएर राज्यले अधिग्रहण गरेको जग्गालाई राजनीतिक अतिक्रमणको जामा पहिर्याउन सुरुमा त राजनीतिक नेतृत्वकै कमजोरी देखिन्छ। त्यसमाथि यो मुद्दामा सरोकारवाला र संलग्न तत्कालीन मन्त्रीसमेत तानिँदा प्रधानमन्त्रीको तहलाई पानीमाथिको ओभानो बनाइएको छ। त्यसमा शक्तिशालीलाई कानुन नलाग्ने नजिर बसाल्ने प्रपञ्च देखिन्छ। यस्ता भ्रष्टाचारका मुद्दा हेर्नेदेखि राज्य सञ्चालनको प्रमुख कार्यभार लिएका हुँदै न्यायपालिकाका न्यायमूर्तिहरूकै कमजोरी उदांगो भएको मुद्दामा दूधको दूध र पानीको पानी बनाउने मौका सरकारले चुकाउनु हुँदैन र न्यायपालिकाले पनि।"
ललिता निवास प्रकरण : कस्को पालामा के भयो ?,"काठमाडौं : अहिलेको चर्चित विषय हो ललिता निवासको जग्गा प्रकरण। यो विषय पुरानै भए पनि घटनाको फाइल पुनः खोलिएपछि चर्चामा छ। भूमाफियाको कब्जामा जग्गा परेर घटना बाहिरिएको पनि लामै समय भयो। तर, यो प्रकरणको फाइल थन्किँदै खोल्दै गर्दा समयसमयमा यसले चर्चा पाइरहेको छ। अहिले पनि यो घटनामा संलग्न केहीलाई पक्राउ गरेपछि यसभित्रका नयाँनयाँ कुरा बाहिरिरहेका छन्। प्रजातन्त्र पुनःस्थापनादेखि नै भूमाफियाको आँखामा परेको यो जग्गा गणतन्त्रकालसम्म पनि जोगिएन। विभिन्न शासन व्यवस्था परिवर्तन भए, तर कुनै शासकले यसलाई प्राथमिकतामा राखेर जोगाउन खोजेनन्। पछिल्लो समयमा प्रहरी केन्द्रीय अनुसन्धान ब्युरो (सीआईबी)ले जग्गा हिनामिनामा १२ जना पक्राउ गरेको छ। पक्राउ परेका तीनतीन जनासहित १७ जनाले स्टे अडर पाएका थिए। असार १२ मा भाटभटेनी सुपर मार्केटका सञ्चालक मीनबहादुर गुरुङ, तत्कालीन मालपोत कार्यालय भक्तपुर शाखा अधिकृत एवं पूर्वनिर्वाचन आयुक्त सुधीरकुमार शाह (जो राणापरिवारका नातेदार पनि हुन्) मालपोत कार्यालय डिल्लीबजारका तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली र खरिदार गोपाल कार्की तथा भूमिसुधार मन्त्रालयका तत्कालीन उपसचिव हुपेन्द्रमणि केसी, भूमिसुधार तथा व्यवस्थापन विभागका शाखा अधिकृत धर्मप्रसाद गौतमलाई सीआईबीले पक्राउ गरेको थियो। असार १७ गते शिवजी भट्टराई, धमानकुमार कार्की र बाबुराज महर्जन पक्राउ परेका छन्। सीआईबीका अनुसार महर्जन नक्कली मोही हुन् भने भट्टराई काठमाडौं महानगरपालिका४ का तत्कालीन वडासचिव र कार्की नापी कार्यालय डिल्लीबजारका नापी सर्वेक्षक हुन्। यसरी पछिल्लो समय विभिन्न व्यक्ति यो प्रकरणमा तानिएपछि पुनः यसको चर्चा छ, बहस छ। यो जग्गा प्रकरण पुनः ब्युँतिएपछि कुन शासकको पाला के भएको थियो ? भन्ने चासोको विषय पनि बनेको छ। पञ्चायत, बहुदल हुँदै गणतन्त्र आउँदासम्मको पृष्ठभूमिका शासकले ललिता निवासको जग्गाको दोहन गर्ने क्रम बढ्दै गएको यसका घटनाक्रमले देखाउँछ। ललिता निवासको दोहन सबैभन्दा बढी बहुदल र गणतन्त्रमा नै भएको भेटिन्छ। राजा महेन्द्रले सरकारी प्रयोजनका लागि अधिग्रहण गरेको ललिता निवासको जग्गा यहाँसम्म आइपुग्दा पटकपटक अतिक्रमण भएको छ। तत्कालीन प्रधानमन्त्री केपी शर्मा ओलीको पालामा ललिता निवासको जग्गा अतिक्रमणको विषयमा अनुसन्धान थालिएपछि उच्च तहमा हलचल सुरु भएको थियो। ओली प्रधानमन्त्री भएको बेला नै तत्कालीन गृहसचिव प्रेमकुमार राईको सक्रियतामा पूर्वसचिव शारदाप्रसाद त्रितालको संयोजकत्वमा सरकारी, सार्वजनिक, गुठी र सरकारद्वारा अधिग्रहरण तथा जफत गरिएको जग्गाको हिनामिनासम्बन्धी छानबिन समिति बनाइयो। समितिको प्रतिवेदनपछि अख्तियार दुरुपयोग अनुसन्धान आयोग र प्रहरी केन्द्रीय अनुसन्धान ब्युरो (सीआईबी)लाई अनुसन्धानका लागि जिम्मा दिइयो। अख्तियारले गहिरो अनुसन्धान गरेर मुद्दा त हाल्यो तर, अघि बढेन। १९८६ सालदेखि ८९ सालसम्म प्रधानमन्त्री बनेका श्री ३ भीमशमशेरले किनेको र पछि यो जग्गा उनका शाखासन्तानमा हस्तान्तरण हुँदै आएको हो। बालुवाटारको २९९ रोपनी ९ आना जग्गा र त्यहाँ निर्मित दरबार नै ललिता निवास भनेर चर्चित छ। मालपोतको अभिलेखअनुसार उक्त जग्गा भीमशमशेरले १९८८ सालमा खरिद गरेका हुन्। राणा प्रधानमन्त्री भीमशमशेरका नाममा १९८८ साल माघ २५ गते २ सय ८७ रोपनी पाँच आना जग्गा लालमोहर लागेको थियो। पछि हालसाबिक गर्दा २९९ रोपनी ९ आना देखियो। ललिता निवास भीमशमशेरले छोरा हिरण्यशमशेरलाई अंश दिए। पछि हिरण्यशमशेरबाट उनका छोरा सुवर्णशमशेरमा हस्तान्तरण भयो। सुवर्णशमशेरले २०१७ असार २९ गते श्रीमती श्वेतप्रभाका नाममा ५८ रोपनी तथा तीन छोरा कनक, काञ्चन र रुक्मशमशेरलाई ५७ रोपनीका दरले हालैको बकसपत्र गरिदिए। बाँकी ६१ रोपनी ११ आना जग्गा आफ्नै नाममा राखे। यसबाहेक केही जग्गा बाटोमा गयो। सरकारले २०१८ सालमा जग्गा प्राप्ति ऐन जारी गर्दै मुआब्जा दिएर ललिता निवाससहित ६ वटा दरबार अधिग्रहण गरेको थियो। त्यसमा ललिता निवासको २ सय ८४ रोपनी १४ आना परेको थियो। १४ रोपनी ११ आना सुवर्णशमशेर र उनका परिवारका नाममा कायम भएको थियो। पूर्वसचिव शारदाप्रसाद त्रितालको संयोजकत्वमा गठित ललिता निवास जग्गा छानबिन समितिका अनुसार ललिता निवाससहित हरिहर भवन ललितपुर, सीता भवन नक्साल, लक्ष्मी निवास महाराजगन्ज, बबरमहल कुरियागाउँ, महावीर भवन नक्साल जग्गा प्राप्ति ऐन जारी गर्दै सरकारले अधिग्रहण गरेको हो। ललिता निवासको जग्गामा प्रधानमन्त्री निवास, सभामुख निवास, प्रधानन्यायाधीश निवास र राष्ट्र बैंक कार्यालय स्थापना गरियो। ६० रोपनी जग्गा राष्ट्र बैंकलाई दिइयो। बाँकी २ सय १२ रोपनी जग्गा समरजंग कम्पनीका नाममा दर्ता गरियो। २ सय १२ रोपनी जग्गामध्ये १४३ रोपनी जग्गा चार चरणमा गरेर अतिक्रमण भएको सीआईबीको अनुसन्धानले देखाएको छ। सीआईबीले ४ सय बढीलाई प्रतिवादी बनाएको छ। राजा महेन्द्रको शासनकालमा २०१५ सालको निर्वाचनमा नेपाली कांग्रेसले दुईतिहाइ मत ल्याएर सरकार बनायो। त्यसै समय कांग्रेस नेता थिए सुर्वणशमशेर जबरा। त्यो सरकारलाई २०१७ साल पुस १ गते तत्कालीन राजा महेन्द्रले अपदस्थ गरे। आफ्नो हातमा शासन सत्ता लिए। यही बेला सुवर्णशमशेरलगायतका नेताहरूको सर्वस्व हरण गरियो। त्यही बेला सुवर्णशमशेरले पाएको १४ रोपनी ११ आना पनि हरण भएको थियो। २०१८ सालमा जग्गा प्राप्ति ऐन जारी गर्दै मुआब्जा दिएर ललिता निवाससहित २०२१ साल मंसिर १७ मा ६ वटा दरबार अधिग्रहण गरिएको थियो। ६ दरबार चर्चेको जग्गामा जग्गाधनी तथा मोहीहरूले मुआब्जा पाएको शारदाप्रसाद त्रितालको प्रतिवेदनमा उल्लेख छ। २०२२२३ सालमा उनीहरूले पाउने क्षतिपूर्ति र मुआब्जा सबै पनि वितरण भइसकेको थियो। मुआब्जापाएपछि सुर्वणशमशेरका हकदारहरूले त्यो बेला कहीँ कतै उजुरी गरेको वा अदालत गएको पनि देखिँदैन। तत्कालीन राष्ट्रिय पञ्चायतका सभापति एवं त्यो घटनाका जिउँदा इतिहास नवराज सुवेदीले सरकारी मूल्यभन्दा बढी क्षतिपूर्ति दिएर कानुनबमोजिम अधिग्रहण गरेको यी दरबारहरू सरकारी भएको बताएका छन्। राजा वीरेन्द्रको शासनकालमा राजा वीरेन्द्रको पालामा १२ रोपनी ७ आना २ पैसा ललिता निवासको जग्गा कनकशकशेर लगायतलाई बसोबास गर्न लिएको देखिन्छ। अधिग्रहणपछि राजा वीरेन्द्रको हुकुम प्रमाणीकरण र त्यो बेलाको सरकारको २०३६ साल जेठ २७ को निर्णयअनुसार सुवर्णशमशेरका छोरा तत्कालीन शाही नेपाली सेनाका मेजर कर्णेल कनकशमशेरले ललिता निवासको क्याप्पमा रहेको गोठ, तबेलासहित ८ रोपनीमा बसोबास गर्न पाउँ भनी निवेदन दिएपछि त्यो जग्गा दिने निर्णय भएको देखिन्छ। कनकशमशेरलाई सरकारले खरिद गरेकै मूल्य तिर्ने गरिएको थियो। त्यही बेला पविता देवीलाई १ रोपनी, दामोदर उपाध्ययलाई १ रोपनी तथा कुमार बस्नेतलाई २ रोपनी ७ आना २ पैसा जग्गा लिएको देखिन्छ। त्योे बाहेकको जग्गा भने नेपाल राष्ट्र बैठक र प्रधानमन्त्री, प्रधानन्यायाधीश क्वाटर तथा बाँकी जग्गा समग्र कम्पनीको जिम्मा राखिएको थियो। गुठी संस्थानबाट २०४२ वैशाख १८ मा केही जग्गा गुठीको जनाउने निर्णय गरेको र मालपोत कार्यालयले २०४२ असार १६ मा जग्गा धनी श्रेष्ता पुर्जा गुठी जनाई निर्णय गरेको देखिएको छ। कृष्णप्रसाद भट्टराईको पालामा २०४६ सालको आन्दोलनपछि २०४७ सालमा कृष्णप्रसाद भट्टराईको नेतृत्वमा अन्तरिम सरकार बन्यो। त्यो सरकारले राजनीतिक कारणले हरण भएका जग्गा फिर्ता दिने भन्ने तीनवटा निर्णय गरेको थियो। बहुदल आएपछि २०४७ सालमा कृष्णप्रसाद भट्टराईको नेतृत्वको अन्तरिम सरकारले राजनीतिक कारणले हरण भएका जग्गा फिर्ता दिने निर्णय गर्यो। त्यो गर्नुको कारण पनि थियो। पञ्चायतमा कतिपय राजनीतिक व्यक्तिको सर्वस्व हरण भएको थियो। त्यही भएर २०४७ जेठ १४ मन्त्रिपरिषद्ले २०१७ सालपछि प्रजातन्त्रको पुनस्र्थापनाका लागि भएको संघर्षहरूमा संलग्न भएको कारणबाट विभिन्न व्यक्तिको हरण भएको सम्पत्तिको विषयमा गृह मन्त्रालयले गर्दै आएको छानबिनको प्रक्रियालाई अझै सशक्त बनाउने र सोही सिलसिलामा रोक्का रहेको विभिन्न व्यक्तिको सम्पत्ति फुकुवा गर्ने निर्णय गर्यो। २०४७ साउन ८ मा २०१७ सालपछि प्रजातन्त्रको पुनस्र्थापनाका लागि भएका संघर्षमा संलग्न रहेका कारणबाट विभिन्न व्यक्तिहरूको हरण भएको सम्पत्तिको विषयमा गृह मन्त्रालयले छानबिन गर्ने गरी मन्त्रिपरिषद्को निर्णय भइसकेकोमा त्यसरी छानबिनबाट फिर्ता दिनुपर्ने देखिएकोे सम्पत्ति फिर्ता दिने, भन्ने निर्णय भयो। २०४७ भदौ ३ मा जफत भएको सम्पत्ति फिर्ता दिने निर्णयको क्रममा जग्गाको हकमा प्रचलित कानुनले दिएको हदसम्म मात्रै फिर्ता दिने गरी निर्णय भएको थियो। सम्बन्धित व्यक्तिको नाममा तराईमा २८ बिघा, पहाडमा ९६ रोपनी र उपत्यका ५८ रोपनीभन्दा बढी जग्गा भएको देखिएमा व्यवस्था लागू हुने पनि निर्णय गरिएको देखिन्छ। हदबन्दी लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुने हुनाले राख्न पाउने हदसम्म राख्न दिने र हदभन्दा बढी जग्गाको मुआब्जा दिने निर्णय अन्तिरम सरकारले गरेको देखिन्छ। २०४७ सालको निर्णय स्पष्ट नभएको त्रिताल प्रतिवेदन र अख्तियारको अनुसन्धानले उल्लेख गरेको छ। यी निर्णय कार्यान्वयन गर्दा जफत गरिएको जग्गा र अधिग्रहण गरिएको जग्गा कति हो यकिन गर्नुपर्ने, क्षेत्रफल स्पष्ट गर्नुपर्ने, अधिग्रहणमा परेको जग्गाको मुआब्जा एवं क्षतिपूर्ति प्राप्त गरे नगरेको बुझ्नुपर्ने, हदबन्दीभित्र पर्ने वा नपर्ने सुनिश्चित गर्नुपर्ने र क्षतिपूर्ति नपाएको अवस्था देखिएमा पुनः विभाग, मन्त्रालयमार्फत निर्णय गर्ने निकाय समक्ष प्रतिवेदन पेस गर्नुपर्ने थियो। प्रतिवेदनअनुसाार अगाडि बढाउनुपर्ने यी कुनै प्रक्रिया पुर्याएको नदेखिएको त्रिताल प्रतिवेदनमा र अख्तियारको अनुसन्धानमा देखिन्छ। मुआब्जा पाए नपाएको सम्बन्धमा २०४७ सालमा तत्कालीन सरकारले निर्णय गर्दासमेत ध्यान दिएको देखिँदैन। केवल राजनीतिक कारणले जफत गरिएको भन्नेमा मात्र ध्यान दिइ कानुनबमोजिम अधिग्रहण भई सरकारको नाममा आएको जग्गासमेत जफत गरिएको भन्ने नाम कुनै कानुनी व्यवस्थाका आधारमा नभई भावनामा बगी राजनीतिक निर्णय गरेको देखियो, प्रतिवेदनमा भनिएको छ। कृष्णप्रसाद भट्टराई सरकारको निर्णय कानुनी नभई सैद्धान्तिक भएको देखिन्छ। भट्टराई सरकारको सैद्धान्तिक निर्णयको अपव्याख्या गर्दै राणा परिवार र मालपोतका कर्मचारीको मिलोमतोमा २०४९ सालमा ११२ रोपनी ४ आना १ पैसा जग्गा व्यक्तिको नाम दर्ता गरिएको थियो। यो बेला आमनिर्वाचन भएर गिरिजाप्रसाद कोइराला प्रधानमन्त्री भएका थिए। यो विषयमा तत्कालीन सरकार जानकार थियो कि थिएन वा कर्मचारीले आफू खुसी त्यति धेरै जग्गा व्यक्तिको नाममा गराए भन्ने विषयमा कतै अध्ययनमा देखिएको छैन। २०४९ साल मै १०२४ र १०२५ नम्बरको मिसिल नै गायब गरियो। सुवर्णशमशेरको हकवाला भन्दै शैलजा राणा, हेमनशमशेर, कटकशमशेर, सुनिती राणा, हेमाद्रीशमशेरलगायतले राज्यले अधिग्रहण गरिसकेको जग्गा फिर्ता गराए। यही मौकामा मालपोत र भूमिसुधारका कर्मचारीले राणाका नाम फिर्ता आएको जग्गा आफ्ना परिवारका सदस्य र नजिकका नातेदारको नामसमेत घुसबापत लिए। २२ रोपनी जग्गा कर्मचारीले आफ्ना परिवारका सदस्य र नजिकका नातेदारको नाम घुसबवापत दिएको देखिएको छ। ललिता निवासको सबैभन्दा धेरै जग्गा त्यहिबेला दोहन गरियो। राजा ज्ञानेन्द्रको शासनमा २०६२ सालमा छुट दर्ता भन्दै १२ आना २ पैसा राणा परिवारको नाममा फिर्ता गरिएको थियो। ललिता निवास क्याम्पभित्रको सरकारले अधिग्रहण गरेको कित्ता नम्बर १६ को ८ रोपनी १२ आना २ पैसामध्ये ८ रोपनी जग्गा २०३६ सालमा नै कनशमशेरलाई बिक्री गरिएको थियो। बाँकी रहेको १२ अना २ पैसा नेपाल सरकारको कै नाम कायम थियो। त्यो जग्गा आफ्नो नाममा कायम गरी पाउँ भनी राणापरिवारकी कनकशमशेरकी पत्नी सुनिती राणाको नाम छुट गर्दा गरिएको थियो। सुनितीको मृत्यु भइसकेको छ। माधवकुमार नेपाल प्रधानमन्त्री हुँदा माधवकुमार नेपाल प्रधानमन्त्री भएको समयमा प्रधानमन्त्री निवास नै व्यक्तिको नाम दर्ता, नक्कली मोही खडा र क्षेत्राधिकार मिचिएको विभिन्न प्रतिवेदनले देखाउँछ। अहिले पनि यो घटनासँग जोडिएर उनको नाम पटकपटक आइरहेको छ। नेपाल प्रधानमन्त्री हुँदा ०६६ चैत २९ गते ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। सरकारअन्तर्गतको समरजंग कम्पनीका नाममा मोही जनिएको ललिता निवासको जम्मा क्षेत्रफल यकिन गरी सोमा मोही भाग कट्टा गरी बाँकी रहने क्षेत्रफल एवं साविक बाटो तथा राजकुलो यकिन गरी १४ रोपनी १० आना ३ पैसा २५ दाममा प्रधानमन्त्री, प्रधानन्यायाधीश लगायतका विशिष्ट व्यक्तिको निवास विस्तार गर्ने निर्णय गरिएको थियो। सरकारका नाममा रहेको जग्गामा मोहियानी हक प्राप्त हुने कानुनी आधार नरहँदानरहँदै ड्राइभर भाइचालगायत ५८ जना नक्कली मोही खडा गराई सरकारी जग्गा व्यक्तिको नाममा कायम गरिएको थियो। बाटो र राजकुलोसमेत गरी २५ रोपनी ७ आना जग्गा व्यक्तिको नाम कायम गर्ने काम त्यो बेला भएको थियो। तत्कालीन भौतिक योजना तथा निर्माण मन्त्रालयले पेस गरेको प्रस्तावबमोजिम मन्त्रिपरिषद्ले ०६६ चैत २९ मा गरेको निर्णयमा विशिष्ट व्यक्तिको निवास विस्तार गर्ने क्रममा मोहीको हिस्सामा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने निर्णय भएको थियो। उक्त निर्णय कार्यान्वयन गर्नेगराउने क्रममा भौतिक योजनाले पेस गरेको प्रस्तावमा नेपालकै पालामा ०६७ वैशाख ३१ मा अर्को निर्णय भएको देखिन्छ। मन्त्रालय र अन्तर्गतका कार्यालयबाट टिप्पणी उठाएर सोहीबमोजिम प्रस्ताव तयार गरी मन्त्रिपरिषद्मा पेस भएको र प्रस्तावबमोजिम नै नेपालकै पालामा ०६७ साउन २८ गते निर्णय भई नापी र मालपोत कार्यालय डिल्लीबजारले मोही कायम गरेको थियो। तत्कालीन भूमिसुधार मन्त्रालयले गर्नुपर्ने काम भौतिक योजनाले गरेको छानबिनले देखाएको थियो। त्यो बेला भौतिक योजनामन्त्री थिए, विजयकुमार गच्छदार। भौतिक सचिव थिए दीपकुमार बस्न्यात। बस्न्यातपछि अख्तियारको प्रमुख आयुक्तसम्म भए। नेपालको पालामा भएका तीनवटै निर्णय भएका प्रस्ताव ऐन, कानुन प्रतिकूल हुने गरी आफ्नो पद र कार्यालयको क्षेत्राधिकार नाघी गैरकानुनी रूपमा गरेको भेटिन्छ। त्यस समय ड्राइभर भाइचा भन्ने मोही जनाइएको थियो तर भूमिसुधार कार्यालयको विवरणमा उल्लेख गरिएका ड्राइभर भाइचा नै भेटिएन। बाटो र राजकुलोमा पर्ने जग्गा तथा विशिष्ट व्यक्तिको निवास पर्ने जग्गामा समेत विभिन्न व्यक्तिलाई मोही भनी उल्लेख गरेको देखिएको छ। विशिष्ट व्यक्तिको गुरुयोजनाबाट निर्देशित नभई ललिता निवासको नेपाल सरकारको नाम कायम भएको जग्गामा मोहियानी हक प्राप्त हुने कानुनी आधार नै नरहेको देखिन्छ। सार्वजनिक जग्गामा मोहियानी हक प्राप्त नहुने प्रचलित कानुनी प्रावधानलाई छल्नका लागि घुमाउरो बाटोबाट अनाधिकृत व्यक्तिलाई सरकारी जग्गामा स्वामित्व स्थापित गराउने निहित स्वार्थ देखिएको छ। विशिष्ट व्यक्तिको निवास विस्तार गर्ने नाममा सरकारी जग्गामा मोहीको अस्तित्व स्वीकार गरी ड्राइभर भाइचा जस्ता कृत्रिम मोही खडा गरिएको छ। यो सबै प्रपञ्च सरकारी, सार्वजनिक जग्गा व्यक्तिको नाममा गराउने दूषित मनसायबाट अभिप्रेरित भएको देखिन्छ। भूमिसुधार मन्त्रालयले गर्नुपर्ने काम भौतिक योजना मन्त्रालयले गरेर आफ्नो क्षेत्राधिकारसमेत नाघी प्रस्ताव तयारी गरी मन्त्रिपरिषद्मा पेस गरेर स्वीकृति प्रदान गरिएको अख्तियारको आरोपपत्र र पूर्वसचिव शारदाप्रसाद त्रिताल नेतृत्वको छानबिन समितिको प्रतिवेदनमा उल्लेख छ। मन्त्रिपरिषद्बाट भएका ती निर्णयलाई औचित्यपूर्ण हो भन्न सक्ने अवस्था तथ्य र प्रमाणले नदेखिएको उल्लेख छ। यो बेला भौतिक योजना राज्यमन्त्री थिए सञ्जयकुमार साह र सहसचिव नारायण गोपाल मलेगो (सचिव पनि भए)लाई अख्तियारले मुद्दा हालेको थिएन। उनीहरूको विषयमा सीआईबीले भने अनुसन्धान गरिरहेको स्रोतले बताएको छ। बाबुराम भट्टराईको पालामा भट्टराई प्रधानमन्त्री हुँदा २०६९ असोज १८ गते पशुपति टिकिन्छा गुठीका नाममा जग्गा कायम गर्ने निर्णय भएको थियो। ३ रोपनी १२ आनामा कतै अस्तित्वमा नदेखिएको टिकिन्छा गुठी कायम गरी अनधिकृत रूपमा मोही कायम गर्ने निर्णय डा भट्टराईको पालामा भएको देखिन्छ। यो जग्गा गुठीको कायम गरी मोही सिर्जना गरेर व्यक्तिको नाम गरियो। ३ रोपनी १२ आना भनिएको यो जग्गा ४ रोपनी १४ आना भएको सीआईबीले जनाएको छ। यो बेला मुख्य सचिव थिए, लीलामणि पौडेल। पौडेललाई अख्तियारले बयान पनि लिएको थियो। तर, पछि मुद्दा भने हालेन। गुठी संस्थाका तीन प्रशासकसहितलाई अख्तियारले मुद्दा हालिसकेको छ। तत्कालीन प्रधानमन्त्री भट्टराई र मुख्यसचिव पौडेललाई भने हालिएको छैन। ३३ रोपनीभन्दा बढी जग्गा सरकारको नामको लगत कट्टा गरी सरकारी अभिलेख प्रमाणमा उक्त क्षेत्रमा कतै अस्तित्वमा नदेखिएको पशुपति टिकिन्छामा सहमति प्रदान गरिएको थियो। भूमिसुधार तथा व्यवस्था मन्त्रालयबाट गुठी संस्थानको यो मागभन्दा फरक हुने गरी विशिष्ट व्यक्तिको निवास विस्तारको क्रममा गुठी कायम गर्न प्रस्ताव गरिएको मध्येको ३ रोपनी गुठी कायम गर्नु बदनियत देखिन्छ। २०५८ सालमा नै गुठी हो भनी २१ कित्ता जग्गामा मोही कायम गर्न निवेदन परेको थियो। केपी शर्मा ओलीको पालामा केपी शर्मा ओली प्रधानमन्त्री भएपछि त्रितालको संयोजकत्वमा ललिता निवास क्याम्पको जग्गा छानबिन समिति बनाइयो। त्यो समितिको प्रतिवेदनका आधारमा सरकारले भ्रष्टाचारमा अख्तियार तथा ठगी र किर्तेमा सीआईबीलाई अनुसन्धानको जिम्मा दियो। अख्तियारले लामो समय लगाएर विस्तृत अनुसन्धान गर्यो। अनुसन्धानपछि अख्तियारले पूर्वउपप्रधानमन्त्री गच्छदारसहित १ सय ७५ जनाविरुद्ध विशेष अदालतमा मुद्दा चलाएको थियो। तीमध्ये १ सय १० जनालाई भ्रष्टाचार मुद्दा चलाइएको हो। थप ६५ जनालाई भने जग्गा जफत गर्न प्रतिवादी बनाइएको अख्तियारको अभियोगपत्रमा उल्लेख छ। कुल २० अर्बको बिगोदाबी गरिएको मुद्दामा तीन पूर्वमन्त्री, तीन पूर्वसचिव छन्। यो मुद्दा विशेष अदालतमा विचराधीन छ। सीआईबीले भने समयमा प्रतिवेदन बुझाएन। आफैंले अनुसन्धान अगाडि बढाएको ललिता निवास प्रकरणमा आफ्नै सहकर्मीहरूसमेत संलग्न भएको पाइएपछि ओली सरकार पनि विवादको घेरामा पर्यो। यो प्रकरणमा संलग्न भनिएका पूर्वप्रधानमन्त्री माधवकुमार नेपाल त्यो बेला एमालेमा नै थिए। अख्यितारले गहिरो अनुसन्धान गरेर मुद्दा हाल्यो। पूर्वप्रधानमन्त्री नेपाल र डा बाबुराम भट्टराई यो प्रकरणमा संलग्नता रहेको अख्तियारले पुष्टि पनि गर्यो तर मुद्दा हाल्न भने सकेन। ललिता निवास क्याम्पभित्रको सरकारी जग्गा सम्बन्धमा विभिन्न मन्त्रालय र कार्यालयबाट विभिन्न मितिमा भएका गैरकानुनी कार्यलाई वैधानिकता दिलाउने र सरकारी जग्गामा अनधिकृत व्यक्तिका हक र स्वामित्व स्थापित गराउने गरी सम्बन्धित मन्त्रालयको प्रस्तावअनुरूप मन्त्रिपरिषद्बाट ०६६१२२९, ०६७०१३१, ०६७०४२८ र ०६९०६१८ मा भएका निर्णय मन्त्रिपरिषद्बाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र पर्ने नदेखिएको हुँदा तत्कालीन प्रधानमन्त्रीद्वय नेपाल र डा भट्टराईको हकमा बयान भए पनि निजहरूको हकमा केही गरिरहनुपरेन भनी आयोगबाट निर्णय भएको व्यहोरा अनुरोध छ, अख्तियारले भनेको छ। शेरबहादुर देउवाको पालामा शेरबहादुर देउवा प्रधानमन्त्री भएको बेला यो प्रकरण अगाडि बढ्न नै पाएन। यही प्रकरणमा सीआईवीले ३ वर्ष लगाएर गरेको अनुसन्धान गर्यो र प्रतिवेदन २०७८ पुस २२ गते सरकारी वकिल कार्यालयमा बुझाएको थियो। उक्त अनुसन्धान पूरा नभएको र विभिन्न विषयमा पुन अनुसन्धान गर्ने भन्दै १७ बुँदे निर्देशनसहित सरकारी वकिल कार्यालयले पुस २६ प्रतिवेदन सीआईबीमै फिर्ता पठाएको थियो। देउवा सरकार बनेको केही दिनमा मुख्य अभियुक्त भनिएका नेपाली कांग्रेसका नेता विजयकुमार गच्छदार १० लाख धरौटीमा छुटेका थिए। अख्तियारले गच्छदारसँग ९ करोड ६५ लाख बिगो दाबी गरे पनि अदालतले उनलाई १० लाख धरौटीमा छोडेको थियो।"
दलदलमा दल,"राजनीति सत्तामुखी होइन, परिवर्तनमुखी बन्नुपर्छ भन्ने सत्य दलहरूले बिर्संदा नागरिकमा विस्फोट हुन थाल्यो। राजनीतिक दल प्रजातान्त्रिक प्रणालीका मुख्य तथा अभिन्न अंग हुन्। यसका अनेकन परिभाषामध्ये निर्वाचनमा भाग लिने र जित हात पार्ने अभिप्राय राखेर गठन भएको वैचारिक शक्ति भन्नेसमेत एक हो। यस आधारमा हेर्दा चुनावमा भाग नलिने तर निर्वाचन आयोगमा दर्तामात्र भएका शक्तिहरूको हैसियत के हुने भन्ने प्रश्न उठ्न सक्छ। निर्वाचन आयोगमा झन्डै १३० दल दर्ता छन्। तीमध्ये लगभग सबैले कुनै न कुनै तहको निर्वाचनमा थोरबहुत स्थानमा प्रतिस्पर्धा गरेका होलान्। यद्यपि संसद्को निर्वाचनमा भाग लिने दलहरूमाथि मात्र चासो र सार्वजनिक सरोकार व्यक्त बढी हुने गर्छ। अहिले अधिकांश स्थापित दल पतनोन्मुख स्थितिमा देखिन्छन्। राजनीतिक शक्ति र सफलताका लागि हिजोका स्थापित मान्यता धर्मराउँदै छन्। आफूलाई देशको सबैभन्दा ठूलो र आमजनताले रुचाएको मुख्य पार्टी भनेर प्रचारप्रसार गर्ने सबै दलको स्थिति खस्कँदै छ। संसद्मा भएका पहिलो, दोस्रो र तेस्रो कुनै पनि दलको एकजना समेत प्रत्याशी उपनिर्वाचनमा विजयी गराउन सकेनन्। नयाँ दल तथा नयाँ पात्रहरूको चामत्कारिक उदयले अब एक बहाव नै सिर्जना गर्ने देखिन्छ। हिजोसम्म जेल बसेको, यातना भोगेको, आन्दोलनको नेतृत्व गरेको, विद्रोह उठाएको कुरा सबल नेतृत्व बन्न वाञ्छनीय योग्यता मानिन्थ्यो। हामीले क्रान्ति गर्यौं, राणाशासन ढलायौं, प्रजातन्त्र ल्यायौं, गणतन्त्र स्थापित गर्यौं भन्ने दलहरूको दाबा निकै प्रभावकारी बन्थे। यी आन्दोलनमध्ये धेरै अथवा कुनै पनि आन्दोलनलाई नदेखेको, नभोगेको अथवा नजानेको पुस्ताको मतदाता संख्या अधिक भइसक्यो। अहिलेका अधिकांश मतदातामा ती आन्दोलनको कुनै भोगाइ र प्रभाव छैन। अर्को निर्वाचनमा त गणतन्त्रको आन्दोलन पनि नदेखेको अथवा नबुझेको मतदाता नै झन्डै २५ लाख हाराहारीमा हुनेछन्। अब तत्काल नागरिकमाझ को कति लोकप्रिय छ, आफ्नो पेसा र क्षेत्रमा कति काबिल छ भन्ने कुरा महत्त्वपूर्ण हुन्छ। आआफू संलग्न क्षेत्रमा सक्षम मानिएको र अब्बल ठहरिएको निपुण मानिस राजनीतिमा आउन् भन्ने आशा गर्छ। उनीहरूले कम्तीमा राज्यको ढुकुटीलाई आफ्नो जीवन निर्वाहका लागि दुरुपयोग गर्नु पर्दैन भन्ने मान्यता राख्छ। उनीहरू जुन क्षेत्रमा दक्ष र विज्ञ छन् उक्त क्षेत्रमा सघन प्रगति र पुनर्निर्माण गर्न सक्छन् भन्ने विश्वास बोक्छ। आममतदाताको मनोविज्ञानमा नयाँ सोच विकसित छ। हामीकहाँ जुलुस लगाएकै र ढुंगा हानेकै कुरालाई राजनीतिक सक्रियताको मानक मान्ने भुलभुलैया बस्यो। अनि राजनीतिक अभ्यासमा रहेकै कारण सर्वज्ञान सम्पन्न हुने, नेतृत्वहरूले सबै थोक जान्ने, कसैसँग सरसल्लाह लिनुसमेत नपर्ने विचलन सुरु भयो। राजनीतिक अभ्यास युवाले गर्नुपर्छ, त्यो विज्ञता र दक्षताबाट निर्देशित रहनुपर्छ। राजनीति सत्तामुखी होइन, परिवर्तनमुखी बन्नुपर्छ भन्ने सत्य दलहरूले बिर्संदा नागरिकको निराशा बिस्तारै विस्फोट हुन थाल्यो। आधारवर्गको हितलाई शिरोपर गर्नुपर्ने अभिभारालाई नकार्दा दलहरूको अस्तित्व र अवस्थामाथि प्रश्नको आधार बन्न थाल्यो। बारम्बार परिक्षित, असफल र अनुपयोगी अनुहारहरूप्रति नागरिकमा उष्ण वितृष्णाभाव प्रस्फुटन हुन थालेको भान हुँदैछ। अहिलेको राजनीति रिभोलुसनरी (क्रान्तिकारी) होइन, रिफर्मेटिभ (सुधारात्मक) अभ्यास र प्रयोगबाट मात्र सही बाटोमा हिँड्छ। अनुहार, दलीय अनुबन्धन, नेतृत्वको भजनकीर्तन अनि देवत्करणमा रमाउने र सत्तोसरापको बहाबमा बहनेहरूको अस्तित्व डगमगाउँदै छ। नागरिक सेवामा दत्तचित्त रहँदै नागरिक पहिलो प्राथमिकता (सिटिजन फस्ट)को अवधारणालाई अवलम्बन गर्नेहरूमात्र अनुमोदित हुने राजनीतिक चरित्र निर्माण हँुदैछ। निर्वाचनमा टिकटचाहिँ दलले दिने हो तर मत नागरिकबाट लिनुपर्छ। अब दलले आआफूलाई बचाइराख्ने हो भने योग्य, दक्ष, युवा, योग्य व्यक्तिहरूलाई निर्वाचनमा प्रस्तुत गर्नुपर्छ। संगठन, सदस्यता, समिति, दलको प्रमुख नेता भनेरमात्र अब मत आउँदैन। सबै दल गरेर जम्माजम्मी २५ देखि ३० लाखको संख्यामा संगठित सदस्यहरू होलान्। १ करोड ८० लाख मतदातामा बाँकी १ करोड ५० लाख दलविहीन विशुद्घ मतदातामात्र हुन्। सबै दलका कार्यकर्ता अथवा संगठित सदस्यताको सम्पूर्ण योगभन्दा मतदातामात्रको अनुपात पाँच सय प्रतिशत बढी छ। उनीहरू संगठन जान्दैनन्, सदस्यता चिन्दैनन्, उम्मेदवार मन परेनपरे पनि मत दिनुपर्छ भन्ने दलीय ह्विपमा बाँधिदैनन्। दलको माथिल्लो तहको मान्छे उम्मेदवार भएपछि मरिमेटेर विजयी बनाउनुपर्छ भन्ने सम्झँदैनन्। त्यस्तो उम्मेदवार पुराना अथवा नयाँ जुनसुकै दलबाट पनि हुन सक्छ। २१औं शताब्दी मास बेस्ड राजनीतिको समय हो। राजनीतिक बहाव निर्माणमा सञ्चारको प्रभाव अधिक रहन्छ। अमेरिकाका पूर्वराष्ट्रपति बाराक ओबामाले आफ्नो पुस्तक एडासिटी अफ होपमा यसलाई राम्ररी विश्लेषण गरेका छन्। खाली एकोहोरो रटान र आत्मरति भजाएर मात्र हुँदैन। पुराना दलहरूलाई पछिल्ला निर्वाचनहरूले गतिलो सन्देश छाडेको छ। अब दलहरू सच्चिनु पर्छ। अहिलेका शीर्ष नेतृत्वले अभिभावकीय भूमिकामात्र निर्वाह गर्नुपर्छ। सक्रिय राजनीतिमा सक्षम र युवा पुस्तालाई अगाडि सार्नुपर्छ। अहिले रहेका लगभग सबै ठूला भनिएका दलका शीर्ष नेता राजनीतिक जीवनको अन्तिम उत्तराद्र्धमा छन्। संसद् तथा पार्टीको अध्यक्षता दुवैका हिसाबले उनीहरूको यो कार्यकाल अन्तिम इनिङसमेत हो। धेरैले त स्वयं घोषणा पनि गरेका छन्। विगतकै जस्तो नेतृत्व कौशल र यथास्थितिलाई अवलम्बन गरे। अब उनीहरूको अन्त्यसँगै उनीहरूको दलको पनि अन्त्य हुने जोखिम बढ्दो छ। आआफू जाँदाजाँदै पार्टीलाई पुनर्जीवन दिन सकारात्मक र रचनात्मक अभ्यास गर्नुपर्छ। जसरी भए पनि सरकारको अवधारणाबाट मुक्त भएर सुधार तथा सुदृढीकरणमा अर्जुनदृष्टि राख्नुपर्छ। दल तथा नेतृत्वले यसको सन्देश विचरण गर्नुपर्छ। आआफूलाई विनिर्माण गर्न विराट प्रयास लगाउनु पर्छ। दलहरू नबदलिए नागरिकले मत बदल्ने अठोट गरेको स्पष्ट देखिँदैछ। नेतृत्वले उदार हँुदै आआफू र दललाई व्यापक रूपान्तरणमा लैजानुपर्छ। त्यहाँ युवा र भिजन भएका नयाँ पुस्ताले सशक्त र सकारात्मक हस्तक्षेप गर्नुपर्छ। योग्य, दक्ष, युवा, विज्ञ, प्राविधिक तथा पेसागत अनुभवले खारिएका मानिसलाई राजनीतिमा आकर्षित गर्नुपर्छ, प्राथमिकताका साथ स्वागत गर्नुपर्छ। सक्षम मानिसको समूहलाई नै आकर्षित गर्दै सबल परिमाण दिनुपर्छ। सिद्धान्त र नारा होइन, सत्यता र नागरिकमैत्री पारा प्रदर्शन गर्नुपर्छ। दलहरूमाथिको विश्वासमा गएको पहिरोलाई रोक्ने एउटै अचुक उपाय भनेको मेरिटोक्रेसीको अवलम्बन मात्रै हो।"
ललिता निवासको जग्गा हिनामिना प्रकरण : पुरानो प्रतिवेदन डिसमिस,"नयाँ अनुसन्धान सुरु भएसँगै पुरानो अनुसन्धान स्वतः ढिसमिस भएको छ। काठमाडौं : बालुवाटारस्थित ललिता निवासको सरकारी जग्गा हिनामिना प्रकरणमा सोमबारसम्म ९ जना पक्राउ परेका छन्। नेपाल प्रहरीको केन्द्रीय अनुसन्धान ब्युरो सीआईबीले यस प्रकरणमा नयाँ शिराबाट अनुसन्धान सुरु गरेको छ। नयाँ अनुसन्धान सुरु भएसँगै पुरानो अनुसन्धान स्वतः ढिसमिस भएको छ। सीआईबीका एसएसपी दिनेश आर्चायका अनुसार यही प्रकरणमा सीआईबीले ३ वर्ष लगाएर गरेको अनुसन्धान प्रतिवेदन २०७८ पुस २२ गते सरकारी वकिल कार्यालयमा बुझाएको थियो। उक्त अनुसन्धान पूरा नभएको र विभिन्न विषयमा पुनः अनुसन्धान गर्ने भन्दै १७ बुँदे निर्देशनसहित सरकारी वकिल कार्यालयले पुस २६ प्रतिवेदन सीआईबीमै फिर्ता पठाएको थियो। एसएसपी आर्चाय भन्छन्, अहिलेको अनुसन्धान नयाँ शिराबाट सुरु भएको छ। आरोपीहरू पक्राउ गर्ने, उनीहरूको बयान लिने र यसप्रकरणमा संलग्न व्यक्तिलाई कानुनी दायरामा ल्याउनेलगायतका कार्य सुरु भएको छ। पुराना प्रतिवेदनमा भएका प्रमाणहरू हामीले मुद्दाको अनुसन्धानका क्रममा लिने गर्छौं। तर, अनुसन्धान नयाँ ढंगमा केन्द्रित हुनेछ। ललिता निवास प्रकरणको अघिल्लो अनुसन्धानको क्रममा सीआईबीले आरोपित शोभाकान्त ढकाल र राजकुमार सुवेदीलाई पक्राउ गरी अनुसन्धान गरेको थियो। अन्य आरोपीहरू फरार थिए। अहिलेको अनुसन्धान भाटभटेनीका अध्यक्ष व्यवसायी मीनबहादुर गुरुङसहित एकैदिन ७ जनालाई पक्राउ गरी सुरु गरेको छ। सोमबार मात्रै सीआईबीले २ जनालाई पक्राउ गरेको छ। समरगन्ज कम्पनीका पूर्वअधिकृत रमेशकुमार पोखरेल र नक्कली मोही बनेका देवनारायण महर्जन काठमाडौंबाट पक्राउ परेका हुन्। यस्तै आइतबार यही प्रकरणमा थप ३ जना पक्राउ परेका थिए। नक्कली मोही बाबुराजा महर्जन, नापी कार्यालयका तत्कालीन कर्मचारी घमनकुमार कार्की र तत्कालीन वडासचिव शिवजी भट्टराई प्रहरी नियन्त्रणमा छन्। सीआईबीका प्रवक्ता नवराज अधिकारीका अनुसार लामो समयदेखि सीआईबीले अनुसन्धान गरिरहेको यो मुद्दाका दोषीलाई पक्राउ गरिएको हो। पक्राउ पर्नेमा भाटभटेनी सुपरमार्केटका अध्यक्ष मीनबहादुर गुरुङ पनि छन्। पूर्वनिर्वाचन आयुक्त सुधीरकुमार शाह, धर्मप्रसाद गौतम र गोपाल कार्की छन्। सीआईबी प्रमुख एआईजी किरण बज्राचार्यले पुुरानो प्रतिवेदनमा धेरै कुरा अपुग भएकाले अनुसन्धान नयाँ ढंगले सुरु गर्नुपरेको जानकारी दिइन्। उनी भन्छिन्, पुरानो प्रतिवेदनलाई छाडेर, पक्राउ परेका व्यक्तिको बयान, अनुसन्धानका क्रममा भेटिएका प्रमाणहरूलाई आधार बनाएर अनुसन्धान सुरु गर्न लागिएको हो। अहिले हामी यो प्रकरणमा टुंगोमा पुर्याउने हिसावले काम गरिरहेका छौं। अघिल्लो प्रतिवेदनमा रहेको कमीकमजोरी पनि समेटिने उनले बताइन्। एउटै फाइल लामो समयसम्म थन्काएर राख्नु हुँदैन भन्ने हिसावले नै यो फाइल पुनः खोलिएको हो। गैरकानुनी काम गर्ने जोसुकै भए पनि उन्मुक्ति पाउँदैन। सरकारको स्वामित्वमा रहेको जग्गा कसैले पनि कुनै पनि बहानामा दाबी गर्न पाउँदैन।"
संसदीय समितिको सभापति छिट्टै चयन गर्ने शीर्ष नेतृत्वमा सहमति,"काठमाडौं : सभामुखसहित प्रमुख तीन दलका शीर्ष नेताबीच संसदीय समितिको सभापति चयन गर्ने सहमति भएको छ। सभामुख देवराज घिमिरेसहित प्रधानमन्त्री एवं माओवादी केन्द्रका अध्यक्ष पुष्पकमल दाहाल, प्रमुख विपक्षी दलका नेता एवम् एमाले अध्यक्ष केपी शर्मा ओली र नेपाली कांग्रेसका सभापति शेरबहादुर देउवाबीच मंगलबार बिहान भएको छलफलमा चाँडै संसदीय समितिका सभापति चयन गर्ने सहमति भएको हो। सिंहदरबारस्थित सभामुखको कार्यकक्षमा बसेको बैठकपश्चात सभामुख घिमिरेले जतिसक्दो चाडो टुंगो लगाउने सहमति भएको जानकारी दिए। संसदीय समितिको सभापति चयन तत्कालै गर्ने नेताहरुले प्रतिबद्धता जनाउनुभएको छ। घिमिरेले भने, छिट्टै नै समितिले नेतृत्व पाउँछ। समितिको नेतृत्व नहुँदा ज्येष्ठ सदस्यबाट बैठक सञ्चालन भइरहेको छ। ज्येष्ठ सदस्यले नेतृत्व गर्दा विधेयकका छलफलहरु अगाडि बढ्न सकेका छैनन्। उनले संसदीय गतिविधि प्रभावकारी रुपमा अगाडि बढाउने बारेमा पनि छलफल भएको बताए। यसैगरी कानून,न्याय तथा संसदीय मामिला मन्त्री धनराज गुरुङ पनि छिटोभन्दा छिटो सभापति चयन गर्ने भन्ने सहमति भएको बताए। उनले लामो समयदेखि रिक्त रहेको सभापति पदपूर्ति गरेर अगाडि बढ्ने सहमति भएको छ। यस अगाडिको सहमति अनुसार नै दलहरुले समितिमा सभापति पाउनेछन्। संसदीय समितिका सभापति चयनमा देखिएको गाँठो फुकाउन सभामुख घिमिरेले पहल थालेका हुन्। वैशाख १५ गते प्रतिनिधि सभाका १० वटा विषयगत समिति गठन भएको थियो । समिति गठन भएको दुई सातापछि जेठ २ गते एक साथ १० वटै समितिको बैठक सुरु भएको थियो । तर, सभापति चयन हुन नसक्दा समितिहरुले विधेयकमाथि छलफल गर्न सकेका छैनन् । प्रमुख दलका प्रमुख सचेतक, कार्यव्यवस्था परामर्श समितिको बैठक तथा अनौपचारिक छलफलमा पटकपटक सभापति चयन गर्न समयसीमा नै तोक्दा पनि दलहरुले प्रयत्न नगरेपछि सभामुख घिमिरेले शीर्ष नेताहरुलाई बोलाएका हुन्।"
"प्रतिनिधिसभा बैठक भोलि, नेपाल विश्वविद्यालय विधेयक २०८० टेबुल हुने","काठमाडौं : संघीय संसदअन्तरगत प्रतिनिधिसभा बैठक भोलि बस्दैछ। बुधबार दिउँसो ३ बजे बस्ने बैठकमा राष्ट्रिय सभामा उत्पत्ति भएको नेपाल विश्वविद्यालय विधेयक २०८० का सम्बन्धमा राष्ट्रिय सभाबाट प्राप्त सन्देशसहितको विधेयक टेबल गरिने संभावित कार्यसूची रहेको छ। सोमबार राष्ट्रियसभाबाट सो विधेयक बहुमतले पारित भएको थियो। यस्तै बैठकमा कानुन,न्याय तथा संसदीय मामिलामन्त्री धनराज गुरूङले मुलुकी संहिता सम्बन्धी केही नेपाल ऐनलाई संशोधन गर्ने विधेयक २०८० माथिको दफावार छलफल सदनमा गरियोस् भनी प्रस्ताव प्रस्तुत गर्ने कार्यसूचीमा उल्लेख छ। बैठकमा मुलु्की संहिता सम्बन्धी केही नेपाल ऐनलाई संशोधन गर्ने विधेयक २०८० माथि प्राप्त संशोधनहरूलाई निर्णयार्थ प्रस्तुत गरिनेछ। कानुन,न्याय तथा संसदीय मामिलामन्त्री गुरूङले मुलुकी सहंहिता सम्बन्धी केही नेपाल ऐनलाई संशोधन गर्ने विधेयक २०८० लाई पारित गरियोस् भनी प्रस्ताव प्रस्तुत गर्ने कार्यसूचीमा उल्लेख छ।"
जिल्ला अदालत पाटनमा कार्यरत सुब्बा र अधिवक्ताबीचको विवाद के हो ?,"काठमाडौं : जिल्ला अदालत पाटनमा कार्यरत नायब सुब्बा प्रेमिका र अधिवक्ता अमिर लामिछानेबीचको विवाद चर्किएको छ। कानुन व्यवसायीको छाता संगठन नेपाल बार एसोसिएसनले घटनाको बारेमा सत्यतथ्य छानविन गर्न तत्काल समिति गठन गर्न माग गरेको छ। बारको आह्वानमा सोमबार विभिन्न जिल्लामा कानुन व्यवसायीहरूले अदालत परिसरमा विरोध प्रदर्शन गरेका छन्। अधिवक्ता लामिछानेमाथि झुट््टा मुद्दा लगाइएको दावी गर्दै उनीहरू विरोधमा उत्रिएका हुन्। बार एशोसिएशनले घटनालाई अतिरञ्जित तुल्याउन ललितपुर जिल्ला अदालतका श्रेस्तेदार विष्णुप्रसाद पाण्डेय र नायब सुब्बा तामाङले मुख्य भूमिका निर्वाह गरेको दावी गरेको छ। बार महासचिव अन्जिता खनालले विज्ञप्ति जारी गर्दै श्रेस्तेदार पाण्डेय र नायब सुब्बा तामाङलाई कारबाही गरी तत्काल उपत्यकाबाहिर अन्य स्थानमा सरुवा गर्न माग गरेकी छिन्। महासचिव खनालले झुठा मुद्दा फिर्ता नलिएसम्म खाजा समयमा विरोध कार्यक्रम गरिने बताइन्। अदालतको नियमित काम, कारबाही र सेवाग्राहीलाई असर नपुग्ने गरी विरोध कार्यक्रम गर्छौैं, उनले भनिन्। के हो विवाद ? जिल्ला अदालत ललितपुरमा अदालती काम कारबाहीका सन्दर्भमा सेवा लिने क्रममा विवाद भएको हो। अदालतमा चलिरहेको मुद्दाका वारेस रहेका अधिवक्ता लामिछानेले फाँटमा कार्यरत तामाङसँग तारेख लिने क्रममा विवाद भएको थियो। नायब सुब्बा तामाङका अनुसार, मुद्दामा तारेख लिने क्रममा अधिवक्ता लामिछानेले मिसिल तानि कागजात ओल्टाइपल्टाइ हेर्न थालेका थिए। उनले भनिन्, मिसिल नहेर्नुस। कागजात हराउँछ। अहिले भीडभाड छ। आवश्यक भए नक्कल सारी हेर्नुहोला भन्दा गालीगलौज गरी हातपात समेत भयो। मुख र पाखुरामा घाउचोट समेत लागेको छ। ललितपुर जिल्ला अदालत, प्रशासनले प्रेस विज्ञप्ति जारी गर्दै कार्यलय समयभित्र महिला कर्मचारीमाथि भएको आक्रमणले कर्मचारीको सुरक्षा व्यवस्था चुनौतिपूर्ण बन्दै गएको जनाएको छ। तामाङले अधिवक्ता लामिछानेलाई कानुनी कारबाहीका लागि प्रहरी परिसर जावलाखेलमा निवेदन दिएकी छिन्। पक्राउ परेका लामिछाने आइतबार साधारण तारेखमा रिहा भएका छन्। रिहा भएका अधिवक्ता लामिछानेले आदेश हेर्न आग्रह गर्दा दुव्र्यवहार भएको बताए। नायब सुब्बा तामाङले खाजा खर्च (घुस) के छ ? भन्दै मागेको दावी गर्दै अधिवक्ता लामिछानेले आफूमाथि दुव्र्यवहार भएपछि प्रतिकार गरेको बताए। अधिवक्ता लामिछानेले पनि तामाङविरुद्ध जाहेरी दिएका छन्। बारकी महासचिव खनालले अधिवक्ता लामिछानेविरुद्ध दायर मुद्दाहरू अविलम्ब फिर्ता गर्नुपर्ने उल्लेख गर्दै घटनाको सत्यतथ्य छानविन गर्न माग गरिन्।"
सिंहदरबारमा सभामुख र तीन दलका शीर्ष नेताबीच छलफल सुरू,"काठमाडौं : सभामुख देवराज घिमिरे र प्रधानमन्त्रीसहित प्रमुख तीन दलका शीर्ष नेताहरुबीच छलफल सुरू भएको छ। सिंहदरबारस्थित सभामुखको कार्यकक्षमा मंगलबार भएको छलफलमा प्रधानमन्त्री एवं माओवादी केन्द्रका अध्यक्ष पुष्पकमल दाहाल, प्रमुख विपक्षी दलका नेता एवम् एमाले अध्यक्ष केपी शर्मा ओली र नेपाली कांग्रेसका सभापति शेरबहादुर देउवा सहभागी छन्। सभामुख सचिवालयका अनुसार उनीहरुबीच संसदीय समितिका सभापति चयन र संसदलाई प्रभावकारी बनाउने विषयमा छलफल हुनेछ । बैठकमा कानून,न्याय तथा संसदीय मामिला मन्त्री धनराज गुरुङ पनि सहभागी छन्। वैशाख १५ गते प्रतिनिधि सभाका १० वटा विषयगत समिति गठन भएको थियो । समिति गठन भएको दुई सातापछि जेठ २ गते एक साथ १० वटै समितिको बैठक सुरु भएको थियो । तर, सभापति चयन हुन नसक्दा समितिहरुले विधेयकमाथि छलफल गर्न सकेका छैनन् । प्रमुख दलका प्रमुख सचेतक, कार्यव्यवस्था परामर्श समितिको बैठक तथा अनौपचारिक छलफलमा पटकपटक सभापति चयन गर्न समयसीमा नै तोक्दा पनि दलहरुले प्रयत्न नगरेपछि सभामुख घिमिरेले शीर्ष नेताहरुलाई बोलाएका हुन्।"
वडा कार्यालयमा तालाबन्दी,कास्की : कास्कीको माछापुच्छ्रे गाउँपालिका८ को कार्यालयमा तालाबन्दी गरिएको छ। सोही वडाका वडाध्यक्ष रामबहादुर गुरुङले उपभोक्ता समितिका अध्यक्षमाथि कुटपिट गरेको भन्दै नेकपा (एमाले) ले वडा कार्यालयमा आज बिहानदेखि तालाबन्दी गरेको थियो। तालाबन्दीका कारण सेवाग्राही समस्यामा परेका छन्। असार मसान्तमा योजनाको भुक्तानी सिफारिसदेखि विभिन्न कामको चाप हुने समयमा तालाबन्दीका कारण सेवाग्राही समस्यामा परेका हुन्। नेकपा(एमाले) वडा कमिटी ८ र ९ ले संयुक्तरूपमा वडामा तालाबन्दी गरेका हुन्। गत असार १६ गते वडाध्यक्ष गुरुङले खोराकोमुखउपल्लो इदीखोला सडक निर्माण उपभोक्ता समितिका अध्यक्ष अमृत भण्डारीलाई कुटपिट गरेको आरोप लागेको छ। पीडित भण्डारीले वडाध्यक्षमाथि कानुनी कारबाहीका लागि सोही दिन जिल्ला प्रशासन कार्यालयमा निवेदन दिएका छन्। वडाध्यक्षमाथि पीडितले कानुनी कारबाहीका लागि प्रशासनमा उजुरी गरे पनि हालसम्म दोषीलाई कारबाही नभएपछि तालाबन्दी गरिएको नेकपा(एमाले) माछापुच्छ्रे गाउँपालिका कमिटीका अध्यक्ष विक्रम गुरुङले बताए। राज्यशक्तिको आडमा वडाध्यक्षले पटकपटक दुव्र्यवहारका घटना घटाउँदा कारबाही नभएको उनको भनाइ छ। वडाध्यक्ष गुरुङले यसअघि गत फागुन दोस्रो साता आफ्नै वडाका कर्मचारीमाथि हातपात गरेको आरोप लागेको थियो। वडाध्यक्ष गुरुङले भने सामान्य भनाभन भएको विषयलाई राजनीतिकरण गरेर उचालिएको बताए। आफूले सडक योजनाको काममा ढिलाइ भएपछि चासो दिए पनि कुटपिट नगरेको उनको दाबी छ। पीडित भण्डारीले आफू टिपर बनाउन वर्कसपमा रहेका बेला वडाध्यक्ष गुरुङले किन काम समयमै सम्पन्न नगरेको भन्दै एक्कासी हातपात गरेको बताए। आफ्नो ज्यानको असुरक्षा भएकाले आफूले निर्माणस्थलमा पुगेर काम गर्ने वातावरण नभएको उनको भनाइ छ।
ललिता निवास जग्गा हिनामिना प्रकरणमा पक्राउ परेकाको बन्दीप्रत्यक्षीकरण रिटमा सुनुवाइ हुँदै,"काठमाडौं : सरकारी स्वामित्वमा रहेको ललिता निवास जग्गा प्रकरणमा पक्राउ परेका आरोपीतले दिएको बन्दी प्रत्यक्षीकरणको रिटमा आज सुनुवाइ हुने भएको छ। रिटको पेशी न्यायाधीश डाआनन्दमोहन भट्टराई र हरिप्रसाद फुयालको संयुक्त इजलासमा तोकिएको छ। यसअघि असार १५ गते सो रिटमा प्रारम्भिक सु्नुवाइ गर्दै न्यायाधीश डाकुमार चुडालले ललिता निवास जग्गा हिनामिना प्रकरणमा पक्राउ परेका आरोपितलाई थुनामा राख्नुको आधार, कारण र प्रमाणसहित पेश गर्न सरकारलाई भनेको थियो। रिटमा गृहमन्त्रालयलाई विपक्षी बनाइएको छ। छलफलका लागि आज दुवै पक्षलाई बोलाइएको हो। आफूहरूलाई गैरकानुनी रुपमा पक्राउ गरिएको दावीसहित पूर्वनिर्वाचन आयुक्त शाह,भाटभटेनी सुपर मार्केटका सञ्चालक मीनबहादुर गुरुङ र मालपोत कार्यालयका पूर्वकर्मचारी धर्मप्रसाद गौतमले सर्वोच्चमा बन्दीप्रत्यक्षीकरणको निवेदन दायर गरेका थिए। उनीहरूले आफूलाई बिनासर्त रिहाइ गर्नुपर्ने माग गरेका छन्। सरकारी स्वामित्वमा रहेको ललिता निवास जग्गा हिनामिना भएको आरोपमा असार १२ गते पूर्वनिर्वाचन आयुक्त शाहसहित १२ जनालाई प्रहरीले पक्राउ गरेको छ। पक्राउ परेकामध्ये ३ जनाले अदालतबाट स्टेअडर लिइसकेकाले सोही दिन छोडेको थियो। प्रहरीले कलाधर देउजा, सुरेन्द्रमान कपाली र हुपेन्द्रमणि केसीलाई कागज गराएर छाडेको हो। पक्राउ परेकालाई हिरासतमा राखेर अनुसन्धान गर्न प्रहरीलाई जिल्ला अदालतले ७ दिनको म्याद दिएको छ। विसं २०४९ देखि २०६९ सम्ममा सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी भएको फेला परेको छ। सोही प्रकरणमा प्रहरीको केन्द्रीय अनुसन्धान ब्युरो (सिआइबी)ले अनुसन्धान गरिरहेको छ।"
नेपालीको योगदानबाटै समृद्ध नेपाल निर्माण सम्भव छ : केपी ओली,"काठमाडौं : नेकपा (एमाले)का अध्यक्ष केपी शर्मा ओलीले नेपालीको योगदानबाटै समृद्ध नेपाल निर्माण हुने विश्वास व्यक्त गरेका छन्। ललितपुर, च्यासलस्थित पार्टी मुख्यालयमा केन्द्रीय कृषि तथा पशुपंक्षी विभागको बैठकलाई आज सम्बोधन गर्दै उहाँले देशभित्र रहेका नेपालीले नै मुलुकको विकास गर्नसक्ने बताए। विभिन्न देशमा गएर विकास निर्माण गरेका नेपालीले आफ्नो देश पनि बनाउन सक्दैनन् भन्ने प्रश्न नहुने भन्दै अध्यक्ष ओलीले बाहिर गएका बाहेकका नेपालीले नेपाल बनाउनसक्ने विश्वास व्यक्त गरे। 'नेपालका २४ लाख जनसङ्ख्या बाहिर गएका छन्। त्यो २४ लाख जनसङ्ख्या नहुँदा पनि नेपालमै रहेका जनसङ्ख्याले मुलुकको विकास गर्न सक्छ,' उनले भने, 'विभिन्न देशमा गएर पुल, एयरपोर्ट, अनेक संरचना बनाइ दिएका छन्। आफ्नो देशमा बनाउन सक्दैनन् भन्ने कुरा हुन्छ?' मुलुक बाहिर गएका दक्ष जनशक्तिलाई नेपाल फर्काउनु पर्नेमा जोड दिँदै अध्यक्ष ओलीले भने, 'हामी बाहिर गएर नेपालीलाई बलजफती फर्काउन सक्दैनौं। मुलुक बाहिर जाने प्रवृत्तिलाई रोक्ने, बाहिर जाने आकर्षण कम गर्ने र मुलुकभित्रको आकर्षण वृद्धि गर्ने तथा बाहिरबाट आएपछि जान मन नलाग्ने स्थिति बनाउने गर्नुपर्छ।' उनले ६० प्रतिशत जनसङ्ख्यालाई कृषि क्षेत्रमा प्रवेश गराउनुपर्नेमा जोड दिँदै कृषि अर्थतन्त्र बलियो भएको हाम्रो जस्तो समाजलाई कसैले पनि प्रहार गर्न नसक्ने दाबी गरे। 'कृषिमा आधारित मजबुद अर्थतन्त्रलाई अरुले केही गर्न सक्दैनन्। त्यसको अलिकति आयात तथा निर्यात घटाउन सक्ला। हामी कृषिमा निर्भर भयौं भने आर्थिक मन्दीले कुनै घुडा टेकाउन सक्दैन। दैनिकरूपमा जीवन चलाउनका लागि कसैले पनि केही सक्दैन।' श्रमको प्रयोग अहिले पनि उपयुक्त तरिकाले हुन नसकेको भन्दै अध्यक्ष ओलीले श्रमलाई ठीकसँग प्रयोग गर्नुपर्नेमा जोड दिए। उनले आज पनि मानव जातिले भोगिरहेको सबैभन्दा ठूलो समस्या भोकमरी र गरिबीको समस्या नै भएको बताए। अध्यक्ष ओलीले समाजलाई न्यायपूर्ण बनाउनको लाग सबै मान्छेलाई भोकको चिन्ताबाट मुक्त गराउनुपर्ने धारणा राखे।"
कर्णालीका स्वतन्त्र सांसद शाहीको कारबाही फुकुवा,"वीरेन्द्रनगर : कर्णाली प्रदेश सभा सदस्यमा निर्वाचित देवेन्द्रबहादुर शाहीको नेपाली कांग्रेस पार्टीले कारबाही फुकुवा गरेको छ। स्वतन्त्रबाट निर्वाचित भएका शाहीलाई पार्टीको केन्द्रीय कार्यसमितिले अनुमोदन गर्ने गरी शाही र उनका प्रस्तावक र समर्थक समेतको कारबाही फुकुवा गरिएको केन्द्रीय अनुशासन समितिले जनाएको छ। जुम्ला प्रदेश सभा (क)बाट निर्वाचित स्वतन्त्र सांसद शाहीले कांग्रेस प्रदेश सभापति ललितजंग शाहीलाई पराजित गराएका थिए। कांग्रेसको विधानमा पार्टीका तर्फबाट विद्रोही भएका उम्मेदवार, उनका प्रस्तावक र समर्थकको साधारण सदस्य नरहने उल्लेख छ। तर, सांसद शाही र उनका प्रस्तावक समर्थकले पुनः पार्टीमा रही हिजोका गतिविधिलाई आत्मसात गर्दै क्रियाशील रहने प्रतिवद्धता जनाए अनुसार कारबाही फुकुवा भएको बताइएको छ। कांग्रेसबाट विद्रोही उम्मेदवार बनेर स्वतन्त्रबाट निर्वाचित भएका सांसद शाहीको पार्टीले कारबाही फुकुवा गरेपछि उनि कांग्रेस सांसद बन्नेका छन्। निर्वाचन आयोगको प्रादेशिक कार्यालय सुर्खेतका निर्वाचन अधिकारी दुर्गाप्रसाद चालिसेले भने, स्वतन्त्रतर्फबाट निर्वाचित भएका सांसदले उक्त कार्यकालको एकपटक कुनै दल रोज्न पाउछन्। दल रोजेपछि उनी स्वतः दलीय संख्यामा गणना हुन्छन्।' सांसद शाही निर्वाचित भएदेखि अहिलेसम्म स्वतन्त्र सांसदकै भूमिकामा थिए। शाही पार्टीमा फर्किएपछि अब, कर्णालीमा कांग्रेस सांसदको संख्या १५ पुगेको छ।"
"कोसी प्रदेशमा माओवादी : सरकार छाड्यो, मुख्यमन्त्री पाएन","विराटनगर : कोसी प्रदेशसभा (प्रदेश संसद)मा नेकपा (माओवादी केन्द्र) तेस्रो ठूलो दल हो। गठबन्धनभित्र भने दोस्रो पोजिसनमा छ। माओवादीका सभामुखसहित १३ जना प्रदेशसभा सदस्य (सांसद) छन्। गत मंसिर ४ को आमनिर्वाचनपछि सरकारको नेतृत्वलाई लिएर केन्द्रमा राजनीतिक समीकरण फेरियो। नेपाली कांग्रेसलगायतका दलसँग गठबन्धन गरेर चुनाव जितेको माओवादीका अध्यक्ष पुष्पकमल दाहाल प्रचण्ड नेकपा (एमाले)समेतका दलको समर्थनमा मुलुकको प्रधानमन्त्री बने। त्यसको प्रभाव प्रदेशमा नपर्ने कुरै भएन। गत पुस २४ गते संसदको ठूलो दल एमालेको कोसी प्रदेश संसदीय दलका नेता हिक्मतकुमार कार्की प्रदेशको मुख्यमन्त्री बन्दा माओवादी पनि सरकारमा सामेल भयो। कोसीमा एमाले नेतृत्वको सरकारलाई माओवादीसहित राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)को समर्थन थियो। संसदको दोस्रो ठूलो दल नेपाली कांग्रेस र पाँचौं दल नेकपा (एकीकृत समाजवादी) प्रतिपक्षमा बसे। कार्की नेतृत्वको सरकार ६ महिना नपुग्दै ढल्यो। सत्तासाझेदार माओवादी र जसपाले समर्थन फिर्ता लिएपछि कार्कीले अहिले संसदबाट पनि विश्वास गुमाइसकेका छन्। राष्ट्रपतिको निर्वाचनलाई लिएर केन्द्रमा एमालेमाओवादी सहकार्य टुट्दा फागुनमा राष्ट्रिय राजनीति उथलपुथल हुँदै दलीय समीकरण पुनः परिवर्तन भयो। प्रतिपक्षमा बसेको कांग्रेस सत्तामा जाने वातावरण बन्यो। एमाले प्रतिपक्षमा पुग्यो। त्यसको असरको बाछिटाले सबैतिर भेट्यो। तर, सत्ता बाहिर बस्न नरुचाउने माओवादी स्वभावकै कारण अरू प्रदेशभन्दा त्यसको प्रभाव कोसीमा ढिलो पर्यो। एमालेले केन्द्रको सरकार छाड्दा र अरु प्रदेशबाट बाहिरिँदै गर्दा माओवादीले भने कोसीमा एमाले नेतृत्वको सरकारसँगको सम्बन्ध तत्काललाई तोड्न चाहेन। प्रदेशको आगामी आर्थिक वर्षको नीति, कार्यक्रम र बजेट नआएसम्म तथा अर्को सरकार बन्ने आधार सुनिश्चित नभएसम्म सरकार नछाड्ने अडानमा माओवादी थियो। त्यसमा बहुसंख्यक सांसदले समर्थन गरेका थिए। माओवादीमा सरकार छाड्न हुँदैन र छाड्दा मुख्यमन्त्री लिनुपर्छ भन्ने पक्ष मजबुत थियो। सरकारका विषयमा माओवादीभित्रै मतभेद सुरु भयो। सरकारमा मन्त्री बनेका दुर्गाप्रसाद चापागाईं र जीवन आचार्यलगायत सरकार छाड्न नहुने अडानमा थिए। मुख्यमन्त्री कार्की एकलौटी अघि बढ्न थालेको भन्दै पछि आचार्यले समर्थन फिर्ता लिने मनस्थिति बनाएको स्रोतको भनाइ छ। प्रधानमन्त्रीको भारत भ्रमणलाई लिएर संघीय संसदमा एमालेले गरेको विरोधले पनि प्रदेश सरकार छाड्नुपर्ने अवस्था आएको माओवादीको दाबी छ। सरकारले बजेटको तयारी गर्दै गर्दा माओवादीले समर्थन फिर्ता लियो। अल्पमतको सरकारले बजेट नै अध्यादेशमार्फत ल्यायो। जसपाले गत जेठ १७ गते समर्थन फिर्ता लिएपछि दबाबमा परेको माओवादीले जेठ २३ गते सरकार छाडेको हो। केन्द्रमा राजनीतिक कोर्स परिवर्तन भएपनि कोसीमा सरकार नछाडेको भनेर माओवादीको चर्को आलोचना भयो। कांग्रेसले सरकार बाहिर आउन र गठबन्धनलाई साथ दिन पटकपटक दबाब दिनुपर्ने अवस्था आयो। कोसीमा माओवादी सरकार छाडेर गठबन्धनमा आवद्ध त भयो, तर नयाँ सरकारको नेतृत्वमा दाबी गर्यो। सरकारमा बहुमत पुर्याउनका लागि एमालेसँगको सहकार्यमा रहेको राप्रपालाई आफूले मात्रै गठबन्धनमा सामेल गराउनसक्ने जिकिर माओवादीको छ। नयाँ सरकारको नेतृत्व गर्ने गरी यसअघिको सरकार छाडेर माओवादी गठबन्धनमा आएको हो। सरकारमा त छँदै थियौं नी। नेतृत्वको दाबी छाड्ने कुरै छैन, माओवादीका नेता र सांसदहरु भन्ने गर्थे, सरकारको नेतृत्वको दाबी कांग्रेसले छाड्नुपर्छ। उसले जिद्दी गर्यो भने सहमति जुट्दैन। हामीलाई स्वीकार्य हुँदैन। नेतृत्व दिन तयार नभए अरु पनि विकल्प छन् भनेर माओवादीले कांग्रेसमाथि निरन्तर दबाब बढायो। केन्द्रीय गठबन्धन तथा अन्य प्रदेशको भागबण्डासँग तुलना गर्न नमिल्ने र कोसी प्रदेशको अवस्था विशिष्ट रहेको भन्दै अरु विकल्प छन् भनेर कार्ड फ्यालेको माओवादीले एमालेसँग मिली सरकार बनाउँछौं भन्दै कांग्रेसलाई काबुमा राख्न खोजेको सहजै बुझ्न सकिन्छ। ९३ सदस्यीय कोसी प्रदेशसभामा एमालेका ४०, कांग्रेसका २९, माओवादीका सभामुखसहित १३, राप्रपाका ६, एकीकृत समाजवादीका ४ र जसपाका १ सांसद छन्। एमालेराप्रपा तथा सभामुखबाहेक विपक्षी गठबन्धनसँग ४६४६ सांसद छन्। बहुमत पुर्याउन ४७ सांसद आवश्यक पर्छ। सरकार गठनमा सभामुखको प्रयोग विवादित हुने बहससँगै कसैको बहुमत पुग्ने अवस्था देखिँदैन। दुवैतर्फ १ मतको खाँचो देखिन्छ। एमालेसँगको सहकार्य टुटाएर राप्रपालाई साथमा लिन सक्दा मात्रै गठबन्धनको पल्लाभारी हुन्छ। तर, राप्रपा अनिर्णित छ। माओवादी संसदीय दलका नेता इन्द्रबहादुर आङ्बो भने मुख्यमन्त्रीका लागि दौडधूप गरिरहेका थिए। आफ्ना लागि उनले सकेसम्मको प्रयास गरे। काठमाडौंमा शीर्ष नेतालाई भेटेर प्रदेशको अवस्था जानकारी गराए। यद्यपि, पूर्वआर्थिक मामिला तथा योजनामन्त्री आङ्बो प्रदेश सरकारका बारेमा अनुभवी मानिन्छन्। प्रदेश सरकारमा सबैभन्दा धेरै समय मन्त्री बनेर काम गरेको अनुभव उनीसँग छ। तर, आङ्बोको प्रयासले सार्थकता पाउन सकेन। गठबन्धनले कांग्रेस संसदीय दलका नेता उद्धव थापालाई मुख्यमन्त्री बनाउने निर्णय लियो। सरकारको नेतृत्वको माओवादी प्रयास विफल भयो। अब गठबन्धनको सरकार निर्माणमा उसको भूमिका कस्तो रहन्छभन्ने हेर्न बाँकी छ। माओवादी सांसदहरु मुख्यमन्त्रीका लागि आङ्बोले गठबन्धनका शीर्ष नेतालाई कुरा बुझाउन नसकेको रूपमा अर्थ लगाउँछन्। नयाँ सरकारका सम्बन्धमा उनले खेलेको भूमिकाप्रति पार्टीभित्रै असन्तुष्टि छ। सरकारको पहिलो नेतृत्व लिन असफल हुँदा हातमा आइसकेको फल गुमेको माओवादीका एक नेता बताउँछन्। गठबन्धनको बैठकमा कांग्रेस सभापति शेरबहादुर देउवाले मुख्यमन्त्रीका लागि उद्धव थापाको नाम प्रस्ताव गर्दा प्रचण्डले पनि सहजै स्वीकार गरेको स्रोतको भनाइ छ। प्रधानमन्त्री पद सुरक्षित गर्न प्रचण्ड कांग्रेसलाई मुख्यमन्त्री दिन तयार भएको बताइन्छ। यसअघिको सरकार पनि छाडियो। अहिले मुख्यमन्त्री पनि पाइएन, माओवादीका प्रदेश सचिव एवं सांसद गणेश उप्रेती भन्छन्, तर, गठबन्धनले गरेको निर्णय कार्यान्वयन गर्नुको विकल्प छैन। अब उद्धव थापालाई मुख्यमन्त्री बनाउन सहयोग गर्छौं। तर, थापाले राप्रपासहितको लिखित सहमति लिएर मुख्यमन्त्रीको दाबी पेश नगरेमा बहुमत नजुट्ने उनले बताए। प्रदेश प्रमुख पर्शुराम खापुङले मुख्यमन्त्रीका लागि दाबी पेश गर्न २१ गते अपरान्ह ५ बजेसम्मको समय दलहरुलाई दिएका छन्। थापाले राप्रपाको समर्थन जुटाउन सक्ने वा नसक्ने भन्ने कुरा छ। माओवादीले सरकारको नेतृत्व गर्ने कुरा अझै टरेको छैन, उप्रेतीले भने, कानुनविपरीत सभामुखलाई विवादमा पारेर ४७ जनाको दाबी पेश गर्न माओवादीले मान्दैन। सभामुखबाहेक हाम्रा १२ जना सांसदको समर्थन दिन तयार छौं। थापाले राप्रपालाई मनाउन नसकेको खण्डमा भने संविधानको धारा १६८ को उपधारा २ मै अरू विकल्पको खोजी हुनुपर्ने उनले बताए। माओवादीको दाबी कमजोर हुँदा मुख्यमन्त्रीको दौडमा कांग्रेसले जितेको बताउँदै उनले सभामुखले भोट हाल्ने र राजीनामा दिनेजस्ता गैरसंसदीय काम माओवादीबाट नहुने स्पष्ट पारे। हामी १२ जनाभन्दा बढीको समर्थन दिन सक्दैनौं। कसरी बहुमत पुर्याउनेभन्ने उहाँ (थापा)को कुरा हो, उप्रेतीले भने, यो कुरा असार २० गतेसम्म टुंगो लगाउनुपर्छ। आफू राप्रपालाई ल्याउन नसक्ने र सरकार गठनमा अर्को यात्रा तय गर्ने हो मान्ने अवस्था रहँदैन। राप्रपाले मुख्यमन्त्रीमा थापालाई नभइकन आङ्बोलाई सहयोग गर्छु भनेको खण्डमा कांग्रेस तयार हुनुपर्ने उनको भनाइ छ। राप्रपालाई जसले ल्याउन सक्छ उसले सरकार बनाउँछ, उनले भने, बहुमत पुर्यायो भने एमालेले पनि बनाउन सक्छ। प्रदेशलाई स्थिरता प्रदान गर्न एमालेसँग पनि मिल्नुपर्ने अवस्था आउनसक्ने संकेत उनको छ। मन्त्रीमा पुरानालाई रोक्ने योजना एमाले नेतृत्वको सरकार बन्दा माओवादीको भागमा भौतिक पूर्वाधार विकास र पर्यटन, वन तथा वातावरण मन्त्रालय पर्यो। दुर्गाप्रसाद चापागाईं भौतिक पूर्वाधार विकास र जीवन आचार्य पर्यटन, वन तथा वातावरण मन्त्री बने। आचार्य माओवादी अध्यक्ष प्रचण्डका ज्वाईं हुन्। प्रचण्डकी कान्छी छोरी गंगा दाहालका पति आचार्य पार्टीमा लामो समयदेखि योगदान पुर्याएका र दोस्रो पटक सांसद बनेकालाई उछिन्दै मन्त्री बन्न भ्याए। माओवादीकै नेताहरुको भनाइमा प्रचण्डको ज्वाईं भएकै कारण आचार्यले अवसर पाएका हुन्। उनी मन्त्री हुँदा माओवादीको तीव्र आलोचना भएको थियो। नेताहरू बीचको असन्तोष छताछुल्ल हुन पुग्यो। पार्टीमा युद्ध लडेका र दुःख गरेका तथा योगदान पुर्याएकाहरुलाई पाखा लगाएर प्रचण्डले त्यतिबेला ज्वाईंलाई मन्त्री पद सुम्पिएका थिए। खुलेर विरोध गर्दा पनि हाम्रो केही लागेन, माओवादीका एक नेता भन्छन्, अरुको तुलनामा पार्टीभित्र आचार्यको योगदानलाई फिक्का मानिन्छ। यसमा उनी आफैँ प्रष्ट छन्। प्रचण्डसँगको पारिवारिक सम्बन्धकै कारण राजनीतिक हिसाबले फड्को मार्दै जानु आचार्यको सफलता पनि हो। माओवादी नेताहरू उनलाई ससुराबाट संरक्षित राजनीतिकर्मी भनेर भन्छन्। राजनीति एवं अवसरमा परिवार र नातावाद हावी गराउने प्रचण्डको व्यवहारकै कारण पार्टीको राजनीतिक धरातल निक्कै कमजोर भइरहेको नेताहरुको बुझाइ छ। पार्टी संसदीय दलका नेता आङ्बो यसअघि आचार्यलाई मन्त्री बनाउन हुँदैन भन्ने अडानमा थिए। तर, प्रचण्डका अगाडि उनीसहित आचार्यको विरोध गर्नेको केही लागेन। राजनीतिक योगदान गरेकालाई छाडेर आचार्यलाई मन्त्री बनाउन हुँदैन भन्ने उहाँको लाइन थियो, आङ्बोनिकट स्रोतले भन्यो, प्रचण्डले जोडबल गरेका कारण आफैं संकटमा पर्ने अवस्था आएपछि अडान छाड्नु भयो। आङ्बो र आचार्यबीच अर्को इगो पनि बन्यो। आचार्य भौतिक पूर्वाधार मन्त्रालय चाहन्थे। आङ्बोले त्यो मन्त्रालयको जिम्मेवारी चापागाईंलाई दिए। पछिल्लो समयमा भने एमालेले सरकारमा हेपाहा प्रवृत्ति देखाएको निस्कर्षसहित आङ्बो र आचार्य नजिक भएको माओवादीका एक सांसद बताउँछन्। ज्वाईंसँग सुरुमा बिग्रिएकै सम्बन्धका कारण प्रचण्डले आङ्बोलाई अहिले त्यति विश्वास नगर्ने उनको भनाइ छ। तर, यसअघिको सरकारमा मन्त्री भइसकेकालाई रोक्नुपर्ने आवाज माओवादीमा मजवुत बनेर गएको छ। त्यो आवाज आचार्य र चापागाईंप्रति लक्षित छ। पटकपटक एउटैलाई अवसर दिन हुँदैन भन्ने कुरा संसदीय दलमा उठेको छ। छलफल भएको छ, माओवादी सांसद गोम्बु शेर्पा भन्छन्, मन्त्रीको जिम्मेवारीमा दोहोरिन हुँदैनभन्ने नै हो। अझ पहुँच र नाताभन्दा योगदानलाई हेरिनुपर्नेमा सबैको जोड छ। पार्टीभित्र विशिष्ट आरक्षण कसैलाई हुन नहुने उनको तर्क छ। शेर्पाका अनुसार नेताहरुले पार्टी अध्यक्ष प्रचण्डलाई भेटेर आगामी कार्यविभाजनमा अघिल्ला मन्त्रीहरु दोहोरिन नहुने कुरा स्पष्टसँग राखिसकेका छन्। राजनीतिको एउटा कोर्स सकियो। नयाँ कोर्स सुरु भएको छ, उनले भने, अब नयाँ ढंगले नै अघि बढ्नुपर्छ। पुरानलाई रोक्नुपर्छ भनेर दलबाट निर्णय हुन चैं बाँकी छ। स्रोतका अनुसार अब नयाँलाई स्थान दिनुपर्छ भन्नेमा आचार्यबाहेक सबैले समर्थन जनाएका छन्। उनले भने पुनः मन्त्री बन्ने इच्छा देखाएको एक सांसद बताउँछन्। जिम्मेवारी बाँडफाँटमा बेवास्ता निर्वाचन सम्पन्न भएको लामो समयसम्म पनि माओवादीले संसदीय दलभित्र पदाधिकारी तोकेर जिम्मेवारी बाँडफाँट गर्ने विषयमा बेवास्ता गरिरहेको छ। एमाले र कांग्रेसले पदाधिकारी तोकिसकेका छन्। आङ्बोले दलको नेता आफू भएपनि उपनेता, प्रमुख सचेतक र सचेतक तोकेका छैनन्। माओवादीका एक सांसद आङ्बोले इच्छा नदेखाउँदा प्रदेशसभा नियमावलीले सिर्जना गरेको पद बाँडफाँट हुन नसकेको बताउँछन्। उनका अनुसार सबै अधिकार आफैंसँग राख्ने मनसायका साथ आङ्बोले तत्परता नदेखाउँदा कानुनले सिर्जना गरेको पद हालसम्म खाली छ। मनमौजी ढंगले चल्नलाई जिम्मेवारी बाँडफाँट नगर्दा आङ्बोप्रति असन्तुष्टि चुलिएको तथा उनलाई नेता अस्वीकार गर्ने मत दलभित्र बलियो बनेको उनले बताए। उनका अनुसार दलको नेताका कारण अहिलेसम्म अनिर्णयको बन्दी बन्नु परेको छ। दलभित्र जिम्मेवारी प्रदान गर्न नसक्नु आफैंमा समस्या हो। जिम्मेवारी दिन आङ्बो पछि हट्दै छन्, उनले भने, सरकार ढलाउने र बनाउने खेलमा मात्रै लागे। पार्टीभित्रका अरु समस्यामा ध्यानै दिएनन्। कानुनले दिएको जिम्मेवारी पर्दान नगर्नु कमजोरी भएको उनको भनाइ छ। संसदीय दलभित्र नेतृत्व प्रदान गर्ने, प्रदेशसभाका अनेकौं निर्णयहरुमा सहभागी हुने लगायत दलको नेताको जिम्मेवारी हो। आफू सहभागी हुन नसक्ने अवस्थामा नेताले उपनेतालाई त्यो जिम्मेवारी प्रदान गर्न सक्छन्। दलभित्र नेताको अनुपस्थितिमा त्यो जिम्मेवारी वहन गर्ने, दलको नेताको हैसियतामा प्रमुख सचेतकलाई निर्देशन दिनेलगायतका जिम्मेवारी उपनेताको हुन्छ। त्यस्तै, दलको नेताको निर्देशनमा दलको बैठकमा सचिवीय भूमिका निर्वाह गर्ने, बैठकका निर्णय लेख्ने तथा चिट्ठी पत्र लिने, पठाउने एवं दर्ता गर्ने र दलको कार्यालय सञ्चालन गर्नेलगायत दलको कार्यालयीय कामको सम्पादन गर्ने भूमिका प्रमुख सचेतकको हुन्। सचेतकले प्रमुख सचेतकको सहयोगीको भूमिका निर्वाह गर्नुपर्ने हुन्छ। नयाँ सरकारको कार्यविभाजन सकिएपछि र पार्टीले पाउने संसदीय समितिका सभापतिको टुंगो लागेपछि पदाधिकारी तोक्ने तयारी रहेको माओवादी सांसद शेर्पाले बताए। माओवादीमा भएका साथीहरु को मन्त्री बन्ने र कसले संसदीय समितिको नेतृत्व गर्नेभन्ने टुंगो नलागेर हो। पद थोरै छ। आकांक्षी धेरै छन्, उनले भने, यसमा आङ्बोको केही गल्ती छैन। उहाँ आफैंले मुख्यमन्त्री पाउनु भएन। सबैको सहमतिमा दलभित्र जिम्मेवारी बाँडफाँट नभएको हो। सबै कुरा प्याकेजमै टुंगो लगाउने तयारी रहेको शेर्पा बताउँछन्।"
मन्त्रिपरिषद् बैठक सुरू,काठमाडौं : मन्त्रिपरिषद् बैठक सुरू भएको छ। सिंहदरबारस्थित प्रधानमन्त्री एवं मन्त्रिपरिषद्को कार्यालयमा बैठक सुरू भएको हो। बैठकमा सरकारका नियमित कामकारबाहीबारे छलफल हुने बताइएको छ।
"सभामुख घिमिरेले आज प्रचण्ड, ओली र देउवासँग छलफल गर्दै","काठमाडौं : सभामुख देवराज घिमिरेले प्रधानमन्त्रीसहित प्रमुख तीन दलका शीर्ष नेताहरुसँग छलफल गर्ने भएका छन्। सभामुख घिमिरेले मंगलबार बिहान ११ बजे सिंहदरबारस्थित कार्यकक्षमा प्रधानमन्त्री एवं माओवादी केन्द्रका अध्यक्ष पुष्पकमल दाहाल, प्रमुख विपक्षी दलका नेता एवम् एमाले अध्यक्ष केपी शर्मा ओली र नेपाली कांग्रेसका सभापति शेरबहादुर देउवासँग छलफल गर्न लागेका हुन्। सभामुख सचिवालयका अनुसार उनीहरुबीच संसदीय समितिका सभापति चयन र संसदलाई प्रभावकारी बनाउने विषयमा छलफल हुनेछ । बैठकमा कानून, न्याय तथा संसदीय मामिला मन्त्री धनराज गुरुङ पनि सहभागी हुने बताइएको छ। वैशाख १५ गते प्रतिनिधि सभाका १० वटा विषयगत समिति गठन भएको थियो । समिति गठन भएको दुई सातापछि जेठ २ गते एक साथ १० वटै समितिको बैठक सुरु भएको थियो । तर, सभापति चयन हुन नसक्दा समितिहरुले विधेयकमाथि छलफल गर्न सकेका छैनन् । प्रमुख दलका प्रमुख सचेतक, कार्यव्यवस्था परामर्श समितिको बैठक तथा अनौपचारिक छलफलमा पटकपटक सभापति चयन गर्न समयसीमा नै तोक्दा पनि दलहरुले प्रयत्न नगरेपछि सभामुख घिमिरेले शीर्ष नेताहरुलाई बोलाएका हुन्।"
सत्य निरुपण र बेपत्ता छानबिन आयोगको म्याद पुससम्म थप्ने सरकारको निर्णय,काठमाडौं : सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगको कार्यविधि पुस मसान्तसम्म थप्ने निर्णय भएको छ। मंगलबार सिंहदरवारमा बसेको मन्त्रिपरिषद् बैठकले उक्त आयोगको कार्यावधि २०८० पुस मसान्तसम्म थप गर्न बाधा अड्काउ फुकाउको आदेश जारी गर्ने निर्णय गरेको हो। सञ्चार तथा सूचना प्रविधिमन्त्री रेखा शर्माले मन्त्रिपरिषद् बैठकले उक्त निर्णय गरेको जानकारी दिइन्। मन्त्री शर्माका अनुसार दुवै आयोगको म्याद असार मसान्तमा सकिँदै थियो।
निर्वाचनको थिति बसाल्ने कानुनी खाका,"काठमाडौं : निर्वाचन आयोगले प्रत्यक्षतर्फ ३३ प्रतिशत महिलालाई उम्मेदवार बनाउने गरी कानुनको मस्यौदा तयार पारेको छ। प्रतिनिधिसभा, प्रदेशसभा र स्थानीय तहका प्रत्यक्षतर्फको निर्वाचनमा अनिवार्य रूपमा ३३ प्रतिशत महिलाहरू उम्मेदवार बनाउनुपर्ने बाध्यकारी व्यवस्था गरिएको आयोगका प्रवक्ता शालिग्राम शर्मा पौडेलले जानकारी दिए। निर्वाचन आयोगले मतदातालाई नो भोटको सुविधा पनि दिने गरी कानुनको मस्यौदा गरेको छ। दुई पटकसम्म मात्रै समानुपातिक सांसद बन्न पाउने, एकपटक चुनाव हारेकाले त्यो कार्यकालमा अर्को पदमा चुनाव लड्न नपाउने जस्ता नयाँ प्रावधानसहित आयोगले एकीकृत निर्वाचन कानुनको मस्यौदा गरेको छ। सोमबार बसेको निर्वाचन आयोगको बैठकले निर्वाचनसम्बन्धी कानुनलाई संशोधन र एकीकरण गर्न बनेको विधेयक नेपाल सरकार गृह मन्त्रालयमार्फत संसद्मा पेस गर्ने निर्णय गरेको छ। संसद्बाट विधेयक पारित भएमा यी व्यवस्था लागू हुने छन्। आयोगले भनेको छ, मतदाताले कुनै पनि उम्मेदवारलाई मतदान गर्न नचाहेमा आफ्नो मत नो भोट लेखेको कोठामा व्यक्त गर्न सक्ने छन्। कुल सदर मतको ५० प्रतिशतभन्दा बढी त्यस्तो मत आएमा निर्वाचन रद्द गरिने आयोगका प्रवक्ता शालिग्राम शर्माले बताए। पुराना नेताहरू नै पटकपटक उम्मेदवार बनेकाले मतदाताहरू पछिल्लो समय मतदान गर्न उत्साहित नरहेको विश्लेषण हुँदै गर्दा आयोगले यस्तो अवधारणा ल्याएको हो। निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउनका लागि नयाँ कानुन बनाउन लागिएको छ। संविधान र सर्वोच्च अदालतको निर्देशनात्मक आदेश, अन्तर्राष्ट्रिय अभ्यास र विगतका अनुभवका आधारमा आयोगले निर्वाचनको नयाँ कानुनको मस्यौदा तयार पारेको छ। २०७८ साल पुस १४ मा आयोगले कानुन निर्माणका लागि मन्त्रिपरिषद्बाट सैद्धान्तिक सहमति लिएको थियो। सरोकारवालाहरूको सुझावका आधार निर्वाचनसँग सम्बन्धित सातवटा ऐनका प्रावधानहरू समेटी एकीकृत निर्वाचन कानुनको मस्यौदा गरिएको हो। नयाँ ऐनअनुसार निर्वाचन हुने दिन र निर्वाचन प्रचारप्रसारको अवधि विधेयकमा नै किटान गरिएको छ। हारेका व्यक्ति अर्को पदमा उठ्न रोक अब कानुन बने प्रतिनिधिसभा सदस्य, प्रदेशसभा सदस्य र स्थानीय तह सदस्यको निर्वाचनमा उम्मेदवारी दाखिला गरेको दिनदेखि लागू हुने गरी पाँच वर्षको पदावधि स्वतः समाप्त हुने छ। एकपटक पराजित भएको व्यक्ति निर्वाचनको पाँचसम्म कुनै पनि अर्को पदमा उठ्न नपाइने कानुनी रूपमा व्यवस्था गरेको छ। संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्रमा उपनिर्वाचन भए लड्न पाउने छन्। त्योबाहेक सबै तहको कार्यकाल पूरा नभएसम्म कुनै पनि तहको निर्वाचनमा उम्मेदवार हुन पाउने छैनन्, विधेकको मस्यौदामा उल्लेख छ। उम्मेदवारले उम्मेदवारी दिँदा आफूसहित परिवारका सदस्यको नाममा रहेको सम्पत्ति विवरण पेस गर्नुपर्ने छ। समानुपातिकमा दुईपटक मात्रै सांसद दुईपटक समानुपातिक सांसद भइसकेकाहरूलाई तेस्रोपटक सांसद् बन्न कानुन मस्यौदामा छेकबार लगाइएको छ। भनिएको छ, प्रतिनिधिसभा सदस्य वा प्रदेशसभा सदस्यमा समानुपातिक निर्वाचन प्रणालीबाट दुईपटक निर्वाचित भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने। राष्ट्रपति, उपराष्ट्रपति, संघीय संसद्, प्रदेशसभा सदस्य र स्थानीय तहको सदस्य पदको निर्वाचनमा निर्वाचित कुनै व्यक्तिको अयोग्यता सम्बन्धमा परेको उजुरी अदालतले ६ महिनाभित्र त्यस्तो मुद्दाको किनारा लगाउनु पर्ने छ। साथै, नयाँ दलमा प्रवेश गरेर उम्मेदवार बन्दा पुरानो दलको सदस्यबाट राजीनामा दिनुपर्ने गरी कानुनको मस्यौदा गरिएको छ। महिलामैत्री निर्वाचन कानुन पहिलो हुने, निर्वाचित हुने निर्वाचन प्रणालीअन्तर्गत दलहरूले ३३ प्रतिशत महिलाहरूलाई उम्मेदवार बनाउनु पर्ने व्यवस्था गरेको छ। दलहरूले उम्मेदवार बनाउँदा स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार हुनुपर्ने छ। यस्ता पदमा एउटामा मात्रै उम्मेदवारी दिँदा महिला उम्मेदवारले दिनुपर्ने छ। वडा अध्यक्षको पदमा दलहरूले उम्मेदवार उठाउँदा स्थानीय तहका सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार उठाउनु पर्ने छ। स्थानीय तहमा दुई मतपत्र स्थानीय तहमा एउटै मतपत्रमा गरिँदै आएको निर्वाचनलाई परिमार्जन गरिएको छ। स्थानीय तहका सदस्यको निर्वाचनका अब दुइटा मतपत्र प्रयोग गरिने छ। प्रमुख र उपप्रमुख वा अध्यक्ष र उपाध्यक्ष पदका लागि एउटा, अर्को वडा अध्यक्ष र वडा सदस्यका लागि मतपत्रको व्यवस्था गरिने छ, ऐनको मस्यौदामा उल्लेख छ। स्थानीय तहबाट पनि मतदाता नामावली संकलन तथा अद्यावधिक गर्ने कार्य गरिने छ। विदेशबाट पनि मतदान अब विदेशमा रहेकाहरूको पनि मतदाता नामावली संकलन गरिने छ। विदेशबाट पनि मदतान गर्ने व्यवस्था गरिने छ। विदेशमा रहेका मतदाताहरूलाई नेपाली कूटनीतिक नियोगको सहयोगमा सोही मुलुकबाटै प्रतिनिधिसभाको समानुपातिकतर्फको निर्वाचन प्रणालीअनुसार हुने निर्वाचनमा मतदान गर्न पाउने छन्, ऐनको मस्यौदामा भनिएको छ। स्थानीय तहबाटै मतदाता शिक्षा मतदाता नामावली संकलन, अद्यावधिक, मतदानस्थल तथा मतदान केन्द्रको निर्धारणका लागि स्थानीय तहले परामर्श दिनुपर्ने छ। स्थानीय तहबाटै मतदाता शिक्षा कार्यक्रम सञ्चालन गरिने छ। मतदानस्थलमा समेत मतगणना गर्ने व्यवस्था गरिएको छ। यस्ता छन् मस्यौदाका मुख्य १२ नयाँ व्यवस्था१ प्रत्यक्षतर्फ दलहरूले ३३ प्रतिशत महिलाहरूलाई उम्मेदवार बनाउनु पर्ने।२ स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार हुनुपर्ने।३ स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये एउटा पदमा मात्र उम्मेदवारी दिँदा महिला उम्मेदवार उठाउनु पर्ने।४ वडाध्यक्षको पदमा दलहरूले उम्मेदवार उठाउँदा स्थानीय तहका सम्पूर्ण वडाध्यक्षमध्ये कम्तीमा ३३ प्रतिशत महिला उम्मेदवार बनाउनु पर्ने।५ उमेदवारी दिँदा आफूसहित परिवारका सदस्यको नाममा रहेको सम्पत्ति विवरण पेस गर्नुपर्ने। ६ अख्यिारले दायर गरेका मुद्दाका आरोपीले उम्मेदवार बन्न नपाउने।७ कुनै पनि उम्मेदवार मन नपरे नो भोट गर्न पाइने।८ नो भोट ५० प्रतिशत बढी भए चुनाव रद्द हुने।९ ऐनमै निर्वाचन हुने मिति तोकिने।१० चुनाव हारेको व्यक्ति पाँचसम्म अर्को पदमा उठ्न नपाउने,११ चुनाव हारेको व्यक्तिले उपचुनाव भयो भने मात्रै त्यही क्षेत्रबाट उम्मेदवारी दिन पाइने, १२ समानुपातिक कोटाबाट दुई पटकसम्म मात्रै संसद् हुन पाउने"
बुधबार देशका यी स्थानमा हुने छ वर्षा,"काठमाडौं : बुधबार देशभर सामान्यदेखि पूर्ण बदली रहनेछ। मौसम पूर्वानुमान महाशाखाका अनुसार देशका केही स्थानहरूमा हल्कादेखि मध्यम वर्षाको सम्भावना रहेको छ। साथै कोशी, लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। मधेस प्रदेश र लुम्बिनी प्रदेशका तराईका थोरै स्थानहरूमा हावा हुरीको समेत सम्भावना रहेको छ। बुधबार राति देशभर आंशिकदेखि सामान्य बदली रहनेछ। देशका केही स्थानहरूमा हल्कादेखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। गण्डकी, लुम्बिनी र सुदूरपश्चिम प्रदेशका तराईका थोरै स्थानहरूमा हावाहुरीको समेत सम्भावना रहेको छ।"
"रामगोपालपुरमा गोली चल्यो, एक जना गम्भीर घाइते",जनकपुरधाम : रामगोपालपुर नगरपालिकामा गोली प्रहारबाट एक जना गम्भीर घाइते भएका छन्। रामगोपालपुर नगरपालिका१ बसबिट्टि बजार बस्ने ३८ वर्षीय कौशल मण्डलले सोही ठाउँ बस्ने ४४ वर्षीय श्रवण यादव माथि गोली प्रहार गरेका हुन्। दुई राउन्ड गरेको गोली प्रहारमा यादवको कन्चट नजिक र अर्को राउण्ड दाहिने कुमको माथि गोली लागेको छ। उनलाई उपचारका लागि जानकी एकेडेमी हस्पिटल पर्सादेवाड रामगोपालपुरमा लगिएपनि उपचार सम्भव नभए पछि थप उपचारको लागि जनकपुरस्थित जानकी हेल्थमा पठाइएको छ। गोली प्रहार गर्ने कौशल मण्डल र निजले प्रयोग गरेको पेस्तोल गोलीको खोका ३ थानसहित प्रहरीले पक्राउ गरेको छ। इलाका प्रहरी कार्यालय रामगोपालपुरका असई सुमन सिंहले हतियार चलाउने मण्डललाई पक्राउ गरी कारबाहीको जिल्ला प्रहरी कार्यालय महोत्तरी पठाएको जानकारी दिए।
सहकारीको रकम हिनामिना गर्नेलाई कारबाहीको माग गर्दै गाउँपालिकालाई ज्ञापनपत्र,"झापा : साना किसान कृषि सहकारी संस्थाको रकम हिनामिना गर्नेलाई कारबाहीको माग गर्दै गाउँपालिकालाई ज्ञापनपत्र बुझाएको छ। दक्षिणी झापाको कचनकवल गाउँपालिका ७ बालुवाडीस्थित साना किसान कृषि सहकारी संस्थाको रकम हिनामिना गर्नेलाई कानुन बमोजिम कडा कारबाहीको माग गर्दै नेकपा (माओवादी केन्द्र) कचनकवलले गाउँपालिकालाई ज्ञापनपत्र बुझाएको हो। सहकारी संस्थाका प्रबन्धक युवराज खत्रीले करिब दुई करोड रकम हिनामिना गरी फरार रहेकोले उनलाई प्रहरी लगाएर तत्काल पक्राउ गरी कानुनी कारबाहीको दायरामा ल्याउनुपर्ने माग राख्दै नेकपा (माओवादी केन्द्र) कचनकवलका अध्यक्ष शुकराज लिम्बु (किरण) र सचिव मोती राजवंशीले गाउँपालिकाका अध्यक्ष कालेन्द्रप्रसाद सिंह राजवंशीलाई मंगलबार सो ज्ञापनपत्र बुझाएका हुन्। ज्ञापनपत्रमा भनिएको छ, 'गाउँपालिकाका गरिब, निमुखा किसानहरूले आफ्नो छाक काटेर सहकारीमा जम्मा गरेको बचत रकम फिर्ता लिन जाँदा नपाएको भनी पीडितहरूको गुनासो गरेको छ। साथै संस्थाको ठुलो रकम व्यवस्थापन पक्षको चरम लापरबाहीका कारण भ्रष्टाचार तथा हिनामिना गरी समग्र संस्था नै धरापमा पारेकोले उक्त संस्था र गरिब किसानहरूको बचत रकम सुरक्षित गर्न अति जरुरी रहेको छ। तसर्थ संस्थाको सत्य तथ्य घटना बाहिर ल्याई पीडितहरूलाईं न्याय र दोषीलाई कडाभन्दा कडा कारबाही गरियोस् भनी जोडदार माग गर्दछौँ। अन्यथा हाम्रो पार्टी मूकदर्शक बनेर बस्न नसक्ने र चरणबद्ध आन्दोलनसहित कानुनी उपचारको बाटोमा जाने बुझाएको ज्ञापनपत्रमा उल्लेख छ।' यता गाउँपालिकाले हिनामिनामा संलग्नलाई कारबाही गर्न प्रहरीलाई सिफारिस गरिसकेको जनाइएको छ। कचनकवल ७ स्थायी ठेगाना भएका संस्थाका प्रबन्धक खत्री गत चैत ११ गतेदेखि रकम हिनामिना गरी फरार भएका हुन्। सहायक प्रबन्धक निरुमाया राजवंशीसँग मिलेर दुवैले त्यति रकम हिनामिना गरेको खुल्न आएको छ। प्रबन्धक खत्री र सहायक प्रबन्धक राजवंशीले करिब दुई करोड रकम हिनामिना गरेको कुरा स्वीकार गर्दै मन्जुरीनामा गरेका छन्। सहकारी ऐनको दफा १२२ अनुसार कसुरदार देखिएका दुवैलाई कानुनी कारबाही गर्न प्रहरीलाई सिफारिस गरिएको गाउँपालिकाका सहकारी शाखाका गौरव रिजालले जानकारी दिए। दुवैले कृत्रिम ऋणी खडा गरी सदस्यहरूको त्यति धेरै रकम हिनामिना गरेको पाइएको छ।"
गरिब घरपरिवारलाई परिचयपत्र वितरण,"काठमाडौं : सरकारले छ लाख १५ हजार एक सय ६१ घरपरिवारलाई गरिब परिचयपत्र वितरण गरेको छ। भूमि व्यवस्था, सहकारी तथा गरिबी निवारण मन्त्रलायले विभिन्न ४९ जिल्लामा गरिब पहिचान गरी परिचयपत्र वितरण गरेको हो। सरकारले उनीहरूको आय तथा व्ययको स्रोत, घरको अवस्था, जीवनशैली, शिक्षाको अवस्थालगायतको सूचकांक अध्ययन गरी अतिगरिब, मध्यम गरिब र सामान्य गरिबका रूपमा वर्गीकरण गरेर पहिचान गरेको छ। वार्षिक प्रतिव्यक्ति २२ हजार नौ सय १९ रुपैयाँ खर्च गर्न नसक्नेलाई गरिब मानिएको छ। तीनै तहका सरकारले गरिब लक्षित कार्यक्रम सञ्चालन गर्दा उनीहरूलाई सेवा तथा सुविधा उपलब्ध गराउँदा परिचयपत्रका आधारमा प्रदान गर्ने गरिब पहिचान तथा मापदण्ड शाखाका प्रमुख झविन्द्र पाण्डेले जानकारी दिए। संघीय, प्रादेशिक र स्थानीय तहका सरकारले आफ्नो क्षमताअनुसार उनीहरूलाई सहुलियत प्रदान गर्नेछन्। सरकारले उनीहरूलाई शिक्षामा छात्रवृत्ति, निःशुल्क स्वास्थ्य बिमाका साथै गरिबी न्यूनीकरणका परियोजनामा प्राथमिकता दिएको छ। विसं २०७० मा गरिब पहिचानको कार्यक्रम सुरु गरिएकामा सुरुमा २६ जिल्ला र २३ जिल्लाका गरिब पहिचान गरिएको थियो। बाँकी २८ जिल्लामा पहिचानका कार्य सकिएकाले आगामी वर्षमा परिचयपत्र वितरण सम्पन्न गरिने छ। पहिचान तथा परिचयपत्र वितरण कार्यका लागि सरकारले अहिलेसम्म एक अर्ब करिब ५३ करोड रुपैयाँ खर्च गरिसकेको जनाइएको छ।"
बैंकबाट पौने ३ करोड निकाल्ने नक्कली ऋणी पक्राउ,"राजविराज : एनआईसी एसिया बैंक शाखा राजविराजमा भएको पौने ३ करोड रुपैयाँको स्क्याम प्रकरणका आरोपित सद्दाम मंगलबार पक्राउ परेका छन्। लिखत सम्बन्धी कसूर मुद्दामा पक्राउ पुर्जी जारी भएको दुई महिनापछि राजविराज नगरपालिका९ का २८ वर्षीय मो सद्दाम पक्राउ परेको सप्तरी प्रहरीले जनाएको छ। राजविराजकै एक पसलबाट उनी पक्राउ परेका हुन्। अर्काका नाममा रहेको जग्गाको नक्कली जग्गाधनी प्रमाण बनाइ बैंकबाट ऋण उठाएको माघ २३ गते खुलासा भएपछि सद्दाम फरार भएका थिए। सद्दामसहित बैंकका प्रमुख, ऋण अधिकृतसहित ९ जना विरुद्ध अदालतबाट वैशाखमा पक्राउ पुर्जी जारी भएको थियो। जिल्ला प्रशासन कार्यालय र जिल्ला प्रहरी कार्यालयको प्रतिवेदन जाहेरीले उनीहरू विरुद्ध कारबाही अगाडि बढेको हो। वास्तविक जग्गाधनी राजविराज नगरपालिका ८ बस्ने रवीन्द्र यादवले रोक्का रहेको उनको जग्गा धितो राखेर बैंकले ऋण दिएकोमा आश्चर्य व्यक्त गर्दै विवाद गरेपछि स्क्याम प्रकरणके घटना खुलासा भएको हो। यादवको नाममा रहेको जग्गा राजविराज९ का वसिरन खातुनको नाममा नक्कली लालपूर्जा तयार गरिएको थियो। सोही नक्कली जग्गाधनी प्रमाणका आधारमा एनआइसी एसिया बैंक राजविराज शाखाबाट २ करोड ८० लाख रुपैयाँ ऋण स्वीकृत गराइ २ करोड ३० लाख रुपैयाँ विभिन्न व्यक्तिका नाममा भुक्तानी समेत दिइएको थियो। किर्ते गरी बनाइएको सोही नक्कली जग्गा धनी प्रमाणपत्रको आधारमा बैंकले रोक्का नम्वर १५१२०९८० एनएल ०००२२९० मा नक्कली जग्गा रोक्का गरेको थियो। राजविराजस्थित घरेलु तथा साना उद्योग कार्यालयमा आसमा खातुनका नाममा दर्ता रहेको एएस ट्रेडर्स एण्ड सप्लायर्सलाई बैंकले माघ ९ गते सो ऋण प्रवाह गरेको थियो। पक्राउ परेका मोबाइल व्यवसायी सद्दाम नक्कली जग्गाधनी बनाइएकी बसिरन खातुनका छोरा तथा ऋणी आसमाका श्रीमान् हुन्। आसमाले उनका श्रीमान् सद्दामकै मोबाइल पसल मूल्याङ्कन गराएर ऋण लिएकी थिइन्। वास्तविक जग्गाधनी यादवले यसअघि अग्निसाइर कृष्णासवरण गाउँपालिकास्थित साविक प्रसवनी गाविस९ (ग) को कित्ता नम्वर २२१ (९ को ख) को १० कठ्ठा ५ धुर जग्गा राजविराजस्थित सिटिजन बैंकमा धितो राखेर २० लाख रुपैयाँ ऋण लिएका छन्। सिटिजन बैंकले मालपोत कार्यालय राजविराजमा रोक्का गरिराखेको सोही जग्गाको नक्कली कागज धितो राखेर एनआइसी एसिया बैंकले २ करोड ३० लाख रुपैयाँ ऋण दिएको अनुसन्धानबाट खुलेको हो। कर्मचारीसहितको मिलेमतोमा पहिलेदेखि नै रोक्का रहेको जग्गा फुकुवा नहुँदै नक्कली जग्गाधनी प्रमाणपत्र बनाएर ऋण निकालिएको अनुसन्धानबाट देखिएको छ। वास्तविक जग्गाधनी यादवले थाहा पाई घटना बाहिरिए लगत्तै बैंकका प्रबन्धक संतोषकुमार यादवसहित बैंकका केही कर्मचारी र व्यवसायीहरू फरार भएका छन्। जग्गाधनी यादवका अनुसार आरोपितहरूले लेखापढी व्यवसायी र भूमिसुधार तथा मालपोत कार्यालय राजविराजका कम्प्युटर अपरेटरसँग मिलेमतो गरेर नक्कली जग्गाधनी खडा गरी बैंकबाट ऋणकर्जा निकालेका हुन्। स्क्यामसँगै बैंकका प्रबन्धक यादव, सद्दामकी श्रीमती आसमा खातुन, आमा बसिरन खातुन, घटनामा संलग्न तत्कालीन सनराइज बैंक शाखा राजविराजका वरिष्ठ सहायक दीपेन्द्र यादव, भूमिसुधार तथा मालपोत कार्यालय राजविराजका कम्प्युटर अपरेटर दीपक शर्मा, व्यवसायी सम्साद र शंकर यादव फरार छन्। नक्कली कागजातका आधारमा बैंकले स्विकृत गरेको २ करोड ८० लाख रकम मध्ये मुख्य ऋणीको खाताबाट सम्साद, सद्दाम र राजविराजकै एक सहकारी संस्थामा रकम ट्रान्सफर भएको थियो।"
कार्यकारी निर्देशक नहुँदा अस्तव्यस्त बन्दै क्यान्सर अस्पताल,"भरतपुर : नेपालमा क्यान्सर उपचारको क्षेत्रमा अग्रणी मानिएको विपी कोइराला मेमोरियल क्यान्सर अस्पतालमा तीन महिनादेखि कार्यकारी निर्देशक पद रिक्त हुँदा अस्पताल अस्तव्यस्त बन्दै गएको छ। बिरामीले पाउने नियमित सेवा र सुविधा घट्दै गएको छ। आर्थिक वर्षको मसान्तमा भुक्तानी र खरिदका काम रोकिएका छन्। तीन महिनादेखि कर्मचारीले तलब पाउन सकेका छैनन्। एशियाकै नमूना अस्पतालका रूपमा विकास गर्ने लक्ष्य लिइएको यस अस्पतालमा दैनिक काम प्रभावित भएका छन्। अस्पतालमा बिरामीलाई अत्यावश्यक अक्सिजनदेखि अन्य औषधिजन्य सामग्री खरिद प्रभावित बनेको छ। डा देजकुमार गौतमको कार्यकाल गत चैत २५ गते समाप्त भएपछि कार्यकारी निर्देशकको पद रिक्त भएको हो। चैत ३० गते अध्यक्ष पदमा डा विजय न्यौपाने नियुक्त भए पनि सञ्चालक समिति नहुँदा हालसम्म बैठक बस्न सकेको छैन। सञ्चालक समिति सदस्य नियुक्ति गरेर काम फुकाइदिन काठमाडौंमा हारगुहार गरिरहेका डा न्यौपानेले अब अस्पताल तहसनहस बन्ने अवस्थामा पुगेको गुनासो गरे। । सञ्चालक समिति गठनका लागि उनले प्रधानमन्त्री, संघीय स्वास्थ्यमन्त्री, बागमती प्रदेशका स्वास्थ्यमन्त्री र पार्टीका नेतालाई हारगुहार गर्दासमेत सुनुवाइ नभएको गुनासो गरे। अस्पताल राम्रोतर्फ जाँदै गरेको अवस्थामा कार्यकारी निर्देशक पाउन नसक्दा समस्या भएको उनले बताए। सञ्चालक समितिले पूर्णता पाएसँगै सोही समितिले कार्यकारी निर्देशकको नियुक्ति गर्छ। सञ्चालक समिति मन्त्रिपरिषद्को निर्णयबाट नियुक्त हुने व्यवस्था छ। अस्पतालका सूचना अधिकारी गृहनारायण महतोका अनुसार अक्सिजन ग्याससमेत खरिद गर्न कठिन भइसकेको छ। कतिपय औषधि अभाव हुन थालेको छ। यसको प्रभाव दीर्घकालीन रूपमा हुने भन्दै उनले कार्यकारी निर्देशक नहुँदा दैनिक कामकाज प्रभावित भएको बताए। यस वर्ष खरिद गरिएका सामग्रीको भुक्तानी असार महिनामा सक्नुपर्ने हुन्छ। त्यसका लागि आवश्यक पर्ने गृहकार्य समेतका लागि अब समय छैन। अस्पताल कार्यसञ्चालन तथा व्यवस्थापन नियमावली, २०६६ अनुसार कार्यकारी निर्देशकको काम अध्यक्षको निर्देशनमा अस्पतालको दैनिक प्रशासन सञ्चालन गर्ने रहेको छ। अस्पतालको १४ सदस्यीय रहने सञ्चालक समितिमा छ जना स्वास्थ्यमन्त्रीको सिफारिसमा मन्त्रिपरिषद्ले नियुक्ति गर्ने व्यवस्था रहेको छ। उक्त छ जनाको पद अहिले रिक्त रहेको छ। भरतपुर महानगरपालिकाको प्रमुख, स्वास्थ्य मन्त्रालयको सचिव वा सचिवले तोकेको व्यक्ति, अर्थ सचिव वा अर्थसचिवले तोकेको व्यक्ति, राष्ट्रिय स्वास्थ्य अनुसन्धान परिषद्को प्रतिनिधि पदेन सदस्य रहने ऐनमा व्यवस्था छ। यस्तै समितिले दुई जना नियुक्त गर्ने व्यवस्था रहेको छ। सरकारले नियुक्त गर्ने छ जना र समितिले नियुक्त गर्ने दुई जना सदस्य पद रिक्त रहेको छ। छ जनामध्ये दुई जना सामाजिक क्षेत्रका व्यक्ति हुन्छन् भने चार जना क्यान्सर विशेषज्ञ हुनुपर्दछ। सञ्चालक समितिले सिफारिस समिति गठन गरी उक्त समितिले सिफारिस गरेका व्यक्तिमध्येबाट स्वास्थ्यमन्त्रीले कार्यकारी निर्देशक नियुक्त हुने व्यवस्था छ। समितिले नै पूर्णता पाउन नसकेपछि कार्यकारी निर्देशक पदसमेत रिक्त रहेको हो। अस्पतालको महत्त्वपूर्ण जिम्मेवारी रहने कार्यकारी पद रिक्त हुँदा त्यसको असर कर्मचारी र बिरामीसम्म परेको छ। देशैभरि र भारतबाट समेत बिरामी यहाँ उपचारका लागि आउने गर्दछन्।"
अर्घाखाँचीमा पहिरोमा पुरिएर घाइते भएका तीनै बालबालिकाको मृत्यु,"अर्घाखाँची : अर्घाखाँचीको पणेनामा पहिरोमा पुरिएर घाइते भएका तीनजना बालबालिकाको मृत्यु भएको छ। पहिरोमा पुरिएर घाइते भएका ४ बालबालिकामध्ये तीनजनाको मृत्यु भएको हो। पाणिनि १ पणेनाको गोहनपानीमा मंगलबार बिहान घरमाथिबाट खसेको पहिरोमा परी घाइते भएका तीनै बालबालिकाको मृत्यु भएको पाणिनि गाउँपालिकाका निवर्तमान अध्यक्ष अच्युत गौतले पुष्टि गरे। मृत्यु हुनेमा ११ वर्षीया अन्जु रास्कोटी, १० वर्षीय धनबहादुर रास्कोटी र १२ वर्षीय खुमबहादुर रास्कोटी रहेको गौतमले जानकारी दिए। घाइते बालबालिकालाई उपचारका लागि पोखराथोक स्वास्थ्य चौकीमा पठाएको थियो। पहिरोमा च्यापिएका ३ जनाको अचेत अवस्थामा र एकको सकुशल उद्दार गरिएको थियो। १४ वर्षीय सचिन रास्कोटीको सकुशल उद्धार गरी उपचारका लागि पाल्पा पठाइएको छ। यो पनि पढ्नुहोस अर्घाखाँचीमा पहिरोमा पुरिएर ४ बालबालिका घाइते, तीनको अवस्था गम्भीर"
"अर्घाखाँचीमा पहिरोमा पुरिएर ४ बालबालिका घाइते, तीनको अवस्था गम्भीर",अर्घाखाँची : अर्घाखाँचीको पणेनामा पहिरोले घर पुरिएर ४ जना बालबालिका घाइते भएका छन् । पाणिनि १ पणेनाको गोहनपानीमा घरमाथिबाट खसेको पहिरोमा च्यापिएर ३ जना बालबालिका अचेत अवस्थामा रहेको र उनीहरूलाई उपचारका लागि पोखराथोक स्वास्थ्य चौकीमा पठाएको जिल्ला प्रहरी कार्यालयका प्रमुख डीएसपी मुकुन्द रिजालले जानकारी दिए। उनीहरूको अवस्था गम्भीर रहेको छ । एक १४ वर्षीय बालकको भने सकुशल उद्दार गरिएको वडा अध्यक्ष कमल पोख्रेलले बताए । उनलाई उपचारका लागि पाल्पा पठाइएको छ ।
बाढीले बगायो सडक,"दोलखा : लगातारको वर्षापछि आएको बाढीले दोलखाको दोस्रो प्रमुख सडक बगाएको छ। कालिञ्चोक गाउँपालिका४ को चरिकोटसिंगटी सडक खण्डको बञ्चरे नजिकै चप्लेटीमा सोमबार राति खहरेको बाढीले सडक बगाएपछि यातायात अवरुद्ध बनेको प्रहरीले जनाएको छ। बाढीले सडक बगाएपछि यातायात सेवा अवरुद्ध भएको छ। सो क्षेत्रका अन्य सडकमा पनि क्षति पुगेको प्रहरीले जनाएको छ। दोलखाको तीनवटा गाउँपालिकालाई जोड्ने मुख्य चरिकोटसिंगटी सडक बढीले बगाएपछि यातायात पूर्ण रूपमा ठप्प भएको छ। इलाका प्रहरी कार्यालय सिंगटीका प्रहरी निरीक्षक (इन्सपेक्टर) सानु तामाङका अनुसार पहिरोका कारण चप्लेटिका स्थानीयको पाँच वटा घर जोखिममा परेको छ। स्थानीय कृष्णबहादुर श्रेष्ठ, चत्रबहादुर श्रेष्ठ, लाल बहादुर श्रेष्ठ, नरबहादुर श्रेष्ठ र खड्ग बहादुर श्रेष्ठको घर जोखिममा परेको हो। पहिरो खस्ने क्रम नरोकिए अन्य बस्ती पनि जोखिममा पर्ने खतरा रहेको प्रहरीले जनाएको छ। सडक अवरुद्ध भएका कारण एम्बुलेन्स, खाद्यान्न ढुवानी लगायत प्रभावित हुँदा जनमानसमा त्रास बढेको प्रहरीले जनाएको छ। तत्काल सडक खुलाउन नसकिने प्रहरीले जनाएको छ।"
सिन्धुलीमा माइक्रो दुर्घटना हुँदा तीन जना घाइते,"सिन्धुली : सिन्धुलीमा माइक्रो दुर्घटना हुँदा तीन जना घाइते भएका छन्। धनुषाबाट काठमाडौंका लागि हिँडेको ना १ ज ८८८७ नम्बरको माइक्रोबस सिन्धुलीको गोलन्जोर गाउँपालिका७ खोज चोकमा मंगलबार दिउँसो दुर्घटना भएको हो। दुर्घटनामा गणेशनाथ चारनाथ नगरपालिका५ धनुषाका ३८ वर्षीया सितादेवी साफी, सोही ठाउँका वर्ष ३५ वर्षीय हरिदेव साफी र २१ वर्षीय शिव कुमार साफी घाइते भएका छन्। घाइतेमध्ये सितादेवीको अवस्था गम्भीर रहेको जिल्ला प्रहरी कार्यालय सिन्धुलीका प्रमुख राजकुमार सिलवालले जानकारी दिए। घाइतेको खुर्कोटस्थित शुभजीवन अस्पतालमा उपचार भइरहेको छ। माइक्रोमा १२ जना सवार थिए। अन्यको अवस्था सामान्य रहेको छ। तीव्र गतिमा रहेको माइक्रोको ब्रेक फेलभई सडकको भित्तामा ठोक्किएर दुर्घटना भएको प्रहरीको प्रारम्भिक अनुमान छ।"
"कोसी प्रदेशमा ट्राफिक सप्ताह सुरु, मुख्यमन्त्रीले गरे उद्घाटन","विराटनगर : कोसी प्रदेशका १४ वटै जिल्लालाई लक्षित गरेर मंगलबारदेखि २०८० सालको ट्राफिक सप्ताह सुरु गरिएको छ। सडकमा लेन अनुशासनको पालना गराउने र सवारी दुर्घटना न्यूनीकरण गर्ने उदेश्यसहित प्रदेश राजधानी विराटनगरमा सप्ताहको भव्य उद्घाटन गरिएको हो। उद्घाटन प्रदेश सरकारका कामचलाउ मुख्यमन्त्री हिक्मतकुमार कार्कीले गरेका छन्। बढ्दो सवारी दुर्घटना न्यूनीकरण गर्न जनचतेनामूलक कार्यक्रमलाई प्राथमिकता दिनुपर्ने कार्कीले बताए। प्रत्येक व्यक्ति सचेत भए मात्रै दुर्घटना न्यूनीकरणमा मद्दत पुग्ने उनको भनाइ छ। क्षमताभन्दा बढी यात्रुकै कारण सार्वजनिक सवारीसाधन दुर्घटना बढिरहेको छ, उनले भने, नियन्त्रण गर्न सबै सरोकारवाला सचेत हुनुपर्छ। दुर्घटनाका कारण बर्सेनि मुलुकले ठूलो मानवीय र भौतिक क्षति बेहोर्नु परेको दृष्टान्त उनले प्रस्तुत गरे। यातायात व्यवसायी, सवारी चालक, ट्राफिक तथा नेपाल प्रहरीलगायतका सरोकारवाला बीचको आपसी सहकार्यमा दुर्घटनाबाट भइरहेको क्षति रोक्न सकिने कार्कीले बताए। दुर्घटना न्यूनीकरणको व्यवस्थापकीय कार्यका लागि प्रदेश सरकारले सहयोग गर्ने उनले स्पष्ट पारेका छन्। संघीय कानुनको अभावमा प्रदेश सरकार आफैंले गर्नुपर्ने कतिपय कार्यहरु पनि गर्न सकेको छैन, उनले भने, तर, दुर्घटना रोक्न प्रदेश सरकार प्रयत्नशील छ। ट्राफिक प्रहरीसहितका सरोकारवाला निकायबीचको सहकार्यले अघिल्ला वर्षको तुलनामा चालू आर्थिक वर्षमा कोसी प्रदेशमै दुर्घटनाको संख्यामा कमी आएको जानकारी मुख्यमन्त्री कार्कीले दिएका छन्। कोसी प्रदेशका प्रहरी प्रमुख डीआईजी राजेशनाथ बास्तोलाले सवारी दुर्घटना भयावह बन्दै गइरहेको बताए। सडकको अवस्था, भौगोलिक कारण, सवारीसाधनको अवस्था, ट्राफिक नियमको उल्लंघन, चालकको लापरबाहीलगायत दुर्घटना न्यूनीकरणका चुनौती रहेको उनको भनाइ छ। भयावह अवस्थाको दुर्घटना न्यूनीकरण गर्न र सडकमा लेन अनुशासनको पालना गराउन ट्राफिक सप्ताहले महत्वपूर्ण भूमिका खेल्ने डीआईजी बास्तोलाको भनाइ छ। प्रदेशमा सवारी दुर्घटनामा परेर आर्थिक वर्ष २०७५०७६ मा ३ सय ७३ जनाको मृत्यु भएको थियो। २०७६०७७ मा ३ सय ३२, २०७७०७८ मा ४ सय ४४, २०७८०७९ मा ५ सय ३१ जनाको मृत्यु भयो। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका प्रमुख एसपी श्यामकुमार महतोका अनुसार गत वर्षमात्रै प्रदेशमा ३ हजार ८ सय २० सवारी दुर्घटना भएका थिए। दुर्घटनामा १ हजार १ सय १४ जना गम्भीर र ५ हजार ३ सय ३५ जना समान्य भाइते भएको जानकारी उनले दिए। महतोका अनुसार चालू आर्थिक वर्षको हालसम्म दुर्घटनामा परेर ३ सय ९४ जनाको मृत्यु भएको छ। ३ हजार ३ सय ९२ वटा दुर्घटनामा ७ सय ७८ जना गम्भीर घाइते भएका छन्। गत वर्षको हालसम्म ५ सय १० जनाको मृत्यु भएको थियो। दुर्घटनामा परेर गत वर्षको तुलनामा १ सय १६ जना कमको मृत्यु भएको एसपी महतोको भनाइ छ। उनका अनुसार दुर्घटनामा ८, मृत्युमा २३१७ र गम्भीर घाइतेको संख्यामा ३१४७ प्रतिशतले कमी आएको छ। अधिकांश दुर्घटना मानवीय त्रुटिका कारण भइरहेको छ। चालक र सडक प्रयोगकर्ताले ट्राफिक नियमको पूर्ण पालना नगरेको पाइन्छ, महतोले भने, मानवीय त्रुटिको विश्लेषण गर्दा ५३ प्रतिशत दुर्घटना तीव्र गतिका कारण हुने गरेको छ। १६ प्रतिशत दुर्घटनामा चालकको लापरबाही देखिएको छ। सडक प्रयोगकर्ताको असावधानीका कारण १२ प्रतिशत, चालकको मादक पदार्थ सेवन (मापसे) गरेर सवारी चलाउँदा १० प्रतिशत र सवारी चालक अनुमतिपत्र (लाइसेन्स) बिना सवारी चलाउँदा ७ प्रतिशत दुर्घटना हुने गरेको एसपी महतो बताउँछन्। उनका अनुसार सवारीसाधन अनुसार मोटरसाइकल दुर्घटना ५७, सीटी सफारी, ईरिक्सा तथा टेम्पो १६ र अन्य साना सवारीसाधन दुर्घटना ११ प्रतिशत छ। ट्राफिक नियमको पालना नगर्नु दण्डनीय हो भनेर सवारीचालकदेखि सडक प्रयोगकर्तासम्मलाई बुझाउन सकियो भने दुर्घटना न्यूनीकरणमा सहयोग पुग्ने महतोले बताए। नियमको पालनामा सबै प्रतिवद्ध हुुनुपर्छ, उनी भन्छन्, अनि मात्रै दुर्घटना न्यूनीकरणको लक्ष्यमा आशातित सफलता हासिल हुन्छ। विगतको त्रिवर्षीय विश्लेषणले बर्सेनि ८० प्रतिशतले दुर्घटना, २६६४ प्रतिशतले मानिसको मृत्यु र २९ प्रतिशत गम्भीर घाइतेको संख्यामा वृद्धि भइरहेको देखाएको उनले बताए। उनका अनुसार चालू आर्थिक वर्षको हालसम्म प्रदेशभरि २४ हजार ८ सय ५० वटा जनचेतनामूलक कार्यक्रम गरी चालक तथा सडक प्रयोगकर्ता ५ लाखभन्दा बढीलाई ट्राफिक सचेतना प्रदान गरिएको छ। प्रदेशका ३६ वटा सहरमा पार्किङ व्यवस्थापन तथा १ सय ९ वटा सवारी पकेट क्षेत्र र सडकमा लेन अनुशासनको पालनाका लागि २९ स्थानमा लेन अनुशासनस्थल निर्धारण गरिएको एसपी महतोले बताए। नियम मिच्ने २ लाख ८५ हजार सवारीलाई ट्राफिक नियम उल्लंघनको कसूरमा कारबाही गरिएको छ, उनले भने, त्यसबाट १९ करोडभन्दा बढी राजस्व संकलन भएको छ। मोरङ ट्राफिक प्रमुख प्रहरी निरीक्षक सुनीलकुमार श्रेष्ठले ट्राफिक सप्ताहको पहिलो दिन विराटनगर बसपार्कबाट सचेतनामूलक र्याली निकालिएको जानकारी दिए। उनका अनुसार जिल्ला ट्राफिक प्रहरी कार्यालय मोरङको संयोजनमा निकालिएको र्याली विराटनगर बजारका विभिन्न भागको परिक्रमा गर्दै कार्यक्रममा परिणत भएको थियो। ट्राफिक सप्ताहमा सडकको पेटी तथा जेब्राक्रसबाट हिँड्न सिकाउने, सवारीसाधनको गति कम गर्न प्रेरित गर्ने, जेब्राक्रसमा पैदलयात्रीलाई प्राथमिकता दिन आग्रह गर्ने, पार्किङ एवं सडक, पेटी व्यवस्थित गर्दै ट्राफिक सचेतनासम्बन्धी पर्चा र पम्प्लेट वितरण गर्ने कार्यक्रम रहेको श्रेष्ठले बताए। साथै ट्राफिक सप्ताहअन्तर्गत स्थानीय तहका प्रमुखहरूको उपस्थितिमा संकेतमूलक ट्राफिक बोर्डहरु राख्ने, सडकमा राखिएका निर्माण सामाग्री हटाउने तथा सरोकारवालासँग समन्वयमा खाल्डा खुल्डी पुर्ने, सवारी चालकहरु लक्षित सचेनतामूलक कार्यक्रम, चालकको स्वास्थ्य परीक्षण र सवारीको यान्त्रिक चेकजाँच एवं सरोकारवालासँग अन्तरक्रिया गर्नेलगायतका कार्यक्रमहरु तय गरिएको छ।"
सुनकोशी नदीमा शव फेला,सिन्धुली : सिन्धुलीको सुनकोशी नदीमा एक जना पुरुषको बेवारिसे शव फेला परेको छ। जिल्ला प्रहरी कार्यालय सिन्धुलीका अनुसार गोलन्जोर गाउँपालिका७ अधेरी खोलाको दोभानस्थित सुनकोशी नदी किनारमा नाम थर नखुलेको अन्दाजी वर्ष ३५३६ को एक पुरुषको शव फेला परेको हो। ती पुरुषको दाहिने हातमा लक्की शर्मा लेखिएको टाटु खोपिएको छ। शवको पहिचानका लागि इलाका प्रहरी कार्यालय खुर्कोटले अनुसन्धान थालेको जिल्ला प्रहरी कार्यालय सिन्धुलीका प्रवक्ता चिरन्जीवी दाहालले जानकारी दिए। उक्त पुरुषलाई खोला तथा नदीले बगाएको हुनसक्ने आशंका गरिएको छ।
१७ जनालाई पक्राउ नगर्नू भन्ने सर्वोच्चको आदेशविरुद्ध सीआईबीको भ्याकेट,"काठमाडौं : सरकारी स्वामित्वमा रहेको ललिता निवास जग्गा प्रकरणमा मुछिएका १७ जना आरोपितलाई पक्राउ नगर्नू भन्ने सर्वोच्च अदालतको आदेशविरुद्ध सीआईबीले भ्याकेट निवेदन दिएको छ। प्रहरीको केन्द्रीय अनुसन्धान ब्युरो (सीआईबी) ले सर्वोच्चको उक्त आदेशविरुद्ध सोमबार भ्याकेट निवेदन दिएको हो। ललिता निवास प्रकरणमा लिखत कीर्ते मुद्दा अघि बढाउन समस्या भएको भन्दै सर्वोच्चमा भ्याकेट दिएको सीआईबीका एसएसपी दिनेश आचार्यले जानकारी दिए। निवेदनमा स्टे अर्डर खारेजको माग गरिएको छ। यसअघि सर्वोच्च अदालतले यसै प्रकरणमा मुछिएका टीकाराम घिमिरेसहित १७ जनालाई पक्राउ नगर्नथुनामा नराख्न अन्तरिम आदेश दिएको थियो। ललिता निवास प्रकरणमा जोडिएका टीकाराम घिमिरेसहित १७ जनाले दायर गरेको रिटमा सर्वोच्चका न्यायाधीश ईश्वरप्रसाद खतिवडाको इजलासले पक्राउ नगर्न अन्तरिम आदेश दिएको थियो। २०७९ साउन १९ गते अन्तरिम आदेश दिएको हो। अन्तरिम आदेश पाउनेमा भूमिसुधार तथा व्यवस्था मन्त्रालयका तत्कालीन सहसचिव तेजराज पाण्डे, मुख्य बिचौलिया रामप्रसाद सुवेदीका छोरा रूपेशकुमार सुवेदी, भूमिसुधार कार्यालय काठमाडौंका भूमिसुधार अधिकारी शंकरप्रसाद सुवेदी, नापी कार्यालय काठमाडौंका तत्कालीन नापी अधिकृत मोहम्म सवीर हुसैन, गुठी संस्थानका तत्कालीन प्रशासक बलिरामप्रसाद तेली, डिल्लीबजारका तत्कालीन प्रमुख मालपोत अधिकृत दिनेशप्रसाद शर्मा, मालपोत डिल्लीबजारका उपसचिव लक्ष्मीनारायण उप्रेती छन्। यस्तै,गुठी संस्थाका तत्कालीन उपप्रशासक जयप्रसाद रेग्मी, गुठी संस्थान केन्द्रीय कायाँलयका मुख्य अधिकृत हरिबोल आचार्य, मालपोत डिल्लीबजारका तत्कालीन नासु टीकाबहादुर बीसी, डिल्लीबजारका नासु श्रीहरि पुडासैनी,भूमिसुधार कार्यालय काठमाडौंका नासु अंगुरकुमार सिग्देल, मालपोत कार्यालय डिल्लीबजारका नासु टंकनाथ पौडेल र अर्का नासु केदारप्रसाद श्रेष्ठले पनि अन्तरिम आदेश पाएपछि न्यायिक हिरासतबाहिरै रहेका छन्। सोही आदेशका आधारमा पक्राउ परेकामध्ये कलाधर देउजा, सुरेन्द्रमान कपाली र हुपेन्द्रमणि केसीलाई छोडिएको थियो। सोही प्रकरणमा पक्राउ परेका तीनजनाले सर्वोच्चमा बन्दीप्रत्यक्षीकरण रिट दिएका छन्। आज सो रिटको पेशी न्यायाधीश डाआनन्दमोहन भट्टराई र हरिप्रसाद फुयालको संयुक्त इजलासमा तोकिएको छ। आफूहरूलाई गैरकानुनी रुपमा पक्राउ गरिएको दावीसहित पूर्वनिर्वाचन आयुक्त शाह, भाटभटेनी सुपर मार्केटका सञ्चालक मीनबहादुर गुरुङ र मालपोत कार्यालयका पूर्वकर्मचारी धर्मप्रसाद गौतमले सर्वोच्चमा बन्दीप्रत्यक्षीकरणको निवेदन दायर गरेका थिए। यसअघि असार १५ गते सो रिटमा प्रारम्भिक सु्नुवाइ गर्दै न्यायाधीश डाकुमार चुडालले ललिता निवास जग्गा हिनामिना प्रकरणमा पक्राउ परेका आरोपितलाई थुनामा राख्नुको आधार, कारण र प्रमाणसहित पेश गर्न सरकारलाई भनेको थियो। रिटमा गृहमन्त्रालयलाई विपक्षी बनाइएको छ। छलफलका लागि आज दुवै पक्षलाई बोलाइएको हो। प्रहरीले सोही प्रकरणमा ९ जनालाई पक्राउ गरिसकेको छ। विसं २०४९ देखि २०६९ सम्ममा सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी भएको फेला परेको छ। सोही प्रकरणमा प्रहरीको केन्द्रीय अनुसन्धान ब्युरो (सीआईबी)ले अनुसन्धान गरिरहेको छ।"
"गोरखामा धन्सारधन्सार भत्किँदा एक महिलाको मृत्यु, तीन घाइते","गण्डकी गाउँपालिका४, पाटापाटीस्थित जगबहादुर बरामको बनाउँदै गरेको धन्सार भत्किएर उनकी श्रीमती ४१ वर्षीया मीना बरामको मत्यु भएको जिल्ला प्रहरी कार्यालयका सूचना अधिकारी प्रहरी नायब उपरीक्षक रमेशकुमार श्रेष्ठले जानकारी दिए। धन्सार भत्किएर पुरिँदा उनको घटनास्थलमै मृत्यु भएको हो। गोरखा : गोरखामा बनाउँदै गरेको धन्सार भत्किएर आज एक महिलाको मृत्यु भएको छ । अन्य तीनजना घाइते भएका छन् । गण्डकी गाउँपालिका४, पाटापाटीस्थित जगबहादुर बरामको बनाउँदै गरेको धन्सार भत्किएर उनकी श्रीमती ४१ वर्षीया मीना बरामको मत्यु भएको जिल्ला प्रहरी कार्यालयका सूचना अधिकारी प्रहरी नायब उपरीक्षक रमेशकुमार श्रेष्ठले जानकारी दिए। धन्सार भत्किएर पुरिँदा उनको घटनास्थलमै मृत्यु भएको हो। उक्त घटनामा परी मृतक मीनाका श्रीमान ४५ वर्षीय जगतबहादुर बराम, २१ वर्षीय छोरा सुजन बराम र छिमेकी ६५ वर्षीय रामकृष्ण बराम घाइते भएका छन् । रामकृष्णको अवस्था गम्भीर भएकाले उनलाई थप उपचारका लागि काठमाडौँ पठाइएको प्रहरी नायब उपरीक्षक श्रेष्ठले बताए। अन्य दुईजनाको अवस्था भने सामान्य छ । रासस"
सडक कार्यालयको बेवास्ताका कारण बस्तीमा पहिरो,"उदयपुर : सडक कार्यालयले समयमा नै चासो नदिँदा उदयपुरको रौतामाई गाउँपालिका७ पुँवारेमा पहिरोले बस्तीमा क्षति पुर्याएको छ। लहान सडक कार्यालय अन्तर्गत रहेको मुर्कुचीरौता सडक निर्माणाधीन अवस्थामा पहिरोले बगाउँदा सडक मुनीका बस्तीमा क्षति पुर्याएको हो। पहिरोले स्थानीय स्वस्ते सार्कीको झण्डै डेढ विघा क्षेत्रफलमा लगाएको धान, मकै, ग्वाली, भैसी, पाँडो पुरिदिएको छिमेकी नारायणबहादुर रायाले बताए। त्यसैगरी रामबहादुर सार्कीको ग्वाली, सुँगुर, बाख्रा पहिरोले पुरेको उनले बताए। सोमबार रातिदेखि मुसलधारे पानी पर्दा स्थानीय गणेश सार्की, टेबहादुर दुलालको ग्वाली र खेतमा क्षति पुर्याएको उनले बताए। पहिरो नरोकिएपछि सबैलाई छिमेकीको घरमा सुरक्षित गरिएको छ। पहिरोले बस्ती जोखिमको चपेटा परेपछि स्थानीय आक्रोशित बनेका छन्। रौतामाई गाउँपालिकाका अध्यक्ष बिरेन्द्रकुमार मगरका अनुसार कार्यालयले पहिरोको उच्च जोखिम क्षेत्रमा विकल्प नै नदिई डोजर चलाउँदा बस्ती जोखिमा परेको हो। उनले भने, सडकमुनी बस्ती बसेको अवश्थामा जाली, पर्खाल लगाएर वलियो बनाएर लैजानु पर्थ्यो, तर त्यसो नगरी कार्यालयले डोजर चलाउँदा समस्या आयो।' वर्षाको समयमा सडककै कारण बस्तीमा समस्या आउँछ, त्यसैले जोखिम न्यूनीकरणको उपायसहित कामलाई चाँडै सक्न सुझाव दिँयौ,' अध्यक्ष मगरले भने, हाम्रो सुझावमा कार्यालयले चासो नदिँदा समस्या थपियो।' समस्या समाधानका लागि प्रमुख जिल्ला अधिकारीसहितको सुरक्षा टोली र लाहान सडक कार्यालयका प्रमुखलाई झिकाइएको उनले बताए। अध्यक्ष मगरले बस्तीलाई सुरक्षित गर्न विकल्पको खोजी भइरहेको बताए।"
स्याङ्जामा विद्युत महसुल नबढ्ने,"स्याङ्जा : बुटवल पावर कम्पनी (बीपीसी)ले उत्पादन गरेको विद्युतको महसुल तत्काल नबढ्ने भएको छ। बीपीसीले नयाँ आर्थिक वर्षबाट विद्युत् महसुल समायोजन गरिदिन गरेको प्रस्तावमा अहिलेका लागि स्थगित गरेपछि बिजुली महसुल नबढ्ने भएको हो। विद्युत महसुल वृद्धिमा उपभोक्ताको चर्को दबाबपछि हाललाई महसुल समायोजन गर्न नसकिने निष्कर्ष आयोगको रहेको प्रवक्ता गोकर्णराज पन्थले जानकारी दिए। कम्पनीको प्रस्ताव यथास्थितिमा राख्ने निर्णय भएको उनले जनाए। विद्युत् उत्पादन र प्रसारणमा घाटा भएको जनाउँदै कम्पनीले विद्युत् नियमन आयोगमा महसुल समायोजन गरिदिन प्रस्ताव पेस गरेको थियो। विद्युत् महसुल बढाउन उचित छ या छैन भनी आयोगले गत चैत १० गते काठमाडौंमा सार्वजनिक सुनुवाइ गरेको थियो। प्रभावित स्थल बाहिर बसेर महसुल वृद्धि गर्न थालेको भन्दै उपभोक्ताहरू आक्रोशित बने। तर, उक्त सार्वजनिक सुनुवाइमा स्याङ्जावासी उपभोक्ता भने बेखबर भएको जनाएका छन्। विद्युत् महसुल वृद्धि नगर्न यहाँका संघीय, प्रादेशिक, स्थानीय तहका जनप्रतिनिधि, उपभोक्ता, राजनीतिक दल र नागरिक समाजले विरोध जनाए। स्थानीय उपभोक्तासँग छलफल नै नगरी एकलौटी रुपमा बिजुली महसुल दर बढाउन काठमाडौंमा बसेर निर्णय गरेपछि स्थानीयले विरोध जनाएका हुन्। काठमाडौंमा सार्वजनिक सुनुवाइ गर्दै कम्पनीद्वारा स्याङ्जामा उत्पादित एवं वितरित विद्युत महसुलमा दोब्बर वृद्धि गरेको सूचना सार्वजनिक भएपछि उपभोक्ताहरु आन्दोलित भएका थिए। प्रतियुनिट २ रुपैयाँ तिर्दै आएका उपभोक्ताले ०७३ सालदेखि नयाँ महसुल निर्धारण गर्दा प्रतियुनिट औसतमा न्यूनतम् ५ रुपैयाँ ८० पैसा तिर्दै आएका छन्। कम्पनीले आयोगलाई औसतमा प्रतियुनिट ५ रुपैयाँ २६ पैसा घाटा हुँदै आएको जनाउँदै यो घाटा परिपूर्ति गर्न त्यति नै रकम (५ रुपैयाँ २६ पैसा) बढाउनुपर्ने प्रतिवेदन आयोगमा बुझाएको थियो। आँधीखोलाबाट ९ दशमलब ४ मेगावाट क्षमताको विद्युत उत्पादन गर्दै आएको छ। कम्पनीले वितरण केन्द्र मार्फत झण्डै ४० हजार ग्राहकलाई ५ रुपैयाँ ८० पैसामा प्रतियुनिट विद्युत बिक्री गर्दै आएको छ। सञ्चालन, मर्मत सम्भार खर्च बढी भएको जनाउँदै कम्पनीले आयोग मार्फत प्रतियुनिट झण्डै ११ रुपैयाँ महसुल बनाउनु पर्ने गरी प्रस्ताव पेश गरेको थियो। बीपीसीले स्याङ्जा र पाल्पाका एक दर्जन बढी स्थानीय तहमा विद्युत बिक्री गर्दै आएको छ।"
बाढीपहिरोबाट फालेलुङमा २१ करोड बढीको क्षति,"फिदिम : असार २ गते रातिको बाढीपहिरोले पाँचथरको फालेलुङ गाउँपालिकामा मात्रै करोडौंको भौतिक संरचना र कृषियोग्य जमिनमा क्षति पुयाएको छ। जिल्लामा सबैभन्दा धेरै बाढीले फालेलुङमा क्षति पुर्याएको हो। बाढीपहिरोले २१ करोड ३७ लाख ८५ हजार बराबरको क्षति भएको क्षति अनुगमन समितिका संयोजक रणजित आङ्बुहाङले जानकारी दिए। यो न्यूनतम विवरण हो, आङ्बुहाङले भने, प्राविधिकहरूको सहयोगमा क्षतिको विवरण निकालिएको हो। हेंवा खोलामा आएको बाढीले सात करोड बराबरको दुई वटा पक्की पुल भत्काएको छ। थप अर्को पक्की पुलमा आंशिक क्षति हुँदा मर्मतका लागि दुई करोड आवश्यक पर्ने प्राविधिकले जनाएका छन्। चार वटा झोलुङ्गे पुल भत्किएका छन्। जसमध्ये ६० लाख लागतको एउटा पुल पूर्णरूपमा भत्किएको हो। थप तीन वटा पुल आंशिक रूपमा भत्कँदा ७५ लाख क्षति भएको हो। सिंचाईका लागि निर्माण गरिएका आठ वटा कुलो भत्किँदा तीन करोडको क्षति भएको हो। एउटा खानेपानी आयोजना पहिरोले बगाउँदा ७५ लाख १० हजार र तीन किलोमिटर बाटो भत्कदा ४५ लाखको क्षति भएको अनुमान छ। त्यस्तै, चार करोड बराबरको आठ वटा कजवे पहिरोले बगाएको हो। आठ सय रोपनी खेतीसहितको जमिन बाढीपहिरोले बगाउँदा एक करोड ६० लाखको क्षति भएको हो। ४० किलोवाट क्षमताका तीन वटा लघू जलविद्युत् पहिरोले बगाउँदा ३० लाखको क्षति भएको हो। पहिरोले तीन वटा विद्यालयमा १० लाख बराबरको क्षति पुर्याएको छ। बाढीपहिरोमा परी सयौंको संख्यामा पशु चौपाया मरेका छन्। जसका कारण किसानलाई १७ लाख ७५ हजार बराबरको नोक्सान भएको छ। पहिरोले पाँचवटा घर पूर्ण रूपमा भत्काउँदा १५ लाख र आंशिक रूपमा भत्किएका ३० घरमा ३० लाख बराबरको क्षति भएको छ। हाम्रो पालिकामा विगतमा पनि बाढी पहिरोले क्षति गरेको थियो, गाँउपालिका अध्यक्ष बिरबिक्रम थाम्सुहाङले भने, तर यसपटक सारै धेरै भौतिक संरचनामा क्षति पुगेको छ। यस्तो क्षतिको सामना फालेलुङले कहिल्यै गर्नुपरेको थिएन। बाढीले हेंवा खोलामा निर्माण गरिएका सबै पुलहरू पनि बगाएको छ।"
विद्युतीय ट्रान्सफर्म चोरी गर्ने चारजना पक्राउ,"काठमाडौं : रौतहटका विभिन्न स्थानबाट विद्युतीय ट्रान्सफर्म चोरी गरेको अभियोगमा ४ जनालाई प्रहरीले पक्राउ गरेको छ । पक्राउ पर्नेहरूमा गरुडा नगरपालिका६ पोठियाही बस्ने ४२ वर्षीय अशोक साह, कटहिया नगरपालिका१ भसेढवा बस्ने ४६ वर्षीय रामलाल महतो,सोही ठाउँ बस्ने ३६ वर्षीय बिरेन्द्र राय र ३७ वर्षीय सुखल महतो रहेका छन् । रौतहटका विभिन्न स्थानहरूका ट्रान्सफर्मरबाट तारलगायतका सामान चोरी गरेको घटना अनुसन्धानको क्रममा खटिएको प्रहरीले गरुडा नगरपालिका४ स्थित कवारबाट तामाको चुडी १ सय ७५ किलो ७ सय ग्राम, तामाको क्वाईल १ सय २९ किलो ३०० ग्राम, खुल्ला तामाको तार ७१ किलोग्राम बरामद उनीहरुलाई पक्राउ गरेको हो । साथै उनीहरूबाट मोटरसाइकल २ थान, १ थान स्कुटर र मोबाइल ४ थान समेत प्रहरीले बरामद गरेको छ । उनीहरू उपर जिल्ला अदालत रौतहटबाट चोरी सम्बन्धी कसूरमा म्याद थप गरी आवश्यक अनुसन्धान गर्नुका साथै घटनामा संलग्न हाल फरार अन्य व्यक्तिहरूको प्रहरीले खोजी गरिरहेको छ ।"
पुतलीबजारले राख्यो सहिदचोकमा सुन्तलाको प्रतिमा,"स्याङ्जा : पुतलीबजार नगरपालिकाले सदरमुकामस्थित मुख्य बजारको चोकमा सुन्तलाको प्रतीक स्वरूप दुईवटा हरिया पात र डाँठसहित एउटा पाकेको सुन्तला दानाको प्रतिमा स्थापना गरेको छ। सदरमुकाम सहितको पुतलीबजार नगरपालिका१ स्थित सहिदचोकमा निर्मित टावरको भित्री भागमा पाकेको सुन्तलाको फल राखिएको हो। नवलपरासी निवासी नरबहादुर विकले झण्डै ३ महिनामा निर्माण गरेका हुन्। करिब ५० किलो तौलको सो प्रतिमामा तामा, पित्तल लगायतका विभिन्न धातु मिश्रण गरी करिब ५ लाखको लागतमा निर्माण गरिएको हो। समग्र जिल्लाकै पहिचान बोकेको सुन्तला र त्यसमा पनि पुतलीबजारमा अत्यन्तै राम्रो उत्पादन हुने भएकाले सुन्तलाको प्रवर्द्धन एवं पहिचानका लागि सुन्तलाको प्रतिमा राखिएको नगरप्रमुख तुलसीराम रेग्मीले जानकारी दिए। सिद्धार्थ राजमार्गमै पर्ने सहिद चोकमा एउटा सुन्तलाको पाकेको फल स्वरूपको प्रतिमाले स्याङ्जाको पहिचान प्रदर्शन गरेको प्रमुख प्रशासकीय अधिकृत हरिराम नागिलाले जानकारी दिए।"
नासु कुट्ने अधिवक्ताविरुद्धको मुद्दा फिर्ता लिनुपर्ने माग गर्दै कानुन व्यवसायीले गरे प्रदर्शन,"ललितपुर : कानुन व्यवसायीहरूले न्यायालयको शुद्धीकरणका लागि भन्दै मंगलबार पनि प्रदर्शन गरेका छन् । ललितपुर अदालतमा कार्यरत नायव सुब्बा प्रेमिका तमाङ र अधिवक्ता अमीर तामाङबीचको विवादलाई लिएर कानुन व्यवसायीले मंगलबार पनि आन्दोलनलाई कायमै राखेका हुन् । नेपाल बार एशोसिएसन परिसरमा उनीहरुले प्रदर्शन गर्दै सो घटनाको निष्पक्ष छानविन हुनुपर्ने माग राखेका छन् । उनीहरुले न्यायभित्रको भ्रष्टाचार, विकृति , विसंगति अन्त्य गर्नुपर्ने,अधिवक्ता अमिर लामिछाने विरुद्ध दायर सम्पूर्ण मुद्दाहरु अबिलम्व फिर्ता गर्नुपर्ने, पूर्ण स्वचालित पेशी व्यवस्थापन प्रणाली लागू गर्नुपर्ने लगायतका माग राखेका छन् । ललितपुर बारले घटनाको सत्यतथ्य छानविन गरी दोषीलाई कारबाहीको माग गरेपनि अदालत प्रशासनले सीसीटीभी फुटेज निकाल्न नमान्दा विवाद उत्कर्षमा पुगेको हो । नासु तामाङविरुद्ध प्रमाण रहेको भन्दै अदालत प्रशासनले फुटेज निकाल्न नमानेको कानुन व्यवसायीको आरोप छ । यता ललितपुर अदालतका न्यायाधिश र कर्मचारीहरु भने सुरक्षाको माग राख्दै मंगलबार सर्वोच्च अदालत आएका छन् । सुरक्षताको ग्यारेन्टी नभएसम्म कार्यालय नफर्कने उनीहरूले अडान लिएका छन्।"
नेपालगञ्ज विमानस्थलमा मौसमको जानकारीका लागि डिजिटल प्रणाली,"प्रवक्ता निरौलाले भने, 'अब सुर्खेत, जुम्ला, डोल्पालगायत गन्तव्यतर्फ उडान अघि मौसमको जानकारी लिन थप सहज हुने छ ।' बाँके : बाँकेको नेपालगञ्ज विमानस्थलमा मौसमको जानकारीका लागि डिजिटल प्रणाली सञ्चालनमा ल्याइएको छ । पश्चिममा धेरै विमानस्थललाई समेत उपयोग हुने गरी नागरिक उड्डयन प्राधिकरण र जल तथा मौसम विभागको सहकार्यमा उक्त प्रणाली सञ्चालनमा ल्याइएको हो । नेपालगञ्जबाट हुँदै आएको विभिन्न गन्तव्यका उडान अघि मौसमीबारे जानकारीका लागि डिजिटल प्रणाली सञ्चालनमा ल्याइएको नागरिक उड्डयन प्राधिकरणका प्रवक्ता जगन्नाथ निरौलाले बताए। उनका अनुसार यो प्रणालीमार्फत धनगढी, महेन्द्रनगर, सुर्खेत, शान्तिपुर, टीकापुर, सल्ले, लमहीलगायत २० ठाउँको मौसमबारे जानकारी लिन सकिने छ । प्रवक्ता निरौलाले भने, 'अब सुर्खेत, जुम्ला, डोल्पालगायत गन्तव्यतर्फ उडान अघि मौसमको जानकारी लिन थप सहज हुने छ ।' नेपालगञ्ज विमानस्थलमा प्राधिकरणले थप दुई हजार पाँच सय मिटर धावनमार्ग विस्तार गर्न लागिएको छ । करिब तीन अर्बको लागतमा यो विमानस्थलको टर्मिनल भवनसहित यात्रु सुविधा लक्षित पूर्वाधार विस्तारको काम भइरहेको छ । हाल धावनमार्गको लम्बाइ एक हजार पाँच सय मिटर रहेको छ । रासस"
घुमाउनेटारस्थित हेंवा खोलामा डाइभर्सन बनाउन सुरु,"फालेलुङ : पाँचथरको फालेलुङ गाँउपालिका ७ र ३ लाई जोड्ने घुमाउनेटारस्थित हेंवा खोलामा डाइभर्सन बनाउन सुरु गरिएको छ । असार २ गतेको बाढीले यहाँको पक्की मोटरएबल पुल भत्काएपछि आवतजावत ठप्प छ । पुल भत्किएर यातायात ठप्प भएपछि पालिकाको अग्रसरतामा ह्यूम पाइप ल्याएर डाइभर्सन बनाउन थालिएको हो । डाइभर्सन निर्माणका लागि बिरगञ्जबाट ५ वटा ह्यूम पाईप ल्याएर काम थालिएको हो, प्रमुख प्रशासकीय अधिकृत डम्बर बहादुर आङ्देम्बेले भने पाँच दिन भित्रमा डाइभर्सन सञ्चालनमा ल्याउने लक्ष्य छ । ह्यूम पाईप राख्नका लागि सोमबारदेखि ग्याबिन जाली बुन्ने काम सुरु गरिएको हो । पुल भत्किएपछि पालिककाको केन्द्र थकेपुङसम्म पुग्न सर्बसाधारणले सास्ति भोग्नु परेको छ । हेंवा खोलाका सबै पक्की पुल बाढीले भत्काएपछि फालेलुङ र सदरमुकाम फिदिमबीच यातायाताका साधानहरु चल्न सकेका छैनन् ।"
सुरक्षाको माग गर्दै जिल्ला अदालत ललितपुरका न्यायाधीश र कर्मचारी सर्वोच्चमा,काठमाडौं : सुरक्षाको माग गर्दै जिल्ला अदालत ललितपुरका न्यायाधीश र कर्मचारी सर्वोच्च अदालत पुगेका छन्। कानुन व्यवसायीहरूबाट आफूहरू असुरक्षित रहेको भन्दै कार्यालयको काम छोडेर उनीहरू सर्वोच्च पुगेका हुन्। कर्मचारीहरूले आफूहरुको जिउधनको सुरक्षाको ग्यारेन्टी नभएसम्म काममा नफर्कने अडान लिएका छन्। न्यायाधीश र कर्मचारी अदालत छाडेर गएपछि ललितपुर जिल्ला अदालतमा मुद्दाको सुनुवाइ प्रभावित भएको छ। अहिले सर्वोच्च अदालतमा प्रधानन्यायाधीशसँग छलफल भइरहेको छ। कानुन व्यवसायीहरूहरुबाट आफूहरूलाई धम्की आएको र कार्यालयमा बसेर कामकाज गर्नसक्ने अवस्था नरहेको उनीहरूको भनाइ छ। कानुन व्यवसायीलाई झुट्टो आरोपमा फसाइएको भन्दै नेपाल बार एसोसिएसनले आन्दोलनका कार्यक्रम जारी गरेको छ। ललितपुर बार एसोसिएसनका सचिव छोनम मोक्तानका अनुसार अदालतका कामकारबाही र सेवालाई असर नपर्नेगरी अदालत परिसरमा दैनिक १ घन्टा धर्ना कार्यक्रम गर्ने जानकारी दिएका छन्। उनका अनुसार अर्को सूचना नभएसम्म प्रत्येक दिन दिउँसो १ बजेदेखि २ बजेसम्म विरोधस्वरुप धर्ना कार्यक्रम गरिनेछ। यसअघि सोमबार पनि कानुन व्यवसायीहरूले जिल्ला अदालत ललितपुरमा विरोध सभा गरेका थिए। ललितपुर जिल्ला अदालतमा कार्यरत नायब सुब्बा प्रेमिका तामाङमाथि कुटपिट गरेको विरोधमा देशभरिका अदालतका कर्मचारीहरू आन्दोलित भएका छन्। गत बुधबार जिल्ला अदालतकी नायब सुब्बा तामाङलाई कानुन व्यवसायी अमिर लामिछानेले कुटपिट गरेका थिए। उक्त घटनापछि तामाङले जिल्ला प्रहरी परिसर ललितपुरमा जाहेरी दिएकी थिइन्। जाहेरपछि प्रहरीले लामिछानेलाई पक्राउ गरेको छ।
प्रधानमन्त्रीद्वारा मेमोरी किङ अर्पण शर्मालाई बधाई,"प्रधानमन्त्री निवास बालुवाटारमा आज बिहान भएको भेटमा प्रधानमन्त्री दाहालले शर्मालाई नेपालीको नाम विश्वमा राख्न सफल भएकोमा बधाई दिँदै आगामी दिनमा थप सफलताको शुभकामना दिए। काठमाडौं : प्रधानमन्त्री पुष्पकमल दाहाल प्रचण्डले मेमोरी किङका रुपमा चर्चित अर्पण शर्मालाई बधाई तथा शुभकामना दिएका छन्। प्रधानमन्त्री निवास बालुवाटारमा आज बिहान भएको भेटमा प्रधानमन्त्री दाहालले शर्मालाई नेपालीको नाम विश्वमा राख्न सफल भएकोमा बधाई दिँदै आगामी दिनमा थप सफलताको शुभकामना दिए। शर्माले एक मिनटमा ८३ वस्तुको क्रम स्मरण गरेर विश्व कीर्तिमान कायम गरेका हुन्। उनले त्यसको श्रेय आफ्नो ध्यान, साधना र मेमोरी टेक्निकलाई दिन्छन्। थप विश्व रेकर्ड कायम गर्ने अठोट गरेका शर्माले विद्यार्थीलाई पनि स्मरण शक्ति बढाउने तालिम दिँदै आएका छन्। स्मरण शक्तिको विधामा दोस्रो विश्व रेकर्ड कायम गरेका शर्माले छिट्टै तेस्रो रेकर्ड राख्ने तयारी गरेका छन्। शर्माले यसअघि सन् २०१५ मा एक मिनटमा ४२ वस्तुको क्रम स्मरण गरेर गिनिज बुकमा नाम लेखाएका थिए। शर्मालेभने, 'यो विश्व रेकर्डको प्रमाणपत्र मेरो मात्रै नभइ सम्पूर्ण नेपालीको भएको महसुस गर्दै आगामी दिनमा अझै वर्ल्ड रेकर्ड राखेर नेपालको नाम विश्व सामू फैलाउने योजना छ ।' रासस"
सिन्धुलीमा खोलाले बगाउँदा एक जना घाइते,"सिन्धुली : सिन्धुलीमा मोटरसाइकलसहित बगाउँदा एक जना घाइते भएका छन्। घाइते हुनेमा तीनपाटन गाउँपालिका११ स्याङ्तीका २० वर्षीय लोकबहादुर थापा रहेका छन्। उनलाई मंगलबार बिहान स्याङ्तीबाट चकमके सडक हुँदै सिन्धुलीतर्फ आउने क्रममा प्र ३०२०१० प ६७१७ नम्बरको मोटरसाइकलसहित भालुखोलाले बगाएको थियो। खोला तर्ने क्रममा मोटरसाइकलसहित बगेका थापा सय मिटर तल पौडिएर निस्कन सफल भए पनि घाइते भएका छन्। उनको बाँया खुट्टा, हात तथा शरीरका विभिन्न भागमा चोट लागेको जिल्ला प्रहरी कार्यालय सिन्धुलीका प्रहरी प्रवक्ता चिरञ्जीवी दाहालले जानकारी दिए। उनको अहिले स्थानीयले उद्धार गरेर प्राथमिक स्वास्थ्य केन्द्र लाम्पाङटारमा उपचार भइरहेको छ। थापा सवार मोटरसाइकल भने बेपत्ता भएको र खोजी कार्य जारी रहेको प्रहरीले जनाएको छ।"
बजारमा मल अभाव,"दुवै कम्पनीले चालु आवमा युरिया दुई लाख ५१ हजार मेट्रिक टन र डिएपी एक लाख मेट्रिक टन आयात गरिसकेको छ। तर पोटास मल भने हालसम्म आयात गर्न सकेको छैन। काठमाडौं : किसानलाई मल अभाव भएको छ। मल आयातको जिम्मेवारी पाएका साल्ट ट्रेडिङ कम्पनी र कृषि सामग्री लिमिटेडले समयमै आयात गर्न नसक्दा मल अभाव भएको हो। दुवै कम्पनीले चालु आवमा युरिया दुई लाख ५१ हजार मेट्रिक टन र डिएपी एक लाख मेट्रिक टन आयात गरिसकेको छ। तर पोटास मल भने हालसम्म आयात गर्न सकेको छैन। चालु आवका लागि चार लाख ७८ हजार पाँच सय मेट्रिक टन मल आयात गर्न बोलपत्र आह्वान गरेकामा चाँडै नै एक लाख २७ हजार पाँच सय मेट्रिक टन मल आउने क्रममा रहेको कृषि तथा पशुपक्षी विकास मन्त्रालयका अधिकृत दीपक पौडेलले जानकारी दिए। उनका अनुसार युरिया ५० हजार मेट्रिक टन , डिएपी ७० हजार मेट्रिक टन र पोटास सात हजार पाँच सय मेट्रिक टन मल आयात गर्ने क्रममा छ। सातै प्रदेशका डिपोमा हाल ७८ हजार चार सय ७५ मेट्रिक टन मल मौज्दात छ। बजारमा वार्षिक करिब सात लाख मेट्रिक टन मलको माग छ। मुख्य बालीका रुपमा रहेको धान रोपाइँको समयमा मल अभाव भएको किसानको गुनासो छ। स्थानीय तहको समन्वयमा क्षेत्रफलको आधारमा वैज्ञानिक प्रणालीबाट मल न्यायोचितरुपमा वितरण गरिएको मन्त्रालयले जनाएको छ। किसानलाई सुविधा उपलब्ध गराउने उद्देश्यले सरकारले आयात गर्ने मलमा अनुदानको व्यवस्था गरिएको छ। चालु आवमा मल आयातका लागि ३१ अर्ब रकमको व्यवस्था गरिएको मन्त्रालयले जनाएको छ। रासस"
झुक्काएर नागरिकता लिन खोज्दा,"बुटवल : आफ्नै सन्तान भनेर झुठा विवरण पेश गरी ३ जनालाई नागरिकता दिने प्रयास गरेको आरोपमा इलाका प्रशासन कार्यालय बुटवलबाट एक दम्पतिसहित पाँच जनालाई नियन्त्रणमा लिइएको छ। बुटवल उपमहानगरपालिका १ का ४३ वर्षीय रमेश कशौधन र ४२ वर्षीय सिता कशौधनको दम्पत्तिसहितलाई प्रहरीले नियन्त्रणमा लिएको हो। कशौधन दम्पतीले २०६७ जेठ १० मा विवाह दर्ता गरेको विवरण छ। विवाह दर्ताको २० दिनपछि ०६७ जेठ ३० मा तीन सन्तानको जन्मदर्ता गराएको भेटिएको इलाका प्रहरी कार्यालय बुटवलका प्रहरी निरीक्षक प्रकाश खत्रीले जानकारी दिए। प्रहरीको प्रारम्भिक अनुसन्धानमा रमेशले दाईकी श्रीमतीसँग विवाह गरी पहिलेकै सन्तानलाई आफ्नो नामबाट नागरिकता दिलाउने प्रयास गरेको खुलेको छ। रमेशले २०६३ फागुन २ मा नेपाली नागरिकता लिएका छन्। श्रीमती सीताले ०७६ जेठ ६ मा वैवाहिक अंगिकृत नागरिकता लिएकी छन्। प्रहरीले नागरिकताका लागि सिफारिस दिने वडाध्यक्ष नरेन्द्र बस्नेतलाई पनि अनुसन्धानमा राखिएको जनाएको छ। बुटवल उपमहानगरपालिका १ का वडाध्यक्ष बस्नेतले भने सम्पूर्ण कागजात हेरेर नै आफूले नागरिकताका लागि सिफारिस गरेको बताए। हामीले प्रमाणका आधारमा नागरिकताका लागि सिफारिस गरेका छौं, उनले भने। कशौधन दम्पतीले आफ्नो छोराछोरी भन्दै २०५५ साल १० महिना ५ गते जन्म मिति र २०५९ साल १ महिना १७ गते जन्म मिति भएका दुई जनालाई छोरी र २०५६ साल ११ महिना ५ गते जन्म मिति भएका एक जनालाई छोरा भनि विवरण पेश गर्दै नागरिकता दिलाउने प्रयास गरेको इलाका प्रशासन कार्यालयका सूचना अधिकारी विष्णु ज्ञवालीले बताए।"
पहिराले बागलुङकुश्मीशेरा सडक अवरुद्ध,"सोमबार रातिदेखि सुरु भएको वर्षासँगै दव्ल्याङमा पहिरो खसेको हो । तीन वर्षअघिदेखि सुरु भएको पहिराले हिउँदमा सामान्य वर्षा हुँदासमेत सडक बन्द हुने गरेको थियो । आइतबारको वर्षापछि पहिराले उक्त सडक अवरुद्ध भएको ट्राफिक प्रहरीले जनाएको छ । बलेवा : वर्षासँगै आएको बाढी र पहिराका कारण बागलुङकुश्मीशेरा सडक अवरुद्ध भएको छ । बागलुङ नगरपालिका१० भकुण्डेको दव्ल्याङमा पहिरो खस्दा जिल्लाको दक्षिण क्षेत्र जोड्ने बागलुङकुश्मीशेरा सडक बन्द भएको हो । सोमबार रातिदेखि सुरु भएको वर्षासँगै दव्ल्याङमा पहिरो खसेको हो । तीन वर्षअघिदेखि सुरु भएको पहिराले हिउँदमा सामान्य वर्षा हुँदासमेत सडक बन्द हुने गरेको थियो । आइतबारको वर्षापछि पहिराले उक्त सडक अवरुद्ध भएको ट्राफिक प्रहरीले जनाएको छ । सदरमुकाम बागलुङ बजारबाट बागलुङ नगरपालिकाको बलेवा क्षेत्र, जैमिनी नगरपालिका र बरेङ गाउँपालिका चल्ने सवारी सडक अवरुद्ध हुँदा मर्कामा परेका छन् । सडक अवरुद्ध भएपछि निर्माणाधीन राष्ट्रिय गौरवको आयोजना कालीगण्डकी करिडोरको बाटो हुँदै गन्तव्यमा पुग्न सवारीसधानले प्रयास गरिरहेका छन् । तर सोही पहिराका कारण करिडोरसमेत अवरुद्ध छ । रासस"
आज देशका यी ठाउँमा वर्षा हुने,"आज दिउँसो देशका केही स्थानहरूमा हल्का देखि मध्यम वर्षाको सम्भावना रहेको छ। कोशी र गण्डकी प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको महाशाखाले उल्लेख गरेको छ। काठमाडौं : अहिले देशभर मौसम सामान्दय बदली रहेको तथा कोशी, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरुमा मेघगर्जनचट्याङ्ग हल्का देखि मध्यम वर्षा भइरहेको मौसम पूर्वानुमान महाशाखाले जनाएको छ। आज दिउँसो देशका केही स्थानहरूमा हल्का देखि मध्यम वर्षाको सम्भावना रहेको छ। कोशी र गण्डकी प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको महाशाखाले उल्लेख गरेको छ। मंगलबार राती कोशी, मधेश, गण्डकी, लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको छ। मधेश प्रदेश र लुम्बिनी प्रदेशको तराईका थोरै स्थानहरूमा हावा हुरीको समेत सम्भावना रहेको छ। भोली बुधबार पनि कोशी, लुम्बिनी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको छ। मधेश प्रदेश र लुम्बिनी प्रदेशका तराईका थोरै स्थानहरूमा हावा हुरीको समेत सम्भावना रहेको छ। त्यस्तै बिहीबार कोशी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा हल्का देखि मध्यम वर्षाको सम्भावना रहेको छ। कोशी र सुदूरपश्चिम प्रदेशको एकदुई स्थानमा मेघगर्जनचट्याङ्ग सहित भारी वर्षाको समेत सम्भावना रहेको छ। लुम्बिनी प्रदेशका तराईका थोरै स्थानहरूमा हावा हुरीको समेत सम्भावना रहेको महाशाखाले जनाएको छ। मेघगर्जनचट्याङ्ग सहित भारी वर्षा हुने र मधेश प्रदेश र लुम्बिनी प्रदेशको तराईका थोरै स्थानहरूमा हावा हुरी आउने भएकोले गेग्रान बहाव, बाढी, पहिरो तथा भूक्षयका कारण हुन सक्ने जोखिम वा क्षतिबाट बच्न आवश्यक सतर्कता अपनाउन महाशाखाको अनुरोध छ।"
पहिरो पन्छाउन नसक्दा पाँच दिनदेखि यातायात ठप्प,"दलदलेकुसोतपोखरी खण्डअन्तर्गत कुमसोतपोखरी खण्डमा खसेको पहिरो पन्छाउन नसक्दा यातायात सञ्चालनमा कठिनाइ भएको जिल्ला प्रहरी कार्यालय नवलपरासीपूर्व नवलपुरका प्रहरी नायब उपरीक्षक बेदप्रसाद पौडेलले बताए। त्रिवेणी : पहिरो पन्छाउन नसक्दा नवलपरासी (बर्दघाट सुस्तापूर्व) नवलपुरको पहाडी क्षेत्रमा पाँच दिनदेखि यातायात सञ्चालन हुन सकेको छैन । जिल्लाको पहाडी क्षेत्रका लागि यातायात सञ्चालन हुने मुख्य सडक मार्गको ठाउँठाउँमा पहिरो खसेर यातायात पूर्णरूपमा अवरुद्ध भएको हो । दलदलेकुसोतपोखरी खण्डअन्तर्गत कुमसोतपोखरी खण्डमा खसेको पहिरो पन्छाउन नसक्दा यातायात सञ्चालनमा कठिनाइ भएको जिल्ला प्रहरी कार्यालय नवलपरासीपूर्व नवलपुरका प्रहरी नायब उपरीक्षक बेदप्रसाद पौडेलले बताए। अविरल वर्षाका कारण विभिन्न खण्डमा पहिरो खसेसँगै गत बिहीबारदेखि सदरमुकामसँग नवलपुरको पहाडी क्षेत्रको यातायात सम्पर्क पूर्णरूपमा टुटेको छ । जिल्लाको पहाडी क्षेत्रअन्तर्गत पर्ने पालिका बौदीकाली, बुलिङटार र हुप्सेकोटका केही क्षेत्रका लागि मुख्य मार्गका रूपमा रहेको खण्डमा पहिरो खसेपछि ती क्षेत्रमा कुनै सवारी सञ्चालन हुनसकेका छैनन् । पहिरो पन्छाउने प्रयास गरिएको भए पनि पानी पर्ने र पहिरो झर्ने क्रम नरोकिँदा समस्या भएको प्रहरी नायब उपरीक्षक पौडेलले बताए। 'पहिरो पन्छाउन निरन्तर प्रयास भइरहेको छ, तर विभिन्न क्षेत्रमा धेरै पहिरो खसेको छ, पानी पर्ने र पहिरो झर्ने क्रम पनि रोकिएको छैन, यसैले पहिरो पन्छाउन समस्या भएको छ', उनले भने। दलदलेकुमसोतपोखरी खण्डअन्तर्गत हुप्सेकोट गाउँपालिका५ पाङ्गे्र र पोखरी खण्डमा खसेको पहिरो हटाउन समस्या भएको उनले बताए। पोखरीबाट डेढगाउँ जाने खण्डमा समेत यातायात सञ्चालन हुनसकेका छैनन् । पहाडी क्षेत्रको मुख्य मार्गका रूपमा सडकखण्ड बन्दा भएसँगै पहाडी क्षेत्रका बासिन्दालाई सदरमुकाम आउनसमेत समस्या भएको छ । पहिराले बाटो बन्द भएपछि जिल्लाको सदरमुकाममा कुनै अत्यावश्यक काम परे डेढगाउँभिमादखैरेनीमुग्लिङनारायणगढ हुँदै घुमेर आउनुपर्ने बाध्यता सिर्जना भएको बौदीकाली५ बबकका स्थानीय गेसबहादुर श्रेष्ठले बताए। पहाडी क्षेत्रका लागि विकल्पको मार्गका रूपमा रहेको कालीगण्डकी करिडोरअन्तर्गत गैँडाकोटबुलिङटार खण्डसमेत पहिराले अवरुद्ध हुँदा थप समस्या सिर्जना भएको उनको भनाइ छ । जिल्लाको पहाडी क्षेत्रका बासिन्दालाई वर्षायाममा कुनै समस्या परे कावासोती आउने बाटो बन्द हुने हुँदा भिमाद, खैरेनी पुग्नुपर्ने बाध्यता छ । नवलपुरको पहाडी क्षेत्रमा बर्सेनि वर्षायाममा बाटो पहिराले बन्द हुँदा यस क्षेत्रका बासिन्दा समस्यामा पर्ने गरेका छन् । जिल्लाको सदरमुकाम जोड्ने मूल सडकखण्डको समयमै स्तरोन्नति हुन नसक्दा समस्या सधैँ उस्तै रहेको बुलिङटारका स्थानीय टोलबहादुर रानाले बताए। रासस"
नारायणगढमुग्लिनको वैकल्पिक सडक : शक्तिखोरफिस्लिङ अन्तिम चरणमा,"प्राविधिक समस्याका कारण चार ठाउँमा सडक कालोपत्र नगरिएको ग्रामीण सडक सञ्जाल सुधार आयोजनाका इन्जिनियर राकेश रोशनले जानकारी दिए। उनले केही खोल्सा र खोलामा पुल निर्माणको काम बाँकी रहेको भन्दै त्यो प्रदेश सरकारबाट निर्माण भइरहेको जानकारी दिए। भरतपुर : असार महिना लागेपछि पहिरोका कारण नारायणगढमुग्लिन सडकखण्डमा पटकपटक अवरुद्ध हुँदै आएको छ। घन्टौँसम्म सडक सञ्चालन नहुँदा हजारौँ यात्रु सास्ती खेप्न बाध्य भएका छन्। कतिपय यात्रु त अत्यावश्यक काम हुँदा पनि पहिराका कारण गन्तव्यमा पुग्न सक्दैनन्। यो सडकखण्डमा यस वर्षमात्र होइन, प्रत्येक वर्ष पहिराले दुःख दिने गरेको छ। नारायणगढमुग्लिन सडकखण्डको सास्तीले यो सडकखण्डको वैकल्पिक राजमार्ग बनाउनुपर्छ भन्ने कुरा पटकपटक उठ्ने गरेको छ। यो राजमार्गको विकल्पका रूपमा चितवनमै अर्को पनि सडक छ। त्यो सडक हो शक्तिखोरफिस्लिङ ग्रामीण सडक। यो सडकखण्डको अधिकांश काम सकिएको छ। साना सवारी र मोटरसाइकलमा यो सडकखण्ड हुँदै यात्रा गर्न सकिन्छ। तर यो सडकखण्डको काम पूर्ण नहुँदा र नागरिकलाई पर्याप्त जानकारी नहुँदा वैकल्पिक सडकको रूपमा प्रयोगमा आउन सकेको छैन। पृथ्वी राजमार्गअन्तर्गत फिस्लिङबाट शक्तिखोरसम्मको ४५ किलोमिटरको दूरी रहेको यो सडक सिङ्गल लेनको हो। नारायणगढ मुग्लिन सडकखण्डमा बारम्बार सास्ती ब्यहोरेका यात्रुले फिस्लिङशक्तिखोर सडकलाई विकल्पका रूपमा पनि प्रयोग गर्न सक्ने इच्छाकामना गाउँपालिका अध्यक्ष दानबहादुर गुरुङ बताउँछन्। उनले यो सडक पूर्णरूपमा निर्माण सम्पन्न भएपछि इच्छाकामना गाउँपालिकाको विकासको ढोका खुल्ने बताए। अहिले पनि नारायणगढमुग्लिन सडकखण्डमा पहिरो गएको समयमा कतिपय यात्रुले यो सडकखण्ड प्रयोग गर्ने गरेको उनले बताए। इच्छाकामना गाउँपालिका३ का अध्यक्ष नरबहादुर नेपालले रिग्दीखोलामा पुल निर्माण नभएका कारण यो सडकखण्ड पूर्णरूपमा सञ्चालनमा आउन नसकेको बताए। 'प्रदेश सरकारबाट पुल निर्माणको काम त सुरु भएको छ, तर निर्माण सम्पन्न भएपछि मात्र सहजरूपमा यात्रा गर्न सकिन्छ', उनले भने। तोलाङको भिरमा पहिरो गएका कारण बोलेरो गाडी मात्र छिर्न सक्ने अवस्था रहेको उहाँले जानकारी दिए। यो सडकले फिस्लिङतोलाङबाँसपुरओर्लाङमायाटारतेर्सेउपरदाङगढीशक्तिखोर जोड्छ। प्राविधिक समस्याका कारण चार ठाउँमा सडक कालोपत्र नगरिएको ग्रामीण सडक सञ्जाल सुधार आयोजनाका इन्जिनियर राकेश रोशनले जानकारी दिए। उनले केही खोल्सा र खोलामा पुल निर्माणको काम बाँकी रहेको भन्दै त्यो प्रदेश सरकारबाट निर्माण भइरहेको जानकारी दिए। ग्रामीण सडक सञ्जाल सुधार आयोजनाअन्तर्गत एसियाली विकास बैंकको अनुदानमा ८७ करोडको लागतमा ठेक्का सम्झौता भएको सडकको समयमै काम सम्पन्न नगरेका कारण निर्माण कम्पनीलाई क्षतिपूर्ति तिराउने तयारी गरिएको इन्जिनियर रोशनले बताए। उनले भने, 'बाँकी काम सम्पन्न गर्ने दायित्व पनि यही निर्माण कम्पनीको हो। यो वर्ष जसरी पनि काम सक्न भनेका छौँ', पाँचछ महिनामै यो सडकखण्डको २५ किलोमिटर क्षेत्रमा कालोपत्र भएको भन्दै उहाँले चाहेको खण्डमा एकदुई महिनाभित्र निर्माण कम्पनीले काम गर्न सक्ने बताए। विसं २०७५ देखि निर्माण सुरु भएको यो सडकखण्डको पाँचपटक म्याद थप्दा पनि काम सम्पन्न हुन नसकेको हो। अन्तिमपटक चैतसम्म म्याद थियो। तीन वर्षसम्म यही निर्माण कम्पनीले सडक मर्मतको काम गर्नुपर्ने इन्जिनियर रोशनले बताए। केही वर्ष पहिले आरआरएनले रु १२ करोड खर्चेर यो सडकको ट्रयाक खोलेको थियो। चार दशमलव पाँच मिटर चौडाइको यो सडक अहिलेसम्म ३० किमीमात्रै कालोपत्र भएको छ। यो सडक निर्माणको जिम्मा साङछी एन्ड आशिष जेभीले पाएको हो। साङछी एन्ड आशिष जेभीका इन्जिनियर सञ्जयकुमार महतोले आफूहरूले नै यो वर्ष काम सम्पन्न गर्ने बताए। उनले चार ठाउँमा झन्डै पाँच किलोमिटर सडक कालोपत्र गर्न बाँकी रहेको जानकारी दिए। उनले यो सडकखण्ड नारायणगढमुग्लिन सडकखण्डको वैकल्पिक मार्ग हुने भन्दै साना सवारीसाधन सञ्चालन गर्न सकिने बताए। कालोपत्रसहितको सडक निर्माण हुने भएपछि यहाँका स्थानीय खुसी बनेका छन्। स्थानीय वीरबहादुर चेपाङले दिनभर हिँड्नुपर्ने सडक कालोपत्र भएपछि एकदुई घन्टामै पार गर्न सकिने बताए। स्थानीय उत्पादनलाई बजारसम्म लैजान सडक निर्माणपछि सहज भएको उनले बताए। प्रदेशसभा सदस्य कृष्ण सिलवालले सडक निर्माणपश्चात पहाडी क्षेत्रमा पर्यटक चहलपहल बढ्ने र शक्तिखोर व्यापारिक केन्द्र बन्ने बताए। उनले मलेखुभण्डारा चेपाङ मार्गसमेत यो सडकमा जोडिने र नारायणगढमुग्लिन सडकको वैकल्पिक सडकका रूपमा विकास हुने धारणा राखे। उनले सिराइचुली, उपरदाङगढी, सिन्ती झरनालाई मूल सडकमा जोड्न प्रदेश सरकार अग्रसर रहेको बताए। रासस"
पहिरोले पोखराबागलुङ खण्ड अवरुद्ध,"भारी वर्षाका कारण भिरबाट ठूलाठूला ढुङ्गासहितको पहिरो खसेर सडक पुरिएको हो । अवरुद्ध सडक खुलाउनका लागि जेसिबी र सुरक्षाकर्मीलाई परिचालन गर्ने तयारी भइरहेको पर्वतका ट्राफिक प्रहरी प्रमुख सुमन न्यूरेले जानकारी दिए। वर्षा नरोकिएका कारण सडक खुलाउन समस्या भएको छ । पोखरा : धवलागिरि क्षेत्रको लाइफ लाइनका रूपमा रहेको मध्यपहाडी राजमार्गको पोखराबागलुङ खण्ड अवरुद्ध बनेको छ । पर्वतको मोदी गाउँपालिका६ स्थित महभिरमा सडकमाथिबाट पहिरो खस्दा गए रातिदेखि सडक अवरुद्ध बनेको हो । भारी वर्षाका कारण भिरबाट ठूलाठूला ढुङ्गासहितको पहिरो खसेर सडक पुरिएको हो । अवरुद्ध सडक खुलाउनका लागि जेसिबी र सुरक्षाकर्मीलाई परिचालन गर्ने तयारी भइरहेको पर्वतका ट्राफिक प्रहरी प्रमुख सुमन न्यूरेले जानकारी दिए। वर्षा नरोकिएका कारण सडक खुलाउन समस्या भएको छ । सडक अवरुद्ध हुँदा पोखरातर्फबाट धवलागिरिका पर्वत, बागलुङ, म्याग्दी र मुस्ताङतर्फ आएका सवारीसाधन नयाँपुलमा रोकिएका छन् भने यस क्षेत्रबाट अन्यत्र जाने लामो तथा छोटो दूरीका सवारीसाधन डिमुवामा रोकिएका छन् । अहिले पनि यस क्षेत्रमा निरन्तर वर्षा भइरहेको छ । ठूलो वर्षाका कारण केही ग्रामीण सडकमा समेत आवतजावत बन्द भएको छ । रासस"
तिनाउ नदीमा पानीले खतराको तह पार गर्यो : तटीय क्षेत्रमा उच्च सतर्कता अपनाउन आग्रह,"रुपन्देहीका प्रमुख जिल्ला अधिकारी भरतमणि पाण्डेले तिनाउ नदीले खतराको तह पार गरेको र जिल्लाका सबै स्थानीय सरकारलाई यसबारे सतर्क रहन आग्रह गरिएको बताए। आज बिहानैदेखि तिनाउले खतराको तह पार गरेको हो । लुम्बिनी : लगातारको वर्षाका कारण तिनाउ नदीमा आएको बाढीले पानीको सतह खतराको तह पार गरेको छ । गए रातिदेखि रुपन्देही, पाल्पालगायत आसपासका जिल्लामा भीषण वर्षा भइरहेको छ । यसले तिनाउ नदीमा पानीको सतह बढेको जल तथा मौसम विज्ञान विभाग मौसम पूर्वानुमान महाशाखाले जनाएको छ । रुपन्देहीका प्रमुख जिल्ला अधिकारी भरतमणि पाण्डेले तिनाउ नदीले खतराको तह पार गरेको र जिल्लाका सबै स्थानीय सरकारलाई यसबारे सतर्क रहन आग्रह गरिएको बताए। आज बिहानैदेखि तिनाउले खतराको तह पार गरेको हो । बुटवलस्थित बाढी मापन केन्द्रका अनुसार तिनाउमा बिहान पानीको सतह सात दशमलव २२ मिटर पुगेको छ । महाशाखाका अनुसार जल सतह पाँच दशमलव दुई मिटरलाई सतर्कता तह मानिन्छ भने पाँच दशमलव छ मिटरलाई खतराको तह मानिन्छ । तिनाउ नदीको जल सतह छ दशमलव ८८ मिटर पुगेपछि तटीय क्षेत्रमा उच्च सतर्कता अपनाउन महाशाखाले अनुरोध गरेको छ । केन्द्रले बिहान ९ बजेसम्म जोखिम क्षेत्रका बासिन्दालाई सुरक्षित रहन अनुरोध गरेको छ । तिनाउ नदीले खतराको तह पार गरे पनि अहिलेसम्म मानवीय र भौतिक क्षति नभएको रुपन्देही प्रहरीले जनाएको छ । तिनाउलगायत रुपन्देहीका अन्य नदीमा पनि पानीको बहाव बढेकाले नदी किनारमा रहेका सर्वसाधारणलाई सुरक्षित रहन आग्रह गरिएको प्रमुख जिल्ला अधिकारी पाण्डेयले बताए। जिल्लास्थित सुरक्षाका तीनैवटा निकायलाई तयारी अवस्थामा रहन पनि निर्देशन दिइएको छ । रासस"
किन गरियो हनुमानढोका परिसरभित्र सवारीसाधन निषेध?,"उनले काठमाडौंको चिनारी नै प्राचीन कालिकढी र यहाँका सम्पदा भएकाले तिनको मौलिकता जोगाउन यस्तो गरिएको बताएका हुन्। काठमाडौं : काठमाडौं महानगरपालिकाका प्रमुख बालेन शाहले हनुमानढोका परिसरभित्र सवारी साधन निषेध गरिने बताएका छन् । उनले काठमाडौंको चिनारी नै प्राचीन कालिकढी र यहाँका सम्पदा भएकाले तिनको मौलिकता जोगाउन यस्तो गरिएको बताएका हुन्। उनले भने, 'काठमाडौं मुख्यरुपमा प्राचिन र ऐतिहासिक कालीगढीको उदाहरण हो । काठमाडौंको पहिचान भनेकै यहाँका सम्पदाहरु हुन् । विश्वलाई गौरवसाथ देखाउन सक्ने, हामीले शानसँग व्यवसायीकता अंगाल्न सक्ने भनेकै यीनै सम्पदा र यीनको प्राचीन मौलिकता पनि हुन् ।' यही सम्पदा हेर्न पर्यटकहरु आउने भएकाले यिनलाई जोगाउन जरुरी भएको बताउँदै मेयर शाहले भने, 'यही हेर्न, अनुभव गर्न र रमाउन लाखौँ पर्यटकहरु आउन सक्छन् । वसन्तपुर हनुमानढोका यसमध्येकै एक हो, जहाँ दिनमा हजारौँ पर्यटकहरु आउने र लाखौँ आउन सक्ने सम्भावना छ । यीनीहरुको मौलिकता, सौन्दर्य र परिसरको वातावरण शान्त, स्वच्छ र सुरम्य हुन अत्यावश्यक छ। यसैले हनुमानढोका परिसर भित्र सवारी साधनहरुलाई निषेध गरिएको छ ।'"
