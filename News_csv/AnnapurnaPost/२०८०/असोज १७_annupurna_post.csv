शीर्षक,विवरण
स्थानीय तहमा भ्रष्टाचारको दुर्गन्ध,"संघीयता कार्यान्वयनसँगै स्थानीय तह बनेपछि गाउँगाउँमा सिंहदरबारको नारा लगाइयो । तर, सिंहदरबारसँगै त्यसभित्र रहेका विकृति र बेथिति पनि स्थानीय तहसम्म पुगेको तथ्यांक अख्तियार दुरुपयोग अनुसन्धान आयोगको प्रतिवेदनले देखाएको छ । ३३औं वार्षिक प्रतिवेदनअनुसार आर्थिक वर्ष २०७९०८० मा स्थानीय तहविरुद्ध सबैभन्दा धेरै उजुरी आएका थिए । उजुरीमात्रै होइन, भ्रष्टाचारका मुद्दा पनि त्यहाँ नै धेरै छन् । अख्तियारले विशेष अदालतमा दायर गरेको मुद्दामा ठूलो संख्या जनप्रतिनिधि रहेका छन् । एक वर्षभित्रै ७ सय ६६ प्रतिवादीमध्ये २ सय ९ जना त जनप्रतिनिधिमात्रै छन् । तथ्यांकले दोस्रो कार्यकालको प्रारम्भमा रहेको स्थानीय तहहरू भ्रष्टाचारको दुर्गन्धले गन्हाउन थालेको पाइन्छ । स्थानीय निकायमा योजना छनोट गर्दा आवश्यकता र प्राथमिकताभन्दा जनप्रतिनिधि आफन्त र कार्यकर्तामुखी भए । जसका कारण भ्रष्टाचारको जालो बढ्दै गएको हो । तहहरूमा अनावश्यक सामग्री खरिद र सीधै व्यापारीसँग सामग्री खरिद हुँदा नजानिँदो किसिमले भ्रष्टाचार र अनुचित कार्य हुने गरेको खुलेको हो । योजनामै कमिसनको खेल हुने गरेको पाइएको छ । योजनाको कामअघि बढाउँदा पहिल्यै कम मूल्यमा सम्पन्न हुने कामको लागत इस्टिमेटको पनि बढाइएको हुन्छ । शतप्रतिशत काम नहुँदै कार्यसम्पन्न प्रतिवेदन तयार बनाइनुले कामको गुणस्तर स्पष्ट हुन्छ । अझ यसरी रकम बचाउने र बाँड्ने खेल हुने गरेको देखिन्छ । यी कार्यमा उपभोक्ता समितिदेखि कर्मचारी र जनप्रतिनिधिको पनि मिलेमतो हुने गरेको छ । राजस्व संकलनमा पनि व्यापक अनियमितता र हिनामिना हुने गरेको छ । साथै कर्मचारीले जिम्मेवारी पूरा नगर्ने, काममा ढिलासुस्ती गर्ने, झूटा सूचना वा आश्वासन दिनेजस्ता कामगरी सेवाग्राहीलाई सास्ती दिएर पनि भ्रष्टाचारको वातावरण बनाउँछन् । जनप्रतिनिधिको मनोमानी र सेवासुविधाको नाममा पनि भ्रष्टाचार मौलाएको छ । उसो त प्रदेश र संघ सरकार पनि चोखो छैन । तीनै तहको सरकारमा व्याप्त भ्रष्टाचार नियन्त्रण अहिलको चुनौती हो । भ्रष्टाचार नियन्त्रणका लागि राजनीतिक नेतृत्व, प्रशासनिक संयन्त्र, नागरिक समाज, सामाजिक संघसंस्था र सम्बद्ध सबै सरोकार निकाय सक्रिय हुन जरुरी छ । यसका लागि नीतिगत सुधार र पारदर्शितालाई प्राथमिकतामा राखेर काम गर्नुपर्छ । आमनागरिक समेत उत्तिकै सचेत हुन र सक्रियता देखाउन जरुरी छ । अन्यथा लगामबिनाको घोडा बन्दै गएको स्थानीय तहहरू अनियमितता र भ्रष्टाचार जालोले घेरिने छन् । अनि त सुशासनको नारालाई गिज्याउनेमात्रै होइन, देश नै आर्थिक रूपमा निकै कमजोर हुनेछ ।"
अझै बनिरहेछन् छाउगोठ,"अछाम : मेल्लेख गाउँपालिका८ हात्तीकोटका किशोरीहरूले गत भदौमा गाउँमा फेरि छाउपडी गोठमै बस्न बाध्य पार्न थालेको र शौचालयसमेत प्रयोग गर्न नदिएको भन्दै वडामा गएर उजुरी दिए। किशोरीहरूको उजुरीपछि जनप्रतिनिधि, प्रहरी लगायत सरकारवालाहरूले अनुगमन गर्ने निर्णय वडाले गर्यो। असोज ७ गते संयुक्त टोली वडा अनुगमनका क्रममा निस्कियो। अनुगमन टोलीलाई देखेर स्थानीयहरू फेरि छाउगोठ भत्काउन आए भन्दै तर्सिए। उनीहरूले फेरि ५० देखि ८० हजारसम्म खर्च गरेर बनाएको छाउगोठ भत्काइदिन्छन् भन्ने चिन्ता थियो। घरको आँगनअगाडि भाँडा माझ्दै गरेकी एकजना अधवैशे महिलाले ५० हजार खर्च गरेर बनाएको गोठ अब भत्काउन नदिने भन्दै ठूलो स्वरमा कराउन थालिन्। जनप्रतिनिधि र प्रहरीले उनलाई कानुनको विषयमा सम्झाई बुझाइ गराउँदै थिए। प्रहरीले सुनाएको कानुनी कारवाही भन्दा पनि उनलाई देवी देउता रिसाएर अनिष्ट हुने चिन्ता ठूलो देखिन्थ्यो। उनले भनिन्, पहिलोपटक गोठ भत्काएपछि छोरी बुहारी घरमै बस्न थालिन्, हाम्रा देउतालाई छुइछाइ भयो। देउता रिसाए, घरका सदस्यहरू बिरामी पर्न थाले, बाख्रा मर्न लागे, घरभित्र सर्प आउन लागे। अब त कुनै पनि हालतमा भत्काउन दिँदैन। पहिले गोठभन्दा अहिले घर जस्तै बनाएका छौं। गाउँमा सबैले गोठ लगाएपछि आफूले पनि छाउगोठ बनाएको उनले बताइन्। गाउँमा एकपछि अर्काेले बनाउन लागेपछि देखासिकी गर्दै धमाधम छाउगोठ बन्न थालेको संगीता ठकुल्लाले बताइन्। बुढापाकाहरूका कारण फेरि छाउगोठमा बस्नु पर्ने अवस्था सिर्जना भएको र शौचालयसमेत जान नपाउने गरेको उनले बताइन्। उनले भनिन्, घरका बुढापाकाहरू देउताको डर देखाउछन् अनि हामीलाई पनि डर लागि हाल्छ, केही घटना घट्यो कि यही कारण भयो होला भन्ने मानिसकतामा परिहाल्छ, छाउ भएका बेला दिशापिशाब गर्न समेत जंगलतिर जानुपर्छ। घरमा शौचालय छ तर प्रयोग गर्न पाइँदैन। छाउगोठ भत्काउने अभियानसँगै जनचेतनाका कार्यक्रमहरू निरन्तर गर्नुेपर्ने उनी बताउछिन्। भत्काइसकेका वडाका सबै गोठ फेरि नयाँ बनेका अध्यक्ष ठकुल्लाले बताए। उनले भने, देउताको डर देखाउँदै फेरि गोठ बनाउने प्रतिस्पर्धा नै चलेको छ। घरमा सर्प आयो की देउताकै डर, गाई भैंसी मरे देउताकै डर। घरमा कसैलाई चोटपटक लाग्यो की देउताकै डर। छाउपडीलाई घरमै राख्न लागेर अनिष्ट हुन लाग्यो भन्दै छाउगोठ बनाउन थाले। अब कडा कदम नचालेसम्म र जनचेतनामूलक कार्यक्रम निरन्तर नगरेसम्म यसको अन्त्य हुँदैन। वडाबाट दिइने सेवा सुविधामा कडाइ गर्न आवश्यक रहेको ठकुल्लाले बताए। हात्तीकोटमा ३ सय २८ घरधुरी संख्या छ। केही टोलका केही घरबाहेक सबै घरमा नयाँ छाउगोठ बनिसकेका वडाध्यक्ष ठकुल्लाले बताए। जंगली जनावरले पशु चौपाया खाँदा तथा गाई भैंसीले दूध नदिए पछि देउता रिसाएको भन्दै केही गाउँका महिला पुनः गोठमा फर्किएका हुन्। एकातर्फ घर परिवारको दबाब र अर्कोतर्फ महिला स्वयम्को नै आत्मबल कमजोर हुँदा फेरि घरबाट छाउगोठमा फर्किएको सुनिता ठकुल्लाले बताइन्। हात्तीकोट सुदूरपश्चिम प्रदेशकै पहिलो खुल्ला दिशापिशाब मुक्त घोषणा भएको वडा हो। अहिले सोही वडामा महिला तथा किशोरीहरूले महिनावारीको समयमा शौचालय प्रयोग गर्न पाउँदैनन्। कोरोनापछि गोठ भत्काउने अभियान र जनचेतनामूलक कार्यक्रमहरू ठप्प जस्तै भए। अहिले आएर पालिकाहरूले समेत यो कार्यक्रमलाई प्राथमिकतामा राखेका छैनन्। गाउँ रित्तिनु र बसाइँसराइँ बढ्नुमा पनि छाउपडी कुप्रथा एउटा कारण रहेको महिला अधिकारकर्मी पशुपति कुँवरले बताइन्। उनले भनिन्, गाउँमा एक दुई परिवारले छाउपडी कुप्रथालाई मानेनन् भने उनीलाई समाजमा एक्लाउने चलन छ, त्यो परिवारसँग ऐंचोपैंचो नगर्ने, उनीहरूको घरको बाटो नहिँड्ने, बोलचालसमेत बन्द गर्ने र गाउँमा कुनै घटना घट्यो कि ती परिवारलाई दोष लगाउने खालको प्रवृत्ति देखियो। त्यसपछि अलि हुनेखाने परिवार त्यो गाउँमा बस्दैनन्। कि बसाइँसराइँ गरेर तराई जान्छन् कि अलि सहरी क्षेत्रतर्फ जान्छन्। टाढैबाट देख्यो कि गोठ भत्काउन आए भन्दै स्थानीहरू रिसाउने गरेको उनले बताइन्। कानुनी रूपमा वर्जित, सामाजिक रूपमा कलंकित छाउपडी कुप्रथाकै कारणले यहाँँका महिला तथा किशोरीहरूले अकालमा ज्यान गुमाउनु परेको छ। छाउपडी कुप्रथाको बढी प्रभाव देखिने अछाममा हालसम्म कतिले गोठमा ज्यान गुमाएर एकिन तथ्यांक कसैसँग छैन तर पछिल्लो अध्ययनअनुसार पछिल्लो १७ वर्षको अवधिमा मात्र १४ किशोरी तथा महिलाले गोठमा सुतेको बेला विभिन्न कारणले ज्यान गुमाएका छन्। जसमध्ये सर्पले डसेर मर्नेको संख्या दुई छ। केहीको निसासिएर ज्यान गएको छ भने अरुको मृत्युको कारण खुलेको छैन। समाजमा पुर्खाहरूले बार्दै आएको छाउपडी कुप्रथाको सिकार किल्लो पुस्ता नचाहेर पनि बन्न बाध्य छन्। सर्वाेच्च अदालतले २०६२ वैशाख १९ गते छाउपडी कप्रथालाई कुरीति घोषणा समेत गरिसकेको छ। सरकारको निर्देशनपछि छाउपडी कुप्रथा उन्मूलन छाउपडीसम्बन्धी निर्देशिका २०६४ समेत जारी गरेको थियो। सरकारले कुरीति घोषणा गरेको १८ वर्ष भइसक्दा पनि अहिलेसम्म छाउपडी कुप्रथा पुरै हट्न सकेको छैन। राष्ट्रसंघको मानव अधिकारसम्बन्धी विश्वव्यापी घोषणापत्रमा, नेपालको संविधान २०७२ को धारा ३८ को उपधारा ३ महिला अधिकारमा धार्मिक, सामाजिक, सास्कृति, परम्परा, प्रचलन वा अन्य कुनै कारणले महिला माथि हिंसा तथा भेदभाव गर्न नपाइने व्यवस्था गरिएको छ। शारीरिक, मानिसक तथा सुरक्षाका हिसाबले पनि महिनावारी भएको समयमा महिलालाई झनै सुरक्षित स्थानमा बस्न दिनुको सट्टा धार्मिक कारण देखाउँदै उल्टै असुरक्षित रूपमा गोठमा राख्ने गलत परम्पराले जरा गाडेको छ। मूलुकी अपराध संहिता विधेयक, २०७४ले महिलाको रजस्वला वा सुत्केरीको अवस्थामा छाउपडी वा त्यस्तै अन्य कुनै किसिमका भेदभाव, छुवाछुत वा अमानवीय व्यवहार गरे वा गराएमा अपराध मानेको छ। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँँसम्म जरिबाना वा दुवै सजाय हुन सक्ने कानुनी व्यवस्था छ।"
किन ढिलो बाहिरिन थाल्यो मनसुन ?,"काठमाडौं : मुलुकभित्र सामान्यतया जून १३ मा मनसुन भित्रिन्छ। अक्टोबर २ मा बाहिरिने गर्छ। तर, सन् २००० यता मनसुन ढिलो गरी बाहिरिन थालेको छ। यसलाई जलवायु परिवर्तनको दीर्घकालीन असर मान्न सकिने मौसमविद्हरू बताउँछन्। जल तथा मौसम विज्ञान विभागको तथ्यांकअनुसार सन् २००० यताका १३ वर्षमा मनसुन ढिला बाहिरिएको छ। पछिल्लो मनसुन भित्रिन समय पनि ढिलाइ भइरहेको छ। वरिष्ठ मौसमविद् बरुण पौडेलका अनुसार अझै सातादिन जस्तो मनसुन सक्रिय रहने देखिन्छ। त्यसपछि विस्तारै पश्चिमबाट खुल्दै जानेछ। हाल भारतको राजस्थानबाट मनसुन बाहिरिँदै गएको छ। पौडेलले भने, चारपाँच दिन अझै केही बद्ली हुने र पानी पर्ने देखिन्छ। त्यसपछि विस्तारै पश्चिमबाट खुल्दै जानेछ। जलवायु परिवर्तनका कारण मौसम ढिला भित्रिने र ढिलै बाहिरिने क्रम दोहोरिन थालेको उनको भनाइ छ। वायुमण्डल र समुद्रको सर्कुलेसनले वाष्पीकरण हुने तथा पानी पार्ने चक्रमा कहीँ न कहीँ थोरै मात्रामा असर छ, पौडेलले थपे ग्लोबल वार्मिङ तथा जलवायु परिवर्तनको दीर्घकालीन असर हुनसक्छ। त्यसलाई क्लाइमेट भेरीबेलिटी पनि भन्छौं। मुलुकमा पानी पर्ने प्रणाली र प्रक्रियामा पनि परिवर्तन आएको छ। सुक्खा हुने वा अत्यन्त वर्षा हुने क्रम बढ्दै गएको छ। धेरै वर्षा हुने ठाउँमा कम वर्षा हुने र कम वर्षा हुने ठाउँमा धेरै वर्षा भएका घटना छन्। चरम मौसमी अवस्थाहरू पनि देखिएका छन्। अत्यधिक जाडो र अत्यधिक गर्मी हुन थालेको छ। जल तथा मौसम विभागका मौसमविद् सुदर्शन हुमागार्इं जलवायु परिवर्तनको कारण मनसुन बहिर्गमनमा ढिलाइ भएको हुनसक्ने बताउँछन्। पछिल्लो समय नेपालमा अक्टोबरको आधासम्म पनि पानी पर्ने क्रम बढेको छ। हुमागाईंले भने, कुनै वर्ष ढिलोछिटो हुनु सामान्य प्रक्रिया हो। तर, सन् २००० यताका वर्षहरूमा धेरैजसो वर्ष मनसुन बाहिरिने समय पछाडि धकेलिँदै जानुले जलवायुको असर मान्न सकिन्छ। पहिला जूनदेखि सेप्टेम्बरलाई मनसुन सिजन भनिन्थ्यो। त्यही बेला पानी पनि धेरै पथ्र्यो। तर, सन् २००० यता अक्टोबरसम्म पनि पानी पर्न थाल्यो। अक्टोबरको दोस्रो सातासम्म पनि पानी परिरह्यो। पहिला सेप्टेम्बर २३ सम्ममा मनसुन सकिन्छ भन्ने औसत अनुमान हुन्थ्यो। अहिले अक्टोवर २ मा मौसम बाहिरिने आकलन गरिए पनि उक्त मिति अझै पछाडि सर्दैछ। हुमागार्इंका अनुसार बंगालको खाडीमा न्यून चापीय प्रणाली अझै पनि सक्रिय छ। त्यसले दक्षिणपूर्व तिरबाट पानी पर्ने जलवाष्पयुक्त हावा आइरहेको छ। त्यसले मनसुन लम्बाउने गर्छ। जब न्यून चापीय क्षेत्र सर्दै जान्छ तब मनसुन सकिने क्रममा आउँछ। पर्सिबाट मात्रै नेपालमा पानी कम पर्ने जस्तो देखिने हुमागार्इंले बताए। वरिष्ठ मौसमविद् पौडेलले भने, मनसुन ठूलो परिघटना (फेनोमेनन) भएकाले प्रशान्त महासागरको अवस्था कस्तो हुन्छ। त्यहाँको समुद्र कति तातिन्छ। त्यसको आधारमा पनि नेपालको मनसुनमा परिवर्तन हुने बताउँछन्। मनसुनमा ग्लोबल इफेक्ट पनि हुन्छ। त्यसैले सबै कुरा हेरेर मात्र मनसुनको आगमन र बहिर्गमनको बारेमा भन्न सकिन्छ। मनसुन ढिला बाहिरिँदा नेपाल जस्तो मुलुकमा खाद्य सुरक्षालाई चुनौती हुन्छ। वनस्पति तथा बालीनालीमा प्रभाव पार्छ। निरन्तर चक्रको प्रक्रियामा पनि प्रभाव पार्नेछ। चरम घटनाहरू बढ्न सक्छन्। जीवित वस्तुमा असर त छँदैछ। पौडेलका अनुसार मनसुनको भित्रिने तथा बाहिरिने प्रक्रिया वातावरणीय परिघटनाका मापदण्डका आधारमा हुन्छन्। वायुमण्डलको सिस्टमहरू हेर्नुपर्ने हुन्छ। मनसुनको चार महिना बंगालको खाडीबाट मनसुनी वायुहरू नेपालको पूर्वतिरबाट आइरहेको हुन्छ। विस्तारै पश्चिमि वायुले धकेल्नुपर्छ। पूर्वीवायु कमजोर हुँदै जानुपर्छ। हाइप्रेसर सिस्टमको विकास हुँदैजान्छ। समुद्रमा विस्तारै जाडो समय सुरु हुन्छ। यता पनि विस्तारै जाडो सुरु हुन्छ। यस्ता विभिन्न कुरा हेरेर मनसुन बाहिरिने मापदण्ड बनाएको हुन्छ। तर, सामान्यतया मनसुनी वायु पूर्वी नेपालबाट लगातार आएमा वर्षा हुन्छ। सकिने बेलामा पनि पश्चिममा पानी पर्छ र पश्चिमी वायु पनि आइरहेको छ भने त्यसपछि मनसुन छोड्ने संकेत बुझ्न सकिन्छ। तर, मनसुनको आगमन र बहिर्गमन निकै महत्वपूर्ण मानिन्छ। सन् २०२१ मा मनसुन सकिएपछि भएको वर्षाले किसानका धान खेतमै कुहिएको थियो। जल तथा मौसम विज्ञान विभागले सही सूचना जनमानसमा पुयाउन नसकेको भन्दै निकै आलोचना पनि खेप्नुपरेको थियो। त्यतिबेला १६६ मिलिमिटरसम्म वर्षा भएको थियो। नेपालका प्रायजसो भूभागमा पानी परेकाले अत्यन्त ठूलो क्षति बेहोर्नु परेको थियो। यो वर्ष पनि मनसुन कम्तीमा अझै एक सातासम्म सक्रिय रहने भएकाले विभागले किसानलाई सचेत गराएको छ। विभागले सोमबार विज्ञप्ति जारी गर्दै धान काटिएको भए यथाशीघ्र भिœयाउन वा नकाट्न सुझाएको छ। यो वर्ष सामान्य मितिभन्दा एक दिन ढिलो (जून १४) मा मनसुन भित्रिएको थियो। विभागले यस मनसुनमा औसतभन्दा कम पानी पर्ने भन्दै सचेत गराएको थियो। तर, देशभरीबाट मनसुनको तथ्यांक आएपछि मात्रै कति पानी पयो भन्न मिल्ने पौडेलले बताए। उनले भने, हालसम्म हेर्दा औसतभन्दा कम पानी परेको छ।"
लगानीकर्ता आफैं पनि सचेत हुने कि !,"काठमाडौं : अहिले देशभर विभिन्न कार्यक्रम गरी लगानीकर्ता सप्ताह मनाइँदै छ। धितोपत्र नियमनकर्ताहरूको अन्तर्राष्ट्रिय संगठन (आईओएससीओ)को आह्वानमा विश्वभर मनाइँदै गरिएको सप्ताहको नेतृत्व नेपालमा नेपाल धितोपत्र बोर्डले गरिरहेको छ। बोर्ड नेपाली धितोपत्र बजारको नियामक निकाय हो। आईओएससीओले अक्टोबर २ देखि ८ सम्म लगानीकर्ता सप्ताह मनाउन आह्वान गरेको हो। नेपालमा पनि लगानीकर्ताको शिक्षा तथा सचेतना अभिवृद्धि गरी लगानीकर्तालाई सशक्तीकरण गर्ने उद्देश्यले देशव्यापी रूपमा असोज १५ देखि २१ सम्म साताव्यापी विविध कार्यक्रमहरू आयोजना गरी विश्व लगानीकर्ता सप्ताह मनाइँदै छ। यो सप्ताहमा धितोपत्र बजारमा लगानी गर्ने लगानीकर्ताहरूलाई लगानी शिक्षा, सचेतनालगायत बजार विकास तथा सुधारका विविध पक्षका सम्बन्धमा देशव्यापीरूपमा लगानीकर्ताको शिक्षा तथा सचेतना अभिवृद्धि हुनेछ। बोर्डले नेतृत्व गरेको कार्यक्रममा नेपाल स्टक एक्स्चेन्ज, सीडीएसी, ब्रोकरहरूले पनि साथ दिएका छन्। नेपाल धितोपत्र बोर्डका अध्यक्ष रमेश हमाल आईओएससीओको आह्वानमा हरेक वर्ष संसारको एक सयभन्दा देशमा लगानीकर्ता सप्ताह मनाइन्छ। कार्यक्रमको मुख्य उद्देश्य लगानीकर्ता संरक्षण र वित्तीय साक्षरता अभिवृद्धि हो। यस वर्षको विषय दिगो वित्तीयकरण रहेको उनको भनाइ छ। नेपालसँगै विश्वभर सोमबार लगानीकर्ता सप्ताह सुरु भएको छ, अध्यक्ष हमालले भने, विभिन्न देशले आफ्नो वित्तीय साक्षरता स्तरअुनसार कार्यक्रम तय गरेको हुन्छ। हमालका अनुसार बोर्डले लगानीकर्ता संरक्षणका लागि बोर्डले विभिन्न प्रोटोकल ल्याएको छ। लगानीकर्ता सप्ताहकै क्रममा बोर्डले नेपाल उद्योग वाणिज्य महासंघसँग एक सम्झौतापत्रमा हस्ताक्षर गर्दैछ जसअन्तर्गत महासंघको सञ्जालमार्फत व्यवसायीस्तरमा वित्तीय साक्षरतामा उल्लेख्य वृद्धि हुनेछ। स्रोत हामीले उपलब्ध गराउने र कार्यक्रम आयोजना महासंघले गर्नेछ, उनले भने। यसअघि विश्व लगानीकर्ता सप्ताहको उद्घाटनको क्रममा अर्थमन्त्री डा प्रकाशशरण महतले लगानीकर्ता शिक्षा र गुनासो सुनुवाइका लागि आर्टिफिसियल इन्टेलिजेन्समा आधारित च्याटबट उद्घाटन गरे। च्याटबोटले धितोपत्र बजारका विषयमा जिज्ञासा, जानकारी र गुनासोलाई तत्काल सम्बोधन सक्ने सहज प्लेटफर्म प्रदान गर्दछ। लगानीकर्ताको सशक्तीकरण गर्ने उद्देश्यले आईओएससीओले सन् २०१७ देखि विश्व लगानीकर्ता सप्ताह मनाउँदै आएको छ। यस अवसरमा आईओएससीओको एसोसियट सदस्य नेपाल धितोपत्र बोर्ड तथा पुँजी बजार सम्बन्ध अन्य पक्षहरूले पनि निरन्तर रूपमा लगानीकर्ता लक्षित विभिन्न कार्यक्रमहरू आयोजना गरी मनाउँदै आएको छ। सेयर बजारका विविध विषयमा केन्द्रित रही मनाइने विश्व लगानीकर्ता सप्ताह २०२३ मा बोर्डको अगुवाइमा नेप्से, सीडीएससी, मर्चेन्ट बैंकर एसोसियसन, स्टक ब्रोकर एसोसिएसन, क्रेडिट रेटिङ संस्था, स्टक डिलर तथा पीईभीसी कोष व्यवस्थापकसमेतको सहभागिता रहनेछ। नेपाल स्टक एक्सचेन्ज (नेप्से)ले लगानीकर्तालाई सचेतना गराउँदै लगानी गर्दा ध्यान दिनुपर्ने विषयहरू जानकारी गराएको छ भने सीडीएससीले सेयर कारोबार गर्दा ध्यान दिनुपर्ने विषय जानकारी गराएको छ। लगानीकर्ता सप्ताहमा ब्रोकर सक्रिय सेयर ब्रोकरहरूले विश्व लगानीकर्ता सप्ताहमा व्यापक सक्रियता देखाएका छन्। हाल सञ्चालनमा रहेका पुराना नयाँ ब्रोकरहरूको संगठनले विविध कार्यक्रम गरेर लगानीकर्ता सप्ताहमा योगदान दिइरहेका हुन्। पुराना ब्रोकरहरूको संगठन स्टक ब्रोकर्स एसोसिएसन अफ नेपालले सोमबार लगानीकर्ता सप्ताहको उद्घाटन समारोह सहआयोजना गरेको थियो भने मंगलबार ब्रोकर कम्पनीका वेबसाइट, सामाजिक सञ्जाल तथा अनलाइन मिडियामार्फत सचेतनामूलक सन्देश प्रवाह गरिएको थियो। अक्टोबर २ देखि ७ तारिखसम्म देशका सबै प्रदेशमा एक दर्जन लगानीकर्ता शिक्षा तथा सचेतना कार्यक्रम आयोजना गर्ने कार्यक्रम रहेको एसोसिएसनका अध्यक्ष धर्मराज सापकोटाले जानकारी दिए। एसोसिएसनको लगानीकर्ता शिक्षा तथा सचेतना कार्यक्रम बिर्तामोड, बनेपा, बर्दिबास, भरतपुर, काठमाडौं, वीरगन्ज, बागलुङ, स्याङ्जा, भैरहवा, महेन्द्रनगर र जुम्लामा आयोजना गर्ने कार्यक्रम रहेको सापकोटाले बताए। यस्तै नयाँ सेयर ब्रोकरहरूको संगठन धितोपत्र ब्रोकर्स एसोसिएसन नेपालले पनि विश्व लगानीकर्ता सप्ताहको अवसरमा साताव्यापी कार्यक्रम थालेको छ। काठमाडौंको सरस्वतीनगरस्थित रिलायन्स कलेजबाट सेयर सचेतना तथा तालीम कार्यक्रम सुरु गरिएको हो। सचेतना कार्यक्रम असोज २१ गतेसम्म सञ्चालन हुने एसोसिएसनका अध्यक्ष सागर ढकालले जानकारी दिए। असोज १७ गते ललितपुरको बालकुमारीमा रहेको क्यातफोर्ड इन्टरनेसनल कलेज, असोज १८ गते कीर्तिपुरस्थित त्रिभुवन विश्वविद्यालयको सेन्ट्रल डिपार्टमेन्ट अफ म्यानेजमेन्ट र असोज १९ गते पनौतीको पनौती नगरपालिकामा सचेतना तथा तालिम कार्यक्रम आयोजना गर्ने एसोसिएसनको योजना छ। चौथो दिन तथा असोज २० गते शनिबार बिहान ८ बजेबाट नेपाल धितोपत्र बोर्डका अध्यक्ष रमेशकुमार हमालको नेतृत्वमा ब्यानर तथा प्लेकार्डसहित भृकुटीमण्डपबाट बसन्तपुर दरबार स्क्वायरसम्म पुगेर भेला हुनेछ। सप्ताहको समापन तथा अन्तरक्रिया कार्यक्रम असोज २१ गते दिउँसो ३ बजे तय गरिएको छ। कार्यक्रममा नेपाल धितोपत्र बोर्डका अध्यक्ष हमाल प्रमुख अतिथि तथा नेपाल स्टक एक्सचेन्ज लिमिटेडका प्रमुख कार्यकारी अधिकृत कृष्णबहादुर कार्की तथा सीडीएस एन्ड क्लियरिङका प्रमुख कार्यकारी अधिकृत पूर्णप्रसाद आचार्यको आतिथ्यता रहनेछ। लगानी गर्दा के के कुरामा ध्यान दिने ? १ प्रतिकूल परिस्थिति सचेत लगानीकर्ताले क्रयशक्तिमा मुद्रास्फीतिले पार्ने प्रभावबारे बुझेको हुनुपर्छ। उसलाई लगानीमा प्राप्त हुने वास्तविक प्रतिफल दरबारे जानकारी हुनुपर्छ। निरन्तर मुद्रास्फीतिको वातावरणले विभिन्न किसिमका लागानीमा पार्ने प्रभावको जानकारी तथा विश्लेषण लगानीकर्ताले गर्नुपर्छ। अप्रत्याशित घटनाबाट हुने नोक्सानीबाट बच्नका लागि गरिने लगानी विविधीकरणको महŒवलाई लगानीकर्ताले बुझेको हुनुपर्छ। लगानीकर्ताले प्रतिकूल अवस्थाका लागि पर्याप्त आपत्कालीन कोषको व्यवस्था गरेको हुनुपर्छ। सबै किसिमका लगानीमा जोखिम हुन्छ भन्ने लगानीकर्ताले बुझेको हुनुपर्छ। जोखिम व्यवस्थापन गर्ने, मुद्रास्फीतिको प्रभाव कम गर्ने र चर्को ब्याजको ऋणबाट बच्ने रणनीति तथा योजना लगानीकर्तासँग हुनुपर्छ। २ दिगो लगानी दीर्घकालीन लगानी तथा लगानी विविधीकरणले प्रतिकूल आर्थिक अवस्था र बजार उतारचढावबाट पार पाउन मद्दत गर्छ। वातावरणीय, सामाजिक र सुशासनका दृष्टिले जिम्मेवार क्षेत्र तथा संस्थामा गरिएको वित्तीय लगानी दिगो हुन्छ भन्ने जानकारी लगानीकर्तालाई हुनुपर्छ। धितोपत्र निष्कासनकर्ताले प्रकाशित गर्ने विवरणहरूबाट उक्त संस्था वातावरणीय, सामाजिक र सुशासनका दृष्टिले जिम्मेवार हो कि होइन भन्ने थाहा पाउन सकिन्छ। धितोपत्र निष्कासनकर्ता र लगानीकर्ताको लगानी लक्ष्य, उद्देश्य, जोखिम वहन गर्ने क्षमता र प्राथमिकताहरू मेल खान्छ कि खाँदैन विचार गर्नुपर्छ। लगानीको अवसर फरकफरक हुन्छन् त्यसमध्ये आफूलाई कुन उपयुक्त हो लगानीकर्ताले छुट्ट्याउन सक्नुपर्छ। ३ जालसाँजी, अपराध तथा ठगी लगानीकर्ताले कारोबार गर्ने संस्था इजाजतपत्र प्राप्त हो कि होइन बुझ्नुपर्छ। लगानी गर्नुअघि स्वतन्त्र रूपमा लगानीका अवसरहरूको अनुसन्धान गर्नुपर्छ। छिटो धनी बन्ने, कहिल्यै नोक्सान नहुने, नाफाको ग्यारेन्टी गर्नेहरूको पछि लगानीकर्ता लाग्नु हुँदैन। हतारमा लगानीको निर्णय गर्नु हुँदैन। अपरिचितले गर्ने फोन, इमेल वा अन्य माध्यमबाट सम्पर्क गर्दा आफ्ना सबै कुरा खुलाउनु हुँदैन। आफ्ना वित्तीय सूचना भएका मोबाइल, कम्प्युटरलगायतका उपकरणमा बलियो गरी पासवर्ड राखेको हुनुपर्छ। सामाजिक सञ्जालमार्फत आउने लगानीका प्रस्तावको पछि लाग्नु हुँदैन। इन्टरनेटमा पाइने कुनै पनि लगानीसम्बन्धी जानकारीको राम्ररी जाँचबुझ गर्नुपर्छ। ४ लगानीका आधारभूत पक्ष लगानीकर्ताले दीर्घकालीन, नियमित र लगानी विविधीकरणको फाइदालाई बुझ्नुपर्छ। लगानीकर्ताले आफ्नो भविष्यको आवश्यकता र लक्ष्यअनुसारको लगानी योजना बनाउनुपर्छ। केमा लगानी गर्दैछु ? भन्ने कुरा लगानीकर्ताले बुझेको हुनुपर्छ। कुन क्षेत्रमा लगानी गर्दा कति शुल्क लाग्छ ? त्यसले लगानी प्रतिफलमा कस्तो प्रभाव पार्छ ? लगानीकर्ताले थाहा पाउनुपर्छ। लगानीका प्रक्रियालगायत लगानीसम्बन्धित विद्यमान ऐन, कानुनलगायतका विषयमा लगानीकर्ता जानकार हुनुपर्छ। लगानीकर्ताले धितोपत्र हस्तान्तरण र रकम भुक्तानी तोकिएको समयमा नै गर्नुपर्छ। बजारमा सुनिने हल्लालाई लगानीको एक मात्र आधार बनाउनु हुँदैन। ५ प्राविधिक पक्षवर्तमान द्रुत प्रविधिको लगानी वातावरणमा पनि समय लिएर लगानीसम्बन्धी निर्णय गर्नुपर्छ। वित्तीय लगानीमा डिजिटल प्रविधिको उपयोग गर्दा हुन सक्ने जोखिमहरू के के हुन् थाहा पाउनुपर्छ। लगानीकर्ताले सूचनाको आधिकारिक स्रोत कुन हो ? कुन होइन ? भन्ने छुट्ट्याउन सक्नुपर्छ। द्रुत गतिको प्रविधिको प्रभावमा परेर गर्न सकिने गलत लगानी निर्णयप्रति सधैं सचेत हुनुपर्छ। लगानीकर्ता संरक्षणका निमित्त नेपाल धितोपत्र बोर्ड सधैं अग्रसर छ। समयक्रममा बजारमा नयाँ औजार ल्याएका छौं। आगामी दिनमा पनि सुधारमूलक कार्यलाई निरन्तरता दिनेछौं। मैले उद्घोष गरिसकेको छु कि निकट भविष्यमै स्वतन्त्र सञ्चालकको योग्यता, रोस्टर र वार्षिक रिपोर्टिङ गर्ने स्ट्यान्डर्ड तयार पार्न समिति निर्माण गरेर काम अघि बढाएका छौं। यो कार्य दसैंअघि नै लागू हुनेछ। वास्तविक क्षेत्रलाई नियमन गर्न मुस्किल हुने गरेको छ। उनीहरूले सुशासन कायम कुन स्तरमा गरिरहेका छन् भन्ने पहिचान गर्न सहज छैन जसकारण लगानीकर्ताले कम्पनीको स्तर यकिन गर्न सकिरहेका पनि छैनन्। बजारको दिगोपनका लागि बोर्डको क्षमताले भ्याएसम्म विभिन्न कार्यक्रम गरिरहेका छौं। लगानीकर्ताले बजारमा राम्रो दिन आउँछन्, सुशासन बढ्नेछ भन्ने विषयमा आश्वस्त हुन जरुरी छ। सेयर बजार विगतका दिनमा फोहोर पोखरी थियो, अब सफा पोखरीमा परिणत हुँदैछ भन्नेमा विश्वस्त हुनुहोस्। अहिले लगानीकर्ताले मौद्रिक नीतिमा समस्या भोगिरहनु भएको छ। त्यसमा पनि सहजीकरण हुनेछ। गत साता नेपाल राष्ट्र बैंकका गभर्नरसँग मैले मार्जिन प्रकृतिको सेयर धितो कर्जाको सीमा बढाउन सुझाव दिएको छु। गभर्नर साबले सकारात्मक रूपमा लिनु भएको छ। राष्ट्र बैंकले यसबारे अध्ययन गरिरहेको सुनेको छु। एक डेढ हप्तामा निकास निस्किन्छ भन्नेमा म आशावादी छु र लगानीकर्तालाई आशावादी हुन अनुरोध गर्दछु। अर्थतन्त्र नै मन्दीमा रहेका बेला बजारमा अप्ठेरो पर्नु स्वाभाविकै हो। तर, हाम्रो अर्थतन्त्र कमजोर स्थितिबाट माथि उठिसकेको छ। त्यसकारण हामी सकारात्मक हुनुपर्छ भन्ने मेरो सन्देश छ। सेयर किनबेचमा ध्यान दिनुपर्ने विषय"
पहिरोले बेनीजोमसोम सडक अवरुद्ध,"जोमसोम: अविरल वर्षासँगै आएको पहिरोले राष्ट्रिय गौरवको बेनीजोमसोम ७६ किमी सडक मंगलबार दिउँसोदेखि अवरुद्ध भएको छ। म्याग्दीको रघुगंगा गाउँपालिका बैसरीदेखि ६ सय मिटर मुस्ताङतर्फको सिरुवारीमा निरन्तर पहिरो खस्दा सडक अवरुद्ध बनेको बेनीजोमसोमकोरला सडक आयोजनाले जनाएको छ। म्याग्दीको बैसरीदेखि उत्तर सिरुवारी स्थित कालोपत्रे सडकमाथि पहिरो खसेको आयोजना प्रमुख जगत प्रजापतीले जानकारी दिए। त्यहाँ कालोपत्रे सडक मार्गको करिव १ मिटर माथिबाट निरन्तर पहिरो खसिरहेकाले सडक ट्रयाक खुलाउन असहज भइरहेको आयोजना प्रमुख प्रजापतीको भनाइ छ। सिरुवारीमा बेनीजोमसोम सडकमा हुँने हालसम्मकै ठुलो पहिरो खसेको उनले उल्लेख गरे। बेनी जोमसोम सडकको म्याग्दी खण्डको सिरुवारीमा नयाँ पहिरो गएकाले त्यहाँ निर्माण गरिएको कालोपत्रे सडक समेत भाँसिएको आयोजना प्रमुख प्रजापतीले बताए। वर्षा निरन्तर जारी छ,कल्भर्ट भएको स्थानबाट पानी ब्लक भएकाले सडकमै पानी बगेको छ,आयोजना प्रमुख प्रजापतीले भने, भासिएको स्थानमा उपकरणको सहायताले सडक खोल्न पहल गरेका छौं, वर्षाले काम गर्न दिएको छैन।' सिरुवारीमा करिव ५ सय मिटर सडकमा पहिरो खसेकाले सडक अवरुद्ध भएको उनले बताए। मुस्ताङ जोड्ने पर्वतको मालढुङगा र म्याग्दीको बेनी जोड्ने सडक समेत वर्षाले अवरुद्ध भएको छ। मालढुङगा बेनी निर्माणधीन सडकको केराबारी भन्ने स्थानमा सडक माथिबाट निरन्तर पहिरोसँगै ढुङ्गा खस्ने क्रम जारी रहेकाले पहिरो पन्छ्याउन समस्या परेको आयोजना प्रमुख प्रजापतीले उल्लेख गरे। यद्यपी त्यहाँ बाग्लुङ हुँदै बेनी जोड्ने बैकल्पिक सडक भएकाले खासै समस्या छैन। यसैगरी बेनीजोमसोम सडकखण्ड अन्तरगत म्याग्दीको अन्नपूर्ण गाउँपालिका स्थित गुर्ङठेमा पनि सडक मार्ग माथिबाट निरन्तर पहिरो खसिरहेकाले सवारी आउजाउमा समस्या परेको आयोजनाले बताएको छ। मुस्ताङ जोड्ने पहिरोग्रष्त क्षेत्रमा सडक खुलाउन पहल भइरहेको आयोजना प्रमुख प्रजापतीले जानकारी दिए।हामीले चाँडो भन्दा चाँडो पहिरो पन्छ्याएर सडक खुलाउन कोसिस गरिहेका छौं,वर्षा रोकिएको छैन', उनले भने, 'वर्षा रोकियो भने साँझसम्म सडक खुल्न सक्छ। बेनीजोमसोम ७६ किमी सडकको पहिरोग्रष्त १५ स्थान मध्ये ९ स्थानको पहिरो नियन्त्रणका लागि अध्ययन गर्न उत्तर दक्षिण व्यापारिक मार्ग विस्तारित निर्देशानालयलाई पत्राचार गरिएको आयोजना प्रमुख प्रजापतीको भनाइ छ। यसअघि बेनीजोमसोम सडकको म्याग्दी खण्डमा पर्ने ६ स्थानको पहिरो नियन्त्रण अध्ययन भइसकेको जानकारी दिए। अविरल वर्षासँगै बेनीजोमसोम सडकमा ठाउँ ठाउँमा पहिरोले सडक अवरुद्ध हुँदा मुस्ताङ जाने पर्यटक तथा तीर्थयात्री समस्यामा परेका छन्। बडा दशै सोह्रश्राद्ध सुरु भइसकेकाले मुस्ताङको कागबेनीमा पितृ उद्दारका लागि श्राद्ध गर्न जाने भक्तजनहरु गन्तब्यमा पुग्न सकेका छैनन्। अनुकुल मौसम सुरु भइसकेकाले असोज लागेपछि मुस्ताङमा पर्यटक चाँप बढ्दै गइरहेको छ। प्रतिकुल मौसमले सडक अवरुद्ध हुँदा पर्यटक तथा तीर्थयात्रीसँगै मुस्ताङबाट स्याउ ढुवानी गर्ने र मालवाहक सवारी साधान बीच सडकमै अलपत्र परेको बताइएको छ।"
एमसीसी पाँच वर्षमै सकिनेछ : अलब्राइट,"काठमाडौं : एमसीसी प्रमुख कार्यकारी अधिकृत एलिस अलब्राइटले नेपालमा कार्यान्वयन गरिएका दुई परियोजना प्रसारण लाइन र सडक स्तरोन्नति परियोजना पाँच वर्षे समयसीमाभित्र नै सम्पन्न हुनेमा आफू आश्वस्त रहेको बताएकी छन्। एमसीसी कार्यान्वयनमा देखा परेका जटिलता पहिल्याउन र समाधानको पहल गर्नका लागि उनी सोमबार नेपाल आएकी हुन्। प्रधानमन्त्री पुष्पकमल दाहाल, एमाले अध्यक्ष केपी शर्मा ओली र कांग्रेस सभापति शेरबहादुर देउवालगायत सरकारका केही मन्त्री र उच्च अधिकारीसँगको भेटघाटपछि केही सीमित सञ्चारकर्मीसँगको भेटमा उनले सो बताएकी हुन्। यसबाहेक उनले एमसीसी कार्यान्वयनमा भूमिका निर्वाह गर्ने विभिन्न निकायहरूसँग पनि छलफल गरेकी छन्। आफ्नो नेपाल भ्रमण फलदायी र उत्साहजनक भएको उल्लेख गर्दै उनले भनिन्, एमसीसी परियोजना पाँच वर्षभित्र सम्पन्न हुनेमा म पूर्णरूपमा विश्वस्त छु किनभने यसको समयसीमा तन्काउन मिल्दैन। प्रधानमन्त्री दाहाललगायतका प्रमुख दलका शीर्ष नेताले एमसीसीलाई पूर्णरूपमा समर्थन गर्नुभएको छ र उहाँहरूले परियोजना कार्यान्वयन अगाडि बढ्ने स्पष्ट आश्वासन मलाई दिनुभएको छ, उनले भनिन्, पाँच वर्षमा नै परियोजना समयमा नै सम्पन्न हुनेमा म पूर्णरूपमा आशावादी छु, किनभने यो हामीले पाँच वर्षमा पूरा गर्नुनै पर्छ। उनले आफूहरूसँग विगत २० वर्षमा विभिन्न मुलुकहरूमा एमसीसीअन्तर्गतका परियोजनाहरू समयमा नै सम्पन्न गरेको अनुभव भएको उल्लेख गर्दै केही जटिलता भए पनि समयमा नै परियोजना सम्पन्न गर्न समस्या नभएको बताइन्। उनले परियोजना समयमा नै सम्पन्न गर्नका लागि नेपाल सरकारले पूर्णरूपमा प्रतिबद्धता जनाएको समेत उल्लेख गरिन्। एमसीसी उच्च अधिकारीले नेपालमा एमसीसी परियोजना कार्यान्वयनमा जानु सातदशक लामो दुईपक्षीय सम्बन्धमा एक कोसेढुंगा भएको उल्लेख गर्दै यसले भरपर्दाे प्रसारण लाइन र सडक निर्माण हुने र यसबाट नेपाली जनता लाभान्वित हुनेसमेत उल्लेख गरिन्। एमसीसी परियोजना गत अगस्ट महिनाबाट कार्यान्वयनमा आएको हो। तर, पछिल्लो समय विशेष गरी ठेक्काको लागत र प्रसारण लाइन निर्माणका लागि जग्गा प्राप्तिको विषय जटिल बन्दै गएको छ। जसका कारण परियोजना समयमा नै निर्माण नहुने हो कि भन्ने आशंका कायमै छ। एमसी प्रमुख अलब्राइटले विभिन्न मन्त्री र उच्च स्तरको भेटघाटमा यससम्बन्धी कुरा उठेको बताइन्। एमसीसी कार्यान्वयनमा चुनौतीहरू रहेको स्वीकार गर्दै उनले चुनौतीलाई चिर्न र समयमा काम सम्पन्न गर्न आफू र नेपालको टिम सक्षम रहेको विश्वास व्यक्त गरिन्। गत वर्ष एमसीसी संसद्बाट अनुमोदनको समयमा पास भएको व्याख्यात्मक टिप्पणी अमेरिकाले स्वीकार नगरेको भनी प्रधानमन्त्री र अन्य नेताहरूबाट आएको सवालको जवाफ दिँदै उनले भनिन्, हामी त्यसमा सहमत भएका छौं, स्वीकार गरेका छौं, एमसीसी कार्यान्वयन नै भइसकेको छ। केही समय अगाडि प्रधानमन्त्री दाहाल स्वयंले सो व्याख्यात्मक टिप्पणीका बारेमा अमेरिकालाई आफूले सोध्ने बताएका थिए। एमसीसी गत महिना कार्यान्वयनमा गए पनि बुधबार एमसीसी प्रमुख र प्रधानमन्त्री पुष्पकमल दाहालको उपस्थितिमा एमसीसी कार्यान्वयनको औपचारिक घोषणा हुँदैछ। कतियय मुलुकले पहिलो पटकको एमसीसी कार्यान्वयन गरेर दोस्रो चरणको अनुदान लिएको र नेपालमा पनि दोस्रो परियोजना आउने सम्भावनाबारे सोधिएको प्रश्नमा उनले भनिन्, त्यो यो परियोजना कार्यान्वयन र त्यसपछि नेपाल त्यसका लागि योग्य हुन्छ कि हुँदैन भन्नेमा निर्भर गर्दछ। गत वर्ष एमसीसी अनुमोदन हुँदा विशेषतः वामपन्थी दलहरूले यसको विरोध गरेका थिए। अहिले पनि केही साना वामपन्थी दलहरूले यसको विरोध गरिरहेका छन्। तर, सो विरोधले स्थानीय स्तरमा कुनै समस्या नदेखिएको एमसीसीए नेपालका उच्च अधिकारीहरूले जानकारी दिएका थिए। उनीहरूले एमसीसी कार्यान्वयनका लागि स्थानीय तहमा राम्रो समन्वय भएको समेत उल्लेख गरेका छन्। एमसीसी कार्यान्वयनलाई प्रभावकारी रूपमा अगाडि बढाउनका लागि पछिल्लोपटक उच्च अमेरिकी अधिकारीहरूले तारन्तार नेपालको भ्रमण गरिरहेका छन्। विशेषतः जग्गा प्राप्तिको विषय मुख्य समस्याका रूपमा रहेको छ।"
मधेसमा जितियाको रौनक,"विराटनगर : जितिया पावनि बड भारी, धियापुता केँ ठोकि सुतेलनि अपने खएलनि भर थारी मैथिली भाषाको यो कथन मिथिलाञ्चलमा निकै लोकप्रिय छ। यसको अर्थ जितिया पर्व गर्न एकदमै गाह्रो छ, बाल बच्चाहरूलार्ई सुताएर ब्रतालुले थालभरी खान्छन्। जितिया पर्वसँग जोडिएको यो कथनबाट दुईवटा भाव आउँछ। एउटा यो पर्व एकदमै गाह्रो छ र अर्को ब्रतालुले थाल भरी खान्छन्, यो कथनको जितिया पर्वसँग ठूलै सम्बन्ध रहेको छ। जितिया पर्वको बारेमा भविष्य पुराणमा वर्णन पाइन्छ। आश्विन कृष्णपक्ष अष्टमी तिथिमा उपवास बस्ने र तिथि परिवर्तन भएपछि पारणा अर्थात ब्रतलार्ई विधिवत् समापन गरिन्छ। मिथिलाञ्चलमा यो ब्रत गर्नेहरू एकदिन अघिदेखि सधवा अर्थात (श्रीमान् जीवितै रहेको महिला)ले माछमडुवा (माछा र कोदो) खाने चलन छ भने विधवाले अर्बाअर्बाइन खाने चलन छ। जितिया ब्रतको सुरुवात हुनुअघि र अष्टमी तिथिको सुरुवातभन्दा पहिले चिउरा दही खाने चलन छ जसलार्ई मैथिलीमा ओठगन भनिन्छ। पानीसम्म नखाई निराहार ब्रत बस्नुपर्ने भएकोले जितिया पर्व गाह्रो छ। दुई दिनसम्म उपवास बस्नु पर्ने भएकोले अष्टमी तिथिको सुरुवात हुनुअघि दही चिउरा टन्न खानुलार्ई मैथिली कथनले जोडेको छ। प्रायः अष्टमी तिथिको सुरुवात बिहान ३४ बजे पछि हुने गर्छ र त्यती बेला बाल बच्चाहरू सुतिरहेका हुन्छन्। त्यसैले मैथिलीमा भनिएको हो जितिया पावनि बड भारी, धियापुता केँ ठोकि सुतेलनि अपने खएलनि भर थारी। निराहार बस्ने यो ब्रतमा अष्टमी तिथिको सुरुवातसँगै ब्रतालुहरू पोखरी, नदी तथा जलाशयमा स्नान गरि पूर्वतिर फर्केर तामाको अर्घामा अर्घ लिएर भगवान् सूर्यलार्ई अर्घ दिन्छन् र तेल तथा पिना पनि चढाउँछन्। सँगै त्यो तेल र पिना आफ्नो पुत्रको टाउकोमा लगाइ दिने प्रचलन छ। पुत्रको दीर्घायुको कामनाका साथ महिलाहरूले गाईको गोबरले आँगन लिपेर पवित्र पारी शालिबाहन राजाका पुत्र जिमुतवाहनको कुशको प्रतिमा बनाएर कलशको जलमा स्थापना गरी कलशको चारैतिर सुसज्ज्ति पारेर पोखरीको निर्माण गर्छन्। त्यसपछि पाकैर अर्थात पाकरी रुखको हाँगा ल्याई त्यसलार्ई रुखको रूपमा रोपेर सो माथि माटोको चिल्होरी अर्थात बाझको आकृति बनाएर राखि अनि तल गिदरनी को आकृति बनाएर राखी दुबैको टाउकोमा सिन्दुर लगाई फूलमाला, अक्षता, धुपदीप, नैवेद्य (जसमा केराउ र खिरा अनिवार्य राखिन्छ) सहित बाँसको पात राखि पूजा गर्नाले वंशको वृद्धि हुन्छ र पुत्रको जे जस्तो ग्रह, चक्र भए पनि त्यसबाट मुक्ति मिल्ने विश्वास छ। यसैगरी जितिया ब्रतको पहिलो दिन ब्रतालु महिलाहरूले जिमुतबाहनको कथा सुन्ने र कथा बाचन गर्नेलार्ई दक्षिणा दिने चलने छ। यस वर्षको जितिया आउँदो शुक्रबारदेखि हुने भएको छ। बिहीबार नदीमा स्नान गरी राति ओटघन गर्ने तिथि छ।"
अनुकूल मौसमसँगै मुक्तिनाथमा बढे दर्शनार्थी,"जोमसोम : हिन्दु तथा बौद्ध धर्मालम्बीहरूको साझा धार्मिक तीर्थस्थल मुस्ताङको मुक्तिनाथ मन्दिरमा श्रद्धालु भक्तजनहरूको ओइरो लाग्न थालेको छ। सोह्रश्राद्ध गर्न तथा अनुकूल मौसमका कारण मुक्तिनाथमा श्रद्धालु भक्तजनहरूको घुइँचो बढेको हो। मुस्ताङको मुक्तिनाथ मन्दिर परिसरमा दर्शनार्थीहरूको घुइँचो बढेपछि मन्दिर व्यवस्थापन समितिलार्ई दर्शनार्थी सहजीकरणमासमेत हम्मेहम्मे परेको छ। मुक्तिनाथमा विशेष गरी असोज सुरु भएसँगै धार्मिक पर्यटक भित्रिने क्रम बढेको हो। बर्खायामको मौसमसँगै बेनीजोमसोम सडक सहज हुन थालेपछि भारतीय पर्यटक मुक्तिनाथ आउन थालेका हुन् भने आन्तरिक नेपाली दर्शनार्थीहरू दसैंअघिको सोह्रश्राद्ध सुरु भएलगत्तै मुक्तिनाथ दर्शन गर्न आउने क्रम ह्वात्तै वृद्धि भएको मुक्तिनाथ विकास समितिका कर्मचारी रविन सुवेदीले जानकारी दिए। समितिका कर्मचारी सुवेदीले स्वदेशी दर्शनार्थीभन्दा भारतीय दर्शनार्थी ५ गुणा बढी मुक्तिनाथ दर्शन गर्न आएको बताए। उनले समितिको आन्तरिक व्यवस्थापन, कर्मचारी र सुरक्षा निकायको टोलीले दर्शनार्थीहरूलार्ई धेरै भन्दा धेरै सुविधा दिने प्रयास गरिएको उल्लेख गरे। असोज महिना सुरु भएसँगै मुक्तिनाथमा दैनिक एक हजारभन्दा बढी दर्शनार्थी मुक्तिनाथको दर्शन गर्न आउने गरेको बताइएको छ। राष्ट्रिय गौरवको बेनीजोमसोम सडक सहज हुँदै गइरहेको र सोह्रश्राद्ध तिथि सुरु भइसकेकाले मुस्ताङमा यतिबेला धार्मिक दशनार्थीहरूको ओइरोले गुल्जार बनेको छ। विशेष गरी भारतीय पर्यटकहरू पोखराजोमसोम हवार्ईमार्ग र बेनीजोमसोम सडकमार्ग हुँदै मुक्तिनाथ दर्शन गर्न आउने क्रम बढेको हो। सोमबार मात्रै भारतीयसहित ५ देशका एकै टोलीका करिब ७ सय दर्शनार्थीले मुक्तिनाथ दर्शन र त्यहाँ अवस्थित स्वामी नारायणको पूजाआजा गरे। सन् २०२३ को एकसाता अघिको एक्याप चेकपोस्टको तथ्यांकमा ५६ हजार बढी विदेशी पर्यटक मुस्ताङ आएकोमा सार्क देशका ५१ हजार ५६४ जना धार्मिक पर्यटक मुस्ताङ आएका थिए। जसमध्ये अधिकांश भारतीय पर्यटक रहेको जनाइएको छ। पछिल्लो अनुमानित तथ्यांकअनुसार हालसम्म झन्डै ५५ हजार भारतीय दर्शनार्थीले मुक्तिनाथ मन्दिरको दर्शन गरी सकेका छन्। भारत गुजरातस्थित स्वामी नारायण संस्थाको प्रतिनिधित्व गर्दै मुक्तिनाथ दर्शन गर्न आएका क्यानाडाका दर्शनार्थी धर्मेस पटेलले गुजरात हुँदै मुक्तिनाथ दर्शन गर्न ६४० जनाको टोली मुस्ताङ आएको जानकारी दिए। उनले संस्थाअन्तर्गत विभिन्न देशका दर्शनार्थी मुक्तिनाथ आएको र यहाँँ आएर दर्शन गर्न पाउँदा रमाइलो अनुभूति भएको सुनाए। आसन्न बडादसैं पर्व तथा सोह्रश्राद्ध तिथि सुरु भएसँगै मुस्ताङको वारागुङ मुक्तिक्षेत्र४ कागबेनीमा दिवंगत पितृहरूको नाममा श्राद्ध, तर्पण र पिण्डदान गर्ने धार्मिक तिर्थालुहरूको घुइँचो लागेको छ। पितृ उद्धारका लागि प्रसिद्ध मानिएको धार्मिक तीर्थस्थल कागबेनीमा श्राद्ध गरी स्वदेशी दर्शनार्थीहरू मुक्तिनाथ दर्शन गर्न उकालो उक्लिन्छन्। सोह्रश्राद्धका लागि कागबेनीमासमेत दर्शनार्थीहरूको चहल पहल बढेको बताइएको छ। अनुकूल मौसमसँगै सोह्रश्राद्ध सुरु भइसकेकाले मुस्ताङका पर्यटकलक्षित होटलहरू भरिभराउ हुन थालेका छन्। कोरोना कहरका कारण आहत बनेका मुस्ताङका पर्यटन व्यवसायी धार्मिक दर्शनार्थीहरू मुक्तिनाथ दर्शन गर्न आउन थालेपछि उत्साहित बनेका छन्। धार्मिकस्थल मुक्तिनाथ मन्दिरमा एकजना पुजारी र मुक्तिनाथ विकास समितिका चन्दा संकलन गर्ने कर्मचारी, सरसफाइकर्मी र सुरक्षाकर्मीको व्यवस्थापन गरिएको छ। मन्दिरको मूल ढोका खोल्ने र बन्द गर्ने त्यहाँँका आनी झुमाहरूले गर्छन्। मन्दिर भित्र चढाइएको भेटी पनि त्यहाँँ कार्यरत आनी झुमाहरूले नै संकलन गर्छन्। मुक्तिनाथको १०८ धारामा स्नान गरी दर्शनार्थीहरूले मुक्तिनाथको दर्शन गर्छन्। मुक्तिनाथ मन्दिर बिहान ६ बजे खुल्ला हुन्छ भने दिउँसो १२ बजेदेखि १ बजेसम्म बन्द हुन्छ। त्यसपछि साँझ ५ बजेसम्म खुला रहन्छ। सिन्धुलीदेखि मुक्तिनाथ दर्शन गर्न मुक्तिनाथ गर्न आएका धार्मिक दर्शनार्थी ईन्द्रबहादर मगरले मुक्तिनाथ दर्शन गर्न आउने क्रममा उत्तरी कोरलानाका समेतको भ्रमण गरेको बताए। कागबेनीमा पितृ उद्धारका लागि श्राद्ध गरी मुक्तिनाथ दर्शन गर्न पाउँदा आफूहरूलार्ई रमाइलो अनुभूति भएको सुनाए। सडकको केही असहजता भए पनि मुक्तिनाथ यात्रा सुखद् र अविस्मरणीय रहेको उनले बताए। मुक्तिनाथ मन्दिरमा दर्शन गर्न आउने तिर्थालु दर्शनार्थी बढेसँगै मुस्ताङ भित्रिने सवारीसाधनको लर्को लागेको छ। मुक्तिनाथमा दर्शनार्थी लिएर आएका सवारी साधनले मुक्तिनाथको रानीपौवा बसपार्कको पार्किङ भरिन थालेको हो। मुक्तिनाथ आएका दर्शनार्थीका लागि स्थानीयले घोडा चढाएर पनि सेवा दिएका छन्।"
"सुदूरपश्चिममा ६३ रेक्टरको भूकम्प : पालमुनि बास, छैन राहत","बझाङअछामबाजुर : बझाङ दुर्गाथली३ का ५५ वर्षीय चन्द्र रोकाया छिमेकीसँग कुराकानी गर्दै थिए, एक्कासि भुइँमा पछारिए। सुरुमा त उनलाई स्वास्थ्यका कारण यस्तो भयो कि भन्ने थियो। तर, गाउँलेबीच भुइँचालो, भुइँचालोे भन्दै भागाभाग चलेपछि भुइँचालोका कारण आफू ढलेको थाहा पाए। के भयो होला भनेर सोच्दै थिएँ, उनले भने, भुइँचालो पो गएको रहेछ। त्यसपछि भाग्दै उनी घरतिर गए। घरको एक कुना त ढलिसकेछ। कसरी बस्नु त्यस्तो घरमा ? दुःखेसो पोख्दै रोकायाले भने, त्रिपाल टाँगेर खेतमा बसेका छौं। अब रात कसरी काट्ने हो ? घर कसरी बनाउने हो ? जयपृथ्वी४ गोलाईस्थित बालविकास माविमा नियमित अध्ययन चलिरहेको थियो। एक्कासि विद्यालय भवन हल्लिन थालेपछि भागाभाग चल्यो। बालबालिकालाई कसरी बाहिर निकाल्ने भन्ने पिरलो भयो, शिक्षक नरेन्द्र उपाध्यायले भने, विद्यार्थी बाहिर निकालेपछि विद्यालयको एउटा भवन नै गल्र्याम्म ढल्यो। त्यसपछि विद्यालयमा छुट्टी दियौं। तर, पटकपटक भूकम्पको झट्काले घरसम्म कसरी पुग्ने भन्ने चिन्ता भएको शिक्षक उपाध्यायले बताए। यस्तो त कहिल्यै महसुस गरेको थिइनँ, उनले भने, अहिले पनि निरन्तर कम्पनहरू आइरहेका छन्। घरहरू भत्केका छन्। मानसिक रूपमै निकै तनाव भइरहेको छ। जलपृथ्वी३ साजेगडाकी धनलक्ष्मी ओली कृषि फर्म नवीकरण गर्न सदरमुकाम पुगेकी थिइन्। जिल्ला अस्पताल पुगेपछि भूकम्प आयो। चिच्याउँदै कराउँदै मान्छेको भागाभाग भयो, ओलीले भनिन्, मलाई त के गरौं, के गरौं भयो। त्यसपछि केहीबेर भित्तामा अडिएर बसे। बल गरेर केही अगाडि मात्रै के बढेकी थिएन, फेरि भूकम्प आयो। बल्लतल्ल घर त आइपुगियो। तर, कसरी सुत्ने हो, उनले भनिन्। एक्कासि भुइँमा पछारिए। के भयो होला भनेर सोच्दै थिएँ, भुइँचालो पो गएको रहेछ। चन्द्र रोकाया, दुर्गाथली३ बझाङ तत्कोट१ सुनिकोटका ६२ वर्षीय सुनिकोटका ६२ वर्षीय वीरबहादुर ऐडी गोरु चराएर घर फर्किन खोज्दै थिए। काँधमा दाउराको भारी थियो। भुइँचालोले हल्लाएपछि आफू एकातिर, दाउराको भारी अर्कोतिर भयो। पुच्छर हल्लाउँदै गोरु दौडिए, ऐडीले भने, मलाई त डर लाग्यो। खुट्टा थरर काप्न थाले। जिन्दगी यत्ति हो भन्ने सोचे। तर, धन्न बाँचिएछ। भूकम्प गएको गयै भएकाले मनमा डर कायमै रहेको उनले बताए। बझाङमा मंगलबार बिहानैदेखि मौसम राम्रो थिएन। स्थानीयहरू आफ्नै धुनमा दैनिकी गुजारिरहेका थिए। दिउँसो २ बजेर ४० मिनेटमा भूकम्प गयो। तल्कोट केन्द्रबिन्दु भएर भूकम्प गएपछि स्थानीयमा हल्लीखल्ली मच्चियो। करिब ८ सेकेन्डको कम्पनपछि स्थानीयमा भागाभाग चल्यो। त्यो बेला अधिकांश स्थानीय घर बाहिरको काममा व्यस्त थिए। घरमा रहेकाहरू पनि घरबाट निस्किए। ३ बजेर ६ मिनेटमा त ठूलै भुइँचालो आयो। राष्ट्रिय भूकम्प मापन केन्द्र सुर्खेतका अनुसार उक्त भूकम्पको केन्द्रबिन्दु सदरमुकाम चैनपुर आसपास थियो। ६ दशमलव ३ रेक्टर स्केलको उक्त भुइँचालोले स्थानीयका घर, स्कुल, सामुदायिक भवनलगायतका भौतिक संरचनामा क्षति पुर्यायो। बझाङ सदरमुकाम चैनपुर आसपास केन्द्र रहेकाले सदरमुकाममा ठूलै झट्का महसुस भयो। विद्यार्थी बाहिर निकालेपछि विद्यालयको एउटा भवन नै गल्र्याम्म ढल्यो। त्यसपछि विद्यालयमा छुट्टी दियौं। नरेन्द्र उपाध्याय, शिक्षक, बालविकास मावि, बझाङ सदरमुकामवासीमा आतंक नै मच्चायो। चैनपुरमै २० भन्दा बढी घर भत्के। ठूलो संख्यामा घर भत्केपछि सदरमुकाम चैनपुर धुलो र धूवाले भरियो। चराचुरुंगी र जनावर पनि कराउन थाले। यता यति क्षति भयो, उता यति घर भत्के भनेर सर्वसाधारणबीच हल्लीखल्ली भयो। दिउँसोको समय र सबै घर बाहिरको काममा व्यस्त रहेकाले मानवीय क्षति भने हुन पाएन। भूकम्पबाट जिल्लाका तलकोट, मष्टा, खप्तडछान्ना, सुर्मा, छविसपाथिभेरा, दुर्गाथली, थलारा, केदास्र्यु, बित्थडचिर, बुगललगायतका गाउँमा स्थानीयका अधिकांश घरमा क्षति पुगेको छ। भूकम्पबाट खप्तडछान्नाको खडिमेलामा सुक्खा पहिरो गएको छ। पहिरोपछि उक्त क्षेत्रमा धूवा र धुलोको मुस्लो निस्केको थियो। स्थानीयहरू खुला चौर र सडकमा जम्मा हुन थाले। केही क्षणमै पुनः मस्टा गाउँपालिकाको भातेखोला आसपास केन्द्रबिन्दु बनाएर ५१ रेक्टर स्केलको भूकम्प गयो। भूकम्प मापन केन्द्र सुर्खेतका अनुसार त्यसयता १२ वटा पराकम्पन गएका छन। भूकम्पपछि बझाङमा एक महिलालाई अस्पतालको खुला प्राङ्गणमै सुत्केरी गराइएको थियो। अस्पतालका डाक्टर मेडिकल सुपरिटेन्डेन्ट नवराज जोशीका अनुसार तलकोट गाउँपालिका१ गोथीचौरकी २० वर्षीया मनीषा ऐडीले ३ बजेर २५ मिनेटमा बच्चालाई जन्म दिइन्। नर्मल डेलिभरीमार्फत बच्चालाई जन्म दिएकी मनीषा र बच्चाको अवस्था सामान्य रहेको मेसु जोशीले जानकारी दिए। बझाङमा धेरै घर र विद्यालय भत्किएकाले धेरैजसो विस्तापित भएका छन्। स्थानीयहरू घर र विद्यालय फर्कन सक्ने अवस्था नभएको नेपाल रेडक्रस सोसाइटी बझाङ शाखाका सभापति रामदत्त उपाध्याय बताउँछन्। भूकम्पछि स्थानीयहरू खुला आकाश र पालमुनि बास बसिरहेका छन्। स्थानीय तहले भूकम्प पीडितका लागि अलिअलि राहत बाँडिरहे पनि पर्याप्त नभएको स्थानीयको गुनासो छ। बझाङका सांसद भानुभक्त जोशीले जिल्लाभरी घरहरू भत्केको र बास बस्नै कठिनाइ भएको बताए। उनले सुरक्षित बास बस्न आग्रह गर्दै स्थानीय तह, प्रदेश र केन्द्र सरकारलाई अविलम्ब राहत र उद्धारका कार्य गर्न आग्रह गरेका छन्। एक बेपत्ता, १७ घाइते बझाङमा मंगलबार गएको भूकम्पका कारण एक जना बेपत्ता भएका छन् भने १७ जना घाइते भएका छन्। जयपृथ्वी नगरपालिका११ ओखल टोलमा घरनजिकै टिमुर टिप्न गएकी ४५ वर्षीया गुनमती धामी बेपत्ता भएकी छिन। भूकम्पको कम्पनले सुक्खा पहिरो गएको थियो। पहिरोबाट खसेको ढुंगा लागेर उनी बेपत्ता भएको स्थानीयको भनाइ छ। उनको अवस्था अझै अज्ञात छ। भूकम्पका कारण जिल्लाका विभिन्न पालिकामा १७ जना घाइते भएको प्रमुख जिल्ला अधिकारी नारायण पाण्डेयले जानकारी दिए। उनीहरूमध्ये तीन जना प्राथमिक उपचारपछि घर फर्किएका छन् भने बाँकीको जिल्ला अस्पताल र केहीको नजिकका स्वास्थ्य संस्थामा उपचार भइरहेको छ। गोरु चराएर घर फर्किन खोज्दै थिए। काँधमा दाउराको भारी थियो। भुइँचालोले हल्लाएपछि आफू एकातिर, दाउराको भारी अर्कोतिर भयो। पुच्छर हल्लाउँदै गोरु दौडिए। वीरबहादुर ऐडी,तत्कोट१, सुनिकोट भूकम्पका कारण ३१ वटा निजी घर, केही विद्यालय, स्वास्थ्य केन्द्र र सामुदायिक भवनहरू भत्किएको प्रारम्भिक विवरण प्राप्त भएको जिल्ला प्रशासनले जनाएको छ। भूकम्पका कारण जयपृथ्वी राजमार्गमा सुुक्खा पहिरो गएको थियो। पहिरो पन्छाउने काम भइरहेको प्रमुख जिल्ला अधिकारी पाण्डेले जानकारी दिए। उनका अनुसार जयपृथ्वी राजमार्गका धेरैजसो ठाउँमा चिरा परेका छन। भूकम्पका कारण विद्युत् सेवा पनि अवरुद्ध भएको थियो। विद्युत् भने साँझ सुचारु भइसकेको छ। स्कुलको भवनबाट हाम फाले विद्यार्थीले बान्नीगढी६ दर्नास्थित विन्देवासिनी माध्यमिक विद्यालयमा मंगलबार नियमित पढाइ भइरहेको थियो। भूकम्प आएपछि विद्यालयमा हल्लीखल्ली भयो। विद्यार्थी र शिक्षकबीच भागाभाग चल्यो। अत्तालिँदै भवनको माथिल्लो तलाबाट हाम फाल्दा विद्यार्थी सन्तोष साउद घाइते भएका छन्। उनको स्थानीय स्वास्थ्य संस्थामा उपचार भइरहेको छ। अछाममा भूकम्पले झड्काले स्थानीयवासी त्रसित छन्। गत कात्तिकमा भूकम्पले चिराचिरा पारेका घरमा स्थानीय बस्न डराइरहेका छन्। जिल्लाका धेरै स्थानमा स्थानीयहरू त्रिपाल टाँगेर रात कटाउने तयारीमा छन्। प्रमुख जिल्ला अधिकारी शरद पोखरेलले भूकम्पबाट स्थानीयका घर र विद्यालयमा क्षति पुगेको जानकारी दिएका छन्। बझाङ केन्द्रबिन्दु भएर गएका भूकम्पले अछामको जनजीवन दिनभर त्रसित रह्यो। भूकम्पको डरले घर छोडेर बाख्राको गोठमा बस्नुपर्ने अवस्था आएको साँफेबगरकी जमुना आउजीले बताइन्। भूकम्पले जमुनाको घरको गह्रो भत्किएको छ। बान्नीगढी३ का नवराज साउदले गत कात्तिकमा गएको भूकम्पले चिराचिरा परेका घर पुनर्निर्माण गर्न नपाउँदै फेरि भूकम्प आएकाले स्थानीयवासी त्रसित बनेको बताए। हाम्रो गाउँका अधिकांश घर पहिल्यैकै भूकम्पबाट चिरा परेका थिए, साउदले भने, फेरि भूकम्प आउन थालेपछि घरमा बस्न मान्छेहरू डराइरहेका छन्। त्रिपाल टाँगेर स्थानीयहरू बास बसिरहेका छन्। गत वर्षको कात्तिकमा लगातार भूकम्प गएपछि अछामका अधिकांशले एक महिना घर बाहिर त्रिपालमा रात कटाएका थिए। बाजुरामा दर्जन बढी घर भत्किए, दुई घाइते बाजुरामा भूकम्पका कारण दुई जना घाइते भएका छन्। मंगलबार दिउँसो बझाङको तालकोट र चैनपुर आसपास केन्द्रबिन्दु बनाएर आएको भूकम्पले बाजुरामा दुई जना घाइते भएको जिल्ला प्रहरी कार्यालय बाजुराले जनाएको छ। घाइते हुनेमा बडिमालिका नगरपालिका९ का ८ वर्षीय प्रलोप डिजी छन्। घरको आँगनमा खेलिरहेको बेला छतबाट खसेको ढुंगा टाउकोमा लागेर उनी घाइते भएको जिल्ला प्रहरी कार्यालय बाजुराले जनाएको छ। त्यस्तै खप्तड छेडेदह गाउँपालिका४ का सुन्दर सार्की विद्यालयको सिँढीबाट लडेर घाइते भएका छन्। सदरमुकाम मार्तडीस्थित मालिका माविमा अध्ययनरत सार्की भूकम्प आएपछि भाग्ने क्रममा विद्यालयको सिँढीबाट लडेका थिए। घाइते प्रलोपको टाउकोमा दुइटा टाँका लगाइएको छ। घाइते दुवै जनाको जिल्ला अस्पतालमा उपचार भइरहेको प्रहरीले जानकारी दिएको छ। त्यस्तै भूकम्पका कारण जिल्लामा दर्जन बढी घर भत्किएको प्रहरीले जानकारी दिएको छ। बडिमालिका९ का जित चदाराको दुईतले घर र सोही वडाका भुपेस सनाइको घरमा आंशिक रूपमा क्षति पुगेको छ। खप्तड छेडेदह७ का लालबहादुर ओली र दिनेश ओलीको घरको पछाडिको भाग भत्किएको छ। बुढीगंगा नगरपालिका६ सायलका भक्त गिरी, वडा नं १ का मनवीर रावलको घर, चन्द्र रावलको भैंसी बाँध्ने छानो, वडा नं ५ का दल शाह र वडा नं ४ का बल कटुवालको घर पनि आंशिक रूपमा भत्किँदा जोखिममा परेको प्रहरीले जनाएको छ। त्यस्तै बुढीगंगा नगरपालिका५ मा रहेको टाटे स्वास्थ्य चौकीको प्रसूति भवनको पानी राख्ने ट्यांकीको वाल भत्किएको छ भने पानी तताउने सोलार प्यानल पूर्णरूपमा क्षति भएको छ। बुढीगंगा नगरपालिका७ का चक्र केसी बुढीगंगा नगरपालिका९ का कोकिला सिंह, पदमबहादुर सिंहको घर पूर्णरूपमा क्षति भएको र वडा नं ६ का नवीन गिरीको घर पनि चर्केको प्रहरीले जानकारी दिएको छ। त्यस्तै भूकम्पले खप्तड छेडेदह गाउँपालिका३ मा २० बढी घर भत्किएका वडा अध्यक्ष बिर्कबहादुर रावतले बताएका छन्। भूकम्पका कारण जिल्लाका विभिन्न पालिकाकामा भएको क्षतिको विवरण संकलन भइरहेको प्रहरीले जनाएको छ। भूकम्पको केन्द्र बिन्दु बझाङ भएका कारण बझाङसँग सीमा जोडिएका बुढीगंगा, खप्तड, छेडेदह, गौमुल गाउँपालिकामा बढी क्षति भएको हो। भुइँचालेको धक्का सुदूरपश्चिमका ९ वटै जिल्लामा परेको थियो। प्रदेश राजधानी धनगढी, महेन्द्रनगर, डडेल्धुरा, दीपायललगायतका स्थानमा पनि भूकम्पका कारण मान्छेहरू सडकमा निस्किएका थिए। सुदूरपश्चिमका ९ वटै जिल्लाका अधिकांश मान्छे घर छोडेर त्रिपालमा बास बसिरहेका छन्। एक वर्षयता सुदूरपश्चिममा साना ठूला गरी दर्जनौं भूकम्पका धक्का महसुस गरिएका छन्। प्रताप ओली गीता कुँवर पदमबहादुर सिंह"
बझाङको भूकम्पबारे छलफल गर्न प्रधानमन्त्रीले बोलाए बैठक,"काठमाडौं : प्रधानमन्त्री पुष्पकमल दाहाल प्रचण्डले मङ्गलबार बझाङ केन्द्रबिन्दु भएर गएको भूकम्प, त्यसबाट भएको क्षति र सरकारको कार्ययोजनाबारे छलफल गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको बैठक बोलाएका छन्। बिहीबार बिहान बस्ने बैठकमा भूकम्पबाट भएको क्षति, राहत, पुनःस्थापनालगायत विषयमा छलफल हुने प्रधानमन्त्री दाहालको सचिवालयले जनाएको छ। प्रधानमन्त्री दाहालले आज बझाङका जनप्रतिनिधि र राजनीतिक दलका नेता बोलाएर भूकम्पबाट भएको क्षतिका बारेमा जानकारी लिएका थिएऽ मंगलबार अपराह्न २ बजेर ४३ मिनेटमा बझाङ केन्द्रबिन्दु भएर ६ दशमलव ३ रेक्टर स्केलको भूकम्प गएको थियो। भूकम्पबाट बझाङमा एक जनाको मृत्यु भएको छ।"
कांग्रेस नेतृत्वमा सरकार गठन अपरिहार्य भइसक्यो : शेखर कोइराला,"कपिलवस्तु : नेपाली कांग्रेसका नेता डा शेखर कोइरालाले वर्तमान सरकार तत्काल सच्चिनुपर्ने बताएका छन्। यो सरकार जति दिन रह्यो त्यति मुलुक बर्बादीतर्फ जाने भन्दै नेता कोइरालाले अब दुई विकल्प सुझाएका हुन्। 'जति दिन यो सरकार राख्यो, त्यति देशको राष्ट्रियता, सार्वभौमिकता, राजनीतिक र अवस्था कमजोर हुँदै जान्छ। नेपाली कांग्रेसको नेतृत्वमा सरकार गठन अपरिहार्य भइसक्यो,' उनले भने। कोइरालाले सरकारको हेपाहा र बलमिच्याईले चर्को महँगीका कारण जनताको चुलो नबल्ने अवस्थामा पुगेको बताए। जनतालाई सहुलियत दिनुपर्नेमा चाडपर्वको मुखमा दैनिक उपभोग्य वस्तुको भाउ बढ्नु राम्रो संकेत नभएको उनको भनाइ छ। कपिलवस्तुको तौलिहवामा आयोजित नेपाली कांग्रेस कपिलवस्तुको प्रथम जिल्ला सम्मेलनलाई सम्बोधन गर्दै कोइरालाले सभापति शेरबहादुर देउवाले विधानसम्मत पार्टी सञ्चालन नगरेको आरोप लगाएका थिए।"
जनताको बलिदानलाई सम्मान गरेर जनयुद्ध दिवस मनाउने निर्णय गरिएको हो : मन्त्री शर्मा,काठमाडौं : सञ्चार तथा सूचना प्रविधिमन्त्री एवंसरकारका प्रवक्ता रेखा शर्माले जनताको बलिदानलाई सम्मान गरेर नै सरकारले जनयुद्ध दिवस मनाउने निर्णय गरेको बताएकी छन्। बुधबार सिंहदरबारमा मन्त्रिपरिषद्का निर्णय सुनाउने क्रममा प्रवक्ता शर्माले अहिलेको व्यवस्थाको जग जनयुद्ध नै भएको भन्दै जनताको बलिदानलाई सम्मान गरेर नै सरकारले जनयुद्ध दिवस मनाउने निर्णय गरेको बताएकी हुन्। उनले जनताको अपार समर्थनमा चलेको जनयुद्धका सम्बन्धमा हल्का टिप्पणी गर्न नहुने धारणा राखिइन् । जनयुद्धको जगमा जनआन्दोलन सम्पन्न नभएको भए अहिले सङ्घीय लोकतान्त्रिक गणतन्त्रात्मक व्यवस्था सम्भव नहुने उनको भनाइ छ । उनले जनयुद्ध कुनै खास पार्टी र व्यक्तिको विषय नरहेको स्पष्ट पार्दै सरकारले गरेको निर्णयबाट फिर्ता हुने सम्भावना नरहेको बताइन्। यसअघि मंगलबार संसदमा एमाले अध्यक्ष केपी शर्मा ओलीले जनयुद्ध दिवसको सार्वजनिक विदा कटौती गर्न माग गरेका थिए । त्यस्तै उनले सामाजिक सञ्जालमा हुने दुरुपयोग रोक्न तदारुकताका साथ कानुन निर्माण गर्ने प्रक्रियामा रहेको जानकारी दिइन्।
कोरलानाकामा मुख्यमन्त्रीसहित प्रदेश सुरक्षा समितिको बैठक,"जोमसोम : गण्डकी प्रदेशका मुख्यमन्त्री सुरेन्द्रराज पाण्डेसहितको उपस्थितमा मुस्ताङको उत्तरी कोरलानाकामा बुधबार प्रदेश तथा जिल्ला सुरक्षा समन्वयको बैठक बसेको छ। प्रदेश स्तरीय सुरक्षाअन्तर्गत नेपाली सेना, सशस्त्र प्रहरी, प्रहरी र राष्ट्रिय अनुसन्धानका प्रमुखको उपस्थितमा प्रदेश तथा जिल्ला स्तरीय सुरक्षा समन्वयको दुई चरणमा अलगअलग बैठक बसेको हो। समन्वय बैठकमा एक चीन नीतिप्रति प्रतिबद्ध भई सीमा सुरक्षा तथा सीमानाकामा अवान्छित गतिविधि हुन नदिन विशेष सुरक्षा सजगता अपनाउने विषयमा छलफल भएको मुख्यमन्त्रीका प्रेस संयोजक नरहरि सापकोटाले जानकारी दिए। सो अवसरमा प्रधानमन्त्रीको चीन भ्रमणसँगै उत्तरी नाकाहरु पुनः सञ्चालन गर्ने मार्ग खुलिसकेकाले त्यसलाई कसरी प्रभावकारी बनाउने भन्ने विषयमा समेत बृहत् छलफल भएको मुख्यमन्त्री पाण्डेका प्रेस संयोजक सापकोटाले उल्लेख गरे। मुख्यमन्त्री पाण्डेसहितको टोलीमा संघीय प्रतिनिधि सभा सदस्य योगेश गौचन थकाली, प्रदेश सांसद विकल शेरचन र प्रदेश सांसद नम्डु गुरुङको विषेश उपस्थिति थियो। यसका अलवा मुख्यमन्त्रीको टोलीमा प्रदेश तथा जिल्ला सुरक्षा निकाय र प्रदेश तथा जिल्लास्थित सरोकारवाला कार्यालयका कर्मचारीहरुको उपस्थिति थियो। मंगलबार कागबेनी बाढी प्रभावित क्षेत्रको स्थलगत निरीक्षण गरी उपल्लो मुस्ताङ प्रस्थान गरेका मुख्यमन्त्री पाण्डेसहितको टोलीले बुधबार कोरलानाकाको स्थलगत निरीक्षण गरेको प्रेस संयोजक सापकोटाले बताए। मुख्यमन्त्री पाण्डेले कोरलानाकाको भ्रमण सकेपछि सीमावर्ती क्षेत्रका आधा दर्जन गाउँमा पुगेर स्थानीयको समस्या र प्रदेश सरकारबाट सञ्चालित विकास निर्माणका योजनाका विषयमा जनताको आवाज सुन्ने काम भएको प्रेस संयोजक सापकोटाले बताए। प्रदेशका कार्यक्रम र जनसरोकारका विषयमा जानकारी हासिल गर्न मुख्यमन्त्रीसहित प्रमुख सचिव, प्रदेश योजना आयोगका उपाध्यक्षलगायतले स्थानीयबासीसँग अन्तक्रिया गरेका थिए।"
एमाले गण्डकीको अध्यक्षमा नवराज शर्मा र मायानाथ अधिकारीले दिए उम्मेदवारी,"पोखरा : नेकपा एमालेको गण्डकी प्रदेश प्रथम अधिवेशनमा सर्वसम्मतको प्रयास सफल हुन नसकेपछि दुई प्यानलबीच चुनावी प्रतिस्पर्धा हुने भएको छ। सोमबारदेखि सुरु भएको अधिवेशनमा सर्वसम्मत नेतृत्व चयन हुन नसकेपछि एमाले गण्डकी प्रदेश अध्यक्षलगायत पदाधिकारीमा दुई प्यानलको उम्मेदवारी परेको हो। अध्यक्ष पदमा म्याग्दीका नवराज शर्मा र लमजुङका मायानाथ अधिकारी दिएको निर्वाचन कमिटीले जनाएको छ। शर्मा एमाले गण्डकीको संगठन कमिटीका अध्यक्ष हुन भने अधिकारी एमाले केन्द्रीय कमिटी सदस्य छन्। दुबै जना एमालेको विद्यार्थीकालदेखि एमालेको राजनीतिमा सक्रिय हुँदै पार्टी राजतीतिमा अएका नेता हुन्। शर्मा पार्टी उपमहासचिव पृथ्वीसुब्बा गुरुङ र अधिकारी स्थायी कमिटी सदस्य खगराज अधिकारीको समूहबाट उम्मेदवार बनेका हुन्। दुबै तर्फका उम्मेदवारले प्यानल र समूहबाट उम्मेदवार नबनेको बताउने गरेका छन्। गण्डकी प्रदेश इन्चार्ज गोकर्ण बिष्टले अधिवेशनको तयरीका बारेमा जानकारी दिन आयोजित पत्रकार सम्मेलनलगायतका कार्यक्रममा पटकपटक गुट, प्यानलका आधारमा निर्वाचनमा उम्मेदवारी दिए उम्मेदवारी खारेज हुने बताएका थिए। प्यानल र गुटको आधारमा उम्मेदवारी परे पनि प्रदेश इञ्चार्जले विष्टले भने अनुसार खारेजी गर्न नसकेको पार्टी कार्यकता बताउँछन्। एमाले गण्डकी अधिवेशनमा अध्यक्ष प्रत्यासी शर्माको प्यानलमा उपाध्यक्षमा स्याङ्जाका मीनबहादुर गुरुङ, सचिवमा लमजुङका धनञ्जय दवाडी, उपसचिवमा पर्वतकी मञ्जु अधिकारी र कास्कीका दामबहादुर बिकले उम्मेदवारी दिएका छन्। त्यस्तै अध्यक्षका अर्का प्रत्यासी अधिकारीको प्यानलको उपाध्यक्षमा नवलपुरका बाबुराम विक, सचिवमा कास्कीका रश्मी आचार्य, उपसचिवमा म्याग्दीका सन्तोष रावल र कास्कीकी मीना गुरुङलाई उम्मेदवार रहेका छन्। १६५ जनाका लागि ३८२ जनाको उम्मेदवारी परेको छ। अझै पनि सर्वसम्मतका लागि प्रयास भइरहेको गण्डकी प्रदेश इन्चार्ज गोकर्ण बिष्टले बताएका छन्। अधिवेशनकालागि प्रदेशमा ११ जिल्ला र जनवर्गीय संगठनबाट ९ सय ७ जना प्रतिनिधि आएका छन्। कास्की जिल्लाबाट सबैभन्दा धेरै १ सय ४६ र मनाङ जिल्लाबाट सबैभन्दा कम १४ जना प्रतिनिधि अधिवेशनमा सहभागी छन्। उम्मेदवारको नाम सार्वजनिक गरेर निर्वाचन कमिटीले दाबी विरोध, उम्मेदवारी फिर्ता लिने समय सकिएकोले बिहीबार बिहान ८ बजेपछि मतदान हुने निर्वाचन कमिटीले जनाएको छ।"
नवलपरासीका सबै पालिकाका हाकिम फेरिए,परासी : नवलपरासीका सबै (सात वटै) पालिकाका प्रमुख प्रशासकीय अधिकृतहरु फेरिएका छन्। रामग्राम नगरपालिकाका प्रमुख प्रशासकीय मानबहादुर खड्काको मन्डनदेउपुर नगरपालिका काभ्रेपलाञ्चोक सरुवा भएपछि उनको ठाउँमा लुम्बिनी प्रदेश मुख्यमन्त्री कार्यालयबाट मोहन अर्याललाई पठाइएको छ। सुनवल नगरपालिकाका प्रमुख प्रशासकीय अधिकृत भक्तिराम मरासिनीको कपिलवस्तुको बाणगंगा नगरपालिकामा सरुवा भएको छ। उनको ठाउँमा कपिलवस्तुको शिवराज नगरपालिकाबाट चेतनाथ गिरीलाई पठाइएको छ। त्यसैगरी सरावलका प्रमुख प्रशासकीय अधिकृत दुर्गा पौडेलको गृह मन्त्रालय सरुवा भएको छ। उनको ठाउँमा पूर्वी नवलपरासीको बुलिङटार गाउँपालिकाबाट बिशाल मिश्रालाई पठाइएको छ। प्रतापपुर गाउँपालिकाका प्रमुख प्रशासकीय अधिकृत चिरञ्जिवी घिमिरेको रुपन्देहीको मर्चवारी गाउँपालिकामा सरुवा भएको छ । उनको ठाउँमा मर्चवारीकै प्रमुख प्रशासकीय अधिकृत मिन प्रसाद भट्टराईलाई पठाइएको छ। पाल्हीनन्दन गाउँपालिकाका प्रमुख प्रशासकीय अधिकृत कृष्ण प्रसाद तिमिल्सिनाको लुम्बिनी प्रदेश कार्यालयमा सरुवा भएको छ। उनको ठाउँमा सुस्ता गाउँपालिकाका प्रमुख प्रशासकीय अधिकृत बुद्ध प्रकाश पौडेललाई सरुवा गरी पठाइएको छ। पौडेलको जिल्लाकै अर्कोपालिका पाल्हीनन्दनमा सरुवा भएपनि सुस्ताको रिक्त प्रमुख प्रशासकीय अधिकृतमा अर्घाखाँची पाणिनी गाउँपालिकाबाट हुमलाल भुसाललाई पठाइएको छ।
परिषद् बैठकमा सुरक्षा रणनीतिबारे छलफल,"काठमाडौं : राष्ट्रिय सुरक्षा परिषद्को बैठकमा पछिल्ला केही दिनमा देशका केही स्थानहरुमा धार्मिक, साम्प्रदायिक असहिष्णुता बढाउने प्रकृतिका गतिविधि भइरहेको भन्दै न्यूनीकरणका लागि अनपनाउनुपर्ने भावी रणनीतिसम्बन्धी विषयमा छलफल भएको छ। आज सिंहरदरबारस्थित राष्ट्रिय सुरक्षा परिषद्को सचिवालयमा प्रधानमन्त्री तथा राष्ट्रिय सुरक्षा परिषद्का अध्यक्ष पुष्पकमल दाहालको अध्यक्षतामा बसेको परिषद्को ३१औँ बैठकमा विभिन्न प्रदेशको सुरक्षा स्थिति, बढ्दो सामाजिक सञ्जालको दुरुपयोगलगायतका राष्ट्रिय सुरक्षासँग सम्बन्धित विषय र घटना तथा त्यसको समाधान र न्यूनीकरणका लागि अपनाउनुपर्ने भावी रणनीतिसम्बन्धी छलफल भएको परिषद्ले जनाएको छ। बैठकमा उपप्रधानमन्त्री तथा रक्षामन्त्री, अर्थमन्त्री, परराष्ट्रमन्त्री, राष्ट्रिय सुरक्षा सल्लाहकार, मुख्यसचिव, प्रधानसेनापति र रक्षा सचिवको उपस्थितिमा वर्तमान अन्तर्राष्ट्रिय, क्षेत्रीय र राष्ट्रिय सुरक्षा वातावरणसम्बन्धी समीक्षासमेत भएको परिषद्ले जनाएको छ। बैठकले राष्ट्रिय सुरक्षा परिषद्को पाँचौँ वार्षिक प्रतिवेदन (आर्थिक वर्ष २०७८७९, नेपालको संविधानको भाग २८ को धारा २६६ को उपधारा (३) बमोजिम स्वीकृत गरी राष्ट्रपतिसमक्ष पेस गर्ने निर्णय गरेको छ।"
जर्मनी र रोमानियासँग श्रम सम्झौता गर्न स्वीकृति दिने निर्णय,"काठमाडौं : सरकारले नेपाल सरकार र जर्मनी सरकार र रोमानिया सरकारबीच द्विपक्षीय श्रम सम्झौता गर्न स्वीकृति दिने निर्णय गरेको छ । मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्माले उक्त सम्झौतासम्बन्धी कार्यक्रममा सहभागी हुन श्रममन्त्री नेतृत्वको प्रतिनिधिमण्डलाई स्वीकृति दिने निर्णय गरेको जानकारी दिएकी हुन्। बैठकले नेपाल र मेलेसिया सरकारका परराष्ट्र मन्त्रीहरूबीच द्विपक्षीय परामर्श संयन्त्र स्थापना गर्ने निर्णय पनि गरेको छ भने नेपाल र स्वीटजरल्यान्ड तथा रुवाण्डाबीच द्विपक्षीय वार्ता तथा हवाई सेवा सम्झौता गर्न स्वीकृति दिने निर्णय गरेको छ । बैठकले सहिद दशरथ चन्द स्वास्थ्य विज्ञान विश्वविद्यालय सम्बन्धमा व्यवस्था गर्न बनेको विधेयक संघीय संसद्समक्ष पेस गर्ने निर्णय गरेको प्रवक्ता शर्माले जानकारी दिइन्। मन्त्रिपरिषद्ले राष्ट्रिय खेलकुद प्रतिभा सम्मान कार्यविधि, २०६८ खारेज गर्ने निर्णय गरेको छ भने विभिन्न मन्त्रालयका लागि अस्थायी दरवन्दी स्वीकृत गरेको छ ।"
कांग्रेसबिना गठबन्धनले कुनै पनि काम गर्न सक्दैन : नेपाल,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले वर्तमान गठबन्धनले कांग्रेस बिना कुनै पनि काम गर्न नसक्ने बताएका छन्। मेची महाकाली समाजवादी जागरण अभियानको क्रममा धनुषाको जनकपुरधाम पुगेका अध्यक्ष नेपालले समाजवादी प्रेस संगठन मधेश प्रदेशले आयोजना गरेको पत्रकार सम्मेलनमा कांग्रेस बिनाको सरकारको कल्पना समेत अहिले गर्न नसक्ने बताएका हुन्। उनले प्रचण्ड नेतृत्वको सरकारमा केहि कमी कमजोरी भएपनि सुधार गर्न आफूहरू अभिप्रेरित गर्दै सरकारलाई बचाइ राख्ने जिकिर गरे। देशमा एक परिवारको शासन र बर्चश्वका लागि धार्मिक अतिवादका क्रियाकलाप सुरू भएको भन्दै उनले आफूहरु देशमा भएको परिवर्तनको रक्षाका लागि सधै तत्पर रहने धारणा राखे। उनले संविधानमा उल्लेखित समाजवादका मुख्य आधार शिक्षा, स्वास्थ्य, रोजगारका लागि आफूहरू केन्द्रित रहेको र समृद्वि र सुशासनका लागि यो अभियान चलाइरहेको जानकारी दिए।"
नेपालगन्ज घटनाबारे गगन थापाले भने सद्भाव भड्काउने कोसिस भयो,"काठमाडौं : नेपाली कांग्रेसका महामन्त्री गगनकुमार थापाले नेपालगन्ज घटनाप्रति चिन्ता व्यक्त गरेका छन्। नेपालगन्जमा सम्प्रदायिकता भड्काउने खालका गतिविधि भएको भन्दै उनले शान्ति सुव्यवस्था कायम गर्न सरकारसँग मागसमेत गरे। उनले नेपालगन्जमा सद्भाव भड्काउने प्रयास भएको बताए। ' धार्मिक, सामाजिक, सांस्कृतिक तथा जातीय सहअस्तित्व, सहिष्णुता तथा सद्भाव भड्काएर सामाजिक विद्वेष तथा घृणा फैलाउने कुत्सित अभीष्टले सामाजिक सञ्जालमा भ्रामक, कपोलकल्पित, उत्तेजक र द्वेषपूर्ण विचार व्यक्त गरेको कारणले हिजोदेखि नेपालगञ्जमा कर्फ्यु जारी गर्नु परेको छ, जुन गम्भीर चिन्ताको विषय हो,' सामाजिक सञ्जालमा उनले भनेका छन्। धार्मिक, सामाजिक तथा सांस्कृतिक सद्भाव, सहिष्णुता तथा सहअस्तित्व कायम गरी समाजमा अविलम्ब शान्ति र सुव्यवस्था बहाल गर्न उनले सरकारसँग माग गरे। विश्व शान्तिका प्रतीक भगवान गौतम बुद्धको जन्मभूमि तथा शान्तिभूमि नेपालबाट विश्वलाई शान्ति, सहिष्णुता, सद्भाव र सहअस्तित्वको सन्देश प्रवाह गर्नुपर्ने उनको भनाइ छ। 'यो गौरवमय पहिचान र परम्परालाई हामीले कायम राख्नुपर्छ। त्यसैले हाम्रो देश नेपाल र हामी नेपालीको मौलिक र गौरवमय पहिचान, परम्परा र स्वभाव विपरीत धार्मिक, सामाजिक तथा सांस्कृतिक सदभाव भड्काउने अवाञ्छित क्रियाकलापप्रति सचेत हुँदै शान्ति, सहिष्णुता तथा सहअस्तित्वको सन्देश प्रवाह गर्न सबै धार्मिक, सांस्कृतिक तथा जातीय समुदायप्रति विनम्रतापूर्वक हार्दिक अपिल गर्दछु,' उनले भने। विगत केही समयदेखि देशका विभिन्न भागमा धार्मिक, सामाजिक सद्भाव भड्काउने खालका अवाञ्छित र रहस्यमय गतिविधि भएको भन्दै उनले हामी सबैको मानवतावाद एउटै रहेको बताए। 'हामीहरूको धार्मिक आस्था फरक होला, पाठ गर्ने धार्मिक ग्रन्थ फरक होलान, प्रार्थना गर्ने मन्त्र फरक होला। तर आफ्नो धर्म, आस्था र प्रार्थना एउटै छ। त्यो हो मानवतावाद, शान्ति र धार्मिक तथा सांस्कृतिक सहिष्णुता, सदभाव तथा सहअस्तित्व,' उनले भने।उनले नेपाल बहुधार्मिक, बहुसांस्कृतिक, बहुजातीय तथा बहुभाषिक राष्ट्र भएको र आफ्नो धार्मिक तथा सांस्कृतिक आस्था अनुसार धर्म र संस्कृति अनुसरण तथा अभ्यास गर्ने स्वतन्त्रता हरेक नेपाली नागरिकलाई रहेको बताए। यो मौलिक अधिकारलाई नेपालको संविधानले समेत पूर्ण प्रत्याभूति गरेको उनको भनाइ छ। उनले सद्भाव भड्काउने खालका प्रचार सामग्री सामाजिक सञ्जालमा पोस्ट नगर्न आग्रहसमेत गरेका छन्। ' धार्मिक, सामाजिक तथा सांस्कृतिक सदभाव, सहिष्णुता तथा सहअस्तित्वमा प्रतिकूल प्रभाव पर्ने विचार, सामग्री, फोटो, भिडियो पोष्ट नगर्न सम्पूर्ण सामाजिक सञ्जाल प्रयोगकर्ताहरूलाई हार्दिक अपिल गर्दछु। यदि हिंसा भड्काउने तथा सामाजिक विद्वेष फैलाउने अभीष्टले सामाजिक सञ्जालमा भ्रामक, कपोलकल्पित, उत्तेजक र द्वेषपूर्ण विचार व्यक्त गरेमा त्यस्तो षड्यन्त्रप्रति उत्तेजित नहुन तथा स्थानीय प्रशासन तथा सुरक्षा निकायलाई खबर गरी सहयोग गर्न पनि सविनय अनुरोध गर्दछु,' उनले भनेका छन्।"
धर्मको नाममा फाटो ल्याउने काम भइरहेको छ : अध्यक्ष नेपाल,"जनकपुरधाम : नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपालले सामाजिक सद्भाव खलबल्याउने र धर्मको नाममा फाटो ल्याउने काम भइरहेको जनाउँदै यस्तो काममा नलाग्न सबैलाई अपील गरेका छन् । 'अहिले सामाजिक सद्भाव खल्बल्याउने मनासायले विभिन्न धर्म, सम्प्रदाय र परम्पराका नाममा फाटो ल्याउने काम भइरहेका छन् । धरान, सर्लाहीको मलङ्गवा र नेपालगन्जमा त्यही मनसायका साथ भइरहेका क्रियाकलापले हामीलाई चिन्तित बनाएको छ', अध्यक्ष नेपालले भने, 'यी कदमहरू जुनसुकै नाममा र आवरणमा भए पनि सदियौँदेखि मिलेर बसेको समाज र नेपालको संविधानको मर्मविरुद्धमा छन् । यसले एकता खल्बल्याउने र प्रतिगमनलाई प्रश्रय दिने काम हुन थालेको छ । त्यसैले हामी सबै नेपाली एक हौँ भन्ने भावनाका साथ मिलेर बस्न सबैलाई अपिल गर्दछु ।' पार्टीले सञ्चालन गरेको समाजवादी जागरण अभियान२०८० का क्रममा जनकपुरधाम पुगेका अध्यक्ष नेपालले विभिन्न नाममा देखिन थालेका निराशा एवं आक्रोशलाई सम्बोधन गर्न समाजवादी नीति, कार्यक्रम, योजना, बजेट र क्रियाकलापको विकल्प नरहेको बताए। राजनीतिक क्रान्ति सफल भए पनि आर्थिक, सामाजिक र सांस्कृतिक रुपान्तरण गर्न बाँकी रहेको उल्लेख गर्दै उनले समाजवादका मूल्य, मान्यतालाई आत्मसात गर्दै नेपालको संविधानमा सहमतिका साथ लिपिबद्ध गरेको प्रतिबद्धताप्रति सबै इमान्दार बन्नुपर्ने धारणा राखे। 'राजनीतिक परिवर्तन त भयो । तर देशको आवश्यकता र जनचाहना सम्बोधन गर्न आर्थिक, सामाजिक र सांस्कृतिक रुपान्तरणका समाजवादी नीति, कार्यक्रम दिनसकिएको छैन । पर्याप्त रोजगारी र सुशासनमार्फत समृद्धि हासिल गर्ने कुरामा हामी चुकिरहेका छौँ । सबैका लागि राज्य भन्ने मान्यतालाई स्थापित गर्न धेरै काम गर्नुपर्ने छ ', उनले भने, ' सही राजनीतिक दृष्टिकोण र विचारले मात्रै समकालीन समस्याबाट निकास दिनसक्छ । त्यसैले म सबै राजनीतिक दल र परिवर्तन पक्षधरहरूलाई वर्तमान निराशालाई चिर्ने गरी काम गर्न आग्रह गर्दछु ।' फरक प्रसङ्गमा अध्यक्ष नेपालले नेपाली कांग्रेसबिनाको सरकार कल्पना गर्न नसकिने भन्दै वर्तमान गठबन्धनले सहमतिका आधारमा आफ्नो कार्यभार पूरा गर्नेसमेत स्पष्ट पारे। 'वर्तमान सरकारले राम्रा काम गर्न खोजे पनि पर्याप्त भएन । त्यसैकारण सरकारलाई दबाब, सुझाव र सहयोग गरी अगाडि बढ्न सबैले इमान्दार प्रयत्न गर्न जरुरी छ । त्यसमा हाम्रो पार्टी प्रतिबद्ध छ', उनले भने । एकीकृत समाजवादीले यही असोज १४ गतेदेखि झापाको मेचीनगरबाट समाजवादी जागरण अभियान२०८० सुरु गरेको छ । यो अभियान असोज २९ गते कञ्चनपुर पुगेर समाप्त हुने छ । रोजगारी, समृद्धि र सुशासनको नाराका साथ सुरु भएको अभियानका क्रममा पूर्वमेचीबाट पश्चिम महाकालीसम्म पुगेर समृद्धि र समाजवादका बारेमा जागरण ल्याउने अभिप्राय रहेको अध्यक्ष नेपालको भनाइ छ । समाजवादी प्रेस सङ्गठन मधेस प्रदेशका अध्यक्ष प्रवीण साहको अध्यक्षतामा भएको पत्रकार सम्मेलनमा सम्मानित नेता एवं पूर्वप्रधानमन्त्री झलनाथ खनाल, पार्टीका महासचिव घनश्याम भुसाललगायत नेताको समेत उपस्थिति रहेको थियो । रासस"
सिंहदरबारमा राष्ट्रिय सुरक्षा परिषद्को बैठक,"काठमाडौं : राष्ट्रिय सुरक्षा परिषद्को बैठक सुरू भएको छ। सिंहदरबारस्थित प्रधानमन्त्रीको कार्यालयमा बैठक बसेको हो। बैठकमा प्रधानमन्त्री पुष्पकमल दाहाल 'प्रचण्ड', रक्षामन्त्री पूर्णबहादुर खड्का,अर्थमन्त्री डाप्रकाश शरण महत, प्रधानसेनापति प्रभुराम शर्मालगायतको उपस्थिति रहेको छ। बैठकमा देशको सुरक्षा अवस्था तथा आगामी योजनालगायतका विषयमा छलफल हुने जनाइएको छ।"
काठमाडौं केन्द्रित आन्दोलनमा उत्रिए स्थानीय तहका कर्मचारी,"काठमाडौं : संघीय निजामती विधेयकमा आपत्ति जनाउँदै स्थानीय तहका कर्मचारीहरूले विरोध प्रदर्शन गरेका छन्। उनीहरूले विगत चार दिनदेखि काठमाडौं केन्द्रित आन्दोलन गरिरहेका छन्। संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने, देशभरि सरूवा हुन पाउनुपर्ने लगायत माग राखेर उनीहरू सरकारविरुद्ध आन्दोलन थालेका हुन्। बुधबार उनीहरूले माइतीघरदेखि बानेश्वरसम्म र्यालीसहितको प्रदर्शन गरेका थिए।"
नेपालगञ्जमा आजपनि अनिश्चितकालीन कर्फ्यु,"काठमाडौं : बाँकेको नेपालगञ्जमा मंगलबारदेखि जारी कर्फ्यु आज पनि यथावत रहेको छ। दुई समुदायबीच तनाव बढेपछि मंगलबार दिउँसो १ बजेदेखि नेपालगञ्ज उपमहानगरपालिका क्षेत्रभित्र अनिश्चितकालसम्मका लागि कर्फ्यु जारी गरिएको थियो। जिल्ला प्रशासन कार्यालय बाँकेले बुधबार एक प्रेस विज्ञप्ति जारी गर्दै अनिश्चितकालीन कर्फ्यु आदेश यथावत रहेको जानकारी गराएको हो। नेपालगञ्जमा शान्ति सुव्यवस्था कायम गर्ने क्रममा दुई समूहबीच भएको झडमा हालसम्म ५ जना सुरक्षाकर्मी र १७ जना सर्वसाधारणसहित २२ जना घाइते भएको र उपचारपछि २१ जना घर फर्किसकेको र १ जनाको भेरी अस्पतालमा उपचार भइरहेको विज्ञप्तिमा उल्लेख छ। जिल्ला प्रशासन कार्यालय बाँकेले धार्मिक आस्थामा आँच पुर्याउने, धार्मिक विद्वेष फैलाउने जस्ता गतिविधि नगर्न र सामाजिक सञ्जालमा पनि एकअर्काविरुद्ध जथाभावी नलेख्ने आग्रह गरेको छ। नेपालगञ्जको गरिमालाई कायम राख्न समस्त राजनीतिक दल,धार्मिक अगुवाहरू,नागरिक समाज,सञ्चारकर्मीलगायत आम नागरिकहरूले आआफ्नो क्षेत्रबाट शान्ति स्थापनामा योगदान पुर्याउन अनुरवध गरिएको छ।"
जातीय र धार्मिक सद्भाव बिथोल्ने प्रयास हुनु अत्यन्त संवेदनशील : अध्यक्ष ओली,"विराटनगर : नेकपा एमालेका अध्यक्ष केपी शर्मा ओलीले केही तत्वको निहित स्वार्थमा जातिय र धार्मिक सद्भाव बिथोल्ने प्रयास भएकाले जनता सचेत हुनुपर्ने बताएका छन्। बुधबार विराटनगर विमानस्थलमा सञ्चारकर्मीहरूसँग कुरा गर्दै अध्यक्ष ओलीले नेपाल बहुजातिय,बहुधार्मिक, बहुसांस्कृतिक र विविधतायुक्त मुलुक भएकाले यसलाई यसै आधारमा एकताबद्ध बनाएर लैजानुपर्ने धारणा राखे । उनले मुलुकमा जातिय र धार्मिक सद्भाव बिथोल्ने प्रयास हुनु अत्यन्त संवेदनशिल विषय भएको बताए। उनले कुनै पनि धर्मप्रति आस्था राख्न पाइने तर मुलुकमा परिर्वतन गर्न सोचेजस्तो सहज नहुने बताए। अध्यक्ष ओलीले नेपाललाई हिन्दु राष्ट्र बनाउन संसदको दुई तिहाई मत चाहिने समेत स्पष्ट पारे । उनले विद्वैष र विरोधबाट आएको परिणामले मुलुक र जनताको हित नगर्ने र असल परिणाम पनि नदिने बताए । अध्यक्ष ओलीले मुलुकमा अराजकता र अस्थिरताका साथै महंगी र मुल्यवृद्धि हुँदा समेत नेपाली कांग्रेस चुप लागेर बसेको भन्दै कांग्रेस कहाँ छ भनेर प्रश्न गरे। त्यस्तै अध्यक्ष ओलीले कोशी प्रदेशमा मध्यावधी निर्वाचन कुनै पनि हालतमा उपयुक्त नभएको भन्दै यसका लागि राजनैतिक दलहरु संवेदनशिल हुनुपर्ने जिकिर गरे। उनले दलहरु मिल्नुको विकल्प नभएकाले मध्यावदी बाटो जान नहुने बताउँदै यदि निर्वाचन भइहाले एमाललेले बहुमत ल्याउनेमा ढुक्क रहेको बताए।"
धार्मिक र सांस्कृतिक सद्भाव कायम राख्न एमालेको आग्रह,"काठमाडौं : नेकपा एमालेले धार्मिक र सांस्कृतिक सद्भाव कायम राख्न आग्रह गरेको छ। एमालेका महासचिव शंकर पोखरेलले बुधबार बिहान सामाजिक सञ्जालमार्फत सामाजिक एकताको कुनै विकल्प नभएको बताएका हुन्। उनले धार्मिक र सांस्कृतिक अतिवादले सदैब समाजलाई विभाजित र अशान्त बनाउने उल्लेख गरेका छन्। उनले सद्भाव र एकता प्रदर्शन गर्न आग्रह गरेका छन्। धार्मिक र साँस्कृतिक सद्भाव र सामाजिक एकताको कुनै विकल्प हुँदैन। धार्मिक र साँस्कृतिक अतिवादले सदैब समाजलाई विभाजित र अशान्त बनाउँछ।पोखरेलले भने,नेपालगंजवासीले पटक पटक धार्मिक अतिवादमाथि विजय हासिल गर्नु भएको छ। यस पटक पनि सद्भाव र एकता प्रदर्शन गर्न सफल हुनुहुनेछ। उनले सामाजिक सञ्जालमा नेपालगञ्जबासीको हित हुने खालका धार्मिक र साँस्कृतिक सद्भाव कायमहुने सकारात्मक सन्देश मात्र सम्प्रेषण गर्न आग्रह गरे। जिल्ला प्रशासन कार्यालय बाँकेले नेपालगञ्ज उपमहानगरपालिकामा अनिश्चितकालीन कर्फ्यु लगाएको छ। मंगलबार बिहान मुस्लिम समुदायले निकालेको विरोध र्यालीका क्रममा विवाद उत्पन्न भएपछि सम्भावित जोखिम एवं शान्त भंग हुन जाने स्थिति देखिएकाले नेपालगंज नगर क्षेत्रमा कर्फ्यु जारी गरेको जिल्ला प्रशासन कार्यालयले जनाएको छ।"
डोटीमा कांग्रेस महासमिति सदस्यको निर्वाचनको तयारी पूरा,"डोटी : नेपाली कांग्रेस डोटीको यहि असोज २४ गते सम्पन्न हुने महासमिति सदस्य निर्वाचनको तयारी पूरा भएको डोटी कांग्रेसले जानकारी दिएको छ । २४ गते हुने निर्वाचनको लागि आज मनोनयन दर्ता प्रक्रिया हुने निर्वाचन समितिले जानकारी दिएको छ । ५ जना खुल्ला सदस्य, २ जना महिला खुल्ला सदस्य र ४ जना आरक्षण सदस्य गरी जम्मा ११ जना महासमिति सदस्यको लागि निर्वाचन भइरहेको नेपाली कांग्रेस डोटीका उपसभापति नारायण प्रसाद जोशीले जानकारी दिए । नेपाली कांग्रेस डोटीले महासमिति सदस्यहरु आन्तरिक रुपमा छनौट गर्न नसकेपछि निर्वाचनमा जानुपरेको बताइएको छ । निर्वाचन हुने भएपछि अहिले कांग्रेसका नेता तथा कार्यकर्ता सबै जिल्ला भित्रिएका छन् । योसंगै दिपायल, सिलगढीमा चहलपहल समेत बढेको छ । अधिकांश समय जिल्ला बाहिर बस्ने नेताहरू समेत अहिले जिल्ला भित्रिएका छन् । राजपुरस्थित सेती सभाहलमा हुने निर्वाचनमा जिल्लाभरीबाट जम्मा मतदाता संख्या करिब साढे ११ सय रहेका छ । जिल्ला कार्य समितिको निर्वाचनामा सहभागि भएका मतदाहरू सबै यो निर्वाचनमा पनि सहभागि हुने भएकाले कार्य समितिको निर्वाचनको झल्को दिइरहेको पाइन्छ ।"
नेपालगन्जमा फेरि सद्भाव र्याली निकालिने,"नेपालगन्ज : शान्ति र सद्भावका लागि नेपालगन्जमा फेरि सद्भाव र्याली निकालिने भएको छ। जिल्ला प्रशासन कार्यालय बाँकेले बुधबार बोलाएको सर्वदलीयसर्वपक्षीय बैठकले जारी कर्फ्युको दायरा खुकुलो बनाउने र सद्भाव र्याली निकाल्ने निर्णय भएको हो। यसअघि मंगलबार बिहान पनि सद्भाव र्याली निकालिएको थियो। त्यसैगरी बैठकले सामाजिक सञ्जाल तथा अन्य माध्यमबाट सामाजिक सद्भाव भड्काउने, धार्मिक विद्वेष फैलाउने तथा कसैको धार्मिक आस्थामा आँच आउनेजस्ता कानुन विपरितका कार्य गर्ने कुनै पनि व्यक्तिहरुलाई तत्काल कानुन बमोजिम कारबाही गर्ने निर्णय गरिएको छ। त्यसैगरी नेपालगन्ज क्षेत्रमा हालः जारी रहेको कर्फ्यू आदेश क्रमशः खुकुलो बनाउँदै लगि क्रमशः पूर्णरूपमा हटाउन जिल्ला सुरक्षा समितिलाई अनुरोध गर्ने निर्णय गरिएको छ। बैठकमा प्रतिनिधिसभा सदस्य डाधवल शम्शेर राणा, प्रदेशसभा सदस्य कृष्णा केसी नमुना, बाँकेका प्रमुख जिल्ला अधिकारी विपीन आचार्य, नेपालगन्ज उपमहानगरपालिकाका नगर प्रमुख प्रशान्त विष्टलगायत विभिन्न दलका जिल्ला नेतृत्व, नागरिक, धार्मिक अगुवाहरुको सहभागिता रहेको थियो।"
"मकवानपुरमा सवारी दुर्घटना हुँदा एकको मृत्यु, ९ जना घाइते","मनहरि (बागमती) : मकवानपुरमा सवारी दुर्घटनाबाट एक जनाको मृत्यु भएको छ भने नौ जना घाइते भएका छन्। धरान चतरा सडक खण्डअन्तर्गत मकवानपुरको बकैया गाउँपालिका५ तीनतलेमा आज दूध बोक्ने खाली ट्याङ्कर दुर्घटना हुदाँ हेटौँडा उपमहानगरपालिका९ एचआइडी निवासी अन्दाजी ३४ वर्षका सिद्धान्त लामाको मृत्यु भएको जिल्ला प्रहरी कार्यलय मकवानपुरका प्रहरी नायब उपरीक्षक एवं प्रहरी प्रवक्ता लक्ष्मी भण्डारीले बताए। हेटौँडाबाट बकैयातर्फ गइरहेको ना१घ ५४४ नम्बरको ट्याङ्कर गाडी तीनतलेमा सडकबाट आफैँ अनियन्त्रित भई एक सय मिटर तल खस्दा सख्त घाइते भएका लामालाई उपचारका लागि हेटौँडा अस्पताल ल्याइएको र उपचारको क्रममा मध्याह्न १२ बजे निधन भएको प्रहरी प्रवक्ता भण्डारीले बताए। दुर्घटनामा सहचालक धादिङ जिल्ला गजुरी निवासी ४५ वर्षका प्रेम अधिकारी भने घाइते भएका छन्। उनका दाहिने खुट्टाको घुडामा गहिरो चोट लागेको र उनको हेटौंडा अस्पतालमा उपचार भइरहेको उनले बताए। यसैबीच आजै मकवानपुरको हेटौंडामा ट्रकले म्याजिकलाई ठक्कर दिँदा नौ जना घाइते भएका छन् भने तीनको अवस्था गम्भीर रहेको छ। हेटौंडा उपमहानगरपालिका१९ सान्नानीटारमा पूर्वपश्चिम राजमार्गअन्तर्गत सान्ननीटारमा मनहरीबाट हेटौँडातर्फ आउँदै गरेको ना१ज ३१६७ नम्बरको म्याजिकलाई सोही दिशाबाट आएको ना५ख ९६८४ नम्बरको ट्रकले पछाडिबाट ठक्कर दिँदा उक्त घटना भएको प्रहरी प्रवक्ता भण्डारीले बताए। सडक किनारमा रोकी यात्रु चढाईरहेको अवस्थामा म्याजिकलाई ट्रकले ठक्कर दिएको उनले बताए। घटनामा परी घाइते भएका हेटौँडा ११ थानाभञ्ज्याङका ३६ वर्षका विमल पुलामी मगर, हेटौँडा १९ नेवारपानीका लोकबहादुर मोक्तानकी दुई वर्षकी छोरी कुश्मी मोक्तान र सोही स्थानकी ५६ वर्षकी ठूलीमाया बम्जनको अवस्था गम्भीर रहेको प्रहरीले जनाएको छ। गम्भीर घाइते मोक्तान र बम्जनलाई उपचारका लागि चितवन र बाँकी सात जनालाई उपचारका लागी हेटौँडा अस्पताल ल्याइएको प्रवक्ता भण्डारीले जानकारी दिए। ट्रक तथा म्याजिक चालक प्रहरी नियन्त्रणमा रहेको उनले बताए।"
जैविक मार्गका बासिन्दाको बेहाल,"गुलरिया : भारतको कर्तनियाघाट बन्यजन्तु आरक्ष र नेपालको बर्दिया राष्ट्रिय निकुञ्ज जोड्ने अन्तर्राष्ट्रिय खाता जैविक मार्ग बीचमा बसोबासगर्दै आएकी सरस्वती रावल खेतबारीमा जनावर धपाउँदा दिक्क छिन्। जंगली हात्ती, बाँदरलगायत चित्तल प्रजाती उनको टाउको दुःखाई बनेको छ। बन्यजन्तुको आक्रमणको जोखिम मोलेर खेतबारीबाट दिनहुँ जनावर धपाउनु पर्ने उनको नियती नै बनेको छ। हात्ती, बाघ, गैंडा लगायतका ह्रिसक बन्यजन्तुको ओहोरदोहोरले गर्दा धेरै धनजनको क्षती ब्यहोर्नु पर्छ। जैविकमार्ग पछिल्लो समय हामीलाई चुनौती बन्दै छ। ह्रिंसक बन्यजन्तुको मानविय, पशुधन एवम् भौतिक आक्रमणको पीडा त छँदैछ। बन्यजन्तुबाट बालीनाली क्षती हुँदा चिन्ता लाग्छ। उनले थपिन् यतिखेर हात्ती, बाँदरले मकै, धानवाली लगायत अन्नपात नोक्सान गर्छ। अन्नबाली मात्र होईन हात्तीले घर पनि भत्काई दिन्छ। हात्तीलाई छेकवार गर्न बलियो पर्खाल लगाउनुपर्छ। हामी लामो समयदेखि बन्यजन्तुको चपेटामा पर्दै आएका छौं। धनजनको क्षतीको पीडा ब्यहोर्न हामी बाध्यछौं। जैविक मार्गमा बसेको ३ दशक भन्दा बढी भइसक्यो। सरकारले मानवीय सुरक्षा गर्न पनि सकेन सम्झना सामुदायिक बनका सचिव एवं स्थानीय रामबहादुर केसीले बताए। राज्यले कित सुरक्षित स्थानमा स्थानान्तरण गर्नुपर्यो नत्र जंगल भित्रको मानवीय परनिर्भरता हटाउनुपर्छ। हामीलाई त सरकार भएको महशुस पनि हुन छाड्यो। उनले भने, 'जैविकमार्गमा बस्ने स्थानियलाई जंगलमा निर्भर नहुने किसिमको रोजगारीको ब्यवस्था गर्नुपर्छ। दातृ निकायले ब्यवसायीक त बनाउन खोज्छन् तर जंगलमै भर पर्नुपर्छ। स्थानीयको स्वास्थ्य शिक्षालगायत आधारभुत आवस्यकता पूरा हुने योजना राज्यले बनाउनुपर्छ।' सुमदायले बन संरक्षण गरेसँगै खाता जैविकमार्गमा बन्यजन्तुको चाप बढेको छ। त्यस्तै जैविकमार्ग वरीपरी वसोवास गर्ने समुदायको पनि जनसंख्या पनि उत्तिकै वृद्धि भएको पाइन्छ। जैविकविविधता जोगाउन समुदायको हात रहेकोले उनीहरूको शिक्षा, स्वास्थ्य, रोजगारीको ग्यारेन्टी राज्यले गर्नुपर्ने दायित्व देखिन्छ। स्थानीय जनप्रतिनिधि, लुम्बिनी प्रदेसका मुख्यमन्त्रीलगायत संघीय संसदका माननीयसहितको टोलीले खाता जैविकमार्गमा मानव बन्यजन्तु विचको द्वन्द रोक्न पहल गर्न आवस्यक देखिएको लुम्बिनी प्रदेसकी सांसद मालती सोडारीले बताइन्। त्यसका लागि आफूले तत्काल नेतृत्व गर्ने उनको प्रतिवद्धता छ। खाता जैविकमार्गमा बन्यजन्तु बढेसँगै स्थानीयहरु त्रासमा छन्। बन्यजन्तुबाट हुने मानविय लगायत पशुचौपाया, अन्नबाली क्षती रोक्न तिनै तहका सरकार समयमै सजग हुनु जरुरी देखिन्छ सांसद सोडारीले भनिन्। खाता जैविकमार्गलगायत नेपालका मरुभुमी भइसकेको ठाउँमा हरियाली बनाउन उपभोक्ता समूहहरुको ठूलो लगानी रहेको बागमती प्रदेस सांसद भारती पाठकको भनाई छ। पछिल्लो समय बन्यजन्तुको आतंक बढेकोले स्थानीय, प्रदेस, संघ तिनै तहका सरकारले समुदायसँग परामर्श गरी सुल्झाउनुपर्ने सुझाव उनको छ। सामुदायिक बनहरुमा लगाईएको तेहेरो कर हटाई निकुञ्ज लगायत मध्यवर्ती क्षेत्र नियमावली परिवर्तन गर्नुपर्ने आवस्यकता संरक्षणकर्मी माझ खड्किएको पाठकको भनाई छ।"
नवलपरासीका अधिकांश एग्रोभेट बिना इजाजत सञ्चालनमा,"परासी : नवलपरासीमा सञ्चालनमा रहेका अधिकांश एग्रोभेटहरू बिना इजाजत सञ्चालन भएको पाइएको छ । बिना इजाजत सञ्चालन भएका एग्रोभेटमा बजार क्षेत्रका भन्दा ग्रामीण क्षेत्रमा बढी छन् । विषादी र बिउ बिजन बिक्री वितरण गर्ने एग्रोभेटहरूले म्याद नाघेका किटनाशक औषधि र बिउ बिक्री गर्ने गरेको समेत पाइएको छ । कृषि ज्ञान केन्द्र नवलपरासीले गरेको अनुगमनका क्रममा इजाजत बिना एग्रोभेटहरु सञ्चालन भएको पाइएको हो । विषादी बिक्री गर्ने इजाजत लिएका अधिकांश एग्रोभेटहरूले इजाजात नलिई बिउ बिजनसमेत बिक्री गर्ने गरेको पाइएको ज्ञान केन्द्रका प्रमुख डा रविन्द्रनाथ चौबेले बताए । विषादीको इजाजत लिएका फर्म सञ्चालकहरूले बिउ बिजनका लागि छुट्टै इजाजत लिनुपर्ने प्रावधान छ । बिउ बिजनका लागि कृषि ज्ञान केन्द्रबाट इजाजत प्रदान गरिने गरिएको छ । बिउ बिजन बिक्री गर्ने एग्रोभेटले विषादीका लागि छुट्टै कोठाको व्यवस्था गर्नुपर्ने भएपनि एउटै कोठामा राखेर बिक्री वितरण गर्ने गरेको पाइएको कार्यालय प्रमुख चौबेले बताए । रामग्राम, बर्दघाट, सुनवल नगरपालिकाका साथै प्रतापपुर र सरावल गाउँपालिकाका ११ वटा एग्रोभेटमा गरिएको अनुगमनमा केही एग्रोभेटमा भारतबाट ल्याइएका रासायनिक मल, र म्याद गु्रजेका विषादी र बिउ बिजनहरू फेला परेको उनले बताए । जिल्लामा ४० बढी एग्रोभेट सञ्चालनमा रहेका छन् । अनुगमनका क्रममा नवीकरण नगराएका र इजाजत नलिएका एग्रोभेटलाई इजाजत लिन र म्याद नाघेका विषादी र बिउ बिजनलाई छुट्ट स्थानमा राखी व्यवस्थापन गर्न व्यवसायीहरूलाई सुझाव दिइएको थियो । नियमविपरीत सञ्चालन भएका एग्रोभेटलाई सचेत गराउँदै आगामी दिनमा प्रक्रिया पूरा गरेर व्यवसाय सञ्चालन गर्न सुझाव दिइएको ज्ञान केन्द्रका प्रमुख डा चौबेले बताए । व्यवसायी पसल बन्द गरी सम्पर्कविहीन यसैबीच मंगलबार अनुगमन गर्न गएको टोलीलाई देखेपछि केही एग्रोभेट सञ्चालन गरेका व्यवसायीहरू पसल बन्द गरी हिँडेका थिए । पसल खोलेर बसेका व्यवसायीहरू पनि अनुगमन टोलीलाई देखेपछि पसल खुलै छाडेर सम्पर्कविहीन भएका थिए । अनुगमन टोलीले व्यवसायीलाई मोबाइल सम्पर्क गरेर बोलाउन खोज्दा पनि उनीहरू सम्पर्कमा आएका थिएनन् । व्यवसाय दर्ता र नियमविपरीत सञ्चालन भएका कारण पसल बन्द गरी व्यवसायी सम्पर्कमा आउन नखोजेको हुनसक्ने कृषि ज्ञान केन्द्र नवलपरासीले जनाएको छ ।"
दुई बहिनीलाई सर्पले डस्दा एकको मृत्यु,कृष्णनगर : कपिलवस्तुको वाणगङ्गा नगरपालिका९ भलवाड जिनुवामा एकै परिवारका दुई दिदीबहिनीलाई सर्पले डस्दा एक जनाको मृत्यु भएको छ। सर्पदंशका कारण एक जनाको अवस्था गम्भीर छ। जिनुवास्थित मोतिलाल क्षेत्रीका छोरी ३ वर्षीया रीतिका क्षेत्री र ८ वर्षीया इशिका क्षेत्रीलाई मंगलबार राति सर्पले डसेको हो। गोरुसिङ्गेस्थित सर्पदंश उपचार केन्द्रमा तीन वर्षीया रीतिकाको मृत्यु भएको लुम्बिनी प्रादेशिक अस्पताल बुटवलका सूचना नेत्रबहादुर रानाले जानकारी दिए। भइरहवा मेडिकल कलेजमा इशिकाको उपचार भइरहेको छ।
झोलुङ्गे पुलले वस्ती जोडियो,विराटनगर : मोरङको धनपालथान गाउँपालिका ५ स्थित गुरुङटोल र कटहरी गाउपालिका ७ स्थित सरदार बस्तीका बीच भएर बग्ने लोहन्द्रा खोलामा झोलुङ्गे पुल बनेपछि दुई स्थानीय तह एक आपसमा जोडिएको छ। खोला तरेर ओहोरदोहोर गर्ने समस्याले आजित भएका दुवै स्थानीय तहका बासिन्दाहरू अहिले सहजै घण्टो लगाएर गर्नुपर्ने काम वा भेटघाट अहिले मिन्टोमा गरिरहेका छन्। वर्षभरि पाँच फिटभन्दा बढी पानी बग्ने सो खोला हुँदै आरपार गर्ने स्थानीयहरूले अहिले काम पर्नासाथ सहजै आफन्तलाई भेट्न र काम गर्न जाने गरेका छन्। समान्यरूपमा वर्षा हुनेवितिकै एक टोलबाट अर्को टोल पुग्न खोला तरिनुपर्ने वा १० किलोमिटरको बाटो तय गरेर पुग्नुपर्ने बाध्यता थियो। खोला तर्न नसक्नेले १२२ मिटरको बाटोको दूरी तय गर्न १० किलोमिटर घुमेर पुग्नुपर्ने बाध्यता थियो। गाउँपालिका वडा नम्बर ५ का वडा अध्यक्ष ग्यानन्द सरदारले सहरी विकास मन्त्रालयको स्थानीय पूर्वाधार विकास आयोजना कार्यालयमार्फत सो पुल बनाएका हुन्। सहरी विकास मन्त्रालयसँगको सहकार्यमा वडाकै बासिन्दाको मागअनुसार संघीय सासद अमनलाल मोदी र निर्वतमान संघीय सांसद शिवकुमार मण्डलको सहयोगमा धनपालथान र कटहरीबीचमा पर्ने लोहन्द्र खोलामा झोलुङ्गे पुल निर्माण गरिएको वडाध्यक्ष गयानन्द सरदारले बताए।
एपीवान टेलिभिजन र काठमाडौं विश्वविद्यालयबीच आपसमा सहकार्य गर्ने सम्झौता,काठमाडौं : एपीवान टेलिभिजन र काठमाडौं विश्वविद्यालयबीच आपसमा सहकार्य सुरु गरेका छ। एपीवान टेलिभिजन र काठमाडौं विश्वविद्यालयको भाषा तथा आमसञ्चार विभागकाबीच भएको समझदारीले विद्यार्थीलाई पत्रकारिताका व्यावहारिक पक्ष बुझ्न सहयोग पुग्ने दुवै पक्षको विश्वास छ। पत्रकारिताका चुनौतीहरूलाई कक्षाकोठाबाट न्युजरूमसम्म ल्याउने अभिप्रायसहित काठमाडौं विश्वविद्यालयको भाषा तथा आमसञ्चार विभाग र एपी वान टेलिभिजनबीच बुधबार आपसी समझदारीपत्रमा हस्ताक्षर भएको हो। यससम्बन्धी कार्यक्रममा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले एपीवान टेलिभिजन र विश्वविद्यालयबीचको समझदारी दुवै पक्षका लागि पारस्परिकरूपमा लाभदायक र सुखद् रहेको बताए। त्यसैगरी एपीवान टेलिभिजनका प्रबन्ध निर्देशक बलराम उप्रेतीले सहकार्यले विद्यार्थीलाई पत्रकारिताका व्यावहारिक पक्ष बुझ्न सहयोग पुग्ने बताए। एपीवानसँगको सहकार्यले कक्षाकोठालाई न्युजरूमसम्म जोड्ने र यो निकै सुखद् कदम भएको काठमाडौं विश्वविद्यालयकी डीन एक्कुमाया पुनले बताइन्। त्यस्तै काठमाडौं विश्वविद्यालयका भाषा तथा आमसञ्चार विभाग डा निर्मलमणि अधिकारीले टेलिभिजनसँगको पहिलो औपचारिक समझदारी भएको भन्दै यो दुवैका लागि गहकिलो पाइला सुरुवात भएको बताए। टेलिभिजन र विश्वविद्यालयबीचको समझदारीले पत्रकारिताका व्यावहारिक पक्ष बुझ्न सहयोग पुग्ने भन्दै विश्वविद्यालयमा आमसञ्चार पढ्ने विद्यार्थीहरु उत्साहित भएको उनको भनाइ छ। समझदारीबाट काठमाडौं विश्वविद्यालय र एपीवान टेलिभिजन दुवैलाई पारस्परिक लाभ मिल्ने अपेक्षा गरिएको छ। समझदारीपत्रमा एपीवानका तर्फबाट प्रबन्ध निर्देशक बलराम उप्रेती र काठमाडौं विश्वविद्यालय भाषा तथा आमसञ्चार विभागप्रमुख डा निर्मलमणि अधिकारीले समझदारी पत्रमा हस्ताक्षर गरेका छन्।
नवलपरासीका अधिकांश एग्रोभेट बिना इजाजत सञ्चालन,"परासी : नवलपरासीमा सञ्चालनमा रहेका अधिकांश एग्रोभेटहरु बिना इजाजत सञ्चालन भएको पाइएको छ। बिना इजाजत सञ्चालन भएका एग्रोभेटमा बजार क्षेत्रका भन्दा ग्रामीण क्षेत्रमा बढी छन्। विषादी र बिउ बिजन बिक्री वितरण गर्ने एग्रोभेटहरुले म्याद नाघेका किटनाशक औषधी र बिउ बिक्री गर्ने गरेको समेत पाइएको छ। कृषि ज्ञान केन्द्र नवलपरासीले गरेको अनुगमनका क्रममा इजाजत बिना एग्रोभेटहरु सञ्चालन भएको पाइएको हो। विषादी बिक्री गर्ने इजाजत लिएका अधिकांश एग्रोभेटहरुले इजाजात नलिई बिउ बिजनसमेत बिक्री गर्ने गरेको पाइएको ज्ञान केन्द्रका प्रमुख डा रविन्द्रनाथ चौबेले बताए। विषादीको इजाजत लिएका फर्म सञ्चालकहरुले बिउ बिजनका लागि छुट्टै इजाजत लिनुपर्ने प्रावधान छ। बिउ बिजनका लागि कृषि ज्ञान केन्द्रबाट इजाजत प्रदान गरिने गरिएको छ। बिउ बिजन बिक्री गर्ने एग्रोभेटले विषादीका लागि छुट्टै कोठाको व्यवस्था गर्नुपर्ने भएपनि एउटै कोठामा राखेर बिक्री बितरण गर्ने गरेको पाइएको कार्यालय प्रमुख चौबेले बताए। रामग्राम, बर्दघाट, सुनवल नगरपालिकाका साथै प्रतापपुर र सरावल गाउँपालिकाका ११ वटा एग्रोभेटमा गरिएको अनुगमनमा केही एग्रोभेटमा भारतबाट ल्याइएका रासायनिक मल, र म्याद गु्रजेका विषादी र बिउ बिजनहरु फेला परेको उनले बताए । जिल्लामा ४० बढी एग्रोभेट सञ्चालनमा रहेका छन्। अनुगमनका क्रममा नवीकरण नगराएका र इजाजत नलिएका एग्रोभेटलाई इजाजत लिन र म्याद नाघेका विषादी र बिउ बिजनलाई छुट्ट स्थानमा राखी व्यवस्थापन गर्न व्यवसायीहरुलाई सुझाव दिइएको थियो। नियमविपरीत सञ्चालन भएका एग्रोभेटलाई सचेत गराउँदै आगामी दिनमा प्रकृया पूरा गरेर व्यवसाय सञ्चालन गर्न सुझाव दिइएको ज्ञान केन्द्रका प्रमुख डा चौबेले बताए। व्यवसायीहरू पसल बन्द गरी सम्पर्कविहीन यसैबीच मंगलबार अनुगमन गर्न गएको टोलीलाई देखेपछि केही एग्रोभेट सञ्चालन गरेका व्यवसायीहरु पसल बन्द गरी हिँडेका थिए। पसल खोलेर बसेका व्यवसायीहरू पनि अनुगमन टोलीलाई देखेपछि पसल खुलै छाडेर सम्पर्कविहीन भएका थिए। अनुगमन टोलीले व्यवसायीलाई मोबाइल सम्पर्क गरेर बोलाउन खोज्दा पनि उनीहरू सम्पर्कमा आएका थिएनन्। व्यवसाय दर्ता र नियमविपरीत सञ्चालन भएका कारण पसल बन्द गरी व्यवसायीहरु सम्पर्कमा आउन नखोजेको हुन सक्ने कृषि ज्ञान केन्द्र नवलपरासीले जनाएको छ।"
देशभरको कार्यसम्पादनको मूल्यांकनमा गुल्मी पहिलो,"गुल्मी : गृहमन्त्रालय र देशभरका जिल्ला प्रशासन कार्यालयबीच भएको कार्यसम्पादनमा जिल्ला प्रशासन कार्यालय गुल्मी पहिलो भएको छ। बुधबार पत्रकार सम्मलेनको आयोजना गरेर प्रशासन कार्यालय गुल्मीले कार्यसम्पादनमा देशभरमै प्रथम भएको जानकारी दिएको हो। आर्थिक वर्ष २०७९०८० मा भएको कार्यसम्पादन सम्झौता मूल्यांकनमा ७७ जिल्लाको कार्यसम्पादनमा गुल्मी प्रथम भएको गुल्मीका सहायक प्रमुख जिल्ला अधिकारी हरिप्रसाद गैरेले जानकारी दिए। जिल्ला प्रशासन कार्यालय गुल्मीले शान्ति सुरक्षा तथा अपराध नियन्त्रणमा २९, शासकीय प्रबन्धमा ४१ दशमलव २ ,लागु औषध नियन्त्रणमा ०५, विपत् जोखिम न्यूनीकरण तथा व्यावस्थापनमामा १०,मुआब्जा वितरण तथा विकास सहजीकरणमा ७ र मन्त्रालयको मुल्यांकनमा ४ दशमलव २४ गरी कुल ९६ दशमलव ४४ प्राप्तांक गरेको छ। रुकुम पश्चिम जिल्ला प्रशासन कार्यालयले कार्यसम्पादनमा ९६ दशमलव १३ प्राप्तांक देशभरमै दास्रो भएको छ।"
तिलागुफा अनिवार्य तथा निःशुल्क आधारभूत शिक्षा सुनिश्चित पालिका घोषणा,"वीरेन्द्रनगर : कालिकोटको तिलागुफा नगरपालिका निःशुल्क तथा अनिवार्य आधारभूत शिक्षा सुनिश्चित भएको पालिका घोषणा गरिएको छ। नेपालको संविधानले आधारभूत शिक्षा निःशुल्क र अनिवार्य भनेर गरेको व्यवस्थाअनुसार कालिकोटको तिलागुफालाई संविधानमा भएको व्यवस्था नागरिकतहमा अनुभूति गर्नेगरी कार्यन्वयन गर्दै निःशुल्क तथा अनिवार्य आधारभूत शिक्षा सुनिश्चित भएको पालिका घोषणा गरिएको हो। स्थानीय सरकार सञ्चालन ऐन २०७४ को दफा ११ (२) को उप दफा (ज) अनुसार स्थानीय तहलाई माध्यामिक र आधारभूत शिक्षासम्बन्धीका २३ वटा अधिकारहरू व्यवस्था गरेको छ। साक्षर कर्णाली बनाउने अभियानलाई पूर्णता दिन र संविधानको पूर्ण पालिनाका लागि अब तिलागुफा नगरपालिकाका सबै नागरिकले अनिवार्य आधारभूत शिक्षा पढ्नुपर्ने र आधारभूत तहमा विद्यालयले कुनै पनि बाहनामा शुल्क उठाउने नपाइनने तिलागुफा नगर प्रमुख शंकरप्रसाद उपाध्यायले बताए। उनले भने, 'बुधबार तिलागुफालाई अनिवार्य तथा निःशुल्क आधारभूत शिक्षा सुनिश्चित भएको पालिका घोषणा गरिएको छ। अब सबै बालकालिका विद्यालय भर्ना गर्नुपर्ने, विद्यालयले कुनै पनि बहानामा शुल्क लिन नपाइने भएको छ। कुनै पनि कारण देखाएर आधारभूत शिक्षा हासिल हुनेबाट छुट्न अब कसैलाई पनि छुट छैन। यसमा बालबालिका, अभिभावहरू, विद्यालय र शैक्षिक सरोकारवालाहरू बढी जिम्मेवार हुनुपर्छ।'"
बसपार्क निर्माण गर्न १२ करोडको सम्झौता,"स्याङ्जा : वालिङ नगरपालिका८ शिलतनगरमा अत्याधुनिक बसपार्क बन्ने प्रक्रिया सुरु भएको छ। बसपार्क निर्माणको लागि नगरपालिका र नगरविकास कोषबीच सम्झौता भएसँग निर्माण प्रक्रिया सुरु भएको हो। नगर प्रमुख कृष्ण खाँण र नगर विकास कोषका कार्यकारी निर्देशक कृष्णप्रसाद सापकोटाबीच सम्झौता आदानप्रदान भएको हो। नगरपालिका र कोषबीच १२ करोड २७ लाख ५७ हजार रुपैयाँको लागतमा सुविधा सम्पन्न बसपार्क निर्माण लागि सम्झौता भएको नगरप्रमुख कृष्ण खाँणले जानकारी दिए। सम्झौता रकममध्ये नगर विकास कोषबाट ६ करोड ७५ लाख ऋण र १ करोड २३ लाख अनुदान प्राप्त भएको छ। करिब ४ करोड ३० लाख रुपैयाँ भने वालिङ नगरपालिकाको रहेको प्रमुख खाँणको भनाइ छ। करिब ३० रोपनी क्षेत्रफलमा निर्माण गरिने बसपार्क सिद्धार्थ राजमार्ग भई ओहोरदोहोर गर्ने सवारी साधनका साथै नगरभित्रका साधनको सुरक्षित व्यवस्थापनमा सहज बन्ने भएको छ। सुरक्षित बसपार्कको अभावमा राजमार्गकै छेउछाउमा पार्किङ् गर्नुपर्ने अवस्थाको पनि अन्त्य हुनेछ। बसपार्क निर्माणपछि प्रतिघण्टा ९६ वटा सवारी साधनहरु पार्किङ गर्न सकिने जनाइएको छ। जीप, मिनीबस, माइक्रोबस लगायतका छोटो दूरीमा चल्ने सवारी साधनहरू प्रतिघण्टा ४२ वटा पार्किङ गरिनेछन्। त्यसैगरी लामो दूरीमा चल्ने बसहरू प्रतिघण्टा ४८ वटा र बिजुलीबाट चल्ने बसहरु प्रतिघण्टा ८ वटा, प्रतिघण्टा २ पाङ्ग्रे १० वटा, निजी सवारी कारहरू २० वटा अटाउनसक्ने क्षमताको रहने उपप्रमुख कबिता तिवारीले बताइन्।"
भारतबाट तस्करी गरी ल्याइएको सात लाखको गहुँ बरामद,वीरगन्ज : भारतबाट तस्करी गरेर नेपालमा ल्याइएको एक ट्याक्टर गहुँ प्रहरीले पर्साको ग्रामीण भेगबाट बरामद गरेको छ । पर्साको वीरगन्ज महानगरपालिका वडा नम्बर १९ केहुनियास्थित तिलावे पुलबाट बुधबार प्रहरीले ८ हजार ५६० केजी गहँुसहितको ना १ ख ९६४२ नम्बरको ट्याक्टर नियन्त्रणमा लिएको हो । विशेष सूचनाको आधारमा खटिएको प्रहरी टोलीले गाउँबाट वीरगन्ज बजारतर्फ आउँदै गरेको उक्त ट्याक्टर तिलावे पुलमा रोक्न खोज्दा चालक ट्याक्टर छाडेर भागेका थिए । त्यसपछि प्रहरीले चेकजाँच गर्दा उक्त ट्याक्टरमा लोड रहेको ८ हजार ५६० केजी गहुँ बरामद भएको पर्साका प्रहरी नायब उपरीक्षक कुमार विक्रम थाापाले जानकारी दिए । बरामद गहुँको बजार मुल्य सात लाख ३९ हजार ६८० रुपैयाँ रहेको उनले बताए । बरामद गहुँसहितको ट्याक्टर थप अनुसन्धान तथा कारबहीको लागि बुधबार नै वीरन्ज भन्सार कार्यालय बुझाइएको जानकारी थापाले दिए ।
चाडपर्व लक्षित यात्रु सहायता कक्षा सञ्चालन,"उदयपुर : चाडपर्वमा यात्रुको चापलाई मध्यनजर गरी जिल्ला प्रहरी कार्यालय उदयपुरले यात्रु सहायता कक्षा स्थापना गरेको छ। चाडबाडमा हुने भीडभाडमा यात्रुको सहजताका लागि सदरमुकाम गाईघाटस्थित त्रियुगा नगरपालिका १३ पुर्वपश्चिम बरुवा बसपार्क र वडानं ३ स्थित त्रियुगा बसपार्कमा यात्रु सहायता कक्षा स्थापना गरिएको हो। यात्राका क्रममा असहजता र ठगिको महसुस भए ती सहायता कक्षामा उजुरी वा गुनासो गर्ने व्यवस्था गरिएको प्रहरी प्रमुख एसपी रमेश थापाले बताए। वरुवा बसपार्कमा स्थापना गरिएको यात्रु सहायता कक्षको प्रमुख जिल्ला अधिकारी जनार्दन गौतमले उद्घाटन गर्दै चाडपर्वमा हुन सक्ने सम्भावित ठगि र यात्रुको सरलताका लागि सहायता कक्षले सहयोग पुर्याउने बताए। उनले भने, यात्राका क्रममा कसैलाई समस्या भएको अवस्थामा सहजताका लागि प्रहरी सेवा उपलव्ध गराउन चौबिसै घण्टा सेवा प्रवाह हुने गरी व्यवस्था मिलाइएको छ। त्यसैगरी एसपी थापाले यात्रु सहायता कक्षामार्फत ट्राफिक नियम सचेतना गराउने, क्षमताभन्दा बढी यात्रु राखेको, तोकिएभन्दा बढी भाँडा लिएको विषयमा चेकजाँच गरी कार्वाही प्रकृया अघि बढाइने बताए। उनले भने, चाडपर्वमा विशेषगरी सवारीसाधन कम चल्ने र यात्रुको चाप बढि हुने गर्दछ यस्तो अवश्थामा मनपरी भाँडा असुल्ने, सामान छुट्न सक्छ, गन्तव्यमा हिडेका यात्रुहरु अलमलमा पर्ने जस्ता समस्या हुने भएकाले सहजताका लागि सहायता कक्ष स्थापना गरिएको हो।'"
गुल्मीमा घट्यो बसाइसराई,"गल्मी : गुल्मीमा पछिल्लो समय गुणस्तरीय स्वास्थ्य, शिक्षा र रोजगारीको अवसर खोज्दै पहाडका दुर्गम बस्तीबाट शहर छिर्नेको संख्या दैनिक बढ्दो छ। कुनै बेला हराबरा र मानिसको आवाजले गुन्जायमान बन्ने गाउँबस्ती यतिबेला सुनसानजस्तै छ। दुर्गमका केही बस्तीमा चराचुरुङ्गीको आवाज सुन्नु र बाँझो जमिन हेर्नुबाहेक अरु केही देखिँदैन। गाउँठाउँका घरमा ताल्चा लागेका छन। अन्नबाली, हली र खेतालाले भरिभराउ हुने खेतबारी बाँझिएका छन्। यो समस्या देशका दुर्गम बस्तीमा देखिएको छ। यस्तो समस्या देख्नु र भोग्नुको कारण हो बढ्दो बसाइँसराइ। गुणस्तरिय स्वास्थ्य शिक्षा र रोजगारीको विभिन्न बाहाना बनाएर मानिसहरु ग्रामिण भेगबाट शहर छिरिरहेका छन्। ग्रामिण क्षेत्रमा बसाइँसराई रोक्न स्थानीय सरकारले विभिन्न खालका कार्यक्रम सञ्चालन गरिरहेका छन्। सरकारले गरेको लगानी अनुरुपको प्रतिफल खासै देखिन्न। तर, गुल्मीमा गत आर्थिक बर्षको सरकारी तथ्यांकअनुसार बसाइँसराइमा केहि कमी देखिएको छ। जिल्ला समन्वय समिति गुल्मीले पहिलो पटक एकीकृत सूचना प्रणलीको सुरुवात गरेको छ। जसले आफ्नो कार्यक्षेत्र र कानुनी सीमाभित्र रहेर स्थानीय तहले गरेका कार्यको एकीकृत विवरण तयार पारिरहेको छ। आर्थिक वर्ष २०७९०८० मा स्थानीय तहले दिएको विवरण अनुसार विगतको तुलनमा बसाईसराईमा केही कमी देखिएको छ। दुई नगरपालिका र १० गाउँपालिका रहेको गुल्मीमा वर्षेनि झण्डै तीन हजारले बसाइसारई गरेर बाहिर जाने गरका छन्। जिल्ला समन्वय समिति गुल्मीले सोमबार पत्रकार सम्मेलनमार्फतदिएको सरकारी तथ्यांकअनुसार विगतका वर्षको तुलनमा केही घटेको छ। आर्थिक वर्ष २०७९०८० मा रेसुङ्गा नगरपालिकामा ३ सय ९७ जना,मुसिकोट नगरपालिकाबाट ८ सय ६९ जना बसाइँसारई गरेका छन्। त्यस्तै गाउँपालिका अन्तर्गत कालीगण्डकीमा १ सय ८६ जना, सत्यवतीमा २ सय ४५ जना, चन्द्रकोट १ सय ५९ जना, रुरुक्षेत्रमा १ सय ३५ जनाले गाउँ छोडेका छन्। त्यस्तै छत्रकोट गाउँपालिकामा २ सय ५६ जना, गुल्मीदरबारमा १ सय २८ जना, धुर्कोटमा १ सय २१ जना, इस्मामा १ सय १५ जना, मालिका १ सय ८ जना र मदानेमा १ सय २४ जना बसाइँसराइ गरेरको तथ्याङकमा उल्लेख छ। मानिसहरुले आफ्नो छोरा छोरीको पढाई, राजेगारीको बाहाना बनाएर सुख सुविधा खोज्दै शहर छिरिरहेको जिल्ला समन्वय समिति गुल्मीका प्रमुख द्रोण बहादुर खत्रीले बताए। प्रमुख खत्रीका अनुसार गाउँघरमा बसेर यो मंगीको समयमा गुजारा चलाउन मुस्किल,बालीनालीमा वन्यजन्तुको हैरानी लगायतका थुप्रै कारणले बसाइसराई भएको छ।"
धारिलो हतियार प्रहार गरी कार्कीको हत्या गरेको अभियोगमा ४ जना पक्राउ,"काठमाडौं : काठमाडौं महानगरपालिका२४ हनुमानढोका परिसर अगाडि १७ वर्षीय सनि कार्कीको धारिलो हतियार प्रहार गरी हत्या भएको घटनामा संलग्न रहेको अभियोगमा ४ जनालाई प्रहरीले पक्राउ गरेको छ। ओखलढुङ्गा लिखु गाउँपालिका४ घर भई हाल काठमाडौं क्षेत्रपाटी बस्ने कार्कीको हत्यामा संलग्न भएको आरोपमा काठमाडौं महानगर१९ घर भई हाल ललितपुर लुकुसी बस्ने २० वर्षीय सोनिया श्रेष्ठ खड्गी, ललितपुर महानगरपालिका१९ एकान्तकुना बस्ने २२ वर्षीय सन्देश खड्गी, मकवानपुर हेटौंडा उपमहानगरपालिका२ घर भई हाल काठमाडौं महानगरपालिका२४ बस्ने १९ वर्षीया भुमी मल्ल र ललितपुर गोदावरी नगरपालिका५ घर भई हाल ललितपुर नागाबाहल बस्ने १९ वर्षीय अरबिन ठकुरीलाई प्रहरीले पक्राउ गरेको हो। धारिलो हतियार प्रहारबाट सोमबार राति गम्भीर घाइते भएका सनि कार्कीको मनमोहन कार्डियोथोरासिक भास्कुलर तथा ट्रान्सपलान्ट सेन्टर महाराजगंजमा उपचारको क्रममा मृत्यु भएको थियो। घटनाको अनुसन्धानको क्रममा घटनास्थलबाट भाग्न लागेको अवस्थामा सन्देश खड्गी र सोनिया श्रेष्ठ खड्गीलाई सोही दिन काठमाडौं महानगरपालिका२४ मखनबाट, भुमी मल्ललाई काठमाडौं क्षेत्रपाटीबाट र अरबिन ठकुरीलाई ललितपुर महानगरपालिका१६ बाट घटनामा प्रयोग भएको चक्कुसहित मंगलबार पक्राउ गरेको प्रहरीले जनाएको छ। प्रहरीका अनुसार उनीहरूमाथि काठमाडौं जिल्ला अदालतबाट म्याद थप अनुमति लिई प्रहरी वृत्त जनसेवाबाट थप अनुसन्धान भइरहेको छ।"
गायिका दिलमाया खातीको निधन,"काठमाडौं : गायिका दिलमाया खातीको निधन भएको छ। लामो समयदेखि दम रोगबाट पीडित खातीको मंगलबार राति भारतको सिलगुढीमा निधन भएको हो। करिब डेढ सय बढी नेपाली गीत गाएकी दिलमायाको ८४ वर्षको उमेरमा निधन भएको हो। उनी सन् १९३९ अक्टुबर ६ तारिखमा दार्जिलिङमा जन्मिएकी हुन्। दिलमायालाई 'मेलोडी मुन'भनेर पनि चिनिन्छ । खाति पहिलो पटक सन् १९६२ मा काठमाडौं आएकी थिइन्। 'बिछोडको पीड नसकी खप्न दसैंको बेलामा,'सम्झेर बुझेर दिइहाल त्यो जोवन,' खोलाको दुई किनारा भव तिम्रो र मेरो पिरती,'लगायत उनका चर्चित गीतहरू छन्। उनी देवकोटा सम्मान,शिखा सुर सम्मान,लहानी नेपाल सम्मान,गुञ्जन सम्मान र भूपाल संगीत पुरस्कारबाट सम्मानित भएकी थिइन्।"
बझाङमा भूकम्प : नगरपालिकाले दियो आइतबारसम्म विद्यालयमा बिदा,"बझाङ : बझाङको जयपृथ्वी नगरपालिकाले भूकम्पको त्रास नहटेको भन्दै सामुदायिक र संस्थागत विद्यालयमा बिदा दिएको छ। भूकम्पका कारण धेरै विद्यालयमा क्षति भएको र चर्केको अवस्थामा रहेकाले आइतबारसम्म बिदा दिएको हो। भूकम्पबाट भएको क्षति र हुनसक्ने क्षतिलाई मध्यनजर गर्दै विद्यालयमा बिदा दिएको शिक्षा शाखाले जनाएको छ। शिक्षा शाखाले विपतको घडीमा सबै सजग र सुरक्षित स्थानमा रही हातेमालो गरि अघि बढ्न पनि आग्रह गरेको छ। भूकम्प मापन केन्द्रका भुकम्पविद् चिन्तन तिम्सिनाकाअनुसार बझाङमा १२ वटा ठूला र ८८ वटा साना गरि १०० वटा पराकम्प गइसकेका छन्। भूकम्पका कारण बझाङका धेरै परिवार विस्थापित भएका छन्। बझाङ प्रहरीका अनुसार भूकम्पबाट अहिलेसम्म बझाङमा एक जनाको पहिरोमा परि महिलाको मृत्यु भएको छ भने १३५ संरचनामा क्षति पुगेको छ। मृत्यु हुनेमा जयपृथ्वी नगरपालिका११ ओखल टोलकी ४० वर्षीया गुनमति धामी रहेकी छन्। प्रहरीले संकलन गरेको प्रारम्भिक तथ्याङ्क अनुसार थलारामा ६० घरमा, जयपृथ्वी नगरपालिकामा ४१ घरमा, केदारस्यूँमा एक, वित्थडचिरमा दुई तथा बुङ्गल नगरपालिकामा चार घर पूर्णरूपमा क्षतिग्रस्त भएका छन्। अझैं क्षति संख्या बढ्न सक्ने प्रमुख जिल्ला अधिकारी नारायण पाण्डेले बताए।"
त्रिभुवन अन्तर्राष्ट्रिय विमानस्थलमा विदेशी मुद्रासहित अमेरिकी नागरिक पक्राउ,"काठमाडौं : त्रिभुवन अन्तर्राष्ट्रिय विमानस्थलबाट विदेशी मुद्रासहित एक विदेशी नागरिक पक्राउ परेका छन्। १ सय १५ अमेरीकी डलर, ४४ सिंगापुर डलर, २० हजार ९ सय ९० थाई भाट, २८ हजार १० भारतीय रूपैयाँ, ६ लाख ७ हजार ४ सय ९६ नेपाली रूपैयाँ र नेपाली लगायत विभिन्न भाषामा उल्लेखित रकम खुल्न नसकेका प्राचिन मुद्राहरु ६४ थानसहित अमेरिकी नागरिक ७० वर्षीय डेभिड एलन हार्वुड (  )लाई मंगलबार साँझ प्रहरीले पक्राउ गरेको हो। थाई उडानद्वारा काठमाडौंबाट बैंकक जान लागेका उनलाई विमानस्थलको अन्तर्राष्ट्रिय उडान तर्फको प्रस्थान होल्ड व्यागेज चेकिङ एरियामा जाँच तथा तलासी गर्ने क्रममा अबैध रुपमा लुकाई छिपाई बाहिरी मुलुकतर्फ लैजान लागेको अवस्थामा मुद्रासहित फेला पारेको हो। प्रहरीका अनुसार उनलाई आवश्यक कारबाही तथा अनुसन्धानको लागि भन्सार कार्यालयमा बुझाइएको छ।"
मदन भण्डारी राजमार्गमा टाइम कार्ड,"उदयपुर : मदन भण्डारी राजमार्गमा सडक दुर्घटनाका घटना बढ्दै जान थालेपछि जिल्ला ट्राफिक कार्यालय उदयपुरले सवारी आवगमनमा समय तालिका लागु गरेको छ। दैनिकजसो चालकको लापरबाही र तिव्रगतिका कारण सवारी दुर्घटना हुन थालेपछि कार्यालयले राजमार्गको उदयपुरखण्डमा मंगलबारदेखि समय तालिका सञ्चालनमा ल्याएको हो। कार्यालय प्रमुख वरिष्ठ प्रहरी नायव निरीक्षक लोकबहादुर दियालीका अनुसार उदयपुरको वेलका नगरपालिकाको कोठुदेखि कटारी नगरपालिकाको कटारी बजारसम्मको १०६ किलोमिटर सडकमा टाइमकार्ड सुरु गरिएको हो। २ घण्टा १५ मिनेट लाग्ने उक्त सडक अब ३ घण्टा १५ मिनेटमा छिचोल्नु पर्नेछ। मंगलबार भएको अन्तर्क्रियामा प्रमुख जिल्ला अधिकारी जनार्दन गौतमले जरिवाना काट्दैमा सवारी दुर्घटना न्यूनिकरण नहुने भएकाले जिल्लामा पहिलो पटक टाइमकार्डको व्यवस्था गरिएको बताए। उनले ट्राफिक प्रहरी र सवारी चालकबाट मात्रै दुर्घटना न्युनिकरणको सम्भावना नरहेकाले सडक प्रयोगकर्ता मुख्य जिम्मेवारी हुनुपर्ने बताए। प्रहरी प्रमुख एसपी थापाले लामो दुरीमा सञ्चालन हुने सवारीहरु तिब्र गति, चालकको लापरबाही, समयमा सवारी साधनको मर्मतसम्म्भार नहुँदा दुर्घटना बढ्ने गरेको बताए। उनले टाइम कार्ड दुर्घटना न्युनिकरणको पूर्ण क्याप्सुल नभई सुरुवात मात्र भएको बताए। उनले राजमार्गभित्रै पार्किङ्ग गरी सवारी साधन राख्दा दुर्घटना बढ्ने गरेकाले तत्काल कारबाही प्रक्रिया अघि बढाउनसमेत निर्देशन दिए। यातायात व्यवस्था कार्यालय उदयपुरका प्रमुख श्याम लिम्बुले उदयपुर जिल्लामा पछिल्लो समय सार्वजनिक यातायातका भाडादरसमेत निर्धारण गरिएकाले यात्रुहरुसँग सोहि बमोजिम भाडादर लिनका लागि आग्रह गरे। कार्यक्रममा सहभागी यातायात व्यवसायीहरुले विद्युतीय र इन्धनबाट सञ्चालन हुने सवारी साधन फरक भएकाले अझ सुक्ष्म ढंगले अध्ययन गरेर यस्ता नियमहरुलाई कार्यान्वयनमा ल्याइनु पर्नेमा जोड दिए। उदयपुरको कोठुदेखि सुरु गरिएको टाइमकार्ड अनुसार रामपुरसम्मको ११ किलोमिटर सडक २० मिनेटमा पार गर्नुपर्ने छ। त्यसैगरी रामपुर ठोक्सिलादेखि लालबजारसम्मको ५ किलोमिटर ८ मिनेटमा, लालबजार देखि बेल्टारसम्मको १६ किलोमिटर २८ मिनेटमा, बेल्टारदेखि गाईघाटसम्मको २२ किलोमिटर ३८ मिनेटमा, गाईघाटदेखि संगमचोकसम्मको १७ किलोमिटर ३० मिनेटमा, संगमचोकदेखि नेपालटारसम्मको १० किलोमिटर १८ मिनेटमा र नेपालटारदेखि कटारीसम्मको २५ किलोमिटर दुरी ४५ मिनेटमाको अवधि पार गर्नुपर्ने ट्राफिक प्रहरी प्रमुख दियालीले बताए।"
"उदयपुरमा बजार अनुगमन : तीन पसललाई जरिवाना, डेढ लाखको सामान जफत","उदयपुर : चाडपर्व नजिकिदै जाँदा जिल्लास्थित संयुक्त बजार अनुगमन टोलीले सक्रियता बढाएको छ। चाडपर्वमा विशेषगरी व्यापारीले बजारमा कृतिम अभाव सृजना गरी कालोबजारी गर्ने,म्याद गुज्रेका सामग्री बिक्री वितरण गर्ने सम्भावनालाई मध्यनजर गरी टोलीले जिल्ला भित्रका बजार अनुगमनलाई तीब्रता दिएको हो । जिल्ला प्रशासन कार्यालय उदयपुरका सहायक प्रमुख जिल्ला अधिकारी बिनोदकुमार पोखरेलको नेतृत्वमा करदाता सेवा कार्यालय गाईघाट,घरेलु तथा साना उद्योग कार्यालय गाईघाट,खाद्य प्रविधि तथा गुण नियन्त्रण कार्यालय गाईघाटको संयुक्त टोलीले बजार अनुगमन गरेको हो । टोलीले बेल्टार बजारमा रहेका ३३ वटा पसलमा छड्के अनुगमन गरेको छ । त्यसक्रममा तीनवटा पसललाई जरिवाना र करिब डेढ लाख बराबरको समान जफत गरेको टोली प्रमुख सहायक प्रजिअ पोखरेलले बताए । उनका अनुसार सुशिला ट्रेडर्स, दमक होटललाई १०१० हजार र जयअम्बे सप्लायर्सलाई ३ हजार गरी २३ हजार जरिवाना गरिएको हो । विशेषगरी अन्तशुल्क दर्ता नगरी मदिरा बेचबिखन गर्ने होटलका समान जफत गरिएको उनले बताए । अनुगमनमा १८ वटा पसल घरेलुमा दर्ता नभएको पाइएको छ भने १२ वटा पसलमा हस्ताक्षर नभएको पाइएको छ । बजार अनुगमन चाडवाड केन्द्रित मात्र नभएर अन्य समयमा समेत हुने गरेको सहायक प्रजिअ पोखरेलले बताए । टोलीले आमजनताको चाहना अनुसार बजारलाई मर्यादित र चुस्त बनाउन अनुगमन गरिएको बताए । स्थानीय व्यापारीले भने व्यापार व्यवसाय धरासायी बनेको बेला बजार अनुगमनको नाममा जरिमान गर्नु राम्रो नभएको बताएका छन् ।"
झडपमा घाइते भएका २१ जना उपचारपछि घर फर्किए,"नेपालगन्ज : नेपालगन्जको वीपी चोकमा मंगलबार भएको झडपमा घाइते २१ जना उपचार गरेर घर फर्केका छन् । जिल्ला प्रहरी कार्यालय बाँकेका प्रवक्ता डीएसपी नारायण डाँगीका अनुसार पाँच जना सुरक्षाकर्मीसहित २२ जना घाइते भएका थिए। एक जनाको भेरी अस्पतालमा उपचार भइरहेको छ । उनीहरु मंगलबार बेलुका र बुधबार बिहान अस्पतालबाट डिस्चार्ज भएका हुन् । स्थिति नियन्त्रणमा आइसकेपनि धार्मिक सद्भाव खल्बलिने खतरा बढेपछि मंगलबारदेखि लगाइएको कर्फ्यू जारी नै छ । जिल्ला प्रशासन कार्यालय बाँकेका प्रशासकीय अधिकृत बुधबार बिहान विज्ञप्ति जारी गरी अनिश्चितकालीन कर्फ्यू यथावत नै रहेको जानकारी दिएका हुन् । जिल्ला प्रशासन कार्यालय र जिल्ला प्रहरी कार्यालयले छुट्टाछुट्टै सूचना प्रकाशित गरी सामाजिक सञ्जालमा धार्मिक तथा सामाजिक सद्भावमा खलल पुग्ने गरी सामग्री नराख्न आग्रह गर्दै त्यस्ता गतिविधि गरेमा कानुन बमोजिम कारबाही गर्ने चेतावनी दिइएको छ । जिल्ला प्रशासन कार्यालयले भनेको छ, नेपालगन्जमा धार्मिक तथा सामाजिक सद्भावमा खलल पुग्ने गरी सामाजिक सञ्जाल तथा अन्य माध्यममा कुनै किसिमको लेखेर, बोलेर र श्रव्यदृश्य जस्ता सञ्चार सामग्रीहरु प्रचार प्रसार नगर्न, नगराउन अनुरोध गर्दै त्यस्ता गतिविधि गरे गराएको पाइएमा प्रचलित कानुन बमोजिम कडा कारबाही गरिनेछ । त्यसैगरी जिल्ला प्रहरीले पनि सामाजिक सञ्जालमा धार्मिक सद्भाव भड्काउने पोस्ट, कमेन्ट नगर्न तथा सद्भाव जगाउने सकारात्मक भावना अभिव्यक्त गर्न आग्रह गरेको छ । राँझाबाट गाडी सञ्चालन कर्फ्यूका कारण नेपालगन्जको राँझा क्षेत्रबाट मात्र लामो तथा छोटो दुरीका यात्रुबाहक गाडीहरु सञ्चालन भएका छन् । भारतबाट आएर जमुनाहा नाकामा अलपत्र परेका यात्रीहरुलाई भने जिप्रका बाँकेले राँझासम्म लैजाने व्यवस्था गरेको प्रवक्ता डीएसपी नारायण डाँगीले बताए । नगर क्षेत्रमा बाहिरबाट आउने व्यक्तिलाई अत्यावश्यक सेवामा आउने बाहेकलाई चोक चोकबाट फर्काइएको छ।"
गोरखामा आमाको नामबाट वंशजको नागरिकता दिन सुरु,"सो कार्यालयले मङ्गलबार भीमसेन थापा गाउँपालिका१, मसेलका १९ वर्षीय मन्जित बानियाँलाई आमाका नामबाट वंशजका आधारमा नागरिकता प्रदान गरी जिल्लामा पहिलोपटक आमाको नामबाट नागरिकता प्रदान गरिएको प्रमुख जिल्ला अधिकारी दिनेशसागर भुसालले जानकारी दिए। गोरखा : जिल्ला प्रशासन कार्यालय गोरखाले आमाको नामबाट वंशजका आधारमा नागरिकता प्रदान गर्न सुरु गरेको छ। सो कार्यालयले मङ्गलबार भीमसेन थापा गाउँपालिका१, मसेलका १९ वर्षीय मन्जित बानियाँलाई आमाका नामबाट वंशजका आधारमा नागरिकता प्रदान गरी जिल्लामा पहिलोपटक आमाको नामबाट नागरिकता प्रदान गरिएको प्रमुख जिल्ला अधिकारी दिनेशसागर भुसालले जानकारी दिए। उमेर पुगेर पनि नागरिकता बनाउन नपाएका बानियाँलाई आमाको नामबाट वंशजका आधारमा प्रदान गर्ने गरी गृह मन्त्रालयले गरेको परिपत्रअनुसार नागरिकता प्रदान गरिएको हो। नेपाल सरकारबाट नेपाल नागरिकता (तेस्रो संशोधन) नियमावली, २०८० जारी भएपछि कार्यालयबाट आमाको नामबाट पनि नागरिकता वितरण गर्न सुरु गरिएको प्रजिअ भुसालको भनाइ छ। नयाँ नियमावलीको व्यवस्थाअनुसार १६ वर्ष उमेर पुगेका र बाबुको पहिचान नभएका व्यक्तिले आमाको नामबाट पनि नेपाली नागरिकताको प्रमाणपत्र पाउने व्यवस्था रहेको उनले बताए। आमाको नामबाट नागरिकता पाउन निवेदक र निवदेकका आमाले बुबाको पहिचान नभएको स्वघोषणासहित जन्मदर्ता, आमाको नेपाली नागरिकता, आफ्नो शैक्षिक योग्यताको प्रमाणपत्र, वडा कार्यालयको सिफारीससहित प्रशासनमा निवेदन दिनुपर्नेछ। त्यस्तै वडाध्यक्ष वा वडाध्यक्षले तोकेका जनप्रतिनिधि र निवेदकसँग सम्बन्धित दुईजनाले प्रशासनमा आएर सनाखत गरेपछि नागरिकता प्रदान गरिने उनले बताए। यसअघि बाबुको नागरिकता अनिवार्य रहेकामा नियमावली संशोधन भएपछि बाबुको पहिचान नभएका व्यक्तिलाई पनि आमाका नामबाट नेपाली नागरिकता वितरण गर्न सुरु गरिएको हो। रासस"
अकूत सम्पती कमाएको आरोपमा जल उत्पन्न प्रकोप कार्यालयका इन्जिनियरविरुद्ध मुद्दा दायर,"काठमाडौं : अख्तियार दुरूपयोग अनुसन्धान आयोगले जल उत्पन्न प्रकोप नियन्त्रण कार्यालय लमही दाङका इन्जिनियर रामबहादुर रानाभाटविरूद्ध अकूत सम्पत्ती कमाएको आरोपमा भ्रष्टाचार मु्द्दा दायर गरेको छ। इन्जिनियर रानाभाटले सार्वजनिक सेवामा स्थायी नियुक्ति लिएको २०४६०३३० देखि २०७९०७०६ सम्म समग्र आयआम्दानीमध्ये ३ करोड १५ लाख ८१ हजार ६६ रुपैयाँ बराबर सम्पत्तीको स्रोत नखुलेको,निजको परिवारले अमिल्दो र अस्भाविक जीवनस्तर यापन गरेको,आफ्नो हैसियतभन्दा बढी रकम आफ्नो र परिवारको नाममा, विभिन्न कम्पनीको सेयर खरिद,जग्गा खरिदलगायत विभिन्न बैंक तथा वित्तीय संस्थामा रकम जम्मा गरेको अनुसन्धानबाट खुलेको अख्तियारले जनाएको छ। सार्वजनिक ओहदामा रहँदा गैरकानुनीरुपमा सम्पत्ती आर्जन गरेको पुष्टि हुन आएकाले रानाभाटविरुद्ध आज विशेष अदालत काठमाडौंमा आरोपपत्र दायर भएको अख्तियारका प्रवक्ता भोला दाहालले जानकारी दिए। उनका अनुसार आय स्रोत नखुलेको उक्त रकम विगो असुलजफत गर्न मागदावी गरिएको छ। साथै रानाभाटकी श्रीमती राधा रानाभाटसमेतको नाममा रहेको जग्गा खरिद,घर निर्माण,सेयर खरिद तथा बैंक खाताहरूमा रहेको मौज्दातलगायतमा गरिएको खर्च लागत मूल्य बराबरको भागको सम्पत्ती विगो जफत गर्न समेत माग गरिएको आरोपपत्रमा उल्लेख छ।"
दोलखामा ११ केजी सुन प्रकरण : थप एकजना चिनियाँ नागरिक पक्राउ,"दोलखा : चीनको तिब्बतसँग सिमाना जोडिएको दोलखाको विगु गाउँपालिका लामाबगरबाट बरामद भएको ११ केजी सुन तस्करी गिरोहका थप एकजना चिनियाँ नागरिक पक्राउ परेका छन् । बुधबार प्रहरीको केन्द्रीय अनुसन्धान ब्युरो (सीआईबी)ले चीनको सिचुवान प्रान्तका टासी दावा भनिने आगर लामालाई काठमाडौंको स्वयम्भूबाट पक्राउ गरेको हो । प्रहरीको केन्द्रीय अनुसन्धान व्युरो (सीआईबी) का अनुसार तासी दावाको निर्देशनमा लामाबगरको फलाक नाका हुँदै सुन तस्करी भएको हो । स्वयम्भूमा बस्दै आएका दावाले सुन तस्करीको नाइके भएको भनिए पनि उनी सुन मालिक हुन् या होइनन् भन्ने यकिन हुन सकेको छैन । यसअघि पनि चीनको सिचुवान प्रान्तका एक चीनियाँ नागरिक र ९ जना नेपाली सुन प्रकरणमा पक्राउ परिसकेका छन् । चिनियाँ नागरिक ग्वाङ रोउ,लालबहादुर तामाङ र सनथ प्रधान पक्राउ परेका थिए । पक्राउ परेकाहरूको बयानका आधारमा लामालाई सीआईबीले पक्राउ गरेको हो । हालसम्म ११ केजी सुन प्रकरणमा ११ जना पक्राउ परिसकेका छन् । असोज १० र १२ गते प्रहरीले विगु गाउँपालिका३ जामुनेबाट ७ केजी र असोज १३ गते विगु गाउँपालिका १ लामाबगरबाट चीनको सीमाबाट तस्करले ल्याएको सुन बरामद गरेको थियो । चीनको रोङजिया नाका हुँदै पैदलमार्गबाट सुन तस्करी भएको विषयमा सीआईबीले अनुसन्धान गरिरहेको छ ।"
पहिरोले कालीगण्डकी करिडोर अवरुद्ध,"बुलिङटार गाउँपालिका१ रातबीसेमा खसेको पहिराको कारण गए रातिदेखि कालीगण्डकी करिडोर पूर्णरूपमा अवरुद्ध भएको हो । पानी परिरहेकाले तत्काल पहिरो पन्छाएर सवारीसाधन सञ्चालन गर्न कठिन रहेको उनको भनाइ छ । त्रिवेणी : अबिरल वर्षासँगै खसेको पहिरोको कारण कालीगण्डकी करिडोर अवरुद्ध भएको छ । नवलपरासी (बर्दघाट सुस्तापूर्व) नवलपुर खण्डमा पहिराको कारण कालीगण्डकी करिडोर पूर्णरूपमा अवरुद्ध भएको जिल्ला प्रहरी कार्यालय नवलपरासी (बर्दघाट सुस्तापूर्व) नवलपुरका प्रहरी नायब उपरीक्षक बेदबहादुर पौडेलले जानकारी दिए। बुलिङटार गाउँपालिका१ रातबीसेमा खसेको पहिराको कारण गए रातिदेखि कालीगण्डकी करिडोर पूर्णरूपमा अवरुद्ध भएको हो । पानी परिरहेकाले तत्काल पहिरो पन्छाएर सवारीसाधन सञ्चालन गर्न कठिन रहेको उनको भनाइ छ । कालीगण्डकी करिडोर पहिराको कारण अवरुद्ध भएसँगै यस खण्ड भएर चल्ने सवारीसाधन सञ्चालन हुनसकेका छनैन् । यस खण्ड हुँदै गैँडाकोटबाट नवलपुरको बुलिङटार, बौदीकाली, पाल्पाको रामपुर, तनहुँ, पोखरा, स्याङ्जालगायत स्थानका लागि सवारीसाधन सञ्चालन हुने गर्दछन् । निरन्तरको झरीले जिल्लाको पहाडी क्षेत्रका ग्रामीण सडकमा समेत विभिन्न स्थानमा क्षति पुर्याएकाले सवारी आवागमन कठिन बनेको प्रहरी नायब उपरीक्षक पौडेलले बताए । रासस"
गंगादेव गाउँपालिकाका तत्कालीन उपाध्यक्षसहित १३ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले रोल्पाको गंगादेव गाउँपालिकाका तत्कालीन उपाध्यक्षसहित १३ जनाविरूद्ध भ्रष्टाचार मुद्दा दायर गरेको छ। तत्कालीन उपाध्यक्ष रिता घर्ती,निमित्त प्रमुख प्रशासकीय अधिकृत सकलदेव यादव,योजना अधिकृत कृष्णबहादुर घर्ती,तत्कालीन इन्जिनियर नविन डाँगी,सव इन्जिनियर रोशनी विष्ट र खानेपानी तथा सरसफाइ टेक्निसियन बलबहादुर बस्नेतविरुद्ध विशेष अदालत काठमाडौंमा आज भ्रष्टाचार मु्द्दा दायर भएको हो। गंगादेवको घोरानेटी खोलादेखि घोरानेटीसम्म सोलार पम्पिङको खानेपानी निर्माण योजनामा भ्रष्टाचार गरेको ठहर गर्दै आयोगले मु्द्दा दायर गरेको अख्तियारका प्रवक्ता भोला दाहालले जानकारी दिए। यसैगरी सोही प्रकरणमा उपभोक्ता समितिका अध्यक्ष मनबहादुर डाँगी,सचिव खड्कबहादुर डाँगी र कोषाध्यक्ष चन्द्र कुमारी डाँगीको संलग्नता देखिएको अख्तियारको ठहर छ। गंगादेव गाउँपालिकाका वडा २ का तत्कालीन वडाध्यक्ष भुपाल दमाई र वडा सदस्य टिका विक,गनबहादुर भण्डारी,वडा सचिव कुलबहादुर योगीको पनि भ्रष्टाचारजन्य कार्यमा संलग्नता रहेको पुष्टि हुन आएको अख्तियारको दावी छ। गंगादेव गाउँपालिका२ स्थित घोरानेटी खोलादेखि घोरानेटीसम्म सोलार पम्पिङ खानेपानी निर्माण योजनामा बढी रकम भुक्तानी भएको उनीहरूविरुद्ध उजुरी परेको थियो। सोही उजुरीका आधारमा छानबिन गर्दा सोलार पम्पिङ खानेपानी निर्माण योजनाका लागि आर्थिक वर्ष २०७६०७७ मा गाउँपालिकाबाट वास्तविक भए गरेको कार्यभन्दा बढी काम गरेको भनी गलत प्रतिवेदन तयार गरी चार लाख ६६ हजार ४८८ रुपैयाँ हानीनोक्सानी गरेको अख्तियारको ठहर छ। आयोगले उनीहरूविरुद्ध सोही रकम बराबरको विगो माग दावीसहित कैद सजाय माग गरिएको अख्तियारले जनाएको छ।"
लागुऔषध मुद्दाका पाँचजना पक्राउ,"उदयपुर : लागुऔषधको ओसारपसारमा प्रहरीले विशेष अभियान सञ्चालन गरेसँगै कारोवारी धमाधम पक्राउ पर्न थालेका छन् । प्रहरीले पछिल्लो दुई दिनमा लागुऔषधसहित ५ जना युवालाई उदयपुरको विभिन्न स्थानबाट नियन्त्रणमा लिएको हो । जिल्ला प्रहरी कार्यालय प्रहरी प्रमुख एसपी रमेश थापाका अनुसार चौदण्डिगढि नगरपालिका ४ सिद्धिपुरका १९ वर्षीय दिपेन राई, सोही नगरपालिकाको वडानं ६ का २६ वर्षीय अनिल बस्नेतलाई नियन्त्रणमा लिइएको छ । त्यसैगरी त्रियुगा नगरपालिका ६ पटेर्वा स्थितमा प्रहरी चौकी लालपत्ताबाट खटिएको गस्ति टोलिले पैदल हिँड्दै गरेका त्रिनपा ५ का २० वर्षीय सुबिन राई, २२ वर्षीय बिष्णुबहादुर श्रेष्ठ र २० वर्षीय अनिल राईलाई नियन्त्रणमा लिएको उनले बताए । प्रहरीले बेलका नगरपालिका १ अस्थायी प्रहरी बिट आम्बासीमा सप्तरीको फत्तेपुरबाट पैदल यात्रा गरी आउनेक्रममा शंका लागि चेकजाँच गर्दा दिपनेको साथबाट प्रतिबन्धित लागुऔषध प्रोमेथाजिन १ एम्पुल, लिजेसिक २ एम्पुल, फेनेर्गन १ एम्पुल, नाइट्रोसन ७ ट्याबलेट फेला पारेको सूचना अधिकारी डीएसपी हरिनन्दन चौधरीले बताए । उनीहरूलाई जिल्ला अदालतबाट सात दिनको म्याद थप गरी इलाका प्रहरी कार्यालय रामपुर ठोक्सिलामा अनुसन्धान सुरू गरिएको उनले बताए । त्यसैगरी प्रहरीले बिष्णुबहादुरको साथबाट एपिडोल ८० ट्याब्लेट, स्पासपेन एक सय ट्याव्लेट र अनिलको साथबाट एपिडोल ६९ ट्याब्लेट, स्पासपेन ५० ट्याव्लेट चेकजाँच गर्ने क्रममा बरामद गरेको डीएसपी चौधरीले बताए । लागुऔषधसहित पक्राउ परेका उनीहरूलाई जिल्ला प्रहरी कार्यालयको हिरासताम राखी थप अनुसन्धान भइरहेको उनले बताए । एसपी थापाले लागुऔषधका घटना अत्याधिक बढेकाले नियन्त्रणका लागि अभियान सञ्चालन गरिएको बताए ।"
ट्रकको ठक्करबाट बालको मृत्यु : अवरुद्ध पृथ्वी राजमार्ग सञ्चालनमा,चितवन : ट्रकको ठक्करबाट बालकको मृत्यु भएपछि अवरुद्ध भएको पृथ्वी राजमार्ग सञ्चालनमा आएको छ। जिल्ला प्रहरी कार्यालय धादिङका प्रहरी उपरीक्षक (एसपी ) गौतम मिश्रले अहिले राजमार्ग सञ्चालनमा आएको जानकारी दिए। राजमार्गअन्तर्गत धादिङको गजुरी गाउँपालिका२ मजुवामा ट्रकको ठक्करबाट दुई जना विद्यार्थीको मृत्यु भएको थियो। बाटो काट्ने क्रममा सिद्धलेक गाउँपालिका ६ का राजकुमार श्रेष्ठका छोरा निर्मल र उद्धव श्रेष्ठका छोरा सञ्जिवको मृत्यु भएपछि आफन्तले सडक अवरुद्ध बनाएका थिए। उनीहरू बागेश्वरी माध्यमिक विद्यालयको कक्षा आठमा अध्ययनरत थिए। मृतकको परिवारलाई क्षतिपूर्ति र चालकलाई हदैसम्मको कारबाही गर्ने आश्वासनपछि ४ घन्टादेखि अवरुद्ध पृथ्वीराजमार्ग सञ्चालमा आएको हो। मृतक बालकको शव पोस्टमार्टम गर्न गजुरी पुर्याइएको छ।
हेटौंडाबाट काठमाडौं जोड्ने सडकखण्ड अवरुद्ध,पहिराका कारण हेटौंडाबाट काठमाडौं जोड्ने कान्तिलोकपथ सडकखण्डअन्तर्गत ललितपुर जिल्लाको भट्टेडाँडास्थित पहिरो जाँदा आज बिहानैदेखि यातायात अवरुद्ध भएको जिल्ला प्रहरी कार्यालय मकवानपुरका प्रहरी नायब उपरीक्षक लक्ष्मी भण्डारीले जानकारी दिए। मकवानपुर : गए राति परेको वर्षासँगै आएको पहिराका कारण हेटौंडाबाट काठमाडौं जोड्ने दुईवटा सडकखण्ड आज बिहानैबाट यातायात अवरुद्ध भएका छन् । पहिराका कारण हेटौंडाबाट काठमाडौं जोड्ने कान्तिलोकपथ सडकखण्डअन्तर्गत ललितपुर जिल्लाको भट्टेडाँडास्थित पहिरो जाँदा आज बिहानैदेखि यातायात अवरुद्ध भएको जिल्ला प्रहरी कार्यालय मकवानपुरका प्रहरी नायब उपरीक्षक लक्ष्मी भण्डारीले जानकारी दिए। यसैगरी पहिराका कारण कुलेखानीसिस्नेरी सडकखण्डअन्तर्गत विभिन्न स्थानमा पहिरो जाँदा आज बिहानैदेखि यातायात अवरुद्ध भएको छ । ती दुवै सडकखण्डमा गएको पहिरो आज अपराह्नमा हटाई यातायात सञ्चालनमा ल्याउने तयारी भइरहेको उनले जानकारी दिए। उक्त सडकखण्ड हुँदै चल्ने सवारीसाधन वैकल्पिक सडकबाट सञ्चालन गर्न प्रहरी नायब उपरीक्षक भण्डारीले आग्रह गरेका छन् ।
सुनसरीबाट पक्राउ परेका श्री निवासाचार्यलाई धनुषा लगियो,धरान : नेपालमा हिन्दुधर्मको रक्षाका लागि धर्म युद्द चर्काउने धम्की दिएको आरोपमा पक्राउ परेका धर्मगुरु श्री निवासाचार्य (दिनेश पण्डित) लाई सुनसरीबाट धनुषा जिल्ला पठाइएको छ । केहि दिनअघि जनकपुरमा गाई काट्ने व्यक्तिको हत्या गरी आउने जोसुकैको परिवारलाई लालनपालन र जेलमा समेत संरक्षण गर्ने अभिव्यक्ति दिएका उनलाई सुनसरी प्रहरीले मंगलबार पक्राउ गरेको थियो । सुनसरीको बराहक्षेत्र नगरपालिकाको चक्रघट्टी एरियाबाट पक्राउ परेका श्रीनिवासलाई बुधबार जिल्ला प्रहरी कार्यालय धनुषा पठाइएको सुनसरीका प्रहरी प्रवक्ता नविनकृष्ण भण्डारीले बताए । उनले धुनाषा प्रहरीको आग्रहमा श्री निवासाचार्यलाई पक्राउ गरिएको बताए । धरानलगायतका स्थानमा गाई काटेर भोज खाएको भीडीयो सार्वजनिक भएपछि उनले हिन्दु धर्म र गाईको रक्षाको आवाज उठाउँदै आएका थिए । गाईको रक्षा र गाई काट्नेलाई त्यसैगरी मान्छे काट्न निर्देशन दिएर सामाजिक सद्भाव भड्काउन खोजेको आरोपमा प्रहरीले श्रीनिवासलाई पक्राउ गरेको हो । पक्राउ परेका उनलाई धनुषा प्रहरीले मुद्दा दर्ता गरी कारवाही प्रक्रिया अगाडि बढाउने तयारी गरेको बुझिएको छ । श्रीनिवास बिराटनगरमा आफैले गोली हान्न लगाएर विवादमा आएका धर्म गुरु हुन् । यसअघि हातहतियार खरखजना ऎनअन्तर्गत मुद्दा खेपेका उनी जिल्ला अदालत मोरङको आदेशमा धरौटीमा छुटेपछि झन् विवादास्पद क्रियाकलाप गर्दै आएका छन्।
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। भक्तपुर सूर्यविनायक नगरपालिका १ का ५१ वर्षीय गोकुल थापालाई नयाँ बानेश्वरबाट प्रहरीले पक्राउ गरेको हो। बैंकिङ कसुर मुद्दामा काठमाडौं जिल्ला अदालत काठमाडौंले पक्राउ पुर्जी जारे गरेपछि उनी फरार रहेका थिए। काठमाडौं उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले पक्राउ परेका थापालाई आवश्यक अनुसन्धान तथा कारवाहीका लागि जिल्ला प्रहरी परिसर काठमाडौं पठाएको जानकारी दिए। पीडित सकुन्तला थापाको जाहेरीका आधारमा प्रहरीले थापालाई पक्राउ गरेको हो।
रिगललाई जेलमै राख्नुपर्ने माग गर्दै भारतीले सुरू गरिन् माइतीघरमा अनशन,"काठमाडौं : भारती शेर्पा (मानन्धर) ले आफ्ना श्रीमान् चेतन मानन्धरको हत्यारा गुण्डा नाइके रिगल भनिने योगराज ढकाललाई सरकारले दिएको कैद मिनाहविरुद्ध अनशन सुरू गरेकी छन्। न्यायका लागि नेपालगञ्जबाट काठमाडौं आएकी भारतीले आजदेखि माइतिघरमा अनशन सुरू गरेकी हुन्। रिगलेले खुकुरी प्रहार गरी २९ असार २०७२ सालमा भारतीका श्रीमान् २९ वर्षीय मानन्धरको हत्या गरेका थिए। त्यसपछि कर्तव्य ज्यान मुद्दामा रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। संविधान दिवसको अवसर पारेर मन्त्रिपरिषद्को सिफारिसरमा राष्ट्रपति रामचन्द्र पौडेलबाट कैद मिनाह भएपछि रिगलसहित ६७० कैदी जेलमुक्त भएका थिए। तरुण दल, बाँके३ का तत्कालीन क्षेत्रीय सभापति ढकालले संविधान दिवसका अवसरमा असोज ३ गते आममाफी पाएका थिए। भारतीले रिगललाई कैद सजाय दिने राष्ट्रपतिको निर्णयविरुद्ध आइतबार सर्वोच्च अदालतमा रिट दिएकी छन्। रिटमाथि सुनुवाइका सोमबार र मंगलबार पेशी तोकिएपनि हेर्न नभ्याइने सूचीमा राखिएको थियो। उनले रिगलको कैद सजाय मिनाहा गर्ने राष्ट्रपति रामचन्द्र पौडेलको निर्णय बदरको माग गर्दै फेरि कारागार पठाउन माग गरेकी छन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ।"
स्वास्थ्यकर्मीमाथि आक्रमण गर्नेलाई हुने कारबाहीबारे जानकारी सूचना बोर्डमा राख्न निर्देशन,"काठमाडौं : स्वास्थ्य तथा जनसङ्ख्या मन्त्रालयले सबै स्वास्थ्य संस्थालाई स्वास्थ्यकर्मीको सुरक्षामा अवरोध पुर् याउने र हातपात गर्नेमाथि हुने कारबाहीबारे स्थायी सूचना बोर्ड राख्न निर्देशन दिएको छ । मन्त्रालयले आज एक सूचना जारी गर्दै कम्तीमा छ फिट उचाई र चार फिड चौडा स्थायी सूचना पाटी राख्न आग्रह गरेको हो । मन्त्रालयका प्रवक्ता डा प्रकाश बुढाथोकीका अनुसार उक्त पाटीमा स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन,२०६६ को दफा ९३०मा व्यवस्था भएअनुसार हातपात,तालाबन्दी तथा तोडफोडजस्ता कार्य गर्न नहुने व्यवस्थासँगै दफा १५ मा व्यवस्था भएको कसुर र सजायको व्यवस्थाबारे जानकारी उल्लेख गर्नुपर्नेछ । उनले स्वास्थ्यकर्मीको सुरक्षामा अवरोध पुर्याउने र हातपात गर्नेमाथि कारबाही गर्न सरकार प्रतिबद्ध रहेको बताए। उपचारमा लापरबाही भएको शंका लागेमा सम्बन्धित संस्थाको प्रमुख वा जिल्ला प्रशासन कार्यालय वा नेपाल मेडिकल काउन्सिल तथा मन्त्रालयमा निवदेन दिन सकिने जारी सूचनामा बताइएको छ । ऐनअनुसार स्वास्थ्य संस्थामा आगजनी गरे दुईदेखि पाँच वर्षसम्म कैद वा दुई लाखदेखि पाँच लाखसम्म जरिवाना वा दुवै हुने व्यवस्था छ । स्वास्थ्य संस्थामा तोडफोड,वा अन्य कुनै कार्य गरी हानी नोक्सानी पुर्याएमा र स्वास्थ्यकर्मीकर्मचारीलाई कुटपिट वा शारीरिकरुपमा चोट पुर्याए तीन वर्षसम्म कैद वा तीन लाख जरीवाना वा दुवै सजाय हुनसक्छ । यस्तै स्वास्थ्य संस्थामा तालाबन्दी वा घेराउ गर्ने,उपचारका लागि आएका वा उपचाररत बिरामीलाई बाधा पुर्याए र स्वास्थ्यकर्मी वा कर्मचारीलाई हातपात गरे एक वर्षसम्म कैद वा एक लाखसम्म जरिवाना वा दुवै सजाय हुने व्यवस्था छ ।"
मलेखुमा ट्रकको ठक्करबाट २ बालकको मृत्यु,सिद्धलेक गाउँपालिका६ का निर्मल श्रेष्ठ र सञ्जीव श्रेष्ठको ट्रकको ठक्करबाट घटनास्थलमै ज्यान गएको जिल्ला प्रहरी कार्यालयका प्रहरी नायब उपरीक्षक सन्तुलालप्रसाद जैसवारले जानकारी दिए । मलेखु : धादिङको गजुरी गाउँपालिका२ मलेखुस्थित मजुवामा ट्रकको ठक्करबाट दुई स्कुले बालकको मृत्यु भएको छ । सिद्धलेक गाउँपालिका६ का निर्मल श्रेष्ठ र सञ्जीव श्रेष्ठको ट्रकको ठक्करबाट घटनास्थलमै ज्यान गएको जिल्ला प्रहरी कार्यालयका प्रहरी नायब उपरीक्षक सन्तुलालप्रसाद जैसवारले जानकारी दिए । काठमाडौँबाट चितवनतर्फ जाँदै गरेको प्रदेश०२००१ख ६४१३ नम्बरको ट्रकले आज बिहान दुवैजनालाई ठक्कर दिएको थियो । मृतक दुवै बालक बागेश्वरी माध्यमिक विद्यालयमा कक्षा ८ मा अध्यनरत थिए । घटनापछि स्थानीयले क्षतिपूर्तिको माग गर्दै पृथ्वीराजमार्गको मलेखु क्षेत्रमा यातायात बन्द गराएका छन् । ट्रक चालक रौतहटको चन्द्रपुर नगरपालिका२ का ४१ वर्षीय अशोक बम्जनलाई प्रहरीले नियन्त्रण लिएको छ । रासस
बझाङमा गएराति ४ पटक भूकम्पको धक्का,"काठमाडौं : बझाङमा गएराति ४ पटक भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार बझाङ केन्द्रविन्दु भएर ४ पटक गएको हो। केन्द्रका अनुसार गएराति १२ : १६ बजेमा ४१ रेक्टर स्केलको, १२ : ५० मा ४३ रेक्टर स्केलको, बिहान ४:२७ बजे ४३ रेक्टर स्केलको र ५ :४३ मा बजे ४३ रेक्टर स्केलको भूकम्प गएको हो। यसैगरी मंगलबार दिउँसो पनि बझाङ केन्द्रविन्दु बनाएर ५३, ६३,५१,४१, ४१, ४३,५,५ रेक्टर स्केलका ८ पटक गएको केन्द्रले जनाएको छ। ४ भन्दा मुनिका पनि भूकम्प गएको भएपनि रेकर्डमा राखिएको छैन। भूकम्प मापन केन्द्र सुर्खेतका अनुसार १२ वटा पराकम्पन गएका थिए। भूकम्पको केन्द्र बिन्दु बझाङ भएका कारण बझाङसँग सीमा जोडिएका बुढीगंगा, खप्तड, छेडेदह, गौमुल गाउँपालिकामा बढी क्षति भएको हो। भुइँचालेको धक्का सुदूरपश्चिमका ९ वटै जिल्लामा परेको थियो। प्रदेश राजधानी धनगढी, महेन्द्रनगर, डडेल्धुरा, दीपायललगायतका स्थानमा पनि भूकम्पका कारण मान्छेहरू सडकमा निस्किएका थिए। सुदूरपश्चिमका ९ वटै जिल्लाका अधिकांश मान्छे घर छोडेर त्रिपालमा बास बसिरहेका छन्। एक वर्षयता सुदूरपश्चिममा साना ठूला गरी दर्जनौं भूकम्पका धक्का महसुस गरिएका छन्।"
कतार एयरको जहाज ओभरसुट,"विमानस्थल कार्यालयका अनुसार कतार एयरको जहाज अनस्टेवल एप्रोज भएकाले ओभरसुट गरिएको हो । 'जहाजले एप्रोच नमिलेर ओभरसुट गरेको हो, कहिलेकाहीँ एप्रोज प्रोफाइल नमिलेर, जहाज हाई अल्टिच्युट भएर आउँदा पनि यस्तो हुन्छ', विमानस्थलका एक उच्च अधिकारीले भने । काठमाडौँ : कतारको दोहाबाट काठमाडौँ आएको कतार एयरको जहाजले ओभरसुट गरेको छ। त्रिभुवन अन्तर्राष्ट्रिय विमानस्थलमा आज बिहान ७:१२ बजे अवतरण हुनै लाग्दा सो जहाजले ओभरसुट गरेको हो। विमानस्थल कार्यालयका अनुसार कतार एयरको जहाज अनस्टेवल एप्रोज भएकाले ओभरसुट गरिएको हो। 'जहाजले एप्रोच नमिलेर ओभरसुट गरेको हो, कहिलेकाहीँ एप्रोज प्रोफाइल नमिलेर, जहाज हाई अल्टिच्युट भएर आउँदा पनि यस्तो हुन्छ', विमानस्थलका एक उच्च अधिकारीले भने। यसरी ओभरसुट गरेको जहाजले एक राउण्ड लगाएर करिब २० मिनेटको समयावधिमा पुनः अवतरण गर्ने गरेको विमानस्थलले जनाएको छ। सिमरामाथिको आकाशबाट काठमाडौँ विमानस्थलमा एप्रोच लिनुपर्ने हुन्छ। अन्तर्राष्ट्रिय उडानका जहाजले काठमाडौँ विमानस्थलमा अवतरण गर्दा सिमरामाथिको आकाशबाटै एप्रोच लिने गरेका छन्।  रासस"
आज विश्व पशु दिवस मनाइँदै,"काठमाडौं : जनावरको संरक्षणको बारेमा सचेतना जगाउन आज विश्व पशु दिवस मनाइँदै छ। विभिन्न जनावरलाई विभिन्न देवीदेवताको वाहनको रुपमा पुज्ने चलन छ। तिहारमा विशेष गरी पशुको महत्व बढी छ। तिहारमा काग, कुकुर, गाई र गोरुलाई देवताको प्रतीक मानेर पुज्ने चलन छ। अझ हिन्दू धर्ममा गाईको पूजा अथवा दानलाई सबैभन्दा पूण्य दिने दानसँग तुलना गरिन्छ। राष्ट्रिय जनावरको रुपमा रहेको गाईलगायतका जनावरप्रतिको मानवीय व्यवहार भने क्रुर हुन थालेको छ। गाईले दूध दिने बेलासम्म पाल्ने र दूध दिन छोडेपछि सडकमा छोड्ने प्रवृत्तिले गाई संरक्षणमा चुनौती थपिएको पशु संरक्षणकर्मी बताउँछन्। पर्यावरण संरक्षणमा पशुको आवश्यकता रहन्छ भने वायुमण्डलमा भएको कार्बन र नाइट्रोजनको चक्रलाई सन्तुलित बनाउन पनि जनावरको योगदान महत्वपूर्ण मानिन्छ। पूर्वीय सभ्यतामा जनावरलाई अझ विशेष महत्व दिएको पाइन्छ। रासस"
नेपालमा आजदेखि चट्याङसम्बन्धी तीनदिने अन्तर्राष्ट्रिय सम्मेलन,"नेपाल चट्याङको उच्च जोखिम मुलकुमा पर्छ । अनुसन्धान भएका मुलुकमध्ये चट्याङको चौथो जोखिम मुलुकमा रहेको प्रा डा शर्माले बताए। औषतमा वार्षिक झण्डै एक सय जनाले चट्याङबाट ज्यान गुमाउने र तीन सयभन्दा बढी घाइते हुने गरेका छन् । काठमाडौँ : नेपालमा आजदेखि चट्याङ र यसको रोकथामका विषयमा तीनदिने अन्तर्राष्ट्रिय सम्मेलन सुरु हुँदैछ । ललितपुरमा हुने उक्त सम्मेलनमा नेपाललगायत विभिन्न देशका विज्ञसहित झण्डै एक सय जनाको सहभागिता रहने छ । उपप्रधानमन्त्री एवं गृहमन्त्री नारायणकाजी श्रेष्ठले उद्घाटन गर्ने उक्त सम्मेलनमा ४४ जनाले शोधपत्र प्रस्तुत गर्ने कार्यक्रम रहेको चट्याङविद् प्रा डा श्रीराम शर्माले जानकारी दिए । उनका अनुसार सम्मेलनमा भारत, अमेरिका, ब्राजिल, फ्रान्स, स्वीडेन, इजरायल, अष्ट्रेलिया, बङ्गलादेश, पाकिस्तानलगायत देशबाट विज्ञको सहभागिता रहने छ । यही असोज १९ गतेसम्म चल्ने सो सम्मेलनमा विश्वमा चट्याङको अवस्था, रोकथामका लागि गरिएका प्रयास र नीति निर्माताले सम्बोधन गर्नुपर्ने विषयका बारेमा छलफल हुने बताइएको छ । मुख्य गरी उक्त सम्मेलनले नीति निर्माणमा सहयोग गर्ने गरी रणनीति तय गर्ने चट्याङविद् प्रा डा शर्माले जानकारी दिए। उनका अनुसार प्रस्तुत हुने ४४ शोधपत्रमध्ये २८ वटा नेपालका रहने छन् । नेपाल चट्याङको उच्च जोखिम मुलकुमा पर्छ । अनुसन्धान भएका मुलुकमध्ये चट्याङको चौथो जोखिम मुलुकमा रहेको प्रा डा शर्माले बताए। औषतमा वार्षिक झण्डै एक सय जनाले चट्याङबाट ज्यान गुमाउने र तीन सयभन्दा बढी घाइते हुने गरेका छन् ।"
