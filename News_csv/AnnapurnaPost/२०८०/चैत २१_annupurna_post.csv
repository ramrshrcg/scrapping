शीर्षक,विवरण
खाद्य स्वच्छता तथा गुणस्तर विधेयक पारित,"काठमाडौं : प्रतिनिधिसभाको आजको बैठकले खाद्य स्वच्छता तथा गुणस्तर विधेयक, २०८० पारित गरेको छ। आजको बैठकमा कृषि तथा पशुपन्छी विकासमन्त्री ज्वालाकुमारी साहले उक्त विधेयक पारित गरियोस् भनी प्रस्ताव पेस गरेका थिए। उक्त विधेयकलाई बैठकको बहुमतले पारित गरेको हो। राष्ट्रियसभामा उत्पति भएको यो विधेयक कृषि, सहकारी तथा प्राकृतिक स्रोत समितिको प्रतिवेदनसहित प्रतिनिधिसभामा पेस भएको थियो। कृषिमन्त्री साहले खाद्यपदार्थको स्वच्छता तथा गुणस्तर निर्धारण र त्यसको नियमनको व्यवस्था गर्नका लागि यो विधेयक महत्वपूर्ण रहेको बताए। विधेयकमा खाद्य प्रयोगशाला स्थापना, यसको अनुमतिपत्र तथा नवीकरण, वस्तु आयात तथा निर्यातका बेला गुणस्तर प्रमाणीकरणलगायतका विषय समेटिएका छन्। मानव स्वास्थ्यको सुरक्षा तथा उपभोक्ताहित संरक्षणका लागि खाद्य शृङ्खलाका सबै चरणमा वैज्ञानिक तथ्यको आधारमा स्वच्छता र गुणस्तर निर्धारण गरी त्यसको नियमन गर्ने व्यवस्था सरकारले यो विधेयकमा ल्याएको हो। अन्तर्राष्ट्रियमा आएको नयाँ परिवर्तन र खाद्य स्वच्छतामा बढ्दै गएको संवेदनशीलतालाई समेत संस्थागत संयन्त्रमार्फत सम्बोधन गरी स्वस्थ्य र निरोगी नेपाल निर्माण गर्नका लागि खाद्य ऐन, २०२३ लाई प्रतिस्थापन गरी नयाँ ऐन तर्जुमा गर्न यो विधेयक ल्याइएको हो। यो ऐन प्रमाणीकरण भएको मितिले ९१औँ दिनबाट लागू हुनेछ । प्रतिनिधिसभाको अर्को बैठक यही चैत २७ गते मङ्गलबार बिहान ११ बजे बस्नेछ।"
एसईईमा ३२ जीपीए ल्याउने विद्यार्थीलाई मासिक एक हजार,"गुल्मी : माध्यमिक शिक्षा परीक्षा (एसईई)मा ३२ जीपीए ल्याउने विद्यार्थीलाई रेसुंगा नगरपालिका गुल्मीले प्रोत्साहन स्वरूप रकम दिने भएको छ। एसईईमा ३२ वा सोभन्दा बढी जीपीए ल्याएर नगरभित्रका विद्यालयमा अध्ययन गर्ने विद्यार्थीलाई मासिक एक हजार दिने निर्णय गरेको हो। जिल्लाभरका जुनसुकै विद्यालयबाट आएर नगरभित्रका विद्यालयमा उच्च शिक्षा अध्ययन गर्ने विद्यार्थीलाई मासिक एक हजार प्रदान गरिने नगरपालिकाले जनाएको छ। नगरकार्यपालिकाको बैठकले विद्यार्थीहरूलाई प्रोत्साहन स्वरूप उक्त रकम उपलब्ध गराउने निर्णय गरेको शिक्षा, युवा तथा खेलकुद शाखा प्रमुख पीताम्बर पन्थीले जानकारी दिए। गत आर्थिक वर्षमा ३२ वा त्योभन्दा माथिल्लो जीपीए ल्याउने विद्यार्थीलाई प्रोत्साहन स्वरूप चार हजार प्रदान गर्दै आएको थियो। तर, यसवर्ष नगरले पहिलेको निर्णयलाई परिमार्जन गरी मासिक एक हजार दिने निर्णय गरेको हो। पहिलो वर्ष १६ जना विद्यार्थीले प्रोत्साहन रकम प्राप्त गरेका थिए। यो आर्थिक वर्षमा जिल्लाभरका सबै विद्यार्थीलाई समेट्ने गरी एक हजार उपलब्ध गराउने निर्णय भएकाले पहिलेको निर्णय परिमार्जन गरिएको नगरप्रमुख पन्थीले बताए। पछिल्लो समय गाउँको पढाइ छोडेर गुणस्तरीय शिक्षाको खोजीमा बसाइँसराई गरी शहर जानेको संख्या दैनिक बढ्दो छ, उनले भने विद्यार्थीलाई गाउँमै रोक्न र नगरभित्रका विद्यालयमा संख्या बढाउन प्रोत्साहन स्वरूप मासिक रकम उपलब्ध गराउने निर्णय गरेका हौं। नगरपालिकाले प्रदान गर्ने प्रोत्साहन रकम नगरभित्रका विद्यालयमा कक्षा ११ मा भर्ना हुने जिल्लाभरका जुनसुकै विद्यार्थीले पाउने छन्। यो सुविधा कक्षा ११ र १२ मा पनि प्राप्त गर्नेछ। यस कार्यक्रमका लागि नगरपालिकाले वार्षिक २७ लाख लागत लाग्ने अनुमान गरेको छ। नगरकार्यपालिकाको बैठकले विद्यार्थीहरूलाई प्रोत्साहन स्वरूप उक्त रकम उपलब्ध गराउने निर्णय गरेको शिक्षा, युवा तथा खेलकुद शाखा प्रमुख पीताम्बर पन्थीले जानकारी दिए। प्रोत्साहन रकम लिन चाहने विद्यार्थीले नगरभित्रकै विद्यालयमा अध्ययन गर्नुपर्नेछ। जिल्लाको सदरमुकाम तम्घासलाई शैक्षिक हबको रुपमा विकास गर्दै बसाइसराईलाई कम गर्ने उक्त कार्यक्रम अगाडि बढाइएको नगरप्रमुख पन्थीले बताए। आर्थिक वर्ष २०७९ मा नगरपालिकाभित्रका विद्यार्थीलाई मासिक चार हजारका दरले उपलब्ध गराउने निर्णय गरेको थियो। तर, यसवर्ष देखि नगरले घटाएर मासिक एक हजार दिने निर्णय गरेको छ। यही चैत १५ गतेदेखि देशभर माध्यमिक शिक्षा परीक्षा एसईईको परीक्षा चलिरहेको छ। यस आर्थिक वर्षको एसईई परीक्षामा जिल्लाबाट नियमित साधारण तर्फ ३ हजार ७ सय ९० जना र नियमित प्राविधिक तर्फ २ सय ९५ जना विद्यार्थी सहभागी हुने भएका छन्। ग्रेड वृद्धितर्फ १२ जना विद्यार्थी गरी कुल चार हजार ९७ विद्यार्थी परीक्षा मा सहभागी छन्।"
बेनीजोमसोम सडकमा पहिरै पहिरा,"बेनी : राष्ट्रिय गौरवको कालीगण्डकी कोरिडोरअन्तर्गत बेनीजोमसोमकोरला सडक निर्माण र यातायात सञ्चालनका लागि पहिरो, कालीगण्डकी र सहायक खोलाहरूमा आउने बाढी र कटान चुनौती बनेको छ। म्याग्दीको बेनीदेखि मुस्ताङको लेते सम्मको खण्डमा रहेका पहिरो, कटान र बाढीका कारण यातायात प्रभावित हुने गरेको छ। यात्रुलाई सास्ती, दुर्घटनाको जोखिम र पहिरो पन्छाउने काममा राज्यको ब्यभार बढेको बेनीजोमसोमकोरला सडक योजनाका प्रमुख धुरबकुमार झाले बताए। बाढी, कटान र पहिरो नियन्त्रणको काम तत्काल गर्न नसके नियमित यातायात सञ्चालन गर्न समस्या हुनुका साथै निर्माण भएका संरचनामा क्षति पुग्ने देखिएको छ, उनले भने सडक निर्माण गर्दा पहिरो जाने सम्भावित क्षेत्रको अध्ययन नभएको र त्यही अनुरूप डीपीआर निर्माण नगरिएकाले नियन्त्रणका लागि विस्तृत अध्ययन गरेर योजना सञ्चालन गर्न भौतिक पूर्वाधार विकास तथा यातायात व्यवस्था मन्त्रालयमा योजना र बजेट माग गरेका छौ। १४ ठाउँमा पहिरो बेनीजोमसोमकोरला सडक योजना अन्तर्गत १४ ठाउँमा ठूला पहिरो छन्। म्याग्दीको रघुगङ्गा गाउँपालिका१ बेगखोला, वडा नम्बर २ माझखर्क, कुनौटो, रिठाबोट, वडा नम्बर ३ मा पर्ने बैसरी, चमेरे र गलेश्वर पारी राहुघाटमा पहिरोले सडक निर्माण र यातायात सञ्चालन प्रभावित बनाएको छ। अन्नपूर्ण गाउँपालिका२ मा पर्ने नागढुङ्गा, भुरुङभीर, वडा नम्बर६ मा पर्ने टिम्मुरेभिर क्षेत्रको साँघुरो भूगोल, छेउकै कालिगण्डकी नदी र बारम्बार माथिबाट खस्ने पहिरोले सडक जोखिम बनाएको छ। अन्नपूर्ण गाउँपालिकाको वडा नम्बर ३ दानाको गुइठेभिर, खाम भित्ता, लाटाखोलामा बर्सेनि निरन्तर माथिबाट पहिरो झर्ने तथा कालीगण्डकीले कटान गरिरहेको छ। खामभित्तामा तलबाट कालीगण्डकीले कटान गरेको र माथिल्लो खण्डमा संरक्षण विना डोजर चलाएर सडक खनिएकाले पहिरो गएको देखाएको छ। काभ्रे, घोप्टेभिर र बादरजुङ भिरमा रक फलको समस्या छ। मुस्ताङको घासा नजिकै खहरेखोला क्षेत्रमा पहिरो र कालीगण्डकी नदीको कटानको दोहोरो समस्या छ। लेतेखोला क्षेत्रमा पनि पहिरोको समस्या छ। दानाको रुप्से र घाँसाको खहरेखोलामा २०७७ साउनमा आएको बाढीले निर्माणाधीन पुलको संरचना बगाएको थियो। धार परिवर्तन गरिरहने कालीगण्डकीले मार्फा, स्याङ, जोमसोममा सडकलाई कटानको जोखिम छ। गत असारमा कागखोलामा आएको बाढीले कागबेनीमा निर्माण भएको मोटरेबल पुल बगाएको थियो। मुस्ताङका खोलाहरूमा आउने बाढीले थुपारेको गेग्रानको सतह बढेर पुललाई छुन थालेको छ। पाण्डाखोलाको बाढीले पुलको सतहसम्मै गेग्रान थुपारेको छ भने धार परिवर्तन गरिरहने समस्या छ। मार्फाखोलाको बाढीले मोटरेबल पुल निर्माण र यातायात सञ्चालन प्रभावित बनाएको छ। कालीगण्डकी नदीको किनार र कडा चट्टान भएको अन्नपूर्ण गाउँपालिकाको भिरकाटे क्षेत्रमा सडकको विकल्पमा ३८४ मिटर लामो सुरुङ बनाउन डीपीआर तयार पारी बजेट व्यवस्थापनका लागि प्रस्ताव गरिएको छ। रक फल हुने काभ्रेभिरको सडकलाई फराकिलो र ग्रेड सुधार गरेर सुरक्षित बनाउन रक एंकरिङरक नेलिङ गर्न थालिएको बेनी जोमसोम कोरला सडक योजनाका सूचना अधिकारी बिष्णु चापागाईले बताए। बादरजुङ भिरमा कालीगण्डकीको कटान नियन्त्रणका लागि खोला डाईभर्सन गरेर सडक संरक्षण गर्न थालिएको छ, उनले भने बाढीले बगाएको निर्माणाधीन रुप्सेखोला र खहरेखोलाको पुलको ठेक्का तोडिएको छ। भुरुङ्गखोला र रुप्सेखोलामा बेलिब्रिज जडान र रुप्सेमा भित्ता काटेर पहिरो पन्छाउने तथा सडक फराकिलो बनाउने काम अन्तिम चरणमा रहेको उनले बताए। बेनीजोमसोमकोरला सडकमा बाढी, पहिरो र कटानको समस्या समाधानका लागि अल्पकालीन र दीर्घकालीन योजना सञ्चालन गर्न स्थानीय सरोकारवालाले माग गरेका छन्। तत्कालीन रुपमा कटानको जोखिममा रहेको ठाउँमा कालीगण्डकीलाई डाइभर्सन र माथिबाट खस्ने पहिरो रोकथामका लागि भूमिगत पानी व्यवस्थापन गर्न बजेट व्यवस्थापन गर्नुपर्ने म्याग्दी प्रदेशसभा १(१) बाट निर्वाचित प्रदेश सांसद हरिबहादुर भण्डारीले बताए। पहिरो र कटानको जोखिम भएको ठाउँमा विस्तृत अध्ययन गरि थप आयोजना सञ्चालन गर्नुपर्ने देखिएको उनले बताए।"
बिहीबार देशका यी स्थानमा हुने छ वर्षा,"काठमाडौं : बिहीबार देशका पहाडी भूभागमा आंशिकदेखि साधारणतया बदली रहि बाँकी भूभागमा आंशिकदेखि मुख्यतया सफा रहने छ। मौसम पूर्वानुमान महाशाखाका अनुसार कर्णाली प्रदेशको पहाडी भूभागका थोरै स्थानहरू साथै कोशी, बागमती, गण्डकी र सुदूरपश्चिम प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहीबार राति कोशी, गण्डकी, कर्णाली र सुदूरपश्चिम प्रदेशका पहाडी भूभागमा आंशिकदेखि साधारणतया बदली रहि बाँकी भूभागमा आंशिक बदलीदेखि मुख्यतया सफा रहने छ। कोशी,गण्डकी र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"भन्सार छलेर ल्याएको सामान बरामद, एक जना पक्राउ","मकवानपुर : मकवानपुर प्रहरीले भन्सार छलेर ल्याइएका करिब ७७ लाख रुपैयाँ बराबरको अवैध सामान बरामद गरेको छ। सामान ल्याउने काममा संलग्न एक जनालाई नियन्त्रणमा लिएको छ। इलाका प्रहरी कार्यालय मनहरीबाट खटिएको प्रहरी टोलीले मनहरी गाउँपालिका७ स्थित पूर्व पश्चिम लोकमार्गमा सवारी साधन चेकजाँच गर्ने क्रममा बिलबिजक नभएका साडी, कुर्थासुरुवाल, टिसर्ट, पाइन्ट, जुत्तालगायतका लत्ताकपडासहित एक जनालाई नियन्त्रणमा लिएको जिल्ला प्रहरी कार्यालयका प्रहरी नायब उपरीक्षक लक्ष्मी भण्डारीले बताए। लोथरबाट हेटौँडातर्फ आउँदै गरेको बागमती बिएडी ४३७० नम्बरको गाडी चेकजाँच गर्दा भन्सार छलेर ल्याइएको बिलबिजक बिनाका लत्ताकपडा दुई हजार सात सय ४४ थान, विभिन्न कम्पनीका मोबाइल ८२ थान बरामद गरिएको प्रहरीले जनाएको छ। सामानसँगै प्रहरीले नियन्त्रणमा लिएका सवारी चालक उदयपुर त्रियुगा नगरपालिका१३ का २८ वर्षीया राजकुमार चौधरी छन्। प्रहरीले चौधरीलाइ आवश्यक अनुसन्धान तथा कारबाहीको लागि राजस्व अनुसन्धान कार्यालय पथलैया, बारा पठाएको प्रनाउ भण्डारीले बताए। रासस"
गुजरातलाई ८ रनले हराउँदै नेपाल फाइनलमा,"काठमाडौं : नेपालले गुजरातलाई ८ रनले पराजित गर्दै प्रतियोगिताको फाइनलमा पुगेको छ। नेपालले दिएको १८२ रनको लक्ष्य पछ्याएको गुजरातले निर्धारित ओभरको खेलमा ७ विकेट गुमाएर १७३ रनमात्र बनाउनसक्यो। गुजरातका लागि उमंग रोहित कुमारले सर्वाधिक ४७ रन बनाए भने हर्ष के देसाईले २९ रन बनाए। नेपालका लागि कुशल मल्लले २ र सोमपाल कामीले २ विकेट लिए। त्यसअघि नेपालले निर्धारित ओभरको खेलमा ७ विकेट गुमाएर १८१ बनाएको थियो। नेपालका लागि ओपनरद्वय कुशल भुर्तेल र आसिफ शेखले उत्कृष्ट पारी खेलेका थिए। कुशल ६७ रन र आसिफ ८५ रन बनाएर पेभेलियन फर्किएका थिए। अन्य खेलाडीले दोहोरो अंकको रन जोड्न सकेनन्। कप्तान रोहित कुमार पौडेलले ३, सन्दीप जोराले २, कुशल मल्लले १, गुल्झन झाले ४ र अनिल साह शून्यमै आउट भए। विवेश यादव ७ र प्रतिश जिसी ४ रनमा अविजित रहे। नेपालले यसअघि गुजरात र बरोडालाई हराइसकेको छ।"
गाँजा खाएर सवारी चलाउने ६ चालक पक्राउ,"स्याङ्जा : सिद्धार्थ राजमार्गअन्तर्गत स्याङ्जा खण्डमा सार्वजनिक सवारी साधन चलाउनेमध्ये ६ जना चालकले लागू पदार्थ सेवन गरेको पाइएको छ। प्रहरी र ट्राफिक कार्यालयले मंगलबार ४८ जना चालकको परीक्षण गर्दा ६ जनाले गाँजा खाएको पुष्टि भएको प्रहरी नायब उपरीक्षक एवं सूचना अधिकारी इन्द्रबहादुर रानाले जानकारी दिए। पक्राउ पर्नेहरूमा बुटवल उपमहानगरपालिका रुपन्देहीका ४७ वर्षीय पदमबहादुर डिसुवा, पोखरा महानगरपालिकाका २६ वर्षिय विशाल गुरुङ, पोखराकै ४८ वर्षीय होमबहादुर खत्री, पुतलीबजार नगरपालिकाका २६ वर्षीय अजय नेपाली, वालिङ नगरपालिकाका ३६ वर्षीय साजन थापा, र फेदिखोला गाउँपालिकाका ३७ वर्षीय अमृत मिजार रहेका छन्। उनीहरूलाई सार्वजनिक हित र नैतिकता विरुद्धको कसुरमा मुद्दा दर्ता भएको छ। जिल्ला प्रशासन कार्यालय स्याङ्जाले ५ दिनको म्याद थपगरि थप अनुसन्धान अघि बढाएको प्रहरीले जनाएको छ।"
दुर्घटनामा मोटरसाइकल चालकको मृत्यु,अर्घाखाँची : अर्घाखाँचीको शीतगङ्गामा दुर्घटना हुँदा मोटरसाइकल चालकको मृत्यु भएको छ। एक जना घाइते भएका छन्। शीतगङ्गा नगरपालिका१४ जलुकेपानीमा लु२च ७९३२ नम्बरको जीप र लु६प ७९३१ नम्बरको मोटरसाइकल एकापसमा ठोक्किँदा मोटरसाइकल चालक कपिलवस्तुको शुद्धोधन गाउँपालिकाका २८ वर्षीय नियाज मुसलमानको घटनास्थलमै ज्यान गएको इलाका प्रहरी कार्यालय ठाडाका प्रहरी नायब निरीक्षक शालिकराम खनालले जानकारी दिए। दुर्घटनामा जीप चालक रुपन्देहीको लुम्बिनी सांस्कृतिक नगरपालिकाका २६ वर्षीय सनिउल्लाह थकिर घाइते भएका छन्। जीपको ब्रेक फेल हुँदा दुर्घटना भएको प्रहरीले जनाएको छ।
कर्णालीमा ७ दिनभित्र नयाँ सरकार गठन गर्न आह्वान,सुर्खेत : कर्णालीका प्रदेश प्रमुख तिलक परियारले नयाँ सरकार गठनका लागि दाबी पेस गर्न दलहरूलाई आह्वान गरेका छन्। बुधबार साँझ विज्ञप्ति जारी गर्दै उनले दुई वा दुईभन्दा बढी दलहरूको समर्थनमा ७ दिनभित्र सरकार बनाउनका लागि दलहरूलाई आह्वान गरेका हुन्। कर्णालीका मुख्यमन्त्री राजकुमार शर्माले पदबाट राजीनामा दिएपछि प्रदेश प्रमुख परियारले नयाँ सरकार गठनका लागि दलहरूलाई आह्वान गरेका हुन्। सरकार गठनका लागि दाबी पेस गर्ने समय चैत २७ गते दिउँसो ५:५० बजेसम्म दिइएको छ।
सुनसरीमा गोली प्रहार गरेर लुटपाट,"विराटनगर : सुनसरीमा बुधबार दिउँसो गोली प्रहार गरेर त्रसित बनाउँदै एक व्यक्तिमाथि लुटपाट गरिएको छ। हरिनगरा गाउँपालिका२ का ३० वर्षीय आशिफ अन्सारीको साथमा रहेको ५ लाख ३५ हजार रूपैयाँ नगद दिउँसो २:१५ बजेतिर लुटिएको प्रहरीले जनाएको छ। कोशी प्रदेश प्रहरी कार्यालय विराटनगरका प्रवक्ता एसपी दीपक पोखरेलका अनुसार अन्सारीमाथि इनरुवा नगरपालिका९ र हरिनगरा३ को सिमानास्थित नहर नजिकको एकान्त स्थानमा लुटपाट भएको प्रारम्भिक जानकारी आएको छ। अन्सारी जग्गा बिक्री गरेको रकम बोकेर मालपोत कार्यालयबाट मोटरसाइकलमा घरतर्फ फर्कँदै थिए। गोली पड्किएको जस्तो आवाज सुनेपछि बाटैमा मोटरसाइकल रोकेर वरपर हेरेछन्। अर्को मोटरसाइकलमा आएका ३ जना व्यक्ति साथमा भएको पैसाको झोला लुटेर फरार बनेको जानकारी आएको छ, एसपी पोखरेलले भने, घटनामा संलग्नको पहिचान हुन सकिरहेको छैन। ठाउँठाउँमा प्रहरी परिचालन गरेर खोजी तीव्र पारिएको छ। गोली प्रहार गरेर लुटपाट गरिएको जानकारी प्राप्त भए पनि अन्सारी भने सकुशल रहेको उनले बताए। उनका अनुसार घटनाका बारेमा प्रहरीले दिउँसो २:४५ बजेतिर जानकारी पाएको हो। लुटेरा समूहको खोजीका लागि जिल्ला प्रहरी कार्यालय सुनसरी, इलाका प्रहरी कार्यालय देवानगन्ज र हरिनगरा, प्रहरी चौकी भुटाहालगायतका विभिन्न प्रहरी युनिटबाट टोली परिचालन गरिएको छ। घटनास्थलमा पुगेर बुझ्दा पुरानो अपाचे मोटरसाइकलमा सवार रहेका ३ जनाले लुटपाट गरेको जानकारी प्रहरीले पाएको छ। प्रहरीका अनुसार लुटपाटमा संलग्नमध्ये २ जनाले कालो र १ जनाले सेतो रंगको कपडा लगाएको भनिएको छ। सशस्त्र प्रहरीसँग समेत समन्वय गरेर लुटपाटमा संलग्नको खोजी व्यापक बनाइएको जानकारी पोखरेलले दिए। उनका अनुसार मातहतका सबै प्रहरी युनिटबाट टोली परिचालन गरिएको छ। प्रहरीले ठाउँठाउँमा चेकजाँचलाई तीव्र बनाउँदै लुटपाटमा संलग्नको खोजी गरिरहेको उनले बताए।"
सिन्धुलीमा समयमै आइपुग्यो सामुदायिक विद्यालयको पाठ्यपुस्तक,"सिन्धुली : यस वर्ष सिन्धुलीका सामुदायिक विद्यालयमा समयमै सबै पाठ्यपुस्तक आइपुगेको छ। जिल्लाका सामुदायिक विद्यालयहरूमा आवश्यक पाठ्यपुस्तकहरू समयमै आइपुगेको शिक्षा विकास तथा समन्वय इकाई सिन्धुलीले जानकारी दिएको छ। जिल्लाका सबै सामुदायिक विद्यालयहरूमा आवश्यक पर्ने सबै पाठ्यपुस्तक आइपुगेको र अधिकांश विद्यालयहरूले लगि सकेको शिक्षा विकास तथा समन्वय इकाई सिन्धुलीका प्रमुख निर्मल घिमिरेले जानकारी दिए। जिल्लास्थित पुस्तक तथा स्टेशनरी व्यवसायी महासंघको समन्वयमा जनक शिक्षा सामाग्री केन्द्रबाट जिल्लाका सामुदायिक विद्यालयको कक्षा १ देखि कक्षा १२ सम्मकै सबै पाठ्य पुस्तक आइसकेको छ, घिमिरेले भने। जिल्लाका लागि आवश्यक पर्ने झण्डै ६४ हजार सेट पाठ्यपुस्तक जिल्लास्थित पुस्तक पसलमा एक साता अघिनै आएको हो। ति पसलबाट जिल्लाका विद्यालयहरूमा पुस्तक पठाउने काम भइरहेको र नपुगेका विद्यालयहरूले नजिकैका पुस्तक पसलहरूबाट खरिद गरी लैजान सकिने घिमिरेको भनाइ छ। सरकारले नयाँ शैक्षिक सत्रका लागि आगामी वैशाख १ गतेबाट भर्ना अभियान थाल्ने जनाएको छ। उनले भने, यस वर्ष विगतका वर्षहरूमा भन्दा पहिला नै पर्याप्त मात्रामा पुस्तकहरू आएकाले भर्ना अभियान सुरु हुनु अघिनै जिल्लाका सबै सामुदायिक विद्यालयका विद्यार्थीको हातमा नयाँ पुस्तक पुर्याइने छ। पुस्तक तथा स्टेशनरी व्यवसायी महासंघ सिन्धुलीका सचिव तथा तिमल्सेना बुक्स एन्ड जनरल सप्लार्यसका सञ्चालन दीपक तिमल्सेनाका अनुसार जिल्लाको दुई नगरपालिका र सातवटै गाउँपालिकामा नयाँ पाठ्यपुस्तक पठाउने काम भइरहेको छ। हालसम्म जिल्लाका झण्डै तीनसय बढी विद्यालयहरूमा नयाँ पाठ्यपुस्तक पुर्याइसकिएको मिल्सेनाको भनाइ छ। जिल्लामा प्राथमिक तहका ३ सय ६२, निम्न माध्यमिक तहको ८१ र माध्यमिक तहको १ सय २० वटा गरी कुल ५ सय ६३ वटा सामुदायिक विद्यालयहरू रहेका छन्। ती विद्यालयहरूमा ६४ हजार २ सय ८९ जना छात्र तथा छात्राहरू अध्ययनरत छन्। उनीहरूका लागि आवश्यक कक्षा १ देखि १२ सम्मको प्रत्येक विषयको ६४ हजार बढी पाठ्यपुस्तक आएको छ। नयाँ पाठ्य पुस्तक नपुगेको विद्यालयहरूमा पनि यसै साता भित्र पुस्तक पुर्याउने गरी व्यवसायीहरू लागि रहेका छौं, उनले भने। व्यवसायी महासंघले विद्यालय र विद्यार्थीहरूका लागि सहज होस भन्ने उद्देश्यका साथ जिल्लाका नौं वटै पालिकामा रहेका पुस्तक पसलहरूबाट पुस्तक विक्री गरिएको छ। यस वर्ष नयाँ शैक्षिक सत्र सुरु नभई जिल्लामा सामुदायिक विद्यालयको पाठ्यपुस्तक आइपुगेकाले विद्यालय र विद्यार्थीलाई पाठ्यपुस्तकको तनाव नहुने तिमल्सेनाले बताए। यस अघिका वर्षहरूमा जिल्लामा पर्याप्त पुस्तकहरू समयमा नआइपुग्दा विद्यार्थी भर्ना अभियान नै प्रभावित बन्दै आएका थिए।"
माओवादी नेता कालीबहादुर खामको मुद्दामा सक्कल मिसिल झिकाउन आदेश,चितवन : कोटेश्वरका ब्यापारी रामहरि श्रेष्ठको हत्या आरोपमा पक्राउ परेका माओवादी केन्द्रका नेता एवं जनमुक्ति सेनाका पूर्व कमाण्डर कालीबहादुर खामको मुद्दामा चितवन जिल्ला अदालतले सक्कल मिसिल मगाएको छ। सर्वोच्च अदालतमा रहेको मिसिलको सक्कल झिकाउन न्यायाधीश दयाराम ढकालले आदेश दिएका हुन्। सर्वोच्चबाट सक्कल मिसिल प्राप्त भएपछि खामलाई अदालतमा उपस्थित गराउन आदेश भएको श्रेष्तेदार विष्णुप्रसाद आचार्यले बताए। कर्तव्य ज्यान मुद्दाका फरार प्रतिवादी खाम काठमाडौंको ठमेलबाट पक्राउ परेका थिए। उनलाई प्रहरीले मंगलबार राति चितवन ल्याएको हो। उनी १५ वर्षदेखि फरार थिए। प्रहरीले खामलाई बुधबार अदालतमा बुझाएको थियो। लामो समयदेखि मुल्तबीमा रहेको मुद्दा अगाडि बढेको छ। पूर्वीरुकुम तथा उत्तरगङ्गा गाउँपालिका६ हुकाम घर भएका ५० वर्षीय खाम जनमुक्ति सेना तेस्रो डिभिजन शक्तिखोरका पूर्वडिभिजन कमाण्डर हुन्। श्रेष्ठको घरमा माओवादी लडाकुको तेस्रो डिभिजनको सम्पर्क कार्यालय थियो। उक्त कार्यालयमा चोरी गरेको आरोपमा श्रेष्ठलाई २०६५ वैशाख १५ मा ब्यापारी रामहरि श्रेष्ठलाई अपहरण गरेर चितवनको शक्तिखोरस्थित माओवादी लडाकुको क्याम्पमा ल्याइएको थियो। त्यसैक्रममा कुटपिटबाट श्रेष्ठको मृत्यु भएको थियो। श्रेष्ठको शव वैशाख २८ विहान नारायणी नदीमा फ्याँकिएको थियो। २०६५ जेठ ३ गते श्रेष्ठकी श्रीमती रमिला श्रेष्ठले अपहरण गरी हत्या गरेको भनी जिल्ला प्रहरी कार्यालय चितवनमा किटानी जाहेरी दिएकी थिइन्।
कर्णाली प्रदेशका मुख्यमन्त्री राजकुमार शर्माले राजीनामा दिँदै,वीरेन्द्रनगर : कर्णाली प्रदेशका मुख्यमन्त्री राजकुमार शर्माले विश्वासको मत मुख्यमन्त्री नलिई राजीनामा दिने भएका छन्। मुख्यमन्त्री शर्माले प्रदेशसभा बैठकलाई सम्बोधन गरेर पदबाट राजीनामा दिने मुख्यमन्त्रीको सचिवालयले जनाएको छ। उनका अनुसार केन्द्रमा बनेको सत्ता गठबन्धनको निर्णयअनुसार नेकपा एमालेलाई सरकारको नेतृत्व दिन मुख्यमन्त्री शर्माले बुधबार नै राजीनामा दिन लागेका हुन। अब मुख्यमन्त्रीको राजीनामासँगै एमाले संसदीय दलका नेता यामलाल कँडेल मुख्यमन्त्री बन्ने भएका छन्।
सुदूरपश्चिममा नाउपा अध्यक्ष रञ्जिता र प्रमुख सचेतक खुसीरामका अलगअलग ह्वीप,"धनगढी : नागरिक उन्मुक्ति पार्टी (नाउपा)भित्र वारपारको लडाईं सुरु भएको छ। बिहीबार मुख्यमन्त्री कमलबहादुर शाहले विश्वासको मत लिने भएकाले पार्टी अध्यक्ष रञ्जीता श्रेष्ठ चौधरी र प्रमुख सचेतक खुसीराम डगौरा थारुका फरकफरक ह्वीप जारी भएका छन्। पार्टी अध्यक्ष रञ्जिता श्रेष्ठ चौधरीले आफ्ना सांसदहरूलाई मतदान नगर्न निर्देशन दिएकी छन्। उनले लिखितरूपमै बिहीबार मुख्यमन्त्री शाहले लिने विश्वासको मतको विपक्षमा मतदान गर्न सांसदहरूलाई निर्देशन दिएकी छन्। नागरिक उन्मुक्ति पार्टी, सुदूरपश्चिम प्रदेश संसदीय दलको विधान केन्द्रीय कमिटीबाट पास नभएको हुँदा दैनिक सभा सञ्चालनलगायतका कार्यक्रम माननीय घनश्याम चौधरीले संसदीय दलको नेताको रूपमा कामकाज गरेपनि प्रदेश सभाको महत्वपूर्ण निर्णयमा ह्वीप लगाउने अधिकार पार्टीको केन्द्रीय अध्यक्षलाई नै भएकाले मुख्यमन्त्री शाहलाई विश्वासको मत नदिनु पार्टी अध्यक्ष रञ्जिता श्रेष्ठ चौधरीले जारी गरिएको ह्वीपपत्रमा भनिएको छ। तर, त्यसको लगत्तै प्रमुख सचेतक खुसीराम डँगौरा थारुले पनि अर्को ह्वीप जारी गर्दै मख्यमन्त्री कमलबहादुर शाहको विश्वासको मतको पक्षमा मतदान गर्न निर्देशन गरेका छन्। मिति २०८० चैत २२ गते दिउँसो ३ बजे बस्ने प्रदेश सभा बैठकमा माननीय कमलबहादुर शाहज्युले आफूमाथि प्रदेश सभाको विश्वास छ भन्ने प्रस्तावको पक्षमा मतदान गर्नका लागि अनिवार्य उपस्थित हुन्। अनिवार्य मतदान गर्न र तटस्थ नरहन राजनीतिक दलसम्बन्धी ऐन, २०७३ को दफा २८ बमोजिम निर्देशन (ह्वीप) जारी गरिन्छ, प्रमुख सचेतक खुसीराम डँगौरा थारुले जारी गरेको ह्वीपमा उल्लेख छ। नेकपा माओवादी केन्द्र र एकीकृत समाजवादीले सुदूरपश्चिम प्रदेश सरकारलाई दिएको समर्थन फिर्ता लिएपछि नेपाली कांग्रेसको तर्फबाट मुख्यमन्त्री बनेका कमलबहादुर शाह फागुनको २३ गते देखि अल्पमतमा छन्। ५३ सदस्यीय प्रदेश सभामा एकजनाको निधन भएकाले ५२ सदस्य छन्। जसमा कांग्रेसका १८, नेकपा माओवादी केन्द्रका सभामुखसहित ११, नेकपा एमालेका उपसभामुख सहित १०, नाउपाका ७ (बुधबार एकजना कारबाही), समाजवादीका ४, राप्रपा १ र स्वतन्त्र १ जना प्रदेश सभा सदस्य छन्।"
बालिका बलात्कार गर्ने कारागार चलान,नुवाकोट : अपांगता भएकी बालिका बलात्कार कसुरमा एक युवक कारागार चलान भएका छन्। नुवाकोट जिल्ला अदालतले अपांगता भएकी बालिकालाई बलात्कार गरेको कसुरमा दोषी ठहर गर्दै कसुरदारलाई १९ वर्ष भन्दा बढी सजायको फैसला गरेको हो। अपांगता भएकी १२ वर्षीया बालिकालाई बलात्कार गरेको कसुरमा लिखु गाउँपालिका ५ का ४३ वर्षीय झंकबहादुर कामीलाई अदालतले १९ वर्ष एक महिना कैद सजायको फैसला सुनाएको हो। जिल्ला न्यायाधीश शुभाषबाबु पुरीको एकल इजलासले १९ वर्ष एक महिना कैद सजायका साथै सात लाख रुपैयाँ जरिवाना गर्ने फैसला गरेको हो। यसका साथै ४० हजार रुपैयाँ पीडितलाई क्षतिपूर्ति भराउन र पीडित राहत कोषमा २८ हजार रुपैयाँ दाखिला गराउने फैसला भएको अदालतले जनाएको छ। कसुरदारले गत २०७९ साल फागुन ९ गते र त्यसपछि पनि पटक पटक बलात्कार गरेको किटानसहित जिल्ला प्रहरी कार्यालयमा गत २०८० साल जेठ ११ गते उजुरी दर्ता भएको थियो। पीडित बालिकाको जेठ ११ गते नै त्रिशूली अस्पतालमा स्वास्थ्य परीक्षण भएको थियो। कसुरदारलाई जिल्ला अदालतले गत असार १ गते पुर्पक्षका लागि कारागार चलान गरेको थियो।
एमाले ललितपुरमा तीन जना आकांक्षी,"ललितपुर : नेकपा एमाले ललितपुरको अध्यक्षमा तीन जना नेताले उम्मेदवारी दिने भएका छन्। ललितपुरमा शुक्रबारदेखि सुरू हुने ९औं जिल्ला अधिवेशनमा वर्तमान अध्यक्ष पुरुषोत्तम आचार्य, पूर्व प्रदेश सासंद चेतनाथ सञ्जेल र बागमती प्रदेश कमिटीका पूर्वसदस्य दिनेश कार्कीले उम्मेदवारी दिने भएका हुन्। नेता कार्कीले जिल्लाका नेताहरूको सल्लाहमा उम्मेदवारी दिने योजना बनाएको बताए। आचार्यले भने पार्टीलाई थप बलियो बनाउन आफूले उम्मेदवारी दिने कार्ययोजना बनाएको बताए। पार्टीका नेताहरूको मलाई समर्थन हुने अपेक्षा छ। नभए लोकतान्त्रिक प्रक्रिया छँदैछ,' उनले भने। अर्का आकांक्षी सञ्जेलले आफू सर्वसम्मति वा निर्वाचन जुनसुकै अवस्थामा जिल्लाको नेतृत्वका लागि तयारी गरिरहेको बताए। नेकपा एमाले ललितपुरका इन्चार्ज शेरबहादुर तामाङले पार्टीमा आधारिक गुटउपगुट नभएको अवस्थामा नेताहरूले पार्टी अध्यक्षको दाबी गर्नु स्वभाविक भएङ्को बताए। चैत २३, २४ र २५ गते सातदोबाटोस्थित पार्टी कार्यालयमा अधिवेशन गरिने एमाले ललितपुरले जनाएको छ। महाधिवेशनमा जिल्लाभरिका करिब ५ सय प्रतिनिधि सहभागी हुनेछन्। निर्वाचन समितिले विद्युतीय मतदानको व्यवस्था गरेको आयोजकले जानकारी दिएको छ।"
ग्लोबल आइएमई बैंक र जीआईजेडबीच विद्युतीय सार्वजनिक यातायातमा लगानी गर्ने सम्झौता,"काठमाडौं : ग्लोबल आइएमई बैंक लिमिटेडले जर्मन सरकारको स्वामित्वमा रहेको जीआईजेडसगँ सहकार्य गरी नेपालमा विद्युतीय सार्वजनिक यातायातमा लगानी गर्ने सम्बन्धी सम्झौता गरेको छ। जीआईजेडले नेपाल सरकार, भौतिक पूर्वाधार तथा यातायात मन्त्रालयसँगको सहकार्यमा मिटिगेशन एक्सन फ्यासिलिटीको लगानीमा दीर्घकालिन विद्युतीय यातायातका लागि नेपाल परियोजना सञ्चालन गरिरहेको छ। ग्लोबल आइएमई बैंकले नेपालमा विद्युतीय सवारी साधनको प्रयोग वृद्धि गर्ने उद्देश्यले विद्युतीय सार्वजनिक यातायातमा लगानी गर्न लागेको हो। उक्त परियोजनाले सार्वजनिक यातायातमा विद्युतीय साधनको विस्तार हुनुका साथै देशभित्र उत्पादित विद्युतको उपभोगमा बृद्धि भई स्वच्छ वातावरण निर्माणमा सहयोग पुर्याउने छ। साथै, सार्वजनिक यातायात सेवामा विद्युतीय सवारी साधनहरुको संख्या वृद्धि भई सर्वसाधारणको पहुँच विस्तार हुने र पेट्रोलियम पदार्थको खपतमा कमी आउनुका साथै सवारी साधनबाट हुने वातावरणीय प्रदुषणमा समेत कमी आउने विश्वास बैंकले लिएको छ। ग्लोबल आइएमई बैंकले विद्युतीय सवारी साधन प्रवद्र्धन गर्न व्यक्तिगत प्रयोजनका सवारी साधनलाई पनि न्यूनतम् व्याजदरमा कर्जा प्रवाह गर्दै आएको छ। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ सेवा, ६७ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन। ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधा सहितका योजना मार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लावान्भित गरिरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ। जर्मन सरकारको स्वामित्वमा रहेको जीआईजेडले विश्वभरी दिगो विकास, शैक्षिक गुणस्तर विकास, जीवनयापन विकास आदि क्षेत्रहरुमा लगानी गर्दै आएको छ।"
निर्वाचन क्षेत्र पूर्वाधार विकास कार्यक्रम फुकुवा गर्न प्रदीप यादवको माग,"काठमाडौं : जनता समाजवादी पार्टीका सांसद प्रदीप यादवले आफ्नो क्षेत्रको विकास निर्माणमा सांसद जोडिने कार्यक्रम रोक लगाउने सर्वोच्चको निर्णय एकपक्षीय भएको बताएका छन्। उनले एकपक्षीय निर्णय फुकुवा गर्न मागसमेत गरेका छन्। सांसद यादवले सर्वोच्च अदालतले कार्यक्रमको प्रकृति नबुझेर फैसला गरेको भन्दै पुनरावलोकन गर्न प्रधानन्यायाधीश र न्यायाधीशहरूको ध्यानाकर्षण गराए। पूर्वाधार विकास कार्यक्रम सांसद विकास कोष नभएको, योजना छनोटमा मात्र सांसदको भूमिका रहने र कार्यान्वयन सरकारी निकायले नै गर्ने भन्दै यादवले एकपक्षीय रूपमा गरेको फैसलामा पुनर्विचार हुनुपर्ने माग गरे।"
कर्णाली प्रदेशका मुख्यमन्त्री शर्माले दिए राजीनामा,काठमाडौं : कर्णाली प्रदेश सरकारका मुख्यमन्त्री राजकुमार शर्माले पदबाट राजीनामा दिएका छन्। बुधबार बसेको कर्णाली प्रदेशसभाको बैठकमा सम्बोधन गर्दै मुख्यमन्त्री शर्माले राजीनामाको घोषणा गरेका हुन्। केन्द्रको सत्ता समीकरण परिवर्तनको असर प्रदेशमा परे पनि उनले पदबाट राजीनामा दिएका हुन्। सो क्रममा मुख्यमन्त्री शर्माले संघ र प्रदेशमा विकसित राजनीतिक अस्थिरताका कारण संसदीय अंक गणितको प्रहारमा प्रदेश सरकार रुमलिएको बताए। उनले सत्ता समीकरणका फेरबदलका कारण नियमित काममा अवरोध भएको समेत अनुभव सुनाए। राजनीतिक समीकरणमा भएको परिवर्तनले पटकपटक विश्वासको मत लिनुपर्ने अवस्था आएको उनले बताए। उनले कर्णाली प्रदेश समृद्धिका लागि सबै पक्ष सकारात्मक भएर लाग्नुपर्ने धारणा राखेका छन्। कर्णालीमा नेकपा एमालेलाई मुख्यमन्त्री दिने सत्तारूढ दलबीच सहमति भएसँगै मुख्यमन्त्री शर्माको राजीनामा आएको हो।
कांग्रेसले आज पनि छान्न सकेन उम्मेदवार,काठमाडौं : उपनिर्वाचनका लागि उम्मेदवार छान्न बसेको नेपाली कांग्रेसको बैठक आज पनि निष्कर्षविहीन बनेको छ। कांग्रेसका प्रचार विभाग विभाग प्रमुख मीनबहादुर विश्वकर्माले आकांक्षी धेरै भएकाले उम्मेदवार टुंगो लगाउन नसकेको बताए। सञ्चारकर्मीसँग कुरा गर्दै उनले बिहीबार बस्ने बैठकले उम्मेदवारको टुंगो लगाउने बताए। स्रोतका अनुसार पार्टी सभापति देउवाले डम्बर खड्कालाई उम्मेदवार बनाउन खोजेका छन् भने शेखर कोइराला र महामन्त्री गगनकुमार थापाले भेषराज आचार्यलाई उम्मेदवार बनाउनुपर्ने अडान राखेका छन्। बैठक भोलि ९ बजेलाई बोलाइएको विश्वकर्माले बताए। मंगलबार बसेको बैठक पनि बिना निष्कर्ष सकिएको थियो। सबैलाई सम्झाएरमात्रै उम्मेदवार टुंगो लगाउने भएकाले ढिलाई भएको प्रवक्ता प्रकाशशरण महतले बताएका थिए। निर्वाचन आयोगले वैशाख १५ गते इलाम क्षेत्र नं २ र बझाङ प्रदेशसभा १ तर्फ उपनिर्वाचन गर्दैछ। त्यसका लागि चैत २४ गते मनोनयन गर्ने कार्यतालिका छ।
निलम्बित न्यायाधीश गिरीलाई पुर्पक्षका लागि थुनामा पठाउन आदेश,"काठमाडौं : सर्वोच्च अदालतले वैवाहिक जबर्जस्ती करणीको आरोप लागेका निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश दिएको छ। न्यायाधीशद्वय हरिप्रसाद फुयाल र तिलप्रसाद श्रेष्ठको सयुक्त इजलासले आज सुनुवाइ गर्दै जिल्ला अदालत काठमाडौं र उच्च अदालत पाटनको आदेश बदर हुने ठहर गरी गिरीलाई थुनामा पठाउन आदेश गरेको हो। 'पीडितको शारीरिक परीक्षण प्रतिवेदनबाट प्रजनन अङ्गसँग सम्बन्धित हाइमेन ओल्ड टिअर भन्ने देखिएको छ। पीडित र प्रतिवादीबीच यसभन्दा पहिले पनि वैवाहिक जबर्जस्ती करणी र सम्बन्धबिच्छेद मुद्दा चलिरहेको अवस्था देखिएको छ,' आदेशमा भनिएको छ, 'सम्बन्धविच्छेद र वैवाहिक जबर्जस्ती करणी मुद्दा चली आपसी सम्बन्ध नै विवादमा रहेको अवस्थामा सहजै एक्लै पीडितको कोठामा जाने विषय स्वभाविक देखिँदैन, यी समग्र परिस्थिति र प्रमाणलाई आधार मान्दा अहिले नै यी प्रतिवादी कसुरदार रहेनछन् भन्न सकिने अवस्था छैन।' जिल्ला अदालत काठमाडौं र उच्च अदालत पाटनले निलम्बित न्यायाधीश गिरीलाई धरौटीमा छाड्न आदेश गरेको थियो। सर्वोच्च अदालतले उक्त आदेशलाई बदर गरेको छ। गिरीको पत्नीले आफूमाथि बलात्कार भएको उल्लेख गर्दै जाहेरी दिएपछि प्रहरीले निलम्बित न्यायाधीश गिरीलाई पक्राउ गरी अनुसन्धान गरेको थियो। जिल्ला सरकारी वकिल कार्यालयले गिरीमाथि वैवाहिक बलात्कारको मुद्दा चलाएपछि निलम्बनमा रहेका छन्। यसैबीच आज सो मुद्दाको सुनुवाइ भइरहेको अवस्थामा गिरी पत्नीले इजलासमै शङ्कास्पद वस्तु सेवन गरेपछि निजलाई अस्पताल लगेको बताइएको छ। सर्वोच्च अदालतको सहप्रवक्ता गोविन्द घिमिरेका अनुसार निजले शङ्कास्पद वस्तु सेवन गरेपछि उपचारका लागि वीरअस्पताल लगिएको हो। के सेवन गरिएको थियो भन्ने खुलेको छैन।"
विराटनगरबाट तास खेलिरहेका १० जना पक्राउ,"विराटनगर : तास खेलिरहेको अवस्थामा विराटनगरबाट प्रहरीले मंगलबार साँझ १० जनालाई पक्राउ गरेको छ। पक्राउ पर्नेमा विराटनगर महानगरपालिका१२ का ४० वर्षीय किसन श्रेष्ठ, ३० वर्षीय अजय मण्डल, २९ वर्षीय आर्यन कामत, ३६ वर्षीय दीपक सहनी, ६५ वर्षीय देवेन्द्रबहादुर सुब्बा, ५३ वर्षीय वेदनिधि दाहाल, विराटनगर११ का ३५ वर्षीय दीपक सहनी, २७ वर्षीय अनिष अधिकारी, ५० वर्षीय बाबुराम कट्टेल र विराटनगर१० का ३७ वर्षीय रामबाबु राय रहेका छन्। वेदनिधि दाहालको घरमा तास खेलिरहेको विशेष सूचनाका आधारमा वडा प्रहरी कार्यालय विराटनगरबाट डीएसपी बुद्ध श्रेष्ठको नेतृत्वमा खटिएको टोलीले उनीहरुलाई पक्राउ गरेको हो। विराटनगर१२ स्थित दाहालको घरमा प्रहरीले मंगलबार साँझ ५ बजेतिर छापा हानेको थियो। पक्राउ परेकाहरुको साथबाट १ सय ५० भारतीय रुपैयाँसहित ८२ हजार ४ सय ३० रुपैयाँ नगद, १ सय ५६ पत्ती तास तथा मोबाइल बरामद भएको मोरङ प्रहरीका डीएसपी वेदप्रकाश जोशीले जानकारी दिए। उनका अनुसार पक्राउ परेकाविरुद्ध जुवा ऐनअन्तर्गतको मुद्दा चलाउने तयारी छ।"
राष्ट्रियसभा उपाध्यक्षको निर्वाचन चैत २८ मा,काठमाडौं : राष्ट्रियसभा उपाध्यक्षको निर्वाचन चैत २८ गते बुधबार हुने भएको छ । राष्ट्रियसभाको बुधबारको बैठकमा राष्ट्रियसभा बैठकमा अध्यक्ष नारायण दाहालले राष्ट्रियसभा उपाध्यक्षको निर्वाचन २८ गते हुने जानकारी दिएका हुन्। उनले निर्वाचन कार्यक्रम प्रकाशन गर्न संसद सचिवालयलाई निर्देशन दिएका छन् । उपाध्यक्ष उर्मिला अर्यालले चैत १५ गते राजीनामा दिएकी छन्। सत्ता गठबन्धनमा अध्यक्षमा माओवादीको तर्फबाट नारायण दाहाल निर्वाचित भएपछि उनले राजीनामा दिएकी हुन्। यसअघि गठबन्धनमा उपाध्यक्ष नेकपा एमालेलाई दिने सहमति भएको थियो। तर पछि नेकपा एस मिसिएपछि नयाँ सहमतिमा न्यो बुँदा हटाइएको थियो। तर गठबन्धनमा दलबीच उपाध्यक्ष कसलाई दिने भन्नेबारे औपचारिक सहमति भएको छैन।
गण्डकीमा २७ गतेभित्र मुख्यमन्त्रीमा दावी पेश गर्न आह्वान,काठमाडौं : गण्डकी प्रदेशका प्रदेश प्रमुख डिल्लीराज भट्टले नयाँ सरकार गठनका लागि दावी पेश गर्न दलहरूलाई आह्वान गरेका छन्। उनले बुधबार विज्ञप्ति जारी गर्दै दुई वा दुईभन्दा बढी दलहरूको समर्थनमा सरकार बनाउनका लागि दलहरूलाई आह्वान गरेका हुन्। आजै बिहान गण्डकीका मुख्यमन्त्री सुरेन्द्रराज पाण्डेले पदबाट राजीनामा दिएपछि प्रदेश प्रमुख भट्टले नयाँ सरकार गठनका लागि दलहरूलाई आह्वान गरेका हुन्। दावी पेश गर्ने समय चैत्र २७ गते दिउँसो ३ बजेसम्मको दिइएको छ। विश्वासको मत लिन नसक्ने भएपछि उनले पदबाट राजीनामा दिएका हुन्। संघमा सत्तासमीकरण फेरिएसँगै माओवादी केन्द्रले फागुन २३ गते सरकारलाई दिएको समर्थन फिर्ता लिएको थियो।
सुदूरपश्चिम विश्वविद्यालयको उपकुलपतिमा १० जनाको आवेदन स्वीकृत,"महेन्द्रनगर : सुदूरपश्चिम विश्वविद्यालयको रिक्त उपकुलपतिमा दरखास्त दिएकामध्ये १० जनाको आवेदन स्वीकृत भएको छ। उपकुलपति छनोट तथा सिफारिस समितिले प्रकाशन गरेको सूचना अनुसार प्राडा अक्कलदेव मिश्र,प्राडातारादत्त भट्ट, प्राडा धुव्र कुमार गौतम र प्राडा पदम राज जोशीको आवेदन स्वीकृत भएको छ। त्यसैगरि प्राडापूर्णबहादुर चन्द, प्राडाभवानी दत्त जोशी, प्रायज्ञराज पाठक, राजेशकुमार ठगुराठी र प्राडा हेमराज पन्तको दरखास्त स्वीकृत भएको छ। स्वीकृत उम्मेदवारहरुलाई यही चैत २७ भित्र विश्वविद्यलयसम्बन्धी आफ्ना सोचपत्र (भिजनपेपर) र विश्वविद्यालयको चार वर्षे कार्ययोजना (प्रोफेसनल वर्क प्लान) पेस गर्न समितिले आग्रह गरेको छ। तत्कालीन उपकुलपति प्रा डा अम्मराज जोशीको कार्यकाल गत फागुन १८ गते सकिएको थियो।"
"ओरालो यात्रामा नेप्से परिसूचक, २ अर्ब ५३ करोडको सेयर कारोबार","काठमाडौं : सेयर बजार निरन्तर ओरालो लाग्ने क्रम जारी । कारोबारको चौथो दिन बुधबार नेप्से परिसूचक ३४३ अंकले घटेर २००६७८ विन्दुमा कायम भएको हो। सेन्सेटिभ इण्डेक्स ०१२ प्रतिशतले घटेर ३५५७७ विन्दुमा अडिएको हो। यसअघि पहिलो कारोबार दिन आइतबारदेखि ओरालो लागेको नेप्से परिसूचक आजपनि सोही बाटोलाई निरन्तरता दिएको हो। आइतबार १७३० अंकले घटेको नेप्से सोमबार ६२६ र मंगलबार १८५ अंकले घटेको थियो। यसदिन ३२२ स्क्रिप्सको ६४ लाख ८१ हजार ८३४ कित्ता सेयर २ अर्ब ५३ करोड ६२ लाख ३३ हजार ९८६ रुपैयाँमा खरिदबिक्री भयो। कारोबार रकम भने मंगलबारको तुलनामा बढेको छ। अघिल्लो कारोबार दिन २ अर्ब २९ करोड मूल्यको सेयर कारोबार भएको थियो। सामान्य अंकले घटेको बजारमा एउटा मात्रै कम्पनीको मूल्य सकारात्मक सर्किट लेभलमा कारोबार भयो। गुराँस लघुवित्त वित्तीयको सेयर १० प्रतिशतले बढेको हो। विन नेपाल लघुवित्त वित्तीय संस्थाको सेयर मूल्य ९९७ प्रतिशतले बढ्दा मानुषी लघुवित्त वित्तीयको ९९१,गणपति लघुवित्त वित्तीयको ८३९ र सृजनशील लघुवित्त वित्तीयको ७६९ प्रतिशतले बढ्यो। कारोबार रकमका आधारमा सूर्यज्योति लाइफ इन्स्योरेन्स शीर्षस्थानमा रह्यो। सो कम्पनीको २५ करोड मूल्य बढीको सेयर कारोबार भयो। यसैगरी सर्वोत्तम सिमेन्टको १२ करोड,गोर्खाज फाइनान्सको ११ करोड,शिवम् सिमेन्टको ९ करोड र सोनापुरको ५ करोड मूल्य बराबरको सेयर कारोबार भयो। तीन समूहको उपसूचकबाहेक अन्यको सूचक नकारात्मक देखिएका छन्। कारोबारमा आएका १०३ स्क्रिप्सको मूल्य बढ्दा १३२ वटाको घट्यो ।"
उत्तरपुस्तिका हराएको विषयमा अध्ययन भइरहेको छ : शिक्षामन्त्री श्रेष्ठ,"काठमाडौं : शिक्षा, विज्ञान तथा प्रविधिमन्त्री सुमना श्रेष्ठले त्रिभुवन विश्वविद्यालयले लिएको परीक्षाका केही उत्तरपुस्तिका हराएको विषयमा छानबिन समिति गठन गरी अध्ययन भइरहेको बताएकी छन्। प्रतिनिधिसभाको आकस्मिक,शून्य र विशेष समयमा सांसदहरूले उठाएका प्रश्न तथा विषयमाथि जवाफ दिँदै उनले तोकिएको परीक्षा तालिका परिवर्तन भएको विषयमा पनि छानबिन समिति गठन भइ अध्ययन सुरु भएको बताएकी हु्न्। उनले भनिन्,'प्रतिनिधिसभामा यही चैत १ देखि २० गतेसम्म शिक्षा मन्त्रालयसँग सम्बन्धित ४५ वटा प्रश्न तथा धारणा उठेका छन्।उत्तरपुस्तिका हराएको,तोकिएको समयमा परीक्षा सञ्चालन हुन नसकेको विषयमा छानबिन समिति गठन गरी अध्ययन भइरहेको छ ।' शिक्षक सेवा आयोगले तोकेको शिक्षक भर्नासम्बन्धी मापदण्डलाई पुनरावलोकनका लागि कार्यदल गठन भएको पनि उनले जानकारी गराइन् । शिक्षकको अनुमतिपत्र तथा सेवा आयोगको परीक्षामा सोधिने प्रश्नहरुमाथि अध्ययन भइरहेको उनको भनाइ छ । सूचना प्रविधिको अहिलेको समयमा कस्तो शिक्षकबाट पठनपाठन भइरहेको छ भनेर अध्ययन गर्न विज्ञसम्मिलित समिति बनाइएको पनि उनले संसदलाई जानकारी गराइन्। विद्यार्थीले पढाइ शुल्क बुझाउन नसकेका कारण परीक्षामा सम्मिलित हुन नपाएको भन्ने गुनासो आएकोमा त्यसबारे यकिन जानकारी पाउन सके कारबाही प्रक्रिया थाल्ने शिक्षामन्त्री श्रेष्ठको भनाइ छ। त्रिभुवन विश्वविद्यालयबाट गरिने सम्पूर्ण कामलाई डिजिटल प्रविधिमा लैजान बोलपत्र प्रक्रिया अघि बढिसकेको र यसपछि ट्रान्सक्रिप्टलगायतका प्रमाणपत्रहरु डिजिटल रुपमै उपलब्ध गराउने गरी काम अघि बढाइएको उनको भनाइ छ । उनले शिक्षामा लगानी बढाउनुपर्ने आवश्यकता रहेको भन्दै प्राविधिक र व्यवहारिक शिक्षालाई थप परिणाममुखी बनाउन मन्त्रालयले काम गरिरहेको पनि धारणा व्यक्त गरिन्। प्राविधिक शिक्षालाई निःशुल्क बनाउने तथा यस्तो शिक्षा लिइसकेका व्यक्तिलाई सिधैँ श्रमबजारसँग जोड्नेबारे कसरी काम गर्न सकिन्छ भनेर मन्त्रालयले अध्ययन गरिरहेको उहाँको दाबी छ । यसैगरी नेपालमा थप मेडिकल कलेज खोलेर विदेशी विद्यार्थी ल्याउन सकिनेनसकिने विषयमा गृह मन्त्रालयसँग छलफल भइसकेको शिक्षामन्त्री श्रेष्ठले बताएन् । उनले भनिन्,'अहिले नेपालमा आउने विदेशीलाई पर्यटक र गैरपर्यटन भनेर छुट्याइने रहेछ । अध्ययनका लागि आउनेहरूका विषयमा पनि के गर्न सकिन्छ भनेर अध्ययन तथा छलफल भइरहेको छ।"
राष्ट्रपति पौडेल समक्ष सरकारको वार्षिक प्रतिवेदन प्रस्तुत,"काठमाडौं : राष्ट्रपति रामचन्द्र पौडेलले राज्यका निर्देशक सिद्धान्त, नीति तथा दायित्वको प्रभावकारी कार्यान्वयनबाट मात्र मुलुकमा दिगो शान्ति, सुशासन, सामाजिक न्याय, समतामूलक समाज निर्माण, विकास र समृद्धिको संवैधानिक उद्देश्य प्राप्त गर्न सकिने बताएका छन्। यसको कार्यान्वयनका लागि सरकारको तदारुकता आवश्यक रहेको उनको भनाइ छ। संविधान बमोजिम राज्यका निर्देशक सिद्धान्त, नीति र दायित्व कार्यान्वयनका सम्बन्धमा भए गरेका काम र उपलब्धिसहितको आर्थिक वर्ष २०७९०८० को वार्षिक प्रतिवेदन एवं सुशासन (व्यवस्थापन तथा सञ्चालन) ऐन बमोजिमको वार्षिक प्रतिवेदन बुधबार राष्ट्रपति भवन शीतल निवासमा बुझ्दै राष्ट्रपति पौडेलले सो धारणा व्यक्त गरे। 'उपलब्ध स्रोत साधनको परिचालन गरी राज्यका निर्देशक सिद्धान्तद्वारा निर्देशित भई नीतिहरूको तर्जुमा र त्यसको प्रभावकारी कार्यान्वयनबाट मुलुकमा आर्थिक समृद्धि हासिल हुने र यसबाट नागरिक अधिकारको उपभोग गर्नसमेत सहज हुने हुँदा यसतर्फ सदैव सरकारको ध्यान जाने नै छ भन्ने विश्वास लिएको छु,' राष्ट्रपति पौडेलले भने। सो प्रतिवेदन प्रधानमन्त्री पुष्पकमल दाहालले राष्ट्रपति पौडेललाई हस्तान्तरण गरेका थिए। राष्ट्रपति पौडेलले सरकारले संविधानको प्रस्तावनामा उल्लेखित मुलभूत मर्म र भावना एवं राज्यका निर्देशक सिद्धान्त, नीति तथा दायित्वसम्बन्धी संवैधानिक व्यवस्थालाई विशेष ध्यान दिई राज्य सञ्चालनमा लागू गर्दै जानुपर्ने आवश्यकता औंल्याए। संविधानको मर्म र भावना बमोजिम राज्यका निर्देशक सिद्धान्त, नीति तथा दायित्व अनुसारका काम कारबाहीहरू क्रमिक र प्रभावकारीरूपमा कार्यान्वयन गर्न सरकार अझ सक्रिय र क्रियाशील रहने उनले बताए। नेपालको संविधानको भाग४ मा उल्लेखित राज्यका निर्देशक सिद्धान्त, नीति र दायित्वसम्बन्धी व्यवस्थाले राज्य व्यवस्था सञ्चालनका लागि मार्गनिर्देशन गर्नुका साथै राज्यको चरित्र, भावी दिशा एवं आर्थिक, सामाजिक रूपान्तरणका लक्ष्यहरू समेत निर्धारण गरेका छन्। यस्ता निर्देशक सिद्धान्त र नीतिहरूले नागरिकको लोकतान्त्रिक हक अधिकारको सार्थक उपभोग गर्नसक्ने आधारहरू समेत खडा गरेका छन्।"
बाँसको झ्याङमा भरुवा बन्दुक भेटियो,काभ्रे : काभ्रेको बनेपामा बाँसको झ्याङमा भरुवा बन्दुक फेला परेको छ । बनेपा नगरपालिका वडा नं १ लामिछाने गाउँको एक स्थानीयको खेत नजिकै बाँसको झ्याङमा भरुवा बन्दुक भेटिएको हो। अहिले प्रहरीले अनुसन्धान गरिरहेको जिल्ला प्रहरी कार्यालय काभ्रेका डीएसपी राजकुमार श्रेष्ठले जानकारी दिए । खेत नजिक कसैले छोडिएको अवस्थामा बन्दुक देखिपछि इलाका प्रहरी बनेपाबाट प्रहरीको टोलीले मुचुल्कासहित बन्दुक जिल्ला प्रहरी कार्यालय ल्याएर थप अनुसन्धान भइरहेको डीएसपी श्रेष्ठले अन्नपूर्णलाई जानकारी दिए । बुधबार बिहान बाँसको झ्याङमा एक नाल भरुवा बन्दुक ठाडोगरी बेवारिसे अवस्थमा देखेपछि स्थनीयबासी त्रसित भएका थिए । बन्दुक कसले के प्रयोजनको लागि खेत नजिक राखियो यसबारे प्रहरीले अनुसन्धान गर्नु पर्ने एक स्थानीयले बताए ।
राष्ट्रिय हित र सुरक्षालाई केन्द्रमा राखेर अन्तर्राष्ट्रिय सम्बन्ध विस्तार गर्न सरकार प्रयत्नशील छ : परराष्ट्रमन्त्री,"काठमाडौं : उपप्रधान एवं परराष्ट्रमन्त्री नारायणप्रसाद श्रेष्ठले राष्ट्रिय हित र सुरक्षालाई केन्द्रमा राखेर अन्तर्राष्ट्रिय सम्बन्ध विस्तार गर्न सरकार प्रयत्नशील रहेको बताएका छन्। बुधबार प्रतिनिधिसभाको आकस्मिक तथा विशेष समयमा सांसदहरूले उठाएका प्रश्नको जवाफ दिँदै परराष्ट्रमन्त्री श्रेष्ठले दिगो शान्ति सुशान विकास र समृद्धिका लागि पारस्परिक हित र लाभका आधारमा छिमेकी विकास साझेदार र श्रम गनतव्य मुलुकलगायत विश्वका सबै मित्र राष्ट्रसँगको मैत्रीपूर्ण सम्बन्धलाई थप मजबुत बनाउन र आपसी सहयोगका क्षेत्रमा विस्तार गर्ने सरकारको नीति रहेको बताएका हुन्। 'संयुक्तराष्ट्र संघको बडापत्र र पञ्चशीलको सिद्धान्त रअसलग्नता ,अन्तरर्राष्ट्रिय कानुन र विश्व शान्तिको मान्यताका आधारमा राष्ट्रको सर्वोपरी हितलाई ध्यानमा राखी स्वतन्त्र परराष्ट्र नीति संचालन गर्ने र विगतमा भएका संधीहरूको पुनरवलोकन गर्दै समानता र पारस्परिताको हितको आधारमा संधी सम्झौता गर्न संविधानले नीति गत मार्ग निर्देशन गरेको छ,'उनले भने,'संवैधानिक मर्मअनुसार राष्ट्रिय हितको रक्षा गर्ने एवं जनताको समृद्धि तथा राष्ट्र हित तथा सुरक्षालाई केन्द्र विन्दुमा राख्दै अन्तररा्ष्ट्रिय जगतमा नेपालको प्रतिष्ठा र राष्ट्रिय सम्मानको अभिवृद्ध गर्ने उद्देश्यले छिमेकीलगायत सबै मित्र राष्ट्रहरूसँगसार्वभौम समानता पारस्परिक सम्मान र लाभका आधारमा द्विपक्षीय सम्बन्ध विस्तार गर्न सरकार प्रयत्नसशील छ।' नेपालका दुवै छिमेकी मित्रराष्ट्रहरू चीन र भारतसँग उच्च तहमा निरन्तर भ्रमण भइरहेको बताउँदै यस्ता भ्रमणले नेपालको हित र चासोका विषयलाई प्रष्ट रुपमा राख्न सहज हुने विश्वास व्यक्त गरे। उनले आफ्नो चीन भ्रमण अर्थपूर्ण रहेको बताउँदै छिट्टै परिणाम आउने दावी गरे। दुई देशबीचको समन्वय र सहकार्यलाई बढावा लिई आपसी सहयोगका क्षेत्र विस्तार गर्नेबारे महत्वपूर्ण उपलब्धि हासिल भएको उनको भनाइ छ। द्विपक्षीय मैत्रीपूर्ण सम्बन्धलाई सुदृढ बनाउने तथा चीनको तीव्र गतिको विकासबाट नेपालले कसरी लाभ लिन सकिन्छ भन्ने विषयमा आर्थिक कूटनीतिलाई केन्द्रमा राखेर विभिन्न व्यक्तिसँग छलफल भएको उनले बताए। उनले नेपाललाई थप गुणात्मक सहयोग उपलब्ध गराउने प्रतिबद्धता चीनले व्यक्त गरेको बताए। परराष्ट्रमन्त्री श्रेष्ठले यही चैत ११ देखि १९ गतेसम्म चीनको भ्रमण गरेका थिए।"
एसईईमा चिट चोराएको आरोपमा प्रधानाध्यापक र परीक्षा निरीक्षक पक्राउ,"रौतहट : माध्यमिक शिक्षा परीक्षा (एसईई)मा चिट चोराएको आरोपमा प्रधानाध्यापक र परीक्षा निरीक्षक पक्राउ परेका छन्। पिपरा परीक्षा केन्द्रमा परीक्षा निरीक्षकका रुपमा खटिएका श्री मावि पथराका प्रधानाध्यापक उतिचन्द्र यादवलाई प्रहरीले पक्राउ गरेको हो। यसैगरी २२ वर्षीय ललन राय यादव, श्रीनि पथरा बुधराम परीक्षा केन्द्रमा परीक्षा निरीक्षकका रुपमा खटिएका ४८ वर्षीय राम अमोद प्रसाद यादव, शंकर मावि सरमुजवा परीक्षा केन्द्रमा परीक्षा निरीक्षकका रुपमा खटिएका ४४ वर्षीय अबधलाल राम र २५ वर्षीय राकेश कुमार यादवसहित सरस्वती माविपिपरा परीक्षा केन्द्रमा अनुमति विना प्रवेश गरेका राम सोगारथ साहलाई प्रहरीले नियन्त्रणमा लिएको छ। घटनाका बारेमा अनुसन्धान भइरहेको जिल्ला प्रहरी कार्यालय रौतहट सूचना अधिकारी डीएसपी एलिजा गिरीले जानकारी दिइन्।"
सरकारले गरेका घनिभूत प्रयासका कारण अर्थतन्त्र लयमा फर्कियो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले वैदेशिक रोजगारीमा रहेका तथा स्वदेशमै रहेका श्रमिकहरूको अधिकार संरक्षणका साथै मिटरब्याज लगायतका सामन्ती शोषणको चक्र अन्त्य गर्न सरकारले ऐतिहासिक पहलकदमी लिएको बताएका छन्। राष्ट्रपति रामचन्द्र पौडेलसमक्ष नेपाल सरकारको आर्थिक वर्ष २०७९र८० को वार्षिक प्रतिवेदन पेश गर्दै प्रधानमन्त्री प्रचण्डले सुशासनका कैयौं मानकहरू स्थापित गर्न सरकार सफल भएको दावी गरे। । उनले भने, 'नागरिकता, राहदानी, लाइसेन्स, विदेशमा अध्ययनका लागि लागि नो अब्जेक्सन लेटर लगायतका सेवाहरूका लागि घण्टौंसम्म लाइन लाग्नुपर्ने अवस्थाको अन्त्य गरिएको छ ।' राज्यले नागरिकलाई प्रदान गर्दै आएका सेवाप्रवाह थप प्रभावकारी,झन्झटमुक्त र सहज बनाई राज्यबाट प्रवाह हुने सेवामाथि सबैको पहुँच पुर्याउन आफू नेतृत्वको सरकार प्रतिबद्ध रहेको प्रधानमन्त्री प्रचण्डले स्पष्ट पारे। संविधानले व्यवस्था गरेका मौलिक हकहरूको कार्यान्वयन तथा सङ्घीयता संस्थागत गर्न आवश्यक पर्ने कानुन तर्जुमाको प्रक्रियालाई तीब्ररूपमा अगाडि बढाइएको जानकारी दिँदै प्रधानमन्त्री प्रचण्डले सामाजिक न्याय स्थापना गर्न संविधानले निर्दिष्ट गरेका सिद्धान्त कार्यान्वयनलाई सरकारले प्राथमिकतामा राखेको उल्लेख गरे। प्रधानमन्त्रीले भने,'यस अवधिमा सङ्घीय लोकतान्त्रिक शासन प्रणालीलाई थप सबल बनाउन प्रतिनिधिसभा तथा प्रदेशसभाको दोस्रो कार्यकालको निर्वाचन निष्पक्ष, स्वतन्त्र र भयरहित वातावरणमा सम्पन्न भएको छ।सिंहदरबारको अधिकार गाउँगाउँमा पुर्याउने राजनीतिक सङ्कल्पअनुसार वित्तीय प्रबन्ध एवं शासकीय अधिकारलाई तीनवटै तहहरूमा न्यायपूर्णरूपमा हस्तान्तरण गर्न सरकार प्रतिबद्ध रहेको छ ।' गत शैक्षिक सत्रदेखि विद्यालयमा भर्नासँगै विद्यार्थीहरूका हातमा पाठ्यपुस्तक पुग्ने अवस्था सुनिश्चित भएको उल्लेख गर्दै प्रधानमन्त्री प्रचण्डले बाली लगाउने समयमा किसानलाई मल अभाव हुने विगतको अवस्था समेत अन्त्य गरिएको बताए । वित्तीय सङ्घीयता कार्यान्वयनका लागि सरकारले पारदर्शी र वस्तुनिष्ठ आधारमा अध्ययन, अनुसन्धान र विश्लेषण गरी वित्तीय हस्तान्तरण गर्ने व्यवस्था गरेको बताउँदै प्रधानमन्त्री प्रचण्डले तीनै तहको कार्यविस्तृतीकरण परिमार्जन गरी स्पष्ट बनाउने विषयलाई पनि उच्च प्राथमिकतामा राखेर काम गरिरहेको जानकारी गराए। सरकारले गरेका घनिभूत प्रयासका कारण देशको आर्थिक अवस्था लयमा फर्किएको उल्लेख गर्दै प्रधानमन्त्री प्रचण्डले अधिकांश आर्थिक सूचकाङ्कहरू सकारात्मक बन्दै गएको बताए। देशको समग्र विकासमा निर्णायक महत्त्व राख्ने जलविद्युत् क्षेत्रको विकासमा उल्लेखनीय सुधार भएको बताउँदै प्रधानमन्त्री प्रचण्डले यस अवधिमा विद्युत् उत्पादन र प्रशारण लाइन विस्तारसँगै अन्तरदेशीय विद्युत् व्यापारका लागि बलियो आधार तयार गर्न सरकार सफल भएको स्पष्ट पारे। आम नागरिकको विकास र समृद्धिको आकांक्षालाई यथाशीघ्र पूरा गर्न सरकार प्रतिबद्ध रहेको बताउँदै प्रधानमन्त्री प्रचण्डले सिमित स्रोतसाधनको अधिकतम उपयोग गरेर संविधानले परिलक्षित गरेका नीतिलाई प्रभावकारी रूपमा कार्यान्वयन गरिने स्पष्ट पारे।"
बिस्का जात्राका लागि यसरी निर्माण गरिदैछ भैरवनाथको रथ,भक्तपुर : भक्तपुरको प्रसिद्ध बिस्का जात्रा पर्व नजिकिँदैछ । अहिले भैरवनाथका काठको रथ तयार गर्ने काम धमाधम भइरहेको छ। रथ निर्माणको काम केही दिनदेखि भक्तपुरको टौमडी पाँचतले मन्दिर परिसरमा भइरहेको हो । चैतको अन्त्यमा यो जात्रा मनाइने गरिन्छ। नौ दिनसम्म चल्ने जात्रा पर्व यहि चैत २७ गतेदेखि सुरु हुँदैछ।
"रेशम र रञ्जिताबीच 'लडाइँ' को मारमा प्रदेशसभा सदस्य, राज्यमन्त्री इन्दिरा गिरि कारवाहीमा","धनगढी : नागरिक उन्मुक्ति पार्टी (नाउपा) की अध्यक्ष रञ्जिता श्रेष्ठले सुदूरपश्चिम प्रदेशसभा सदस्य इन्दिरा गिरीलाई कारवाही गरेकी छन् । उनले समानुपातिक सांसद गिरीलाई पदमुक्त गरेको पत्र प्रदेश सभामा पठाएकी छन् । पार्टीको निर्णय विपरीत सरकारमा किन गएको भनेर स्पष्टिकरण सोध्दा पनि जवाफ नदिएपछि हटाउने निर्णय लिएको श्रेष्ठले जानकारी दिइन् । रेशम चौधरी पक्षले गिरिलाई मुख्यमन्त्री कमलबहादुर शाह सरकारमा मन्त्री पठाएको थियो । लगत्तै रञ्जिताले सरकारबाट तत्काल फिर्ता आउन संसदीय दलका नेता घनश्याम चौधरीलाई निर्देशन दिएकी थिइन् । तर, कसैले पनि अध्यक्ष रञ्जीताले दिएको निर्देशन मानेका थिएनन । नागरिक उन्मुक्ति पार्टीका ७ मध्ये ५ सांसद प्रदेश सरकारमा छन् । रञ्जिता पक्षका मानिएका कैलाश चौधरीलाई हटाएर रेशम पक्षले गिरीलाई भूमी व्यवस्था कृषि तथा सहकारी राज्यमन्त्रीमा पठाएका थिए । श्रेष्ठले सरकारमा सहभागी अन्य प्रदेश सभा सदस्यहरूलाई भने कारवाही गरेकी छैनन् । उनीहरू सबै प्रत्यक्ष निर्वाचित सांसद हुन् । नाउपाका ७ प्रदेश सांसदमध्ये गिरी र टीका थापा मात्र समानुपातिक हुन् । बिहीबारका लागि मुख्यमन्त्री कमल बहादुर शाहले विश्वासको मत लिन संसद बोलाइ दिन माग गरेका छन् । बिहीबार उनका लागि विश्वासको मत दिने अन्तिम दिन हो । फागुनको २३ गते नेकपा माओवादी केन्द्र र समाजवादीले समर्थन फितार्ए लिएपछि उनी अल्पमतमा परेका थिए । गिरिको कारवाहीसँगै मुख्यमन्त्री शाहले विश्वासको मत पाउने सम्भावना सकिएको छ । उनले भोलि आफ्ना (कांग्रेस) १८, उन्मुक्तिका पुरै पाएमा ६, राप्रपा र स्वतन्त्रले दिए पनि २६ जनाको समर्थन पाउनेछन् । बहुमतका लागि भने २७ जना आवश्वयक छन्।"
श्रीमतीलाई मोटरसाइकलमा लैजाँदै गरेको भेटेपछि प्रहरीले हान्यो छुरा,"विराटनगर : मोरङमा नेपाल प्रहरीका सहायक हवल्दारले एकजना भारतीय युवकमाथि छुरा प्रहार गरेका छन् । छुरा प्रहारबाट भारतको अररिया जोगवनीका ३१ वर्षीय मोहमद सलमान घाइते भएका छन् । सलमानमाथि मोरङको बूढीगंगा गाउँपालिका३ बाँसबारी चोकमा मंगलबार राति ८:५० बजेतिर छुरा प्रहार भएको प्रहरीले जनाएको छ । छुरा प्रहारबाट घाँटी, गर्धन र दायाँ हातका ४ वटा औंलामा चोट लागेका उनलाई उपचारका लागि बूढीगंगास्थित विराट शिक्षण अस्पताल भर्ना गरिएको छ । उनको अवस्था मध्यम रहेको मोरङ प्रहरीका डीएसपी वेदप्रकाश जोशीले बताए । उनका अनुसार छुरा प्रहार गर्ने सहायक हवल्दार विराटनगर महानगरपालिका२ घर भएका दुसेन्त राजवंशीलाई छुरासहित नियन्त्रणमा लिएर घटनाको अनुसन्धान सुरु गरिएको छ । कोशी प्रदेश प्रहरी गण रानी विराटनगर दरबन्दी भएका राजवंशी अस्थायी प्रहरी पोस्ट आयल निगममा कार्यरत थिए । आफ्नी श्रीमतीमाथि अनैतिक सम्बन्ध राख्ने गरेको आशंकामा राजवंशीले भारतीय नागरिक सलमानमाथि छुरा प्रहार गरेको प्रारम्भिक अनुसन्धानबाट खुलेको छ । राजवंशीकी श्रीमतीको माइती बूढीगंगा हो । प्रहरीका अनुसार श्रीमतीलाई मोटरसाइकलमा राखेर माइती घरतिर लैजाँदै गरेको अवस्थामा भेटेपछि सहायक हवल्दार राजवंशीले सलमानमाथि छुरा प्रहार गरेको प्रहरीको भनाइ छ ।"
सहकारी ठगीमा गृहमन्त्रीको संलग्नता पुष्टि हुँदैछ : कांग्रेस प्रवक्ता महत,काठमाडौं : नेपाली कांग्रेसका प्रवक्ता प्रकाशशरण महतले संसदीय छानविन समिति गठन गर्न ढिलाई हुँदा त्यसको औचित्य झन् पुष्टि हुँदै गएको बताएका छन्। बुधबार संसद भवनमा सञ्चारकर्मीसँग कुरा गर्दै सहकारी प्रकरणमा गृहमन्त्रीमाथि छानविन गर्न कांग्रेसले लगातार संसदीय समिति गठनको माग राख्दा पनि त्यसलाई बेवास्ता गर्नुले छानविनको औचित्य पुष्टि हुँदै गएको बताए। सहकारी प्रकरणमा संसदीय छानविन समिति गठन गर्न तयार नहुनुले सहकारी प्रकरणमा गृहमन्त्रीको संलग्नता रहेको स्पष्ट भएको उनले बताए। उनले कुनै दोष नहुँदा संसदीय छानविन समिति गठन गर्न अफ्ठ्यारो मान्नुपर्ने अवस्था नै नरहेको बताए। महतले सरकार नै अफ्ठ्यारो पर्ने डरले प्रधानमन्त्री पुष्पकमल दाहालले पनि छानविन समिति गठन गर्न नचाहेको दाबी गरे। कांग्रेसजस्तो संसदीय मर्यादामा चल्ने पार्टी अरु कुनै नरहेको उनको भनाइ छ।
दुर्घटनामा मृत्यु भएकाको परिवारलाई नगरपालिकाले ५० हजार राहत दिने,"गोरखा : सवारी दुर्घटना तथा कुनै पनि खालको दुर्घटनामा परी जीवन गुमाएकाको परिवारलाई गोरखा नगरपालिकाले राहत रकम दिने भएको छ। नगरपालिका विपद् व्यवस्थापन कार्यविधि अनुसार पालिकाले विपदमा परेका जो कोहीको परिवारलाई ५० हजार रुपैयाँका दरले राहत रकम प्रदान गर्ने नगरप्रमुख कृष्ण राना मगरले जानकारी दिए। गोरखा नगरपालिकाको हालै सम्पन्न नगरसभाबाट नगरपालिका विपद् व्यवस्थापन कार्यविधि २०८० पारित भएको थियो। नगरसभाले नगरक्षेत्र स्थायी बसोबास रहेका जो कोही नागरिक विपद् वा दुर्घटनामा परी मृत्यु भएमा परिवारलाई राहत स्वरूप ५० हजार उपलब्ध गराउने निर्णय गरेको नगरप्रमुख कृष्णबहादुर रानाले जानकारी दिए। हाम्रो नगरबासीहरू जो कोहीको विपद् अथवा दुर्घटनामा परी मृत्यु भयो भने परिवारजनलाई राहत स्वरूप ५० हजार दिने निर्णय गरेका छौँ, मेयर रानाले भने। यस्तै, दुर्घटनामा परी घाइते अथवा अंगभंग भएमा व्यक्तिहरूलाई पनि राहतस्वरुप १५ हजार रुपैयाँ प्रदान गरिने नगरपालिकाले जनाएको छ। कार्यविधिअनुसारको पहिलो राहत गत शनिबार त्रिशूली नदीमा ट्याक्सी दुर्घटनामा परि मृत्यु भएका छ जनाको परिवारले पाउने भएका छन्। गोरखा नगरपालिका७ पौवाफाँटकी ७० वर्षीया जुनकिरी रोका, १८ वर्षीय विवश रोका, वडा नम्बर ४ फिनामकी हरिमाया उपरकोटि, ८ वर्षीय आगमन उपरकोटि, वडा नम्बर १४ याङ्कोटकी २८ वर्षीया अन्जना रोका, चालक गोरखा नगरपालिका ५ का ३५ वर्षीय अर्जुन सिर्मलको परिवारलाई प्रतिव्यक्ति ५० हजारको दरले राहत प्रदान गर्ने नगरपालिकाको तयारी छ।"
आयरल्याण्ड एसँग नेपाल ए २१ रनले पराजित,काठमाडौं : आयरल्याण्ड एसँग नेपाल ए २१ रनले पराजित भएको छ। १५८ रनको सामान्य लक्ष्य पछ्याएको नेपाल २५३ ओभरमा १३६ रनमा अलआउट भयो। ब्याटिङ कमजोर हुँदा नेपाल पराजित बन्न पुगेको हो। कीर्तिपुरस्थित त्रिवि क्रिकेट मैदानमा टस जितेर पहिला ब्याटिङ गरेको आयरल्यान्डले ३८३ ओभरमा सबै विकेट गुमाउँदै १५७ रन बनाएको थियो। नेपालका लागि कमलसिंह ऐरीले ह्याट्रिक विकेट लिएका थिए। उनले ३९औं ओभरको खेलमा लगातार तीन ब्याट्सम्यानलाई आउट गरेका थिए।
नेपालले गुजरातलाई दियो १८२ रनको लक्ष्य,"काठमाडौं : नेपालले गुजरातलाई १८२ रनको लक्ष्य प्रस्तुत गरेको छ। भारतको गुजरातस्थित भापीमा भइरहेको टी२० फ्रेन्डसीप प्रतियोगितामा नेपालले निर्धारित ओभरको खेलमा ७ विकेट गुमाएर १८१ बनाएको हो। नेपालका लागि ओपनरद्वय कुशल भुर्तेल र आसिफ शेखले उत्कृष्ट पारी खेलेका थिए। कुशल ६७ रन र आसिफ ८५ रन बनाएर पेभेलियन फर्किएका थिए। अन्य खेलाडीले दोहोरो अंकको रन जोड्न सकेनन्। कप्तान रोहित कुमार पौडेलले ३, सन्दीप जोराले २, कुशल मल्लले १, गुल्झन झाले ४ र अनिल साह शून्यमै आउट भए। विवेश यादव ७ र प्रतिश जिसी ४ रनमा अविजित रहे। नेपालले यसअघि गुजरात र बरोडालाई हराइसकेको छ। आजको खेल जितेमा फाइनल पुग्नेछ।"
सुदूरपश्चिमका मुख्यमन्त्री शाहले विश्वासको मत पाउने सम्भावना क्षीण हुँदै,"धनगढी : सुदूरपश्चिम प्रदेशका मुख्यमन्त्री कमलबहादुर शाहले विश्वासको मत पाउने सम्भावना क्षीण हुँदै गएको छ। नागरिक उन्मुक्ति पार्टीकी अध्यक्ष रञ्जिता श्रेष्ठरीले समानुपातिक प्रदेशसभा सदस्य तथा भूमि ब्यवस्था कृषि तथा सहकारी राज्यमन्त्री इन्द्रा गिरीलाई हटाउने निर्णय गरेपछि मुख्यमन्त्री शाहको विश्वासको मत पाउने सम्भावना क्षीण हुँदै गएको हो। ५३ सदस्यीय सुदूरपश्चिम प्रदेशसभामा ५२ प्रदेश सभा सदस्य (एक जना निधन) छन्। प्रदेश सरकारका लागि २७ प्रदेश सभा सदस्यको बहुमत आवश्यक पर्छ। शाह सरकारसँग अब भने आफ्ना १८ र उन्मुक्तिका सबैले दिए ६ प्रदेश सभा सदस्य गरी २४ जनामात्रै पुग्नेछन । अब राप्रपा र स्वतन्त्र गरी दुबै जनाले पनि विश्वासको मत दिए उनलाई बहुमत नपुग्ने देखिएको छ। राजनीतिक दलसम्बन्धी ऐन २०७३ अनुसार नागरिक उन्मुक्तिबाट अर्को प्रदेश सभा सदस्य सिफारिस हुन समय लाग्नेछ। ऐनमा ब्यवस्था भएअनुसार सबैभन्दा पहिला प्रदेश सभा सदस्यलाई कारबाही गरिएको जानकारी प्रदेश सभा सचिवालयमा पुग्नुपर्छ। उन्मुक्ति पार्टीले कारबाहीको निर्णय गरेपनि त्यसको पत्र समाचार तयार पार्दासम्म संसद सचिवालयमा पुगेको छैन। राजनीतिक दलसम्बन्धी ऐन २०७३ अनुसार पार्टीको त्यो निर्णयको जानकारी संसदीय दलका नेताले प्रदेश सभालाई दिनुपर्ने हुन्छ। तर, संसदीय दलका नेता घनश्याम चौधरीले अध्यक्ष रञ्जिताले गरेको निर्णय त्यति छिट्टै प्रदेश सभा सचिवालयमा नदिन सक्छन्। उनले प्रदेश सभा सचिवालयमा इन्द्रा गिरीलाई कारबाही गरिएको पत्र नदिएपछि रञ्जिता आफैं उक्त पत्र दिनसक्ने प्रावधान पनि छ। निर्वाचन आयोगका कानुन उपसचिव यज्ञप्रसाद भट्टराई भन्छन, संदीय दलका नेताले कारबाही गरिएको पत्र नदिए दललाई त्यो पत्र दिनसक्ने अधिकार छ। उनले ऐनमा पार्टीको हित विपरीत वा अनुशासनको उलंघन गरेमा पार्टी सदस्यलाई कारबाही गर्ने अधिकार रहेको बताए। संसद सचिवालयमा पत्र प्राप्त भएपछि सभामुखले ऐन कानुनअनुसार उक्त निर्णय ठीकबेठीक भएको हेर्नेछन्। मनासिव भए सभामुखले प्रदेश सभा सदस्यको पद खाली भएको जानकारी निर्वाचन आयोगमा दिन सक्छन्। त्यस्तो कारबाहीको जानकारी सदन चलेको अवस्थामा सदनमा जानकारी गराउने र नचलेको अवस्थामा सचिवालयको सूचना पार्टीका टास्ने कानुनी प्रावधान छ। स्रोत भन्छ, नागरिक उन्मुक्ति संसदीय दलका नेताले कारबाहीको जानकारी सभामुखलाई नदिए, पार्टी अध्यक्ष रञ्जिताले दिनेछिन्। सभामुखले भोलिको संसदमा राज्यमन्त्री गिरीको पद खाली भएको जानकारी गराउन सक्नछन्।"
वीरगञ्जबाट ५० लाखको तस्करीको सामानसहित ट्रक नियन्त्रणमा,"वीरगन्ज : प्रहरीले वीरगन्जबाट तस्करीको आशंकामा ५० लाख रुपैयाँ मूल्यको सामानसहित एउटा ट्रक नियन्त्रणमा लिएको छ । विशेष सूचनाको आधारमा खटिएको प्रहरी टोलीले ५० लाख १२ हजार १८० रुपैयाँ मुल्यको कपडा,औषधि,चिनी,सुर्तीलगायतका सामानसहित ना ८ ख ३५४९ नम्बरको ट्रक नियन्त्रणमा लिएको हो । गत सोमबार वीरगन्ज महानगरपालिका वडा नम्बर १२ स्थित पावर हाउस चोकमा ना ८ ख ३५४९ नम्बरको ट्रक रोकेर प्रहरीले चेकजाँच गरेको थियो । त्यसक्रममा उक्त ट्रकबाट राजश्व छलेर ल्याइएको ४१ लाख ९३हजार १० रुपैयाँ मुल्यको कपडा र खुद्रा सामानहरू बरामद गरिएको पर्साका प्रहरी नायब उपरीक्षक कुमार विक्रम थापाले बताए । उक्त सामानसहितको ट्रक आवश्यक कारबाहीका लागि राजस्व अनुसन्धान कार्यालय पथलैया बारामा बुझाइएको जानकारी उनले दिए। यस्तै गत सोमबार नै बेलुकी वीरगन्ज महानगरपालिका वडा नम्बर १६ रजतजयन्ती चोकमा भारतबाट भन्सार राजश्व छलेर चोरी पैठारी गरी ल्याउँदै गरेको ८ लाख १९ हजार १७० रुपैयाँ मूल्यको कपडा,चिनी, सुर्ती तथा औषधि बरामद गरिएको थापाले बताए । ती सामानहरू आवश्यक कारबाहीका लागि वीरगन्ज भन्सार कार्यालयमा बुझाइएको प्रहरी नायब उपरीक्षक थापाले जानकारी दिए।"
एक तोला सुनको मूल्य १ लाख ३३ हजार पुग्यो,काठमाडौं : नेपाली बजारमा एक तोला सुनको मूल्य १ लाख ३३ हजार पुगेको छ। नेपाल सुनचाँदी व्यवसायी महासंघका अनुसार आज छापावाल सुन प्रतितोला १ लाख ३३ हजार र तेजाबी सुन १ लाख ३२ हजार ३५० रुपैयाँ तोकिएको हो। यसैगरी प्रतितोला चाँदी १ हजार ६१० रुपैयाँमा कारोबार भइरहेको महासंघले जनाएको छ।
दीर्घकालीन शिक्षा नीति अहिलेको आवश्यकता हो,"हाम्रो शिक्षा नीति कस्तो छ ? शिक्षालाई समय सन्दर्भअनुसार परिमार्जन र परिष्कृत गर्दै लैजानुपर्छ। समग्रमा भन्नुपर्दा शिक्षा सबैको पहुँचमा हुनुपर्छ। मानिसका अत्यावश्यकीय वस्तुहरूमध्ये यो पनि एक हो। विश्व परिवेशमा प्रतिस्पर्धा गर्न सक्ने जनशक्ति उत्पादन गर्ने शिक्षा आजका लागि अपरिहार्य छ। हाम्रा सामाजिक तथा सांस्कृतिक मान्यताहरूलाई संरक्षण गर्दै नैतिकवान्, अनुशासित तथा कर्तव्यनिष्ठ नागरिक तयार गर्ने खालको शिक्षा आजको आवश्यकता हो। सैद्धान्तिक ज्ञानका साथै व्यावहारिक शिक्षा प्रदान गर्ने परिवेश नबनाउने हो भने हामी पछाडि पर्ने कुरा निश्चित छ। हामी स्थानीयकरणको प्रवद्र्धन गर्दै विश्वव्यापी मान्यतालाई आत्मसात् गर्न चाहन्छौं। हाम्रो विद्यालय काठमाडौं ग्लोवल स्कुल यही मान्यतालाई अगाडि बढाउने कुरामा अडिग छ। विद्यालय बालमैत्री भएनन्, पुस्तकको झोला मात्रै बोकाउँछन् भन्ने गुनासो गरिन्छ नि ? विद्यालय पवित्रस्थल हो। जहाँ शिक्षक पढाउँछन् र विद्यार्थी पढ्छन्। पढ्ने र पठाउनेको समन्वयबाट नै शिक्षाको मूल मर्म आविर्भाव हुन्छ। बाल मानसपटल बुझी सोहीअनुरूपका शिक्षण सिकाइ क्रियाकलाप गर्नु नै विद्यालयको मूल उद्देश्य हुनुपर्छ। आजको परिवेशमा जबरजस्त शैक्षणिक गतिविधि सही ठहर्दैनन्। बालबालिकाका चाहनाहरूलाई प्रतिबिम्बित हुने गरी कक्षागत तथा उमेरगत क्रियाकलाप गर्नुपर्ने हुन्छ। बढी पढाउने र सिकाउने नाममा किताबको भारी बोकाउने काम कदापि ठीक हुँदैन। किताब बढी बोकाएर मात्रै गुणस्तरीय शिक्षा दिइन्छ भन्नु पक्कै पनि राम्रो होइन। बालबालिकाको क्षमता पहिचान गरी शिक्षण गर्दा उचित हुन्छ। हामी पनि किताबका ठेली बोकाएर विद्यार्थीलाई धेरै जान्ने बनाइन्छ भन्ने मानसिकताबाट टाढा छौं। सैद्धान्तिक तथा व्यावहारिक ज्ञान प्राप्ति गर्ने विविध माध्यम हुन्छन्। त्यस्ता माध्यम पहिचान गरी शिक्षण गर्दा राम्रो हुन्छ। शिक्षा व्यावहारिक बनाउन के के गर्नुपर्ला ? शिक्षाको न्यूनतम आधार भनेकै व्यावहारिक पक्ष हो। व्यावहारिक ज्ञानले मात्र मानिस एउटा परिपक्व व्यक्तित्व बन्दछ। उपयोगी सीप सिकाइमा राज्यका सम्पूर्ण निकाय क्रियाशील बन्नुपर्छ। राज्यको मुख्य दायित्व भनेकै शिक्षा सर्वसुलभ बनाउनु हो। व्यवहारोपयोगी शिक्षाले राज्यको समग्र पक्षलाई समेट्छ। हामीले कस्तो प्रकारको शिक्षा खोजेका हौं त ? डिग्री हात पारेको व्यक्तिले रोजगारीका नाममा विदेशी भूमिमा गएर कमसल खालको श्रम गर्नुपर्ने बाध्यता हामीमा रहनु पक्कै पनि राम्रो होइन। स्थानीय स्रोतसाधनको उपयोग गरी देशभित्र नै रोजगारीका अवसरहरू सिर्जना गर्न दत्तचित्त भएर लाग्नुपर्ने अहिलेको अवस्थामा हाम्रो शिक्षा नीतिमा देखिएका कमजोरीहरूलाई हटाउनुपर्ने बेला आएको छ। एक्काइसौं शताब्दीको प्रविधियुक्त विश्व परिवेशलाई उपयुक्त हुने र हाम्रा सामाजिक मूल्यभित्रका विशिष्ट आधारहरूलाई संरक्षण गर्ने प्रकारको नीति राज्यले तय गर्नुपर्छ। नीति निर्माण गर्दा शिक्षा क्षेत्रमा लागेका व्यक्तित्वहरूको रायसुझाव लिनुपर्छ। शिक्षालाई डलर खाने माध्यम वा विदेशीहरूको प्रयोगशाला बनाउनु हुँदैन। विद्यालयले बालबालिकालाई व्यावहारिक सीप सिकाइमा जोड दिनुपर्छ। परिवार तथा समाजले विद्यालयलाई सहयोग गर्नुपर्छ। विद्यार्थीलाई संस्कारयुक्त बनाउन, जीवनोपयोगी सीप सिकाउन अनि सक्षम नागरिक बनाउन कुनै एउटा पक्षको संलग्नताले मात्र सम्भव छैन। त्यसैले हामीबाट नै सुरुवात गर्नुपर्छ। हामी यस अर्थमा बढी संवेदनशील छौं। हाम्रो विद्यालयका सम्पूर्ण गतिविधिहरू व्यावहारिक सीप सिकाइमा बढी केन्द्रित छन्। सार्वजनिक र निजी गरी दुईखाले शिक्षा छ, यसबाट विद्यार्थीको भविष्य निर्माणमा कस्तो असर पर्छ ? हामीकहाँ शिक्षा दुईखाले छ भनी भ्रम सिर्जना गरिएको हो भन्ने मलाई लाग्छ। शिक्षा दुई खाले होइन कि, शिक्षा दिइने निकाय दुई खालका छन् भन्दा उपयुक्त होला। पाठ्यक्रम विकास केन्द्रले बनाएको पाठ्यक्रमलाई आत्मसात् गर्ने दुवै सार्वजनिक र निजी विद्यालयलाई फरकफरक कित्तामा राख्नु आफैंंमा मनासिब ठहर्दैन। कानुनले निर्दिष्ट गरेको प्रावधानमा टेकेर शिक्षा दिने कुरालाई गलत भन्नु राम्रो होइन। एउटा कुरा के सत्य हो भने सार्वजनिक र निजी शैक्षिक संस्थाले दिने शिक्षाका तौरतरिका फरक छन्। अब विद्यार्थीको भविष्य निर्माण गर्ने सवालमा दुवै शैक्षिक संस्थाहरूका बीचमा सहकार्य र समन्वय गर्ने पद्धतिको विकास चाहिँ पक्कै गर्नुपर्छ। सरकारले दुई निकायका बीचमा रहेर अभिभावकीय भूमिका निर्वाह गर्नुपर्छ। एसईई खारेज नै गर्नुपर्छ भन्ने माग पनि उठेको छ, यसबारे तपाईंको धारणा के हो ? एसईई खारेज गर्नुपर्छ वा पर्दैन भन्ने विषयमा धेरै तर्कवितर्क हुन सक्छन्। राष्ट्रिय परीक्षा बोर्डले लिँदै आएको यो परीक्षालाई के गर्ने भन्ने कुरामा सबैले आआफ्नो तरिकाले विश्लेषण गर्न पाइन्छ। हाम्रो शिक्षा नीतिमै माध्यमिक तह भनेर कक्षा ९ देखि १२ कक्षा भनेर तोकिसकेपछि परीक्षाको पद्धतिमा पनि परिवर्तन पक्कै गर्नुपर्छ। मेरो विचारमा एसईई खारेज गरेर सबै कुरा ठीकठाक हुने पनि होइन। यसलाई फरक तरिकाले व्यवस्थित चाहिँ पक्कै गर्नुपर्छ। आधारभूत तहको अन्तिम परीक्षा स्थानीय निकायले लिने र कक्षा १२ को अन्तिम परीक्षा राष्ट्रिय परीक्षा बोर्डले लिने प्रावधान हामीकहाँ भएझैं कक्षा १०को अन्तिम परीक्षा अर्थात् एसईई प्रदेशस्तरीय बनाउन सकियो भने अत्युत्तम हुने देखिन्छ। जसले विद्यार्थी मूल्यांकन मानकलाई अझ व्यवस्थित गर्छ अनि विद्यार्थीमा पढ्नुपर्छ भने भावनाको विकास हुन्छ। स्थानीय तह मातहत विद्यालय शिक्षा राख्न कानुन बनाउन खोजिँदै छ, यो कति उचित छ ? विद्यालय शिक्षा कसका मातहतमा राख्ने भन्ने कुरा त्यति ठूलो सवाल हो जस्तो मलाई लाग्दैन। व्यवस्थित बनाउने कुराचाहिँ पक्कै पनि महŒवपूर्ण हो। शिक्षा व्यवस्थित बनाउने नाममा कसैलाई गह्रौं भारी बोकाउनुभन्दा शिक्षा नीतिमा सुधार गरी अगाडि बढ्दा राम्रो हुने देखिन्छ। सबै कुरालाई अनुभव बटुल्ने माध्यम मात्र सोच्नु राम्रो होइन। दीर्घकालीन शिक्षा नीति अहिलेको अत्यावश्यक कुरा हो।"
"प्रतिनिधिसभा बैठक बस्दै,यस्ता छन् एजेण्डा","काठमाडौं : संघीय संसदअन्तरगतको प्रतिनिधिसभा बैठक बस्दैछ। बुधबार बिहान ११ बजे बस्ने बैठकमा संघीय मामिला तथा सामान्य मन्त्री भानुभक्त जोशीले संघीय निजामती सेवा विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। उक्त विधेयक बैठकमा कृषि तथा पशुपंक्षी विकास मन्त्री ज्वालाकुरमाी साहले कृषि,सहकारी तथा प्राकृतिक समितिको प्रतिवेदन सहितको' राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक,२०७८ माथि छलफल गरियोस्'भनी प्रस्ताव प्रस्तुत गर्ने दैनिक कार्यसूचीमा उल्लेख छ। मन्त्री साहले राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक २०८० लाई पारित गरियोस् भनी प्रस्ताव प्रस्तुत गर्ने कार्यसूची छ।"
दुग्ध किसानलाई बाँकी भुक्तानी तत्काल उपलब्ध गराउन सांसद बर्तौलाको माग,"काठमाडौं : नेकपा एमालेका सांसद महेशकुमार बर्तौलाले किसानको दूधको भुक्तानी तत्काल उपलब्ध गराउन माग गरेका छन्। बुधबार प्रतिनिधिसभा बैठकमा बोल्दै एमालेका प्रमुख सचेतक बर्तौलाले किसानहरूले लामो समयदेखि दूधको मूल्य नपाएको भन्दै तत्काल उपलब्ध गराउन सरकारको ध्यानाकर्षण गराए। 'किसानहरूले लामो समयदेखि दूधको मूल्य पाइराखेका छैन। देशभर ५ अर्ब बढी दूधको मूल्य भुक्तानी गर्नुपर्नेछ। मकवानपुरका किसानको मात्रै ६० करोड दूधको मूल्य भुक्तानी गर्नुपर्ने अवस्था छ। कृषिमन्त्री र सरकारको ध्यानाकर्षण गराउनु चाहन्छु। यो देश कृषि प्रधान देश हो। सरकारले बजेट निर्माण गर्दैछ। कृषिमा किसानलाई राहत पुग्नेगरी बजेट निर्माण गर्ने प्रक्रियामा ध्यान पुगोस्। र दूधको मूल्य तत्काल भुक्तानीका लागि कृषिमन्त्रीज्यूले पहल गर्नुहोस्,'उनले भने। बर्तौलाले खेतिपातीको समय सुरू भइसकेको र किसानले रासायनिक मल सहज ढंगले नपाएको गुनासो गरे। रासायनिक मलमा पनि बिचौलिया हावी भएको उनको भनाइ छ। उनले भने,'खेतिपातीको समय सुरू भएको छ। किसानहरूले रासायनिक मल पाइरहेका छैनन्। बिचौलिया हावी भएको छ। यसकारण बिचौलिया अन्त्य गर्दै रासायनिक मल किसानहरूले खेतिपातीका बेलामा सहज ढंगले पाउने व्यवस्था गरियोस्। '"
उपनिर्वाचन : इलाम२ मा मुख्य निर्वाचन अधिकृत तोकियो,इलाम : प्रतिनिधिसभा सदस्य चयन गर्न आगामी वैशाख १५ गते हुने इलाम क्षेत्र२ को उपनिर्वाचनका लागि मुख्य निर्वाचन अधिकृत तोकिएको छ । निर्वाचन आयोगले जिल्ला न्यायाधीश केशवप्रसाद घिमिरेलाई मंगलबार मुख्य निर्वाचन अधिकृत तोकेको हो । यही चैत २२ मा इलाम सदरमुकाममा मुख्य निर्वाचन अधिकृतको कार्यालय स्थापना गरिने जिल्ला निर्वाचन कार्यालयले जनाएको छ । मुख्य निर्वाचन अधिकृतको कार्यालय स्थापनासँगै अन्तिम मतदाता नामावली प्रकाशन हुनेछ । उपनिर्वाचन कार्यतालिकाअनुसार चैत २४ मा उम्मेदवारी मनोनयन हुनेछ । उपनिर्वाचन भाग लिन आयोगमा २० दल दर्ता भएका छन् । निर्वाचनका लागि केन्द्रबाट आवश्यक सामग्री चैत २३ सम्ममा आइपुग्ने उक्त कार्यालयले जनाएको छ । जिल्ला निर्वाचन कार्यालयले निर्वाचनमा खटिने कर्मचारीको नामावली सङ्कलन गरिसकेको छ । इलाम २ मा ७९ मतदानस्थल र एक सय ४९ मतदान केन्द्र रहनेछन् । यी केन्द्रमा आठ सय ९४ जना कर्मचारी परिचालन हुनेछन् । आयोगकाअनुसार चैत २७ मा उम्मेदवारको अन्तिम नामावली प्रकाशन र उम्मेदवारलाई चुनाव चिह्न प्रदान गरिनेछ ।
हाम्रै माटोमा खोज्दा व्यावहारिक शिक्षा भेटिन्छ,"हाम्रो शिक्षा नीति कस्तो छ ? नीति राम्रै छ। तर, नीति निर्मातालाई पनि के हो लेखिएको थाहा हुनु जरुरी छ। शिक्षा नीतिसम्बन्धी सम्पूर्ण अभिलेखमा भएका अवधारणाहरू राम्रा छन्। तर, ती अवधारणाहरू भित्र लुकेको काम आफैं हुन्छ भन्ने अवधारणा गलत छ। नीति बनिसकेपछि त्यसको सही कार्यान्वयन गर्ने मानवस्रोत तयार गरिनु आवश्यक छ। शिक्षण सिकाइ र परीक्षा प्रणाली एक अर्कामा मेल खाँदैनन्। मिलाउन जरुरी छ। विद्यालय बालमैत्री भएनन्, किताबको झोला मात्र बोकाउँछन् भन्ने गुनासो गरिन्छ नि ? नीतिलाई राम्रोसँग कार्यान्वयन गर्दा यो समस्या आउँदैन। नीतिमा यो छैन। कार्यान्वयन गर्नेलाई बुझाउन नसक्दाको समस्या हो यो। सानो उदाहरण कक्षा १३ सम्म इन्ट्रिगेटेड टिचिङ भनिएको छ। जबरजस्ती लाद्न खोजिएजस्तो। किताब (हरू) बनाइएका छन्; न नीति बनाउनेलाई थाहा छ, ठ्याक्कै के चाहीँ गर्न लागेको हो भन्ने, न त किताब लेख्नेलाई थाहा छ, न पढाउनेलाई। बेच्नेलाई बेच्न मात्र पाए भइगो। अनि त समस्या आइहाल्छ नि। सबै विद्यालयमा यस्तो छैन। किताबको भारी बोकाएर ज्ञान प्राप्त हुँदैन, त्यसलाई दिमागभित्र बोकाउनुपर्छ। हाम्रो शिक्षा व्यावहारिक बनाउन केके गर्नुपर्छ ? यस प्रश्नमा भएका तीन वटा प्रमुख शब्दहरू शिक्षा, व्यवहार र बनाउनु लाई सम्बन्धित सबै सरोकारवालाहरूले बुझ्नुपर्छ। शिक्षा के हो भनी छलफल गर्नुपर्छ। त्यसका धेरै परिभाषामध्ये हामीले चाहेको के हो प्रस्ट हुनुपर्छ। हामीले चाहेको मैले चाहेको होइन। व्यवहार के हो बुझ्नुपर्छ। हामीले चाहेको व्यवहार कस्तो हो परिभाषित गर्नुपर्छ। बनाउनु सजिलो छैन। यो कठिन कार्यका लागि सबै सरोकारवालाहरू तयार रहनुपर्छ। व्यावहारिक भएन भनेको दशकौं भयो। झन्झन् अव्यावहारिक हुँदैछ किन ? किनकि फिनल्यान्डमा यसो गर्छन् रे, अमेरिकामा उसो गर्छन् रे भन्दै त्यहाँका कुराहरू टपक्क टिपेर यहाँ ल्याउँदा झन् अव्यावहारिक हुन्छ। यही माटोमा खोजौं व्यावहारिक शिक्षा भेटिन्छ। हाम्रो स्कुलमा पाठ सिकाउँदा विद्यार्थीलाई मेहनती, आत्मअनुशासित र समय व्यवस्थापन गर्न सक्ने बनाउँछौं। सार्वजनिक र निजी गरी दुईखाले शिक्षा छ, यसबाट विद्यार्थीको भविष्य निर्माणमा कस्तो असर पर्छ ? सार्वजनिक र निजी जुन स्कुल भए पनि सिकाउनेले दत्त, चित्त भएर मेहनत साथ सिकाए विद्यार्थीको भविष्यमा राम्रो असर पर्छ। सिकाउनेले नसिकाए नराम्रो। सिकाउने भन्नाले यहाँ व्यवस्थापन समितिदेखि विद्यालयका सहयोगी कर्मचारीसम्मले गर्ने कार्यहरू पर्छन्। पाठ्यक्रमलाई बुझ्नुपर्छ सबैले। सिलेवसलाई हेरेर मात्र हुँदैन। राष्ट्रिय पाठ्यक्रममा आधारित भएर विद्यालयको आफ्नो पाठ्यक्रम बनाउनु पर्छ। हामीले स्कुलमा राष्ट्रिय पाठ्यक्रम अध्ययन र अन्तर्राष्ट्रिय पाठ्यक्रम अनुसन्धान गरी वार्षिक पाठ्यक्रम बनाउँछौं। दिन, घण्टा र मिनेट गनेर लागू गर्छौं। निजी क्षेत्रको शिक्षा निकै महँगो भयो, यसैकारण निजी विद्यालय अव सार्वजनिकमा रूपान्तरण गर्नुपर्छ भन्ने माग बारे के भन्नुहुन्छ ? निजी विद्यालयलाई सार्वजनीकरण गरेर गुणस्तर बढ्ने हो ? हो भने गरौं। सुरु मबाटै गरौं। हरेक कुराको मूल्य प्रथम चरणमा लगानीको आधारमा हुन्छ। दोस्रो चरणमा माग र आपूर्तिको आधारमा हुन्छ। गुणस्तरीय वस्तुको मूल्य बढी हुन्छ किनकि त्यसको माग बढी हुन्छ। गुरुकुल शिक्षा पनि बिनालगानी प्राप्त हुँदैनथियो। समयको लगानी, गुरुकुटीको सेवा, गाईबस्तुको रेखदेख सबै लगानी नै हो। बिनालगानी केही पनि प्राप्त हुँदैन। मेरो घर छेउमा किराना पसल छ, त्यहाँँ पाउने सबै चिज मेरा आवश्यकताका भए पनि म त्यहाँ किन्दिनँ। कुनै सामान किन्न सुपरमार्केट जान्छु। कुनै किन्न दसौं किलोमिटर यात्रा गरेर अर्को ठाउँमा जान्छु। तपाईंले गर्ने पनि त्यही हो। किनकि मैले खोजेको गुणस्तर र तपाईंले दिन खोजेको गुणस्तरको परिभाषा एउटै हुँदैन। विश्व प्रजातन्त्रमा छनोटको स्वतन्त्रता हुन्छ। त्यो नहुनु भनेको भेडाबाख्रा बनाउनु हो। भेडाबाख्रा मात्र भएर इको सिस्टम चल्दै चल्दैन। तिनीहरूलाई उपभोग गर्ने मान्छे र मान्छेलाई पनि चुनौनी दिने केही न केही माध्यम विकास भएकै हुन्छ सन्तुलन ल्याउनलाई। एसईई खारेज नै गर्नुपर्छ भन्ने माग पनि उठेको छ, यसबारे तपाईंको धारणा के हो ? परीक्षण हुनुपर्छ। तर, हामीले लिइरहेको जस्तो परीक्षा फालिदिए पनि हुन्छ। केही फरक पर्दैन। विद्यार्थीले वातावरण सफा राख्नु हाम्रो कर्तव्य हो विषयमा निबन्ध लेखेर १० मा १० पाउँछ र परीक्षा हलबाट बाहिर गएपछि चकलेट खाएर खोल बाटोमा फालेर हिँड्छ। अनि हाम्रा परीक्षाहरूमा आउने प्रश्नका उत्तरहरू घोकेर मात्र केही काम छैन। स्थानीय तह मातहत विद्यालय शिक्षा राख्न कानुन बनाउन खोजिँदैछ, यो कति उचित छ ? व्यवस्था जे भए पनि गर्ने मानिसले हो। गर्ने मानिस राम्रा भए भने जसको मातहतमा राखे पनि केही फरक पर्दैन। तर अहिले जस्तो स्थानीय पाठ्यक्रमका नाममा कक्षा १ देखिका छोराछोरीलाई तपाईंको मेयरको नाम के हो ? वडाध्यक्षको नाम के हो ? जस्ता कुराहरू पढाउन थालियो भने राजा महाराजाको गुणगानले उहिलेको शिक्षा प्रणाली भरिएजस्तै हुन्छ। अहिले कक्षा १ मा पढ्ने बच्चाले कण्ठ गरेको मेयर ऊ श्रम बजारमा आउँदासम्म भ्रष्टाचारले जेलमा पनि हुन सक्छ। समाजमा तिरस्कृत भइसकेको पनि हुन सक्छ। वा मरिसकेको हुन सक्छ। त्यसले उसको सीपमा केही फरक पार्दैन। गोदावरी रेसिडेन्सियल स्कुलमा कक्षा १२ सम्म अध्ययन गरेका विद्यार्थी संसारको कुनै पनि कुनामा गएर चुनौतीको सामना गर्न सक्छन्।"
विश्वासको मत लिन नसकेपछि गण्डकीका मुख्यमन्त्रीले दिए राजीनामा,पोखरा : गण्डकी प्रदेशका मुख्यमन्त्री सुरेन्द्रराज पाण्डेले पदबाट राजीनामा दिएका छन्। विश्वासको मत लिन नसक्ने भएपछि उनले पदबाट राजीनामा दिएका हुन्। सत्ता गठबन्धनमा उलटपुलट आएपछि माओवादी केन्द्रले फागुन २३ गते सरकारलाई दिएको समर्थन फिर्ता लिएको थियो। उनले प्रदेश प्रमुख डिल्लीराज भट्ट समक्ष राजीनामा बुझाएका छन्। मुख्यमन्त्री पाण्डेले बिहीबार (भोलि)सम्म विश्वासको मत लिनुपर्ने थियो। विश्वासको मत लिने वातावरण नभएपछि उनी राजीनामा दिने मनस्थितिमा पुगेका हुन्। पछिल्लो समय सरकार टिकाउनका लागि मुख्यमन्त्री पाण्डेले विवादास्पद छविका एकीकृत समाजवादीका सांसद राजीव गुरुङ (दिपक मनाङे)लाई भौतिक पूर्वाधार मन्त्री बनाएका थिए।
विद्यालयको नामकरण नेपालीपन झल्कने गरी गर्न काठमाडौं महानगरको आग्रह,"काठमाडौं : काठमाडौं महानगरपालिका शिक्षा विभागले महानगरपालिका अन्तर्गतका संस्थागत विद्यालयलाई नेपालीपन झल्कने गरी विद्यालयको नामकरण गर्न आग्रह गरेको छ । महानगरपालिका शिक्षा विभागले आज एक सार्वजनिक सूचना प्रकाशित गरी महानगरपालिकाअन्तर्गतका संस्थागत विद्यालयलाई नेपालीपन झल्कने गरी विद्यालयको नामकरण गर्न आग्रह गरेको हो । शिक्षा नियमावली, २०५९ (संशोधन सहित) को नियम १५४ (१) तथा काठमाडौं महानगरपालिका विद्यालय शिक्षा व्यवस्थापन नियमावली, २०७४ को नियम ७० मा नेपालीपन झल्कने गरी विद्यालयको नामकरण गर्नुपर्ने व्यवस्था रहेको महानगरले स्मरण गराएको छ । महानगरपालिका अन्तर्गतका अधिकांश संस्थागत विद्यालयहरुको नाम यो व्यवस्थाको प्रतिकुल देखिएकाले सूचना प्रकाशित भएको मितिले सात दिनभित्र महानगरस्थित शिक्षा विभागमा सम्पर्क गर्न निर्देशन दिइएको छ । सात दिनभित्रमा सम्पर्क गरी मौलिक नामकरणको प्रक्रिया अगाडि नबढाएमा विद्यार्थी भर्ना प्रक्रियामा रोक लगाउनेसहित कानुन बमोजिम कारबाही प्रक्रिया अगाडि बढाइने महानगरको शिक्षा विभागद्वारा प्रकाशित सूचनामा उल्लेख छ । विद्यालयको मौलिक नामकरणका लागि विद्यालय व्यवस्थापन समितिबाट प्रस्तावित नाम निर्णय गराएर ३५ दिनभित्र महानगरमा निवेदन दिन समेत निर्देशन दिइएको छ । रासस"
टिक्नेबिक्नेसिकाइको खाँचो,"काठमाडौं : एउटा पुरानो उखान छ : जग बलियो भए पो घर बलियो हुन्छ। पक्कै पनि विद्यालय शिक्षा गतिलो भए मात्रै भविष्य पनि उज्ज्वल हुन्छ। तर अब पढाइ राम्रो भएर भन्दा पनि अवसरमुखी अर्थात् रोजगारमुखी अध्ययनको आवश्यकता छ। यसको मतलव अब गुणस्तरीय शिक्षाका नाममा अब्बल प्राप्तांक ल्याउनुमात्रै होइन टिक्नेबिक्ने सिकाइ अर्थात् गरिखाने शिक्षा खाँचो भएको सरोकारवालाहरू औंल्याउँछन्। वास्तविकता पनि यही हो। विद्यार्थीहरू चट्ट स्कुल पोसाकमा टाई लगाएर, झोलाभरि किताबको भारी बोकाएर, ती किताबबाट धेरै गृहकार्य दिएर, घोकाएर अन्ततः परीक्षामा उत्कृष्ट प्राप्ताङ ल्याए भने राम्रो मान्ने गरेको पनि देखिन्छ। तर यो गलत प्रवृत्ति हाबी भएको शिक्षाविद्हरू टिप्पणी गर्छन्। अब हिजोको जस्तो घोकेर पास गर्ने, यसपछि प्रमाणपत्र लिएर माथि कक्षा चढ्ने भन्ने भन्दा पनि शिशु कक्षादेखि नै हाम्रो समाज, रोजगारजस्ता आर्थिक पाटोसँग जोडेर सिकाउन खाँचो भएको औंल्याउछन् शिक्षाविद् डा विष्णु कार्की। उनी भन्छन्, तल्लो तहदेखि नै शैक्षिक रूपान्तरण जरुरी छ। विद्यार्थीहरू सानैदेखि अबको प्रविधिसँग पनि परिचित हुने गरी अघि बढाउनुपर्छ। पहिलेदेखि नै हाम्रो शिक्षाले रोजगार, पेसा, व्यवसायसँग सहकार्य नगरेर विभेद गरेको उनको भनाइ। शैक्षिक गुणस्तर भनेर २ किसिमले देखाइन्छ, एउटा देखाउने भनेको नम्बरमा, अर्को भनेको गरिखाने सीप हो। प्राडा विद्यानाथ कोइराला, शिक्षाविद् मुलुकभर कक्षा १ देखि १० सम्म अध्यापन गर्ने कुल विद्यालय संख्या ६ हजार ७ सय २४ हाराहारीमा रहेको शिक्षा तथा मानव स्रोत विकास केन्द्रको तथ्यांकमा उल्लेख छ। यसअन्तर्गत सामुदायिक विद्यालय ३ हजार ६ सय ४८ ओटा, निजी अर्थात् संस्थागत विद्यालय ३ हजार २५ ओटा र परम्परागत अर्थात धार्मिक विद्यालय ५१ ओटा सञ्चालनमा छन्। वास्तवमा यी सबै विद्यालयको शिक्षा अर्थात् सिकाइ गुणस्तरीय हुनुपर्छ। तर अहिलेसम्म ठ्याक्कै गुणस्तरीय शिक्षा भनेर अहिलेसम्म यसको मापन बनाएर अघि बढेको अवस्था नभएको डाकार्की बताउँछन्। उनका अनुसार सामान्यतया विषयगत आधारमा कुनमा कति उपलब्धि भयो भनेर प्राप्तांकको आधारमा विद्यार्थीको गुणस्तरीय मापन गर्ने चलन छ। अब यसबाट बाहिर निस्कनु पर्छ। हिजो हामीले विद्यालय पढ्दाको कुरा होइन। अब पढिसकेपछि बजारमा बिक्नुपर्छ। जसरी किसानले उत्पादन गरेको वस्तु बजारमा बिकेन भने कुनै औचित्य हुँदैन, शिक्षाविद् डाकार्कीले अन्नपूर्णसँग भने, त्यसैगरी पढाइ पनि नबिक्ने भएमा कुनै अर्थ राख्दैन। अबको शिक्षा पनि प्रोडक्सन कार्य हो। यसर्थ यसबारे समग्र सरकार, विद्यालय र शिक्षकले ध्यान दिन आवश्यक छ। अबको उत्पादन बजारमुखी, रोजगारमुखी हुनुपयो। एसईईमा जतिसुकै उत्कृष्ट नतिजा ल्याए पनि बजारमा बिकेन भने त्यो सडेको अन्डा जस्तो हुन्छ। यसर्थ अबको सिकाइ टिक्ने, जीविकोपार्जन गर्न सक्ने खालको हुन जरुरी भएकोमा उनले सरकारको ध्यानाकर्षण गराए। विद्यार्थीको गुणस्तर के हो भन्ने मापन गर्न गाह्रो भएको बताउँदै शिक्षाविद् प्राडा विद्यानाथ कोइराला थप्छन्, गुणस्तर ग्रेडिङमा होइन। शैक्षिक गुणस्तर भनेर दुई किसिमले देखाइन्छ। एउटा देखाउने भनेको नम्बरमा हो, अर्को भनेको गरिखाने सीप हो। वास्तवमा विद्यार्थीले गरी खाने सीप केही पाएका छैनन्। यसैले शैक्षिक गुणस्तरमा प्रश्न गर्नुपर्नेमा प्राडा कोइरालाले जोड दिए। अहिलेको गुणस्तर भनेको एसईईपछि ११ कक्षामा पढ्ने हो। तर, सबैले ११ कक्षा पनि पढ्ने अवसर पाउँदैनन्। त्यसमाथि ११ कक्षामा विज्ञान, मानविकी, शिक्षा संकाय पढ्नका लागि नम्बरको आधारमा वर्गीकरण गरिन्छ। यो नचाहिने काम हो। विद्यार्थीलाई नम्बरमा जोड्ने हो कि क्षमतामा भनेर सोचिएको छैन, उनी भन्छन्, जबकि युरोप, अमेरिकातिर नम्बर पछि हेरिन्छ। सुरुमा टफेल बाट क्षमता हेरिन्छ। तर, नेपालमा परम्परालाई धान्ने प्रवृत्ति छ। एसईई पासपछि विद्यार्थीमा यही गर्ने तागतको विकास भयो भनेर छुट्ट्याउन सक्ने स्थितिमा छैनौं। विद्यार्थीले के गर्नुपर्छ भन्ने सोचको विकास गर्नुपर्ने अवस्था भएको उनको भनाइ छ। तल्लो तहदेखि नै शैक्षिक रूपान्तरण जरूरी छ। विद्यार्थीहरू सानैदेखि अबको प्रविधिसँग पनि परिचित हुने गरी अघि बढाउनु पर्छ।डा विष्णु कार्की, शिक्षाविद् प्राडा कोइरालाका अनुसार विद्यार्थीलाई करियर एजुकेसन अर्थात् गरिखाने खालको सीप सिकाउनुपर्छ। त्यो हामीले दिन सकेका छैनौं। यसमा चुकेका छौं। दोस्रो भनेको विद्यार्थीले चाहेको क्षेत्रमा जान अब्बल बनाउन सकेका छैनौं, उनले थप्दै भने, हामीले विद्यार्थीले खोजेको कुरा दिन सकेका छैनांै। समुदायले खोजेको र पाठ्यक्रमले दिन खोजेको कुरा पनि विद्यार्थीलाई दिन सकेको अवस्था छैन यसर्थ यी सबै विषयलाई समेट्ने गरी शिक्षक, विद्यार्थी र अभिभावकलाई कसरी तयार पार्ने भनेर सोच्न जरुरी छ। अब पनि यस्तो कुरा नसोच्ने हो भने हाम्रो शिक्षा कर्मकाण्डी मात्रै हुन्छ। सरकारको योजना कार्यान्वयनमा सुस्तता यता सरकारले गुणस्तरीय शिक्षा भनेर सिकाइको वातावरण, पाठ्यक्रम, शिक्षण सिकाइ सामग्री (पाठ्यपुस्तकलगायत), शिक्षण विधि, मूल्यांकन, परीक्षाको सान्दर्भिकता तथा गुणस्तरीयतामा अभिवृद्धि गराई विद्यार्थीको सिकाइ सुधारमा सुनिश्चितता प्रदान गर्ने उल्लेख गरेको छ। सबै तह र परिवेशहरूमा सान्दर्भिक, समतामूलक र प्रभावकारी सिकाइ उपलब्धि हासिल गर्नका लागि शैक्षिक गुणस्तरको पर्याप्त सुनिश्चितता गर्ने सरकारले प्रतिबद्धता पनि गरेको थियो तर व्यवहारत यसो दखिएन। किनभने सरकारले विद्यालय क्षेत्र विकास योजना (विसं २०७३२०८०) मा यस्तो प्रतिबद्धता गरेको थियो। तर २०८० को शैक्षिक सत्र सकिँदा पनि सरोकारवालाले यसको प्रत्याभूति गर्न पाएका छैनन्। यससँगै सो योजनाअन्तर्गत जीवनपर्यन्त सिकाइलाई शिक्षाको परिपूरकका रूपमा ग्रहण गरी पर्याप्त स्रोतसाधन तथा संयन्त्रका साथै सूचना तथा सञ्चार प्रविधिको समेत उपयुक्त उपयोगका माध्यमबाट व्यापक तथा लचिला अनौपचारिक पद्धतिको अवलम्बन गर्ने भनिएको थियो। तर मुलुकको संघीय स्वरूपलाई दृष्टिगत गर्दै समाजका विविधतापूर्ण परिवेश तथा आवश्यकताका यथार्थलाई आत्मसात् गरी सबै नागरिकलाई उत्पादनशील जीवनयापन गर्न चाहिने पूर्ण कार्यमूलक साक्षरता, गणितीय सीप, ज्ञान तथा आधारभूत जीवनोपयोगी सीपको विकासका अवसर प्राप्त गर्न सहजीकरण गर्दै निरन्तर एवं समावेशी प्रयत्नमार्फत जनशक्तिको क्षमता विकास गरी मुलुकको सामाजिक, आर्थिक विकासमा योगदान दिई विद्यमान असमानता घटाउने लक्ष्य लिएर कार्यान्वयनमा रहेको विद्यालय क्षेत्र विकास योजनाको पाँचवर्षे कार्यक्रम यसै आर्थिक वर्षमा समाप्त हुँदै छ। यसअघिका विद्यालय शिक्षाका योजनाहरूका उपलब्धि र सिकिएका पाठहरू तथा सबैका लागि शिक्षाको राष्ट्रिय कार्ययोजना (सन् २००१२०१५) अन्तर्गत सञ्चालन गरिएका सबैका लागि शिक्षा कार्यक्रम (सन् २००४२००९) र विद्यालय क्षेत्र सुधार योजना (विसं २०६६२०७२) का एकीकृत कार्यसूचीहरू तथा उपलब्धिहरू विद्यालय क्षेत्र विकास योजनाको पाँचवर्षे कार्यक्रम (विसं २०७३२०७८) का प्रमुख मार्गदर्शकका रूपमा रहेका थिए। यद्यपि सरकारले विद्यालय शिक्षा क्षेत्र योजना (विसं २०७८२०८७) पनि सार्वजनिक गरिसकेको छ। नेपालको संविधानको मार्गदर्शन, परिवर्तित संघीय संरचनाको आवश्यकता र उल्लिखित नीतिगत प्राथमिकता अनुकूल विद्यालय शिक्षाको विकासलाई दिशानिर्देश गर्न नयाँ योजनाको आवश्यकता देखिएको औंल्याइएको छ। उल्लिखित सन्दर्भहरूले नेपालको विद्यालय तहको शिक्षाको विकासका लागि नयाँ योजनाको आवश्यकता महसुस गरी नेपाल सरकार शिक्षा, विज्ञान तथा प्रविधि मन्त्रालयले आगामी १० वर्ष (२०७८२०८७) का लागि विद्यालय शिक्षा क्षेत्रको योजना तयार गरेको छ। यस योजनामा शिक्षा विकासको १० वर्षे दृष्टिकोणसहित पहिलो पाँच वर्षका लागि आवश्यक स्रोतको आंकलन गरी कार्यान्वयनको खाका तयार गरिएको छ। नेपाल सरकार शिक्षा, विज्ञान तथा प्रविधि मन्त्रालयले तयार गरेको विद्यालय शिक्षा क्षेत्रको यो योजनाअन्तर्गत शैक्षिक गुणस्तर सुधारका लागि गरिने विविध कार्य गरिने उल्लेख छ। विद्यालय शिक्षाको शैक्षिक गुणस्तरमा सुधारका लागि गुणस्तर मानक निर्माण गरी कार्यान्वयनमा ल्याउने, विषयगत, कक्षागत, तहगत मापदण्ड बनाई कार्यान्वयन गर्ने, सिक्दै कमाउँदै कार्यक्रमलाई प्रभावकारी ढंगले कार्यान्वयन गर्ने, अनिवार्य तथा निःशुल्क शिक्षा ऐन र नियमलाई प्रभावकारी रूपमा कार्यान्वयन गर्न कार्ययोजना बनाई कार्यान्वयनमा लैजाने, सिकाइका आधारमा विद्यालयको उपलब्धि मापन गर्ने प्रणाली विकास गर्ने, बैकल्पिक सिकाइ र अनलाइन शिक्षा प्रणालीलाई प्रभावकारी बनाउनेलगायत प्राथमिकतामा छन्। तीनै तहको सरकारबाट सञ्चालन हुने शैक्षिक क्रियाकलापबीच आपसी समन्वय कायम गरी नतिजा सुनिश्चित गर्ने प्रणालीको विकास गर्न गुणस्तर मापदण्ड बनाई कार्यान्वयन गर्ने पनि उक्त योजनाले समेटेको छ। सुरुवातीदेखि नै शिक्षा, विज्ञान तथा प्रविधि मन्त्रालयले गुणस्तरलाई पहिलो प्राथमिकता राख्दै आएको छ। मन्त्रालयले गरेको एक अध्ययनलाई आधार मानेर लेखकः श्यामप्रसाद आचार्यले सामुदायिक विद्यालयको ऐना, यसैमा छन् शैक्षिक गुणस्तर सुधार नहुनुका केही रहस्यहरू यो शीर्षकको लेखमा भनेका छन्, मन्त्रालयले गुणस्तरलाई पहिलो प्राथमिकता राखेको छ तर प्रगतिमा भने निराशा छ। सुधारको संकेत खासै छैन। हुन त गुणस्तर सापेक्षित हुन्छ। केही नसिकेको भन्ने होइन। युनेस्कोले गुणस्तरीय शिक्षाको फ्रेमवर्कमा लगानी र प्रक्रिया गुणस्तरीय भएमात्र शिक्षा गुणस्तरीय हुन्छ भन्छ। हामीले न लगानी गुणस्तरीय बनाउन सकेका छौं न त प्रक्रिया नै। पहिलेका योजनाहरू लगानीमा केन्द्रित रहे। यसबाट भर्ना दरमा राम्रो सुधार त भयो तर गुणस्तर भने झन् खस्किँदै गयो। एसएसआरपीले पहुँचको क्षेत्रमा सफलता हासिल भयो अब गुणस्तरमा लाग्नुपर्ने भनी गुणस्तर भन्यो। एसएसडीपीमा पनि त्यही कुरा दोहोरियो। मन्त्रालयकै निकाय शैक्षिक गुणस्तर परीक्षण केन्द्रले गुणस्तरमा सुधार भएको छैन भन्ने आधारहरू दिइरहेको यसअघिका केही अध्ययनमा पनि देखिन्छ।"
कांग्रेसलाई उम्मेदवार छान्नै धौधौ,"काठमाडौं : नेपाली कांग्रेसको मंगलबार बसेको कार्यसम्पादन बैठकले उपनिर्वाचनका लागि पार्टीका उम्मेदवारको टुंगो लगाउन सकेन। सभापति शेरबहादुर देउवाको निवास बूढानीलकण्ठमा करिब ४ घन्टा छलफल भएको थियो। बैठकमा सहमति हुन नसकेपछि बुधबार ४ बजे बस्ने गरी बिना निष्कर्ष बैठक सकिएको थियो। बैठकमा सभापति शेरबहादुर देउवा र शेखरगगन पक्षबीच उम्मेदवार चयनमा विवाद सुरु भएपछि उम्मेदवारको तय हुन नसकेको शेखर समूहका एक नेताले बताए। इलाममा जिल्ला सभापति डम्बरबहादुर खड्का र भेषराज आचार्य मुख्य दाबेदार छन्। खड्का सभापति देउवानिकट र आचार्य शेखर कोइरालानिकट मानिन्छन्। बैठकमा सभापति देउवाले इलाम२ को प्रतिनिधिसभा उपनिर्वाचनमा खड्का र बझाङको प्रदेशसभा निर्वाचन क्षेत्र १ मा अभिषेक सिंहलाई उम्मेदवार बनाउनुपर्ने अडान राखेका थिए। उनको अडानमा शेखर कोइराला लगायतका इतर समूहका नेताले असहमति जनाएका थिए। संस्थापन इतर समूहका नेताहरू कोइराला, महामन्त्री गगन थापा, सहमहामन्त्रीहरू जीवन परियार र बद्री पाण्डे भने आचार्यको पक्षमा उभिएका थिए। बैठकमा नेता कोइरालाले स्थानीयको चाहनालाई बेवास्ता गरेर निर्णय लिँदा पार्टी दुर्घटनामा पुग्न सक्ने चेतावनी दिएका थिए। कोइरालाको भनाइ उध्रित गर्दै बैठकमा सहभागी एक नेताले भने, इलामको सवालमा भेषराजजीले जित्ने कुरा स्थानीय साथीहरूले गर्नुभएको छ। भेषराजजीलाई टिकट दिनुभयो भने ठीक छ। नत्र हामी जित हारको जिम्मा लिने छैनौं। बैठकमा शेखरको भनाइलाई पूर्वमहामन्त्री शशांक कोइरालाले पनि समर्थन जनाएका थिए। उनीहरू इलाममा आचार्य र बझाङमा जगत जोशी उम्मेदवार हुनुपर्छ अडानमा छन्। कांग्रेस प्रचार विभागका प्रमुख मीन विश्वकर्माले उम्मेदवार टुंगो लगाउने विषयमा छलफल विस्तृतमा भएको र बुधबार दिउँसो २ बजे बैठक बस्ने गरी सकिएको बताए। बैठकमा देउवा पक्षले निरन्तर खड्का गएको निर्वाचनमा १ सय १४ मतले मात्र पराजित भएको तर्क गरेका थिए। ०७९ को निर्वाचनमा स्वर्गीय सुवास नेम्बाङले ३० हजार २० मत ल्याएर निर्वाचित भएका थिए। उनका प्रतिस्पर्धी खड्काले २९ हजार ९ सय ६ मत ल्याएका थिए। थोरै मतान्तर मात्र भएकाले यसपटक खड्कालाई नै मौका दिनुपर्ने धारणा राखेका थिए। विश्वकर्माले भने, १,२ जना आकांक्षी मात्र नभई सबै आकांक्षीको विषयमा छलफल भएको छ। कसलाई अगाडि सार्दा सही हुन्छ भन्ने अहिले टुंगिएको छैन। शेखरगगन पक्षले इलाममा आचार्य नै एक मात्र बलियो उम्मेदवार भएकाले उनैलाई दिनुपर्ने अडान राखेका छन्। बझाङ प्रदेशसभा१ बाट मंसिर ४ मा निर्वाचित पृथ्वी सिंह दुर्घटनामा परेर निधन भएकाले उनकै छोरालाई टिकट दिनुपर्ने अडान देउवाको छ भने शेखरगगन पक्षले भने उनलाई टिकट दिन नहुने अडान राखेका छन्। शेखर गगन समूहले जगत जोशीलाई उम्मेदवारका रूपमा अगाडि सारेका छन्। १५ वैशाखमा हुने उपनिर्वाचनका लागि एमाले, राष्ट्रिय स्वतन्त्र पार्र्टी, माओवादी लगायतका दलले उम्मेदवार टुंगो लगाइसके पनि कांग्रेसले भने अभै उम्मेदवारको टुंग्याउन सकेको छैन। इलाम २ र बझाङ १ को प्रदेश सभा १ मा वैशाख १५ मा उपनिर्वाचन हुँदै छ। त्यसका लागि चैत २४ गते मनोनयन दर्ता गर्ने तालिका छ। कांग्रेसबाट इलामका लागि ७ जना र बझाङका लागि १० आकांक्षीको नाम सिफारिस केन्द्रमा आइपुगेको छ।"
प्रतिनिधिसभा बैठक (लाइभ),"काठमाडौं : संघीय संसदअन्तरगतको प्रतिनिधिसभा बैठक सुरू भएको छ। बैठकमा संघीय मामिला तथा सामान्य मन्त्री भानुभक्त जोशीले संघीय निजामती सेवा विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। बैठकमा कृषि तथा पशुपंक्षी विकास मन्त्री ज्वालाकुरमाी साहले कृषि,सहकारी तथा प्राकृतिक समितिको प्रतिवेदन सहितको' राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक,२०७८ माथि छलफल गरियोस्'भनी प्रस्ताव प्रस्तुत गर्ने दैनिक कार्यसूचीमा उल्लेख छ। मन्त्री साहले राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक २०८० लाई पारित गरियोस् भनी प्रस्ताव प्रस्तुत गर्ने कार्यसूची छ।"
लम्की टीकापुर सडकखण्डमा पुरुषको शव फेला,टीकापुर : कैलालीको दक्षिणी लम्की टीकापुर सडकखण्डमा एक पुरुषको शव फेला परेको छ । जानकी गाउँपालिका वडा५ पथरैयास्थित सडक खण्डमा एक युवकको शव फेला परेको हो । इलाका प्रहरी कार्यालय टीकापुरका प्रमुख डिएसपी विश्वराज अधिकारीका अनुसार सडकखण्डमा मृत अवस्थामा फेला परेका पुरुषको टाउकोमा गम्भीर चोट देखिन्छ । सडक दुर्घटनाका कारण ज्यान गएको हुनसक्ने पारम्भिक अनुमान गरेको प्रहरीले उनको शव टीकापुर अस्पतालमा राखेको छ । मृतकका आफन्त टीकापुर अस्पताल आइरहेको बताउँदै डिएसपी अधिकारीले शवको सनाखत हुन नसकेको जानकारी दिए ।
गाउँमा आतंक मच्चाउने राँगोलाई गोली हानेर मारियो,"विराटनगर : मोरङको केराबारीमा गाउँ प्रवेश गरेर आतंक मच्चाउने एउटा राँगोलाई गोली हानेर मारिएको छ। केराबारी गाउँपालिका८ आमजुंगीस्थित खेतमा देखा परेको बेवारिसे राँगोलाई मंगलबार साँझ ७:२५ बजेतिर गोली हानिएको हो। इलाका प्रहरी कार्यालय केराबारीबाट वरिष्ठ सइ (वरिष्ठ प्रहरी नायव निरीक्षक) केदार सापकोटा नेतृत्वको टोलीले मार्का फोर राइफलबाट २ राउण्ड गोली प्रहार गरेको थियो। एक राउण्ड गोलीले नमरेपछि अर्को राउण्ड पनि गोली हान्नु परेको प्रहरीले जनाएको छ। मोरङ प्रहरी प्रमुख एसपी नवराज कार्कीका अनुसार अचानक गाउँमा देखा परेको राँगोले मान्छेलाई जथाभावी आक्रमण गर्न थालेपछि नियन्त्रणमा लिने प्रयास गरिएको थियो। नियन्त्रणमा लिन सम्भव नभएपछि मोरङका प्रमुख जिल्ला अधिकारी प्रेमप्रसाद भट्टराईको आदेशमा गोली हानेर मारिएको प्रहरीले जनाएको छ। राँगोले हानेर एक जना घाइतेसमेत भएका छन्। राँगोको आक्रमणबाट केराबारी८ का ८० वर्षीय गञ्जबहादुर कार्की घाइते भएको जानकारी एसपी कार्कीले दिए। उनका अनुसार घाइतेलाई उपचारका लागि विराट चोकस्थित सुकुना सामुदायिक अस्पतालमा भर्ना गरिएको छ। खेतमा देखा परेको राँगो खेदाउने क्रममा साँझ ५:४० बजेतिर कार्कीलाई आक्रमण गरेको थियो। त्यसलगत्तै प्रहरी, जनप्रतिनिधि र स्थानीयसहितको टोलीले राँगोलाई नियन्त्रणमा लिने प्रयास गरेका थिए। पहिले नै घाइते अवस्थामा रहेको राँगोले यत्रतत्र भौतारिएर बहुलाएको जस्तो व्यवहार देखाउन थालेपछि स्थानीय त्रसित एवं आतंकित बनेका थिए। नियन्त्रण लिने प्रयास सफल नभएपछि थप मानवीय तथा भौतिक क्षति हुन नदिन गोली हान्नु परेको प्रहरीले जनाएको छ। राँगो मारिएपछि परिस्थिति सामान्य भएको र थप जनधनको क्षति हुन नपाएको प्रहरीको भनाइ छ। धनी सम्पर्कमा नआएपछि वडा कार्यालयले खाल्डो खनेर राँगोलाई पुरेको छ। कसैले मार्न खोजेको राँगोले डोरी चुँडाएर भागेको र मान्छे देख्नासाथ आक्रमण गर्ने गरेको हुनसक्ने प्रहरीको भनाइ छ। नियन्त्रणमा लिन गएको टोलीलाई समेत राँगोले लखेटेको थियो।"
नेपालको शिक्षा नीति अपूरो र अस्पष्ट छ,"हाम्रो शिक्षा नीति कस्तो छ ? नेपालको शिक्षा नीति अपूरो र अस्पष्ट छ। कमी कमजोरी सच्याएर सबल शैक्षिक नेतृत्वको विकास गर्न सक्ने शिक्षा नीतिको खाँचो छ। विद्यालय बालमैत्री भएन, पुस्तकको झोला मात्रै बोकाउँछन् भन्ने गुनासो गरिन्छ नि ? हो। यसमा केही बाध्यता अनि केही सत्यता छ। विद्यालय बालमैत्री बनाउनका लागि योग्य शिक्षकको नियुक्ति, आवश्यक तालिम र पूर्वाधारको विकास गर्दै लैजानु पर्छ। शिक्षा व्यावहारिक बनाउन केके गर्नुपर्ला ? शिक्षा नीतिमा भएका कमी कमजोरीलाई सुधार गरिनु पर्छ। पाठ्यक्रमअनुसार शतप्रतिशत पठनपाठन गर्ने वातावरण बनाउनु पर्छ। स्थानीय संस्कृति, सीप र प्रविधिबारे विद्यार्थीलाई ज्ञान दिइनुपर्छ। कक्षाको पठनपाठनलाई भन्दा पनि कक्षा बाहिरको ज्ञानलाई महŒव दिनुपर्छ। आवश्यकता अनुसार प्रयोगात्मक कक्षाको व्यवस्था गरिनु पर्छ। सार्वजनिक र निजी गरी दुई खाले शिक्षा छ। यसबाट विद्यार्थीको भविष्य निर्माणमा कस्तो असर पर्छ ? मेरो विचारमा शिक्षा त एउटै खालको छ। शिक्षा दिने शिक्षालय चाहिँ सार्वजनिक र निजी गरी दुई खालका छन्। यसो हुनुमा सरकारी नीतिकै कमजोरी हो। यसबाट एउटै खाले परीक्षा दिएर उत्तीर्ण गर्ने विद्यार्थीमा फरक संस्कार, सीप र प्राविधिक ज्ञान चाहिँ फरक हुन सक्छ। निजी क्षेत्रको शिक्षा निकै महँगो भयो, त्यसैले निजी विद्यालयलाई अब सार्वजनिक रूपान्तरण गर्नु पर्छ भन्ने माग गरे के भन्नु हुन्छ ? सबै निजी विद्यालय महँगा छैनन्। एक, दुईटाबाहेक प्रायः निजी विद्यालयमा सार्वजनिक विद्यालयहरूमा सरकारले गरेको लगानीभन्दा कम शुल्कमा पढाइ हुन्छ। सरकारले निजी विद्यालयहरूलाई उनीहरूको लगानी फिर्ता गरी सबै विद्यालयलाई सार्वजनीकरण गर्न सकिन्छ। देशको शिक्षामा सुधार हुन्छ भने त सबै विद्यालयहरू सार्वजनिक गरे राम्रो हो। तर, यो सम्भावना छैन किनकि हुनेखानेका छोराछोरीहरू विद्यालय शिक्षाकै लागि बिदेसिन सक्ने सम्भावना बढ्छ। एसईई खारेज नै गर्नुपर्छ भन्ने माग पनि उठेको छ, यसबारे तपाईंको धारणा के छ ? यस विषयलाई हलुका ढंगले लिनु हुँदैन। एसईई खारेज गर्दैमा तुरुन्तै शिक्षामा सुधार आउँदैन। एसईई परीक्षा सुधारको बाधक होइन। यसबारे अध्ययन, अनुसन्धान गरेर विद्यार्थीको सही मूल्यांकन गर्ने पद्धति अपनाउनु आवश्यक हुन्छ। स्थानीय तह मातहत विद्यालय शिक्षा राख्न कानुन बनाउन खोजिँदैछ, यो कति उचित छ ? स्थानीयमा आवश्यक जनशक्तिको व्यवस्था भए र राजनैतिक हस्तक्षेप नहुने ग्यारेन्टी भएमा स्थानीय तहको मातहतमा राखे पनि फरक पर्दैन। तर हचुवाको भरमा स्थानीय तहको मातहतमा विद्यालयहरू राखेमा विद्यालय शिक्षा ध्वस्त हुन सक्छ।"
"महाराष्ट्रको कपडा पसलमा आगलागी, एकै परिवारका ७ जनाको निसास्सिएर मृत्यु","नयाँ दिल्ली : भारतको महाराष्ट्रको संभाजीनगर क्यान्टोन्मेन्ट क्षेत्रको एक कपडा पसलमा भीषण आगलागी हुँदा सात जनाको मृत्यु भएको छ। आगलागीमा माथिल्लो तलामा बस्ने एकै परिवारका सात जनाको मृत्यु भएको छ। मृत्यु हुनेमा तीन महिला, दुई पुरुष र दुई बालबालिका रहेका छन्। बुधबार बिहान ३ बजे आगलागी भएको हो। आगलागी भएको क्षेत्रमा धुवाँको ठूलो मुस्लो निस्किएको छ। आगलागी हुँदा मानिसहरु माथिल्लो तलामा सुतिरहेका थिए। उनीहरुले तल झर्ने मौका पनि पाएनन्। जसका कारण सातै जनाको निसास्सिएर मृत्यु भएको थियो। आगलागीको जानकारी पाउनासाथ दमकलको गाडी घटनास्थलमा पुगेर आगो नियन्त्रणमा लिएको थियो। आगलागी भएको भवनमा जम्मा १६ जना थिए। पहिलो तल्लामा ७ जना, दोस्रो तल्लामा ७ जना र तेस्रो तल्लामा २ जना थिए। पहिलो तल्लामा रहेका सबैको ज्यान गएको छ। शव अस्पतालमा पठाइएको र पोस्टमार्टम भइरहेको छ। आगलागीको कारण भने अहिलेसम्म थाहा हुन सकेको छैन।"
आयरल्याण्ड एविरुद्ध टस हारेर बलिङ गर्दै नेपाल ए,"काठमाडौं : आयरल्याण्ड ए विरुद्धको पहिलो एकदिवसीय खेलमा नेपाल ए टिम टस हारेर बलिङमा उत्रिएको छ । कीर्तिपुरस्थित त्रिभुवन विश्वविद्यालयको क्रिकेट मैदानमा सुरु खेलमा आयरल्याण्ड एका कप्तान निल रकले टस जितेर ब्याटिङ गर्ने निर्णय लिएका थिए । आज नेपाल एको प्लेइङ एघारमा कप्तान विनोद भण्डारीसहित अर्जुन कुमाल, देव खनाल, मौसम ढकाल, भीम सार्की, अर्जुन साउद, आरिफ शेख, बसिर अहमद, कमल ऐरी, सहाब आलम र रिजन ढकाल छन् । यसअघि भएको टी२० शृङ्खलामा आयरल्याण्ड एले नेपाल 'ए' माथि २१ को जितले प्रतियोगितामा कब्जा जमाएको थियो । रासस"
बुबाको दाहसंस्कार गरेर फर्कंदा त्रिशुलीमा बेपत्ता भएका विवशको शव भेटियो,"गोरखा : पशुपति आर्यघाटमा बुबाको दाहसंस्कार गरेर फर्किँदा त्रिशुलीमा खसेर बेपत्ता भएका विवस रोकाको शव चार दिनपछि फेला परेको छ। बा २ ज ४१९६ नंबरको ट्याक्सी पृथ्वीराजमार्गको सिमलधाराबाट त्रिशुलीमा खस्दा बेपत्ता भएका गोरखा नगरपालिका ७ पौवाखेतका विवशको शव बुधबार बिहान आठ बजे त्रिशुली किनारमा फेला परेको प्रहरीले जनाएको छ। उनको शव कालीखोलास्थित त्रिशुली किनारमा फेला परेको डिएसपी रमेशकुमार श्रेष्ठले जानकारी दिए। सनाखत गरी शव गोरखातर्फ ल्याउँदै गरेको उनले बताए। उनको पोस्टमार्टम गरी अन्त्यष्टिका लागि आफन्तलाई बुझाइने प्रहरीले जनाएको छ। गत शुक्रबार काठमाडौँमा निधन भएका शंकर रोकाको दाहसंस्कार गरी फर्कने क्रममा सो ट्याक्सी दुर्घटना हुँदा एकै परिबारका पाँचजनाको मृत्यु भएको थियो भने विवश बेपत्ता थिए। दुर्घटनामा परी मृतक शंकरकी आमा ७० बर्षकी जुनकिरी रोका, जुनकिरीकी छोरी गोरखा नगरपालिका ४ की हरिमाया रोका(उपरकोटी), नाति आठबर्षका आगमन उपरकोटी, अर्की छोरी गोरखा नगरपालिका १३ यङ्कोटकी अञ्जना रोका र ज्वाई ट्याक्सी चालक गोरखा नगरपालिका ५ का अर्जुन सिर्मलको घटनास्थलमै मृत्यु भएको थियो । परिवारका सबैको मृत्यु भएपछि शंकरकी पत्नी वविता रोका सबैको काजकिरियामा बसिरहेकी छिन्।"
"कांग्रेसले गृहमन्त्रीलाई भन्यो  आउनुहोस्, संसदीय छानबिन समितिको कार्यालयमा बहस गरौं","काठमाडौं : नेपाली कांग्रेसले सहकारी ठगी प्रकरणमा मुछिएका उपप्रधान एवं गृहमन्त्री रवि लामिछानेलाई बहसका लागि छानबिन समितिको कार्यालयमा आउन आग्रह गरेको छ। बुधबार प्रतिनिधिसभा बैठकमा बोल्दै कांग्रेसका महामन्त्री विश्वप्रकाश शर्माले गृहमन्त्री लामिछानेलाई बहसका लागि छानबिन समितिको कार्यालयमा आउन निम्तो दिएका हुन्। यसअघि गृहमन्त्री लामिछानेले सहकारी प्रकरणमा आफू निर्दोष रहेको र बहसका लागि जुनसुकै ठाउँमा बोलाए पनि आफू जान तयार रहेको अभिव्यक्ति दिएका थिए। 'निमन्त्रणलाई गर्न चाहन्छु माननीय गृहमन्त्रीज्यूलाई । उत्साह छ, उर्जा छ, स्वरमा बोल्नु हुन्छ। बोल्दै गर्दा हामीभन्दा ठूलै स्वरमा पनि बोल्न सक्नु्हुन्छ। आउनुहोस् बहस गर्नका लागि म ठाउँ निर्धारित गर्न चाहन्छु। त्यो हो नेपाल देशको काठमाडौं जिल्लाको प्रमुख प्रशासनिक केन्द्र सिंहदरबार भित्रै स्थापना हुने छानबिन समितिको कार्यालयम। तपाईंले दिएको जवाफ हामीले सुनिसक्यौं। सडकबाट सुन्यौं। सभाबाट पनि सुन्यौं। मिडियाबाट पनि सुन्यौं,'उनले भने,' अब संसदीय छानबिन समितिमा तपाईंले जवाफ दिन पाउनुपर्छ। तपाईंको हकका लागि म यहाँ उभिएको छु।' उनले आफूलाई निर्दोष करार गर्न हतार नगर्न गृहमन्त्री लामिछानेसँग आग्रह पनि गरे। 'कसैलाई दोषी करार गर्न पाइदैन। रोष्ट्रममा उभिएर कसैलाई निर्दोष भनेर अदालत फैसला सुनाएझै सुनाउन पाइदैन। प्रधानमन्त्रीले भन्नुभयो गृहमन्त्रीमाथि जे विषय छ उहाँ निर्दोष हुनुहुन्छ। केही सांसदहरूले पनि उहाँ निर्दोष हुनुहुन्छ भन्नुभयो। अखबर र वीरवलको कथामा चोरको दाह्रीमा सिन्को भनिसक्दा हत्त न पत्त दाह्री छामेजस्तो कि गर्नु भएको हो प्रधानमन्त्रीजीदेखि लिएर अरूहरूले? मैले बुझ्न सकिन। गृहमन्त्रीजीलाई पनि त्यहाँ उभिएर ठूलो स्वरमा भन्न मन छ कि म निर्दोष छु भनेर । संयोगबस दाह्री पाल्नु भएको छ। दाह्री छाम्न हतार नगर्नुहोस्। म भन्न चाहन्छु। को दोषी को निर्दोष भनेर यहाँबाट छुट्याउने विधि होइन। न्याय पद्धतिमा कतै उल्लेख छैन। छानबिन समिति बनाएर गृहमन्त्रीलाई निर्दोष सावित हुन पाउन जुन हक छ त्यो हक उहाँलाई दिइयोस्,'उनले भने।"
आयरल्याण्ड एले नेपाल 'ए'लाई दियो १५८ रनको लक्ष्य,"काठमाडौं : आयरल्याण्ड ए विरुद्धको पहिलो एकदिवसीय खेलमा नेपाल एलाई जितका लागि १५८ रनको लक्ष्य दिएको छ। कीर्तिपुरस्थित त्रिवि क्रिकेट मैदानमा टस जितेर पहिला ब्याटिङ गरेको आयरल्यान्डले ३८३ ओभरमा सबै विकेट गुमाउँदै १५७ रन बनाएको हो। खेलमा नेपाल 'ए'का बलर कमलसिंह ऐरीले ह्याट्रिक विकेट लिएका हुन् । उनले ३९ औं ओभरको खेलमा लगातार बलमा तीन ब्याट्सम्यानलाई आउट गरे। बुधबार बिहान भएको खेलमा आयरल्याण्ड एका कप्तान निल रकले टस जितेर ब्याटिङ गर्ने निर्णय लिएका थिए । अब नेपालले केहीबेरमा ब्याटिङ गर्नेछ। आज नेपाल एको प्लेइङ एघारमा कप्तान विनोद भण्डारीसहित अर्जुन कुमाल, देव खनाल, मौसम ढकाल, भीम सार्की, अर्जुन साउद, आरिफ शेख, बसिर अहमद, कमल ऐरी, सहाब आलम र रिजन ढकाल छन् । यसअघि भएको टी२० शृङ्खलामा आयरल्याण्ड एले नेपाल 'ए' माथि २१ को जितले प्रतियोगितामा कब्जा जमाएको थियो ।"
गृहले गर्यो नौं उपसचिवको सरुवा (सूचीसहित),"काठमाडौं : गृहमन्त्रालयले नौंजना उपसचिवको सरुवा गरेको छ। गृहमन्त्रालयले बुधबार नौजना उपसचिवको सरुवा गरेको हो। जसमा कृष्ण गैरेलाई त्रिभुवन अन्तर्राष्ट्रिय विमानस्थल अध्यागमन कार्यालयबाट गृहमन्त्रालयमा सरुवा गरेको छ। गृहमन्त्रालय स्रोतका अनुसार उपसचिव मोहनप्रसाद न्यौपानेलाई जिल्ला प्रशासन कार्यालय अछाम,झंकनाथ ढकाललाई गृहमन्त्रालय,पुष्कर रानालाई विमानस्थलस्थित अध्यागमन कार्यालय,जिल्ला प्रशासन कार्यालय सप्तरीका रेवतीरमण शर्मालाई तातोपानीस्थित अध्यागमन कार्यालय,सीता परियारलाई इलाका प्रशासन कार्यालय साँखुबाट त्रिअवि अध्यागमन कार्यालयमा पठाइएको छ। यस्तै, गृहमन्त्रालयले जिल्ला प्रशासन भोजपुरबाट मनिता श्रेष्ठलाई त्रिअवि अध्यागमन कार्यालय,शिवराज सेढाइलाई राष्ट्रिय परिचय पत्र तथा पञ्जिकरण विभाग र विजया कुमारी प्रसाईंलाई इलाका प्रशासन कार्यालय साँखु सरुवा गरेको छ।"
"ताइवानमा ७४ म्याग्निच्युडको भूकम्प, जापानद्वारा सुनामीको चेतावनी जारी","ताइवानमा बुधबार ७४ म्याग्निच्युडको भूकम्प गएपछि जापानले ओकिनावा प्रान्तमा सुनामीको चेतावनी जारी गरेको छ । सुनामीको छाल तीन मिटर अग्लो हुन सक्ने आशंका गरिएको छ । विगत २५ वर्षमा ताइवानमा यस्तो शक्तिशाली भूकम्प गएको थिएन । जापानले ओकिनावाको तटीय क्षेत्रबाट मानिसहरूलाई बाहिर निक्लिन सल्लाह दिएको छ। सुनामी बिहान ९:३० मा इरियोमोट र इसिगाकी टापुहरूमा पुग्ने र मियाकोजिमा र ओकिनावाको मुख्य टापुमा बिहान १० बजे पुग्न सक्ने जनाइएको छ। सन् २०११ को मार्चमा तोहोकुमा भूकम्प र त्यसपछि सुनामी आउँदा सुरुमा केही सेन्टिमिटरको छाल मात्रै भए पनि पछि डरलाग्दो सुनामीमा परिणत भएको थियो। मार्च ११, २०११ मा, जापानको उत्तरपूर्वी तटमा ९ म्याग्निच्युडको भूकम्प आएको थियो। जुन जापानमा रेकर्ड गरिएको सबैभन्दा शक्तिशाली भूकम्प मानिन्छ। यसपछि विनाशकारी सुनामी आएको थियो। जापानमा भूकम्प जानु सामान्य कुरा मानिन्छ । यसलाई संसारको सबैभन्दा शक्तिशाली भूकम्पीय क्षेत्रहरू मध्ये एक मानिन्छ।"
"पर्साको हुलाकी सडकमा मोटरसाइकल दुर्घटना : १ जनाको मृत्यु, १ गम्भीर घाइते",वीरगन्ज : पर्साको सखुवा प्रसौनी गाँउपालिका६ लखनपुर स्थित हुलाकी सडकमा मंगलबार बेलुकी दुई वटा मोटरसाईकल आपसमा ठोक्किएर भएको दुर्घटनामा एक जनाको मृत्यु भएको छ भने अर्का एक जना गम्भीर घाइते भएका छन् । दुर्घटनामा दुबै मोटरसाइकलका चालक गम्भीर घाइते भएकोमा एक जनाको अस्पताल पुर्याउने क्रममा बाटोमै मृत्यु भएको हो। गण्डक नहरभन्दा उत्तरपट्टि सखुवा प्रसौनी६ अन्तर्गतको लखनपुर र जगर्नाथपुर गाउँपालिका अन्तर्गतको प्रसौनी गाउँको बिचमा रहेको हुलाकी सडकमा बेलुकी ८ बजेतिर दुई विपरीत दिशाबाट आउँदै जाँदै गरेका ना ७ प २६०३ र प्रदेश २३ ००९ प ५३१५ नम्बरको मोटरसाइकल आपसमा ठोक्किएर भएको दुर्घटनामा परी वै मोटरसाइकलका चालक गम्भीर घाइते भएका थिए । स्थानीयबासी र प्रहरीले दुवै घाइतेलाई उद्धार गरी एम्बुलेन्समा राखेर उपचारका लागि वीरगन्ज पठाएका थिए तीमध्ये ना ७ प ५३१५ नम्बरको मोटरसाइकल चालक पर्साकै जगरनाथपुर गाँउपालिका४ सुहपुरका अन्दाजी ३० वर्षीय हरिन्द्र चौधरीको मृत्यु भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले जानकारी दिए। अर्का गम्भीर घाइते पर्साकै वीरगन्ज महानगरपालिका ३छपकैयाका ४२ वर्षीय शेख जावेद आलाको भने नारायणी अस्पतालको आइसियुमा उपचार भइरहेको र उनको अवस्था गम्भीर रहेको थापाले बताए । घटनाको बारेमा प्रहरीले अनुसन्धान गरिरहेको प्रहरी नायब उपरीक्षक थापाले जानकारी दिए।
"स्वच्छ पानी, जिन्दगानी","स्वच्छ पानीको दिगो व्यवस्थापनको वकालत गर्न सन् १९९२ मा वातावरण र विकाससम्बन्धी संयुक्त राष्ट्र सम्मेलनले सिफारिस गरेपछि सन् १९९३ देखि प्रत्येक वर्ष विश्व पानी दिवस मनाइन्छ। जसका कारण पानीको महŒव बढेको छ। अझ स्वच्छ पानी नै जिन्दगानी भनेर बुझ्नेहरूले त यसलाई झनै महŒव दिने नै भए। यसरी मनाउन लागिएको जलसप्ताह मूलतः सहरी क्षेत्रका पानीजन्य समस्या तथा नेपालको जलस्रोतको दिगो व्यवस्थापनबारे चेतना जगाउने उपाय नै हो। स्वच्छ पानीको संरक्षण र व्यवस्थापन गर्न सबै सक्रिय हुनुपर्नेमा दुईमत नहोला। नेपालले सन् २००९ देखि नेपालले मनाउँदै आएको छ। जल सप्ताहमा बढ्दो पानीको मात्रालाई सम्बोधन गर्न, सेवा पुयाउन देखिएका चुनौतीहरूको व्यवस्थापन सहकार्यका लागि सचेतना फैलाउने कार्य गर्ने जानकारी जल तथा ऊर्जा आयोगले जनाएको छ। सहरी क्षेत्रका पानीजन्य समस्या तथा जलस्रोतहरूको दिगो व्यवस्थापनका लागि सरोकारवालासँग अन्तरक्रिया गर्ने, पानीको व्यवस्थापन, विद्यमान नीतिहरूमा संशोधन तथा आवश्यक नीति निर्माणका लागि पहल गर्ने लगायत कार्यक्रम छन्। यसर्थ, जलवायु परिवर्तनको असरलाई न्यूनीकरण गर्न, जल प्रदूषणलाई रोक्न र प्रदूषणले गर्दा खाद्य सुरक्षामा परेको असरबारे पनि सरोकारवालालाई सचेतना जगाउने कार्यक्रम वर्षभर गर्नु जरुरी छ। उपत्यकाभरका ढुंगेधाराको संरक्षण र संवद्र्धन गर्न समितिको गठन गरिने, काठमाडौं उपत्यकाको भूमिगत पानीको स्रोतको अवस्था चुनौती तथा संरक्षणसम्बन्धी सम्मेलन गर्नुपर्ने देखिन्छ। पानी जीवनसँग प्रत्यक्ष सम्बन्धित छ। पानीबिनाको जीवन कल्पना गर्न पनि सकिँदैन। जसले गर्दा स्वच्छ र सुरक्षित खानेपानीको अभावमा बाँचेका नेपाली ग्रामीण जनतालाई खानेपानी तथा सरसफाइ सेवा पुयाउने पवित्र उद्देश्य सरकारको छ। नियालेर हेर्ने हो भने अझै पनि करोडौं जनता सुरक्षित पानीको अभावमा बाँच्न बाध्य छन्। फलतः जनतालाई यी सुविधा प्रदान गर्न सरकार प्रयासरत छ। सन् २०१५ भित्रमा सरकारको सहस्राब्दी विकास लक्ष्यअनुरूप ७२ प्रतिशत जनतालाई सुरक्षित खानेपानी तथा ५२ प्रतिशत जनतालाई सरसफाइको सुविधा प्रदान गर्ने लक्ष्य रहेकोमा यस समितिले खानेपानी क्षेत्रमा ३० प्रतिशत र सरसफाइ क्षेत्रमा २१ प्रतिशत योगदान गर्ने प्रक्षेपण गरेको थियो। अतः काठमाडौंमा मात्र प्रत्येक वर्ष १० हजार घर बनिरहेको अनुमान छ। यही हिसाबमा घर बनिरहे ३५ वर्षभित्र काठमाडौं महानगरपालिकाभित्रका सबै भूभाग घरैघरले ढाकिने छ। वस्तुतः केन्द्रीय तथ्यांक विभागका अनुसार, काठमाडौं जिल्लाको क्षेत्रफल ३९५ वर्गकिमि (३९ हजार पाँच सय हेक्टर) छ। राजधानीको मुख्य सहर काठमाडौंमा खानेपानीको समस्या झन् जटिल हुँदै गएको छ। यहाँको दैनिक खानेपानीको माग ४३ करोड लिटर छ। यसरी प्रत्येक वर्ष मागमा १० प्रतिशतका हिसाबले वृद्धि हुने कुरा नेपाल खानेपानी संस्थानको छ। हाल दैनिक १० करोड लिटर मात्र आपूर्ति भइरहेको अनुमान छ। यहाँ वर्षायाममा १५ करोड लिटर भएता पनि हाल आएर १० करोड लिटरमात्र पानी आपूर्ति भएको पाइन्छ। यसरी उपलब्ध गरिएको पानीमध्ये ६ करोड लिटर सतह स्रोतबाट र ४ करोड लिटर जमिन मुनिबाट निकालिएको छ। जसमा लगभग ४० प्रतिशत त चुहावटबाटै खेर गइरहेको छ। काठमाडौंमा रहेका रिजभ्र्यायरहरूको क्षमता सबैभन्दा बढी चाबहिल रिजभ्र्यायरहरूको छ। जसको क्षमता ८५ लाख लिटर छ। यसैगरी, बालाजु ३६ लाख लिटर, बाँसबारी २० लाख लिटर, सुन्दरीघाट ८ लाख लिटर रहेको छ। काठमाडौंमा प्रत्येक वर्ष ४५ हजार नयाँ धारा थपिने गरेका छन्। यहाँका जनता कोट्कु र मेलम्ची आयोजनाहरूको प्रतीक्षामै लालायित छन्। नेपाल पनि अपार जलस्रोतको भण्डारले भरिभराउ भए पनि कृषि विकासलगायत पिउने पानीको समेत अभाव दिनप्रतिदिन बढ्दै छ। देशमा बग्ने ६ हजारभन्दा बढी खोलानालाबाट प्रतिवर्ष २७० अर्ब क्युमि पानी विदेशतिर बगेर जाने गरेको छ। यसले यहाँका जनतालाई दैनिक पिउने पानीदेखि ६०८० लाख हेक्टर भूमि सिँचाइ गर्न र ८३ हजार मेगावाटसम्म विद्युत् उत्पादन गर्न सकिने सम्भावनालाई मूर्तरूप दिन सकिएको छैन। अतः देशमा विद्यमान साधन र स्रोतलाई सहीरूपमा परिचालन तथा संवद्र्धन गर्न सकेमा सबै पानीका उपभोक्ताको मागमा सुधार हुने आशा राख्न सकिन्छ। हाल खानेपानीको समुचित वितरण अभाव र बढ्दो जनसंख्या र सहरीकरणको कारणले गर्दा जलको आपूर्तिमा समस्या झेल्नु परिरहेको सर्वविदितै छ। सहरी विकास मन्त्रालयको तथ्यांकअनुसार १ लाख ८० हजार निजी र १ हजार १ सय ९६ वटा सार्वजनिक धाराबाट करिब २६ लाख उपभोक्ताले खानेपानी उपभोग गरिरहेका छन्। यो कार्यका लागि केयूकेएलले ३५ वटा सतह स्रोत, ५९ वटा ट्युबवेलबाट पानी ल्याई २१ वटा खानेपानी प्रशोधन केन्द्रमार्फत हाल वितरण गर्दै आएको छ। सन् २०१७ सम्म उपत्यकामा खानेपानीको माग दैनिक ४० करोड लिटर पुग्नेछ भने मेलम्चीसमेत गरी आपूर्ति भने हिउँदयाममा ३० करोड लिटर मात्रै हुनेछ। त्यसैले, मेलम्ची अन्तर्गत दोस्रो चरणमा यांग्री र तेस्रो चरणमा लार्केबाट दैनिक १७१७ करोड लिटर आएपछि मात्रै उपत्यकामा खानेपानी समस्याको दीर्घकालीन समाधान सम्भव हुनेछ। बढ्दो जनभारले हराभरा भएका वनजंगलको नास एकातिर हुँदैछ भने अर्कोतिर कृषियोग्य भूमिको हस बढ्दै छ। विकसित देशहरूमा पनि पानीको दुरुपयोग एवं पाइपलाइनमा चुहावट नभएको होइन, जुन लगभग २० प्रतिशतदेखि ३० प्रतिशतसम्म भएको पाइन्छ। तर नेपालमा यस किसिमको चुहावट ४० प्रतिशत हुने अनुमान छ। आजको बदलिँदो युगमा ४० देखि ६० प्रतिशतसम्म खानेपानी चुहावट र दुरुपयोग भइरहेको संयुक्त राष्ट्रसंघले जनाएको छ। यावत् समस्याको समाधानमा वैकल्पिक उपाय अपनाउनुपर्ने हुन्छ। यसबाट के कुराको पुष्टि हुन्छ भने बर्सात्को पानीलाई विभिन्न उपायबाट संकलन गरेको खण्डमा हाम्रो दैनिक पानीको मागको आपूर्तिमा निकै ठूलो सहयोग मिल्छ। यसका लागि सम्बन्धित निकायहरूले बेलैमा विचार पुयाएर कार्य गरेको खण्डमा अवश्य पनि उपत्यकावासीको पानी समस्या समाधान हुने थियो। अतः बेलैमा सचेत भई यसको स्रोत संरक्षण र संवद्र्धनमा उचित ध्यान पुयाउन सकेको खण्डमा भोलिका आमजनतालाई स्वच्छ, स्वस्थ र पर्याप्त खानेपानीको आपूर्ति हुने कुरामा आशा राख्न सकिन्छ।"
"छोरीभन्दा छोराको जन्मदर उच्च, विज्ञ भन्छन् नीति फेर्न नगरौं ढिला","काठमाडौं : २०७८ को जनगणनाले भन्छ मुलुकमा पुरुषभन्दा महिलाको संख्या साढे ६ लाख बढी छ। जनगणनाअनुसार महिलाको जनसंख्या १ करोड ४९ लाख ११ हजार २७ छ। पुरुषको संख्या १ करोड ४२ लाख ५३ हजार ५ सय ५१ छ। अर्थात् महिला ५११३ प्रतिशत छन्। पुरुषको संख्या ४८८७ प्रतिशत छ। मुलुकको जनसंख्या २ करोड ९१ लाख ६४ हजार ५ सय ७८ छ । ०६८ को जनगणनाले पनि पुरुषभन्दा महिलाकै संख्या बढी देखाउँछ। त्यतिबेला मुलुकको जनसंख्या २ करोड ६४ लाख ९४ हजार ५ सय ४ थियो। जसमा महिलाको जनसंख्या १ करोड ३६ लाख ४५ हजार ४ सय ६३ थियो। अर्थात् महिला ५१५० प्रतिशत थिए। पुरुषको जनसंख्या ४८५० प्रतिशत अर्थात् १ करोड २८ लाख ४९ हजार ४१ थियो। तर, पछिल्लो अवस्था भने फरक देखिएको छ। छोरीभन्दा छोराको जन्मदर उच्च देखिएको छ। राष्ट्रिय जनगणनापछिको १२ महिनामा ४ लाख १२ हजार ९ सय ३५ बालबालिका जन्मिएका थिए। जसमा २ लाख १८ हजार ७४ छोरा जन्मेका थिए। छोरी भने १ लाख ९४ हजार ८ सय ६१ जन्मेका थिए। अर्थात, सय छोरी जन्मिदा १ सय १२ छोरा जन्मिएको विभागले देखाएको छ। तथ्यांक विभागको लैंगिक अनुपात १ सय १२ छ। गत १२ महिनामा १५ देखि ४९ वर्षका विवाहित महिलाले जन्माएका जीवित बच्चाको लैंगिक अनुपात ११२ देखिएको राष्ट्रिय तथ्यांक कार्यालयका निर्देशक ढुण्डिराज लामिछाने बताउँछन्। प्राकृतिक रूपमा जन्मदाको लैंगिक अनुपातभन्दा हालको अनुपात धेरै छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि सम्मान, हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। उमेर बढद्ै जाँदा मृत्युवरण गर्ने सम्भावना छोरामा बढी हुँदै जान्छ र छोराको संख्या घट्दै जान्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको राष्ट्रिय तथ्यांक कार्यालयका उपप्रमुख एवं तथ्यांक अधिकारी डा हेमराज रेग्मी बताउँछन्। राष्ट्रिय तथ्यांक कार्यालयका अनुसार ०४८ सालभन्दा पहिलेदेखि नै छोरा र छोरीमा जन्मदाको लंैगिक अनुपात बढ्न थालेको देखिन्छ। त्यो बेला यो अनुपात अपेक्षाकृत कम थियो। ०६८ र ०७८ को बीचमा यो १०६ बाट ११२ पुगेर उल्लेखनीय वृद्धि भएको छ। अर्थात्, १ सय छोरी जन्मिदा १ सय १२ छोरा जन्मिन थालिसकेका थिए। यस परिणामले छोरीको जन्ममा ठूलो कमी आएको देखाउँछ, जुन परिवारको पूर्वाग्रहको कारण हुनसक्छ, राष्ट्रिय तथ्यांक कार्यालयको प्रतिवेदनमा उल्लेख छ, छोराको प्राथमिकता पितृसत्तात्मक समाजमा सामान्य छ र यसले ठूलो परिवारबाट एक परिवारतिर सर्ने परिणामका रूपमा प्रकट भएको छ। यसले परिवारको आकार पनि समयसँगै सानो हुँदै जानसक्छ भन्ने देखिन्छ। एसियामा नै नेपालमा लैंगिक अनुपात उच्च जन्मको समयमा हुने लिंगको अनुपातको वर्तमानस्तर एसियाली धेरै देशहरूभन्दा नेपालमा उच्च छ। भारतमा भन्दा पनि नेपालको उच्च छ। भारतको लैंगिक अनुपात १ सय ८ छ। चीन र नेपालको लैंगिक अनुपात भने बराबर छ। नेपालको जस्तै चीनको लैंगिक अनुपात १ सय १२ छ। जन्मदाको लैंगिक अनुपात जापान(१ सय ५) र बंगलादेश(१ सय ५) छ। प्रजनन दर घट्दै गयो । अभिभावकले अब धेरै सन्तान जन्माउन चाहँदैनन् । एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गयो । प्राडायोगेन्द्रबहादुर गुरुङ, जनसंख्याविद् एवं त्रिभुवन विश्वविद्यालय जनसंख्या विभाग विगत ७० वर्षको लैंगिक अनुपातको अवस्था ०६८ मा जन्मदाको लैंगिक अनुपात १०६ थियो। यो पनि जनगणना २००९११ भन्दा धेरै बढि हो। त्यो बेला लैंगिक अनुपात १०३ थियो। २०१८ मा १०२, २०२८ मा ९९, २०३८ मा १०६,२०४८ मा १०३,२०५८ मा १०४, २०६८ मा २०६ र २०७८ मा ११२ छ। गाउँसहर सबैतिर छोराकै संख्या बढी ग्रामीण क्षेत्रमा छोरी संख्या घट्दै गएको देखिन्छ। सहरी क्षेत्रमा पनि छोरीभन्दा छोराको जन्मदर बढिरहेको छ। नगरपालिका क्षेत्रमा २ लाख ५९ हजार २ सय ६२ बालबालिका जन्मिएका थिए। जसमा बालक १ लाख ३७ हजार ९८१ छन् भने बालिका १ लाख २१ हजार २८१ छन्। जसको लैंगिक अनुपात ११४ छ। गाउँपालिकामा १ लाख ५३ हजार ६ सय ७३ बालबालिका जन्मिएकामा ८० हजार ९३ बालक र ७३ हजार ५८० बालिका छन्। लैंगिक अनुपात १०९ छ। जनसंख्याविद् एवं त्रिभुवन विश्वविद्यालय जनसंख्या विभागका सहप्रध्यापक डा पदमप्रसाद खतिवडा सहरी क्षेत्रमा रोजगारी र शिक्षाको लागि पुरुष आउने भएकाले त्यहाँ छोराको संख्या बढेको बताउँछन्। सबैतिर उस्तै, तराईमा झन् धेरै हिमाल, पहाड र तराई तीनै क्षेत्रमा बालक नै धेरै जन्मिएको तथ्यांक विभागले देखाएको छ। त्यसमा सबैभन्दा बढी तराई क्षेत्रमा बालकको जन्मदर उच्च देखाइएको छ। तराई क्षेत्रमा छोराको संख्या बढिरहेको छ। हिमालमा १४ हजार ५ सय ८२ बालक र १३ हजार २ सय ९६ बालिका गरी २७ हजार ८ सय ७८ बालबालिका जन्मिएका छन्। हिमाली क्षेत्रमा लैंगिक अनुपात १ सय १० छ। पहाडी क्षेत्रमा १ लाख ५६ हजार ३ सय ४२ बालबालिका जन्मिएका छन् जसमा छोरा ८१ हजार ६ सय ७८ छन् भने छोरी ७४ हजार ६ सय ६४ छन्। पहाडमा तुलनात्मक रूपमा लंैगिक अनुपात कम छ। पहाडी क्षेत्रको लैंगिक अनुपात १ सय ९ छ। तराईमा २ लाख २८ हजार ७ सय १५ बालबालिका जन्मिएका छन्। जसमा छोराको संख्या १ लाख २१ हजार ८ सय १४ छ भने छोरीको जनसंख्या १ लाख ६ हजार ९ सय १ छ। तराईमा लैंगिक अनुपात उच्च छ। तराईमा छोराछोराबीचको जन्मदरमा विभेद धेरै देखिन्छ। तराई क्षेत्रको लैंगिक अनुपात ११४ छ। डा खतिवडा तराईमधेसमा दाइजोका कारणले पनि छोरीभन्दा छोरा जन्माउनतिर धेरैको ध्यान जाने गरेको बताउँछन्। तराई मधेसमा दाइजो प्रथा भयावह छ, खतिवडा भन्छन्, छोरी जन्मिएपछि पढाउनु पर्यो। जति धेरै पढायो, त्यति बढी दाइजो दिनुपर्छ। अनि पनि त्यहाँ बालविवाहसमेत धेरै छ। दाइजोका कारण सकेसम्म बुवाआमाले छोरी जन्माउन नै चाहँदैनन्। प्रदेशमा मधेस अघि सातवटै प्रदेशको अवस्थामा पनि त्यस्तै छ। छोराहरू नै धेरै जन्मिएका छन्। यसमा पनि सबैभन्दा बढी मधेसमा देखिएको छ। मधेसको लैंगिक अनुपात राष्ट्रिय अनुपातभन्दा बढी छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि समान हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको छ।डा हेमराज रेग्मी, उपप्रमुख, एवं तथ्यांक अधिकारी त्यस्तै सुदूरपश्चिमको तराई क्षेत्र तथा गण्डकी र लुम्बिनीको पहाडी क्षेत्र बढी देखिएको छ। कोशी प्रदेशमा ३३ हजार ५७ छोरा र ३१ हजार १ सय ३३ छोरी गरी ६४ हजार १ सय ९० बालबालिका जन्मिएका छन्। कोशीमा लैगिक अनुपात १ सय ६ छ। मधेस प्रदेशमा ९६ हजार ५५७ बालबालिका जन्मिदा ५२ हजार ३ सय ३४ र ४४ हजार २ सय २३ छोरी छन्। मधेस प्रदेशको लैंगिक अनुपात सबैभन्दा धेरै छ। मधेसको लैंगिक अनुपात १ सय १८ छ। बागमती प्रदेशमा ३३ हजार बालक र ३३ हजार ३ सय ८० बालिका गरी ७० हजार ३ सय ८० जना बालबालिका जन्मिएका छन्। त्यस्तै गण्डकी प्रदेशमा २७ हजार ९ सय ४० बालबालिका जन्मिएका छन् जसमा छोरा १४ हजार ६ सय ८६ जना र छोरी १३ हजार २ सय ५४ जना छन्। बागमती र गण्डकीको लैंगिक अनुपात १ सय ११ छ। लुम्बिनीमा ७६ हजार २ सय ४३ बालबालिका जन्म हुँदा ३९ हजार ८ सय ६४ बालक र ३६ हजार ३ सय ७९ बालिका छन्। लुम्बिनीको लैंगिक अनुपात १ सय १० छ। कर्णालीमा ३१ हजार ३ सय २३ बालबालिका जन्मिएका छन्। जसमा १६ हजार ३ सय ११ बालक र १५ हजार १२ बालिका छन्। कर्णालीको लंैगिक अनुपात १ सय ९ छ। त्यस्तै सुदूरपश्चिम प्रदेशमा ४६ हजार ३ सय २ बालबालिका जन्मिदा २४ हजार ८ सय २२ पुरुष र २१ हजार ४ सय ८० महिला छन्। सुपको १ सय १६ छ। धनुषामा १०० छोरी जन्मिदा १३३ छोरा जिल्लागत तथ्यांक हेर्दा पनि त्यस्तै छ। धनुषाको लैंगिक अनुपात सबैभन्दा धेरै देखिएको छ। धनुषामा ८ हजार १ सय ९७ बालक र ६ हजार १ सय ५७ बालिका जन्मिएका छन्। धनुषाको लैंगिक अनुपात १ सय ३३ छ। यसको अर्थ हो १०० छोरी जन्मिदा १ सय ३३ छोरा जन्मिएका हुन्। सिरहाको लंैगिक अनुपात १ सय २८ छ। सिरहामा ६ हजार ५ सय ३४ बालक र ५ हजार १ सय २४ बालिका जन्मिएका छन्। अर्घाखाँचीमा लैंगिक अनुपात १२४ छ। अर्घाखाँचीमा २ हजार ६ सय ७८ बालबालिका जन्मिदा १ हजार ४ सय ८१ बालक र १ हजार १ सय ९७ बालिका जन्मिएका छन्। त्यस्तै झापामा ६ हजार ५ सय ३८ बालक र ५ हजार ९ सय १५ बालिका जन्मिए। मोरङमा १४ हजार ३ सय ७८ मध्ये बालक ७ हजार ३ सय ४३ र बालिका ७ हजार ३५ जन्मिए। सुनसरीमा ६ हजार ४ सय २२ बालक र ६ हजार ३२ बालिका गरी १२ हजार ४ सय ५४ बालबालिकाले जन्म लिए। सप्तरीमा बालक ५ हजार ६ सय ५१ र बालिका ४ हजार ५ सय ८१ जन्मिए। काठमाडौंमा १० हजार ८ सय ८० बालक र ९ हजार ४ सय ५ बालिका गरी २० हजार २८५ बालबालिका जन्मिए। भक्तपुरमा २ हजार ५ सय ६४ बालक र २ हजार २ सय ८१ बालिका तथा ललितपुरमा ५३ सय बालबालिका जन्मिदा बालक २ हजार ७ सय ८२ र बालिका २ हजार ५ सय १८ जन्मिएका छन्। चितवनमा ४ हजार ४ सय ९ छोरा र ३ हजार ९ सय २० छोरी, कास्कीमा ६ हजार ३ बालबालिका जन्मिदा पुरुष ३ हजार १ सय ५१ र महिला २ हजार ८ सय ५२ जना छन्। रुपन्देहीमा १५ हजार ६ सय ७८ बालबालिका जन्मिदा ८ हजार २ सय २५ बालक र ७ हजार ४ सय ५३ बालिका जन्मे। दाङमा ४ हजार ७ सय ५५ बालक र ४ हजार ३ सय ३५ बालिका जन्मिए। बाँकेमा ४ हजार ९ सय ९६ बालक र ४ हजार ४ सय ६९ बालिका, सुर्खेतमा ३ हजार ६ सय ४१ बालक र ३ हजार २ सय ४४ बालिका, कैलालीमा ७ हजार १ सय ७३ बालक र ५ हजार ९ सय ८४ बालिका जन्मिए। छोरी बढी जन्माउने ६ जिल्ला मुलुकका ७१ जिल्लामा छोरा नै धेरै जन्मिएको तथ्यांकले देखाउँछ। ६ जिल्लामा भने छोरी बढी जन्मिएका छन्। हिमाली, दुर्गम जिल्लामा मात्रै त्यस्तो अवस्था देखिन्छ। मुस्ताङ, इलाम, हुम्ला, रोल्पा, ओखलढुंगा, धनकुटामा मात्रै छोरी बढी जन्मिएका छन्। मनाङमा भने छोरा छोरी दुवै बराबर जन्मिएका छन्। मुस्ताङको लैंगिक अनुपात ९२ छ। यो जिल्लामा १०० छोरा जन्मिदा ९२ छोरी जन्मिएका छन्। त्यस्तै रोल्पाको लैंगिक अनुपात ९७ छ। जनसंख्याविद् एवं त्रिभुवन विश्वविद्यालय जनसंख्या विभागका प्रमुख प्राडायोगेन्द्रबहादुर गुरुङ छोरा धेरै जन्मनुको मुख्य कारण पितृसत्तात्मक सोच रहेको बताउँछन्। हाम्रो समाज पितृसत्तात्मक हो, गुरुङले भने, छोरा नभई नहुने सोच अझै छ। बैतर्णी तार्ने, वंश धान्ने भन्ने छोरा नै हो भन्ने पितृसत्तात्मक सोचका कारण छोराको संख्या बढ्दै गएको देखिएको हो। कानुनमा जे भए पनि पैत्रिक सम्पत्ति पनि अझै पनि छोराकै हुने चलन छ। राज्यबाट ज्येष्ठ नागरिकको सामाजिक सुरक्षाको व्यवस्था भएकाले छोराले बाबुआमा पाल्नुपर्ने संस्कारले पनि छोराको संख्या बढ्दै गएको उनको भनाइ छ। पुरुषप्रधान समाजको प्रभाव जनसंख्यामा परेको प्राडा गुरुङको विश्लेषण छ। प्रजनन दर घट्दै गयो, धेरै सन्तान जन्माउन चाहँदैनन्, उनले भने, एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गएको उनको भनाइ छ। मधेसमा प्रत्येक क्लिनिकमा समेत गर्भपतन सेवा उपलब्ध छ भनेर लेखिएको हुन्छ, उनले भने, त्यसको अर्थ नै सेक्स सेलेक्टिभ एर्बोसन हो। प्रविधिले सेक्स सेलेक्सन गर्ने सुविधा दिएको छ, कानुनी रूपमा त्यो गलत हो। तर, त्यो काम व्यापक भइरहेको छ। परम्परागत मानसिकता र कुसंस्कारले छोराको संख्या बढेको उनी बताउँछन्। खुला सीमानाका कारण पछि छोराको संख्या बढी भएको विज्ञहरू बताउँछन्। यसले पर्ने प्रभाव छोराको जनसंख्यामा भएको वृद्धिले विभिन्न क्षेत्रमा प्रभाव पार्ने विज्ञहरू बताउँछन्। जनसंख्याविज्ञ डा खतिवडा जनसंख्याको यो सन्तुलनले विवाह, शिक्षा, रोजगारी, महिला सहभागिता लगायतमा प्रत्यक्ष असर पर्ने बताउँछन्। उनले यो प्रभाव अहिले नै देखिने थालेकाले समयमा नै नीति निर्माण तहबाट ध्यान दिनुपर्ने बताउँछन्। यसको असर अहिले नै देखिन थालिसक्यो, उनले भने, यो अर्लि वार्निङ हो। ०६८ मा लैंगिक अनुपात १ सय ६ थियो, अहिले दोब्बर भएर १ सय १२ पुगेको छ। अब नीति निर्माण गर्नेले यो विषयलाई गम्भीर रूपमा लिनुपर्ने उनको भनाइ छ। नीति निर्माण, कार्यक्रम, र यससम्बन्धी कानुन लगायतका पुनर्मूल्यांकन गर्ने हतारो भइसकेको उनको भनाइ छ। जनसंख्याविद् डा खतिवडा हालको जन्मदरअनुसार आगामी ०८८ को जनगणनामा पुरुष र महिलाको जनसंख्या बराबर हुने सक्ने आंकलन गर्छन्। सधैं महिलाको संख्या बढी हुन्छ भन्न सकिन्न, उनी भन्छन्, ०८८ मा नै बराबर हुने अवस्था छ। अबको २० वर्षमा त पुरुषको जनसंख्या नै बढी हुन्छ। सन २०३० सम्म सहश्राब्दी विकास लक्ष (एसटीजी)का अनुसार २०३० सम्म पुरुष महिला ५०५० प्रतिशत भन्ने नारा छ। त्यो जनसंख्याको असन्तुलनले यसलाई पनि प्रभाव पर्ने उनको विश्लेषण छ। पुरुष संख्या बढेपछि महिला सहभागितामा असर पार्छ नै। लिंग पहिचान गरेर छोरा छोरी जन्माउने विषयलाई नियन्त्रण गर्नुपर्ने डा खतिवडाको सुझाव छ। लिंग पहिचान गरेर छोरा वा छोरी जन्माउने कामलाई पूर्णरूपमा प्रतिबन्ध लगाउनुपर्छ, उनले भने, यस्तो गर्नेलाई कडा सजाय दिनुपर्छ। कानुनविपरीत भए पनि यो काम व्यापक रूपमा भई नै रहेको छ।"
उद्योगमा झनै विद्युत् कटौती,"काठमाडौं : सोमबारको तालिका अनुसार वीरगन्ज करिडोरका प्रत्येक उद्योगलाई रातिको १२ बजेदेखि दिउँसोको १२ बजेसम्म जम्मा ६ मेगावाट बिजुली दिइएको छ। तर, ती उद्योगलाई चाहिन्छ दैनिक १२ मेगावाट। विद्युत् प्राधिकरणले आधा मात्रै बिजुली दिएको हो। दिउँसोको १२ बजेबाट साँझको ६ बजेसम्म करिब ४५ मेगावाट र साँझको ६ बजेदेखि बिहानको ७ बजेसम्म ८ सय किलोवाट मात्र लोड दिइएको छ। यो करिडोरमा करिब १३ घन्टा विद्युत् कटौती हुन थालेको छ। औद्योगिक क्षेत्रमा विद्युत् कटौती बढेको वीरगन्ज उद्योग वाणिज्य संघका अध्यक्ष अनिलकुमार अग्रवाल बताउँछन्। बिहान र साँझ बत्ती बाल्नका लागि मात्र बिजुली आउने गरेकोमा अब दिउँसोको समयमा पनि कम क्षमतामा बिजुली आउँदा औद्योगिक क्षेत्र ध्वस्त हुन थालेको अग्रवाल बताउँछन्। वीरगन्ज र विराटनगरको औद्योगिक करिडोरमा १३ घन्टासम्म विद्युत् कटौती हुन थालेको छ। गत पुसबाट नै बिहान र साँझको उच्च मागको समयमा लाइटिङ लोड (बत्ती बाल्न मात्रै) मा उद्योगले बिजुली पाउने गरेका थिए। सोमबारबाट दिउँसोको समयमा पनि कम लोड(क्षमता) मा विद्युत् प्रसार हुन थालेको छ। वीरगन्ज तथा विराटनगर औद्योगिक क्षेत्रमा विद्युत् प्रसारणमा समस्या भएको नेपाल विद्युत् प्राधिकरणका भार सम्प्रेषण केन्द्रका प्रमुख एवं प्रवक्ता चन्दनकुमार घोष बताउँछन्। रक्सौलपरवानीपुरबाट १ सय ५० मेगावाट आयातित विद्युत् प्रसारणमा समस्याका आइरहेको घोष बताउँछन्। त्यसैकारण औद्योगिक क्षेत्रमा समस्या देखिएको प्रवक्ता घोषको भनाइ छ। बिहारसँगको सम्झौताअनुसार १ सय ५० मेगावाट विद्युत् आयात सुरु गरिएको हो, घोष भन्छन्, तर, भारतको रक्सौलमा रहेको ट्रान्सफर्मरमा समस्या देखिएकाले विद्युत् कटौती भएको हो। हामीले जानकारी गराइसकेका छांै। समस्या समाधान हुन्छ। सोमबार आयातित विद्युत् प्रसार नहुनेबित्तिकै प्राधिकरणले पहिला आफ्नो लाइन जाँच गरी पछि सीमापारको लाइन पनि जाँच गरेको उनले जानकारी दिए। उक्त प्रसारणलाइनबाट ३ सय मेगावाटसम्म आयात गर्न सकिने भए पनि ट्रान्सफर्मरको क्षमता नहुँदा १ सय ५० मेगावाट मात्रै विद्युत् आयात गर्दा पनि प्रसार नभएको घोषले बताए। यसबारे बिहारस्थित विद्युत् कार्यालय र रक्सौल विद्युत् विभागलाई जानकारी गराएको भन्दै घोषले सम्झौता गरिएबमोजिम बिजुली दिन आग्रह गरिएको पनि बताए। अहिले १ सय २० मेगावाट मात्र बिजुली आयातका लागि भनिएको छ। मुलुककै प्रसारणलाइनको मेरुदण्ड ढल्केबरमुज्जफपुर(डीएम)बाट विद्युत् कटौती भएपछि औद्योगिक क्षेत्रमा विद्युत् कटौतीको समस्या थपिएको हो। ढल्केबरमुज्जफपुरबाट दिउँसोको समयमा ५ सय मेगावाट विद्युत् आयातको नयाँ नियमसँगै आन्तरिक विद्युत्को माग धान्न प्राधिकरणलाई धौधौ परेको स्रोत बताउँछ। प्राधिकरणको ढल्केबर सबस्टेसनको सोमबार राति १२ बजेदेखि मंगलबार मध्याह्न १२ बजेसम्मको लगसिटअनुसार डीएमको दुवैलाइनबाट बढीमा ४ सय मेगावाटसम्म विद्युत् भारतबाट आयात भएको छ। नेपालभारत विद्युत् आयात सम्झौता नवीकरणसँगै भारतले अप्रिल १ (चैत १९ गते) बाट जुन ३० अर्थात् असार १६ गतेसम्मका डीएम लाइनबाट ५ सय मेगावाट र टनकपुरबाट ५४ मेगावाट विद्युत् ल्याउन सकिन्छ। तर, यो विद्युत् सोलार आवर (बिहान ६ बजेदेखि साँझ ६ बजेसम्म) सम्म मात्र भारतीय एक्सचेन्ज बजारबाट आयात गर्न सकिन्छ। एक वर्षका लागि सम्झौता नवीकरण हुँदै आएकोमा ३ महिनाका लागि झारेको भारतले आसन्न निर्वाचनलाई कारण देखाएको छ। यसअघि २४ घन्टाका लागि विद्युत् आयात दिँदै आएको भारतले आयातको परिमाणसँगै बिजुली दिने घन्टा (१२ घन्टा) पनि कटौती गरेको छ। भारतको डे अ हेड मार्केट (ऐक्सचेन्ट मार्केट) बाट बिजुली किन्नका लागि पाँच वर्षको सम्झौता गरिएको छ। जुन हरेक वर्षको मार्चमा नवीकरण गर्नुपर्छ। सुक्खायामको विद्युत्को आन्तरिक माग धान्नका लागि भारतबाट बिजुली किनिँदै आइएको छ। भारतको एक्सचेन्ज मार्केटमा १५१५ मिनेटमा बोलकबोलबाट बिजुली किनिने गरिन्छ। अहिलेको विद्युत्को आन्तरिक उच्च माग (पिक डिमान्ड) सरदर १ हजार ९ सय मेगावाट छ। हाल दैनिक ऊर्जा खपत करिब ३० हजारदेखि ३२ हजार मेगावाट आवरको हाराहारीमा छ। तीन हजार मेगावाट जडित क्षमता भए पनि अहिले आन्तरिक उत्पादन करिब १ हजार मेगावाट छ। तर, त्यसमा कुलेखानी जलाशययुक्त आयोजना (१ सय मेगावाट) सँगै माथिल्लो तामाकोसी(४५६ मेगावाट), कालीगण्डकी(१४० मेगावाट), मध्यमस्र्याङ्दी(७० मेगावाट, चमेलिया(३० मेगावाट) लगायत अर्धजलाशययुक्त आयोजनाहरूलाई पीक डिमान्डको समयका लागि भन्दै रिर्जभमा राखिने प्राधिकरण बताउँछ। प्राधिकरणको लगसिटअनुसार खिम्ती सबस्टेसनमा रातिको १२ बजेदेखि बिहानसम्म बढीमा करिब १ सय मेगावाटसम्म प्रसार भए पनि दिउँसो हुँदै जाँदा यो सबस्टेसनबाट ३० मेगावाट पनि विद्युत् प्रसार नभएको देखिन्छ। यो प्रसारणलाइनमा माथिल्लो तामाकोसी, खिम्ती र लिखु४ को विद्युत् प्रसार हुने गरेको छ। आयोजनालाई रिजर्भमा राख्दा दिउँसोको समयमा अहिलेको कुल उत्पादनको करिब ५ मेगावाटसम्म मात्रै उत्पादन गर्न सम्भव छ। दिउँसोको माग धान्नका लागि पनि आन्तरिक उत्पादनले नधान्ने देखिन्छ। भारतबाट आयात गर्दा दिउँसो आन्तरिक माग पुयाउन प्राधिकरणलाई मुस्किल भएको छ । बिहारका ३ प्रसारणलाइनबाट ३ सय ५० मेगावाट आयात गर्न सकिन्छ तर तीनलाई पूर्वपश्चिम प्रसार गर्ने प्रसारणलाइन नै छैन। सुक्खा बढेसँगै नदी प्रवाहमा आधारित विद्युत्को उत्पादन करिब १२ प्रतिशतमा झरेको छ। यसले गर्दा अझै वैशाखको अन्तिमसम्म बिजुली भारतबाट नकिने विकल्प छैन। त्यसपछि पनि भने खोलामा बहाब बढ्ने र आन्तरिक उत्पादन नै भारत निर्यात गर्नुपर्ने हुन्छ। भारतको पछिल्लो स्वीकृतिले असारसम्म बिजुली आयातको बाटो खुलेको छ तर लगभग जेठको दोस्रो साताबाट नै बिजुली उत्पादन बढी भई भारत निर्यात गर्नुपर्ने हुन्छ। प्राधिकरणले तालिका बनाएर लोडसेडिङ गर्दा स्वीकार्य हुने उद्योगीहरूले बताउँदै आएका छन्। अहिले उद्योगको लोड सरदर साढे ५ सय मेगावाट छ। उच्चमा ७ सय र न्यूनमा ३ सय मेगावाटको लोड उद्योगमा हुने गरेको छ। कुनै बेला मुलुक २० घन्टासम्म अँध्यारोमा हुन्थ्यो। ०७५ सालको वैशाख अन्तिमबाट मात्रै लोडसेडिङ अन्त्य भयो। त्यति मात्र होइन, ०७८ बाट त छिमेकी भारतमा बिजुली पनि बेच्न थालियो। अर्को वर्षबाट त बंगलादेशलाई पनि ४० मेगावाट विद्युत् बेच्ने तयारी भइरहेको विद्युत् प्राधिकरण बताउँछ। मुलुकमा बिजुली उत्पादनको अवस्था यस्तो छ कि वर्षामा छ्यालख्याल बिजुली उत्पादन हुन्छ, सित्तैमा खेर जान्छ। हिउँदमा पुग्दैन, फेरि भारतबाट किन्नुपर्छ । बिगत ३ वर्षदेखि बर्खाका बेला करिब ५ सय मेगावाट दैनिक बिजुली खेर गइरहेको छ। तर, हिउँदयाम वा सुक्खायाममा भने विद्युत् उत्पादन घटेर औद्योगिक क्षेत्रमा अघोषित लोडसेडिङ भइरहेको छ। औद्योगिक क्षेत्रमा विद्युत्को लोड दिन नसकिरहेको प्राधिकरण स्वीकार्छ। अर्धजलाशययुक्त आयोजनालाई पिक समयका लागि रिर्जभमा राख्दा रातिको समयमा नै ग्राहस्थलाई पुग्ने मात्र लोड हुने हुँदा औद्योगिक क्षेत्रमा लोड काट्ने गरेको भार सम्प्रेषण केन्द्र बताउँछ। यसमा उद्योगीसँग प्राधिकरणले सधैं छलफल गर्ने गरेको प्रवक्ता घोष बताउँछन्। औद्योगिक क्षेत्रमा विद्युत्को माग व्यवस्थापन गर्न प्राधिकरणले नयाँ योजना ल्याउन लागेको प्रवक्ता घोषले जानकारी दिए। औद्योगिक क्षेत्रमा विद्युत् कटौतीको समस्या समाधानका लागि आगामी १ हप्ता नै व्यवस्थापनको उपाय अपनाउने उनले बताए। औद्योगिक क्षेत्रको लोड र आवश्यक समयतालिका मागेर सोहीअनुसार विद्युत् उपलब्ध गराउने प्राधिकरणको तयारी छ।"
अरुण नदीको फेरी बिग्रिएपछि चरम सास्ती,"भोजपुर : भोजपुर र संखुवासभा जोड्ने अरुण नदीको मोटरेबल फेरीमा प्राविधिक समस्या आएपछि उत्तरी क्षेत्रका नागरिकलाई सास्ती परेको छ। विगत केही साताअघि षडानन्द नगरपालिका र खाँदबारी जोड्ने एक मात्र वैकल्पिक माध्यम बनेको उक्त मोटरेबल फेरीको तारमा क्षति पुगेपछि यात्रुलाई आवतजावतमा समस्या भएको हो। वर्षौंअघि ठेकेदार कम्पनीले अलपत्र पारेको लम्छुवाघाटको पुल नबन्दा सास्ती खेपिरहेका उत्तरी क्षेत्रका नागरिकलाई फेरी बिग्रिएपछि झन् हैरानी थपिएको छ। फेरी बिग्रिएपछि यात्रु, दर्जनौं यात्रुबाहक, मालबाहक सवारीसाधनहरू अलपत्र बनेका छन्। फेरी नबनेसम्म नदी वारपार गर्न नसकिने स्थानीय सवारीचालक नविन कार्कीले बताए। उनले भने, फेरी कहिले बन्ने कुनै छाँटकाँट देखिन्न। यात्रुलाई बीचमै ओराल्नुपर्यो। व्यावसाय नै चलाउन गाह्रो हुने भो। दैनिक ५० भन्दा बढी यात्रु र मालसामान बोक्ने सवारीसाधनलाई फेरीबाटै नदी तारिने गरिएको छ। तर, फेरीमा समस्या आएपछि थप मर्कामा परेको विराटनगर जाँदै गरेका साल्पासिलिछो गाउँपालिका४ खाटम्माका बमप्रसाद राईले बताए। विराटनगर जाने भनेर हिँडेको अलपत्र परियो, अब झोलुंगे पुल तर्न डेढ घण्टा हिँड्नुपर्छ। गाडी पनि भेटिन गाह्रो छ, उनले भने। मोटरेबल फेरीको १९ एमएमको ६ वटा तार (लठ्ठा) बिग्रिएका कारण फेरी सञ्चालनमा समस्या भएको षडानन्द नगरपालिकाका प्रमुख प्रशासकीय अधिकृत मोहनप्रसाद चापागाईँले बताए। फेरी सञ्चालनका लागि नगरपालिकाले तत्काल काठमाडौंबाट सामान खरिद गर्ने र दक्ष प्राविधिक झिकाएको प्रमुख प्रशासकीय चापागाईंले जानकारी दिए। आवश्यक सामान खरिद प्रक्रिया सुरु गरिसकिएको छ। फेरी चलाउने तार महँगो र बाहिरबाट मगाउनुपर्ने भएकाले फेरी चल्न केही सप्ताह लाग्न सक्छ, उनले भने, हामीले कोटेसनमार्फत सामान झिकाएर छिटोभन्दा छिटो फेरी सञ्चालनमा ल्याउन भरपुर प्रयास गरिरहेका छौं। लम्छुवाघाटको पुल निर्माण हुन नसक्दा जोखिम मोलेरै नदी तर्नुपर्ने स्थानीयवासीको बाध्यता हटेको छैन। लम्छुवाघाटको पुल नहुँदा स्थानीयले कष्टकर पैदल हिँडेरै नदि वारपार गर्ने गरेका छन्। यस्तै नदीका केही क्षेत्रका स्थानीय नाउँबाटै नदी वारपार गर्नुपर्ने पनि बाध्यतामा छन्। हिउँद होस् या वर्षा, भोजपुरको उत्तरी भेगका बासिन्दालाई अरुण नदी तर्न समस्या छ। पुल नहुँदा अत्यावश्यक सामान लिन १५ किलोमिटर घुमाउरो बाटो हिँड्नुपर्ने र नाउँको भरमा नदी तर्नुपर्ने बाध्यता रहेको स्थानीय रुद्रबहादुर मगरले बताए। घण्टौं कष्टकर पैदल हिँडेर होस् या नाउँ चढेर जोखिमपूर्ण यात्रा गर्नैपर्छ। नत्र नदी पार गरिन्न, कामै हुन्न, यो हाम्रो रहर हैन, बाध्यता हो, उनले सुनाए। तत्कालीन उपप्रधान तथा भौतिक योजना तथा निर्माणमन्त्री विजयकुमार गच्छदारले ०६७ सालमा पुल शिलान्यास गरेका थिए। तर, ठेकेदारको लापरबाहीले अलपत्र बन्दा षडानन्द नगरपालिका, साल्पासिलिछो गाउँपालिकालगायत उत्तरी भेगका ७० हजारभन्दा बढी जनसंख्या कष्टकर यात्रा गर्न बाध्य छन्। षडानन्द नगरपालिकाका मेयर सुरेन्द्र उदासले पुल निर्माणमा ठेकेदार कम्पनीको लापारबाहीका कारण नागरिकले सास्ती खेप्नु परिरहेको बताए। मेयर उदासले भने, हाम्रो क्षेत्रको विकासको मूलढोका भएको लम्छुवाको पुल निर्माणमा निर्माण व्यवसायीबाटै लापरबाही भयो, जसले जनता कष्टकर यात्रा गर्न बाध्य छन्। लम्छुवाघाटको पक्की पुल निर्माण पुनः अलपत्र पार्ने ठेकेदार कम्पनीले काम नगरेपछि गत २०७९ पुसमा सडक डिभिजन कार्यालय तुम्लिङटारले पुलको ठेक्का तोडेको थियो। डिभिजन कार्यालयका सूचना अधिकारी इन्जिनियर दीपेन्द्रकुमार शाहका अनुसार २०६७ सालमा स्वच्छन्द निर्माण सेवाले निर्माण कार्य सुरु गरे पनि विभिन्न बहनामा काम अलपत्र पारेको थियो। १४ करोड ७५ लाख ११ हजार रुपैयाँमा सम्झौता भएको उक्त पक्की पुलको निर्माणमा ४ करोड रुपैयाँ बढी खर्च भएको सडक डिभिजन कार्यालय तुम्लिङटारले जनाएको छ।"
सरकार : ढल्छ कि चल्छ ?,"देशमा नढल्ने सरकार बन्दैनन्, ढल्ने सरकार चल्दैनन्। यो अवस्था विद्यमान नेपाली राजनीतिको तीतो यथार्य हो। अर्को प्रश्न पनि अहिले राजनीतिमा पेचिलो बन्दैछ। माओवादी अध्यक्ष पुष्पकमल दाहाल प्रचण्ड र एमाले अध्यक्ष केपी शर्मा ओली प्रेमको नाटकीय पछिल्लो चौथो संस्करण कतिञ्जेल चल्छ ? सरकारको स्थायित्व र दिगोपना आफैंमा समृद्घिको पहिलो सर्तसमेत हो। राजनीतिक स्थायित्व नभएका देशमा नागरिकले चाहेको प्रगति सम्भव हुँदैन। ली क्वानले लगातार ३१ वर्ष सिंगापुरमा शासन गरे। आधुनिक मलेसियाका पिताका रूपमा सम्मानित महाथिर विन मोहोमदले सत्ता अभ्यासको पहिलो इनिंगमा २२ वर्ष मलेसियालाई नेतृत्व दिए। अमेरिकामा ४ हजार ४ सय २२ दिन राष्ट्रपति हँुदा रुजभेल्टले आर्थिकसामाजिक रूपान्तरणको बृहत् सफलता सम्भव गराए। बेलायतमा सबैभन्दा बढी सुधारात्मक र रचनात्मक कार्य गर्ने मारग्यारेट थ्याचर ११ वर्ष २ सय ९ दिन प्रधानमन्त्री रहिन्। भारतमा मनमोहन सिंह १० वर्ष र राजा भूमिबोलले थाइल्यान्डमा लामो समय सत्ता सम्हाले। कुलचन्द्र गौतमको पुस्तक ग्लोबल सिटिजन फ्रम गुल्मीमा समेत भूमिबोलको राजनीतिक कौशलताका लागि स्थायित्वसमेत एक आधार भएको व्याख्या गरिएको छ। तसर्थ उनीहरूसँग आफ्ना कार्यक्रम लागू गर्न र नागरिकलाई परिवर्तन महसुस गराउन प्रशस्त समय थियो। अहिले पनि पछिल्लो विश्व राजनीतिमा स्थायित्वको अभ्यास बढी प्रभावकारी र लोकप्रिय हुँदैछ। रूसमा राष्ट्रपति भ्लादिमिर पुटिन लगातार देशको नेतृत्वमा छन्। चीनमा राष्ट्रपति सी जीन पिङको नेतृत्व अविछिन्न चल्दैछ। बंगलादेशमा शेख हसिना, भारतमा नरेन्द्र मोदी स्थायित्वको शृंखलाका पछिल्ला उदाहरण हुन्। सरकारले ठोस काम गर्न पनि केही समय अवश्य चाहिन्छ। कम्तीमा केही वर्ष पूरा काम गर्दै आफ्ना नीति तथा कार्यक्रमलाई सशक्त रूपमा लागू गराउन अनि विकासको गतिलाई रफ्तार दिन सक्छ। तसर्थ बहाना वा चाहना जोसुकैको र जेसुकै भए पनि आवश्यक र आधारभूत स्थायित्वको खिलाफ हुने गरी सरकार परिवर्तन शोभनीय र हितकरसमेत हँुदैन। राष्ट्रनिर्माण तथा समसामयिक राजनीतिमा कलम चलाउने लेखकहरू फ्रान्सिस फुकोयामादेखि स्यामुएल पी हन्टिङटनसम्मले प्रजातन्त्रलाई यसका आयामहरूमा व्याख्या गर्छन्। केवल राजनीतिक सघनता र स्वभावको आवृत्ति अथवा पुनरावृत्तिले कुनै पनि प्रजातान्त्रिक अभ्यासलाई सफलता अथवा असफलताको दर्जामा तौलने एकल हैसियत पाउँदैन। राजनीतिक आयामसँगै आर्थिक अनि सामाजिकनैतिक आयामहरू सफल प्रजातन्त्रका प्रमुख सूचक मानिन्छन्। आर्थिक र सामाजिक सशक्तीकरणमा ध्यान दिनुपर्ने संवेदनशील जिम्मेवारीप्रति निष्फिक्री बन्दै जहिले पनि सरकार परिवर्तनको खेलमा लाग्नु कुनै निश्चित दूरभावनाको खोल ओडेर सङ्लिँदै गरेका प्रजातान्त्रिक आचरणको बर्खिलाप गर्नुमात्र हो। तर अभ्यास सदैव यस्तै हँुदैछ। भारतमा नरेन्द्र मोदीले प्रधानमन्त्रीको पद धारण गरेको पछिल्लो १० वर्षमा नेपालमा आठ पटक प्रधानमन्त्रीको शपथ र १२ पटक विश्वासको मत लिइएको छ। मोदी भारतीय स्वतन्त्रतापछिको ७७ वर्षमा १४औं, नेपालमा बहुदल पुनस्र्थापना भएपछिको ३४ वर्षमा सातौं भारतीय प्रधानमन्त्री हुन्। सोही ३४ वर्षमा प्रचण्ड ३०औं सरकार प्रमुख हुन्। भारतमा पछिल्लो २७ वर्ष हरेक सरकारले पूर्ण कार्यकाल बिताएको छ। नेपालमा दुईवटा बाहेक औसत वर्षमा एउटा सरकार फेरिएका छन्। निरन्तर सरकार परिवर्तनले सार्वजनिक अविश्वसनीयता दर्शाउँछ। समग्र नेतृत्वप्रति गम्भीर असहमति खडा गर्दै विरक्तता र असैह्यता जन्माउँछ। राजनीतिका शास्त्रीय आदर्श गुरु अरस्तुबाट प्रतिपादित प्राचीन टाइपोलोजीको जस्तो चक्रीय पद्घतिमा समूहको खराब शासनबाट विरक्तिएर अनायासै निरंकुश राजनीतिक दस्ताले ठाउँ नलेला भन्न पनि सकिँदैन। अहिले संसारका दुई ठूला र सामरिक शक्तिका देशहरू नेपाललाई आफ्नो पक्षमा राख्न लालायित देखिन्छन्। अन्तर्राष्ट्रिय पहुँच र पारवहन सहज बनाउन चिनियाँ आह्वानको बीआरआईसँग हामी औपचारिक हिसाबले पहिल्यै जोडिइसकेका छौं। एमसीसीकोको नाममा अमेरिकाको समेत ध्यान खिचिँदैछ। हामी रणनीतिक रूपले महŒवपूर्ण स्थानमा छौं। नेपालको विकास नेपालका लागि मात्र नभै अब छिमेकीका लागिसमेत अपरिहार्य बन्दैछ। ससाना देशले अपनाउनुपर्ने बुद्घिमतापूर्ण सर्वलाभको कूटनीतिलाई हामीले पनि अवलम्बन गर्न सक्नुपर्छ। पछिल्लो समय केही सकारात्मक सूचकहरू देखिएका छन्। उच्च आर्थिक वृद्घिदर प्रक्षेपित छ, थुप्रै महŒवाकांक्षी कार्यक्रमको अपेक्षा व्यक्त गरिएका छन्। अहिलेको समयमा भूराजनीतिभन्दा भूअर्थनीति बढी प्रभावकारी बन्दैछ। डा युवराज संग्रौलाको पुस्तक साउथएजिया चाइना जिओइकोनोमिक्स भित्र यस प्रवृत्तिमाथि बिहंगम परिचर्चा गरिएको छ। आर्थिक हिसाबले सामरिक र सबल देशहरू नै अबका विश्वशक्ति हुन्। राजनीतिको अन्तिम ध्येय पनि आर्थिक अवस्थाको स्तरोन्नति र बढावा हो। आम नागरिकले सरकारमाथि गर्ने मूल्यांकनसमेत यसैमा आधारित हुन्छ। तसर्थ राजनीतिकभन्दा आर्थिक परिर्वतन अबकोे आवश्यकता हो। संविधानमा राज्यका निर्देशक सिद्घान्तभित्र केही लक्ष्यहरू किटान गरिएका छन्। अब तिनलाई पूरा गर्नेगराउनेमा नेतृत्वदेखि नागरिकसम्म सबैले होस्टेमा हैंसे गर्नुपर्छ। देशलाई उक्त गन्तव्यमा पुयाउन आत्मनिर्भर आर्थिक विकास हुनुपर्छ। कलकारखानाको तीव्र स्थापना र विस्तार गरिनुपर्छ। बन्द भएका कलकारखानासमेत पुनः सञ्चालन हुनुपर्छ। नागरिकलाई प्रशस्त आर्थिक उपार्जन हुने औद्योगिक गतिविधिको व्यापक प्रवद्र्धन गरिनुपर्छ। देशका एकाएक खनिजको उत्खनन अनि उपभोग गर्नुपर्छ। विविध अनुसन्धानले नेपाल भुूभागको हिसाबले विश्वको ००३ प्रतिशत मात्र अनुपात भए पनि स्रोतसाधनको हिसाबले झन्डै ५ प्रतिशतको हैसियतमा रहेको देखाउँछ। प्रत्येक सम्भावनाको अधिकतम दोहन गर्नुपर्छ। भ्रष्टाचार नियन्त्रणमा आउनुपर्छ। ट्रान्सपरेन्सी इन्टरनेसनलको सर्वेक्षणमा भ्रष्टाचार शून्यतामा १०८औं देशबाट नर्वे, डेनमार्क, फिनल्यान्डजस्तो पहिलोमा दर्ज हुनुपर्छ। चुस्तदुरुस्त प्रशासन अनि किफायती र नागरिकमुखी सेवाप्रवाह हुनुपर्छ। शिक्षा, स्वास्थ्य, सञ्चार, सडक, खानेपानीजस्ता आधारभूत आवश्यकताको अधिक विस्तार र विविधीकरण गरिनुपर्छ। शतप्रतिशत नागरिकको पहुँचमा आधारभूत आवश्यकताको सरल, सहज र सुलभ प्रत्याभूति बन्नुपर्छ। हरेक मानिसमा व्यावसायिक सोच जाग्नुपर्छ। नागरिकबीच राष्ट्रका हरेक सबालमा मतैक्यता बन्नुपर्छ। कम्तीमा अबको १० वर्षमा अल्पविकसितबाट मध्यमस्तरको विकासशील राष्ट्र हुनुपर्छ। तसर्थ हामीले पनि व्यापक आर्थिक प्रगतिका एकाएक सम्भावनाहरू खोतल्नुपर्छ। आमनागरिकको आर्थिक स्थिति मजबुत भए देशको विकास र स्वतन्त्रतामा राम्रो टेवा पुग्छ। नोबल पुरस्कार विजेता तथा लेखक अमरात्य सेनको पुस्तक डेभलपमेन्ट एज फ्रिडममा सफल प्रजातन्त्रमा सबल आर्थिक विकासको महŒवको वस्तुस्थितिवादी विवरण र जीवन्त उदाहरण छन्। अबको राजनीतिक प्रवाहको गति र मति यतातिर सोझिनुपर्छ। अब देशमा आर्थिक समृद्घिभन्दा अरू केहीको आवश्यकता छैन र संघीय गणतन्त्रभन्दा अर्को कुनै व्यवस्था परीक्षण गर्नसमेत बाँकी छैन। यसमा समेत चुके नेतृत्वमाथि नागरिकको अन्तिम धैर्य सदाका लागि टुट्नेछ। देश अनियन्त्रित अराजकतामा धकेलिनेछ। यो कालखण्ड देश बनाउने वा नबन्ने गरी भत्काउने भन्ने अन्तिम शल्यक्रियासमेत हो। तसर्थ सरकारभन्दा सरोकार परिवर्तनचाहिँ मुख्य ध्येय हुनुपर्ने हो। तर सरोकार परिवर्तन गर्न सरकारहरू टिक्नु र चल्नुपर्छ। दुर्भाग्य, यहाँ टिक्ने हैन, केवल ढल्ने सरकारहरूमात्र बन्छन्। अनि ती ढल्ने सरकारहरू चल्दैनन्। यसलाई कर्मचारीदेखि राज्यका अन्य निकाय र अंगहरूले पनि खासै महŒवसाथ मनन् गर्दैनन्। किनकि सबैलाइै पहिल्यै ज्ञात हुन्छ, यो पनि सायद केही समयमा नै ढल्दैछ।"
"कानुन निर्माणमा बेवास्ता, सत्तामा मस्त","सामान्य अवस्थामा संसद्को अधिवेशन वर्षमा दुईपटक चल्छ । बर्खे अधिवेशन बजेटमा केन्द्रित हुन्छ । हिउँदे अधिवेशन विधेयक अधिवेशनका रूपमा परिचित हुन्छ । कानुन बनाउन केन्द्रित हुने विधेयक अधिवेशनको प्रतिनिधिसभाको हालैको संस्करणको उपलब्धिचाहिँ एउटामात्रै कानुन हो । सांसदको मुख्य काम कानुन निर्माण हो । तर उनीहरूले यो वर्ष जम्मा एउटा कानुन बनाए । जबकि मुलुकमा नयाँ संविधान अनुकूल कानुन बनाउनुपर्ने ठूलो खाँचो छ । आवश्यक कानुन निर्माणको कामको चाङ नै चाङ छ । तर सांसदहरू संसद् अधिवेशनको मुख्य कर्ममा भन्दा धेरै सत्ता गठन र विघटनकै खेलमा मात्रै सीमित रहे । मुख्य कामले प्राथमिकता नै पाएन । सांसदहरूलाई कानुन निर्माणबारे कतिसम्म बेमलतव छ भने कुनै विधेयकमाथिको छलफल हुँदा कुन विषयसम्बन्धी कानुन हो भन्नेसम्म हेक्का हुँदैन । विद्युतीय कारोबार ऐनसम्बन्धी विधेयकमाथि उनीहरू बिजुली व्यापारका कुरा गर्छन् । कानुनका केस्राकेस्रा केलाएर कमजोरी र सबल पक्ष छुट्याउनुपर्ने मुख्य काम सांसदको हो । पुराना कानुनमा परिमार्जन र नयाँ निर्माण गर्नुपर्ने गुरुत्व दायित्व उनीहरूमा छ । तर मुलुकलाई अहिले अत्यावश्यक भएको शिक्षासम्बन्धी कानुन अलपत्र छ संसद्मा । प्रहरी समायोजना र निजामतीसम्बन्धी कानुन नबन्दा मुलुकमा संघीयता संस्थागत हुन सकेको छैन । शान्तिप्रक्रिया सुरु भएको दुई दशक हुन लाग्दा पनि सत्य निरूपण र मेलमिलापसम्बन्धी कानुनमा दलीय द्वन्द्व छ । यी र यस्ता कानुन पनि सत्ता निर्माण र विनिर्माणको बार्गेनिङको अस्त्र बनिरहेका छन् । वास्तवमा संसद् सत्ताको छायामा सीमित भएको छ । जबकि सरकार संसद्प्रति उत्तरदायी हुनुपर्छ । तर संसद्लाई नै सरकारले पो पेन्डुलमजस्तो बनाइरहेको छ । यसमा मुख्य दोषी चाहिँ आफ्नो दायित्व भुलेर सत्ताकै खेलको भुलभुलैयामा पर्ने सांसदहरूको हो । उनीहरू दलीय शीर्ष नेताको रस्साकस्सीको सहयात्री खेलाडीमात्रै भएका छन् । जबकि संसद्मा जनताका आवाज उठाउने र सरकारको ध्यानाकर्षण गर्ने दायित्व पनि उनीहरूको हो । दुई चारजना मुख्य नेताहरूले जसो चाह्यो, त्यसैमात्रै भइरहने हो भने सांसदहरूले आफ्नै अस्तित्वमा प्रहार गरेको ठहरिन्छ । जसले मुलुक र जनताको पनि हित गर्दैन ।"
कानुन अधिकृत नहुँदा समस्या,संविधानले नै व्यवस्था गरेबमोजिम गाउँगाउँका स्थानीय तहमा उपाध्यक्ष एवं उपप्रमुखको संयोजकत्वमा न्यायिक समिति गठन भएका छन। नागरिकलाई घरदैलोमै न्यायको अनुभूति दिलाउनु यसको उद्देश्य हो। सामान्य झैझगडा हुँदा पनि अदालतको ढोकासम्म पुग्ने र लाखौं रुपैयाँ खर्च गर्नुपर्ने बाध्यताबाट नागरिक अहिले प्रत्यक्ष लाभान्वित भएका छन्। उनीहरूको पैसा जोगिएको छ। अझ विपन्नलाई बढी राहत मिलेको छ। आर्थिक अभावबाट गुज्रिएका नागरिकका लागि मुलुकमा न्यायिक प्रक्रिया धेरै खर्चिलो छ। गाउँगाउँमा स्थापना भएका पालिकाहरूको न्यायिक क्षेत्रमा अहिले सबैभन्दा चुनौतीको रूपमा कानुन अधिकृत नहुनु हो। राजनीतिक क्षेत्रबाट आएका जनप्रतिनिधिहरू जनताकै सेवामा तल्लिन हुनुपर्ने हुन्छ। सबै जनप्रतिनिधिहरू कानुनी रूपमा जानकार हुँदैनन्। उनीहरूलाई विद्यमान कानुनी अवस्था र सुझाव दिन कानुन अधिकृतको रूपमा एक जना कर्मचारी नियुक्ति गर्नुपर्ने हाम्रो माग छ। गाउँपालिका राष्ट्रिय महासंघको केन्द्रीय बैठकमा पनि हामीले यसबारे बारम्बार माग राखेका छौं। सानातिना झगडा गाउँमै मिलाउनुपर्छ। हामीले मुद्दालाई मिलापत्रबाटै टुंग्याउन जोड दिएका हुन्छौं। मानिस आक्रोशमा आएर मुद्दा मामिलामा लाग्दा कतिपयको आर्थिक अवस्थादेखि पारिवारिक बिचलन भएको पनि देखिएको छ। त्यसकारण संविधानकै मर्मअनुसार नागरिकलाई घरदैलोबाट न्यायिक निरुपण गरी गुणस्तरीय सेवा दिनु स्थानीय सरकारको दायित्व हो। हामीले गाउँपालिकामा मेलमिलापकर्ता नियुक्त गरेर पनि मुद्दाहरूलाई मेलमिलापकै माध्यमबाट किनारा लगाउनुपर्छ भनेका छौं। गाउँपालिकाले मेलमिलापकर्ताहरूका लागि कार्यविधि बनाएरै उनीहरूको सेवासुविधाका विषयमा सम्बोधन गरेको छ। कतिपय स्थानीय तहमा न्यायिक प्रक्रिया सही रूपमा छिनोफानो नहुँदा न्यायिक समितिका संयोजकहरूमाथि नै मुद्दा पर्ने गरेका उदाहरण छन्। त्यसैले पनि नेपाल सरकारले न्यायिक समितिलाई थप प्रभावकारी बनाउन देशभरका सबै स्थानीय तहमा तत्कालै कानुन अधिकृत नियुक्तिको प्रक्रिया थाल्नुपर्छ। (पोख्रेल झिमरुक गाउँपालिका प्यूठानका उपाध्यक्ष एवं गाउँपालिका राष्ट्रिय महासंघका केन्द्रीय सदस्य हुन्।)
ताइवानमा २५ वर्षयताकै शक्तिशाली भूकम्प,"ताइवानको पूर्वी तटीय क्षेत्रमा बुधवार ७४ म्याग्निट्यूडको शक्तिशाली भूकम्प गएको छ। भूकम्पको केन्द्रविन्दु ताइवानको ख्वालिएन शहरबाट १८ किलोमिटर पर रहेको अमेरिकी भौगर्भिक अध्ययन निकाय यूएसजीएसले जनाएको छ। यो भूकम्प २५ वर्षयताकै ठूलो भएको अधिकारीहरूले बताएका छन्। उक्त भूकम्पपछि ४ म्याग्निट्यूड अथवा सोभन्दा ठूला नौवटा परकम्प गएका अधिकारीहरूले बताएका छन्। भूकम्पबाट भएको क्षतिको विवरण भने आउन बाँकी नै छ। भूकम्पले घर लगायतका भवन भत्किएका छन् । मानिसहरुलाई भग्नावशेषबाट उद्धार गरिएको स्थानीय सञ्चार माध्यमहरुले जनाएका छन्। भूकम्प गएसँगै ताइवान र आसपासका छिमेकी देशहरूले सुनामीको चेतावनी जारी गरेका छन्। भूकम्पका कारण जापानको दक्षिणपश्चिमी क्षेत्रमा ३ मिटर उचाइसम्म छाल निम्त्याउन सक्ने अनुमान गरिएको त्यहाँको मौसमसम्बन्धी निकायले जनाएको छ। फिलिपिन्सको भूकम्प मापन निकायले पनि सुनामी आउन सक्ने चेतावनी जारी गरेको छ। चीनको दक्षिणपूर्वी फुजिएन प्रान्तका कतिपय हिस्सामा भूकम्पको धक्का महसुस गरिएको त्यहाँको सरकारी सञ्चारमाध्यमले जनाएको छ। सन् १९९९ को सेप्टेम्बरमा ताइवानमा ७६ म्याग्निट्यूडको विनाशकारी भूकम्प जाँदा २,४०० व्यक्तिको ज्यान गएको थियो भने ५ हजार घरहरु भग्नावशेषमा परिणत भएका थिए। बीबीसी"
"कानुन निर्माणमा बेवास्ता, सत्तामा मस्त","सामान्य अवस्थामा संसद्को अधिवेशन वर्षमा दुईपटक चल्छ । बर्खे अधिवेशन बजेटमा केन्द्रित हुन्छ । हिउँदे अधिवेशन विधेयक अधिवेशनका रूपमा परिचित हुन्छ । कानुन बनाउन केन्द्रित हुने विधेयक अधिवेशनको प्रतिनिधिसभाको हालैको संस्करणको उपलब्धिचाहिँ एउटामात्रै कानुन हो । सांसदको मुख्य काम कानुन निर्माण हो । तर उनीहरूले यो वर्ष जम्मा एउटा कानुन बनाए । जबकि मुलुकमा नयाँ संविधान अनुकूल कानुन बनाउनुपर्ने ठूलो खाँचो छ । आवश्यक कानुन निर्माणको कामको चाङ नै चाङ छ । तर सांसदहरू संसद् अधिवेशनको मुख्य कर्ममा भन्दा धेरै सत्ता गठन र विघटनकै खेलमा मात्रै सीमित रहे । मुख्य कामले प्राथमिकता नै पाएन । सांसदहरूलाई कानुन निर्माणबारे कतिसम्म बेमलतव छ भने कुनै विधेयकमाथिको छलफल हुँदा कुन विषयसम्बन्धी कानुन हो भन्नेसम्म हेक्का हुँदैन । विद्युतीय कारोबार ऐनसम्बन्धी विधेयकमाथि उनीहरू बिजुली व्यापारका कुरा गर्छन् । कानुनका केस्राकेस्रा केलाएर कमजोरी र सबल पक्ष छुट्याउनुपर्ने मुख्य काम सांसदको हो । पुराना कानुनमा परिमार्जन र नयाँ निर्माण गर्नुपर्ने गुरुत्व दायित्व उनीहरूमा छ । तर मुलुकलाई अहिले अत्यावश्यक भएको शिक्षासम्बन्धी कानुन अलपत्र छ संसद्मा । प्रहरी समायोजना र निजामतीसम्बन्धी कानुन नबन्दा मुलुकमा संघीयता संस्थागत हुन सकेको छैन । शान्तिप्रक्रिया सुरु भएको दुई दशक हुन लाग्दा पनि सत्य निरूपण र मेलमिलापसम्बन्धी कानुनमा दलीय द्वन्द्व छ । यी र यस्ता कानुन पनि सत्ता निर्माण र विनिर्माणको बार्गेनिङको अस्त्र बनिरहेका छन् । वास्तवमा संसद् सत्ताको छायामा सीमित भएको छ । जबकि सरकार संसद्प्रति उत्तरदायी हुनुपर्छ । तर संसद्लाई नै सरकारले पो पेन्डुलमजस्तो बनाइरहेको छ । यसमा मुख्य दोषी चाहिँ आफ्नो दायित्व भुलेर सत्ताकै खेलको भुलभुलैयामा पर्ने सांसदहरूको हो । उनीहरू दलीय शीर्ष नेताको रस्साकस्सीको सहयात्री खेलाडीमात्रै भएका छन् । जबकि संसद्मा जनताका आवाज उठाउने र सरकारको ध्यानाकर्षण गर्ने दायित्व पनि उनीहरूको हो । दुई चारजना मुख्य नेताहरूले जसो चाह्यो, त्यसैमात्रै भइरहने हो भने सांसदहरूले आफ्नै अस्तित्वमा प्रहार गरेको ठहरिन्छ । जसले मुलुक र जनताको पनि हित गर्दैन ।"
दीर्घकालीन शिक्षा नीति अहिलेको आवश्यकता हो,"हाम्रो शिक्षा नीति कस्तो छ ? शिक्षालाई समय सन्दर्भअनुसार परिमार्जन र परिष्कृत गर्दै लैजानुपर्छ। समग्रमा भन्नुपर्दा शिक्षा सबैको पहुँचमा हुनुपर्छ। मानिसका अत्यावश्यकीय वस्तुहरूमध्ये यो पनि एक हो। विश्व परिवेशमा प्रतिस्पर्धा गर्न सक्ने जनशक्ति उत्पादन गर्ने शिक्षा आजका लागि अपरिहार्य छ। हाम्रा सामाजिक तथा सांस्कृतिक मान्यताहरूलाई संरक्षण गर्दै नैतिकवान्, अनुशासित तथा कर्तव्यनिष्ठ नागरिक तयार गर्ने खालको शिक्षा आजको आवश्यकता हो। सैद्धान्तिक ज्ञानका साथै व्यावहारिक शिक्षा प्रदान गर्ने परिवेश नबनाउने हो भने हामी पछाडि पर्ने कुरा निश्चित छ। हामी स्थानीयकरणको प्रवद्र्धन गर्दै विश्वव्यापी मान्यतालाई आत्मसात् गर्न चाहन्छौं। हाम्रो विद्यालय काठमाडौं ग्लोवल स्कुल यही मान्यतालाई अगाडि बढाउने कुरामा अडिग छ। विद्यालय बालमैत्री भएनन्, पुस्तकको झोला मात्रै बोकाउँछन् भन्ने गुनासो गरिन्छ नि ? विद्यालय पवित्रस्थल हो। जहाँ शिक्षक पढाउँछन् र विद्यार्थी पढ्छन्। पढ्ने र पठाउनेको समन्वयबाट नै शिक्षाको मूल मर्म आविर्भाव हुन्छ। बाल मानसपटल बुझी सोहीअनुरूपका शिक्षण सिकाइ क्रियाकलाप गर्नु नै विद्यालयको मूल उद्देश्य हुनुपर्छ। आजको परिवेशमा जबरजस्त शैक्षणिक गतिविधि सही ठहर्दैनन्। बालबालिकाका चाहनाहरूलाई प्रतिबिम्बित हुने गरी कक्षागत तथा उमेरगत क्रियाकलाप गर्नुपर्ने हुन्छ। बढी पढाउने र सिकाउने नाममा किताबको भारी बोकाउने काम कदापि ठीक हुँदैन। किताब बढी बोकाएर मात्रै गुणस्तरीय शिक्षा दिइन्छ भन्नु पक्कै पनि राम्रो होइन। बालबालिकाको क्षमता पहिचान गरी शिक्षण गर्दा उचित हुन्छ। हामी पनि किताबका ठेली बोकाएर विद्यार्थीलाई धेरै जान्ने बनाइन्छ भन्ने मानसिकताबाट टाढा छौं। सैद्धान्तिक तथा व्यावहारिक ज्ञान प्राप्ति गर्ने विविध माध्यम हुन्छन्। त्यस्ता माध्यम पहिचान गरी शिक्षण गर्दा राम्रो हुन्छ। शिक्षा व्यावहारिक बनाउन के के गर्नुपर्ला ? शिक्षाको न्यूनतम आधार भनेकै व्यावहारिक पक्ष हो। व्यावहारिक ज्ञानले मात्र मानिस एउटा परिपक्व व्यक्तित्व बन्दछ। उपयोगी सीप सिकाइमा राज्यका सम्पूर्ण निकाय क्रियाशील बन्नुपर्छ। राज्यको मुख्य दायित्व भनेकै शिक्षा सर्वसुलभ बनाउनु हो। व्यवहारोपयोगी शिक्षाले राज्यको समग्र पक्षलाई समेट्छ। हामीले कस्तो प्रकारको शिक्षा खोजेका हौं त ? डिग्री हात पारेको व्यक्तिले रोजगारीका नाममा विदेशी भूमिमा गएर कमसल खालको श्रम गर्नुपर्ने बाध्यता हामीमा रहनु पक्कै पनि राम्रो होइन। स्थानीय स्रोतसाधनको उपयोग गरी देशभित्र नै रोजगारीका अवसरहरू सिर्जना गर्न दत्तचित्त भएर लाग्नुपर्ने अहिलेको अवस्थामा हाम्रो शिक्षा नीतिमा देखिएका कमजोरीहरूलाई हटाउनुपर्ने बेला आएको छ। एक्काइसौं शताब्दीको प्रविधियुक्त विश्व परिवेशलाई उपयुक्त हुने र हाम्रा सामाजिक मूल्यभित्रका विशिष्ट आधारहरूलाई संरक्षण गर्ने प्रकारको नीति राज्यले तय गर्नुपर्छ। नीति निर्माण गर्दा शिक्षा क्षेत्रमा लागेका व्यक्तित्वहरूको रायसुझाव लिनुपर्छ। शिक्षालाई डलर खाने माध्यम वा विदेशीहरूको प्रयोगशाला बनाउनु हुँदैन। विद्यालयले बालबालिकालाई व्यावहारिक सीप सिकाइमा जोड दिनुपर्छ। परिवार तथा समाजले विद्यालयलाई सहयोग गर्नुपर्छ। विद्यार्थीलाई संस्कारयुक्त बनाउन, जीवनोपयोगी सीप सिकाउन अनि सक्षम नागरिक बनाउन कुनै एउटा पक्षको संलग्नताले मात्र सम्भव छैन। त्यसैले हामीबाट नै सुरुवात गर्नुपर्छ। हामी यस अर्थमा बढी संवेदनशील छौं। हाम्रो विद्यालयका सम्पूर्ण गतिविधिहरू व्यावहारिक सीप सिकाइमा बढी केन्द्रित छन्। सार्वजनिक र निजी गरी दुईखाले शिक्षा छ, यसबाट विद्यार्थीको भविष्य निर्माणमा कस्तो असर पर्छ ? हामीकहाँ शिक्षा दुईखाले छ भनी भ्रम सिर्जना गरिएको हो भन्ने मलाई लाग्छ। शिक्षा दुई खाले होइन कि, शिक्षा दिइने निकाय दुई खालका छन् भन्दा उपयुक्त होला। पाठ्यक्रम विकास केन्द्रले बनाएको पाठ्यक्रमलाई आत्मसात् गर्ने दुवै सार्वजनिक र निजी विद्यालयलाई फरकफरक कित्तामा राख्नु आफैंंमा मनासिब ठहर्दैन। कानुनले निर्दिष्ट गरेको प्रावधानमा टेकेर शिक्षा दिने कुरालाई गलत भन्नु राम्रो होइन। एउटा कुरा के सत्य हो भने सार्वजनिक र निजी शैक्षिक संस्थाले दिने शिक्षाका तौरतरिका फरक छन्। अब विद्यार्थीको भविष्य निर्माण गर्ने सवालमा दुवै शैक्षिक संस्थाहरूका बीचमा सहकार्य र समन्वय गर्ने पद्धतिको विकास चाहिँ पक्कै गर्नुपर्छ। सरकारले दुई निकायका बीचमा रहेर अभिभावकीय भूमिका निर्वाह गर्नुपर्छ। एसईई खारेज नै गर्नुपर्छ भन्ने माग पनि उठेको छ, यसबारे तपाईंको धारणा के हो ? एसईई खारेज गर्नुपर्छ वा पर्दैन भन्ने विषयमा धेरै तर्कवितर्क हुन सक्छन्। राष्ट्रिय परीक्षा बोर्डले लिँदै आएको यो परीक्षालाई के गर्ने भन्ने कुरामा सबैले आआफ्नो तरिकाले विश्लेषण गर्न पाइन्छ। हाम्रो शिक्षा नीतिमै माध्यमिक तह भनेर कक्षा ९ देखि १२ कक्षा भनेर तोकिसकेपछि परीक्षाको पद्धतिमा पनि परिवर्तन पक्कै गर्नुपर्छ। मेरो विचारमा एसईई खारेज गरेर सबै कुरा ठीकठाक हुने पनि होइन। यसलाई फरक तरिकाले व्यवस्थित चाहिँ पक्कै गर्नुपर्छ। आधारभूत तहको अन्तिम परीक्षा स्थानीय निकायले लिने र कक्षा १२ को अन्तिम परीक्षा राष्ट्रिय परीक्षा बोर्डले लिने प्रावधान हामीकहाँ भएझैं कक्षा १०को अन्तिम परीक्षा अर्थात् एसईई प्रदेशस्तरीय बनाउन सकियो भने अत्युत्तम हुने देखिन्छ। जसले विद्यार्थी मूल्यांकन मानकलाई अझ व्यवस्थित गर्छ अनि विद्यार्थीमा पढ्नुपर्छ भने भावनाको विकास हुन्छ। स्थानीय तह मातहत विद्यालय शिक्षा राख्न कानुन बनाउन खोजिँदै छ, यो कति उचित छ ? विद्यालय शिक्षा कसका मातहतमा राख्ने भन्ने कुरा त्यति ठूलो सवाल हो जस्तो मलाई लाग्दैन। व्यवस्थित बनाउने कुराचाहिँ पक्कै पनि महŒवपूर्ण हो। शिक्षा व्यवस्थित बनाउने नाममा कसैलाई गह्रौं भारी बोकाउनुभन्दा शिक्षा नीतिमा सुधार गरी अगाडि बढ्दा राम्रो हुने देखिन्छ। सबै कुरालाई अनुभव बटुल्ने माध्यम मात्र सोच्नु राम्रो होइन। दीर्घकालीन शिक्षा नीति अहिलेको अत्यावश्यक कुरा हो।"
कांग्रेसलाई उम्मेदवार छान्नै धौधौ,"काठमाडौं : नेपाली कांग्रेसको मंगलबार बसेको कार्यसम्पादन बैठकले उपनिर्वाचनका लागि पार्टीका उम्मेदवारको टुंगो लगाउन सकेन। सभापति शेरबहादुर देउवाको निवास बूढानीलकण्ठमा करिब ४ घन्टा छलफल भएको थियो। बैठकमा सहमति हुन नसकेपछि बुधबार ४ बजे बस्ने गरी बिना निष्कर्ष बैठक सकिएको थियो। बैठकमा सभापति शेरबहादुर देउवा र शेखरगगन पक्षबीच उम्मेदवार चयनमा विवाद सुरु भएपछि उम्मेदवारको तय हुन नसकेको शेखर समूहका एक नेताले बताए। इलाममा जिल्ला सभापति डम्बरबहादुर खड्का र भेषराज आचार्य मुख्य दाबेदार छन्। खड्का सभापति देउवानिकट र आचार्य शेखर कोइरालानिकट मानिन्छन्। बैठकमा सभापति देउवाले इलाम२ को प्रतिनिधिसभा उपनिर्वाचनमा खड्का र बझाङको प्रदेशसभा निर्वाचन क्षेत्र १ मा अभिषेक सिंहलाई उम्मेदवार बनाउनुपर्ने अडान राखेका थिए। उनको अडानमा शेखर कोइराला लगायतका इतर समूहका नेताले असहमति जनाएका थिए। संस्थापन इतर समूहका नेताहरू कोइराला, महामन्त्री गगन थापा, सहमहामन्त्रीहरू जीवन परियार र बद्री पाण्डे भने आचार्यको पक्षमा उभिएका थिए। बैठकमा नेता कोइरालाले स्थानीयको चाहनालाई बेवास्ता गरेर निर्णय लिँदा पार्टी दुर्घटनामा पुग्न सक्ने चेतावनी दिएका थिए। कोइरालाको भनाइ उध्रित गर्दै बैठकमा सहभागी एक नेताले भने, इलामको सवालमा भेषराजजीले जित्ने कुरा स्थानीय साथीहरूले गर्नुभएको छ। भेषराजजीलाई टिकट दिनुभयो भने ठीक छ। नत्र हामी जित हारको जिम्मा लिने छैनौं। बैठकमा शेखरको भनाइलाई पूर्वमहामन्त्री शशांक कोइरालाले पनि समर्थन जनाएका थिए। उनीहरू इलाममा आचार्य र बझाङमा जगत जोशी उम्मेदवार हुनुपर्छ अडानमा छन्। कांग्रेस प्रचार विभागका प्रमुख मीन विश्वकर्माले उम्मेदवार टुंगो लगाउने विषयमा छलफल विस्तृतमा भएको र बुधबार दिउँसो २ बजे बैठक बस्ने गरी सकिएको बताए। बैठकमा देउवा पक्षले निरन्तर खड्का गएको निर्वाचनमा १ सय १४ मतले मात्र पराजित भएको तर्क गरेका थिए। ०७९ को निर्वाचनमा स्वर्गीय सुवास नेम्बाङले ३० हजार २० मत ल्याएर निर्वाचित भएका थिए। उनका प्रतिस्पर्धी खड्काले २९ हजार ९ सय ६ मत ल्याएका थिए। थोरै मतान्तर मात्र भएकाले यसपटक खड्कालाई नै मौका दिनुपर्ने धारणा राखेका थिए। विश्वकर्माले भने, १,२ जना आकांक्षी मात्र नभई सबै आकांक्षीको विषयमा छलफल भएको छ। कसलाई अगाडि सार्दा सही हुन्छ भन्ने अहिले टुंगिएको छैन। शेखरगगन पक्षले इलाममा आचार्य नै एक मात्र बलियो उम्मेदवार भएकाले उनैलाई दिनुपर्ने अडान राखेका छन्। बझाङ प्रदेशसभा१ बाट मंसिर ४ मा निर्वाचित पृथ्वी सिंह दुर्घटनामा परेर निधन भएकाले उनकै छोरालाई टिकट दिनुपर्ने अडान देउवाको छ भने शेखरगगन पक्षले भने उनलाई टिकट दिन नहुने अडान राखेका छन्। शेखर गगन समूहले जगत जोशीलाई उम्मेदवारका रूपमा अगाडि सारेका छन्। १५ वैशाखमा हुने उपनिर्वाचनका लागि एमाले, राष्ट्रिय स्वतन्त्र पार्र्टी, माओवादी लगायतका दलले उम्मेदवार टुंगो लगाइसके पनि कांग्रेसले भने अभै उम्मेदवारको टुंग्याउन सकेको छैन। इलाम २ र बझाङ १ को प्रदेश सभा १ मा वैशाख १५ मा उपनिर्वाचन हुँदै छ। त्यसका लागि चैत २४ गते मनोनयन दर्ता गर्ने तालिका छ। कांग्रेसबाट इलामका लागि ७ जना र बझाङका लागि १० आकांक्षीको नाम सिफारिस केन्द्रमा आइपुगेको छ।"
अरुण नदीको फेरी बिग्रिएपछि चरम सास्ती,"भोजपुर : भोजपुर र संखुवासभा जोड्ने अरुण नदीको मोटरेबल फेरीमा प्राविधिक समस्या आएपछि उत्तरी क्षेत्रका नागरिकलाई सास्ती परेको छ। विगत केही साताअघि षडानन्द नगरपालिका र खाँदबारी जोड्ने एक मात्र वैकल्पिक माध्यम बनेको उक्त मोटरेबल फेरीको तारमा क्षति पुगेपछि यात्रुलाई आवतजावतमा समस्या भएको हो। वर्षौंअघि ठेकेदार कम्पनीले अलपत्र पारेको लम्छुवाघाटको पुल नबन्दा सास्ती खेपिरहेका उत्तरी क्षेत्रका नागरिकलाई फेरी बिग्रिएपछि झन् हैरानी थपिएको छ। फेरी बिग्रिएपछि यात्रु, दर्जनौं यात्रुबाहक, मालबाहक सवारीसाधनहरू अलपत्र बनेका छन्। फेरी नबनेसम्म नदी वारपार गर्न नसकिने स्थानीय सवारीचालक नविन कार्कीले बताए। उनले भने, फेरी कहिले बन्ने कुनै छाँटकाँट देखिन्न। यात्रुलाई बीचमै ओराल्नुपर्यो। व्यावसाय नै चलाउन गाह्रो हुने भो। दैनिक ५० भन्दा बढी यात्रु र मालसामान बोक्ने सवारीसाधनलाई फेरीबाटै नदी तारिने गरिएको छ। तर, फेरीमा समस्या आएपछि थप मर्कामा परेको विराटनगर जाँदै गरेका साल्पासिलिछो गाउँपालिका४ खाटम्माका बमप्रसाद राईले बताए। विराटनगर जाने भनेर हिँडेको अलपत्र परियो, अब झोलुंगे पुल तर्न डेढ घण्टा हिँड्नुपर्छ। गाडी पनि भेटिन गाह्रो छ, उनले भने। मोटरेबल फेरीको १९ एमएमको ६ वटा तार (लठ्ठा) बिग्रिएका कारण फेरी सञ्चालनमा समस्या भएको षडानन्द नगरपालिकाका प्रमुख प्रशासकीय अधिकृत मोहनप्रसाद चापागाईँले बताए। फेरी सञ्चालनका लागि नगरपालिकाले तत्काल काठमाडौंबाट सामान खरिद गर्ने र दक्ष प्राविधिक झिकाएको प्रमुख प्रशासकीय चापागाईंले जानकारी दिए। आवश्यक सामान खरिद प्रक्रिया सुरु गरिसकिएको छ। फेरी चलाउने तार महँगो र बाहिरबाट मगाउनुपर्ने भएकाले फेरी चल्न केही सप्ताह लाग्न सक्छ, उनले भने, हामीले कोटेसनमार्फत सामान झिकाएर छिटोभन्दा छिटो फेरी सञ्चालनमा ल्याउन भरपुर प्रयास गरिरहेका छौं। लम्छुवाघाटको पुल निर्माण हुन नसक्दा जोखिम मोलेरै नदी तर्नुपर्ने स्थानीयवासीको बाध्यता हटेको छैन। लम्छुवाघाटको पुल नहुँदा स्थानीयले कष्टकर पैदल हिँडेरै नदि वारपार गर्ने गरेका छन्। यस्तै नदीका केही क्षेत्रका स्थानीय नाउँबाटै नदी वारपार गर्नुपर्ने पनि बाध्यतामा छन्। हिउँद होस् या वर्षा, भोजपुरको उत्तरी भेगका बासिन्दालाई अरुण नदी तर्न समस्या छ। पुल नहुँदा अत्यावश्यक सामान लिन १५ किलोमिटर घुमाउरो बाटो हिँड्नुपर्ने र नाउँको भरमा नदी तर्नुपर्ने बाध्यता रहेको स्थानीय रुद्रबहादुर मगरले बताए। घण्टौं कष्टकर पैदल हिँडेर होस् या नाउँ चढेर जोखिमपूर्ण यात्रा गर्नैपर्छ। नत्र नदी पार गरिन्न, कामै हुन्न, यो हाम्रो रहर हैन, बाध्यता हो, उनले सुनाए। तत्कालीन उपप्रधान तथा भौतिक योजना तथा निर्माणमन्त्री विजयकुमार गच्छदारले ०६७ सालमा पुल शिलान्यास गरेका थिए। तर, ठेकेदारको लापरबाहीले अलपत्र बन्दा षडानन्द नगरपालिका, साल्पासिलिछो गाउँपालिकालगायत उत्तरी भेगका ७० हजारभन्दा बढी जनसंख्या कष्टकर यात्रा गर्न बाध्य छन्। षडानन्द नगरपालिकाका मेयर सुरेन्द्र उदासले पुल निर्माणमा ठेकेदार कम्पनीको लापारबाहीका कारण नागरिकले सास्ती खेप्नु परिरहेको बताए। मेयर उदासले भने, हाम्रो क्षेत्रको विकासको मूलढोका भएको लम्छुवाको पुल निर्माणमा निर्माण व्यवसायीबाटै लापरबाही भयो, जसले जनता कष्टकर यात्रा गर्न बाध्य छन्। लम्छुवाघाटको पक्की पुल निर्माण पुनः अलपत्र पार्ने ठेकेदार कम्पनीले काम नगरेपछि गत २०७९ पुसमा सडक डिभिजन कार्यालय तुम्लिङटारले पुलको ठेक्का तोडेको थियो। डिभिजन कार्यालयका सूचना अधिकारी इन्जिनियर दीपेन्द्रकुमार शाहका अनुसार २०६७ सालमा स्वच्छन्द निर्माण सेवाले निर्माण कार्य सुरु गरे पनि विभिन्न बहनामा काम अलपत्र पारेको थियो। १४ करोड ७५ लाख ११ हजार रुपैयाँमा सम्झौता भएको उक्त पक्की पुलको निर्माणमा ४ करोड रुपैयाँ बढी खर्च भएको सडक डिभिजन कार्यालय तुम्लिङटारले जनाएको छ।"
टिक्नेबिक्नेसिकाइको खाँचो,"काठमाडौं : एउटा पुरानो उखान छ : जग बलियो भए पो घर बलियो हुन्छ। पक्कै पनि विद्यालय शिक्षा गतिलो भए मात्रै भविष्य पनि उज्ज्वल हुन्छ। तर अब पढाइ राम्रो भएर भन्दा पनि अवसरमुखी अर्थात् रोजगारमुखी अध्ययनको आवश्यकता छ। यसको मतलव अब गुणस्तरीय शिक्षाका नाममा अब्बल प्राप्तांक ल्याउनुमात्रै होइन टिक्नेबिक्ने सिकाइ अर्थात् गरिखाने शिक्षा खाँचो भएको सरोकारवालाहरू औंल्याउँछन्। वास्तविकता पनि यही हो। विद्यार्थीहरू चट्ट स्कुल पोसाकमा टाई लगाएर, झोलाभरि किताबको भारी बोकाएर, ती किताबबाट धेरै गृहकार्य दिएर, घोकाएर अन्ततः परीक्षामा उत्कृष्ट प्राप्ताङ ल्याए भने राम्रो मान्ने गरेको पनि देखिन्छ। तर यो गलत प्रवृत्ति हाबी भएको शिक्षाविद्हरू टिप्पणी गर्छन्। अब हिजोको जस्तो घोकेर पास गर्ने, यसपछि प्रमाणपत्र लिएर माथि कक्षा चढ्ने भन्ने भन्दा पनि शिशु कक्षादेखि नै हाम्रो समाज, रोजगारजस्ता आर्थिक पाटोसँग जोडेर सिकाउन खाँचो भएको औंल्याउछन् शिक्षाविद् डा विष्णु कार्की। उनी भन्छन्, तल्लो तहदेखि नै शैक्षिक रूपान्तरण जरुरी छ। विद्यार्थीहरू सानैदेखि अबको प्रविधिसँग पनि परिचित हुने गरी अघि बढाउनुपर्छ। पहिलेदेखि नै हाम्रो शिक्षाले रोजगार, पेसा, व्यवसायसँग सहकार्य नगरेर विभेद गरेको उनको भनाइ। शैक्षिक गुणस्तर भनेर २ किसिमले देखाइन्छ, एउटा देखाउने भनेको नम्बरमा, अर्को भनेको गरिखाने सीप हो। प्राडा विद्यानाथ कोइराला, शिक्षाविद् मुलुकभर कक्षा १ देखि १० सम्म अध्यापन गर्ने कुल विद्यालय संख्या ६ हजार ७ सय २४ हाराहारीमा रहेको शिक्षा तथा मानव स्रोत विकास केन्द्रको तथ्यांकमा उल्लेख छ। यसअन्तर्गत सामुदायिक विद्यालय ३ हजार ६ सय ४८ ओटा, निजी अर्थात् संस्थागत विद्यालय ३ हजार २५ ओटा र परम्परागत अर्थात धार्मिक विद्यालय ५१ ओटा सञ्चालनमा छन्। वास्तवमा यी सबै विद्यालयको शिक्षा अर्थात् सिकाइ गुणस्तरीय हुनुपर्छ। तर अहिलेसम्म ठ्याक्कै गुणस्तरीय शिक्षा भनेर अहिलेसम्म यसको मापन बनाएर अघि बढेको अवस्था नभएको डाकार्की बताउँछन्। उनका अनुसार सामान्यतया विषयगत आधारमा कुनमा कति उपलब्धि भयो भनेर प्राप्तांकको आधारमा विद्यार्थीको गुणस्तरीय मापन गर्ने चलन छ। अब यसबाट बाहिर निस्कनु पर्छ। हिजो हामीले विद्यालय पढ्दाको कुरा होइन। अब पढिसकेपछि बजारमा बिक्नुपर्छ। जसरी किसानले उत्पादन गरेको वस्तु बजारमा बिकेन भने कुनै औचित्य हुँदैन, शिक्षाविद् डाकार्कीले अन्नपूर्णसँग भने, त्यसैगरी पढाइ पनि नबिक्ने भएमा कुनै अर्थ राख्दैन। अबको शिक्षा पनि प्रोडक्सन कार्य हो। यसर्थ यसबारे समग्र सरकार, विद्यालय र शिक्षकले ध्यान दिन आवश्यक छ। अबको उत्पादन बजारमुखी, रोजगारमुखी हुनुपयो। एसईईमा जतिसुकै उत्कृष्ट नतिजा ल्याए पनि बजारमा बिकेन भने त्यो सडेको अन्डा जस्तो हुन्छ। यसर्थ अबको सिकाइ टिक्ने, जीविकोपार्जन गर्न सक्ने खालको हुन जरुरी भएकोमा उनले सरकारको ध्यानाकर्षण गराए। विद्यार्थीको गुणस्तर के हो भन्ने मापन गर्न गाह्रो भएको बताउँदै शिक्षाविद् प्राडा विद्यानाथ कोइराला थप्छन्, गुणस्तर ग्रेडिङमा होइन। शैक्षिक गुणस्तर भनेर दुई किसिमले देखाइन्छ। एउटा देखाउने भनेको नम्बरमा हो, अर्को भनेको गरिखाने सीप हो। वास्तवमा विद्यार्थीले गरी खाने सीप केही पाएका छैनन्। यसैले शैक्षिक गुणस्तरमा प्रश्न गर्नुपर्नेमा प्राडा कोइरालाले जोड दिए। अहिलेको गुणस्तर भनेको एसईईपछि ११ कक्षामा पढ्ने हो। तर, सबैले ११ कक्षा पनि पढ्ने अवसर पाउँदैनन्। त्यसमाथि ११ कक्षामा विज्ञान, मानविकी, शिक्षा संकाय पढ्नका लागि नम्बरको आधारमा वर्गीकरण गरिन्छ। यो नचाहिने काम हो। विद्यार्थीलाई नम्बरमा जोड्ने हो कि क्षमतामा भनेर सोचिएको छैन, उनी भन्छन्, जबकि युरोप, अमेरिकातिर नम्बर पछि हेरिन्छ। सुरुमा टफेल बाट क्षमता हेरिन्छ। तर, नेपालमा परम्परालाई धान्ने प्रवृत्ति छ। एसईई पासपछि विद्यार्थीमा यही गर्ने तागतको विकास भयो भनेर छुट्ट्याउन सक्ने स्थितिमा छैनौं। विद्यार्थीले के गर्नुपर्छ भन्ने सोचको विकास गर्नुपर्ने अवस्था भएको उनको भनाइ छ। तल्लो तहदेखि नै शैक्षिक रूपान्तरण जरूरी छ। विद्यार्थीहरू सानैदेखि अबको प्रविधिसँग पनि परिचित हुने गरी अघि बढाउनु पर्छ।डा विष्णु कार्की, शिक्षाविद् प्राडा कोइरालाका अनुसार विद्यार्थीलाई करियर एजुकेसन अर्थात् गरिखाने खालको सीप सिकाउनुपर्छ। त्यो हामीले दिन सकेका छैनौं। यसमा चुकेका छौं। दोस्रो भनेको विद्यार्थीले चाहेको क्षेत्रमा जान अब्बल बनाउन सकेका छैनौं, उनले थप्दै भने, हामीले विद्यार्थीले खोजेको कुरा दिन सकेका छैनांै। समुदायले खोजेको र पाठ्यक्रमले दिन खोजेको कुरा पनि विद्यार्थीलाई दिन सकेको अवस्था छैन यसर्थ यी सबै विषयलाई समेट्ने गरी शिक्षक, विद्यार्थी र अभिभावकलाई कसरी तयार पार्ने भनेर सोच्न जरुरी छ। अब पनि यस्तो कुरा नसोच्ने हो भने हाम्रो शिक्षा कर्मकाण्डी मात्रै हुन्छ। सरकारको योजना कार्यान्वयनमा सुस्तता यता सरकारले गुणस्तरीय शिक्षा भनेर सिकाइको वातावरण, पाठ्यक्रम, शिक्षण सिकाइ सामग्री (पाठ्यपुस्तकलगायत), शिक्षण विधि, मूल्यांकन, परीक्षाको सान्दर्भिकता तथा गुणस्तरीयतामा अभिवृद्धि गराई विद्यार्थीको सिकाइ सुधारमा सुनिश्चितता प्रदान गर्ने उल्लेख गरेको छ। सबै तह र परिवेशहरूमा सान्दर्भिक, समतामूलक र प्रभावकारी सिकाइ उपलब्धि हासिल गर्नका लागि शैक्षिक गुणस्तरको पर्याप्त सुनिश्चितता गर्ने सरकारले प्रतिबद्धता पनि गरेको थियो तर व्यवहारत यसो दखिएन। किनभने सरकारले विद्यालय क्षेत्र विकास योजना (विसं २०७३२०८०) मा यस्तो प्रतिबद्धता गरेको थियो। तर २०८० को शैक्षिक सत्र सकिँदा पनि सरोकारवालाले यसको प्रत्याभूति गर्न पाएका छैनन्। यससँगै सो योजनाअन्तर्गत जीवनपर्यन्त सिकाइलाई शिक्षाको परिपूरकका रूपमा ग्रहण गरी पर्याप्त स्रोतसाधन तथा संयन्त्रका साथै सूचना तथा सञ्चार प्रविधिको समेत उपयुक्त उपयोगका माध्यमबाट व्यापक तथा लचिला अनौपचारिक पद्धतिको अवलम्बन गर्ने भनिएको थियो। तर मुलुकको संघीय स्वरूपलाई दृष्टिगत गर्दै समाजका विविधतापूर्ण परिवेश तथा आवश्यकताका यथार्थलाई आत्मसात् गरी सबै नागरिकलाई उत्पादनशील जीवनयापन गर्न चाहिने पूर्ण कार्यमूलक साक्षरता, गणितीय सीप, ज्ञान तथा आधारभूत जीवनोपयोगी सीपको विकासका अवसर प्राप्त गर्न सहजीकरण गर्दै निरन्तर एवं समावेशी प्रयत्नमार्फत जनशक्तिको क्षमता विकास गरी मुलुकको सामाजिक, आर्थिक विकासमा योगदान दिई विद्यमान असमानता घटाउने लक्ष्य लिएर कार्यान्वयनमा रहेको विद्यालय क्षेत्र विकास योजनाको पाँचवर्षे कार्यक्रम यसै आर्थिक वर्षमा समाप्त हुँदै छ। यसअघिका विद्यालय शिक्षाका योजनाहरूका उपलब्धि र सिकिएका पाठहरू तथा सबैका लागि शिक्षाको राष्ट्रिय कार्ययोजना (सन् २००१२०१५) अन्तर्गत सञ्चालन गरिएका सबैका लागि शिक्षा कार्यक्रम (सन् २००४२००९) र विद्यालय क्षेत्र सुधार योजना (विसं २०६६२०७२) का एकीकृत कार्यसूचीहरू तथा उपलब्धिहरू विद्यालय क्षेत्र विकास योजनाको पाँचवर्षे कार्यक्रम (विसं २०७३२०७८) का प्रमुख मार्गदर्शकका रूपमा रहेका थिए। यद्यपि सरकारले विद्यालय शिक्षा क्षेत्र योजना (विसं २०७८२०८७) पनि सार्वजनिक गरिसकेको छ। नेपालको संविधानको मार्गदर्शन, परिवर्तित संघीय संरचनाको आवश्यकता र उल्लिखित नीतिगत प्राथमिकता अनुकूल विद्यालय शिक्षाको विकासलाई दिशानिर्देश गर्न नयाँ योजनाको आवश्यकता देखिएको औंल्याइएको छ। उल्लिखित सन्दर्भहरूले नेपालको विद्यालय तहको शिक्षाको विकासका लागि नयाँ योजनाको आवश्यकता महसुस गरी नेपाल सरकार शिक्षा, विज्ञान तथा प्रविधि मन्त्रालयले आगामी १० वर्ष (२०७८२०८७) का लागि विद्यालय शिक्षा क्षेत्रको योजना तयार गरेको छ। यस योजनामा शिक्षा विकासको १० वर्षे दृष्टिकोणसहित पहिलो पाँच वर्षका लागि आवश्यक स्रोतको आंकलन गरी कार्यान्वयनको खाका तयार गरिएको छ। नेपाल सरकार शिक्षा, विज्ञान तथा प्रविधि मन्त्रालयले तयार गरेको विद्यालय शिक्षा क्षेत्रको यो योजनाअन्तर्गत शैक्षिक गुणस्तर सुधारका लागि गरिने विविध कार्य गरिने उल्लेख छ। विद्यालय शिक्षाको शैक्षिक गुणस्तरमा सुधारका लागि गुणस्तर मानक निर्माण गरी कार्यान्वयनमा ल्याउने, विषयगत, कक्षागत, तहगत मापदण्ड बनाई कार्यान्वयन गर्ने, सिक्दै कमाउँदै कार्यक्रमलाई प्रभावकारी ढंगले कार्यान्वयन गर्ने, अनिवार्य तथा निःशुल्क शिक्षा ऐन र नियमलाई प्रभावकारी रूपमा कार्यान्वयन गर्न कार्ययोजना बनाई कार्यान्वयनमा लैजाने, सिकाइका आधारमा विद्यालयको उपलब्धि मापन गर्ने प्रणाली विकास गर्ने, बैकल्पिक सिकाइ र अनलाइन शिक्षा प्रणालीलाई प्रभावकारी बनाउनेलगायत प्राथमिकतामा छन्। तीनै तहको सरकारबाट सञ्चालन हुने शैक्षिक क्रियाकलापबीच आपसी समन्वय कायम गरी नतिजा सुनिश्चित गर्ने प्रणालीको विकास गर्न गुणस्तर मापदण्ड बनाई कार्यान्वयन गर्ने पनि उक्त योजनाले समेटेको छ। सुरुवातीदेखि नै शिक्षा, विज्ञान तथा प्रविधि मन्त्रालयले गुणस्तरलाई पहिलो प्राथमिकता राख्दै आएको छ। मन्त्रालयले गरेको एक अध्ययनलाई आधार मानेर लेखकः श्यामप्रसाद आचार्यले सामुदायिक विद्यालयको ऐना, यसैमा छन् शैक्षिक गुणस्तर सुधार नहुनुका केही रहस्यहरू यो शीर्षकको लेखमा भनेका छन्, मन्त्रालयले गुणस्तरलाई पहिलो प्राथमिकता राखेको छ तर प्रगतिमा भने निराशा छ। सुधारको संकेत खासै छैन। हुन त गुणस्तर सापेक्षित हुन्छ। केही नसिकेको भन्ने होइन। युनेस्कोले गुणस्तरीय शिक्षाको फ्रेमवर्कमा लगानी र प्रक्रिया गुणस्तरीय भएमात्र शिक्षा गुणस्तरीय हुन्छ भन्छ। हामीले न लगानी गुणस्तरीय बनाउन सकेका छौं न त प्रक्रिया नै। पहिलेका योजनाहरू लगानीमा केन्द्रित रहे। यसबाट भर्ना दरमा राम्रो सुधार त भयो तर गुणस्तर भने झन् खस्किँदै गयो। एसएसआरपीले पहुँचको क्षेत्रमा सफलता हासिल भयो अब गुणस्तरमा लाग्नुपर्ने भनी गुणस्तर भन्यो। एसएसडीपीमा पनि त्यही कुरा दोहोरियो। मन्त्रालयकै निकाय शैक्षिक गुणस्तर परीक्षण केन्द्रले गुणस्तरमा सुधार भएको छैन भन्ने आधारहरू दिइरहेको यसअघिका केही अध्ययनमा पनि देखिन्छ।"
हाम्रै माटोमा खोज्दा व्यावहारिक शिक्षा भेटिन्छ,"हाम्रो शिक्षा नीति कस्तो छ ? नीति राम्रै छ। तर, नीति निर्मातालाई पनि के हो लेखिएको थाहा हुनु जरुरी छ। शिक्षा नीतिसम्बन्धी सम्पूर्ण अभिलेखमा भएका अवधारणाहरू राम्रा छन्। तर, ती अवधारणाहरू भित्र लुकेको काम आफैं हुन्छ भन्ने अवधारणा गलत छ। नीति बनिसकेपछि त्यसको सही कार्यान्वयन गर्ने मानवस्रोत तयार गरिनु आवश्यक छ। शिक्षण सिकाइ र परीक्षा प्रणाली एक अर्कामा मेल खाँदैनन्। मिलाउन जरुरी छ। विद्यालय बालमैत्री भएनन्, किताबको झोला मात्र बोकाउँछन् भन्ने गुनासो गरिन्छ नि ? नीतिलाई राम्रोसँग कार्यान्वयन गर्दा यो समस्या आउँदैन। नीतिमा यो छैन। कार्यान्वयन गर्नेलाई बुझाउन नसक्दाको समस्या हो यो। सानो उदाहरण कक्षा १३ सम्म इन्ट्रिगेटेड टिचिङ भनिएको छ। जबरजस्ती लाद्न खोजिएजस्तो। किताब (हरू) बनाइएका छन्; न नीति बनाउनेलाई थाहा छ, ठ्याक्कै के चाहीँ गर्न लागेको हो भन्ने, न त किताब लेख्नेलाई थाहा छ, न पढाउनेलाई। बेच्नेलाई बेच्न मात्र पाए भइगो। अनि त समस्या आइहाल्छ नि। सबै विद्यालयमा यस्तो छैन। किताबको भारी बोकाएर ज्ञान प्राप्त हुँदैन, त्यसलाई दिमागभित्र बोकाउनुपर्छ। हाम्रो शिक्षा व्यावहारिक बनाउन केके गर्नुपर्छ ? यस प्रश्नमा भएका तीन वटा प्रमुख शब्दहरू शिक्षा, व्यवहार र बनाउनु लाई सम्बन्धित सबै सरोकारवालाहरूले बुझ्नुपर्छ। शिक्षा के हो भनी छलफल गर्नुपर्छ। त्यसका धेरै परिभाषामध्ये हामीले चाहेको के हो प्रस्ट हुनुपर्छ। हामीले चाहेको मैले चाहेको होइन। व्यवहार के हो बुझ्नुपर्छ। हामीले चाहेको व्यवहार कस्तो हो परिभाषित गर्नुपर्छ। बनाउनु सजिलो छैन। यो कठिन कार्यका लागि सबै सरोकारवालाहरू तयार रहनुपर्छ। व्यावहारिक भएन भनेको दशकौं भयो। झन्झन् अव्यावहारिक हुँदैछ किन ? किनकि फिनल्यान्डमा यसो गर्छन् रे, अमेरिकामा उसो गर्छन् रे भन्दै त्यहाँका कुराहरू टपक्क टिपेर यहाँ ल्याउँदा झन् अव्यावहारिक हुन्छ। यही माटोमा खोजौं व्यावहारिक शिक्षा भेटिन्छ। हाम्रो स्कुलमा पाठ सिकाउँदा विद्यार्थीलाई मेहनती, आत्मअनुशासित र समय व्यवस्थापन गर्न सक्ने बनाउँछौं। सार्वजनिक र निजी गरी दुईखाले शिक्षा छ, यसबाट विद्यार्थीको भविष्य निर्माणमा कस्तो असर पर्छ ? सार्वजनिक र निजी जुन स्कुल भए पनि सिकाउनेले दत्त, चित्त भएर मेहनत साथ सिकाए विद्यार्थीको भविष्यमा राम्रो असर पर्छ। सिकाउनेले नसिकाए नराम्रो। सिकाउने भन्नाले यहाँ व्यवस्थापन समितिदेखि विद्यालयका सहयोगी कर्मचारीसम्मले गर्ने कार्यहरू पर्छन्। पाठ्यक्रमलाई बुझ्नुपर्छ सबैले। सिलेवसलाई हेरेर मात्र हुँदैन। राष्ट्रिय पाठ्यक्रममा आधारित भएर विद्यालयको आफ्नो पाठ्यक्रम बनाउनु पर्छ। हामीले स्कुलमा राष्ट्रिय पाठ्यक्रम अध्ययन र अन्तर्राष्ट्रिय पाठ्यक्रम अनुसन्धान गरी वार्षिक पाठ्यक्रम बनाउँछौं। दिन, घण्टा र मिनेट गनेर लागू गर्छौं। निजी क्षेत्रको शिक्षा निकै महँगो भयो, यसैकारण निजी विद्यालय अव सार्वजनिकमा रूपान्तरण गर्नुपर्छ भन्ने माग बारे के भन्नुहुन्छ ? निजी विद्यालयलाई सार्वजनीकरण गरेर गुणस्तर बढ्ने हो ? हो भने गरौं। सुरु मबाटै गरौं। हरेक कुराको मूल्य प्रथम चरणमा लगानीको आधारमा हुन्छ। दोस्रो चरणमा माग र आपूर्तिको आधारमा हुन्छ। गुणस्तरीय वस्तुको मूल्य बढी हुन्छ किनकि त्यसको माग बढी हुन्छ। गुरुकुल शिक्षा पनि बिनालगानी प्राप्त हुँदैनथियो। समयको लगानी, गुरुकुटीको सेवा, गाईबस्तुको रेखदेख सबै लगानी नै हो। बिनालगानी केही पनि प्राप्त हुँदैन। मेरो घर छेउमा किराना पसल छ, त्यहाँँ पाउने सबै चिज मेरा आवश्यकताका भए पनि म त्यहाँ किन्दिनँ। कुनै सामान किन्न सुपरमार्केट जान्छु। कुनै किन्न दसौं किलोमिटर यात्रा गरेर अर्को ठाउँमा जान्छु। तपाईंले गर्ने पनि त्यही हो। किनकि मैले खोजेको गुणस्तर र तपाईंले दिन खोजेको गुणस्तरको परिभाषा एउटै हुँदैन। विश्व प्रजातन्त्रमा छनोटको स्वतन्त्रता हुन्छ। त्यो नहुनु भनेको भेडाबाख्रा बनाउनु हो। भेडाबाख्रा मात्र भएर इको सिस्टम चल्दै चल्दैन। तिनीहरूलाई उपभोग गर्ने मान्छे र मान्छेलाई पनि चुनौनी दिने केही न केही माध्यम विकास भएकै हुन्छ सन्तुलन ल्याउनलाई। एसईई खारेज नै गर्नुपर्छ भन्ने माग पनि उठेको छ, यसबारे तपाईंको धारणा के हो ? परीक्षण हुनुपर्छ। तर, हामीले लिइरहेको जस्तो परीक्षा फालिदिए पनि हुन्छ। केही फरक पर्दैन। विद्यार्थीले वातावरण सफा राख्नु हाम्रो कर्तव्य हो विषयमा निबन्ध लेखेर १० मा १० पाउँछ र परीक्षा हलबाट बाहिर गएपछि चकलेट खाएर खोल बाटोमा फालेर हिँड्छ। अनि हाम्रा परीक्षाहरूमा आउने प्रश्नका उत्तरहरू घोकेर मात्र केही काम छैन। स्थानीय तह मातहत विद्यालय शिक्षा राख्न कानुन बनाउन खोजिँदैछ, यो कति उचित छ ? व्यवस्था जे भए पनि गर्ने मानिसले हो। गर्ने मानिस राम्रा भए भने जसको मातहतमा राखे पनि केही फरक पर्दैन। तर अहिले जस्तो स्थानीय पाठ्यक्रमका नाममा कक्षा १ देखिका छोराछोरीलाई तपाईंको मेयरको नाम के हो ? वडाध्यक्षको नाम के हो ? जस्ता कुराहरू पढाउन थालियो भने राजा महाराजाको गुणगानले उहिलेको शिक्षा प्रणाली भरिएजस्तै हुन्छ। अहिले कक्षा १ मा पढ्ने बच्चाले कण्ठ गरेको मेयर ऊ श्रम बजारमा आउँदासम्म भ्रष्टाचारले जेलमा पनि हुन सक्छ। समाजमा तिरस्कृत भइसकेको पनि हुन सक्छ। वा मरिसकेको हुन सक्छ। त्यसले उसको सीपमा केही फरक पार्दैन। गोदावरी रेसिडेन्सियल स्कुलमा कक्षा १२ सम्म अध्ययन गरेका विद्यार्थी संसारको कुनै पनि कुनामा गएर चुनौतीको सामना गर्न सक्छन्।"
कानुन अधिकृत नहुँदा समस्या,संविधानले नै व्यवस्था गरेबमोजिम गाउँगाउँका स्थानीय तहमा उपाध्यक्ष एवं उपप्रमुखको संयोजकत्वमा न्यायिक समिति गठन भएका छन। नागरिकलाई घरदैलोमै न्यायको अनुभूति दिलाउनु यसको उद्देश्य हो। सामान्य झैझगडा हुँदा पनि अदालतको ढोकासम्म पुग्ने र लाखौं रुपैयाँ खर्च गर्नुपर्ने बाध्यताबाट नागरिक अहिले प्रत्यक्ष लाभान्वित भएका छन्। उनीहरूको पैसा जोगिएको छ। अझ विपन्नलाई बढी राहत मिलेको छ। आर्थिक अभावबाट गुज्रिएका नागरिकका लागि मुलुकमा न्यायिक प्रक्रिया धेरै खर्चिलो छ। गाउँगाउँमा स्थापना भएका पालिकाहरूको न्यायिक क्षेत्रमा अहिले सबैभन्दा चुनौतीको रूपमा कानुन अधिकृत नहुनु हो। राजनीतिक क्षेत्रबाट आएका जनप्रतिनिधिहरू जनताकै सेवामा तल्लिन हुनुपर्ने हुन्छ। सबै जनप्रतिनिधिहरू कानुनी रूपमा जानकार हुँदैनन्। उनीहरूलाई विद्यमान कानुनी अवस्था र सुझाव दिन कानुन अधिकृतको रूपमा एक जना कर्मचारी नियुक्ति गर्नुपर्ने हाम्रो माग छ। गाउँपालिका राष्ट्रिय महासंघको केन्द्रीय बैठकमा पनि हामीले यसबारे बारम्बार माग राखेका छौं। सानातिना झगडा गाउँमै मिलाउनुपर्छ। हामीले मुद्दालाई मिलापत्रबाटै टुंग्याउन जोड दिएका हुन्छौं। मानिस आक्रोशमा आएर मुद्दा मामिलामा लाग्दा कतिपयको आर्थिक अवस्थादेखि पारिवारिक बिचलन भएको पनि देखिएको छ। त्यसकारण संविधानकै मर्मअनुसार नागरिकलाई घरदैलोबाट न्यायिक निरुपण गरी गुणस्तरीय सेवा दिनु स्थानीय सरकारको दायित्व हो। हामीले गाउँपालिकामा मेलमिलापकर्ता नियुक्त गरेर पनि मुद्दाहरूलाई मेलमिलापकै माध्यमबाट किनारा लगाउनुपर्छ भनेका छौं। गाउँपालिकाले मेलमिलापकर्ताहरूका लागि कार्यविधि बनाएरै उनीहरूको सेवासुविधाका विषयमा सम्बोधन गरेको छ। कतिपय स्थानीय तहमा न्यायिक प्रक्रिया सही रूपमा छिनोफानो नहुँदा न्यायिक समितिका संयोजकहरूमाथि नै मुद्दा पर्ने गरेका उदाहरण छन्। त्यसैले पनि नेपाल सरकारले न्यायिक समितिलाई थप प्रभावकारी बनाउन देशभरका सबै स्थानीय तहमा तत्कालै कानुन अधिकृत नियुक्तिको प्रक्रिया थाल्नुपर्छ। (पोख्रेल झिमरुक गाउँपालिका प्यूठानका उपाध्यक्ष एवं गाउँपालिका राष्ट्रिय महासंघका केन्द्रीय सदस्य हुन्।)
"छोरीभन्दा छोराको जन्मदर उच्च, विज्ञ भन्छन् नीति फेर्न नगरौं ढिला","काठमाडौं : २०७८ को जनगणनाले भन्छ मुलुकमा पुरुषभन्दा महिलाको संख्या साढे ६ लाख बढी छ। जनगणनाअनुसार महिलाको जनसंख्या १ करोड ४९ लाख ११ हजार २७ छ। पुरुषको संख्या १ करोड ४२ लाख ५३ हजार ५ सय ५१ छ। अर्थात् महिला ५११३ प्रतिशत छन्। पुरुषको संख्या ४८८७ प्रतिशत छ। मुलुकको जनसंख्या २ करोड ९१ लाख ६४ हजार ५ सय ७८ छ । ०६८ को जनगणनाले पनि पुरुषभन्दा महिलाकै संख्या बढी देखाउँछ। त्यतिबेला मुलुकको जनसंख्या २ करोड ६४ लाख ९४ हजार ५ सय ४ थियो। जसमा महिलाको जनसंख्या १ करोड ३६ लाख ४५ हजार ४ सय ६३ थियो। अर्थात् महिला ५१५० प्रतिशत थिए। पुरुषको जनसंख्या ४८५० प्रतिशत अर्थात् १ करोड २८ लाख ४९ हजार ४१ थियो। तर, पछिल्लो अवस्था भने फरक देखिएको छ। छोरीभन्दा छोराको जन्मदर उच्च देखिएको छ। राष्ट्रिय जनगणनापछिको १२ महिनामा ४ लाख १२ हजार ९ सय ३५ बालबालिका जन्मिएका थिए। जसमा २ लाख १८ हजार ७४ छोरा जन्मेका थिए। छोरी भने १ लाख ९४ हजार ८ सय ६१ जन्मेका थिए। अर्थात, सय छोरी जन्मिदा १ सय १२ छोरा जन्मिएको विभागले देखाएको छ। तथ्यांक विभागको लैंगिक अनुपात १ सय १२ छ। गत १२ महिनामा १५ देखि ४९ वर्षका विवाहित महिलाले जन्माएका जीवित बच्चाको लैंगिक अनुपात ११२ देखिएको राष्ट्रिय तथ्यांक कार्यालयका निर्देशक ढुण्डिराज लामिछाने बताउँछन्। प्राकृतिक रूपमा जन्मदाको लैंगिक अनुपातभन्दा हालको अनुपात धेरै छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि सम्मान, हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। उमेर बढद्ै जाँदा मृत्युवरण गर्ने सम्भावना छोरामा बढी हुँदै जान्छ र छोराको संख्या घट्दै जान्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको राष्ट्रिय तथ्यांक कार्यालयका उपप्रमुख एवं तथ्यांक अधिकारी डा हेमराज रेग्मी बताउँछन्। राष्ट्रिय तथ्यांक कार्यालयका अनुसार ०४८ सालभन्दा पहिलेदेखि नै छोरा र छोरीमा जन्मदाको लंैगिक अनुपात बढ्न थालेको देखिन्छ। त्यो बेला यो अनुपात अपेक्षाकृत कम थियो। ०६८ र ०७८ को बीचमा यो १०६ बाट ११२ पुगेर उल्लेखनीय वृद्धि भएको छ। अर्थात्, १ सय छोरी जन्मिदा १ सय १२ छोरा जन्मिन थालिसकेका थिए। यस परिणामले छोरीको जन्ममा ठूलो कमी आएको देखाउँछ, जुन परिवारको पूर्वाग्रहको कारण हुनसक्छ, राष्ट्रिय तथ्यांक कार्यालयको प्रतिवेदनमा उल्लेख छ, छोराको प्राथमिकता पितृसत्तात्मक समाजमा सामान्य छ र यसले ठूलो परिवारबाट एक परिवारतिर सर्ने परिणामका रूपमा प्रकट भएको छ। यसले परिवारको आकार पनि समयसँगै सानो हुँदै जानसक्छ भन्ने देखिन्छ। एसियामा नै नेपालमा लैंगिक अनुपात उच्च जन्मको समयमा हुने लिंगको अनुपातको वर्तमानस्तर एसियाली धेरै देशहरूभन्दा नेपालमा उच्च छ। भारतमा भन्दा पनि नेपालको उच्च छ। भारतको लैंगिक अनुपात १ सय ८ छ। चीन र नेपालको लैंगिक अनुपात भने बराबर छ। नेपालको जस्तै चीनको लैंगिक अनुपात १ सय १२ छ। जन्मदाको लैंगिक अनुपात जापान(१ सय ५) र बंगलादेश(१ सय ५) छ। प्रजनन दर घट्दै गयो । अभिभावकले अब धेरै सन्तान जन्माउन चाहँदैनन् । एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गयो । प्राडायोगेन्द्रबहादुर गुरुङ, जनसंख्याविद् एवं त्रिभुवन विश्वविद्यालय जनसंख्या विभाग विगत ७० वर्षको लैंगिक अनुपातको अवस्था ०६८ मा जन्मदाको लैंगिक अनुपात १०६ थियो। यो पनि जनगणना २००९११ भन्दा धेरै बढि हो। त्यो बेला लैंगिक अनुपात १०३ थियो। २०१८ मा १०२, २०२८ मा ९९, २०३८ मा १०६,२०४८ मा १०३,२०५८ मा १०४, २०६८ मा २०६ र २०७८ मा ११२ छ। गाउँसहर सबैतिर छोराकै संख्या बढी ग्रामीण क्षेत्रमा छोरी संख्या घट्दै गएको देखिन्छ। सहरी क्षेत्रमा पनि छोरीभन्दा छोराको जन्मदर बढिरहेको छ। नगरपालिका क्षेत्रमा २ लाख ५९ हजार २ सय ६२ बालबालिका जन्मिएका थिए। जसमा बालक १ लाख ३७ हजार ९८१ छन् भने बालिका १ लाख २१ हजार २८१ छन्। जसको लैंगिक अनुपात ११४ छ। गाउँपालिकामा १ लाख ५३ हजार ६ सय ७३ बालबालिका जन्मिएकामा ८० हजार ९३ बालक र ७३ हजार ५८० बालिका छन्। लैंगिक अनुपात १०९ छ। जनसंख्याविद् एवं त्रिभुवन विश्वविद्यालय जनसंख्या विभागका सहप्रध्यापक डा पदमप्रसाद खतिवडा सहरी क्षेत्रमा रोजगारी र शिक्षाको लागि पुरुष आउने भएकाले त्यहाँ छोराको संख्या बढेको बताउँछन्। सबैतिर उस्तै, तराईमा झन् धेरै हिमाल, पहाड र तराई तीनै क्षेत्रमा बालक नै धेरै जन्मिएको तथ्यांक विभागले देखाएको छ। त्यसमा सबैभन्दा बढी तराई क्षेत्रमा बालकको जन्मदर उच्च देखाइएको छ। तराई क्षेत्रमा छोराको संख्या बढिरहेको छ। हिमालमा १४ हजार ५ सय ८२ बालक र १३ हजार २ सय ९६ बालिका गरी २७ हजार ८ सय ७८ बालबालिका जन्मिएका छन्। हिमाली क्षेत्रमा लैंगिक अनुपात १ सय १० छ। पहाडी क्षेत्रमा १ लाख ५६ हजार ३ सय ४२ बालबालिका जन्मिएका छन् जसमा छोरा ८१ हजार ६ सय ७८ छन् भने छोरी ७४ हजार ६ सय ६४ छन्। पहाडमा तुलनात्मक रूपमा लंैगिक अनुपात कम छ। पहाडी क्षेत्रको लैंगिक अनुपात १ सय ९ छ। तराईमा २ लाख २८ हजार ७ सय १५ बालबालिका जन्मिएका छन्। जसमा छोराको संख्या १ लाख २१ हजार ८ सय १४ छ भने छोरीको जनसंख्या १ लाख ६ हजार ९ सय १ छ। तराईमा लैंगिक अनुपात उच्च छ। तराईमा छोराछोराबीचको जन्मदरमा विभेद धेरै देखिन्छ। तराई क्षेत्रको लैंगिक अनुपात ११४ छ। डा खतिवडा तराईमधेसमा दाइजोका कारणले पनि छोरीभन्दा छोरा जन्माउनतिर धेरैको ध्यान जाने गरेको बताउँछन्। तराई मधेसमा दाइजो प्रथा भयावह छ, खतिवडा भन्छन्, छोरी जन्मिएपछि पढाउनु पर्यो। जति धेरै पढायो, त्यति बढी दाइजो दिनुपर्छ। अनि पनि त्यहाँ बालविवाहसमेत धेरै छ। दाइजोका कारण सकेसम्म बुवाआमाले छोरी जन्माउन नै चाहँदैनन्। प्रदेशमा मधेस अघि सातवटै प्रदेशको अवस्थामा पनि त्यस्तै छ। छोराहरू नै धेरै जन्मिएका छन्। यसमा पनि सबैभन्दा बढी मधेसमा देखिएको छ। मधेसको लैंगिक अनुपात राष्ट्रिय अनुपातभन्दा बढी छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि समान हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको छ।डा हेमराज रेग्मी, उपप्रमुख, एवं तथ्यांक अधिकारी त्यस्तै सुदूरपश्चिमको तराई क्षेत्र तथा गण्डकी र लुम्बिनीको पहाडी क्षेत्र बढी देखिएको छ। कोशी प्रदेशमा ३३ हजार ५७ छोरा र ३१ हजार १ सय ३३ छोरी गरी ६४ हजार १ सय ९० बालबालिका जन्मिएका छन्। कोशीमा लैगिक अनुपात १ सय ६ छ। मधेस प्रदेशमा ९६ हजार ५५७ बालबालिका जन्मिदा ५२ हजार ३ सय ३४ र ४४ हजार २ सय २३ छोरी छन्। मधेस प्रदेशको लैंगिक अनुपात सबैभन्दा धेरै छ। मधेसको लैंगिक अनुपात १ सय १८ छ। बागमती प्रदेशमा ३३ हजार बालक र ३३ हजार ३ सय ८० बालिका गरी ७० हजार ३ सय ८० जना बालबालिका जन्मिएका छन्। त्यस्तै गण्डकी प्रदेशमा २७ हजार ९ सय ४० बालबालिका जन्मिएका छन् जसमा छोरा १४ हजार ६ सय ८६ जना र छोरी १३ हजार २ सय ५४ जना छन्। बागमती र गण्डकीको लैंगिक अनुपात १ सय ११ छ। लुम्बिनीमा ७६ हजार २ सय ४३ बालबालिका जन्म हुँदा ३९ हजार ८ सय ६४ बालक र ३६ हजार ३ सय ७९ बालिका छन्। लुम्बिनीको लैंगिक अनुपात १ सय १० छ। कर्णालीमा ३१ हजार ३ सय २३ बालबालिका जन्मिएका छन्। जसमा १६ हजार ३ सय ११ बालक र १५ हजार १२ बालिका छन्। कर्णालीको लंैगिक अनुपात १ सय ९ छ। त्यस्तै सुदूरपश्चिम प्रदेशमा ४६ हजार ३ सय २ बालबालिका जन्मिदा २४ हजार ८ सय २२ पुरुष र २१ हजार ४ सय ८० महिला छन्। सुपको १ सय १६ छ। धनुषामा १०० छोरी जन्मिदा १३३ छोरा जिल्लागत तथ्यांक हेर्दा पनि त्यस्तै छ। धनुषाको लैंगिक अनुपात सबैभन्दा धेरै देखिएको छ। धनुषामा ८ हजार १ सय ९७ बालक र ६ हजार १ सय ५७ बालिका जन्मिएका छन्। धनुषाको लैंगिक अनुपात १ सय ३३ छ। यसको अर्थ हो १०० छोरी जन्मिदा १ सय ३३ छोरा जन्मिएका हुन्। सिरहाको लंैगिक अनुपात १ सय २८ छ। सिरहामा ६ हजार ५ सय ३४ बालक र ५ हजार १ सय २४ बालिका जन्मिएका छन्। अर्घाखाँचीमा लैंगिक अनुपात १२४ छ। अर्घाखाँचीमा २ हजार ६ सय ७८ बालबालिका जन्मिदा १ हजार ४ सय ८१ बालक र १ हजार १ सय ९७ बालिका जन्मिएका छन्। त्यस्तै झापामा ६ हजार ५ सय ३८ बालक र ५ हजार ९ सय १५ बालिका जन्मिए। मोरङमा १४ हजार ३ सय ७८ मध्ये बालक ७ हजार ३ सय ४३ र बालिका ७ हजार ३५ जन्मिए। सुनसरीमा ६ हजार ४ सय २२ बालक र ६ हजार ३२ बालिका गरी १२ हजार ४ सय ५४ बालबालिकाले जन्म लिए। सप्तरीमा बालक ५ हजार ६ सय ५१ र बालिका ४ हजार ५ सय ८१ जन्मिए। काठमाडौंमा १० हजार ८ सय ८० बालक र ९ हजार ४ सय ५ बालिका गरी २० हजार २८५ बालबालिका जन्मिए। भक्तपुरमा २ हजार ५ सय ६४ बालक र २ हजार २ सय ८१ बालिका तथा ललितपुरमा ५३ सय बालबालिका जन्मिदा बालक २ हजार ७ सय ८२ र बालिका २ हजार ५ सय १८ जन्मिएका छन्। चितवनमा ४ हजार ४ सय ९ छोरा र ३ हजार ९ सय २० छोरी, कास्कीमा ६ हजार ३ बालबालिका जन्मिदा पुरुष ३ हजार १ सय ५१ र महिला २ हजार ८ सय ५२ जना छन्। रुपन्देहीमा १५ हजार ६ सय ७८ बालबालिका जन्मिदा ८ हजार २ सय २५ बालक र ७ हजार ४ सय ५३ बालिका जन्मे। दाङमा ४ हजार ७ सय ५५ बालक र ४ हजार ३ सय ३५ बालिका जन्मिए। बाँकेमा ४ हजार ९ सय ९६ बालक र ४ हजार ४ सय ६९ बालिका, सुर्खेतमा ३ हजार ६ सय ४१ बालक र ३ हजार २ सय ४४ बालिका, कैलालीमा ७ हजार १ सय ७३ बालक र ५ हजार ९ सय ८४ बालिका जन्मिए। छोरी बढी जन्माउने ६ जिल्ला मुलुकका ७१ जिल्लामा छोरा नै धेरै जन्मिएको तथ्यांकले देखाउँछ। ६ जिल्लामा भने छोरी बढी जन्मिएका छन्। हिमाली, दुर्गम जिल्लामा मात्रै त्यस्तो अवस्था देखिन्छ। मुस्ताङ, इलाम, हुम्ला, रोल्पा, ओखलढुंगा, धनकुटामा मात्रै छोरी बढी जन्मिएका छन्। मनाङमा भने छोरा छोरी दुवै बराबर जन्मिएका छन्। मुस्ताङको लैंगिक अनुपात ९२ छ। यो जिल्लामा १०० छोरा जन्मिदा ९२ छोरी जन्मिएका छन्। त्यस्तै रोल्पाको लैंगिक अनुपात ९७ छ। जनसंख्याविद् एवं त्रिभुवन विश्वविद्यालय जनसंख्या विभागका प्रमुख प्राडायोगेन्द्रबहादुर गुरुङ छोरा धेरै जन्मनुको मुख्य कारण पितृसत्तात्मक सोच रहेको बताउँछन्। हाम्रो समाज पितृसत्तात्मक हो, गुरुङले भने, छोरा नभई नहुने सोच अझै छ। बैतर्णी तार्ने, वंश धान्ने भन्ने छोरा नै हो भन्ने पितृसत्तात्मक सोचका कारण छोराको संख्या बढ्दै गएको देखिएको हो। कानुनमा जे भए पनि पैत्रिक सम्पत्ति पनि अझै पनि छोराकै हुने चलन छ। राज्यबाट ज्येष्ठ नागरिकको सामाजिक सुरक्षाको व्यवस्था भएकाले छोराले बाबुआमा पाल्नुपर्ने संस्कारले पनि छोराको संख्या बढ्दै गएको उनको भनाइ छ। पुरुषप्रधान समाजको प्रभाव जनसंख्यामा परेको प्राडा गुरुङको विश्लेषण छ। प्रजनन दर घट्दै गयो, धेरै सन्तान जन्माउन चाहँदैनन्, उनले भने, एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गएको उनको भनाइ छ। मधेसमा प्रत्येक क्लिनिकमा समेत गर्भपतन सेवा उपलब्ध छ भनेर लेखिएको हुन्छ, उनले भने, त्यसको अर्थ नै सेक्स सेलेक्टिभ एर्बोसन हो। प्रविधिले सेक्स सेलेक्सन गर्ने सुविधा दिएको छ, कानुनी रूपमा त्यो गलत हो। तर, त्यो काम व्यापक भइरहेको छ। परम्परागत मानसिकता र कुसंस्कारले छोराको संख्या बढेको उनी बताउँछन्। खुला सीमानाका कारण पछि छोराको संख्या बढी भएको विज्ञहरू बताउँछन्। यसले पर्ने प्रभाव छोराको जनसंख्यामा भएको वृद्धिले विभिन्न क्षेत्रमा प्रभाव पार्ने विज्ञहरू बताउँछन्। जनसंख्याविज्ञ डा खतिवडा जनसंख्याको यो सन्तुलनले विवाह, शिक्षा, रोजगारी, महिला सहभागिता लगायतमा प्रत्यक्ष असर पर्ने बताउँछन्। उनले यो प्रभाव अहिले नै देखिने थालेकाले समयमा नै नीति निर्माण तहबाट ध्यान दिनुपर्ने बताउँछन्। यसको असर अहिले नै देखिन थालिसक्यो, उनले भने, यो अर्लि वार्निङ हो। ०६८ मा लैंगिक अनुपात १ सय ६ थियो, अहिले दोब्बर भएर १ सय १२ पुगेको छ। अब नीति निर्माण गर्नेले यो विषयलाई गम्भीर रूपमा लिनुपर्ने उनको भनाइ छ। नीति निर्माण, कार्यक्रम, र यससम्बन्धी कानुन लगायतका पुनर्मूल्यांकन गर्ने हतारो भइसकेको उनको भनाइ छ। जनसंख्याविद् डा खतिवडा हालको जन्मदरअनुसार आगामी ०८८ को जनगणनामा पुरुष र महिलाको जनसंख्या बराबर हुने सक्ने आंकलन गर्छन्। सधैं महिलाको संख्या बढी हुन्छ भन्न सकिन्न, उनी भन्छन्, ०८८ मा नै बराबर हुने अवस्था छ। अबको २० वर्षमा त पुरुषको जनसंख्या नै बढी हुन्छ। सन २०३० सम्म सहश्राब्दी विकास लक्ष (एसटीजी)का अनुसार २०३० सम्म पुरुष महिला ५०५० प्रतिशत भन्ने नारा छ। त्यो जनसंख्याको असन्तुलनले यसलाई पनि प्रभाव पर्ने उनको विश्लेषण छ। पुरुष संख्या बढेपछि महिला सहभागितामा असर पार्छ नै। लिंग पहिचान गरेर छोरा छोरी जन्माउने विषयलाई नियन्त्रण गर्नुपर्ने डा खतिवडाको सुझाव छ। लिंग पहिचान गरेर छोरा वा छोरी जन्माउने कामलाई पूर्णरूपमा प्रतिबन्ध लगाउनुपर्छ, उनले भने, यस्तो गर्नेलाई कडा सजाय दिनुपर्छ। कानुनविपरीत भए पनि यो काम व्यापक रूपमा भई नै रहेको छ।"
उद्योगमा झनै विद्युत् कटौती,"काठमाडौं : सोमबारको तालिका अनुसार वीरगन्ज करिडोरका प्रत्येक उद्योगलाई रातिको १२ बजेदेखि दिउँसोको १२ बजेसम्म जम्मा ६ मेगावाट बिजुली दिइएको छ। तर, ती उद्योगलाई चाहिन्छ दैनिक १२ मेगावाट। विद्युत् प्राधिकरणले आधा मात्रै बिजुली दिएको हो। दिउँसोको १२ बजेबाट साँझको ६ बजेसम्म करिब ४५ मेगावाट र साँझको ६ बजेदेखि बिहानको ७ बजेसम्म ८ सय किलोवाट मात्र लोड दिइएको छ। यो करिडोरमा करिब १३ घन्टा विद्युत् कटौती हुन थालेको छ। औद्योगिक क्षेत्रमा विद्युत् कटौती बढेको वीरगन्ज उद्योग वाणिज्य संघका अध्यक्ष अनिलकुमार अग्रवाल बताउँछन्। बिहान र साँझ बत्ती बाल्नका लागि मात्र बिजुली आउने गरेकोमा अब दिउँसोको समयमा पनि कम क्षमतामा बिजुली आउँदा औद्योगिक क्षेत्र ध्वस्त हुन थालेको अग्रवाल बताउँछन्। वीरगन्ज र विराटनगरको औद्योगिक करिडोरमा १३ घन्टासम्म विद्युत् कटौती हुन थालेको छ। गत पुसबाट नै बिहान र साँझको उच्च मागको समयमा लाइटिङ लोड (बत्ती बाल्न मात्रै) मा उद्योगले बिजुली पाउने गरेका थिए। सोमबारबाट दिउँसोको समयमा पनि कम लोड(क्षमता) मा विद्युत् प्रसार हुन थालेको छ। वीरगन्ज तथा विराटनगर औद्योगिक क्षेत्रमा विद्युत् प्रसारणमा समस्या भएको नेपाल विद्युत् प्राधिकरणका भार सम्प्रेषण केन्द्रका प्रमुख एवं प्रवक्ता चन्दनकुमार घोष बताउँछन्। रक्सौलपरवानीपुरबाट १ सय ५० मेगावाट आयातित विद्युत् प्रसारणमा समस्याका आइरहेको घोष बताउँछन्। त्यसैकारण औद्योगिक क्षेत्रमा समस्या देखिएको प्रवक्ता घोषको भनाइ छ। बिहारसँगको सम्झौताअनुसार १ सय ५० मेगावाट विद्युत् आयात सुरु गरिएको हो, घोष भन्छन्, तर, भारतको रक्सौलमा रहेको ट्रान्सफर्मरमा समस्या देखिएकाले विद्युत् कटौती भएको हो। हामीले जानकारी गराइसकेका छांै। समस्या समाधान हुन्छ। सोमबार आयातित विद्युत् प्रसार नहुनेबित्तिकै प्राधिकरणले पहिला आफ्नो लाइन जाँच गरी पछि सीमापारको लाइन पनि जाँच गरेको उनले जानकारी दिए। उक्त प्रसारणलाइनबाट ३ सय मेगावाटसम्म आयात गर्न सकिने भए पनि ट्रान्सफर्मरको क्षमता नहुँदा १ सय ५० मेगावाट मात्रै विद्युत् आयात गर्दा पनि प्रसार नभएको घोषले बताए। यसबारे बिहारस्थित विद्युत् कार्यालय र रक्सौल विद्युत् विभागलाई जानकारी गराएको भन्दै घोषले सम्झौता गरिएबमोजिम बिजुली दिन आग्रह गरिएको पनि बताए। अहिले १ सय २० मेगावाट मात्र बिजुली आयातका लागि भनिएको छ। मुलुककै प्रसारणलाइनको मेरुदण्ड ढल्केबरमुज्जफपुर(डीएम)बाट विद्युत् कटौती भएपछि औद्योगिक क्षेत्रमा विद्युत् कटौतीको समस्या थपिएको हो। ढल्केबरमुज्जफपुरबाट दिउँसोको समयमा ५ सय मेगावाट विद्युत् आयातको नयाँ नियमसँगै आन्तरिक विद्युत्को माग धान्न प्राधिकरणलाई धौधौ परेको स्रोत बताउँछ। प्राधिकरणको ढल्केबर सबस्टेसनको सोमबार राति १२ बजेदेखि मंगलबार मध्याह्न १२ बजेसम्मको लगसिटअनुसार डीएमको दुवैलाइनबाट बढीमा ४ सय मेगावाटसम्म विद्युत् भारतबाट आयात भएको छ। नेपालभारत विद्युत् आयात सम्झौता नवीकरणसँगै भारतले अप्रिल १ (चैत १९ गते) बाट जुन ३० अर्थात् असार १६ गतेसम्मका डीएम लाइनबाट ५ सय मेगावाट र टनकपुरबाट ५४ मेगावाट विद्युत् ल्याउन सकिन्छ। तर, यो विद्युत् सोलार आवर (बिहान ६ बजेदेखि साँझ ६ बजेसम्म) सम्म मात्र भारतीय एक्सचेन्ज बजारबाट आयात गर्न सकिन्छ। एक वर्षका लागि सम्झौता नवीकरण हुँदै आएकोमा ३ महिनाका लागि झारेको भारतले आसन्न निर्वाचनलाई कारण देखाएको छ। यसअघि २४ घन्टाका लागि विद्युत् आयात दिँदै आएको भारतले आयातको परिमाणसँगै बिजुली दिने घन्टा (१२ घन्टा) पनि कटौती गरेको छ। भारतको डे अ हेड मार्केट (ऐक्सचेन्ट मार्केट) बाट बिजुली किन्नका लागि पाँच वर्षको सम्झौता गरिएको छ। जुन हरेक वर्षको मार्चमा नवीकरण गर्नुपर्छ। सुक्खायामको विद्युत्को आन्तरिक माग धान्नका लागि भारतबाट बिजुली किनिँदै आइएको छ। भारतको एक्सचेन्ज मार्केटमा १५१५ मिनेटमा बोलकबोलबाट बिजुली किनिने गरिन्छ। अहिलेको विद्युत्को आन्तरिक उच्च माग (पिक डिमान्ड) सरदर १ हजार ९ सय मेगावाट छ। हाल दैनिक ऊर्जा खपत करिब ३० हजारदेखि ३२ हजार मेगावाट आवरको हाराहारीमा छ। तीन हजार मेगावाट जडित क्षमता भए पनि अहिले आन्तरिक उत्पादन करिब १ हजार मेगावाट छ। तर, त्यसमा कुलेखानी जलाशययुक्त आयोजना (१ सय मेगावाट) सँगै माथिल्लो तामाकोसी(४५६ मेगावाट), कालीगण्डकी(१४० मेगावाट), मध्यमस्र्याङ्दी(७० मेगावाट, चमेलिया(३० मेगावाट) लगायत अर्धजलाशययुक्त आयोजनाहरूलाई पीक डिमान्डको समयका लागि भन्दै रिर्जभमा राखिने प्राधिकरण बताउँछ। प्राधिकरणको लगसिटअनुसार खिम्ती सबस्टेसनमा रातिको १२ बजेदेखि बिहानसम्म बढीमा करिब १ सय मेगावाटसम्म प्रसार भए पनि दिउँसो हुँदै जाँदा यो सबस्टेसनबाट ३० मेगावाट पनि विद्युत् प्रसार नभएको देखिन्छ। यो प्रसारणलाइनमा माथिल्लो तामाकोसी, खिम्ती र लिखु४ को विद्युत् प्रसार हुने गरेको छ। आयोजनालाई रिजर्भमा राख्दा दिउँसोको समयमा अहिलेको कुल उत्पादनको करिब ५ मेगावाटसम्म मात्रै उत्पादन गर्न सम्भव छ। दिउँसोको माग धान्नका लागि पनि आन्तरिक उत्पादनले नधान्ने देखिन्छ। भारतबाट आयात गर्दा दिउँसो आन्तरिक माग पुयाउन प्राधिकरणलाई मुस्किल भएको छ । बिहारका ३ प्रसारणलाइनबाट ३ सय ५० मेगावाट आयात गर्न सकिन्छ तर तीनलाई पूर्वपश्चिम प्रसार गर्ने प्रसारणलाइन नै छैन। सुक्खा बढेसँगै नदी प्रवाहमा आधारित विद्युत्को उत्पादन करिब १२ प्रतिशतमा झरेको छ। यसले गर्दा अझै वैशाखको अन्तिमसम्म बिजुली भारतबाट नकिने विकल्प छैन। त्यसपछि पनि भने खोलामा बहाब बढ्ने र आन्तरिक उत्पादन नै भारत निर्यात गर्नुपर्ने हुन्छ। भारतको पछिल्लो स्वीकृतिले असारसम्म बिजुली आयातको बाटो खुलेको छ तर लगभग जेठको दोस्रो साताबाट नै बिजुली उत्पादन बढी भई भारत निर्यात गर्नुपर्ने हुन्छ। प्राधिकरणले तालिका बनाएर लोडसेडिङ गर्दा स्वीकार्य हुने उद्योगीहरूले बताउँदै आएका छन्। अहिले उद्योगको लोड सरदर साढे ५ सय मेगावाट छ। उच्चमा ७ सय र न्यूनमा ३ सय मेगावाटको लोड उद्योगमा हुने गरेको छ। कुनै बेला मुलुक २० घन्टासम्म अँध्यारोमा हुन्थ्यो। ०७५ सालको वैशाख अन्तिमबाट मात्रै लोडसेडिङ अन्त्य भयो। त्यति मात्र होइन, ०७८ बाट त छिमेकी भारतमा बिजुली पनि बेच्न थालियो। अर्को वर्षबाट त बंगलादेशलाई पनि ४० मेगावाट विद्युत् बेच्ने तयारी भइरहेको विद्युत् प्राधिकरण बताउँछ। मुलुकमा बिजुली उत्पादनको अवस्था यस्तो छ कि वर्षामा छ्यालख्याल बिजुली उत्पादन हुन्छ, सित्तैमा खेर जान्छ। हिउँदमा पुग्दैन, फेरि भारतबाट किन्नुपर्छ । बिगत ३ वर्षदेखि बर्खाका बेला करिब ५ सय मेगावाट दैनिक बिजुली खेर गइरहेको छ। तर, हिउँदयाम वा सुक्खायाममा भने विद्युत् उत्पादन घटेर औद्योगिक क्षेत्रमा अघोषित लोडसेडिङ भइरहेको छ। औद्योगिक क्षेत्रमा विद्युत्को लोड दिन नसकिरहेको प्राधिकरण स्वीकार्छ। अर्धजलाशययुक्त आयोजनालाई पिक समयका लागि रिर्जभमा राख्दा रातिको समयमा नै ग्राहस्थलाई पुग्ने मात्र लोड हुने हुँदा औद्योगिक क्षेत्रमा लोड काट्ने गरेको भार सम्प्रेषण केन्द्र बताउँछ। यसमा उद्योगीसँग प्राधिकरणले सधैं छलफल गर्ने गरेको प्रवक्ता घोष बताउँछन्। औद्योगिक क्षेत्रमा विद्युत्को माग व्यवस्थापन गर्न प्राधिकरणले नयाँ योजना ल्याउन लागेको प्रवक्ता घोषले जानकारी दिए। औद्योगिक क्षेत्रमा विद्युत् कटौतीको समस्या समाधानका लागि आगामी १ हप्ता नै व्यवस्थापनको उपाय अपनाउने उनले बताए। औद्योगिक क्षेत्रको लोड र आवश्यक समयतालिका मागेर सोहीअनुसार विद्युत् उपलब्ध गराउने प्राधिकरणको तयारी छ।"
एमाले ललितपुरमा तीन जना आकांक्षी,"ललितपुर : नेकपा एमाले ललितपुरको अध्यक्षमा तीन जना नेताले उम्मेदवारी दिने भएका छन्। ललितपुरमा शुक्रबारदेखि सुरू हुने ९औं जिल्ला अधिवेशनमा वर्तमान अध्यक्ष पुरुषोत्तम आचार्य, पूर्व प्रदेश सासंद चेतनाथ सञ्जेल र बागमती प्रदेश कमिटीका पूर्वसदस्य दिनेश कार्कीले उम्मेदवारी दिने भएका हुन्। नेता कार्कीले जिल्लाका नेताहरूको सल्लाहमा उम्मेदवारी दिने योजना बनाएको बताए। आचार्यले भने पार्टीलाई थप बलियो बनाउन आफूले उम्मेदवारी दिने कार्ययोजना बनाएको बताए। पार्टीका नेताहरूको मलाई समर्थन हुने अपेक्षा छ। नभए लोकतान्त्रिक प्रक्रिया छँदैछ,' उनले भने। अर्का आकांक्षी सञ्जेलले आफू सर्वसम्मति वा निर्वाचन जुनसुकै अवस्थामा जिल्लाको नेतृत्वका लागि तयारी गरिरहेको बताए। नेकपा एमाले ललितपुरका इन्चार्ज शेरबहादुर तामाङले पार्टीमा आधारिक गुटउपगुट नभएको अवस्थामा नेताहरूले पार्टी अध्यक्षको दाबी गर्नु स्वभाविक भएङ्को बताए। चैत २३, २४ र २५ गते सातदोबाटोस्थित पार्टी कार्यालयमा अधिवेशन गरिने एमाले ललितपुरले जनाएको छ। महाधिवेशनमा जिल्लाभरिका करिब ५ सय प्रतिनिधि सहभागी हुनेछन्। निर्वाचन समितिले विद्युतीय मतदानको व्यवस्था गरेको आयोजकले जानकारी दिएको छ।"
कर्णालीमा ७ दिनभित्र नयाँ सरकार गठन गर्न आह्वान,सुर्खेत : कर्णालीका प्रदेश प्रमुख तिलक परियारले नयाँ सरकार गठनका लागि दाबी पेस गर्न दलहरूलाई आह्वान गरेका छन्। बुधबार साँझ विज्ञप्ति जारी गर्दै उनले दुई वा दुईभन्दा बढी दलहरूको समर्थनमा ७ दिनभित्र सरकार बनाउनका लागि दलहरूलाई आह्वान गरेका हुन्। कर्णालीका मुख्यमन्त्री राजकुमार शर्माले पदबाट राजीनामा दिएपछि प्रदेश प्रमुख परियारले नयाँ सरकार गठनका लागि दलहरूलाई आह्वान गरेका हुन्। सरकार गठनका लागि दाबी पेस गर्ने समय चैत २७ गते दिउँसो ५:५० बजेसम्म दिइएको छ।
कांग्रेसले आज पनि छान्न सकेन उम्मेदवार,काठमाडौं : उपनिर्वाचनका लागि उम्मेदवार छान्न बसेको नेपाली कांग्रेसको बैठक आज पनि निष्कर्षविहीन बनेको छ। कांग्रेसका प्रचार विभाग विभाग प्रमुख मीनबहादुर विश्वकर्माले आकांक्षी धेरै भएकाले उम्मेदवार टुंगो लगाउन नसकेको बताए। सञ्चारकर्मीसँग कुरा गर्दै उनले बिहीबार बस्ने बैठकले उम्मेदवारको टुंगो लगाउने बताए। स्रोतका अनुसार पार्टी सभापति देउवाले डम्बर खड्कालाई उम्मेदवार बनाउन खोजेका छन् भने शेखर कोइराला र महामन्त्री गगनकुमार थापाले भेषराज आचार्यलाई उम्मेदवार बनाउनुपर्ने अडान राखेका छन्। बैठक भोलि ९ बजेलाई बोलाइएको विश्वकर्माले बताए। मंगलबार बसेको बैठक पनि बिना निष्कर्ष सकिएको थियो। सबैलाई सम्झाएरमात्रै उम्मेदवार टुंगो लगाउने भएकाले ढिलाई भएको प्रवक्ता प्रकाशशरण महतले बताएका थिए। निर्वाचन आयोगले वैशाख १५ गते इलाम क्षेत्र नं २ र बझाङ प्रदेशसभा १ तर्फ उपनिर्वाचन गर्दैछ। त्यसका लागि चैत २४ गते मनोनयन गर्ने कार्यतालिका छ।
खाद्य स्वच्छता तथा गुणस्तर विधेयक पारित,"काठमाडौं : प्रतिनिधिसभाको आजको बैठकले खाद्य स्वच्छता तथा गुणस्तर विधेयक, २०८० पारित गरेको छ। आजको बैठकमा कृषि तथा पशुपन्छी विकासमन्त्री ज्वालाकुमारी साहले उक्त विधेयक पारित गरियोस् भनी प्रस्ताव पेस गरेका थिए। उक्त विधेयकलाई बैठकको बहुमतले पारित गरेको हो। राष्ट्रियसभामा उत्पति भएको यो विधेयक कृषि, सहकारी तथा प्राकृतिक स्रोत समितिको प्रतिवेदनसहित प्रतिनिधिसभामा पेस भएको थियो। कृषिमन्त्री साहले खाद्यपदार्थको स्वच्छता तथा गुणस्तर निर्धारण र त्यसको नियमनको व्यवस्था गर्नका लागि यो विधेयक महत्वपूर्ण रहेको बताए। विधेयकमा खाद्य प्रयोगशाला स्थापना, यसको अनुमतिपत्र तथा नवीकरण, वस्तु आयात तथा निर्यातका बेला गुणस्तर प्रमाणीकरणलगायतका विषय समेटिएका छन्। मानव स्वास्थ्यको सुरक्षा तथा उपभोक्ताहित संरक्षणका लागि खाद्य शृङ्खलाका सबै चरणमा वैज्ञानिक तथ्यको आधारमा स्वच्छता र गुणस्तर निर्धारण गरी त्यसको नियमन गर्ने व्यवस्था सरकारले यो विधेयकमा ल्याएको हो। अन्तर्राष्ट्रियमा आएको नयाँ परिवर्तन र खाद्य स्वच्छतामा बढ्दै गएको संवेदनशीलतालाई समेत संस्थागत संयन्त्रमार्फत सम्बोधन गरी स्वस्थ्य र निरोगी नेपाल निर्माण गर्नका लागि खाद्य ऐन, २०२३ लाई प्रतिस्थापन गरी नयाँ ऐन तर्जुमा गर्न यो विधेयक ल्याइएको हो। यो ऐन प्रमाणीकरण भएको मितिले ९१औँ दिनबाट लागू हुनेछ । प्रतिनिधिसभाको अर्को बैठक यही चैत २७ गते मङ्गलबार बिहान ११ बजे बस्नेछ।"
गण्डकीमा २७ गतेभित्र मुख्यमन्त्रीमा दावी पेश गर्न आह्वान,काठमाडौं : गण्डकी प्रदेशका प्रदेश प्रमुख डिल्लीराज भट्टले नयाँ सरकार गठनका लागि दावी पेश गर्न दलहरूलाई आह्वान गरेका छन्। उनले बुधबार विज्ञप्ति जारी गर्दै दुई वा दुईभन्दा बढी दलहरूको समर्थनमा सरकार बनाउनका लागि दलहरूलाई आह्वान गरेका हुन्। आजै बिहान गण्डकीका मुख्यमन्त्री सुरेन्द्रराज पाण्डेले पदबाट राजीनामा दिएपछि प्रदेश प्रमुख भट्टले नयाँ सरकार गठनका लागि दलहरूलाई आह्वान गरेका हुन्। दावी पेश गर्ने समय चैत्र २७ गते दिउँसो ३ बजेसम्मको दिइएको छ। विश्वासको मत लिन नसक्ने भएपछि उनले पदबाट राजीनामा दिएका हुन्। संघमा सत्तासमीकरण फेरिएसँगै माओवादी केन्द्रले फागुन २३ गते सरकारलाई दिएको समर्थन फिर्ता लिएको थियो।
निर्वाचन क्षेत्र पूर्वाधार विकास कार्यक्रम फुकुवा गर्न प्रदीप यादवको माग,"काठमाडौं : जनता समाजवादी पार्टीका सांसद प्रदीप यादवले आफ्नो क्षेत्रको विकास निर्माणमा सांसद जोडिने कार्यक्रम रोक लगाउने सर्वोच्चको निर्णय एकपक्षीय भएको बताएका छन्। उनले एकपक्षीय निर्णय फुकुवा गर्न मागसमेत गरेका छन्। सांसद यादवले सर्वोच्च अदालतले कार्यक्रमको प्रकृति नबुझेर फैसला गरेको भन्दै पुनरावलोकन गर्न प्रधानन्यायाधीश र न्यायाधीशहरूको ध्यानाकर्षण गराए। पूर्वाधार विकास कार्यक्रम सांसद विकास कोष नभएको, योजना छनोटमा मात्र सांसदको भूमिका रहने र कार्यान्वयन सरकारी निकायले नै गर्ने भन्दै यादवले एकपक्षीय रूपमा गरेको फैसलामा पुनर्विचार हुनुपर्ने माग गरे।"
कर्णाली प्रदेशका मुख्यमन्त्री राजकुमार शर्माले राजीनामा दिँदै,वीरेन्द्रनगर : कर्णाली प्रदेशका मुख्यमन्त्री राजकुमार शर्माले विश्वासको मत मुख्यमन्त्री नलिई राजीनामा दिने भएका छन्। मुख्यमन्त्री शर्माले प्रदेशसभा बैठकलाई सम्बोधन गरेर पदबाट राजीनामा दिने मुख्यमन्त्रीको सचिवालयले जनाएको छ। उनका अनुसार केन्द्रमा बनेको सत्ता गठबन्धनको निर्णयअनुसार नेकपा एमालेलाई सरकारको नेतृत्व दिन मुख्यमन्त्री शर्माले बुधबार नै राजीनामा दिन लागेका हुन। अब मुख्यमन्त्रीको राजीनामासँगै एमाले संसदीय दलका नेता यामलाल कँडेल मुख्यमन्त्री बन्ने भएका छन्।
सुदूरपश्चिमका मुख्यमन्त्री शाहले विश्वासको मत पाउने सम्भावना क्षीण हुँदै,"धनगढी : सुदूरपश्चिम प्रदेशका मुख्यमन्त्री कमलबहादुर शाहले विश्वासको मत पाउने सम्भावना क्षीण हुँदै गएको छ। नागरिक उन्मुक्ति पार्टीकी अध्यक्ष रञ्जिता श्रेष्ठरीले समानुपातिक प्रदेशसभा सदस्य तथा भूमि ब्यवस्था कृषि तथा सहकारी राज्यमन्त्री इन्द्रा गिरीलाई हटाउने निर्णय गरेपछि मुख्यमन्त्री शाहको विश्वासको मत पाउने सम्भावना क्षीण हुँदै गएको हो। ५३ सदस्यीय सुदूरपश्चिम प्रदेशसभामा ५२ प्रदेश सभा सदस्य (एक जना निधन) छन्। प्रदेश सरकारका लागि २७ प्रदेश सभा सदस्यको बहुमत आवश्यक पर्छ। शाह सरकारसँग अब भने आफ्ना १८ र उन्मुक्तिका सबैले दिए ६ प्रदेश सभा सदस्य गरी २४ जनामात्रै पुग्नेछन । अब राप्रपा र स्वतन्त्र गरी दुबै जनाले पनि विश्वासको मत दिए उनलाई बहुमत नपुग्ने देखिएको छ। राजनीतिक दलसम्बन्धी ऐन २०७३ अनुसार नागरिक उन्मुक्तिबाट अर्को प्रदेश सभा सदस्य सिफारिस हुन समय लाग्नेछ। ऐनमा ब्यवस्था भएअनुसार सबैभन्दा पहिला प्रदेश सभा सदस्यलाई कारबाही गरिएको जानकारी प्रदेश सभा सचिवालयमा पुग्नुपर्छ। उन्मुक्ति पार्टीले कारबाहीको निर्णय गरेपनि त्यसको पत्र समाचार तयार पार्दासम्म संसद सचिवालयमा पुगेको छैन। राजनीतिक दलसम्बन्धी ऐन २०७३ अनुसार पार्टीको त्यो निर्णयको जानकारी संसदीय दलका नेताले प्रदेश सभालाई दिनुपर्ने हुन्छ। तर, संसदीय दलका नेता घनश्याम चौधरीले अध्यक्ष रञ्जिताले गरेको निर्णय त्यति छिट्टै प्रदेश सभा सचिवालयमा नदिन सक्छन्। उनले प्रदेश सभा सचिवालयमा इन्द्रा गिरीलाई कारबाही गरिएको पत्र नदिएपछि रञ्जिता आफैं उक्त पत्र दिनसक्ने प्रावधान पनि छ। निर्वाचन आयोगका कानुन उपसचिव यज्ञप्रसाद भट्टराई भन्छन, संदीय दलका नेताले कारबाही गरिएको पत्र नदिए दललाई त्यो पत्र दिनसक्ने अधिकार छ। उनले ऐनमा पार्टीको हित विपरीत वा अनुशासनको उलंघन गरेमा पार्टी सदस्यलाई कारबाही गर्ने अधिकार रहेको बताए। संसद सचिवालयमा पत्र प्राप्त भएपछि सभामुखले ऐन कानुनअनुसार उक्त निर्णय ठीकबेठीक भएको हेर्नेछन्। मनासिव भए सभामुखले प्रदेश सभा सदस्यको पद खाली भएको जानकारी निर्वाचन आयोगमा दिन सक्छन्। त्यस्तो कारबाहीको जानकारी सदन चलेको अवस्थामा सदनमा जानकारी गराउने र नचलेको अवस्थामा सचिवालयको सूचना पार्टीका टास्ने कानुनी प्रावधान छ। स्रोत भन्छ, नागरिक उन्मुक्ति संसदीय दलका नेताले कारबाहीको जानकारी सभामुखलाई नदिए, पार्टी अध्यक्ष रञ्जिताले दिनेछिन्। सभामुखले भोलिको संसदमा राज्यमन्त्री गिरीको पद खाली भएको जानकारी गराउन सक्नछन्।"
राष्ट्रिय हित र सुरक्षालाई केन्द्रमा राखेर अन्तर्राष्ट्रिय सम्बन्ध विस्तार गर्न सरकार प्रयत्नशील छ : परराष्ट्रमन्त्री,"काठमाडौं : उपप्रधान एवं परराष्ट्रमन्त्री नारायणप्रसाद श्रेष्ठले राष्ट्रिय हित र सुरक्षालाई केन्द्रमा राखेर अन्तर्राष्ट्रिय सम्बन्ध विस्तार गर्न सरकार प्रयत्नशील रहेको बताएका छन्। बुधबार प्रतिनिधिसभाको आकस्मिक तथा विशेष समयमा सांसदहरूले उठाएका प्रश्नको जवाफ दिँदै परराष्ट्रमन्त्री श्रेष्ठले दिगो शान्ति सुशान विकास र समृद्धिका लागि पारस्परिक हित र लाभका आधारमा छिमेकी विकास साझेदार र श्रम गनतव्य मुलुकलगायत विश्वका सबै मित्र राष्ट्रसँगको मैत्रीपूर्ण सम्बन्धलाई थप मजबुत बनाउन र आपसी सहयोगका क्षेत्रमा विस्तार गर्ने सरकारको नीति रहेको बताएका हुन्। 'संयुक्तराष्ट्र संघको बडापत्र र पञ्चशीलको सिद्धान्त रअसलग्नता ,अन्तरर्राष्ट्रिय कानुन र विश्व शान्तिको मान्यताका आधारमा राष्ट्रको सर्वोपरी हितलाई ध्यानमा राखी स्वतन्त्र परराष्ट्र नीति संचालन गर्ने र विगतमा भएका संधीहरूको पुनरवलोकन गर्दै समानता र पारस्परिताको हितको आधारमा संधी सम्झौता गर्न संविधानले नीति गत मार्ग निर्देशन गरेको छ,'उनले भने,'संवैधानिक मर्मअनुसार राष्ट्रिय हितको रक्षा गर्ने एवं जनताको समृद्धि तथा राष्ट्र हित तथा सुरक्षालाई केन्द्र विन्दुमा राख्दै अन्तररा्ष्ट्रिय जगतमा नेपालको प्रतिष्ठा र राष्ट्रिय सम्मानको अभिवृद्ध गर्ने उद्देश्यले छिमेकीलगायत सबै मित्र राष्ट्रहरूसँगसार्वभौम समानता पारस्परिक सम्मान र लाभका आधारमा द्विपक्षीय सम्बन्ध विस्तार गर्न सरकार प्रयत्नसशील छ।' नेपालका दुवै छिमेकी मित्रराष्ट्रहरू चीन र भारतसँग उच्च तहमा निरन्तर भ्रमण भइरहेको बताउँदै यस्ता भ्रमणले नेपालको हित र चासोका विषयलाई प्रष्ट रुपमा राख्न सहज हुने विश्वास व्यक्त गरे। उनले आफ्नो चीन भ्रमण अर्थपूर्ण रहेको बताउँदै छिट्टै परिणाम आउने दावी गरे। दुई देशबीचको समन्वय र सहकार्यलाई बढावा लिई आपसी सहयोगका क्षेत्र विस्तार गर्नेबारे महत्वपूर्ण उपलब्धि हासिल भएको उनको भनाइ छ। द्विपक्षीय मैत्रीपूर्ण सम्बन्धलाई सुदृढ बनाउने तथा चीनको तीव्र गतिको विकासबाट नेपालले कसरी लाभ लिन सकिन्छ भन्ने विषयमा आर्थिक कूटनीतिलाई केन्द्रमा राखेर विभिन्न व्यक्तिसँग छलफल भएको उनले बताए। उनले नेपाललाई थप गुणात्मक सहयोग उपलब्ध गराउने प्रतिबद्धता चीनले व्यक्त गरेको बताए। परराष्ट्रमन्त्री श्रेष्ठले यही चैत ११ देखि १९ गतेसम्म चीनको भ्रमण गरेका थिए।"
सुदूरपश्चिममा नाउपा अध्यक्ष रञ्जिता र प्रमुख सचेतक खुसीरामका अलगअलग ह्वीप,"धनगढी : नागरिक उन्मुक्ति पार्टी (नाउपा)भित्र वारपारको लडाईं सुरु भएको छ। बिहीबार मुख्यमन्त्री कमलबहादुर शाहले विश्वासको मत लिने भएकाले पार्टी अध्यक्ष रञ्जीता श्रेष्ठ चौधरी र प्रमुख सचेतक खुसीराम डगौरा थारुका फरकफरक ह्वीप जारी भएका छन्। पार्टी अध्यक्ष रञ्जिता श्रेष्ठ चौधरीले आफ्ना सांसदहरूलाई मतदान नगर्न निर्देशन दिएकी छन्। उनले लिखितरूपमै बिहीबार मुख्यमन्त्री शाहले लिने विश्वासको मतको विपक्षमा मतदान गर्न सांसदहरूलाई निर्देशन दिएकी छन्। नागरिक उन्मुक्ति पार्टी, सुदूरपश्चिम प्रदेश संसदीय दलको विधान केन्द्रीय कमिटीबाट पास नभएको हुँदा दैनिक सभा सञ्चालनलगायतका कार्यक्रम माननीय घनश्याम चौधरीले संसदीय दलको नेताको रूपमा कामकाज गरेपनि प्रदेश सभाको महत्वपूर्ण निर्णयमा ह्वीप लगाउने अधिकार पार्टीको केन्द्रीय अध्यक्षलाई नै भएकाले मुख्यमन्त्री शाहलाई विश्वासको मत नदिनु पार्टी अध्यक्ष रञ्जिता श्रेष्ठ चौधरीले जारी गरिएको ह्वीपपत्रमा भनिएको छ। तर, त्यसको लगत्तै प्रमुख सचेतक खुसीराम डँगौरा थारुले पनि अर्को ह्वीप जारी गर्दै मख्यमन्त्री कमलबहादुर शाहको विश्वासको मतको पक्षमा मतदान गर्न निर्देशन गरेका छन्। मिति २०८० चैत २२ गते दिउँसो ३ बजे बस्ने प्रदेश सभा बैठकमा माननीय कमलबहादुर शाहज्युले आफूमाथि प्रदेश सभाको विश्वास छ भन्ने प्रस्तावको पक्षमा मतदान गर्नका लागि अनिवार्य उपस्थित हुन्। अनिवार्य मतदान गर्न र तटस्थ नरहन राजनीतिक दलसम्बन्धी ऐन, २०७३ को दफा २८ बमोजिम निर्देशन (ह्वीप) जारी गरिन्छ, प्रमुख सचेतक खुसीराम डँगौरा थारुले जारी गरेको ह्वीपमा उल्लेख छ। नेकपा माओवादी केन्द्र र एकीकृत समाजवादीले सुदूरपश्चिम प्रदेश सरकारलाई दिएको समर्थन फिर्ता लिएपछि नेपाली कांग्रेसको तर्फबाट मुख्यमन्त्री बनेका कमलबहादुर शाह फागुनको २३ गते देखि अल्पमतमा छन्। ५३ सदस्यीय प्रदेश सभामा एकजनाको निधन भएकाले ५२ सदस्य छन्। जसमा कांग्रेसका १८, नेकपा माओवादी केन्द्रका सभामुखसहित ११, नेकपा एमालेका उपसभामुख सहित १०, नाउपाका ७ (बुधबार एकजना कारबाही), समाजवादीका ४, राप्रपा १ र स्वतन्त्र १ जना प्रदेश सभा सदस्य छन्।"
प्रतिनिधिसभा बैठक (लाइभ),"काठमाडौं : संघीय संसदअन्तरगतको प्रतिनिधिसभा बैठक सुरू भएको छ। बैठकमा संघीय मामिला तथा सामान्य मन्त्री भानुभक्त जोशीले संघीय निजामती सेवा विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। बैठकमा कृषि तथा पशुपंक्षी विकास मन्त्री ज्वालाकुरमाी साहले कृषि,सहकारी तथा प्राकृतिक समितिको प्रतिवेदन सहितको' राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक,२०७८ माथि छलफल गरियोस्'भनी प्रस्ताव प्रस्तुत गर्ने दैनिक कार्यसूचीमा उल्लेख छ। मन्त्री साहले राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक २०८० लाई पारित गरियोस् भनी प्रस्ताव प्रस्तुत गर्ने कार्यसूची छ।"
"रेशम र रञ्जिताबीच 'लडाइँ' को मारमा प्रदेशसभा सदस्य, राज्यमन्त्री इन्दिरा गिरि कारवाहीमा","धनगढी : नागरिक उन्मुक्ति पार्टी (नाउपा) की अध्यक्ष रञ्जिता श्रेष्ठले सुदूरपश्चिम प्रदेशसभा सदस्य इन्दिरा गिरीलाई कारवाही गरेकी छन् । उनले समानुपातिक सांसद गिरीलाई पदमुक्त गरेको पत्र प्रदेश सभामा पठाएकी छन् । पार्टीको निर्णय विपरीत सरकारमा किन गएको भनेर स्पष्टिकरण सोध्दा पनि जवाफ नदिएपछि हटाउने निर्णय लिएको श्रेष्ठले जानकारी दिइन् । रेशम चौधरी पक्षले गिरिलाई मुख्यमन्त्री कमलबहादुर शाह सरकारमा मन्त्री पठाएको थियो । लगत्तै रञ्जिताले सरकारबाट तत्काल फिर्ता आउन संसदीय दलका नेता घनश्याम चौधरीलाई निर्देशन दिएकी थिइन् । तर, कसैले पनि अध्यक्ष रञ्जीताले दिएको निर्देशन मानेका थिएनन । नागरिक उन्मुक्ति पार्टीका ७ मध्ये ५ सांसद प्रदेश सरकारमा छन् । रञ्जिता पक्षका मानिएका कैलाश चौधरीलाई हटाएर रेशम पक्षले गिरीलाई भूमी व्यवस्था कृषि तथा सहकारी राज्यमन्त्रीमा पठाएका थिए । श्रेष्ठले सरकारमा सहभागी अन्य प्रदेश सभा सदस्यहरूलाई भने कारवाही गरेकी छैनन् । उनीहरू सबै प्रत्यक्ष निर्वाचित सांसद हुन् । नाउपाका ७ प्रदेश सांसदमध्ये गिरी र टीका थापा मात्र समानुपातिक हुन् । बिहीबारका लागि मुख्यमन्त्री कमल बहादुर शाहले विश्वासको मत लिन संसद बोलाइ दिन माग गरेका छन् । बिहीबार उनका लागि विश्वासको मत दिने अन्तिम दिन हो । फागुनको २३ गते नेकपा माओवादी केन्द्र र समाजवादीले समर्थन फितार्ए लिएपछि उनी अल्पमतमा परेका थिए । गिरिको कारवाहीसँगै मुख्यमन्त्री शाहले विश्वासको मत पाउने सम्भावना सकिएको छ । उनले भोलि आफ्ना (कांग्रेस) १८, उन्मुक्तिका पुरै पाएमा ६, राप्रपा र स्वतन्त्रले दिए पनि २६ जनाको समर्थन पाउनेछन् । बहुमतका लागि भने २७ जना आवश्वयक छन्।"
सहकारी ठगीमा गृहमन्त्रीको संलग्नता पुष्टि हुँदैछ : कांग्रेस प्रवक्ता महत,काठमाडौं : नेपाली कांग्रेसका प्रवक्ता प्रकाशशरण महतले संसदीय छानविन समिति गठन गर्न ढिलाई हुँदा त्यसको औचित्य झन् पुष्टि हुँदै गएको बताएका छन्। बुधबार संसद भवनमा सञ्चारकर्मीसँग कुरा गर्दै सहकारी प्रकरणमा गृहमन्त्रीमाथि छानविन गर्न कांग्रेसले लगातार संसदीय समिति गठनको माग राख्दा पनि त्यसलाई बेवास्ता गर्नुले छानविनको औचित्य पुष्टि हुँदै गएको बताए। सहकारी प्रकरणमा संसदीय छानविन समिति गठन गर्न तयार नहुनुले सहकारी प्रकरणमा गृहमन्त्रीको संलग्नता रहेको स्पष्ट भएको उनले बताए। उनले कुनै दोष नहुँदा संसदीय छानविन समिति गठन गर्न अफ्ठ्यारो मान्नुपर्ने अवस्था नै नरहेको बताए। महतले सरकार नै अफ्ठ्यारो पर्ने डरले प्रधानमन्त्री पुष्पकमल दाहालले पनि छानविन समिति गठन गर्न नचाहेको दाबी गरे। कांग्रेसजस्तो संसदीय मर्यादामा चल्ने पार्टी अरु कुनै नरहेको उनको भनाइ छ।
सरकारले गरेका घनिभूत प्रयासका कारण अर्थतन्त्र लयमा फर्कियो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले वैदेशिक रोजगारीमा रहेका तथा स्वदेशमै रहेका श्रमिकहरूको अधिकार संरक्षणका साथै मिटरब्याज लगायतका सामन्ती शोषणको चक्र अन्त्य गर्न सरकारले ऐतिहासिक पहलकदमी लिएको बताएका छन्। राष्ट्रपति रामचन्द्र पौडेलसमक्ष नेपाल सरकारको आर्थिक वर्ष २०७९र८० को वार्षिक प्रतिवेदन पेश गर्दै प्रधानमन्त्री प्रचण्डले सुशासनका कैयौं मानकहरू स्थापित गर्न सरकार सफल भएको दावी गरे। । उनले भने, 'नागरिकता, राहदानी, लाइसेन्स, विदेशमा अध्ययनका लागि लागि नो अब्जेक्सन लेटर लगायतका सेवाहरूका लागि घण्टौंसम्म लाइन लाग्नुपर्ने अवस्थाको अन्त्य गरिएको छ ।' राज्यले नागरिकलाई प्रदान गर्दै आएका सेवाप्रवाह थप प्रभावकारी,झन्झटमुक्त र सहज बनाई राज्यबाट प्रवाह हुने सेवामाथि सबैको पहुँच पुर्याउन आफू नेतृत्वको सरकार प्रतिबद्ध रहेको प्रधानमन्त्री प्रचण्डले स्पष्ट पारे। संविधानले व्यवस्था गरेका मौलिक हकहरूको कार्यान्वयन तथा सङ्घीयता संस्थागत गर्न आवश्यक पर्ने कानुन तर्जुमाको प्रक्रियालाई तीब्ररूपमा अगाडि बढाइएको जानकारी दिँदै प्रधानमन्त्री प्रचण्डले सामाजिक न्याय स्थापना गर्न संविधानले निर्दिष्ट गरेका सिद्धान्त कार्यान्वयनलाई सरकारले प्राथमिकतामा राखेको उल्लेख गरे। प्रधानमन्त्रीले भने,'यस अवधिमा सङ्घीय लोकतान्त्रिक शासन प्रणालीलाई थप सबल बनाउन प्रतिनिधिसभा तथा प्रदेशसभाको दोस्रो कार्यकालको निर्वाचन निष्पक्ष, स्वतन्त्र र भयरहित वातावरणमा सम्पन्न भएको छ।सिंहदरबारको अधिकार गाउँगाउँमा पुर्याउने राजनीतिक सङ्कल्पअनुसार वित्तीय प्रबन्ध एवं शासकीय अधिकारलाई तीनवटै तहहरूमा न्यायपूर्णरूपमा हस्तान्तरण गर्न सरकार प्रतिबद्ध रहेको छ ।' गत शैक्षिक सत्रदेखि विद्यालयमा भर्नासँगै विद्यार्थीहरूका हातमा पाठ्यपुस्तक पुग्ने अवस्था सुनिश्चित भएको उल्लेख गर्दै प्रधानमन्त्री प्रचण्डले बाली लगाउने समयमा किसानलाई मल अभाव हुने विगतको अवस्था समेत अन्त्य गरिएको बताए । वित्तीय सङ्घीयता कार्यान्वयनका लागि सरकारले पारदर्शी र वस्तुनिष्ठ आधारमा अध्ययन, अनुसन्धान र विश्लेषण गरी वित्तीय हस्तान्तरण गर्ने व्यवस्था गरेको बताउँदै प्रधानमन्त्री प्रचण्डले तीनै तहको कार्यविस्तृतीकरण परिमार्जन गरी स्पष्ट बनाउने विषयलाई पनि उच्च प्राथमिकतामा राखेर काम गरिरहेको जानकारी गराए। सरकारले गरेका घनिभूत प्रयासका कारण देशको आर्थिक अवस्था लयमा फर्किएको उल्लेख गर्दै प्रधानमन्त्री प्रचण्डले अधिकांश आर्थिक सूचकाङ्कहरू सकारात्मक बन्दै गएको बताए। देशको समग्र विकासमा निर्णायक महत्त्व राख्ने जलविद्युत् क्षेत्रको विकासमा उल्लेखनीय सुधार भएको बताउँदै प्रधानमन्त्री प्रचण्डले यस अवधिमा विद्युत् उत्पादन र प्रशारण लाइन विस्तारसँगै अन्तरदेशीय विद्युत् व्यापारका लागि बलियो आधार तयार गर्न सरकार सफल भएको स्पष्ट पारे। आम नागरिकको विकास र समृद्धिको आकांक्षालाई यथाशीघ्र पूरा गर्न सरकार प्रतिबद्ध रहेको बताउँदै प्रधानमन्त्री प्रचण्डले सिमित स्रोतसाधनको अधिकतम उपयोग गरेर संविधानले परिलक्षित गरेका नीतिलाई प्रभावकारी रूपमा कार्यान्वयन गरिने स्पष्ट पारे।"
कांग्रेसलाई उम्मेदवार छान्नै धौधौ,"काठमाडौं : नेपाली कांग्रेसको मंगलबार बसेको कार्यसम्पादन बैठकले उपनिर्वाचनका लागि पार्टीका उम्मेदवारको टुंगो लगाउन सकेन। सभापति शेरबहादुर देउवाको निवास बूढानीलकण्ठमा करिब ४ घन्टा छलफल भएको थियो। बैठकमा सहमति हुन नसकेपछि बुधबार ४ बजे बस्ने गरी बिना निष्कर्ष बैठक सकिएको थियो। बैठकमा सभापति शेरबहादुर देउवा र शेखरगगन पक्षबीच उम्मेदवार चयनमा विवाद सुरु भएपछि उम्मेदवारको तय हुन नसकेको शेखर समूहका एक नेताले बताए। इलाममा जिल्ला सभापति डम्बरबहादुर खड्का र भेषराज आचार्य मुख्य दाबेदार छन्। खड्का सभापति देउवानिकट र आचार्य शेखर कोइरालानिकट मानिन्छन्। बैठकमा सभापति देउवाले इलाम२ को प्रतिनिधिसभा उपनिर्वाचनमा खड्का र बझाङको प्रदेशसभा निर्वाचन क्षेत्र १ मा अभिषेक सिंहलाई उम्मेदवार बनाउनुपर्ने अडान राखेका थिए। उनको अडानमा शेखर कोइराला लगायतका इतर समूहका नेताले असहमति जनाएका थिए। संस्थापन इतर समूहका नेताहरू कोइराला, महामन्त्री गगन थापा, सहमहामन्त्रीहरू जीवन परियार र बद्री पाण्डे भने आचार्यको पक्षमा उभिएका थिए। बैठकमा नेता कोइरालाले स्थानीयको चाहनालाई बेवास्ता गरेर निर्णय लिँदा पार्टी दुर्घटनामा पुग्न सक्ने चेतावनी दिएका थिए। कोइरालाको भनाइ उध्रित गर्दै बैठकमा सहभागी एक नेताले भने, इलामको सवालमा भेषराजजीले जित्ने कुरा स्थानीय साथीहरूले गर्नुभएको छ। भेषराजजीलाई टिकट दिनुभयो भने ठीक छ। नत्र हामी जित हारको जिम्मा लिने छैनौं। बैठकमा शेखरको भनाइलाई पूर्वमहामन्त्री शशांक कोइरालाले पनि समर्थन जनाएका थिए। उनीहरू इलाममा आचार्य र बझाङमा जगत जोशी उम्मेदवार हुनुपर्छ अडानमा छन्। कांग्रेस प्रचार विभागका प्रमुख मीन विश्वकर्माले उम्मेदवार टुंगो लगाउने विषयमा छलफल विस्तृतमा भएको र बुधबार दिउँसो २ बजे बैठक बस्ने गरी सकिएको बताए। बैठकमा देउवा पक्षले निरन्तर खड्का गएको निर्वाचनमा १ सय १४ मतले मात्र पराजित भएको तर्क गरेका थिए। ०७९ को निर्वाचनमा स्वर्गीय सुवास नेम्बाङले ३० हजार २० मत ल्याएर निर्वाचित भएका थिए। उनका प्रतिस्पर्धी खड्काले २९ हजार ९ सय ६ मत ल्याएका थिए। थोरै मतान्तर मात्र भएकाले यसपटक खड्कालाई नै मौका दिनुपर्ने धारणा राखेका थिए। विश्वकर्माले भने, १,२ जना आकांक्षी मात्र नभई सबै आकांक्षीको विषयमा छलफल भएको छ। कसलाई अगाडि सार्दा सही हुन्छ भन्ने अहिले टुंगिएको छैन। शेखरगगन पक्षले इलाममा आचार्य नै एक मात्र बलियो उम्मेदवार भएकाले उनैलाई दिनुपर्ने अडान राखेका छन्। बझाङ प्रदेशसभा१ बाट मंसिर ४ मा निर्वाचित पृथ्वी सिंह दुर्घटनामा परेर निधन भएकाले उनकै छोरालाई टिकट दिनुपर्ने अडान देउवाको छ भने शेखरगगन पक्षले भने उनलाई टिकट दिन नहुने अडान राखेका छन्। शेखर गगन समूहले जगत जोशीलाई उम्मेदवारका रूपमा अगाडि सारेका छन्। १५ वैशाखमा हुने उपनिर्वाचनका लागि एमाले, राष्ट्रिय स्वतन्त्र पार्र्टी, माओवादी लगायतका दलले उम्मेदवार टुंगो लगाइसके पनि कांग्रेसले भने अभै उम्मेदवारको टुंग्याउन सकेको छैन। इलाम २ र बझाङ १ को प्रदेश सभा १ मा वैशाख १५ मा उपनिर्वाचन हुँदै छ। त्यसका लागि चैत २४ गते मनोनयन दर्ता गर्ने तालिका छ। कांग्रेसबाट इलामका लागि ७ जना र बझाङका लागि १० आकांक्षीको नाम सिफारिस केन्द्रमा आइपुगेको छ।"
"कांग्रेसले गृहमन्त्रीलाई भन्यो  आउनुहोस्, संसदीय छानबिन समितिको कार्यालयमा बहस गरौं","काठमाडौं : नेपाली कांग्रेसले सहकारी ठगी प्रकरणमा मुछिएका उपप्रधान एवं गृहमन्त्री रवि लामिछानेलाई बहसका लागि छानबिन समितिको कार्यालयमा आउन आग्रह गरेको छ। बुधबार प्रतिनिधिसभा बैठकमा बोल्दै कांग्रेसका महामन्त्री विश्वप्रकाश शर्माले गृहमन्त्री लामिछानेलाई बहसका लागि छानबिन समितिको कार्यालयमा आउन निम्तो दिएका हुन्। यसअघि गृहमन्त्री लामिछानेले सहकारी प्रकरणमा आफू निर्दोष रहेको र बहसका लागि जुनसुकै ठाउँमा बोलाए पनि आफू जान तयार रहेको अभिव्यक्ति दिएका थिए। 'निमन्त्रणलाई गर्न चाहन्छु माननीय गृहमन्त्रीज्यूलाई । उत्साह छ, उर्जा छ, स्वरमा बोल्नु हुन्छ। बोल्दै गर्दा हामीभन्दा ठूलै स्वरमा पनि बोल्न सक्नु्हुन्छ। आउनुहोस् बहस गर्नका लागि म ठाउँ निर्धारित गर्न चाहन्छु। त्यो हो नेपाल देशको काठमाडौं जिल्लाको प्रमुख प्रशासनिक केन्द्र सिंहदरबार भित्रै स्थापना हुने छानबिन समितिको कार्यालयम। तपाईंले दिएको जवाफ हामीले सुनिसक्यौं। सडकबाट सुन्यौं। सभाबाट पनि सुन्यौं। मिडियाबाट पनि सुन्यौं,'उनले भने,' अब संसदीय छानबिन समितिमा तपाईंले जवाफ दिन पाउनुपर्छ। तपाईंको हकका लागि म यहाँ उभिएको छु।' उनले आफूलाई निर्दोष करार गर्न हतार नगर्न गृहमन्त्री लामिछानेसँग आग्रह पनि गरे। 'कसैलाई दोषी करार गर्न पाइदैन। रोष्ट्रममा उभिएर कसैलाई निर्दोष भनेर अदालत फैसला सुनाएझै सुनाउन पाइदैन। प्रधानमन्त्रीले भन्नुभयो गृहमन्त्रीमाथि जे विषय छ उहाँ निर्दोष हुनुहुन्छ। केही सांसदहरूले पनि उहाँ निर्दोष हुनुहुन्छ भन्नुभयो। अखबर र वीरवलको कथामा चोरको दाह्रीमा सिन्को भनिसक्दा हत्त न पत्त दाह्री छामेजस्तो कि गर्नु भएको हो प्रधानमन्त्रीजीदेखि लिएर अरूहरूले? मैले बुझ्न सकिन। गृहमन्त्रीजीलाई पनि त्यहाँ उभिएर ठूलो स्वरमा भन्न मन छ कि म निर्दोष छु भनेर । संयोगबस दाह्री पाल्नु भएको छ। दाह्री छाम्न हतार नगर्नुहोस्। म भन्न चाहन्छु। को दोषी को निर्दोष भनेर यहाँबाट छुट्याउने विधि होइन। न्याय पद्धतिमा कतै उल्लेख छैन। छानबिन समिति बनाएर गृहमन्त्रीलाई निर्दोष सावित हुन पाउन जुन हक छ त्यो हक उहाँलाई दिइयोस्,'उनले भने।"
"प्रतिनिधिसभा बैठक बस्दै,यस्ता छन् एजेण्डा","काठमाडौं : संघीय संसदअन्तरगतको प्रतिनिधिसभा बैठक बस्दैछ। बुधबार बिहान ११ बजे बस्ने बैठकमा संघीय मामिला तथा सामान्य मन्त्री भानुभक्त जोशीले संघीय निजामती सेवा विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची रहेको छ। बैठकमा कृषि तथा पशुपंक्षी विकास मन्त्री ज्वालाकुरमाी साहले कृषि,सहकारी तथा प्राकृतिक समितिको प्रतिवेदन सहितको' राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक,२०७८ माथि छलफल गरियोस्'भनी प्रस्ताव प्रस्तुत गर्ने दैनिक कार्यसूचीमा उल्लेख छ। मन्त्री साहले राष्ट्रिय सभामा उत्पत्ति भएको खाद्य स्वच्छता तथा गुणस्तर विधेयक २०८० लाई पारित गरियोस् भनी प्रस्ताव प्रस्तुत गर्ने कार्यसूची छ।"
राष्ट्रियसभा उपाध्यक्षको निर्वाचन चैत २८ मा,काठमाडौं : राष्ट्रियसभा उपाध्यक्षको निर्वाचन चैत २८ गते बुधबार हुने भएको छ । राष्ट्रियसभाको बुधबारको बैठकमा राष्ट्रियसभा बैठकमा अध्यक्ष नारायण दाहालले राष्ट्रियसभा उपाध्यक्षको निर्वाचन २८ गते हुने जानकारी दिएका हुन्। उनले निर्वाचन कार्यक्रम प्रकाशन गर्न संसद सचिवालयलाई निर्देशन दिएका छन् । उपाध्यक्ष उर्मिला अर्यालले चैत १५ गते राजीनामा दिएकी छन्। सत्ता गठबन्धनमा अध्यक्षमा माओवादीको तर्फबाट नारायण दाहाल निर्वाचित भएपछि उनले राजीनामा दिएकी हुन्। यसअघि गठबन्धनमा उपाध्यक्ष नेकपा एमालेलाई दिने सहमति भएको थियो। तर पछि नेकपा एस मिसिएपछि नयाँ सहमतिमा न्यो बुँदा हटाइएको थियो। तर गठबन्धनमा दलबीच उपाध्यक्ष कसलाई दिने भन्नेबारे औपचारिक सहमति भएको छैन।
माओवादी नेता कालीबहादुर खामको मुद्दामा सक्कल मिसिल झिकाउन आदेश,चितवन : कोटेश्वरका ब्यापारी रामहरि श्रेष्ठको हत्या आरोपमा पक्राउ परेका माओवादी केन्द्रका नेता एवं जनमुक्ति सेनाका पूर्व कमाण्डर कालीबहादुर खामको मुद्दामा चितवन जिल्ला अदालतले सक्कल मिसिल मगाएको छ। सर्वोच्च अदालतमा रहेको मिसिलको सक्कल झिकाउन न्यायाधीश दयाराम ढकालले आदेश दिएका हुन्। सर्वोच्चबाट सक्कल मिसिल प्राप्त भएपछि खामलाई अदालतमा उपस्थित गराउन आदेश भएको श्रेष्तेदार विष्णुप्रसाद आचार्यले बताए। कर्तव्य ज्यान मुद्दाका फरार प्रतिवादी खाम काठमाडौंको ठमेलबाट पक्राउ परेका थिए। उनलाई प्रहरीले मंगलबार राति चितवन ल्याएको हो। उनी १५ वर्षदेखि फरार थिए। प्रहरीले खामलाई बुधबार अदालतमा बुझाएको थियो। लामो समयदेखि मुल्तबीमा रहेको मुद्दा अगाडि बढेको छ। पूर्वीरुकुम तथा उत्तरगङ्गा गाउँपालिका६ हुकाम घर भएका ५० वर्षीय खाम जनमुक्ति सेना तेस्रो डिभिजन शक्तिखोरका पूर्वडिभिजन कमाण्डर हुन्। श्रेष्ठको घरमा माओवादी लडाकुको तेस्रो डिभिजनको सम्पर्क कार्यालय थियो। उक्त कार्यालयमा चोरी गरेको आरोपमा श्रेष्ठलाई २०६५ वैशाख १५ मा ब्यापारी रामहरि श्रेष्ठलाई अपहरण गरेर चितवनको शक्तिखोरस्थित माओवादी लडाकुको क्याम्पमा ल्याइएको थियो। त्यसैक्रममा कुटपिटबाट श्रेष्ठको मृत्यु भएको थियो। श्रेष्ठको शव वैशाख २८ विहान नारायणी नदीमा फ्याँकिएको थियो। २०६५ जेठ ३ गते श्रेष्ठकी श्रीमती रमिला श्रेष्ठले अपहरण गरी हत्या गरेको भनी जिल्ला प्रहरी कार्यालय चितवनमा किटानी जाहेरी दिएकी थिइन्।
निलम्बित न्यायाधीश गिरीलाई पुर्पक्षका लागि थुनामा पठाउन आदेश,काठमाडौं : सर्वोच्च अदालतले वैवाहिक जबर्जस्ती करणीको आरोप लागेका निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश दिएको छ। न्यायाधीशद्वय हरिप्रसाद फुयाल र तिलप्रसाद श्रेष्ठको सयुक्त इजलासले आज सुनुवाइ गर्दै जिल्ला अदालत काठमाडौं र उच्च अदालत पाटनको आदेश बदर हुने ठहर गरी गिरीलाई थुनामा पठाउन आदेश गरेको हो। यसैबीच आज सो मुद्दाको सुनुवाइ भइरहेको अवस्थामा गिरी पत्नीले इजलासमै शङ्कास्पद वस्तु सेवन गरेपछि निजलाई अस्पताल लगेको बताइएको छ। सर्वोच्च अदालतको सहप्रवक्ता गोविन्द घिमिरेका अनुसार निजले शङ्कास्पद वस्तु सेवन गरेपछि उपचारका लागि वीरअस्पताल लगिएको हो। के सेवन गरिएको थियो भन्ने खुलेको छैन।
दुग्ध किसानलाई बाँकी भुक्तानी तत्काल उपलब्ध गराउन सांसद बर्तौलाको माग,"काठमाडौं : नेकपा एमालेका सांसद महेशकुमार बर्तौलाले किसानको दूधको भुक्तानी तत्काल उपलब्ध गराउन माग गरेका छन्। बुधबार प्रतिनिधिसभा बैठकमा बोल्दै एमालेका प्रमुख सचेतक बर्तौलाले किसानहरूले लामो समयदेखि दूधको मूल्य नपाएको भन्दै तत्काल उपलब्ध गराउन सरकारको ध्यानाकर्षण गराए। 'किसानहरूले लामो समयदेखि दूधको मूल्य पाइराखेका छैन। देशभर ५ अर्ब बढी दूधको मूल्य भुक्तानी गर्नुपर्नेछ। मकवानपुरका किसानको मात्रै ६० करोड दूधको मूल्य भुक्तानी गर्नुपर्ने अवस्था छ। कृषिमन्त्री र सरकारको ध्यानाकर्षण गराउनु चाहन्छु। यो देश कृषि प्रधान देश हो। सरकारले बजेट निर्माण गर्दैछ। कृषिमा किसानलाई राहत पुग्नेगरी बजेट निर्माण गर्ने प्रक्रियामा ध्यान पुगोस्। र दूधको मूल्य तत्काल भुक्तानीका लागि कृषिमन्त्रीज्यूले पहल गर्नुहोस्,'उनले भने। बर्तौलाले खेतिपातीको समय सुरू भइसकेको र किसानले रासायनिक मल सहज ढंगले नपाएको गुनासो गरे। रासायनिक मलमा पनि बिचौलिया हावी भएको उनको भनाइ छ। उनले भने,'खेतिपातीको समय सुरू भएको छ। किसानहरूले रासायनिक मल पाइरहेका छैनन्। बिचौलिया हावी भएको छ। यसकारण बिचौलिया अन्त्य गर्दै रासायनिक मल किसानहरूले खेतिपातीका बेलामा सहज ढंगले पाउने व्यवस्था गरियोस्। '"
उत्तरपुस्तिका हराएको विषयमा अध्ययन भइरहेको छ : शिक्षामन्त्री श्रेष्ठ,"काठमाडौं : शिक्षा, विज्ञान तथा प्रविधिमन्त्री सुमना श्रेष्ठले त्रिभुवन विश्वविद्यालयले लिएको परीक्षाका केही उत्तरपुस्तिका हराएको विषयमा छानबिन समिति गठन गरी अध्ययन भइरहेको बताएकी छन्। प्रतिनिधिसभाको आकस्मिक,शून्य र विशेष समयमा सांसदहरूले उठाएका प्रश्न तथा विषयमाथि जवाफ दिँदै उनले तोकिएको परीक्षा तालिका परिवर्तन भएको विषयमा पनि छानबिन समिति गठन भइ अध्ययन सुरु भएको बताएकी हु्न्। उनले भनिन्,'प्रतिनिधिसभामा यही चैत १ देखि २० गतेसम्म शिक्षा मन्त्रालयसँग सम्बन्धित ४५ वटा प्रश्न तथा धारणा उठेका छन्।उत्तरपुस्तिका हराएको,तोकिएको समयमा परीक्षा सञ्चालन हुन नसकेको विषयमा छानबिन समिति गठन गरी अध्ययन भइरहेको छ ।' शिक्षक सेवा आयोगले तोकेको शिक्षक भर्नासम्बन्धी मापदण्डलाई पुनरावलोकनका लागि कार्यदल गठन भएको पनि उनले जानकारी गराइन् । शिक्षकको अनुमतिपत्र तथा सेवा आयोगको परीक्षामा सोधिने प्रश्नहरुमाथि अध्ययन भइरहेको उनको भनाइ छ । सूचना प्रविधिको अहिलेको समयमा कस्तो शिक्षकबाट पठनपाठन भइरहेको छ भनेर अध्ययन गर्न विज्ञसम्मिलित समिति बनाइएको पनि उनले संसदलाई जानकारी गराइन्। त्रिभुवन विश्वविद्यालयबाट गरिने सम्पूर्ण कामलाई डिजिटल प्रविधिमा लैजान बोलपत्र प्रक्रिया अघि बढिसकेको र यसपछि ट्रान्सक्रिप्टलगायतका प्रमाणपत्रहरु डिजिटल रुपमै उपलब्ध गराउने गरी काम अघि बढाइएको उनको भनाइ छ । उनले शिक्षामा लगानी बढाउनुपर्ने आवश्यकता रहेको भन्दै प्राविधिक र व्यवहारिक शिक्षालाई थप परिणाममुखी बनाउन मन्त्रालयले काम गरिरहेको पनि धारणा व्यक्त गरिन्। प्राविधिक शिक्षालाई निःशुल्क बनाउने तथा यस्तो शिक्षा लिइसकेका व्यक्तिलाई सिधैँ श्रमबजारसँग जोड्नेबारे कसरी काम गर्न सकिन्छ भनेर मन्त्रालयले अध्ययन गरिरहेको उहाँको दाबी छ । यसैगरी नेपालमा थप मेडिकल कलेज खोलेर विदेशी विद्यार्थी ल्याउन सकिनेनसकिने विषयमा गृह मन्त्रालयसँग छलफल भइसकेको शिक्षामन्त्री श्रेष्ठले बताएन् । उनले भनिन्,'अहिले नेपालमा आउने विदेशीलाई पर्यटक र गैरपर्यटन भनेर छुट्याइने रहेछ । अध्ययनका लागि आउनेहरूका विषयमा पनि के गर्न सकिन्छ भनेर अध्ययन तथा छलफल भइरहेको छ।"
राष्ट्रपति पौडेल समक्ष सरकारको वार्षिक प्रतिवेदन प्रस्तुत,"काठमाडौं : राष्ट्रपति रामचन्द्र पौडेलले राज्यका निर्देशक सिद्धान्त, नीति तथा दायित्वको प्रभावकारी कार्यान्वयनबाट मात्र मुलुकमा दिगो शान्ति, सुशासन, सामाजिक न्याय, समतामूलक समाज निर्माण, विकास र समृद्धिको संवैधानिक उद्देश्य प्राप्त गर्न सकिने बताएका छन्। यसको कार्यान्वयनका लागि सरकारको तदारुकता आवश्यक रहेको उनको भनाइ छ। संविधान बमोजिम राज्यका निर्देशक सिद्धान्त, नीति र दायित्व कार्यान्वयनका सम्बन्धमा भए गरेका काम र उपलब्धिसहितको आर्थिक वर्ष २०७९०८० को वार्षिक प्रतिवेदन एवं सुशासन (व्यवस्थापन तथा सञ्चालन) ऐन बमोजिमको वार्षिक प्रतिवेदन बुधबार राष्ट्रपति भवन शीतल निवासमा बुझ्दै राष्ट्रपति पौडेलले सो धारणा व्यक्त गरे। 'उपलब्ध स्रोत साधनको परिचालन गरी राज्यका निर्देशक सिद्धान्तद्वारा निर्देशित भई नीतिहरूको तर्जुमा र त्यसको प्रभावकारी कार्यान्वयनबाट मुलुकमा आर्थिक समृद्धि हासिल हुने र यसबाट नागरिक अधिकारको उपभोग गर्नसमेत सहज हुने हुँदा यसतर्फ सदैव सरकारको ध्यान जाने नै छ भन्ने विश्वास लिएको छु,' राष्ट्रपति पौडेलले भने। सो प्रतिवेदन प्रधानमन्त्री पुष्पकमल दाहालले राष्ट्रपति पौडेललाई हस्तान्तरण गरेका थिए। राष्ट्रपति पौडेलले सरकारले संविधानको प्रस्तावनामा उल्लेखित मुलभूत मर्म र भावना एवं राज्यका निर्देशक सिद्धान्त, नीति तथा दायित्वसम्बन्धी संवैधानिक व्यवस्थालाई विशेष ध्यान दिई राज्य सञ्चालनमा लागू गर्दै जानुपर्ने आवश्यकता औंल्याए। संविधानको मर्म र भावना बमोजिम राज्यका निर्देशक सिद्धान्त, नीति तथा दायित्व अनुसारका काम कारबाहीहरू क्रमिक र प्रभावकारीरूपमा कार्यान्वयन गर्न सरकार अझ सक्रिय र क्रियाशील रहने उनले बताए। नेपालको संविधानको भाग४ मा उल्लेखित राज्यका निर्देशक सिद्धान्त, नीति र दायित्वसम्बन्धी व्यवस्थाले राज्य व्यवस्था सञ्चालनका लागि मार्गनिर्देशन गर्नुका साथै राज्यको चरित्र, भावी दिशा एवं आर्थिक, सामाजिक रूपान्तरणका लक्ष्यहरू समेत निर्धारण गरेका छन्। यस्ता निर्देशक सिद्धान्त र नीतिहरूले नागरिकको लोकतान्त्रिक हक अधिकारको सार्थक उपभोग गर्नसक्ने आधारहरू समेत खडा गरेका छन्।"
कर्णाली प्रदेशका मुख्यमन्त्री शर्माले दिए राजीनामा,काठमाडौं : कर्णाली प्रदेश सरकारका मुख्यमन्त्री राजकुमार शर्माले पदबाट राजीनामा दिएका छन्। बुधबार बसेको कर्णाली प्रदेशसभाको बैठकमा सम्बोधन गर्दै मुख्यमन्त्री शर्माले राजीनामाको घोषणा गरेका हुन्। केन्द्रको सत्ता समीकरण परिवर्तनको असर प्रदेशमा परे पनि उनले पदबाट राजीनामा दिएका हुन्। सो क्रममा मुख्यमन्त्री शर्माले संघ र प्रदेशमा विकसित राजनीतिक अस्थिरताका कारण संसदीय अंक गणितको प्रहारमा प्रदेश सरकार रुमलिएको बताए। उनले सत्ता समीकरणका फेरबदलका कारण नियमित काममा अवरोध भएको समेत अनुभव सुनाए। राजनीतिक समीकरणमा भएको परिवर्तनले पटकपटक विश्वासको मत लिनुपर्ने अवस्था आएको उनले बताए। उनले कर्णाली प्रदेश समृद्धिका लागि सबै पक्ष सकारात्मक भएर लाग्नुपर्ने धारणा राखेका छन्। कर्णालीमा नेकपा एमालेलाई मुख्यमन्त्री दिने सत्तारूढ दलबीच सहमति भएसँगै मुख्यमन्त्री शर्माको राजीनामा आएको हो।
विश्वासको मत लिन नसकेपछि गण्डकीका मुख्यमन्त्रीले दिए राजीनामा,पोखरा : गण्डकी प्रदेशका मुख्यमन्त्री सुरेन्द्रराज पाण्डेले पदबाट राजीनामा दिएका छन्। विश्वासको मत लिन नसक्ने भएपछि उनले पदबाट राजीनामा दिएका हुन्। सत्ता गठबन्धनमा उलटपुलट आएपछि माओवादी केन्द्रले फागुन २३ गते सरकारलाई दिएको समर्थन फिर्ता लिएको थियो। उनले प्रदेश प्रमुख डिल्लीराज भट्ट समक्ष राजीनामा बुझाएका छन्। मुख्यमन्त्री पाण्डेले बिहीबार (भोलि)सम्म विश्वासको मत लिनुपर्ने थियो। विश्वासको मत लिने वातावरण नभएपछि उनी राजीनामा दिने मनस्थितिमा पुगेका हुन्। पछिल्लो समय सरकार टिकाउनका लागि मुख्यमन्त्री पाण्डेले विवादास्पद छविका एकीकृत समाजवादीका सांसद राजीव गुरुङ (दिपक मनाङे)लाई भौतिक पूर्वाधार मन्त्री बनाएका थिए।
उपनिर्वाचन : इलाम२ मा मुख्य निर्वाचन अधिकृत तोकियो,इलाम : प्रतिनिधिसभा सदस्य चयन गर्न आगामी वैशाख १५ गते हुने इलाम क्षेत्र२ को उपनिर्वाचनका लागि मुख्य निर्वाचन अधिकृत तोकिएको छ । निर्वाचन आयोगले जिल्ला न्यायाधीश केशवप्रसाद घिमिरेलाई मंगलबार मुख्य निर्वाचन अधिकृत तोकेको हो । यही चैत २२ मा इलाम सदरमुकाममा मुख्य निर्वाचन अधिकृतको कार्यालय स्थापना गरिने जिल्ला निर्वाचन कार्यालयले जनाएको छ । मुख्य निर्वाचन अधिकृतको कार्यालय स्थापनासँगै अन्तिम मतदाता नामावली प्रकाशन हुनेछ । उपनिर्वाचन कार्यतालिकाअनुसार चैत २४ मा उम्मेदवारी मनोनयन हुनेछ । उपनिर्वाचन भाग लिन आयोगमा २० दल दर्ता भएका छन् । निर्वाचनका लागि केन्द्रबाट आवश्यक सामग्री चैत २३ सम्ममा आइपुग्ने उक्त कार्यालयले जनाएको छ । जिल्ला निर्वाचन कार्यालयले निर्वाचनमा खटिने कर्मचारीको नामावली सङ्कलन गरिसकेको छ । इलाम २ मा ७९ मतदानस्थल र एक सय ४९ मतदान केन्द्र रहनेछन् । यी केन्द्रमा आठ सय ९४ जना कर्मचारी परिचालन हुनेछन् । आयोगकाअनुसार चैत २७ मा उम्मेदवारको अन्तिम नामावली प्रकाशन र उम्मेदवारलाई चुनाव चिह्न प्रदान गरिनेछ ।
बिहीबार देशका यी स्थानमा हुने छ वर्षा,"काठमाडौं : बिहीबार देशका पहाडी भूभागमा आंशिकदेखि साधारणतया बदली रहि बाँकी भूभागमा आंशिकदेखि मुख्यतया सफा रहने छ। मौसम पूर्वानुमान महाशाखाका अनुसार कर्णाली प्रदेशको पहाडी भूभागका थोरै स्थानहरू साथै कोशी, बागमती, गण्डकी र सुदूरपश्चिम प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहीबार राति कोशी, गण्डकी, कर्णाली र सुदूरपश्चिम प्रदेशका पहाडी भूभागमा आंशिकदेखि साधारणतया बदली रहि बाँकी भूभागमा आंशिक बदलीदेखि मुख्यतया सफा रहने छ। कोशी,गण्डकी र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
एसईईमा चिट चोराएको आरोपमा प्रधानाध्यापक र परीक्षा निरीक्षक पक्राउ,"रौतहट : माध्यमिक शिक्षा परीक्षा (एसईई)मा चिट चोराएको आरोपमा प्रधानाध्यापक र परीक्षा निरीक्षक पक्राउ परेका छन्। पिपरा परीक्षा केन्द्रमा परीक्षा निरीक्षकका रुपमा खटिएका श्री मावि पथराका प्रधानाध्यापक उतिचन्द्र यादवलाई प्रहरीले पक्राउ गरेको हो। यसैगरी २२ वर्षीय ललन राय यादव, श्रीनि पथरा बुधराम परीक्षा केन्द्रमा परीक्षा निरीक्षकका रुपमा खटिएका ४८ वर्षीय राम अमोद प्रसाद यादव, शंकर मावि सरमुजवा परीक्षा केन्द्रमा परीक्षा निरीक्षकका रुपमा खटिएका ४४ वर्षीय अबधलाल राम र २५ वर्षीय राकेश कुमार यादवसहित सरस्वती माविपिपरा परीक्षा केन्द्रमा अनुमति विना प्रवेश गरेका राम सोगारथ साहलाई प्रहरीले नियन्त्रणमा लिएको छ। घटनाका बारेमा अनुसन्धान भइरहेको जिल्ला प्रहरी कार्यालय रौतहट सूचना अधिकारी डीएसपी एलिजा गिरीले जानकारी दिइन्।"
बुबाको दाहसंस्कार गरेर फर्कंदा त्रिशुलीमा बेपत्ता भएका विवशको शव भेटियो,"गोरखा : पशुपति आर्यघाटमा बुबाको दाहसंस्कार गरेर फर्किँदा त्रिशुलीमा खसेर बेपत्ता भएका विवस रोकाको शव चार दिनपछि फेला परेको छ। बा २ ज ४१९६ नंबरको ट्याक्सी पृथ्वीराजमार्गको सिमलधाराबाट त्रिशुलीमा खस्दा बेपत्ता भएका गोरखा नगरपालिका ७ पौवाखेतका विवशको शव बुधबार बिहान आठ बजे त्रिशुली किनारमा फेला परेको प्रहरीले जनाएको छ। उनको शव कालीखोलास्थित त्रिशुली किनारमा फेला परेको डिएसपी रमेशकुमार श्रेष्ठले जानकारी दिए। सनाखत गरी शव गोरखातर्फ ल्याउँदै गरेको उनले बताए। उनको पोस्टमार्टम गरी अन्त्यष्टिका लागि आफन्तलाई बुझाइने प्रहरीले जनाएको छ। गत शुक्रबार काठमाडौँमा निधन भएका शंकर रोकाको दाहसंस्कार गरी फर्कने क्रममा सो ट्याक्सी दुर्घटना हुँदा एकै परिबारका पाँचजनाको मृत्यु भएको थियो भने विवश बेपत्ता थिए। दुर्घटनामा परी मृतक शंकरकी आमा ७० बर्षकी जुनकिरी रोका, जुनकिरीकी छोरी गोरखा नगरपालिका ४ की हरिमाया रोका(उपरकोटी), नाति आठबर्षका आगमन उपरकोटी, अर्की छोरी गोरखा नगरपालिका १३ यङ्कोटकी अञ्जना रोका र ज्वाई ट्याक्सी चालक गोरखा नगरपालिका ५ का अर्जुन सिर्मलको घटनास्थलमै मृत्यु भएको थियो । परिवारका सबैको मृत्यु भएपछि शंकरकी पत्नी वविता रोका सबैको काजकिरियामा बसिरहेकी छिन्।"
लम्की टीकापुर सडकखण्डमा पुरुषको शव फेला,टीकापुर : कैलालीको दक्षिणी लम्की टीकापुर सडकखण्डमा एक पुरुषको शव फेला परेको छ । जानकी गाउँपालिका वडा५ पथरैयास्थित सडक खण्डमा एक युवकको शव फेला परेको हो । इलाका प्रहरी कार्यालय टीकापुरका प्रमुख डिएसपी विश्वराज अधिकारीका अनुसार सडकखण्डमा मृत अवस्थामा फेला परेका पुरुषको टाउकोमा गम्भीर चोट देखिन्छ । सडक दुर्घटनाका कारण ज्यान गएको हुनसक्ने पारम्भिक अनुमान गरेको प्रहरीले उनको शव टीकापुर अस्पतालमा राखेको छ । मृतकका आफन्त टीकापुर अस्पताल आइरहेको बताउँदै डिएसपी अधिकारीले शवको सनाखत हुन नसकेको जानकारी दिए ।
गाउँमा आतंक मच्चाउने राँगोलाई गोली हानेर मारियो,"विराटनगर : मोरङको केराबारीमा गाउँ प्रवेश गरेर आतंक मच्चाउने एउटा राँगोलाई गोली हानेर मारिएको छ। केराबारी गाउँपालिका८ आमजुंगीस्थित खेतमा देखा परेको बेवारिसे राँगोलाई मंगलबार साँझ ७:२५ बजेतिर गोली हानिएको हो। इलाका प्रहरी कार्यालय केराबारीबाट वरिष्ठ सइ (वरिष्ठ प्रहरी नायव निरीक्षक) केदार सापकोटा नेतृत्वको टोलीले मार्का फोर राइफलबाट २ राउण्ड गोली प्रहार गरेको थियो। एक राउण्ड गोलीले नमरेपछि अर्को राउण्ड पनि गोली हान्नु परेको प्रहरीले जनाएको छ। मोरङ प्रहरी प्रमुख एसपी नवराज कार्कीका अनुसार अचानक गाउँमा देखा परेको राँगोले मान्छेलाई जथाभावी आक्रमण गर्न थालेपछि नियन्त्रणमा लिने प्रयास गरिएको थियो। नियन्त्रणमा लिन सम्भव नभएपछि मोरङका प्रमुख जिल्ला अधिकारी प्रेमप्रसाद भट्टराईको आदेशमा गोली हानेर मारिएको प्रहरीले जनाएको छ। राँगोले हानेर एक जना घाइतेसमेत भएका छन्। राँगोको आक्रमणबाट केराबारी८ का ८० वर्षीय गञ्जबहादुर कार्की घाइते भएको जानकारी एसपी कार्कीले दिए। उनका अनुसार घाइतेलाई उपचारका लागि विराट चोकस्थित सुकुना सामुदायिक अस्पतालमा भर्ना गरिएको छ। खेतमा देखा परेको राँगो खेदाउने क्रममा साँझ ५:४० बजेतिर कार्कीलाई आक्रमण गरेको थियो। त्यसलगत्तै प्रहरी, जनप्रतिनिधि र स्थानीयसहितको टोलीले राँगोलाई नियन्त्रणमा लिने प्रयास गरेका थिए। पहिले नै घाइते अवस्थामा रहेको राँगोले यत्रतत्र भौतारिएर बहुलाएको जस्तो व्यवहार देखाउन थालेपछि स्थानीय त्रसित एवं आतंकित बनेका थिए। नियन्त्रण लिने प्रयास सफल नभएपछि थप मानवीय तथा भौतिक क्षति हुन नदिन गोली हान्नु परेको प्रहरीले जनाएको छ। राँगो मारिएपछि परिस्थिति सामान्य भएको र थप जनधनको क्षति हुन नपाएको प्रहरीको भनाइ छ। धनी सम्पर्कमा नआएपछि वडा कार्यालयले खाल्डो खनेर राँगोलाई पुरेको छ। कसैले मार्न खोजेको राँगोले डोरी चुँडाएर भागेको र मान्छे देख्नासाथ आक्रमण गर्ने गरेको हुनसक्ने प्रहरीको भनाइ छ। नियन्त्रणमा लिन गएको टोलीलाई समेत राँगोले लखेटेको थियो।"
बालिका बलात्कार गर्ने कारागार चलान,नुवाकोट : अपांगता भएकी बालिका बलात्कार कसुरमा एक युवक कारागार चलान भएका छन्। नुवाकोट जिल्ला अदालतले अपांगता भएकी बालिकालाई बलात्कार गरेको कसुरमा दोषी ठहर गर्दै कसुरदारलाई १९ वर्ष भन्दा बढी सजायको फैसला गरेको हो। अपांगता भएकी १२ वर्षीया बालिकालाई बलात्कार गरेको कसुरमा लिखु गाउँपालिका ५ का ४३ वर्षीय झंकबहादुर कामीलाई अदालतले १९ वर्ष एक महिना कैद सजायको फैसला सुनाएको हो। जिल्ला न्यायाधीश शुभाषबाबु पुरीको एकल इजलासले १९ वर्ष एक महिना कैद सजायका साथै सात लाख रुपैयाँ जरिवाना गर्ने फैसला गरेको हो। यसका साथै ४० हजार रुपैयाँ पीडितलाई क्षतिपूर्ति भराउन र पीडित राहत कोषमा २८ हजार रुपैयाँ दाखिला गराउने फैसला भएको अदालतले जनाएको छ। कसुरदारले गत २०७९ साल फागुन ९ गते र त्यसपछि पनि पटक पटक बलात्कार गरेको किटानसहित जिल्ला प्रहरी कार्यालयमा गत २०८० साल जेठ ११ गते उजुरी दर्ता भएको थियो। पीडित बालिकाको जेठ ११ गते नै त्रिशूली अस्पतालमा स्वास्थ्य परीक्षण भएको थियो। कसुरदारलाई जिल्ला अदालतले गत असार १ गते पुर्पक्षका लागि कारागार चलान गरेको थियो।
सिन्धुलीमा समयमै आइपुग्यो सामुदायिक विद्यालयको पाठ्यपुस्तक,"सिन्धुली : यस वर्ष सिन्धुलीका सामुदायिक विद्यालयमा समयमै सबै पाठ्यपुस्तक आइपुगेको छ। जिल्लाका सामुदायिक विद्यालयहरूमा आवश्यक पाठ्यपुस्तकहरू समयमै आइपुगेको शिक्षा विकास तथा समन्वय इकाई सिन्धुलीले जानकारी दिएको छ। जिल्लाका सबै सामुदायिक विद्यालयहरूमा आवश्यक पर्ने सबै पाठ्यपुस्तक आइपुगेको र अधिकांश विद्यालयहरूले लगि सकेको शिक्षा विकास तथा समन्वय इकाई सिन्धुलीका प्रमुख निर्मल घिमिरेले जानकारी दिए। जिल्लास्थित पुस्तक तथा स्टेशनरी व्यवसायी महासंघको समन्वयमा जनक शिक्षा सामाग्री केन्द्रबाट जिल्लाका सामुदायिक विद्यालयको कक्षा १ देखि कक्षा १२ सम्मकै सबै पाठ्य पुस्तक आइसकेको छ, घिमिरेले भने। जिल्लाका लागि आवश्यक पर्ने झण्डै ६४ हजार सेट पाठ्यपुस्तक जिल्लास्थित पुस्तक पसलमा एक साता अघिनै आएको हो। ति पसलबाट जिल्लाका विद्यालयहरूमा पुस्तक पठाउने काम भइरहेको र नपुगेका विद्यालयहरूले नजिकैका पुस्तक पसलहरूबाट खरिद गरी लैजान सकिने घिमिरेको भनाइ छ। सरकारले नयाँ शैक्षिक सत्रका लागि आगामी वैशाख १ गतेबाट भर्ना अभियान थाल्ने जनाएको छ। उनले भने, यस वर्ष विगतका वर्षहरूमा भन्दा पहिला नै पर्याप्त मात्रामा पुस्तकहरू आएकाले भर्ना अभियान सुरु हुनु अघिनै जिल्लाका सबै सामुदायिक विद्यालयका विद्यार्थीको हातमा नयाँ पुस्तक पुर्याइने छ। पुस्तक तथा स्टेशनरी व्यवसायी महासंघ सिन्धुलीका सचिव तथा तिमल्सेना बुक्स एन्ड जनरल सप्लार्यसका सञ्चालन दीपक तिमल्सेनाका अनुसार जिल्लाको दुई नगरपालिका र सातवटै गाउँपालिकामा नयाँ पाठ्यपुस्तक पठाउने काम भइरहेको छ। हालसम्म जिल्लाका झण्डै तीनसय बढी विद्यालयहरूमा नयाँ पाठ्यपुस्तक पुर्याइसकिएको मिल्सेनाको भनाइ छ। जिल्लामा प्राथमिक तहका ३ सय ६२, निम्न माध्यमिक तहको ८१ र माध्यमिक तहको १ सय २० वटा गरी कुल ५ सय ६३ वटा सामुदायिक विद्यालयहरू रहेका छन्। ती विद्यालयहरूमा ६४ हजार २ सय ८९ जना छात्र तथा छात्राहरू अध्ययनरत छन्। उनीहरूका लागि आवश्यक कक्षा १ देखि १२ सम्मको प्रत्येक विषयको ६४ हजार बढी पाठ्यपुस्तक आएको छ। नयाँ पाठ्य पुस्तक नपुगेको विद्यालयहरूमा पनि यसै साता भित्र पुस्तक पुर्याउने गरी व्यवसायीहरू लागि रहेका छौं, उनले भने। व्यवसायी महासंघले विद्यालय र विद्यार्थीहरूका लागि सहज होस भन्ने उद्देश्यका साथ जिल्लाका नौं वटै पालिकामा रहेका पुस्तक पसलहरूबाट पुस्तक विक्री गरिएको छ। यस वर्ष नयाँ शैक्षिक सत्र सुरु नभई जिल्लामा सामुदायिक विद्यालयको पाठ्यपुस्तक आइपुगेकाले विद्यालय र विद्यार्थीलाई पाठ्यपुस्तकको तनाव नहुने तिमल्सेनाले बताए। यस अघिका वर्षहरूमा जिल्लामा पर्याप्त पुस्तकहरू समयमा नआइपुग्दा विद्यार्थी भर्ना अभियान नै प्रभावित बन्दै आएका थिए।"
सुनसरीमा गोली प्रहार गरेर लुटपाट,"विराटनगर : सुनसरीमा बुधबार दिउँसो गोली प्रहार गरेर त्रसित बनाउँदै एक व्यक्तिमाथि लुटपाट गरिएको छ। हरिनगरा गाउँपालिका२ का ३० वर्षीय आशिफ अन्सारीको साथमा रहेको ५ लाख ३५ हजार रूपैयाँ नगद दिउँसो २:१५ बजेतिर लुटिएको प्रहरीले जनाएको छ। कोशी प्रदेश प्रहरी कार्यालय विराटनगरका प्रवक्ता एसपी दीपक पोखरेलका अनुसार अन्सारीमाथि इनरुवा नगरपालिका९ र हरिनगरा३ को सिमानास्थित नहर नजिकको एकान्त स्थानमा लुटपाट भएको प्रारम्भिक जानकारी आएको छ। अन्सारी जग्गा बिक्री गरेको रकम बोकेर मालपोत कार्यालयबाट मोटरसाइकलमा घरतर्फ फर्कँदै थिए। गोली पड्किएको जस्तो आवाज सुनेपछि बाटैमा मोटरसाइकल रोकेर वरपर हेरेछन्। अर्को मोटरसाइकलमा आएका ३ जना व्यक्ति साथमा भएको पैसाको झोला लुटेर फरार बनेको जानकारी आएको छ, एसपी पोखरेलले भने, घटनामा संलग्नको पहिचान हुन सकिरहेको छैन। ठाउँठाउँमा प्रहरी परिचालन गरेर खोजी तीव्र पारिएको छ। गोली प्रहार गरेर लुटपाट गरिएको जानकारी प्राप्त भए पनि अन्सारी भने सकुशल रहेको उनले बताए। उनका अनुसार घटनाका बारेमा प्रहरीले दिउँसो २:४५ बजेतिर जानकारी पाएको हो। लुटेरा समूहको खोजीका लागि जिल्ला प्रहरी कार्यालय सुनसरी, इलाका प्रहरी कार्यालय देवानगन्ज र हरिनगरा, प्रहरी चौकी भुटाहालगायतका विभिन्न प्रहरी युनिटबाट टोली परिचालन गरिएको छ। घटनास्थलमा पुगेर बुझ्दा पुरानो अपाचे मोटरसाइकलमा सवार रहेका ३ जनाले लुटपाट गरेको जानकारी प्रहरीले पाएको छ। प्रहरीका अनुसार लुटपाटमा संलग्नमध्ये २ जनाले कालो र १ जनाले सेतो रंगको कपडा लगाएको भनिएको छ। सशस्त्र प्रहरीसँग समेत समन्वय गरेर लुटपाटमा संलग्नको खोजी व्यापक बनाइएको जानकारी पोखरेलले दिए। उनका अनुसार मातहतका सबै प्रहरी युनिटबाट टोली परिचालन गरिएको छ। प्रहरीले ठाउँठाउँमा चेकजाँचलाई तीव्र बनाउँदै लुटपाटमा संलग्नको खोजी गरिरहेको उनले बताए।"
बाँसको झ्याङमा भरुवा बन्दुक भेटियो,काभ्रे : काभ्रेको बनेपामा बाँसको झ्याङमा भरुवा बन्दुक फेला परेको छ । बनेपा नगरपालिका वडा नं १ लामिछाने गाउँको एक स्थानीयको खेत नजिकै बाँसको झ्याङमा भरुवा बन्दुक भेटिएको हो। अहिले प्रहरीले अनुसन्धान गरिरहेको जिल्ला प्रहरी कार्यालय काभ्रेका डीएसपी राजकुमार श्रेष्ठले जानकारी दिए । खेत नजिक कसैले छोडिएको अवस्थामा बन्दुक देखिपछि इलाका प्रहरी बनेपाबाट प्रहरीको टोलीले मुचुल्कासहित बन्दुक जिल्ला प्रहरी कार्यालय ल्याएर थप अनुसन्धान भइरहेको डीएसपी श्रेष्ठले अन्नपूर्णलाई जानकारी दिए । बुधबार बिहान बाँसको झ्याङमा एक नाल भरुवा बन्दुक ठाडोगरी बेवारिसे अवस्थमा देखेपछि स्थनीयबासी त्रसित भएका थिए । बन्दुक कसले के प्रयोजनको लागि खेत नजिक राखियो यसबारे प्रहरीले अनुसन्धान गर्नु पर्ने एक स्थानीयले बताए ।
बिस्का जात्राका लागि यसरी निर्माण गरिदैछ भैरवनाथको रथ,भक्तपुर : भक्तपुरको प्रसिद्ध बिस्का जात्रा पर्व नजिकिँदैछ । अहिले भैरवनाथका काठको रथ तयार गर्ने काम धमाधम भइरहेको छ। रथ निर्माणको काम केही दिनदेखि भक्तपुरको टौमडी पाँचतले मन्दिर परिसरमा भइरहेको हो । चैतको अन्त्यमा यो जात्रा मनाइने गरिन्छ। नौ दिनसम्म चल्ने जात्रा पर्व यहि चैत २७ गतेदेखि सुरु हुँदैछ।
विराटनगरबाट तास खेलिरहेका १० जना पक्राउ,"विराटनगर : तास खेलिरहेको अवस्थामा विराटनगरबाट प्रहरीले मंगलबार साँझ १० जनालाई पक्राउ गरेको छ। पक्राउ पर्नेमा विराटनगर महानगरपालिका१२ का ४० वर्षीय किसन श्रेष्ठ, ३० वर्षीय अजय मण्डल, २९ वर्षीय आर्यन कामत, ३६ वर्षीय दीपक सहनी, ६५ वर्षीय देवेन्द्रबहादुर सुब्बा, ५३ वर्षीय वेदनिधि दाहाल, विराटनगर११ का ३५ वर्षीय दीपक सहनी, २७ वर्षीय अनिष अधिकारी, ५० वर्षीय बाबुराम कट्टेल र विराटनगर१० का ३७ वर्षीय रामबाबु राय रहेका छन्। वेदनिधि दाहालको घरमा तास खेलिरहेको विशेष सूचनाका आधारमा वडा प्रहरी कार्यालय विराटनगरबाट डीएसपी बुद्ध श्रेष्ठको नेतृत्वमा खटिएको टोलीले उनीहरुलाई पक्राउ गरेको हो। विराटनगर१२ स्थित दाहालको घरमा प्रहरीले मंगलबार साँझ ५ बजेतिर छापा हानेको थियो। पक्राउ परेकाहरुको साथबाट १ सय ५० भारतीय रुपैयाँसहित ८२ हजार ४ सय ३० रुपैयाँ नगद, १ सय ५६ पत्ती तास तथा मोबाइल बरामद भएको मोरङ प्रहरीका डीएसपी वेदप्रकाश जोशीले जानकारी दिए। उनका अनुसार पक्राउ परेकाविरुद्ध जुवा ऐनअन्तर्गतको मुद्दा चलाउने तयारी छ।"
श्रीमतीलाई मोटरसाइकलमा लैजाँदै गरेको भेटेपछि प्रहरीले हान्यो छुरा,"विराटनगर : मोरङमा नेपाल प्रहरीका सहायक हवल्दारले एकजना भारतीय युवकमाथि छुरा प्रहार गरेका छन् । छुरा प्रहारबाट भारतको अररिया जोगवनीका ३१ वर्षीय मोहमद सलमान घाइते भएका छन् । सलमानमाथि मोरङको बूढीगंगा गाउँपालिका३ बाँसबारी चोकमा मंगलबार राति ८:५० बजेतिर छुरा प्रहार भएको प्रहरीले जनाएको छ । छुरा प्रहारबाट घाँटी, गर्धन र दायाँ हातका ४ वटा औंलामा चोट लागेका उनलाई उपचारका लागि बूढीगंगास्थित विराट शिक्षण अस्पताल भर्ना गरिएको छ । उनको अवस्था मध्यम रहेको मोरङ प्रहरीका डीएसपी वेदप्रकाश जोशीले बताए । उनका अनुसार छुरा प्रहार गर्ने सहायक हवल्दार विराटनगर महानगरपालिका२ घर भएका दुसेन्त राजवंशीलाई छुरासहित नियन्त्रणमा लिएर घटनाको अनुसन्धान सुरु गरिएको छ । कोशी प्रदेश प्रहरी गण रानी विराटनगर दरबन्दी भएका राजवंशी अस्थायी प्रहरी पोस्ट आयल निगममा कार्यरत थिए । आफ्नी श्रीमतीमाथि अनैतिक सम्बन्ध राख्ने गरेको आशंकामा राजवंशीले भारतीय नागरिक सलमानमाथि छुरा प्रहार गरेको प्रारम्भिक अनुसन्धानबाट खुलेको छ । राजवंशीकी श्रीमतीको माइती बूढीगंगा हो । प्रहरीका अनुसार श्रीमतीलाई मोटरसाइकलमा राखेर माइती घरतिर लैजाँदै गरेको अवस्थामा भेटेपछि सहायक हवल्दार राजवंशीले सलमानमाथि छुरा प्रहार गरेको प्रहरीको भनाइ छ ।"
विद्यालयको नामकरण नेपालीपन झल्कने गरी गर्न काठमाडौं महानगरको आग्रह,"काठमाडौं : काठमाडौं महानगरपालिका शिक्षा विभागले महानगरपालिका अन्तर्गतका संस्थागत विद्यालयलाई नेपालीपन झल्कने गरी विद्यालयको नामकरण गर्न आग्रह गरेको छ । महानगरपालिका शिक्षा विभागले आज एक सार्वजनिक सूचना प्रकाशित गरी महानगरपालिकाअन्तर्गतका संस्थागत विद्यालयलाई नेपालीपन झल्कने गरी विद्यालयको नामकरण गर्न आग्रह गरेको हो । शिक्षा नियमावली, २०५९ (संशोधन सहित) को नियम १५४ (१) तथा काठमाडौं महानगरपालिका विद्यालय शिक्षा व्यवस्थापन नियमावली, २०७४ को नियम ७० मा नेपालीपन झल्कने गरी विद्यालयको नामकरण गर्नुपर्ने व्यवस्था रहेको महानगरले स्मरण गराएको छ । महानगरपालिका अन्तर्गतका अधिकांश संस्थागत विद्यालयहरुको नाम यो व्यवस्थाको प्रतिकुल देखिएकाले सूचना प्रकाशित भएको मितिले सात दिनभित्र महानगरस्थित शिक्षा विभागमा सम्पर्क गर्न निर्देशन दिइएको छ । सात दिनभित्रमा सम्पर्क गरी मौलिक नामकरणको प्रक्रिया अगाडि नबढाएमा विद्यार्थी भर्ना प्रक्रियामा रोक लगाउनेसहित कानुन बमोजिम कारबाही प्रक्रिया अगाडि बढाइने महानगरको शिक्षा विभागद्वारा प्रकाशित सूचनामा उल्लेख छ । विद्यालयको मौलिक नामकरणका लागि विद्यालय व्यवस्थापन समितिबाट प्रस्तावित नाम निर्णय गराएर ३५ दिनभित्र महानगरमा निवेदन दिन समेत निर्देशन दिइएको छ । रासस"
वीरगञ्जबाट ५० लाखको तस्करीको सामानसहित ट्रक नियन्त्रणमा,"वीरगन्ज : प्रहरीले वीरगन्जबाट तस्करीको आशंकामा ५० लाख रुपैयाँ मूल्यको सामानसहित एउटा ट्रक नियन्त्रणमा लिएको छ । विशेष सूचनाको आधारमा खटिएको प्रहरी टोलीले ५० लाख १२ हजार १८० रुपैयाँ मुल्यको कपडा,औषधि,चिनी,सुर्तीलगायतका सामानसहित ना ८ ख ३५४९ नम्बरको ट्रक नियन्त्रणमा लिएको हो । गत सोमबार वीरगन्ज महानगरपालिका वडा नम्बर १२ स्थित पावर हाउस चोकमा ना ८ ख ३५४९ नम्बरको ट्रक रोकेर प्रहरीले चेकजाँच गरेको थियो । त्यसक्रममा उक्त ट्रकबाट राजश्व छलेर ल्याइएको ४१ लाख ९३हजार १० रुपैयाँ मुल्यको कपडा र खुद्रा सामानहरू बरामद गरिएको पर्साका प्रहरी नायब उपरीक्षक कुमार विक्रम थापाले बताए । उक्त सामानसहितको ट्रक आवश्यक कारबाहीका लागि राजस्व अनुसन्धान कार्यालय पथलैया बारामा बुझाइएको जानकारी उनले दिए। यस्तै गत सोमबार नै बेलुकी वीरगन्ज महानगरपालिका वडा नम्बर १६ रजतजयन्ती चोकमा भारतबाट भन्सार राजश्व छलेर चोरी पैठारी गरी ल्याउँदै गरेको ८ लाख १९ हजार १७० रुपैयाँ मूल्यको कपडा,चिनी, सुर्ती तथा औषधि बरामद गरिएको थापाले बताए । ती सामानहरू आवश्यक कारबाहीका लागि वीरगन्ज भन्सार कार्यालयमा बुझाइएको प्रहरी नायब उपरीक्षक थापाले जानकारी दिए।"
गृहले गर्यो नौं उपसचिवको सरुवा (सूचीसहित),"काठमाडौं : गृहमन्त्रालयले नौंजना उपसचिवको सरुवा गरेको छ। गृहमन्त्रालयले बुधबार नौजना उपसचिवको सरुवा गरेको हो। जसमा कृष्ण गैरेलाई त्रिभुवन अन्तर्राष्ट्रिय विमानस्थल अध्यागमन कार्यालयबाट गृहमन्त्रालयमा सरुवा गरेको छ। गृहमन्त्रालय स्रोतका अनुसार उपसचिव मोहनप्रसाद न्यौपानेलाई जिल्ला प्रशासन कार्यालय अछाम,झंकनाथ ढकाललाई गृहमन्त्रालय,पुष्कर रानालाई विमानस्थलस्थित अध्यागमन कार्यालय,जिल्ला प्रशासन कार्यालय सप्तरीका रेवतीरमण शर्मालाई तातोपानीस्थित अध्यागमन कार्यालय,सीता परियारलाई इलाका प्रशासन कार्यालय साँखुबाट त्रिअवि अध्यागमन कार्यालयमा पठाइएको छ। यस्तै, गृहमन्त्रालयले जिल्ला प्रशासन भोजपुरबाट मनिता श्रेष्ठलाई त्रिअवि अध्यागमन कार्यालय,शिवराज सेढाइलाई राष्ट्रिय परिचय पत्र तथा पञ्जिकरण विभाग र विजया कुमारी प्रसाईंलाई इलाका प्रशासन कार्यालय साँखु सरुवा गरेको छ।"
बेनीजोमसोम सडकमा पहिरै पहिरा,"बेनी : राष्ट्रिय गौरवको कालीगण्डकी कोरिडोरअन्तर्गत बेनीजोमसोमकोरला सडक निर्माण र यातायात सञ्चालनका लागि पहिरो, कालीगण्डकी र सहायक खोलाहरूमा आउने बाढी र कटान चुनौती बनेको छ। म्याग्दीको बेनीदेखि मुस्ताङको लेते सम्मको खण्डमा रहेका पहिरो, कटान र बाढीका कारण यातायात प्रभावित हुने गरेको छ। यात्रुलाई सास्ती, दुर्घटनाको जोखिम र पहिरो पन्छाउने काममा राज्यको ब्यभार बढेको बेनीजोमसोमकोरला सडक योजनाका प्रमुख धुरबकुमार झाले बताए। बाढी, कटान र पहिरो नियन्त्रणको काम तत्काल गर्न नसके नियमित यातायात सञ्चालन गर्न समस्या हुनुका साथै निर्माण भएका संरचनामा क्षति पुग्ने देखिएको छ, उनले भने सडक निर्माण गर्दा पहिरो जाने सम्भावित क्षेत्रको अध्ययन नभएको र त्यही अनुरूप डीपीआर निर्माण नगरिएकाले नियन्त्रणका लागि विस्तृत अध्ययन गरेर योजना सञ्चालन गर्न भौतिक पूर्वाधार विकास तथा यातायात व्यवस्था मन्त्रालयमा योजना र बजेट माग गरेका छौ। १४ ठाउँमा पहिरो बेनीजोमसोमकोरला सडक योजना अन्तर्गत १४ ठाउँमा ठूला पहिरो छन्। म्याग्दीको रघुगङ्गा गाउँपालिका१ बेगखोला, वडा नम्बर २ माझखर्क, कुनौटो, रिठाबोट, वडा नम्बर ३ मा पर्ने बैसरी, चमेरे र गलेश्वर पारी राहुघाटमा पहिरोले सडक निर्माण र यातायात सञ्चालन प्रभावित बनाएको छ। अन्नपूर्ण गाउँपालिका२ मा पर्ने नागढुङ्गा, भुरुङभीर, वडा नम्बर६ मा पर्ने टिम्मुरेभिर क्षेत्रको साँघुरो भूगोल, छेउकै कालिगण्डकी नदी र बारम्बार माथिबाट खस्ने पहिरोले सडक जोखिम बनाएको छ। अन्नपूर्ण गाउँपालिकाको वडा नम्बर ३ दानाको गुइठेभिर, खाम भित्ता, लाटाखोलामा बर्सेनि निरन्तर माथिबाट पहिरो झर्ने तथा कालीगण्डकीले कटान गरिरहेको छ। खामभित्तामा तलबाट कालीगण्डकीले कटान गरेको र माथिल्लो खण्डमा संरक्षण विना डोजर चलाएर सडक खनिएकाले पहिरो गएको देखाएको छ। काभ्रे, घोप्टेभिर र बादरजुङ भिरमा रक फलको समस्या छ। मुस्ताङको घासा नजिकै खहरेखोला क्षेत्रमा पहिरो र कालीगण्डकी नदीको कटानको दोहोरो समस्या छ। लेतेखोला क्षेत्रमा पनि पहिरोको समस्या छ। दानाको रुप्से र घाँसाको खहरेखोलामा २०७७ साउनमा आएको बाढीले निर्माणाधीन पुलको संरचना बगाएको थियो। धार परिवर्तन गरिरहने कालीगण्डकीले मार्फा, स्याङ, जोमसोममा सडकलाई कटानको जोखिम छ। गत असारमा कागखोलामा आएको बाढीले कागबेनीमा निर्माण भएको मोटरेबल पुल बगाएको थियो। मुस्ताङका खोलाहरूमा आउने बाढीले थुपारेको गेग्रानको सतह बढेर पुललाई छुन थालेको छ। पाण्डाखोलाको बाढीले पुलको सतहसम्मै गेग्रान थुपारेको छ भने धार परिवर्तन गरिरहने समस्या छ। मार्फाखोलाको बाढीले मोटरेबल पुल निर्माण र यातायात सञ्चालन प्रभावित बनाएको छ। कालीगण्डकी नदीको किनार र कडा चट्टान भएको अन्नपूर्ण गाउँपालिकाको भिरकाटे क्षेत्रमा सडकको विकल्पमा ३८४ मिटर लामो सुरुङ बनाउन डीपीआर तयार पारी बजेट व्यवस्थापनका लागि प्रस्ताव गरिएको छ। रक फल हुने काभ्रेभिरको सडकलाई फराकिलो र ग्रेड सुधार गरेर सुरक्षित बनाउन रक एंकरिङरक नेलिङ गर्न थालिएको बेनी जोमसोम कोरला सडक योजनाका सूचना अधिकारी बिष्णु चापागाईले बताए। बादरजुङ भिरमा कालीगण्डकीको कटान नियन्त्रणका लागि खोला डाईभर्सन गरेर सडक संरक्षण गर्न थालिएको छ, उनले भने बाढीले बगाएको निर्माणाधीन रुप्सेखोला र खहरेखोलाको पुलको ठेक्का तोडिएको छ। भुरुङ्गखोला र रुप्सेखोलामा बेलिब्रिज जडान र रुप्सेमा भित्ता काटेर पहिरो पन्छाउने तथा सडक फराकिलो बनाउने काम अन्तिम चरणमा रहेको उनले बताए। बेनीजोमसोमकोरला सडकमा बाढी, पहिरो र कटानको समस्या समाधानका लागि अल्पकालीन र दीर्घकालीन योजना सञ्चालन गर्न स्थानीय सरोकारवालाले माग गरेका छन्। तत्कालीन रुपमा कटानको जोखिममा रहेको ठाउँमा कालीगण्डकीलाई डाइभर्सन र माथिबाट खस्ने पहिरो रोकथामका लागि भूमिगत पानी व्यवस्थापन गर्न बजेट व्यवस्थापन गर्नुपर्ने म्याग्दी प्रदेशसभा १(१) बाट निर्वाचित प्रदेश सांसद हरिबहादुर भण्डारीले बताए। पहिरो र कटानको जोखिम भएको ठाउँमा विस्तृत अध्ययन गरि थप आयोजना सञ्चालन गर्नुपर्ने देखिएको उनले बताए।"
दुर्घटनामा मृत्यु भएकाको परिवारलाई नगरपालिकाले ५० हजार राहत दिने,"गोरखा : सवारी दुर्घटना तथा कुनै पनि खालको दुर्घटनामा परी जीवन गुमाएकाको परिवारलाई गोरखा नगरपालिकाले राहत रकम दिने भएको छ। नगरपालिका विपद् व्यवस्थापन कार्यविधि अनुसार पालिकाले विपदमा परेका जो कोहीको परिवारलाई ५० हजार रुपैयाँका दरले राहत रकम प्रदान गर्ने नगरप्रमुख कृष्ण राना मगरले जानकारी दिए। गोरखा नगरपालिकाको हालै सम्पन्न नगरसभाबाट नगरपालिका विपद् व्यवस्थापन कार्यविधि २०८० पारित भएको थियो। नगरसभाले नगरक्षेत्र स्थायी बसोबास रहेका जो कोही नागरिक विपद् वा दुर्घटनामा परी मृत्यु भएमा परिवारलाई राहत स्वरूप ५० हजार उपलब्ध गराउने निर्णय गरेको नगरप्रमुख कृष्णबहादुर रानाले जानकारी दिए। हाम्रो नगरबासीहरू जो कोहीको विपद् अथवा दुर्घटनामा परी मृत्यु भयो भने परिवारजनलाई राहत स्वरूप ५० हजार दिने निर्णय गरेका छौँ, मेयर रानाले भने। यस्तै, दुर्घटनामा परी घाइते अथवा अंगभंग भएमा व्यक्तिहरूलाई पनि राहतस्वरुप १५ हजार रुपैयाँ प्रदान गरिने नगरपालिकाले जनाएको छ। कार्यविधिअनुसारको पहिलो राहत गत शनिबार त्रिशूली नदीमा ट्याक्सी दुर्घटनामा परि मृत्यु भएका छ जनाको परिवारले पाउने भएका छन्। गोरखा नगरपालिका७ पौवाफाँटकी ७० वर्षीया जुनकिरी रोका, १८ वर्षीय विवश रोका, वडा नम्बर ४ फिनामकी हरिमाया उपरकोटि, ८ वर्षीय आगमन उपरकोटि, वडा नम्बर १४ याङ्कोटकी २८ वर्षीया अन्जना रोका, चालक गोरखा नगरपालिका ५ का ३५ वर्षीय अर्जुन सिर्मलको परिवारलाई प्रतिव्यक्ति ५० हजारको दरले राहत प्रदान गर्ने नगरपालिकाको तयारी छ।"
दुर्घटनामा मोटरसाइकल चालकको मृत्यु,अर्घाखाँची : अर्घाखाँचीको शीतगङ्गामा दुर्घटना हुँदा मोटरसाइकल चालकको मृत्यु भएको छ। एक जना घाइते भएका छन्। शीतगङ्गा नगरपालिका१४ जलुकेपानीमा लु२च ७९३२ नम्बरको जीप र लु६प ७९३१ नम्बरको मोटरसाइकल एकापसमा ठोक्किँदा मोटरसाइकल चालक कपिलवस्तुको शुद्धोधन गाउँपालिकाका २८ वर्षीय नियाज मुसलमानको घटनास्थलमै ज्यान गएको इलाका प्रहरी कार्यालय ठाडाका प्रहरी नायब निरीक्षक शालिकराम खनालले जानकारी दिए। दुर्घटनामा जीप चालक रुपन्देहीको लुम्बिनी सांस्कृतिक नगरपालिकाका २६ वर्षीय सनिउल्लाह थकिर घाइते भएका छन्। जीपको ब्रेक फेल हुँदा दुर्घटना भएको प्रहरीले जनाएको छ।
एसईईमा ३२ जीपीए ल्याउने विद्यार्थीलाई मासिक एक हजार,"गुल्मी : माध्यमिक शिक्षा परीक्षा (एसईई)मा ३२ जीपीए ल्याउने विद्यार्थीलाई रेसुंगा नगरपालिका गुल्मीले प्रोत्साहन स्वरूप रकम दिने भएको छ। एसईईमा ३२ वा सोभन्दा बढी जीपीए ल्याएर नगरभित्रका विद्यालयमा अध्ययन गर्ने विद्यार्थीलाई मासिक एक हजार दिने निर्णय गरेको हो। जिल्लाभरका जुनसुकै विद्यालयबाट आएर नगरभित्रका विद्यालयमा उच्च शिक्षा अध्ययन गर्ने विद्यार्थीलाई मासिक एक हजार प्रदान गरिने नगरपालिकाले जनाएको छ। नगरकार्यपालिकाको बैठकले विद्यार्थीहरूलाई प्रोत्साहन स्वरूप उक्त रकम उपलब्ध गराउने निर्णय गरेको शिक्षा, युवा तथा खेलकुद शाखा प्रमुख पीताम्बर पन्थीले जानकारी दिए। गत आर्थिक वर्षमा ३२ वा त्योभन्दा माथिल्लो जीपीए ल्याउने विद्यार्थीलाई प्रोत्साहन स्वरूप चार हजार प्रदान गर्दै आएको थियो। तर, यसवर्ष नगरले पहिलेको निर्णयलाई परिमार्जन गरी मासिक एक हजार दिने निर्णय गरेको हो। पहिलो वर्ष १६ जना विद्यार्थीले प्रोत्साहन रकम प्राप्त गरेका थिए। यो आर्थिक वर्षमा जिल्लाभरका सबै विद्यार्थीलाई समेट्ने गरी एक हजार उपलब्ध गराउने निर्णय भएकाले पहिलेको निर्णय परिमार्जन गरिएको नगरप्रमुख पन्थीले बताए। पछिल्लो समय गाउँको पढाइ छोडेर गुणस्तरीय शिक्षाको खोजीमा बसाइँसराई गरी शहर जानेको संख्या दैनिक बढ्दो छ, उनले भने विद्यार्थीलाई गाउँमै रोक्न र नगरभित्रका विद्यालयमा संख्या बढाउन प्रोत्साहन स्वरूप मासिक रकम उपलब्ध गराउने निर्णय गरेका हौं। नगरपालिकाले प्रदान गर्ने प्रोत्साहन रकम नगरभित्रका विद्यालयमा कक्षा ११ मा भर्ना हुने जिल्लाभरका जुनसुकै विद्यार्थीले पाउने छन्। यो सुविधा कक्षा ११ र १२ मा पनि प्राप्त गर्नेछ। यस कार्यक्रमका लागि नगरपालिकाले वार्षिक २७ लाख लागत लाग्ने अनुमान गरेको छ। नगरकार्यपालिकाको बैठकले विद्यार्थीहरूलाई प्रोत्साहन स्वरूप उक्त रकम उपलब्ध गराउने निर्णय गरेको शिक्षा, युवा तथा खेलकुद शाखा प्रमुख पीताम्बर पन्थीले जानकारी दिए। प्रोत्साहन रकम लिन चाहने विद्यार्थीले नगरभित्रकै विद्यालयमा अध्ययन गर्नुपर्नेछ। जिल्लाको सदरमुकाम तम्घासलाई शैक्षिक हबको रुपमा विकास गर्दै बसाइसराईलाई कम गर्ने उक्त कार्यक्रम अगाडि बढाइएको नगरप्रमुख पन्थीले बताए। आर्थिक वर्ष २०७९ मा नगरपालिकाभित्रका विद्यार्थीलाई मासिक चार हजारका दरले उपलब्ध गराउने निर्णय गरेको थियो। तर, यसवर्ष देखि नगरले घटाएर मासिक एक हजार दिने निर्णय गरेको छ। यही चैत १५ गतेदेखि देशभर माध्यमिक शिक्षा परीक्षा एसईईको परीक्षा चलिरहेको छ। यस आर्थिक वर्षको एसईई परीक्षामा जिल्लाबाट नियमित साधारण तर्फ ३ हजार ७ सय ९० जना र नियमित प्राविधिक तर्फ २ सय ९५ जना विद्यार्थी सहभागी हुने भएका छन्। ग्रेड वृद्धितर्फ १२ जना विद्यार्थी गरी कुल चार हजार ९७ विद्यार्थी परीक्षा मा सहभागी छन्।"
गाँजा खाएर सवारी चलाउने ६ चालक पक्राउ,"स्याङ्जा : सिद्धार्थ राजमार्गअन्तर्गत स्याङ्जा खण्डमा सार्वजनिक सवारी साधन चलाउनेमध्ये ६ जना चालकले लागू पदार्थ सेवन गरेको पाइएको छ। प्रहरी र ट्राफिक कार्यालयले मंगलबार ४८ जना चालकको परीक्षण गर्दा ६ जनाले गाँजा खाएको पुष्टि भएको प्रहरी नायब उपरीक्षक एवं सूचना अधिकारी इन्द्रबहादुर रानाले जानकारी दिए। पक्राउ पर्नेहरूमा बुटवल उपमहानगरपालिका रुपन्देहीका ४७ वर्षीय पदमबहादुर डिसुवा, पोखरा महानगरपालिकाका २६ वर्षिय विशाल गुरुङ, पोखराकै ४८ वर्षीय होमबहादुर खत्री, पुतलीबजार नगरपालिकाका २६ वर्षीय अजय नेपाली, वालिङ नगरपालिकाका ३६ वर्षीय साजन थापा, र फेदिखोला गाउँपालिकाका ३७ वर्षीय अमृत मिजार रहेका छन्। उनीहरूलाई सार्वजनिक हित र नैतिकता विरुद्धको कसुरमा मुद्दा दर्ता भएको छ। जिल्ला प्रशासन कार्यालय स्याङ्जाले ५ दिनको म्याद थपगरि थप अनुसन्धान अघि बढाएको प्रहरीले जनाएको छ।"
"भन्सार छलेर ल्याएको सामान बरामद, एक जना पक्राउ","मकवानपुर : मकवानपुर प्रहरीले भन्सार छलेर ल्याइएका करिब ७७ लाख रुपैयाँ बराबरको अवैध सामान बरामद गरेको छ। सामान ल्याउने काममा संलग्न एक जनालाई नियन्त्रणमा लिएको छ। इलाका प्रहरी कार्यालय मनहरीबाट खटिएको प्रहरी टोलीले मनहरी गाउँपालिका७ स्थित पूर्व पश्चिम लोकमार्गमा सवारी साधन चेकजाँच गर्ने क्रममा बिलबिजक नभएका साडी, कुर्थासुरुवाल, टिसर्ट, पाइन्ट, जुत्तालगायतका लत्ताकपडासहित एक जनालाई नियन्त्रणमा लिएको जिल्ला प्रहरी कार्यालयका प्रहरी नायब उपरीक्षक लक्ष्मी भण्डारीले बताए। लोथरबाट हेटौँडातर्फ आउँदै गरेको बागमती बिएडी ४३७० नम्बरको गाडी चेकजाँच गर्दा भन्सार छलेर ल्याइएको बिलबिजक बिनाका लत्ताकपडा दुई हजार सात सय ४४ थान, विभिन्न कम्पनीका मोबाइल ८२ थान बरामद गरिएको प्रहरीले जनाएको छ। सामानसँगै प्रहरीले नियन्त्रणमा लिएका सवारी चालक उदयपुर त्रियुगा नगरपालिका१३ का २८ वर्षीया राजकुमार चौधरी छन्। प्रहरीले चौधरीलाइ आवश्यक अनुसन्धान तथा कारबाहीको लागि राजस्व अनुसन्धान कार्यालय पथलैया, बारा पठाएको प्रनाउ भण्डारीले बताए। रासस"
"पर्साको हुलाकी सडकमा मोटरसाइकल दुर्घटना : १ जनाको मृत्यु, १ गम्भीर घाइते",वीरगन्ज : पर्साको सखुवा प्रसौनी गाँउपालिका६ लखनपुर स्थित हुलाकी सडकमा मंगलबार बेलुकी दुई वटा मोटरसाईकल आपसमा ठोक्किएर भएको दुर्घटनामा एक जनाको मृत्यु भएको छ भने अर्का एक जना गम्भीर घाइते भएका छन् । दुर्घटनामा दुबै मोटरसाइकलका चालक गम्भीर घाइते भएकोमा एक जनाको अस्पताल पुर्याउने क्रममा बाटोमै मृत्यु भएको हो। गण्डक नहरभन्दा उत्तरपट्टि सखुवा प्रसौनी६ अन्तर्गतको लखनपुर र जगर्नाथपुर गाउँपालिका अन्तर्गतको प्रसौनी गाउँको बिचमा रहेको हुलाकी सडकमा बेलुकी ८ बजेतिर दुई विपरीत दिशाबाट आउँदै जाँदै गरेका ना ७ प २६०३ र प्रदेश २३ ००९ प ५३१५ नम्बरको मोटरसाइकल आपसमा ठोक्किएर भएको दुर्घटनामा परी वै मोटरसाइकलका चालक गम्भीर घाइते भएका थिए । स्थानीयबासी र प्रहरीले दुवै घाइतेलाई उद्धार गरी एम्बुलेन्समा राखेर उपचारका लागि वीरगन्ज पठाएका थिए तीमध्ये ना ७ प ५३१५ नम्बरको मोटरसाइकल चालक पर्साकै जगरनाथपुर गाँउपालिका४ सुहपुरका अन्दाजी ३० वर्षीय हरिन्द्र चौधरीको मृत्यु भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले जानकारी दिए। अर्का गम्भीर घाइते पर्साकै वीरगन्ज महानगरपालिका ३छपकैयाका ४२ वर्षीय शेख जावेद आलाको भने नारायणी अस्पतालको आइसियुमा उपचार भइरहेको र उनको अवस्था गम्भीर रहेको थापाले बताए । घटनाको बारेमा प्रहरीले अनुसन्धान गरिरहेको प्रहरी नायब उपरीक्षक थापाले जानकारी दिए।
अरुण नदीको फेरी बिग्रिएपछि चरम सास्ती,"भोजपुर : भोजपुर र संखुवासभा जोड्ने अरुण नदीको मोटरेबल फेरीमा प्राविधिक समस्या आएपछि उत्तरी क्षेत्रका नागरिकलाई सास्ती परेको छ। विगत केही साताअघि षडानन्द नगरपालिका र खाँदबारी जोड्ने एक मात्र वैकल्पिक माध्यम बनेको उक्त मोटरेबल फेरीको तारमा क्षति पुगेपछि यात्रुलाई आवतजावतमा समस्या भएको हो। वर्षौंअघि ठेकेदार कम्पनीले अलपत्र पारेको लम्छुवाघाटको पुल नबन्दा सास्ती खेपिरहेका उत्तरी क्षेत्रका नागरिकलाई फेरी बिग्रिएपछि झन् हैरानी थपिएको छ। फेरी बिग्रिएपछि यात्रु, दर्जनौं यात्रुबाहक, मालबाहक सवारीसाधनहरू अलपत्र बनेका छन्। फेरी नबनेसम्म नदी वारपार गर्न नसकिने स्थानीय सवारीचालक नविन कार्कीले बताए। उनले भने, फेरी कहिले बन्ने कुनै छाँटकाँट देखिन्न। यात्रुलाई बीचमै ओराल्नुपर्यो। व्यावसाय नै चलाउन गाह्रो हुने भो। दैनिक ५० भन्दा बढी यात्रु र मालसामान बोक्ने सवारीसाधनलाई फेरीबाटै नदी तारिने गरिएको छ। तर, फेरीमा समस्या आएपछि थप मर्कामा परेको विराटनगर जाँदै गरेका साल्पासिलिछो गाउँपालिका४ खाटम्माका बमप्रसाद राईले बताए। विराटनगर जाने भनेर हिँडेको अलपत्र परियो, अब झोलुंगे पुल तर्न डेढ घण्टा हिँड्नुपर्छ। गाडी पनि भेटिन गाह्रो छ, उनले भने। मोटरेबल फेरीको १९ एमएमको ६ वटा तार (लठ्ठा) बिग्रिएका कारण फेरी सञ्चालनमा समस्या भएको षडानन्द नगरपालिकाका प्रमुख प्रशासकीय अधिकृत मोहनप्रसाद चापागाईँले बताए। फेरी सञ्चालनका लागि नगरपालिकाले तत्काल काठमाडौंबाट सामान खरिद गर्ने र दक्ष प्राविधिक झिकाएको प्रमुख प्रशासकीय चापागाईंले जानकारी दिए। आवश्यक सामान खरिद प्रक्रिया सुरु गरिसकिएको छ। फेरी चलाउने तार महँगो र बाहिरबाट मगाउनुपर्ने भएकाले फेरी चल्न केही सप्ताह लाग्न सक्छ, उनले भने, हामीले कोटेसनमार्फत सामान झिकाएर छिटोभन्दा छिटो फेरी सञ्चालनमा ल्याउन भरपुर प्रयास गरिरहेका छौं। लम्छुवाघाटको पुल निर्माण हुन नसक्दा जोखिम मोलेरै नदी तर्नुपर्ने स्थानीयवासीको बाध्यता हटेको छैन। लम्छुवाघाटको पुल नहुँदा स्थानीयले कष्टकर पैदल हिँडेरै नदि वारपार गर्ने गरेका छन्। यस्तै नदीका केही क्षेत्रका स्थानीय नाउँबाटै नदी वारपार गर्नुपर्ने पनि बाध्यतामा छन्। हिउँद होस् या वर्षा, भोजपुरको उत्तरी भेगका बासिन्दालाई अरुण नदी तर्न समस्या छ। पुल नहुँदा अत्यावश्यक सामान लिन १५ किलोमिटर घुमाउरो बाटो हिँड्नुपर्ने र नाउँको भरमा नदी तर्नुपर्ने बाध्यता रहेको स्थानीय रुद्रबहादुर मगरले बताए। घण्टौं कष्टकर पैदल हिँडेर होस् या नाउँ चढेर जोखिमपूर्ण यात्रा गर्नैपर्छ। नत्र नदी पार गरिन्न, कामै हुन्न, यो हाम्रो रहर हैन, बाध्यता हो, उनले सुनाए। तत्कालीन उपप्रधान तथा भौतिक योजना तथा निर्माणमन्त्री विजयकुमार गच्छदारले ०६७ सालमा पुल शिलान्यास गरेका थिए। तर, ठेकेदारको लापरबाहीले अलपत्र बन्दा षडानन्द नगरपालिका, साल्पासिलिछो गाउँपालिकालगायत उत्तरी भेगका ७० हजारभन्दा बढी जनसंख्या कष्टकर यात्रा गर्न बाध्य छन्। षडानन्द नगरपालिकाका मेयर सुरेन्द्र उदासले पुल निर्माणमा ठेकेदार कम्पनीको लापारबाहीका कारण नागरिकले सास्ती खेप्नु परिरहेको बताए। मेयर उदासले भने, हाम्रो क्षेत्रको विकासको मूलढोका भएको लम्छुवाको पुल निर्माणमा निर्माण व्यवसायीबाटै लापरबाही भयो, जसले जनता कष्टकर यात्रा गर्न बाध्य छन्। लम्छुवाघाटको पक्की पुल निर्माण पुनः अलपत्र पार्ने ठेकेदार कम्पनीले काम नगरेपछि गत २०७९ पुसमा सडक डिभिजन कार्यालय तुम्लिङटारले पुलको ठेक्का तोडेको थियो। डिभिजन कार्यालयका सूचना अधिकारी इन्जिनियर दीपेन्द्रकुमार शाहका अनुसार २०६७ सालमा स्वच्छन्द निर्माण सेवाले निर्माण कार्य सुरु गरे पनि विभिन्न बहनामा काम अलपत्र पारेको थियो। १४ करोड ७५ लाख ११ हजार रुपैयाँमा सम्झौता भएको उक्त पक्की पुलको निर्माणमा ४ करोड रुपैयाँ बढी खर्च भएको सडक डिभिजन कार्यालय तुम्लिङटारले जनाएको छ।"
"छोरीभन्दा छोराको जन्मदर उच्च, विज्ञ भन्छन् नीति फेर्न नगरौं ढिला","काठमाडौं : २०७८ को जनगणनाले भन्छ मुलुकमा पुरुषभन्दा महिलाको संख्या साढे ६ लाख बढी छ। जनगणनाअनुसार महिलाको जनसंख्या १ करोड ४९ लाख ११ हजार २७ छ। पुरुषको संख्या १ करोड ४२ लाख ५३ हजार ५ सय ५१ छ। अर्थात् महिला ५११३ प्रतिशत छन्। पुरुषको संख्या ४८८७ प्रतिशत छ। मुलुकको जनसंख्या २ करोड ९१ लाख ६४ हजार ५ सय ७८ छ । ०६८ को जनगणनाले पनि पुरुषभन्दा महिलाकै संख्या बढी देखाउँछ। त्यतिबेला मुलुकको जनसंख्या २ करोड ६४ लाख ९४ हजार ५ सय ४ थियो। जसमा महिलाको जनसंख्या १ करोड ३६ लाख ४५ हजार ४ सय ६३ थियो। अर्थात् महिला ५१५० प्रतिशत थिए। पुरुषको जनसंख्या ४८५० प्रतिशत अर्थात् १ करोड २८ लाख ४९ हजार ४१ थियो। तर, पछिल्लो अवस्था भने फरक देखिएको छ। छोरीभन्दा छोराको जन्मदर उच्च देखिएको छ। राष्ट्रिय जनगणनापछिको १२ महिनामा ४ लाख १२ हजार ९ सय ३५ बालबालिका जन्मिएका थिए। जसमा २ लाख १८ हजार ७४ छोरा जन्मेका थिए। छोरी भने १ लाख ९४ हजार ८ सय ६१ जन्मेका थिए। अर्थात, सय छोरी जन्मिदा १ सय १२ छोरा जन्मिएको विभागले देखाएको छ। तथ्यांक विभागको लैंगिक अनुपात १ सय १२ छ। गत १२ महिनामा १५ देखि ४९ वर्षका विवाहित महिलाले जन्माएका जीवित बच्चाको लैंगिक अनुपात ११२ देखिएको राष्ट्रिय तथ्यांक कार्यालयका निर्देशक ढुण्डिराज लामिछाने बताउँछन्। प्राकृतिक रूपमा जन्मदाको लैंगिक अनुपातभन्दा हालको अनुपात धेरै छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि सम्मान, हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। उमेर बढद्ै जाँदा मृत्युवरण गर्ने सम्भावना छोरामा बढी हुँदै जान्छ र छोराको संख्या घट्दै जान्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको राष्ट्रिय तथ्यांक कार्यालयका उपप्रमुख एवं तथ्यांक अधिकारी डा हेमराज रेग्मी बताउँछन्। राष्ट्रिय तथ्यांक कार्यालयका अनुसार ०४८ सालभन्दा पहिलेदेखि नै छोरा र छोरीमा जन्मदाको लंैगिक अनुपात बढ्न थालेको देखिन्छ। त्यो बेला यो अनुपात अपेक्षाकृत कम थियो। ०६८ र ०७८ को बीचमा यो १०६ बाट ११२ पुगेर उल्लेखनीय वृद्धि भएको छ। अर्थात्, १ सय छोरी जन्मिदा १ सय १२ छोरा जन्मिन थालिसकेका थिए। यस परिणामले छोरीको जन्ममा ठूलो कमी आएको देखाउँछ, जुन परिवारको पूर्वाग्रहको कारण हुनसक्छ, राष्ट्रिय तथ्यांक कार्यालयको प्रतिवेदनमा उल्लेख छ, छोराको प्राथमिकता पितृसत्तात्मक समाजमा सामान्य छ र यसले ठूलो परिवारबाट एक परिवारतिर सर्ने परिणामका रूपमा प्रकट भएको छ। यसले परिवारको आकार पनि समयसँगै सानो हुँदै जानसक्छ भन्ने देखिन्छ। एसियामा नै नेपालमा लैंगिक अनुपात उच्च जन्मको समयमा हुने लिंगको अनुपातको वर्तमानस्तर एसियाली धेरै देशहरूभन्दा नेपालमा उच्च छ। भारतमा भन्दा पनि नेपालको उच्च छ। भारतको लैंगिक अनुपात १ सय ८ छ। चीन र नेपालको लैंगिक अनुपात भने बराबर छ। नेपालको जस्तै चीनको लैंगिक अनुपात १ सय १२ छ। जन्मदाको लैंगिक अनुपात जापान(१ सय ५) र बंगलादेश(१ सय ५) छ। प्रजनन दर घट्दै गयो । अभिभावकले अब धेरै सन्तान जन्माउन चाहँदैनन् । एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गयो । प्राडायोगेन्द्रबहादुर गुरुङ, जनसंख्याविद् एवं त्रिभुवन विश्वविद्यालय जनसंख्या विभाग विगत ७० वर्षको लैंगिक अनुपातको अवस्था ०६८ मा जन्मदाको लैंगिक अनुपात १०६ थियो। यो पनि जनगणना २००९११ भन्दा धेरै बढि हो। त्यो बेला लैंगिक अनुपात १०३ थियो। २०१८ मा १०२, २०२८ मा ९९, २०३८ मा १०६,२०४८ मा १०३,२०५८ मा १०४, २०६८ मा २०६ र २०७८ मा ११२ छ। गाउँसहर सबैतिर छोराकै संख्या बढी ग्रामीण क्षेत्रमा छोरी संख्या घट्दै गएको देखिन्छ। सहरी क्षेत्रमा पनि छोरीभन्दा छोराको जन्मदर बढिरहेको छ। नगरपालिका क्षेत्रमा २ लाख ५९ हजार २ सय ६२ बालबालिका जन्मिएका थिए। जसमा बालक १ लाख ३७ हजार ९८१ छन् भने बालिका १ लाख २१ हजार २८१ छन्। जसको लैंगिक अनुपात ११४ छ। गाउँपालिकामा १ लाख ५३ हजार ६ सय ७३ बालबालिका जन्मिएकामा ८० हजार ९३ बालक र ७३ हजार ५८० बालिका छन्। लैंगिक अनुपात १०९ छ। जनसंख्याविद् एवं त्रिभुवन विश्वविद्यालय जनसंख्या विभागका सहप्रध्यापक डा पदमप्रसाद खतिवडा सहरी क्षेत्रमा रोजगारी र शिक्षाको लागि पुरुष आउने भएकाले त्यहाँ छोराको संख्या बढेको बताउँछन्। सबैतिर उस्तै, तराईमा झन् धेरै हिमाल, पहाड र तराई तीनै क्षेत्रमा बालक नै धेरै जन्मिएको तथ्यांक विभागले देखाएको छ। त्यसमा सबैभन्दा बढी तराई क्षेत्रमा बालकको जन्मदर उच्च देखाइएको छ। तराई क्षेत्रमा छोराको संख्या बढिरहेको छ। हिमालमा १४ हजार ५ सय ८२ बालक र १३ हजार २ सय ९६ बालिका गरी २७ हजार ८ सय ७८ बालबालिका जन्मिएका छन्। हिमाली क्षेत्रमा लैंगिक अनुपात १ सय १० छ। पहाडी क्षेत्रमा १ लाख ५६ हजार ३ सय ४२ बालबालिका जन्मिएका छन् जसमा छोरा ८१ हजार ६ सय ७८ छन् भने छोरी ७४ हजार ६ सय ६४ छन्। पहाडमा तुलनात्मक रूपमा लंैगिक अनुपात कम छ। पहाडी क्षेत्रको लैंगिक अनुपात १ सय ९ छ। तराईमा २ लाख २८ हजार ७ सय १५ बालबालिका जन्मिएका छन्। जसमा छोराको संख्या १ लाख २१ हजार ८ सय १४ छ भने छोरीको जनसंख्या १ लाख ६ हजार ९ सय १ छ। तराईमा लैंगिक अनुपात उच्च छ। तराईमा छोराछोराबीचको जन्मदरमा विभेद धेरै देखिन्छ। तराई क्षेत्रको लैंगिक अनुपात ११४ छ। डा खतिवडा तराईमधेसमा दाइजोका कारणले पनि छोरीभन्दा छोरा जन्माउनतिर धेरैको ध्यान जाने गरेको बताउँछन्। तराई मधेसमा दाइजो प्रथा भयावह छ, खतिवडा भन्छन्, छोरी जन्मिएपछि पढाउनु पर्यो। जति धेरै पढायो, त्यति बढी दाइजो दिनुपर्छ। अनि पनि त्यहाँ बालविवाहसमेत धेरै छ। दाइजोका कारण सकेसम्म बुवाआमाले छोरी जन्माउन नै चाहँदैनन्। प्रदेशमा मधेस अघि सातवटै प्रदेशको अवस्थामा पनि त्यस्तै छ। छोराहरू नै धेरै जन्मिएका छन्। यसमा पनि सबैभन्दा बढी मधेसमा देखिएको छ। मधेसको लैंगिक अनुपात राष्ट्रिय अनुपातभन्दा बढी छ। वैज्ञानिक तथ्यअनुसार कुनै पनि समाजमा प्राकृतिक तवरले बच्चा जन्मदाप्रति १०० छोरीमा १ सय ५ देखि १ सय ७ जनासम्म छोराको जन्म हुन्छ। तर, जन्मिसकेपछि समान हेरचाह र लालनपालन पाएमा प्रकृतिसँग जुध्न सक्ने र रोगप्रतिरोधी क्षमता छोरामा भन्दा छोरीमा बढी हुन्छ। वयस्क उमेरमा पुगेपछि लंैगिक अनुपात समान हुन आउँछ। तर, पछिल्लो जन्मदाको लैंगिक अनुपातको अन्तर प्राकृतिक अन्तरभन्दा निकै बढी हुन थालेकाले चिन्ताको विषय बनेको छ।डा हेमराज रेग्मी, उपप्रमुख, एवं तथ्यांक अधिकारी त्यस्तै सुदूरपश्चिमको तराई क्षेत्र तथा गण्डकी र लुम्बिनीको पहाडी क्षेत्र बढी देखिएको छ। कोशी प्रदेशमा ३३ हजार ५७ छोरा र ३१ हजार १ सय ३३ छोरी गरी ६४ हजार १ सय ९० बालबालिका जन्मिएका छन्। कोशीमा लैगिक अनुपात १ सय ६ छ। मधेस प्रदेशमा ९६ हजार ५५७ बालबालिका जन्मिदा ५२ हजार ३ सय ३४ र ४४ हजार २ सय २३ छोरी छन्। मधेस प्रदेशको लैंगिक अनुपात सबैभन्दा धेरै छ। मधेसको लैंगिक अनुपात १ सय १८ छ। बागमती प्रदेशमा ३३ हजार बालक र ३३ हजार ३ सय ८० बालिका गरी ७० हजार ३ सय ८० जना बालबालिका जन्मिएका छन्। त्यस्तै गण्डकी प्रदेशमा २७ हजार ९ सय ४० बालबालिका जन्मिएका छन् जसमा छोरा १४ हजार ६ सय ८६ जना र छोरी १३ हजार २ सय ५४ जना छन्। बागमती र गण्डकीको लैंगिक अनुपात १ सय ११ छ। लुम्बिनीमा ७६ हजार २ सय ४३ बालबालिका जन्म हुँदा ३९ हजार ८ सय ६४ बालक र ३६ हजार ३ सय ७९ बालिका छन्। लुम्बिनीको लैंगिक अनुपात १ सय १० छ। कर्णालीमा ३१ हजार ३ सय २३ बालबालिका जन्मिएका छन्। जसमा १६ हजार ३ सय ११ बालक र १५ हजार १२ बालिका छन्। कर्णालीको लंैगिक अनुपात १ सय ९ छ। त्यस्तै सुदूरपश्चिम प्रदेशमा ४६ हजार ३ सय २ बालबालिका जन्मिदा २४ हजार ८ सय २२ पुरुष र २१ हजार ४ सय ८० महिला छन्। सुपको १ सय १६ छ। धनुषामा १०० छोरी जन्मिदा १३३ छोरा जिल्लागत तथ्यांक हेर्दा पनि त्यस्तै छ। धनुषाको लैंगिक अनुपात सबैभन्दा धेरै देखिएको छ। धनुषामा ८ हजार १ सय ९७ बालक र ६ हजार १ सय ५७ बालिका जन्मिएका छन्। धनुषाको लैंगिक अनुपात १ सय ३३ छ। यसको अर्थ हो १०० छोरी जन्मिदा १ सय ३३ छोरा जन्मिएका हुन्। सिरहाको लंैगिक अनुपात १ सय २८ छ। सिरहामा ६ हजार ५ सय ३४ बालक र ५ हजार १ सय २४ बालिका जन्मिएका छन्। अर्घाखाँचीमा लैंगिक अनुपात १२४ छ। अर्घाखाँचीमा २ हजार ६ सय ७८ बालबालिका जन्मिदा १ हजार ४ सय ८१ बालक र १ हजार १ सय ९७ बालिका जन्मिएका छन्। त्यस्तै झापामा ६ हजार ५ सय ३८ बालक र ५ हजार ९ सय १५ बालिका जन्मिए। मोरङमा १४ हजार ३ सय ७८ मध्ये बालक ७ हजार ३ सय ४३ र बालिका ७ हजार ३५ जन्मिए। सुनसरीमा ६ हजार ४ सय २२ बालक र ६ हजार ३२ बालिका गरी १२ हजार ४ सय ५४ बालबालिकाले जन्म लिए। सप्तरीमा बालक ५ हजार ६ सय ५१ र बालिका ४ हजार ५ सय ८१ जन्मिए। काठमाडौंमा १० हजार ८ सय ८० बालक र ९ हजार ४ सय ५ बालिका गरी २० हजार २८५ बालबालिका जन्मिए। भक्तपुरमा २ हजार ५ सय ६४ बालक र २ हजार २ सय ८१ बालिका तथा ललितपुरमा ५३ सय बालबालिका जन्मिदा बालक २ हजार ७ सय ८२ र बालिका २ हजार ५ सय १८ जन्मिएका छन्। चितवनमा ४ हजार ४ सय ९ छोरा र ३ हजार ९ सय २० छोरी, कास्कीमा ६ हजार ३ बालबालिका जन्मिदा पुरुष ३ हजार १ सय ५१ र महिला २ हजार ८ सय ५२ जना छन्। रुपन्देहीमा १५ हजार ६ सय ७८ बालबालिका जन्मिदा ८ हजार २ सय २५ बालक र ७ हजार ४ सय ५३ बालिका जन्मे। दाङमा ४ हजार ७ सय ५५ बालक र ४ हजार ३ सय ३५ बालिका जन्मिए। बाँकेमा ४ हजार ९ सय ९६ बालक र ४ हजार ४ सय ६९ बालिका, सुर्खेतमा ३ हजार ६ सय ४१ बालक र ३ हजार २ सय ४४ बालिका, कैलालीमा ७ हजार १ सय ७३ बालक र ५ हजार ९ सय ८४ बालिका जन्मिए। छोरी बढी जन्माउने ६ जिल्ला मुलुकका ७१ जिल्लामा छोरा नै धेरै जन्मिएको तथ्यांकले देखाउँछ। ६ जिल्लामा भने छोरी बढी जन्मिएका छन्। हिमाली, दुर्गम जिल्लामा मात्रै त्यस्तो अवस्था देखिन्छ। मुस्ताङ, इलाम, हुम्ला, रोल्पा, ओखलढुंगा, धनकुटामा मात्रै छोरी बढी जन्मिएका छन्। मनाङमा भने छोरा छोरी दुवै बराबर जन्मिएका छन्। मुस्ताङको लैंगिक अनुपात ९२ छ। यो जिल्लामा १०० छोरा जन्मिदा ९२ छोरी जन्मिएका छन्। त्यस्तै रोल्पाको लैंगिक अनुपात ९७ छ। जनसंख्याविद् एवं त्रिभुवन विश्वविद्यालय जनसंख्या विभागका प्रमुख प्राडायोगेन्द्रबहादुर गुरुङ छोरा धेरै जन्मनुको मुख्य कारण पितृसत्तात्मक सोच रहेको बताउँछन्। हाम्रो समाज पितृसत्तात्मक हो, गुरुङले भने, छोरा नभई नहुने सोच अझै छ। बैतर्णी तार्ने, वंश धान्ने भन्ने छोरा नै हो भन्ने पितृसत्तात्मक सोचका कारण छोराको संख्या बढ्दै गएको देखिएको हो। कानुनमा जे भए पनि पैत्रिक सम्पत्ति पनि अझै पनि छोराकै हुने चलन छ। राज्यबाट ज्येष्ठ नागरिकको सामाजिक सुरक्षाको व्यवस्था भएकाले छोराले बाबुआमा पाल्नुपर्ने संस्कारले पनि छोराको संख्या बढ्दै गएको उनको भनाइ छ। पुरुषप्रधान समाजको प्रभाव जनसंख्यामा परेको प्राडा गुरुङको विश्लेषण छ। प्रजनन दर घट्दै गयो, धेरै सन्तान जन्माउन चाहँदैनन्, उनले भने, एक वा दुई जना जन्माउने हो। त्यसमा पहिलो छोरा जन्मियो भने, त्यसपछि रोकिहाल्छन्। छोरी जन्मिए मात्रै छोरा जन्माउनका लागि अर्को सन्तानतिर लाग्छन्। कानुनी र नैतिक हिसाबले गर्भमा रहेको सन्तान हेर्ने काम अवैध भए पनि पूर्वजानकारी लिएर गर्भपतन गराउने प्रवृत्ति पनि धेरै बढ्दै गएको उनको भनाइ छ। मधेसमा प्रत्येक क्लिनिकमा समेत गर्भपतन सेवा उपलब्ध छ भनेर लेखिएको हुन्छ, उनले भने, त्यसको अर्थ नै सेक्स सेलेक्टिभ एर्बोसन हो। प्रविधिले सेक्स सेलेक्सन गर्ने सुविधा दिएको छ, कानुनी रूपमा त्यो गलत हो। तर, त्यो काम व्यापक भइरहेको छ। परम्परागत मानसिकता र कुसंस्कारले छोराको संख्या बढेको उनी बताउँछन्। खुला सीमानाका कारण पछि छोराको संख्या बढी भएको विज्ञहरू बताउँछन्। यसले पर्ने प्रभाव छोराको जनसंख्यामा भएको वृद्धिले विभिन्न क्षेत्रमा प्रभाव पार्ने विज्ञहरू बताउँछन्। जनसंख्याविज्ञ डा खतिवडा जनसंख्याको यो सन्तुलनले विवाह, शिक्षा, रोजगारी, महिला सहभागिता लगायतमा प्रत्यक्ष असर पर्ने बताउँछन्। उनले यो प्रभाव अहिले नै देखिने थालेकाले समयमा नै नीति निर्माण तहबाट ध्यान दिनुपर्ने बताउँछन्। यसको असर अहिले नै देखिन थालिसक्यो, उनले भने, यो अर्लि वार्निङ हो। ०६८ मा लैंगिक अनुपात १ सय ६ थियो, अहिले दोब्बर भएर १ सय १२ पुगेको छ। अब नीति निर्माण गर्नेले यो विषयलाई गम्भीर रूपमा लिनुपर्ने उनको भनाइ छ। नीति निर्माण, कार्यक्रम, र यससम्बन्धी कानुन लगायतका पुनर्मूल्यांकन गर्ने हतारो भइसकेको उनको भनाइ छ। जनसंख्याविद् डा खतिवडा हालको जन्मदरअनुसार आगामी ०८८ को जनगणनामा पुरुष र महिलाको जनसंख्या बराबर हुने सक्ने आंकलन गर्छन्। सधैं महिलाको संख्या बढी हुन्छ भन्न सकिन्न, उनी भन्छन्, ०८८ मा नै बराबर हुने अवस्था छ। अबको २० वर्षमा त पुरुषको जनसंख्या नै बढी हुन्छ। सन २०३० सम्म सहश्राब्दी विकास लक्ष (एसटीजी)का अनुसार २०३० सम्म पुरुष महिला ५०५० प्रतिशत भन्ने नारा छ। त्यो जनसंख्याको असन्तुलनले यसलाई पनि प्रभाव पर्ने उनको विश्लेषण छ। पुरुष संख्या बढेपछि महिला सहभागितामा असर पार्छ नै। लिंग पहिचान गरेर छोरा छोरी जन्माउने विषयलाई नियन्त्रण गर्नुपर्ने डा खतिवडाको सुझाव छ। लिंग पहिचान गरेर छोरा वा छोरी जन्माउने कामलाई पूर्णरूपमा प्रतिबन्ध लगाउनुपर्छ, उनले भने, यस्तो गर्नेलाई कडा सजाय दिनुपर्छ। कानुनविपरीत भए पनि यो काम व्यापक रूपमा भई नै रहेको छ।"
