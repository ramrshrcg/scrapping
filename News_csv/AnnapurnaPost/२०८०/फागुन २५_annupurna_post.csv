शीर्षक,विवरण
महाशिवरात्रि पर्व : डोलेश्वर महादेव मन्दिरमा दर्शनार्थीको घुइँचो,"काठमाडौं : महाशिवरात्रि पर्वको अवसरमा भक्तपुरको डोलेश्वर महादेव मन्दिरमा दर्शनार्थीको घुइँचो लागेको छ। सूर्यविनायक नगरपालिका सिपाडोलस्थित केदारनाथको शिर डोलेश्वर महादेव मन्दिरमा दर्शनार्थीको घुइँचो लागेको हो। मध्यराति मन्दिरमा विशेष पूजा गरेपछि दर्शनका लागि मन्दिरको चारैवटा ढोका खुला गरिएको थियो। अरु दिन मन्दिरभित्र प्रवेश गर्न नपाइने भए पनि शिवरात्रीका दिन भने दर्शनार्थीले मन्दिरभित्र प्रवेश गरेर डोलेश्वरमा आफैँले पूजा एवं दर्शन गर्ने व्यवस्था मिलाइएको थियो। महाशिवरात्रि पर्वका लागि डोलेश्वरमा भारतबाट तीन सयभन्दा बढी साधुसन्त आएका छन्। डोलेश्वर आएका साधुसन्तका लागि खाने, बस्ने, धुनी जगाउने र फर्कने बेलामा भेटीको रुपमा यातायात खर्चको व्यवस्थासमेत गरिएको छ। यस्तै भक्तपुर दत्रातयमा पनि शिवरात्रीका अवसरमा भक्तजनको घुइँचो लागेको छ।"
"सरकारले घोषणा गर्यो थप २ हजार ६७४ सहिद, राजपत्रमा नाम प्रकाशित (सूचीसहित)","काठमाडौं : सरकारले थप दुई हजार ६७४ जनालाई सहिद घोषणा गरेको छ। सरकारले गरेको घोषणाको निर्णय अनुसार थप सहिदहरुको सूची राजपत्रमा प्रकाशित भएको छ। गत पुस २४ गतेको मन्त्रिपरिषद्को निर्णयबमोजिम सहिदहरूको विवरण राजपत्रमा प्रकाशन गरिएको हो। 'नेपालको राष्ट्रहित, लोकतन्त्र र अग्रगामी परिवर्तनको लागि भएका विभिन्न आन्दोलन, सशस्त्र संघर्ष र क्रान्तिका क्रममा सहादत प्राप्त गर्ने देहायका २,६७४ जना व्यक्तिहरूलाई सम्मानस्वरुप नेपाल सरकारले मिति २०८०९ २४ मा सहिद घोषणा गर्ने निर्णय गरेकोले यो सूचना प्रकाशन गरिएको छ', राजपत्रमा उल्लेख छ।"
"धार्मिक यात्रामा निस्केका १५ जना बालबालिका करेन्ट लागेर घाइते, दुईजना गम्भीर","नयाँ दिल्ली : भारतको राजस्थानको कोटा सहरमा धार्मिक यात्रामा निस्केका १५ जना बालबालिका करेन्ट लागेर घाइते भएका छन्। शुक्रबार बिहान सहरको काली बस्तीमा शनिबारबाट सुरू हुन लागेको 'शिव कथा' मा जल लगेर गएका बालबालिकाहरू करेन्ट लागेर घाइते भएका हुन्। घाइते बालबालिकाहरूको कोटास्थित महाराणा भूपाल सिंह अस्पतालमा उपचार भइरहेको छ। घाइतेमध्ये दुईजना गम्भीर छन्। एकजनाको शरीरको शतप्रतिशत भाग जलेको छ भने अर्का एकजनाको ५० प्रतिशत शरीरको भाग जलेको अस्पतालले जनाएको छ। जल यात्रामा बालबालिका,महिला तथा पुरूष सहभागी थिए। यात्रामा रहेका एकजना बालकले बोकेको झण्डाको डण्डीले बिजुलीको तार छोएपछि करेन्ट लागेको बताइएको छ। उनलाई बचाउन गएका अन्य बालबालिकाहरूलाई पनि करेन्ट छोएको थियो। घटनालगत्तै राजस्थान सरकारका मन्त्री हिरा लाल अस्पताल पुगेर घाइतेहरूको अवस्था बुझेका छन्।"
"डिफेन्डिङ च्याम्पियन आर्मी बाहिरियो, एपिएफ झापा गोल्डकपको फाइनलमा",झापा : डिफेन्डिङ च्याम्पियन विभागीय टोली त्रिभुवन आर्मी छैटौँ झापा गोल्डकपको सेमिफाइनलबाटै बाहिरिएको छ। चार पटकको विजेता आर्मी अर्को विभागीय टोली सशस्त्र प्रहरीको एपिएफसँग स्तब्ध भएको छ। बिर्तामोडस्थित डोमालाल रंगशालामा जारी प्रतियोगिता अन्तर्गत शुक्रबार भएको पहिलो सेमिफाइनल खेलमा आर्मीलाई १० गोल अन्तरले हराउँदै एपिएफ पहिलो पटक झापा गोल्डकपको फाइनल प्रवेश गरेको छ। जितसँगै एपिएफले कम्तीमा ७ लाख रुपैयाँ पुरस्कार राशि सुरक्षित गरेको छ। एपिएफले आर्मीको आत्मघाती गोलको उपहारबाट फाइनल यात्रा गरेको हो। एपिएफका विदेशी खेलाडी फोडे फोफोनाले प्रहार गरेको बल खेलको ७०औँ मिनेटमा आत्मघाती भएको थियो। फोफोनाको प्रहार आर्मीका रक्षक कमल थापालाई लाग्दै गोल भएको थियो। पहिलो हाफमा दुवै टोलीले रक्षात्मक खेल खेलका थिए। खेलको ४२औँ मिनेटमा फोफोनाले दिएको क्रस पासमा एपिएफका अनिश महर्जनले गोल गर्न सकेनन्। ४७औँ मिनेटमा सर्ज सोङले पेनाल्टी एरियाबाट गरेको प्रहार बारको नजिकबाट बाहिरियो। ६९औँ मिनेटमा बुद्धिमान राईले पेनाल्टी एरियाबाट गरेको प्रहार फितलो भयो। आर्मीले भने सशस्त्र प्रहरीसँग रक्षात्मक खेल खेलेको थियो। आर्मीले सशस्त्रविरुद्ध खासै मुभ सिर्जना गर्न सकेन। खेलको ४३औँ मिनेटमा कप्तान भरत खवासले बक्सभित्र पाएको बललाई प्रहार गर्न नसक्दा खेलमा अग्रता लिन आर्मी असफल भएको थियो। खेलको प्लेयर अफ द म्याच विजेता टोली सशस्त्र प्रहरीका फोडे फोफोना घोषित भए। उनले ११ हजार रुपैयाँ पुरस्कार पाए। शनिबार हुने अन्तिम सेमिफाइनल खेल चर्च ब्वाइज युनाइटेड र आयोजक झापा ११ बीच हुनेछ। प्रतियोगिताको फाइनल खेल फागुन २८ गते हुनेछ। फाइनल खेलको विजेताले नगद १३ लाखसहित आकर्षक ट्रफी पाउनेछ।
सहिद रितबहादुर खड्का स्मृति भलिबल प्रतियोगिताको उपाधि मेलम्चीलाई,"दोलखा : सहिद रितबहादुर खड्काको स्मृतिमा आयोजना गरेको प्रथम बागमती प्रदेश स्तरीय अन्तरपालिका भलिबल प्रतियोगिताको उपाधि सिन्धुपाल्चोकको मेलम्ची नगरपालिकाले हात पारेको छ। दोलखा युवा सञ्जालले आयोजना गरेको प्रतियोगितामा दोलखाको जिरी नगरपालिकालाई पराजित गर्दै मेलम्चीले उपाधि जितेको हो। सिन्धुलीको कमलामाई नगरपालिका तृतीय भएको छ। प्रतियोगितामा बागमती प्रदेश भित्रका १४ वटा टिमको सहभागिता रहेको थियो। प्रतियोगितामा विजेतालाई दुई लाख ५१ हजार, उपविजेतालाई एक लाख ५१ हजार र तृतीय हुने टिमलाई ५१ हजार नगदसहित शिल्ड, मेडल र प्रमाणपत्र प्रदान गरिएको छ।"
अल्पमतमा रहेका सुदूरपश्चिमका मुख्यमन्त्री शाहले गरे मन्त्रिमण्डल विस्तार,"धनगढी : अल्पमतमा रहेका सुदूरपश्चिमका मुख्यमन्त्री कमलबहादुर शाहले मन्त्रिमण्डल विस्तार गरेका छन्। शुक्रबार राति ९ बजेतिर उनले नागरिक उन्मुक्ति पार्टीका ३ जना मन्त्री थपेका हुन्। मुख्यमन्त्री शाहले आर्थिक मामिला मन्त्रीमा घनश्याम चौधरी, विना विभागीय मन्त्रीमा खुशीराम चौधरी र भूमि व्यवस्था कृषि तथा सहकारी राज्यमन्त्रीमा ईन्द्रा गिरिलाई नियुक्त गरेका छन्। दुई जना मन्त्रीको प्रदेश प्रमुख देवराज जोशी र राज्यमन्त्रीको मुख्यमन्त्री कमलबहादुर शाहले शुक्रबार राति नै शपथ गराएका छन्। आर्थिक मामिला मन्त्रीमा यसअघि समाजवादीका नरेश कुमार शाही थिए। तर नागरिक उन्मुक्तिकै तर्फबाट भूमि व्यवस्था कृषि तथा सहकारी राज्यमन्त्री रहेका कैलाश चौधरीलाई हटाएर ईन्द्रा गिरिलाई नियुक्त गरिएको कुरा भने अर्थपूर्ण रुपमा लिइएको छ। मुख्यन्त्री शाहसँग आफ्नो पार्टीका १८, नागरिक उन्मुक्तिका ७ र स्वतन्त्र १ जना गरी २६ जनाको समर्थन छ। स्वतन्त्र सांसद डाक्टर तारादत्त जोशीले विश्वासको मतका बेला मुख्यमन्त्रीको पक्षमा मतदान गरे पनि अहिले मन्त्री पद भने अस्वीकार गरेका छन्। उनलाई राप्रपाकी खेमादेवी विष्टले पनि केन्द्रबाट निर्णय नआउँदासम्म मन्त्री नखाने भनेपछि मुख्यमन्त्री शाहले बहुमत जुटाउन सकेका छैनन्। नागरिक उन्मुक्ति भित्र वर्तमान गठबन्धनमा सहभागी हुने र नहुने दुई धार देखिएकाले मन्त्री राज्यमन्त्री बनाएर रोक्ने प्रयास गरिएको आकलन पनि गरिन थालिएको छ।"
झापामा बसको ठक्करबाट मोटरसाइकल चालकको मृत्यु,झापा : झापामा बसको ठक्करबाट एक मोटरसाइकल चालकको मृत्यु भएको छ। मृत्यु हुनेमा मोटरसाइकल चालक शिवसताक्षी नगरपालिका११ का ३२ वर्षीय राहुल थापा मगर रहेको जिल्ला प्रहरी कार्यालय झापाले जनाएको छ। पूर्वपश्चिम राजमार्ग अन्तरगत शिवसताक्षी नगरपालिका१ स्थित धरमपुरमा शुक्रबार साँझ ५ बजेको समयमा पश्चिमबाट पूर्वतर्फ आउँदै गरेको मे १ ख २५४७ नम्बरको बसले विपरीत दिशातर्फ जाँदै गरेको मे १० प ७७५८ नम्बरको मोटरसाइकललाई ठक्कर दिएको थियो। घाइते मोटरसाइकल चालक मगरलाई उपचारका लागि बीएण्डसी हस्पिटल बिर्तामोड ल्याउँदै गर्दा बाटैमा मृत्यु भएको थियो। बस र बस चालकलाई इलाका प्रहरी कार्यालय झिलझिलेले नियन्त्रणमा लिएको जनाएको छ।
टुथपेस्टले भरिएको ट्रक भैरहवा भन्सारको नियन्त्रणमा,"भैरहवा : भैरहवा भन्सार कार्यालयले बेलहिया नाकाबाट टुथपेस्टले भरिएको ट्रक नियन्त्रणमा लिएको छ। भारतीय नम्बरको ट्रकमा युनिलिभर कम्पनीको दुई सय नब्बे कार्टुन टुथपेस्ट कागजपत्रविना नेपालबाट भारत जान लागेको सूचना प्राप्त भएपछि ट्रकलाई नाका (भन्सार गेट)बाट नियन्त्रणमा लिइएको भैरहवा भन्सार कार्यालयका प्रमुख नारद गौतमले जानकारी दिए। उनले ट्रकका चालक फरार भएकोले खोजी कार्य भइरहेको बताए। बरामद टुथपेस्ट अन्दाजी २० लाख रुपैयाँ मूल्य बराबरको रहेको र घटनाको अनुसन्धान भइरहेको भन्सार कार्यालयले जनाएको छ। 'नेपालको कहाँबाट आएको र विना कागजपत्र भारतको कुन ठाउँमा जाँदै थियो ? कसले निर्यात गर्दै थियो ? लगायत विषय अहिले खुलेको छैन' उनले अन्नपूर्ण पोष्टसँग भने, 'ट्रक र सामग्री नियन्त्रणमा लिएर घटनाको अनुसन्धान गरिरहेका छौँ, थप विषयहरू खुल्दै जानेछन्।'"
प्रचण्ड प्रवृत्तिलाई स्थिर बनाएर देशको आर्थिक संकट हटाउन एमालेले कोसिस गर्छ : बादल,"गुल्मी : नेकपा एमालेका उपाध्यक्ष तथा पूर्व गृहमन्त्री रामबहादुर थापा बादलले प्रचण्ड प्रवृत्तिलाई स्थिर बनाएर देशलाई आर्थिक संकटबाट मुक्ति गर्न एमालेले कोसिस गर्ने दाबी गरेका छन्। शुक्रबार प्रेस चौतारी गुल्मीले आयोजना गरेको पत्रकार सम्मेलनमा बोल्दै नेता बादलले पुरानो गठबन्धनको आन्तरिक कारण, पार्टी र जनदबाबले सरकार विगठन भएको बताएका हुन्। सरकारलाई स्थायित्व दिन एमाले सरकारमा गएको बताउँदै उनले वर्तमान गठबन्धन सरकारलाई अवसर र चुनौती दुबै रहेको बताए पूर्व गृहमन्त्री बादलले भने,सरकारमा अवसर र चुनौती दुबै रहेका छन्। जनताका आधारभूत आवश्यकता पूरा गर्न र सरकारलाई स्थायित्व दिन एमाले सरकारमा गएको हो। उनले देशलाई संकटको भूमरीबाट मुक्त गर्न एमाले पार्टीले विभिन्न अभियान सञ्चालन गरेको बताए। उनले नेकपा एमालेको नेतृत्वमा नयाँ गठबन्धन खडा भएको र संकटको भूमरीबाट देशलाई मुक्त गर्न पार्टीले ठोस कदम चालिरहेको दाबी गरे। उनले भने, मुलुकको स्थिरताको लागि अहिलेको गठबन्धन बनेको छ। देशलाई समृद्धितर्फ उन्मुख गराउने दायित्व अब एमालेले पूरा गर्छ। कोरोना महामारीपश्चात भएको कांग्रेस नेतृत्वको गठबन्धन सरकारले राम्रो काम नगर्दा नेपालको श्रम शक्ति बाहिरिएको उनको दाबी छ। सत्ताको लडाइँमा अस्थिर कम्युनिष्ट शक्तिलाई हातमा लिन काङ्ग्रेसले अनेक जालझेल गरिरहेको बादलले आरोप लगाए। फागुन २६ र २७ गते लोकतान्त्रिक आदिवासी जनजाति महासंघ नेपाल लुम्बिनी प्रदेश कमिटीको दोस्रो अधिवेशनमा सहभागी हुन उनी गृह जिल्ला आएका हुन्। अधिवेशनले देशको शान्ति प्रक्रियाको टुङ्गोमा पुर्याउन समेत सहयोग गर्ने उनको भनाइ छ।"
"वामपन्थी बाहुल्यता भएको नयाँ गठबन्धन बनेको छ, मोर्चा हुँदै एउटै पार्टी बनाउनुपर्छ : भुसाल","काठमाडौं : नेकपा माओवादी केन्द्रकी उपाध्यक्ष पम्फा भुसालले वामपन्थीहरुको बाहुल्यतासहितको नयाँ गठबन्धन बनेको बताएकी छन्। अखिल नेपाल महिला संघ (क्रान्तिकारी)ले शुक्रबार काठमाडौंमा आयोजना गरेको कार्यक्रममा भुसालले नयाँ गठबन्धनलाई मोर्चा हुँदै एउटै पार्टी बनाउन गृहकार्य अघि बढाउनुपर्ने धारणा राखेकी हुन् । दीर्घकालमा एउटै देशमा दुईवटा कम्युनिष्ट पार्टीहरु समानान्तर ढंगले जान नसक्ने भन्दै एक दिन सबै कम्युनिष्टहरु एकै ठाउँ आउनै पर्ने उनले बताइन्। उनले अहिलेको व्यवस्था, संविधान र राष्ट्रका लागि गठबन्धन परिवर्तनको निर्णय भएको बताइन्। प्रधानमन्त्रीले पदका लागि नभई व्यवस्था र संविधानको रक्षाका साथै राष्ट्रको पक्षमा लागि गठबन्धन परिवर्तनको निर्णय लिएको बताइन् । नयाँ सत्ता गठबन्धनले जनतालाई सुशासन र परिवर्तनको अनुभूति गराउने संकल्पका साथ काम गर्ने भन्दै त्यस अनुसार काम हुन नसके मुलुक थप समस्यामा पर्ने उनले बताइन् । त्यस्तै उनले आफूहरुले लडेर ल्याएको अधिकार कार्यान्वयनका लागि र थप अधिकार स्थापित गर्न संघर्षको मोर्चा छाड्न नसकिने जिकिर गरिन् । उनले संघर्षको स्वरुप भने फरकफरक हुन सक्न्ने बताइन्। राज्य संचालन गर्ने स्थानमा नै महिला प्रतिनिधि नभएसम्म महिलाको हक अधिकार पूर्णरुपमा कार्यान्वयन हुन नसक्ने उनको भनाइ छ । भुसालले संघ र प्रदेशमा ३३ प्रतिशत महिलाको अनिवार्य सहभागीता गराउनुपर्ने व्यवस्था रहेको भन्दै एकपटक अवसर पाएकालाई अर्कोपटक नदोहराउने प्रस्ताव माओवादीको विधानमा गरेको धारणा राखिन् । चैत्र १ गते बस्ने माओवादीको स्थायी कमिटीले विधानलाई अन्तिम रुप दिने उनको भनाई छ।"
महाशिवरात्रि पर्व : राष्ट्रपति पौडेल पुगे पशुपतिनाथ मन्दिरमा,"काठमाडौं : महाशिवरात्रिका अवसरमा राष्ट्रपति रामचन्द्र पौडेलले आराध्यदेव पशुपतिनाथको पूजाअर्चना गरेका छन्। राष्ट्रपति पौडेल शुक्रबार अपरान्ह पाशुपत क्षेत्रमा पुगेर पशुपतिनाथको दर्शन गरेका हुन्।उनलाई पशुपतिनाथ मन्दिरका मूल भट्टले चन्दन, फूलप्रसाद प्रदान गरेका थिए। राष्ट्रपति पौडेललाई पशुपतिमा संस्कृति, पर्यटन तथा नागरिक उड्डयन मन्त्री हित बहादुर तामाङ लगायत पशुपति क्षेत्र विकास कोषका पदाधिकारीले स्वागत गरेका थिए । प्रत्येक वर्ष शिवरात्रिका अवसरमा नेपालका राष्ट्राध्यक्षले आराध्यदेव एवम् राष्ट्रिय देवता पशुपतिनाथको दर्शन गर्ने प्रचलन छ। विश्व सम्पदाको सूचीमा रहेको उक्त मन्दिर हिन्दू धर्मावलम्बीको आस्थाको धरोहर मानिन्छ।"
सामूहिक खेतीबाट आत्मनिर्भर बन्दै महिला,"मनाङ : हिमाली जिल्ला मनाङका महिला सामूहिक खेतीमा आकर्षित भएका छन्। नासो गाउँपालिका१ तालगाउँका महिला सामूहिक खेतीबाट आत्मनिर्भर बन्दै गएका हुन्। जिल्लामा आलुलाई प्रमुख खेतीका रूपमा मानिने भएकाले व्यावसायिक आलु उत्पादनबाट यहाँका महिला आत्मनिर्भर बन्दै गएका स्थानीय तिरकाशी घलेले बताइन्। जग्गा भाडामा लिएर सामूहिक आलुखेती गर्न थालेका छौँ, उनले भनिन्, ११ जना महिलाको समूह बनाएर १० रोपनी जग्गामा खेती गरिरहेका छौँ। सामूहिक खेतीले आलु आयात गर्नुपर्ने अवस्थाको अन्त्य हुने आशा गरिएको उनको भनाइ छ। यहाँ आलुखेती प्रशस्त हुने भएकाले यसतर्फ आकर्षित भएका हौँ। उत्पादन हुन थालेपछि आलुको बजारमा माग पनि बढिरहेको छ। उत्पादित आलु यहीँ खपत भइरहेको छ, स्थानीय घलेले भनिन्। जिल्लाका अन्य क्षेत्रमा पनि सामूहिक खेती गर्न सके यहाँ उत्पादित आलु बाहिर निर्यात गरेर आम्दानी बढाउन सकिने उनको भनाइ छ। किसान कान्छी गुरुङले एक्लैले काम गर्दा उत्पादन कम हुने भएकाले सामूहिकरूपमा काम थालिएको बताइन्। सामूहिक हुँदा साथीसँग काम र रमाइलो गर्दै आम्दानी पनि लिन सजिलो हुन्छ, उनले भनिन्। मनाङमा उत्पादित आलुको माग ठूला सहरमा भइरहेको भन्दै गुरुङले मागअनुसारको उत्पादन हुन नसकेको बताइन्। सामूहिक खेती सुरु गरेसँगै मनग्य आम्दानी हुन थालेपछि कृषि पेसाबाट पनि आत्मनिर्भर हुन सकिन्छ भन्ने सन्देश आमनागरिकमा पुर्याउन सकिएको उनको भनाइ छ। उनीहरूजस्तै यहाँका महिला आलुखेतीमा आकर्षित भएका छन्। मनाङ पर्यटकीय क्षेत्र भएकाले उत्पादित आलु यही खपत हुने किसान बताउँछन्। बाहिरको मागलाई पूर्ति गर्न नसकिएको जिल्लास्थित कृषि ज्ञान केन्द्रले जनाएको छ। हिउँद लागेसँगै जाडो छल्न काठमाडौं, पोखरालगायत सहर झरेका यहाँका किसान अहिले गाउँ फर्केर आलु रोप्नमा व्यस्त भएका नासो५ का वडा सदस्य फूलमाया विकले बताइन्। यस वर्ष समयमा नै हिउँ परेकाले जमिन गलेको छ। अहिले खेतीका लागि समय पनि उपयुक्त भएकाले अधिकांश खेतीपातीमा व्यस्त हुन थालेका हुन्, उनले भनिन्। गाउँ फर्किएर जौँ, गहुँ, आलु, उवा, करु, फापरलगायत खेती गर्न किसान व्यस्त हुन थालेका वडा सदस्य विकको भनाइ छ। नासोसँगै चामे गाउँपालिकामा आलु लगाउन भ्याइनभ्याइ भइरहेको उनले जानकारी दिइन्। वडा सदस्य विकले भनसन्, यस वर्ष समयमा नै हिउँ परेकाले कृषि पेसा गर्नेलाई सहज भएको छ। जमिन भिजेकाले सिँचाइको समस्या छैन। यतिबेला पालिकाभरिका किसान आलु रोप्न व्यस्त छन्। नासोका ओडार, तिल्चे, नाचै र ताचै, थोचे बढी आलु फल्ने क्षेत्र भएको नासो५ का वडाध्यक्ष थुतेन लामाले बताए। कृषि ज्ञान केन्द्रका अधिकृत घनश्याम गैरेले किसानलाई बारीमै गएर आलु रोप्ने तरिका सिकाएको बताए। कसरी आलु लगाउँदा बढी उत्पादन हुन्छ। मलको मात्रा, चिस्यानको अवस्था र आवश्यक प्राविधिक सहयोग उपलब्ध गराएका छौँ, उनले भने। गैरेका अनुसार यहाँ बढी उत्पादन हुने खेतीलाई ज्ञान केन्द्रले पनि प्राथमिकता दिँदै आएको छ। पालिका र ज्ञान केन्द्रको समन्वयमा कृषकलाई कृषि क्षेत्रमा प्रोत्साहन गर्न विभिन्न अनुदानको व्यवस्थासमेत गरिएको भन्दै यहाँका किसानलाई प्रोत्साहन गर्ने लक्ष्यका साथ काम भइरहेको उनले जानकारी दिए। रासस"
राजश्व ठगी गर्ने ठेकेदार कम्पनीलाई कारबाही गर्न निर्देशन,"कपिलवस्तु : नदीजन्य वस्तु निकासीमा राजश्व छली गरेको भन्दै कपिलवस्तु नगरपालिकाकी उपमेयर सुनिता गुप्ताले ठेकेदार कम्पनीलाई कडा कारबाहीका लागि नगरपालिकाका प्रमुख प्रशासकीय अधिकृतलाई निर्देशन दिएकी छन्। वाणगंगा नदी अन्तर्गतको कपिलवस्तु नगरपालिकाको जर्लैया नाकाबाट नदीजन्य वस्तु निकासी गर्दा ठेकेदार पक्षले राजश्व ठगी गर्ने नक्कली ठेली प्रयोग गरेको भेटिएपछि उपमेयर गुप्ताले ठेकेदार कम्पनीलाई कारबाही गर्न निर्देशन दिएकी हुन्। उपमेयर गुप्ताको नेतृत्वमा कपिलवस्तु नगरपालिकाका इन्जिनियर मुक्तिराम कुँवर, राजश्व फाँटका कर्मचारी योगेन्द्र नाथ शुक्लसहितको नगरपालिकाको टोली फागुन २३ गते नदीजन्य वस्तु निकासी अनुगमनका लागि जर्लैया नाका पुगेको थियो। उपमेयरको टोलीले विभिन्न नम्बरका राजश्व छली गरिएका १७ वटा नक्कली रसिद भेटिएका छन्। सो प्रकरणमा कारवाही गर्न प्रमुख प्रशासकीय अधिकृत गणेश अर्याललाई नक्कली रसिद सहित अनगुमन प्रतिवेदन पेश गरिएको उपमेयर गुप्ताले बताइन्। जर्लैया नाकाबाट नदीजन्य वस्तु निकासीका लागि कपिलवस्तुको वाणगंगा नगरपालिका७ मोतीपुरको रवि निर्माण सेवाले २ करोड ४९ लाख ३३ हजार ३ सय ३३ रुपैयाँमा २०८० फागुन १६ गते कपिलवस्तु नगरपालिकासँग ठेक्का सम्झौता गरेकथियो छ। ठेक्का सम्झौता गरे लगत्तै एक साता पनि बित्न नपाउँदै ठेकेदार पक्षले राजश्व छलीका नक्कली विलहरू प्रयोग गर्न सुरु गरेका छन्। ठेक्का सम्झौता अनुसार ठेकदार पक्षले कुल ३१ लाख १ हजार १ सय १२ घन फुट नदीजन्य वस्तु निकाल्ने अनुमति रहेको छ। तर यस प्रकारका नक्कली विल बनाएर ठेकदार पक्षले लाखौ रुपैयाँको राजश्व ठगी हुने गरी ठेक्का सम्झौता भन्दा धेरै बढी नदीजन्य वस्तु निकासी गर्ने गरिरहेको छ।"
सुदूरपश्चिममा ७ पटक मन्त्रिपरिषद् फेरबदल : १७ महिला सांसदमध्ये एक जनालाई मात्रै राज्यमन्त्री बन्ने अवसर,"धनगढी : सुदूरपश्चिम प्रदेशमा दुई कार्यालयमा ७ पटक मन्त्रिपरिषद् फेरबदल भयो। पहिलो कार्यकालमा ४ पटक र दोस्रो कार्यकालमा ३ पटक मन्त्रिपरिषद् फेरबदल भएको हो। पहिलो कार्यकालमा त्रिलोचन भट्ट पूरै कार्यकाल मुख्यमन्त्री रहे। उनको पालामा ४ पटक मन्त्रिपरिषद्मा फेरबदल भयो। अरू प्रदेशको जस्तो मन्त्री र राज्यमन्त्री बढाउने मनसायमा नरहेका उनले आफ्नो पहिलो मन्त्रिपरिषद्ले ७ जनाको मात्रै बनाए। उनले आफ्नो पहिलो मन्त्रिपरिषद्मा २ जना महिला मन्त्री राखे। माया भट्ट उद्योग पर्यटन वन तथा वातावरण मन्त्री बनिन् भने भूमी व्यवस्था कृषि तथा सहकारी मन्त्रीमा विनिता चौधरी नियुक्त भइन्। ७ जनाको मन्त्रिपरिषद्मा २ जना क्याबिनेट मन्त्री हुनु भनेको झन्डै ३० प्रतिशतको हाराहारी हो। उनको कार्यालयका अधिकांश फेरबदलमा महिला मन्त्रीको संख्या घटाइएन। बीचमा उनको क्याबिनेटका सामाजिक विकास मन्त्री दीर्घबहादुर सोडारीलाई यौन दुराचारको आरोप लाग्यो। उनले त्यतिबेला पनि सामाजिक विकास मन्त्री फेरेर दोस्रो पटक मन्त्रिपरिषद्मा फेरबदल गरे। त्यसबेला उनले एमालेकै कृष्णप्रसाद सुवेदीलाई सामाजिक विकास मन्त्री बनाए। तेस्रो पटकको फेरबदल नेकपा विभाजनका बेला भयो। नेकपा एमाले फुटेर नेकपा एकीकृत समाजवादी अलग्गै पार्टी बन्यो। त्यतिबेलाको मन्त्रिपरिषद्मा एमाले विभाजन भएर समाजवादीतिर लागेकाहरू मन्त्री भए। नेकपा भएका बेला हटाइएका दीर्घ सोडारी फेरि भौतिक पूर्वाधार मन्त्री भए भने समाजवादीबाटै पूर्णा जोशीलाई आन्तरिक मामिला मन्त्री बनाइयो। तर त्यसबेला पनि भूमि व्यवस्था कृषि तथा सहकारी मन्त्री विनिता चौधरी यथावत् नै रहिन्। किनकि उनी नेकपा माओवादी केन्द्रमा थिइन्। संघमा केपी नेतृत्वको सरकार बहिर्गमन भएपछि कांग्रेसको नेतृत्वमा नयाँ समीकरण बनेपछि त्यसबेला पनि चौथो पटक प्रदेश सरकार फेरबदल भयो तर मुख्यमन्त्री भने त्रिलोचन भट्ट नै रहे। प्रतिपक्षमा रहेको नेपाली कांग्रेस २ मन्त्री र एक राज्यमन्त्रीसहित सरकारमा गयो। त्यतिबेला समाजवादीकी पूर्णा जोशी हटाएर उनको ठाउँमा कांग्रेसका डाक्टर रणबहादुर रावल, सामाजिक विकास मन्त्रीमा एमालेका कृष्ण सुवेदी हटाएर कांग्रेसका गोविन्द बोहरा र राज्यमन्त्रीमा कांग्रेसकै टेकबहादुर रैका नियुक्त भए। त्यो बेलाको मन्त्रिपरिषद्मा भौतिक पूर्वाधार राज्यमन्त्रीमा समाजवादीकी चुनकुमारी चौधरी नियुक्त भइन्। क्याबिनेट मन्त्री नभए पनि मन्त्रिपरिषद्का दुई जना महिला पुर्याउने प्रयास भने गरिएको देखिन्छ। त्यतिबेला भूमि व्यवस्था कृषि तथा सहकारी मन्त्रालयमा मानबहादुर सुनारलाई राज्यमन्त्री नियुक्त गरियो। १० जनाको मन्त्रिपरिषद्मा ४ जना महिला मन्त्री हुनपर्नेमा २ जना मात्रै नियुक्त भए। नेकपा एकीकृत समाजवादीबाट पूर्वमन्त्री पूर्णा जोशी भन्छिन, अहिले पनि हाम्रो समाजमा पितृसत्तात्मक कुराहरू हावी छन्। महिला भन्नेबित्तिकै चुनाव जित्दैन भनेर टिकट दिइन्न, मन्त्री हुने बेला सक्दैन भनेर हेलाँ गरिन्छ, यो विभेद हो। प्रदेश सरकारको दोस्रो कार्यकालमा त एकजना पनि क्याबिनेट मन्त्री सरकारमा परेन। त्यतिबेला एमाले माओवादीको गठबन्धन भएका बेला नियुक्त भएका एमालेका राजेन्द्रसिंह रावलका पालामा भने सरकारले पूर्णता नै पाउन सकेन। मुख्यमन्त्रीको शपथ लिएका बेला उनले एमालेबाट सन्तोष थापा शर्मा (महिला) र माओवादीबाट खगराज भट्टलाई बिना विभागीय मन्त्री नियुक्त गरेका थिए। तर उनले ३० दिनभित्र विश्वासको मत नपाए पछि रावल नेतृत्वको सरकार ढल्यो। त्यसपछि बनेको कांग्रेस नेतृत्वको सरकारमा राज्यमन्त्री बाहेक एकजना पनि महिला मन्त्री छैनन्। कांग्रेसका कमलबहादुर शाह नेतृत्वको मन्त्रिपरिषद्मा कांग्रेसका मुख्यमन्त्रीसहित ३ जना, माओवादीका २ जना, समाजवादीका १ जना र नागरिक उन्मुक्तिका १ जना पुरुषमात्रै क्याबिनेट मन्त्री बने। शाहको कार्यकालमा उद्योग पर्यटन वन तथा वातावरण मन्त्रालयमा माओवादीकी गीतादेवी मालले मात्र राज्यमन्त्रीको रूपमा महिलाको प्रतिनिधित्व गरिन्। त्यतिबेला महिला नराखेको भन्दै सरकारको आलोचना पनि भयो। सुदूरपश्चिम प्रदेशसभा ५३ सदस्यीय छ। बझाङबाट प्रदेशसभा सदस्य पृथ्वीबहादुर सिंहको दुर्घटनामा निधन भएपछि अहिले ५२ सदस्यीय प्रदेशसभा छ। नेपाली कांग्रेस प्रदेशसभामा सबैभन्दा ठूलो दल हो। उसका १९ जना सदस्य (एक जनाको मृत्यु)मध्ये अहिले १८ जना छन्। त्यसमा ७ जना महिला प्रदेशसभा सदस्य छन्। महŒवपूर्ण तीन वटा मन्त्रालय, मुख्यमन्त्री तथा मन्त्रिपरिषदको कार्यालय, भौतिक पूर्वाधार विकास कार्यालय र आन्तरिम मामिला तथा कानुन मन्त्रालय कांग्रेससँग छ। त्यसमा एकजना पनि महिला मन्त्री छैनन्। प्रदेशसभाको दोस्रो ठूलो दल नेकपा माओवादी केन्द्रका ११ प्रदेशसभा सदस्य छन्। उसका पनि ३ जना प्रदेशसभा सदस्य महिला छन्। नेकपा माओवादी केन्द्र २ मन्त्री र १ राज्यमन्त्रीसहित सरकारमा थियो तर उसले राज्यमन्त्रीमा मात्र गीतादेवी माललाई पठायो। एमाले यसपालिको सरकारमै थिएन। तेस्रो ठूलो दल रहेको एमालेमा पनि ४ जना महिला प्रदेशसभा सदस्य छन्। नागरक उन्मुक्ति पार्टी १ मन्त्री र एक राज्यमन्त्रीसहित सरकारमा छ। तर दुवै पदमा उसले पुरुष मात्र पठायो। क्याबिनेट मन्त्रीमा रामेश्वर चौधरी छन् भने राज्यमन्त्रीमा कैलाश चौधरी छन्।"
ट्याक्टर दुर्घटना हुँदा चालकको मृत्यु,नुवाकोट : नुवाकोटको किस्पाङ गाउँपालिका५ स्थित फिकुरीमा ट्याक्टर दुर्घटना हुँदा चालकको मृत्यु भएको छ। दुई जना घाइते भएका छन्। मृत्यु हुनेमा रौतहटको मौलापुर नगरपालिका६ पथरावुद्ध रामपुर घर भएका १८ वर्षीय धिरज यादवको घटनास्थलमै मृत्यु भएको हो। बिहीबार बेलुकी त्रिशूलीबाट फिकुरी हुँदै भाल्चेतर्फ जाने क्रममा ना५त ८१६२ नम्बरको ट्याक्टर सडकबाट तल खसेर दुर्घटना भएको प्रहरीले जनाएको छ। शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ।
कपिलवस्तुको ताम्रेश्वर महादेव मन्दिरमा भक्तजनको घुइँचो,"कपिलवस्तु : महाशिवरात्रिका अवसरमा कपिलवस्तुको सदरमुकाम तौलिहवामा रहेको ताम्रेश्वर महादेवको मन्दिरमा पूजाआजाका लागि भक्तजनको बिहानैदेखि घुइँचो लागेको छ। मन्दिर परिसरका हजारौं भक्तजनले आज बिहान ४ बजेदेखि नै ताम्रेश्वर महादेवको पूजा तथा भजन कीर्तन गरेका छन्। १८७२ सालमा स्थापित यो मन्दिर २ सय वर्ष पुरानो मन्दिर हो। तत्कालीन अवस्थामा काठबाट निर्मित यो मन्दिर १९२८ सालमा आगलागीबाट क्षति भए पछि १९३० सालमा पुनर्निर्माण भएको थियो। मन्दिर भित्र रहेको शिवलिंग सम्भवत नेपालकै ठूलो शिवलिंग रहेको मन्दिर व्यवस्थापन समितिका अध्यक्ष राम कुमार गुप्ताले दाबी गरे। मन्दिरमा कपिलवस्तु, रुपन्देही, अर्घाखाँची तथा भारतको सिद्धार्थनगर र बलरामपुर जिल्लाका भक्तजन समेत हजारौको संख्यामा हरेक वर्ष पूजाआजाका लागि आउने गर्छन्। भक्तजनको भीड व्यवस्थापनका लागि ठूलो संख्यामा नेपाल प्रहरी र सशस्त्र प्रहरीका सुरक्षाकर्मीहरू खटिएका छन्। भक्तजनको भीडभाडको फाइदा उठाउँदै महिलाहरूको गहना तथा पुरुषहरूको पाकेट मार्ने जस्ता चोरीजन्य अपराधका घटनाहरू घट्न नदिन मन्दिर परिसरमा सादा पोसाकका प्रहरीहरूको समेत परिचालन गरिएको प्रहरी उपरीक्षक नवरत्न पौडेलले बताए। मन्दिर परिसरमा साधु सन्त तथा भक्तजनले भजन कीर्तन गरी शिव आराधना गरिरहेका छन्। मन्दिर बाहिरको बजारमा स्थानीय मेला समेत लागेको छ। यसै तौलेश्वरनाथ महादेव मन्दिरको नामबाट जिल्ला सदरमुकामको नामकरण तौलिहवा रहन गएको छ।"
"महिला सहभागिता,सशक्तिकरण र समानताका लागि सरकारले विशेष जोड दिएको छ : प्रधानमन्त्री","काठमाडौं :प्रधानमन्त्री पुष्पकमल दाहाल 'प्रचण्ड'ले राज्यका विभिन्न संरचनामा महिलाको भूमिका विस्तार गर्न सरकारले विशेष जोड दिएको बताएका छन्। अन्तर्राष्ट्रिय महिला दिवसका अवसरमा शुक्रबार एक शुभकामना सन्देश जारी गर्दै प्रधानमन्त्री दाहालले महिलाको हक हित र अधिकारको संरक्षण एवं प्रवर्द्धन,महिला सहभागिता,सशक्तिकरण र समानताका लागि सरकारले विभिन्न नीतिगत,कानुन र संस्थागत व्यवस्था गरेको उल्लेख गरेका छन्। 'नेपालको संविधानले महिलाको हकलाई मौलिक हकको रूपमा प्रत्याभूत गरेको छ। राष्ट्रपति,उपराष्ट्रपतिदेखि स्थानीय सरकार तथा राज्यका सम्पूर्ण अङ्गहरूमा महिलाहरूको अर्थपूर्ण प्रतिनिधित्व र नेतृत्व स्थापित गरेको छ। सम्पत्तिमा समान अधिकारको प्रत्याभूति, प्रतिस्पर्धात्मक क्षमताको विकास, आत्मनिर्भरता, रूढीवाढी चिन्तन र मान्यतामा गुणात्मक हेरफेर आएको छ,'शुभकामना सन्देमा भनिएको छ,' महिलाको हक हित र अधिकारको संरक्षण एवम् प्रवर्द्धन, महिला सहभागिता, महिला सशक्तिकरण र समानताको लागि सरकारले विभिन्न नीतिगत, कानुनी तथा संस्थागत व्यवस्था गरेको छ। देशको समृद्धिमा महिलाको योगदानको कदर गर्दै राज्यका विभिन्न संरचनामा महिलाको भूमिका विस्तार गर्न सरकारले विशेष जोड दिएको छ।' प्रधानमन्त्री दाहालले तीनै तहका सरकार,निजी क्षेत्र,गैरसरकारी क्षेत्र तथा सरोकारवाला निकायबाट महिलाको क्षमता विकास,श्रम, सीप र सिर्जनालाई विकास प्रक्रियामा आवद्धता,लैङ्गिक मूलप्रवाहीकरण र सशक्तिकरणको लागि अधिकतम लगानी गर्न आवश्यक रहेको बताएका छन्। महिलामा गरिने लगानीले महिलासँगै परिवार,समाजहुँदै समग्र राष्ट्रलाई नै समृद्धिको मार्गमा पुर्याउनुका साथै लैङ्गिक समतामूलक राष्ट्र निर्माणमा समेत सहयोग पुर्याउने उनको भनाइ छ। महिलाको अर्थपूर्ण सहभागिता,प्रतिनिधित्व र नेतृत्व विकासमा जोड दिँदै महिला विरुद्ध हुने सबै प्रकारका हिंसा,विभेद र शोषणको अन्त्य गर्न जरुरी रहेको बताए।"
महिलामा लगानी भनेको समग्र समाजको समृद्धि हो,"तारा क्षेत्री सेभ द चिल्ड्रेन नेपाल र भुटान कन्ट्री अफिसकी पहिलो नेपाली कन्ट्री डाइरेक्टर हुन्। सेभ द चिल्ड्रेनसँग ताराको यात्रा सन् २००० मा सुरु भएको थियो, जहाँ उनले सुरुमा एचआईभी प्रोग्रामिङ पहलको नेतृत्व गरेकी थिइन्। सार्वजनिक स्वास्थ्य र सामाजिक विकासको गहिरो समझको साथ, एचआईभी, टीबी र मलेरिया प्रोग्रामिंगमा विशेषज्ञता, प्रमुखको भूमिका ग्रहण गरिसकेकी छिन्। उनीसँग अन्तर्राष्ट्रिय नारी दिवसको सन्दर्भमा गरिएको कुराकानीको अंश। यस वर्षको अन्तर्राष्ट्रिय नारी दिवसको नारा महिलामा लगानीः सभ्य र समुन्नत समाजको थालनी रहेको छ। यसको वास्तविकता कस्तो देख्नुहुन्छ ? महिलामा लगानी गर्नु भनेको उनीहरूको क्षमताको पहिचान गर्नु र अघि बढ्न आवश्यक स्रोतसाधन, अवसर र समर्थन प्रदान गर्नु हो। महिलामा लगानी भनेको अन्ततः समग्र समाजको अधिक प्रगति र समृद्धि हो। सेभ द चिल्ड्रेनमा, हामी सबै किसिमका महिलाहरूको आवाज र उनीहरूको सञ्जाल निर्माण गर्न केन्द्रित हुँदै आइरहेका छौं। बालबालिकाको जीवनमा प्रभाव पार्न परिवर्तनको उत्प्रेरकको रूपमा महिलाहरूको भूमिकालाई स्वीकार गरिएको हो। कार्यस्थलमा समान अवसरहरू प्रदान गर्नु, शिक्षा, प्रशिक्षण र नेतृत्व पदहरूमा पहुँच प्रदान गर्न सके महिलाहरूले वित्तीय स्वतन्त्रताको अवसर पाउन सक्छन्। फलस्वरूप यसले बालबालिकाहरूको सकारात्मक भविष्यको नेतृत्व गर्न सक्छ। हाम्रा कार्यक्रमहरू समाज सबैभन्दा कम प्रतिनिधित्व भएका समूहका बालिकाहरूमा गुणस्तरीय शिक्षा प्रदानमा पनि केन्द्रित रहेको छ। किनकि बालिका शिक्षा र सीप विकास कार्यक्रमहरूमा लगानी गर्दा उनीहरूमा पूर्ण क्षमताको विकास हुन्छ र समाजको प्रगतिमा योगदान गर्न सशक्त बनाउन सकिन्छ भन्ने हाम्रो मान्यता छ। यस कारण हामीले बालविवाह र महिला तथा बालिकाविरुद्ध हुने हिंसाजस्ता लैंगिक विरोधी आख्यान र हानिकारक सामाजिक मूल्यमान्यताहरूको सामना गर्न बनेका कार्यदिशा वा पहलहरूमा लगानी गर्न आवश्यक छ। सरकार र सरोकारवालाहरूसँग सहकार्य गरी महिलाका लागि सुरक्षित वातावरण सिर्जना गर्न, कानुनी र न्याय प्रणालीलाई सुदृढ गर्न र लैंगिक समानताको दिशामा प्रगतिलाई गति दिन आवश्यक छ। सबैभन्दा महŒवपूर्ण कुरा, यी सबै हुनका लागि हामीले महिला र बालिकाहरूको कुरा सुन्नुपर्छ र कुराकानीका सबै तहमा उनीहरूको आवाज र सहभागिता सुनिश्चित गर्नुपर्छ। नेपालमा भएका ठूला संस्थाहरूमध्ये एक संस्थाको महिला राष्ट्रिय निर्देशकको हैसियतामा केकस्ता चुनौतीहरू सामना गर्नुपरेको छ ? अहिलेको वर्तमान विकास परिदृश्यलाई हेर्ने हो भने, धेरै गैर सरकारी संस्था (आईएनजीओ) र विकास एजेन्सीहरू महिलाहरूले नेतृत्व गरिरहेका छन्। यो विषयमा महिलाहरूले फड्को मारेको देखिन्छ। महिलाहरूले सहयोगी र निर्णयकर्ताको रूपमा समाजमा आफ्नो स्थान सुरक्षित गरिहेका छन्। यस परिवर्तनलाई हेर्दा आशा गर्ने ठाउँ छ। तर, अझै पनि सामाजिक मूल्य र मान्यता निरन्तर पितृसत्तात्मक ढाँचाबाट अघि बढिरहेको छ। महिलाहरूलाई सीमान्तकृत गर्ने तथा उनीहरूको निर्णय गर्ने र नेतृत्व क्षमताको बारेमा रुढिवादी धारणाहरू राख्ने प्रवृत्ति अझै पनि कायम छ। अझ सिमान्तकृत, यौनिक तथा लैंगिक अल्पसंख्यक महिलाहरूको अस्तित्वमाथि नै प्रश्न। संविधानले नै अंगीकार गरेको समावेशीयताको कार्यान्वयन छ त ? हामी यसको सामना कसरी गर्न सक्छौं ? यो नै हाम्रो चुनौती हो। यी मान्यताहरूलाई चुनौती दिन लगनशील भई काम गरेर, परिवर्तनका लागि दृढतापूर्वक वकालत गरेर, सहकार्यको संस्कृतिलाई बढावा दिएर र सुशासन, पारदर्शिता र जवाफदेहिताका सिद्धान्तहरूलाई मूर्तरूप दिन जरुरी छ। नेतृत्वदायी पदमा महिलालाई नियुक्त गर्नु मात्र पर्याप्त नभई परिवर्तनलाई प्रभावकारी विकास गर्न, नेतृत्व गर्न र अगाडि बढाउन आवश्यक स्रोत र अवसरहरूमा महिला नेतृहरूको पहुँच सुनिश्चित गर्नुपर्छ। यसमा उनीहरूलाई उनीहरूको भूमिकामा फष्टाउन आवश्यक समर्थन र आवश्यक स्रोत तथा साधनहरू प्रदान गर्नु आवश्यक छ। सेभ द चिल्ड्रनेको कार्यक्रमहरूमा लैंगिक समानतामा अहम् र अपरिहार्य देखिन्छ। यसलाई वास्तविकतामा कसरी स्थापित गर्न सकिन्छ ? सेभ द चिल्ड्रेनमा, हामी इन्टरसेक्सनल लेन्सको माध्यमबाट लैंगिक समानताको दृष्टिकोण राख्छौं। सबैलाई एकै रूपमा हेर्नुभन्दा, हाम्रा कार्यक्रमहरू, वकालत, साझेदारी र सञ्चालनहरू प्रभावकारी रूपमा सीमान्तकृत र कम प्रतिनिधित्व भएका समूहहरूसम्म पुगिरहेका छन् कि छैनन् भनेर सोध्ने गर्छौ। हामी परामर्श, ग्रहणशीलता र कार्यक्रम र वकालत डिजाइनको समयमा सबै आवाजहरूको प्रतिनिधित्वलाई प्राथमिकतामा राख्ने गर्छौं। लैंगिक समानता केवल संख्यामा भन्दा पनि वास्तविकतामा हुनुपर्छ। महिला, बालिका र सीमान्तकृत समूहका आवाजहरूलाई निर्णय प्रक्रियासम्म पुर्याउन आवश्यक सीप, स्रोत, शक्ति र पहुँचको सुनिश्चित गर्छौं। हाम्रो संस्थाले जैविक रूपमा छुट्टिएको महिला र पुरुषको लैंगिक पहिचानलाई मात्र नहेरी समष्टितामा काम गर्दै आइरहेको छ। हामी परम्परागत लैंगिक मापनहरूभन्दा बाहिर गएर उनीहरूको कुरा सुन्छौं र समान अवसर दिन्छौं। हामी यो सुनिश्चित गर्न प्रयास गर्दछौं कि उनीहरूलाई पनि समान अवसर, सम्मान, पहुँच र प्रभावको साथ सामाजिक परिवर्तनको प्रक्रियाको नेतृत्व गर्न समावेश, संलग्न र सशक्त पारियोस्। तपाईंले भेटेकामध्ये कुनै प्रभावशाली महिला वा किशोरीको बारेमा भन्न चाहनुहुन्छ ? सेभ द चिल्ड्रेनको कन्ट्री डाइरेक्टरको हैसियत र त्योभन्दा अघिको नेतृत्वदायी भूमिकाको दौरान थुप्रै उल्लेखनीय व्यक्तिहरूलाई भेट्ने सुअवसर पाएको छु। त्यसमा एक किशोरीको घटना सम्झना आउँछ। ती किशोरीले सेभ द चिल्ड्रेनको सहयोगले सर्लाहीमा पहिलो पटक बालिका क्रिकेट टोलीमा सामेल हुन सफल भएको मलाई बताइन्। क्रिकेटमा सहभागिताले उनको आत्मविश्वास मात्र बढाएन, बालविवाहजस्ता हानिकारक सामाजिक मान्यताहरूप्रति उनको जागरुकता पनि बढायो। क्रिकेटलाई अँगालेर, र आत्मनिर्भर उन्मुख भएर उनले कम उमेरमा विवाह गर्नु परेन। र अहिले आफ्नो समुदायमा बालविवाहविरुद्ध सक्रिय रूपमा अभियान चलाइरहेकी छिन्। ग्लोबल फन्डमार्फत, हामी एचआईभी संक्रमित व्यक्तिहरू, इन्जेक्सन ड्रग प्रयोगकर्ताहरू, एलजीबीटीक्यूआई समुदाय, र महिला यौनकर्मीहरूसहितप्रमुख जनसंख्याहरूसँग संलग्न छौं। हाम्रा कार्यक्रमहरूले सुरक्षित स्थानहरू सिर्जना गर्छन् जहाँ कम प्रतिनिधित्व भएका आवाजहरूले उनीहरूका महŒवपूर्ण मुद्दाहरूलाई सम्बोधन गर्न सक्दछन्। अन्तःक्रियात्मक दृष्टिकोण अपनाएर, हामी महिला र किशोरीहरूलाई हानिकारक सामाजिक मूल्यमान्यताहरूलाई चुनौती दिन र उनीहरूको हौसला र आवाजहरू बढाउने कौशलको ज्ञान दिने काम गर्छौ। उदाहरणका लागि, हाम्रा जीविकोपार्जन कार्यक्रमहरूले महिला किसानहरूलाई उद्यमशीलता सीप र बीउ अनुदान प्रदान गरेर उनीहरूलाई उनीहरूको आफ्नै व्यवसाय सुरु गर्न सहयोग पुर्याएको छ। फलस्वरूप, यी सशक्त र आर्थिक रूपले स्वतन्त्र महिलाहरूले आफ्ना उद्यमहरूलाई विविधीकरण गरेका छन्, उनीहरूका बच्चाहरू, विशेषगरी उनीहरूका छोरीहरूको सुरक्षा र शिक्षा सुनिश्चित गरेका छन्, र कम उमेर र जबर्जस्ती विवाहलाई रोकेका छन्। सेभ द चिल्ड्रेनले लैंगिक न्यायको सम्बन्धमा जलवायु न्यायको वकालत गरेको देखेका छौं। यसलाई थप प्रष्ट्याउन सक्नुहुन्छ? लैंगिक न्याय जलवायु न्यायसँग आन्तरिक रूपमा जोडिएको छ। नेपालजस्तो विकासोन्मुख मुलुकका महिला तथा किशोरीहरू, विशेषगरी ग्रामीण क्षेत्रमा बसोबास गर्ने महिलाहरूले जलवायु संकटको असमान प्रभावहरू सहनु परेको छ। उदाहरणका लागि, बालिकाहरूले अक्सर आफ्नो परिवारका लागि पानी र खाना ल्याउने जिम्मेवारी वहन गर्छन्, जलवायु संकटले उनीहरूलाई लामो दूरीको यात्रा गर्न बाध्य पार्छ, जसले गर्दा स्कुलमा ढिलासुस्ती हुन्छ। यसबाहेक, स्वच्छ पानीको पहुँचको कमीले मासिक धर्मको स्वास्थ्य र स्वच्छतालाई खतरामा पार्छ, जसले बालिकाहरूको स्कुल छोड्ने दर बढाइरहेको छ। जलवायु परिवर्तनले पनि बालविवाहमा वृद्धि भएको छ किनभने अभावको सामना गरिरहेका परिवारहरूले स्रोतसाधनका लागि आफ्ना छोरीहरूको विवाह गर्ने गरेका छन्। जलवायु संकटले महिला र बालिकाहरूलाई असमान रूपमा प्रभावित गर्दछ, विद्यमान लैंगिक असमानतालाई बढावा दिन्छ र उनीहरूको जीविकोपार्जन, स्वास्थ्य र सुरक्षामा महŒवपूर्ण खतराहरू खडा गर्दछ। तथापि, जलवायु परिवर्तनको प्रभाव समान छैन। जलवायु संकटलाई सम्बोधन गर्न अन्तर्मुखी र लैंगिक दृष्टिकोणबाट सुविचारित प्रयासको आवश्यकता छ। विश्वको जनसंख्याको आधा हिस्सा ओगटेको भएता पनि महिला र बालिकाहरू प्रायःजलवायु परिवर्तनको छलफलमा सीमान्तकृत हुन्छन्, जसले उनीहरूको सशक्तीकरण र समावेशीकरणको तत्काल आवश्यकतालाई उजागर गर्दैन। महिलाहरूले विपद्को अवस्थामा पहिलो प्रतिक्रियाकर्ता, विपद् जोखिम न्यूनीकरणमा नेतृत्वकर्ता र विपद्पछिको पुनस्र्थापना प्रयासमा योगदानकर्ताको रूपमा महŒवपूर्ण भूमिका खेल्छन्, जसले गर्दा समुदायको उत्थानशीलता र एकतालाई बलियो बनाउँछ। अन्त्यमा पुरुषलाई अलग्याएर महिला अधिकार भने सुनिश्चित हुँदैन। महिलाले अधिकार महिलाको मात्रै विषय हैन, समाजको विषय हो र समाज अगाडि बढ्न महिला अधिकारको सुनिश्चितता हुनुपर्छ। यसमा सबैको साथ चाहिन्छ। अन्तर्राष्ट्रिय नारी दिवस मनाइरहँदा सधैंभन्दा केही फरक ढंगले सोचौं र सबै महिलाका अधिकारको सुनिश्चित गरौं।"
लुम्बिनी प्रदेश : ६ वर्षमा ६ जना महिला मन्त्री,"बुटवल : लुम्बिनी प्रदेश सरकारको मुख्यमन्त्रीमा महिलाहरूले नेतृत्व गरेका छैनन्। प्रदेश सरकार स्थापनाको ६ वर्षसम्म विभिन्न दलका चार जनाले सरकारको नेतृत्व गरे पनि महिलाहरूले नेतृत्व गर्ने अवसर पाएका छैनन्। हालसम्म संस्थापक मुख्यमन्त्रीमा नेकपा एमालेका महासचिव दाङका शंकर पोखरेल, एमालेकै बुटवलका लीला गिरी, नेकपा (माओवादी केन्द्र) रोल्पाका कुलप्रसाद केसी (सोनाम) र नेपाली कांग्रेस दाङका डिल्लीबहादुर चौधरी प्रदेश सरकारको मुख्यमन्त्री भइसकेका छन्। हालसम्म विभिन्न विषयगत मन्त्रालयमा गरी कुल २६ जना मन्त्रीहरू भएका छन्। ती मन्त्रालयको नेतृत्वमा सबै पुरुषहरू छन्। पार्टीले पटकपटक मन्त्री बनाउँदा पनि महिलालाई भन्दा पुरुषलाई नै प्राथमिकतामा राख्ने गरेका छन्। प्रदेश सरकारमा आरती पौडेल भूमि व्यवस्था, कृषि तथा सहकारी विकास, कल्पना पाण्डेय शिक्षा तथा सामाजिक विकास, पूर्मती ढेँगा श्रम रोजगार तथा यातायात व्यवस्था, सुमन शर्मा रायमाझी कृषि खाद्य प्रविधि तथा भूमि व्यवस्था, कृष्णा केसी सहरी विकास र रमा घर्तीले कानुन महिला बालबालिका तथा ज्येष्ठ नागरिक मन्त्रालयको नेतृत्व गरेका थिए। महिला सांसदहरूलाई राजनीतिक दलले आकर्षक मन्त्रालयसमेत दिएका छैनन्। ६ वर्षको अवधिमा लुम्बिनी प्रदेशमा ६ जना मात्र महिला सांसद्हरू मन्त्री बनेका छन्। पुरुष अनुपातको तुलनामा यो २२ प्रतिशत मात्र छ। वर्तमान लुम्बिनी प्रदेश सरकारमा बाँके निर्वाचन क्षेत्र नम्बर १ (१) की सांसद कृष्णा केसी सहरी विकास मन्त्री छिन्। पछिल्लो समय राजनीतिक दलहरूबीच हुने गरेको गठबन्धनले महिलाहरूको नेतृत्व झनै खस्किँदै गएको नेपाली कांग्रेस प्यूठानकी सांसद् एवं कांग्रेस लुम्बिनी प्रदेश समितिकी सहमहामन्त्री नीमा गिरीले प्रतिक्रिया दिइन्। क्षमता भएका महिलाहरू पनि यो गठबन्धनका कारण पछाडि परेका छन्, गिरीले भनिन्, नीतिअनुसार नेतृत्वमा सहभागितामूलक छैन। ठूला दलहरूले झनै अवसर दिँदैनन्। गिरी कांग्रेस लुम्बिनी प्रदेशको सचेतकसमेत हुन्। संसद्मा महिलालाई अवसर दिनुपर्छ भनेर आवाज बोल्दा राजनीतिक नेतृत्वबाट आफूले नपाएर कुरा उठाइरहेको भनेर टिप्पणी गर्ने गरेको देखिएको समेत गिरीले गुनासो गरिन्। लुम्बिनीसहित देशका सबै प्रदेशमा पार्टीका प्रमुख सचेतकहरू पुरुषकै नेतृत्व रहेको उनले बताइन्। राज्यले प्रमुख सचेतकलाई सेवासुविधा दिए पनि सचेतकलाई सेवासुविधा दिएका छैनन्। गिरीले महिलाहरूको मुद्दालाई व्यवहारत कार्यान्वयन गर्नका लागि सबैको साझा आवाज आउनुपर्ने प्रतिक्रिया दिइन्। लामो समयदेखि राजनीतिमा योगदान दिइरहेका महिलाहरूसमेत अवसरबाट बञ्चित हुनु परेको उनको भनाइ छ। नेपालको महिला आन्दोलन फेरि आफ्नो अधिकार प्राप्तिलाई संस्थागत गर्न चुकिरहेको देखिन्छ, गिरी भन्छिन्, मुलुकमा कांग्रेस स्थापना भएको ८० वर्ष पुग्यो तर ८ जना पनि महिलाहरू फुल मन्त्री भएको देखिएन। उनले आफ्नै पार्टीभित्र पनि महिलाहरूलाई दिने अवसरमा विभेद रहेको गुनासो गरिन्। लामो समयदेखि विद्यार्थी हुँदै राजनीतिमा क्रियाशील गिरी लुम्बिनी प्रदेशमा प्रभावशाली महिला नेतृमा पर्छिन्। उनले जुनसुकै दलको भए पनि अवको लुम्बिनी प्रदेश सरकारको नेतृत्व महिलालाई दिनुपर्नेमा जोड गरिन्।"
"धान फल्ने खेत मासेर व्यावसायिक केराखेती, तेब्बर बढी आम्दानी","फिक्कल (इलाम) : व्यावसायिक केराखेती गर्दै आएका इलामको माई नगरपालिका९ चिसापानीका किसान टुपेन्द्र येक्तेनले एक हजार बोट केरा रोपेका छन्। उनको पाँच सय बोटले आम्दानीसमेत दिन थालेको सुनाए। मैले धान फल्ने खेत मासेर करिब एक हजार बोट केरा रोपेको छु, आधा बोटबाट आम्दानी दिन थालिसकेको छ, उनले भने, प्रतिघरी रु सात सय ५० सम्ममा घरैबाट बिक्ने गरेको छ, धान खेतीभन्दा तेब्बर बढी आम्दानी हुँदोरहेछ।रोपेको नौ महिनादेखि एक वर्षमा पहिलो उत्पादन लिन सकिने भएकाले व्यावसायिक केराखेतीबाट मनग्य आम्दानी लिन सकिने अनुभव उनले बताए। माई९ बोरुङका किसान कृष्ण येक्तेनले पनि राम्रै अन्नबाली उत्पादन हुने जग्गामा व्यावसायिक केरा लगाएका छन्। राम्रै धान उत्पादन हुने करिब १० रोपनी जग्गामा उनले पाँच सय बोट केरा लगाएका छन्। थोरै लगानी र कम मेहनतमा नै व्यावसायिक खेती गर्न सकिने भएकाले केराखेती सुरु गरेको उनले बताए। अन्य खेतीजस्तो धेरै मेहनत र लगानीसमेत नपर्ने भएकाले व्यावसायिक तवरले केराखेती सुरु गरेको हुँ, उनले भने,बिक्री नहुने हो की भन्ने कुनै समस्या हुँदैन, व्यापारी घरघरमा नै आउँछन्, प्रतिघरी पाँच सय रुपैयाँदेखि सात सय ५० सम्म बगानबाटै बिक्री हुने गर्दछ।केरी खेतीबाट वार्षिक एक लाख ५० रुपैयाँ आम्दानी गर्ने गरेको सुनाउँदै उनले यस वर्ष खेती विस्तार गर्ने योजना रहेको सुनाए। व्यावसायिक केरा खेती सुरु गरेपछि घर व्यवहार चलाउन नगद जुटाउनसमेत सहज भएको अर्की किसान कर्णकुमारी साउनदेनले बताइन्। मैले पाँच रोपनी जग्गामा दुई सय बोट केरा रोपेको छु, केहीले आम्दानीसमेत दिन थालेको छ, उनले भनिन्, मैले एक वर्षमा रु ७५ हजारभन्दा धेरैको आम्दानी गरेको छु, यसले घरव्यवहार चलाउनसमेत सहज भएको छ। टुपेन्द्र, कृष्ण र कर्णकुमारी मात्र होइन, त्यहाँका करिब ७० घर किसानले व्यावसायिक रुपमा केरा खेती गर्दै आएका छन्। कम मेहनत र थोरै लगानीमा नै मनग्य आम्दानी हुन थालेपछि जिल्लाको दक्षिणी क्षेत्रका किसान व्यावसायिक केराखेतीमा आकर्षित भएका छन्। बाँझो रहेका जग्गा सदुपयोग गर्दै किसानले व्यावसायिक रुपमा केराखेती सुरु गरेका हुन्। उनीहरूले व्यावसायिक रुपमा केराखेती गरी लाखौँ आम्दानी लिइरहेका छन्। जिल्लाको माई नगरपालिकाका दानाबारी, महमाई, चिसापानी, माङसेबुङ गाउँपालिकाका बाँझो, सिङफेरे, मार्चेबुङ, चुलाचुली गाउँपालिकाका तोरबारी साकफारालगायतका किसानले केराको व्यावसायिक खेती गर्दै आएका छन्। उनीहरूले खेतीयोग्य जमिन मासेरसमेत व्यावसायिक केराखेती गर्दै आएका हुन्। यहाँका किसानले चिनीचम्पा, काबेली, झाजी, भण्डारी, झपरीलगायतका अन्य स्थानीय जातका केरा खेती गर्दै आएका छन्। किसानलाई अहिले बजार र यातायातको पनि कुनै समस्या छैन। घरैबाट सहजैरुपमा बिक्री गर्न पाउँछन्। घरघरमा गएर व्यापारीले केरा किन्ने गरेका छन्। बगानकै मोलतोल गरेर व्यापारीले किन्ने गरेकाले किसानलाई उत्पादन बजारसम्म पुर्याउने झन्झटसमेत छैन। यातायातको सुविधा विस्तार भएसँगै किसानले केराको मूल्यसमेत राम्रै पाएका छन्। त्यस क्षेत्रका किसानले उत्पादन गरेको केरा स्थानीय व्यापारीमार्फत झापाको विर्तामोड, दमक, धरान, विराटनगरका साथै मुख्य सहर काठमाडौँसम्म पुग्ने गरेको छ। रासस"
महाशिवरात्रि पर्व : पशुपतिमा भक्तजनको भीड (भिडियाे),"काठमाडौं  महाशिवरात्रि पर्व देशभरका शिवालयमा विधिपूर्वक पूजा, आराधना गरी मनाइँदै छ । महाशिवरात्रिमा भगवान् शिवको पूजाआराधना गरी मनाइन्छ । यसैक्रममा आराध्यदेव भगवान् पशुपतिनाथको दर्शनका लागि भक्तजनको पशुपतिमा भीड लागेको छ । पशुपतिमा शिवरात्रिमा भारतबाट समेत साधुसन्त र तीर्थयात्री आएका छन् । वैदिक सनातन हिन्दू धर्मावलम्बी आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन् । यस दिन भक्तजन व्रत बस्ने र भगवान् शिवको प्रिय वस्तु दूध, धतुरो र बेलपत्र चढाएर पूजा गर्ने गर्छन् । भगवान् महादेवलाई जाडो हुने जनविश्वासले प्रत्येक घर, चोक र मठमन्दिरमा दाउरा मागेर धुनी जगाई भजनकीर्तनका साथ सोही आगोमा प्रसाद बनाई ग्रहण गर्ने चलन पनि छ ।"
लन्डनमा रेनु दाहालले बुझिन् 'इन्टरनेसनल मेयर अवार्ड ',"लन्डन : चितवनको भरतपुर महानगरपालिकाकी मेयर रेनु दाहालले बेलायतमा एक 'अन्तर्राष्ट्रिय अवार्ड' प्राप्त गरेकी छन्। बेलायती तल्लो सदन हाउस अफ कमन्सको टेरास पेभिलियनमा बिहीबार साँझ आयोजित समारोहमा उनले 'इन्टरनेसनल मेयर अवार्ड' ग्रहण गरेकी हुन्। इपीजी नामक आर्थिक तथा रणनीतिक परामर्श फर्मको आयोजनामा विगत १६ वर्षदेखि वितरण हुँदै आएको पोलिटिकल एण्ड पब्लिक लाइफ अवार्डको होस्ट बेलायती सांसद भ्यालिरी भाज हुन्। सोही अवार्डअन्तर्गत् इन्टरनेसनल मेयर विधामा यस वर्ष पहिलोपटक नेपालबाट दाहाललाई अवार्ड दिइएको हो। उक्त अवसरमा मेयर दाहालसँगै लन्डन मेयर सादिक खानले लोकल गभर्मेन्ट अवार्ड ग्रहण गरे। त्यस्तै,मोरिससकी पहिलो महिला राष्ट्रपति अमिना गुरिव फकिमलाई इन्टरनेसनल वुमन अफ द इयर अवार्डले सम्मान गरियो । बेलायती उपप्रधानमन्त्री ओलिभर डाउडेन,मन्त्री रोबर्ट हाल्फन,भारतीय पूर्वमन्त्री सुरेश प्रभाकरलगायतले पनि विभिन्न विधामा अवार्ड प्राप्त गरेका थिए। त्यस्तै,अवार्ड पाउने अन्यमा इन्टरकन्टिनेन्टल होटेल लन्डन, मसाला जोन रेष्टुरेन्ट, एसबिआइ बैंक, सनराइज रेडियोदेखि वकिल, डाक्टर, पत्रकार, व्यवसायी, समाजसेवीसहित केही बेलायती सांसदहरू पनि थिए। मेयर दाहालले आफ्नो अवार्ड लन्डन मेयर सादिक खानको हातबाट ग्रहण गरेकी हुन् । त्यसअघि मेयर खानले पनि अवार्ड पाएका थिए भने मेयर दाहालको हातबाट पनि केही बेलायती सांसद तथा पेशाकर्मीहरुले अवार्ड थापेका थिए। दाहाललाई अवार्डका लागि मञ्चमा आमन्त्रण गर्दा नेपालका प्रधानमन्त्रीकी छोरी र राजनीतिक उत्तराधिकारीका रुपमा परिचय गराइएको थियो। अवार्ड ग्रहण गर्दै मेयर दाहालले वेस्टमिन्स्टरजस्तो प्रतिष्ठित स्थानमा आएर सम्मान प्राप्त गर्दा गौरव लागेको बताइन्। भरतपुर महानगरमा आफ्नो नेतृत्वमा भइरहेका विकास र सुधारका कामहरु अन्तरराष्ट्रिय स्तरबाट पनि मुल्यांकन भएको थाहा पाउँदा खुशी लागेको उनले सुनाइन्। देश र जनताको पक्षमा काम गर्ने आफ्नो हौसला प्राप्त अवार्डले झन् बढाएको र थप उत्साहित बनाएको उनको प्रतिक्रिया थियो। अवार्ड समारोहमा बेलायती सांसदहरू,विभिन्न मुलुकका राजदूत एवम् कुटनीतिक प्रतिनिधि,समाजसेवी,व्यवसायीलगायतको उपस्थिति थियो। बेलायतका लागि नेपाली राजदूत ज्ञानचन्द्र आचार्य,लन्डन दूतावासकी उपनियोग प्रमुख रोशन खनाल,समाजसेवी व्यवसायी रविन्द्रजंग लामिछानेसहित सहभागी थिए।"
एलजीबीटीक्यूआई समुदायले पहिचानसहित बाँच्न पाउनुपर्छ,"काठमाडौं : लैंगिक अल्पसंख्यक महिलाहरूको समाजमा हक र अधिकारको प्रत्याभूति कहिले होला ? संविधानमा लेखिएका अधिकारको कार्यान्वयन कहिले होला? यी र यस्तै प्रश्नहरूको उत्तर खोज्दै लडिरहेकी एक ट्रान्स जेन्डर महिला हुन्, समता बम। नेपालको दुर्गम भेग डोटीमा जन्मिएकी उनी र उनको परिवार अहिले बसाइँसराइपछि कैलालीको घोडाघोडी नगरपालिकाको सुखरमा बसोबास गर्दैछ। समता अहिले कामको सिलसिलामा काठमाडौंमा नै बस्छिन्। एलजीबीटीक्यूआई समुदायको हकहितको लागि लड्दै आइरहेको ब्लु डाइमन्ड सोसाइटीअन्तर्गतको क्रुजएड्स नेपालको कार्यक्रम संयोजकको रूपमा उनी काम गर्छिन्। नेपाली समाजले महिला र पुरुषबाहेक अरू कुन लैंगिक अस्तिवलाई खासै महत्त्व दिने गरिँदैन। अझ ७८ वर्ष पहिलाको समाज अझ यो सम्बन्धमा कम जानकार थियो। गाउँ त्यसमा पनि विकटमा एउटा मध्यमवर्गीय परिवारमा तेस्रो सन्तानको रूपमा समताको जन्म भएको हो। छोराको रूपमा जन्मिएकी उनी बाल्यअवस्थादेखि नै दिदीबहिनीसँग खेल्न, सँगै बस्न रुचाउँथिन्। समतालाई पनि थाहा थिएन, किन उनी आफ्नो जैविक अस्तिवसँग खुस छैन र किन आफैंमा परिवर्तन खोज्दैछु भनेर। उनकोे हाउभाउ परिवर्तन थियो। त्यो समयमा उनले ट्रान्ज जेन्डर महिलाको रूपमा आफूलाई प्रस्तुत गरिरहेको थिइन्। त्यो समयमा एलजीबीटीक्यूआईसम्बन्धी न जानकारी थियो, न पाठ्यपुस्तकमा नै केही पढाइ हुन्थ्यो। तर रेडियो, एफएम सुन्ने उनीले यसबारेमा थाहा पाउन थालिन्। त्यो समयमा ब्लु डाइमन्ड सोसाइटीबाट पहिचान भन्ने कार्यक्रम बच्थ्यो, त्यो सुन्न थालिन्। के हो, एलजीबीटीक्यू भनेको, के हुन्छ, भन्ने बुझ्न थालेपछि आफू पनि त्यही रहेछु भन्ने थाहा पाए। किशोर अवस्थामा प्रवेश गर्दै गर्दा आफूमा भएका शारीरिक, मानसिक र भावनात्मक परिवर्तनहरू जैविक अस्तित्व (पुरुष)भन्दा पनि महिलाको रहेछ भन्ने ज्ञान हुन थाल्यो। यो बेलामा भ्रममा परिने रैछ। म लैंगिक अल्पसंख्यक समुदायमा पर्ने रहेछु भन्ने ८९ कक्षामा (१३१४ वर्ष) हुँदा थाहा पाइन्। आफूले त थाहा पाइन्, अब त्यो कुरा कसरी परिवारलाई भन्ने र समाजलाई भन्ने जस्तो लाग्यो। मैलेभन्दा परिवारको प्रतिक्रिया कस्तो हुन्छ र कुन रूपमा लिनुहुन्छ भन्ने थियो। समाजको मूल्य, मान्यता, सम्मानको कुरा आउँछ। यसमा कसरी फिट गर्ने भन्ने दोधार, डर धेरै लामो समयसम्म रह्यो। किनभने उनले अरू ट्रान्स जेन्डर महिलाहरूले परिवारमा भनेर परिवार र समाजबाट बाहिरिनु परेको, भेदभाव, बसाइँ सरेर जानु परेको लगायतका समस्याको बारेमा थाहा पाएको थिइन्। यसले उनलाई थप डर पैदा गरेको थियो। धनगढीमा बसेर स्नातक पढ्दै गर्दा उनले पहिला आत्मनिर्भर हुन्छु अनि भन्छु भन्ने सोचिन्। सोही क्रममा ब्लु डाइमन्ड सोसाइटीमा काम गर्ने अवसर पाएको उनी सुनाउँछिन्। सोसाइटीले सेभ द चिल्डेन संस्थाको सहयोगमा यौनिक तथा लैंगिक अल्पसंख्यक महिलाहरूको क्षमता अभिवृद्धिमा गर्दै आएको काममा उनले पनि फाइदा लिने अवसर पाइन्। अहिले उनी सेभ द चिल्डेनअन्तर्गतको ग्लोबल फन्डको सहायतामा ९ जिल्लामा प्रत्यक्ष र अन्य जिल्लामा अप्रत्यक्ष रूपमा सञ्चालन भइरहेको सम्मान गृह कार्यक्रममा काठमाडौंको प्रमुख व्यक्तिको रूपमा काम गर्दै आइरहेकी छिन्। जसले लैंगिक हिंसा प्रभावितहरूको स्वास्थ्य जाँचका साथै बासको पनि व्यवस्था गरेको छ। काठमाडौं, चितवन, वीरगंज, जनकपुर, इटहरी, पोखरा, भैरहवा, नेपालगन्ज र धनगढीमा सम्मानगृह सञ्चालनमा छ। सेल्टर होमको रूपमा सम्मानगृह रहेको छ। मानसिक स्वास्थ्यमा परामर्श दिने, राहत प्याकेजलगायतका काममा सेभ द चिल्डेनले काम गर्दै आइरहेको छ। क्याटालाइटिक फन्डअन्तर्गत पनि एलजीबीटीक्यूआई समुदाय, यौनकर्मी महिला, लागूपदार्थ सेवनकर्ताहरूको उपचारलगायतमा कामले पिछडिएका महिला वर्गको उत्थान र शक्तीकरणमा काम गर्दै आइरहेको छ। यस्तै, ग्लोबल फन्डअन्तर्गतको कम्युनिटी स्ट्रेन्थेनिङ कार्यक्रमले स्थानीय तहसम्मको सहकार्यलाई प्राथमिकता दिएको छ। एलजीबीटीक्यूआई समुदायलाई स्थानीय तहको बजेटमा समावेश गराउनका लागि वकालत, गर्ने सहकार्य गर्ने काम भएको छ। जस्तो इटहरी नगरपालिकामा एलजीबीटीक्यूआई समुदायका लागि रेस्टुरेन्टहरू खोलेको छ। स्थानीय सरकारले एलजीबीटीक्यूआई समुदायलाई सहयोग गर्नुपर्छ र अधिकारको प्रत्याभूतिमा काम गर्नुपर्छ भन्ने ग्लोबल फन्ड मान्यता रहेको समता बताउँछिन्। केही सुरुवात त भएको छ तर, राष्ट्रिय जनगणना करिब ९ लाखको संख्यामा रहेको एलजीबीटीक्यूआई समुदायको पहिचान स्थापित गराउन अझै धेरै गर्नुपर्ने बमको भनाइ छ। अझ त्यसमा पनि महिलाले सामना गर्ने चुनौतीलाई चिर्न जरुरी छ। मानवअधिकार वा समानताको दृष्टिकोणबाट अघि बढेको समाज स्थापनाका लागि गणतान्त्रिक मुलुकमा न्यायको शासनकोे परिकल्पना उनी गर्छिन्। हाम्रो संविधान, नीति, नियम, प्रणालीमा सुधार गर्न सके कसैले पनि भेदभाव, हिंसाको सामना गर्र्नु पर्दैन। यसले महिला शक्तीकरणसँगै आर्थिक शक्तीकरणमा पनि सहयोग गर्छ। समान अधिकार पाउनुपर्छ, सबैले आफ्नो क्षमता देखाउने अवसर पाउनुपर्छ। समावेशी समाज होस् र जहाँ सबैको प्रतिनिधित्व होस्। उनले देखेको नारी दिवस हो यो कि महिलालाई बिचराको रूपमा भन्दा पनि क्षमताको रूपमा अघि बढ्ने वातावरण दिनुपर्छ।"
पाल्पाका शिव मन्दिरमा भक्तजनको भीड,"तानसेन : महाशिवरात्रिका अवसरमा पाल्पाका विभिन्न शिव मन्दिर तथा प्रसिद्ध शिव धामहरूमा भगवान शिवको पूजाआजा तथा भजन कीर्तन गर्ने भक्तजनको भीड लागेको छ। तानसेनको नारायणस्थानमा १०८ गौमुखे धारासहित १ हजार ६ सय किलोको शिवलिङ्ग स्थापना गरी, मूर्तिको प्राण प्रतिष्ठा, रुद्री पाठ गरी शिव आराधना गरिएको छ। पाल्पामा तिनाउको दोभान सिद्धवावा मन्दिर, बगनासकाली बराङ्दीको महामृत्युञ्जय शिवासन, सिद्धबाबा धाम तानसेनको ठुटेपीपल वद्रेश्वर शिवालय, बतासेडाडा, प्रभास, नारायणस्थान, दमकडा, रामपुर लगायतका स्थानका शिवालय मन्दिरहरूमा भक्तजनको भीड देखिन्छ। शिवरात्रिको दिनमा भगवान शिवको पूजाआजा भजनकीर्तन गर्ने, उपवास बसेमा मनको कामना पूरा हुने जनविश्वास रहँदै आएको छ। भगवान शिवलाई बेलपत्र, भाङ धतुरो चढाउने परम्परामा पनि रहँदै आएको छ। हिन्दु धर्ममा देवका पनि महादेवका रुपमा भगवान शिवलाई पूजाआजा भजन कीर्तन गर्ने परम्परा रहेको छ। भगवान शिवको पूजा पाठ गर्न भजन कीर्तनका लागि बिहानैदेखि भक्तजनहरू पाल्पाका शिव मन्दिरहरूमा पुगेका छन्। भगवान शिवको उत्पत्ति भएको दिनका रूपमा हिन्दूहरूले शिवरात्रि पर्व मान्दै आएको पौराणिक कथन रहेको पाइन्छ। पूर्व युवराज पारस शाहले पाल्पामा गरे शिव पूजा र आरधना पूर्व युवराज पारस शाहले पाल्पाको बगनासकाली गाउँपालिका९ बराङ्दीमा रहेको महामृत्युञ्जय शिवासन शिव पूजासहित आराधना गरेका छन्। उनी पाल्पामा शिव पूजाका लागि आएको पहिलो पटक हो। मन्दिरमा केही समय सर्वसाधारणको पूजाआजा रोकेर पूर्व युवराज पारसले महामृत्युञ्जय शिवासनमा शिवको नित्य पूजा गरेका हुन्। पूर्व युवराज पारसले शिवलिङ्गमा जलधारा, दूधधारा, घिउबाट स्नान गराएका थिए।"
"बसमा यात्रुलाई नसालु पदार्थ खुवाएर बेहोस बनाई लुटपाट, भारतीय नागरिक पक्राउ",वीरगन्ज : यात्रुवाहक बसमा नशालु पदार्थ खुवाएर यात्रुलाई लुट्ने एक भारतीयलाई प्रहरीले वीरगन्जबाट पक्राउ गरेको छ। भारत बिहारको पूर्वी चम्पारण जिल्लाको बेतिया थाना अन्तर्गत पर्ने मछरगाँवा घर भएका २७ वर्षीय अखिलेश कुमार साहलाई पक्राउ गरिएको प्रहरी नायब उपरीक्षक कुमार विक्रम थापाले जानकारी दिए। प्रहरीका अनुसार फागुन २३ गते नारायणगढबाट वीरगन्ज आएको यात्रुवाहक बसमा सवार यात्रु बाराको आदर्श कोतवाल गाउँपालिका८ का उपेन्द्र मुखियालाई साहले नशालु पदार्थ मिसाइएको मिठाई र बिस्कुट खुवाएर बेहोस पारेका थिए। मुखिया बेहोस भएपछि उनको साथमा रहेको नगद ४१ हजार ५०० रुपैयाँ र १ थान मोबाइल लुटेर साह वीरगन्जको नयाँ बसपार्कबाट फरार भएका थिए। साहलाई बेहोस पारेर लुटिएको खबर पाएको प्रहरीले खोजतलास गर्ने क्रममा साहलाई बसपार्कस्थित भानुचोकबाट पक्राउ गरेको पर्साका पक्राउ परेका साहको साथबाट लुटपाट गरिएकोमध्ये ३७ हजार ४१० रुपैयाँ र १ थान मोबाइल बरामद पनि गरिएको थापाले बताए। पक्राउ परेका साहलाई जिल्ला प्रहरी कार्यालय पर्साको हिरासतमा राखेर पर्सा जिल्ला अदालतबाट चोरी सम्बन्धी कसूरमा सात दिनको म्याद लिई अनुसन्धान भइरहेको उनले बताए।
कर्णाली प्रदेश : ६ वर्षमा ४ जना महिलामन्त्री,"सुर्खेत : नयाँ संविधान जारी भएयता कर्णालीमा तीन वटा सरकार गठन भए। देश प्रादेशिक संरचनामा गएपछि पहिलोपटक २०७४ फागुनमा प्रदेश सरकार गठन भयो। त्यसयता ६ वर्षको अवधिमा बनेका तीन वटा सरकारमा महिलाको सहभागिता टिठलाग्दो छ। अर्थात् संविधानको मर्मअनुसार प्रदेश सरकारमा महिलाहरूको सहभागिता हुन सकेको छैन। संविधानको मर्मअनुसार राज्यका हरेक निकाय र संरचनाहरू समावेशी हुनुपर्ने हो। तर प्रदेश सरकारको मन्त्रिपरिषद्मा नै महिलाको सहभागिता कमजोर देखिन्छ। कर्णालीमा हालसम्म ३ जना मुख्यमन्त्रीसहित ३२ जना मन्त्री बनेका छन्। तर हालसम्मका मन्त्रिपरिषद्को अवस्था केलाउँदा महिलाको सहभागिता जम्मा १२ प्रतिशत छ। अर्थात् मन्त्रिपरिषद्मा हालसम्म ३२ जना सहभागी हुँदा महिलाको संख्या केवल ४ जना मात्र छ। बाँकी २८ जना पुरुषले अवसर पाएका छन्। यसले पनि कर्णालीको सत्ता सञ्चालनमा महिलाहरूको उपस्थिति निकै कमजोर रहेको देखाउँछ। त्यतिमात्र होइन, यो बीचमा गठन भएका कतिपय मन्त्रिपरिषद्मा महिलाको सहभागिता शून्य छ। कर्णालीमा हालसम्म माओवादीका महेन्द्रबहादुर शाही, कांग्रेसका जीवनबहादुर शाही र माओवादीका राजकुमार शर्माको नेतृत्वमा तीन वटा सरकार बने। यी तीनवटै सरकारमा महिलाको सहभागिता सन्तोषजनक छैन। यो बीचमा पटकपटक मन्त्रिपरिषद्मा हेरफेर र पुनर्गठन पनि भए। तर पनि महिलाले अवसर पाएनन्। बरु सहभागिता देखाउनका लागि मात्र मुस्किलले एकजना महिलालाई मन्त्री बनाउने काम भयो। कर्णालीका प्रथम मुख्यमन्त्री महेन्द्रबहादुर शाहीले आफ्नो कार्यकालमा २ जना महिलालाई मन्त्री बनाए। सुरुमा विमला केसीलाई मन्त्री बनाएका उनले मन्त्रिपरिषद् पुनर्गठन गर्नेक्रममा सीता नेपालीलाई सहभागी गराएका थिए। भागबन्डा मिलाउन मन्त्रालय नै फुटाउँदा पनि उनले ८ सदस्यीय मन्त्रिपरिषद्मा जम्मा एकजना महिलालाई मन्त्री बनाए। यस्तै कर्णालीको दोस्रो मुख्यमन्त्री बनेका जीवनबहादुर शाहीले आठ सदस्यीय मन्त्रिपरिषद्मा एकजना पनि महिला सहभागी गराएनन्। सत्ता टिकाउन गैरसांसदलाई मन्त्री बनाएर मन्त्रिपरिषद्मा महिला सहभागिता शून्य बनाएपछि उच्च अदालत सुर्खेतमा रिट नै परेको थियो। अदालतले संविधानको मर्मअनुसार मन्त्रिपरिषद्लाई समावेशी बनाउन आदेश दिएपछि उनले कार्यकाल सकिन ६ महिना बाँकी रहँदा बल्लतल्ल एकजना महिलालाई मन्त्री बनाए। त्यसबेला माओवादीका सांसद कृष्णा शाह बन्त्री बनिन्। यस्तै हालका मुख्यमन्त्री राजकुमार शर्माले पनि हालसम्म दुईपटक मन्त्रिपरिषद् हेरफेर गरिसकेका छन्। उनले पनि सुरुमा महिला सहभागिता देखाउन उर्मिला विश्वकर्मालाई राज्यमन्त्री बनाए। तर महिला सहभागितामा उदासीन बनेको भन्दै आलोचना हुन थालेपछि हाल उनै राज्यमन्त्री विश्वकर्मालाई मन्त्री बनाएका छन्। आठ सदस्ययीय मन्त्रिपरिषद्मा मुस्किलले एकजना मात्र महिला मन्त्री हुनुले पनि कर्णालीको सत्ता सञ्चालनमा महिलाहरूको सहभागिता कमजोर रहेको देखाउँछ। नेतृत्वले पनि त्यसतर्फ चासो दिएको देखिँदैन। कम्तीमा ३३ प्रतिशत सहभागिता खोज्दा मुस्किलले १२ प्रतिशतमात्र महिलाको सहभागिता गराउँदै आएका दलले रोजेको र आकर्षक मानिएका मन्त्रालयको जिम्मासमेत नदिने गरेको गुनासो महिला सांसदले गर्दै आएका छन्। कर्णालीमा हालसम्म गठन र पुनर्गठन भएका मन्त्रिपरिषद्मा १२ प्रतिशतभन्दा धेरै महिला सहभागिता गराइएको छैन। माओवादीबाट मात्रै महिलालाई मन्त्री कर्णालीमा ६ वर्षको अवधिमा नेकपा माओवादी केन्द्रले र नेपाली कांग्रेसले सरकारको नेतृत्व गरे। यस्तै, नेकपा एमाले र एकीकृत समाजवादी पटकपटक सरकारमा सहभागी भए। तर यो अवधिमा माओवादीले मात्र महिलालाई मन्त्री बनाएको छ। बाँकी दलले योग्य र क्षमता भएका महिला सांसद हुँदासमेत उनीहरूलाई मन्त्री बनाएनन्। कर्णालीमा हालसम्म चार जना महिलाले मन्त्री बन्ने अवसर पाएका छन्। तर मन्त्री बन्ने अवसर पाएका चारैजना महिलाहरू माओवादी केन्द्रका हुन्। ४० सदस्यीय प्रदेशसभामा अघिल्लो कार्यकालमा १३ जना महिला सांसद थिए। जसअन्तर्गत एमालेका ५, माओवादीका ४, कांग्रेसका २, राप्रपा र एकीकृत समाजवादीका एकएक जना महिला सांसद थिए। यस्तै यो कार्यकालमा महिला सांसदको संख्या १५ छ। जसमा एमालेका ४, कांग्रेसका ५, माओवादीका ४, एकीकृत समाजवादी र राप्रपाका एकएक जना महिला सांसद छन्। सरकारमा सहभागी भएका सबै दलमा महिला सांसद भए पनि माओवादीबाहेकका दलहरूले महिलालाई सरकारमा सहभागी गराएका छैनन्। सरकारमा महिलाको सहभागिता कमजोर भइरहँदा अब दलभित्र यसका लागि दबाब सिर्जना गर्ने महिला नेतृहरू बताउँछन्। प्रदेशसभाका पूर्वसांसद समेत रहेकी एमालेको महिला संगठन अखिल नेपाल महिला संघका कर्णाली प्रदेश अध्यक्ष पदमा खड्का भन्छिन्, हाम्रो पार्टी पनि पटकपटक सरकारमा गयो, तर महिला सांसदले मन्त्री बन्ने अवसर पाएनौं। समग्रमा कर्णालीको सरकारमा महिलाको सहभागिता नै सन्तोषजनक छैन, मन्त्रिपरिषद्मा कम्तीमा २ जना महिला हुँदा न्यायिक हुन्छ। तर हालसम्म एकजना मात्र महिलालाई मन्त्री बनाउने गरिएको र त्यो पर्याप्त नभएको उनको भनाइ छ। उनले अब आफूहरूले एमाले सरकारमा सहभागी हुँदा अनिवार्य एकजना महिलालाई मन्त्री बनाउनका लागि पार्टीभित्र पहल गर्ने बताइन्। यी हुन् मन्त्री बनेका चार महिला नयाँ संविधान जारी भएयता कर्णालीमा चार जना महिला मन्त्री बनेका छन्। २०७४ को निर्वाचनमा रुकुमपश्चिमबाट निर्वाचित सांसद विमला केसीले कर्णालीको पहिलो महिला मन्त्री बन्ने अवसर पाइन्। माओवादीको तर्फबाट निर्वाचित उनी प्रदेश सरकारको भूमि व्यवस्था, कृषि तथा सहकारी मन्त्री बनिन्। करिब ४ वर्षसम्म मन्त्रालयको जिम्मेवारीमा रहेकी उनले कर्णालीका किसानको पक्षमा केही महŒवपूर्ण कार्य गरिन्। उनकै पालामा किसानलाई कृषि ऋणको ब्याजमा अनुदान, अर्गानिक प्रदेश बनाउने अभियान, किसानलाई अनुदान र हाइटेक नर्सरी स्थापनालगायतका काम भएका थिए। यस्तै, २०७४ को निर्वाचनमा सुर्खेतबाट निर्वाचित सीता नेपालीले पनि करिब ६ महिनासम्म मन्त्री बन्ने अवसर पाइन्। उनी महेन्द्रबहादुर शाही मुख्यमन्त्री हुँदा आन्तरिक मामिला तथा कानुन मन्त्री बनेकी थिइन्। संविधानसभा सदस्यसमेत रहेकी नेपाली ६ महिनासम्म मन्त्रालयको जिम्मेवारीमा रहिन्। छोटो समयमा आफूले पाएको जिम्मेवारी सफलतापूर्वक निर्वाह गरेको उनी बताउँछिन्। त्यसैगरी २०७४ सालमै सम्पन्न निर्वाचनमा जाजरकोटबाट निर्वाचित सांसद कृष्णा शाहले पनि मन्त्री बन्ने अवसर पाइन्। माओवादी केन्द्रको तर्फबाट उनी प्रदेश सरकारको आर्थिक मामिला तथा योजनामन्त्री बनेकी थिइन्। जीवनबहादुर शाही मुख्यमन्त्री हुँदा ६ महिनासम्म मन्त्री बन्ने अवसर पाएकी उनले बजेट ल्याउन भने पाइनन्। तर अघिल्लो सरकारले ल्याएको बजेटलाई कार्यान्वयन गर्ने मौका उनले पाइन्। कर्णालीमा मन्त्री बन्ने मौका पाउने अर्को महिला हुन् उर्मिला विश्वकर्मा। अघिल्लो वर्ष सम्पन्न निर्वाचनमा डोल्पाबाट निर्वाचित सांसद विश्वकर्मा सुरुमा भौतिक पूर्वाधार तथा सहरी विकास राज्यमन्त्री बनिन्। हालका मुख्यमन्त्री राजकुमार शर्माले मन्त्रिपरिषद्मा महिलाको सहभागिता देखाउन उनलाई सुरुमा राज्यमन्त्री बनाएका थिए। तर मन्त्रिपरिषद्मा महिला सहभागिता नभएको भन्दै आलोचना भएपछि हाल उनलाई जलस्रोत तथा ऊर्जा विकास मन्त्री बनाइएको छ। ऊर्जा मन्त्री विश्वकर्मा पनि माओवादी केन्द्रको तर्फबाट निर्वाचत सांसद हुन्। माओवादीले मन्त्री बनाएका चारैजना महिलाहरू समानुपातिकतर्फ निर्वाचत भएका हुन्। उच्च अदालतको त्यो आदेश कर्णालीमा मन्त्रिपरिषद् समावेशी नभएको भन्दै उच्च अदालत सुर्खेतमा रिट नै दर्ता भएको थियो। मुख्यमन्त्री जीवनबहादुर शाही हुँदा मन्त्रिपरिषद्मा संविधानमा व्यवस्था भएअनुसार समावेशी प्रतिनिधित्व नगराइएको भन्दै रिट दायर भएको थियो। अघिवक्ता शेरबहादुर खत्री र अधिकारकर्मी टीका विष्टले दायर गरेको सोही रिटमा उच्च अदालतले प्रदेश सरकारको नाममा मन्त्रिपरिषद्लाई समावेशी बनाउन र महिलाको प्रतिनिधित्व सुनिश्चित गर्न आदेश दिएको थियो। मन्त्रिपरिषद् समावेशी नभएकाले महिला र दलितको प्रतिनिधित्व गराएर पुनः मन्त्रिपरिषद् गठन गर्नुपर्ने माग गर्दै रिट दायर भएको थियो। सोही रिटमा सुनुवाइ गर्दै उच्च अदालतले संविधानको मर्मअनुसार सरकार सञ्चालन हुनुपर्ने र समावेशी सिद्धान्तअनुसार महिलाको प्रतिनिधित्व मन्त्रिपरिषद्मा गराउनुपर्ने आदेश दिएको थियो। संविधानको धारा १६८ (९) मा समावेशी सिद्धान्तका आधारमा प्रदेश मन्त्रिपरिषद् गठन हुने उल्लेख छ। अधिकारकर्मी टीका विष्ट भन्छिन्, संविधानको प्रस्तावनामा नै समावेशिताको बारेमा उल्लेख छ, राज्यका हरेक संरचनामा कम्तीमा ३३ प्रतिशत महिलाको सहभागिता हुनुपर्छ। तर राजनीतिक नेतृत्वले त्यसलाई कार्यान्वयन गर्ने आनाकानी गर्छ, यसकारण पनि सरकारमा महिलाको सहभागिता सोचजस्तै भइरहेको छैन। सरकारमा महिला सहभागिता सुनिश्चित गर्नका लागि महिला सांसदहरूले नै दलभित्र जोडदार पहल गर्नुपर्ने र दलका महिला संगठनहरूले पनि यसमा सहजीकरण गर्नुपर्ने उनको भनाइ छ। दलको नेतृत्वले महिलाहरूको क्षमतामा विश्वास गर्नुपर्ने र महिलाहरूले पनि जिम्मेवारी लिनका लागि आत्मविश्वास बढाउनुपर्ने उनको सुझाव छ।"
महिलामात्र भन्दा पनि लैंगिक समानतामा जोड,"काठमाडौं:सायद हाम्रोमा ग्लोबल फन्ड नभएको भए कति एचआईभी संक्रमित महिलाहरूले यसको उपचार पाउन सक्ने थिएनन् यो भनाइ एचआईभी संक्रमित महिलाहरूको राष्ट्रिय महासंघ अध्यक्ष सारा थापा मगरको हो। सेभ द चिल्ड्रेनअन्तर्गतको ग्लोबल फन्डको मद्दतले एचआईभी संक्रमित महिलाहरूले कम्युनिटी केयर सेन्टरहरूमार्फत उपचारको पहुँच पाइरहेको उनी बताउँछिन्। नेपालमा करिब ३० हजारमा एचआईभी संक्रमण छ। त्यसमा करिब १३ देखि १५ हजार महिला तथा बालबालिकामा संक्रमण भएको एचआईभी संक्रमित महिलाहरूको राष्ट्रिय महासंघको तथ्यांक छ। नेपालको परम्परा, संस्कृति र मूल्य तथा मान्यताले महिलालाई दोस्रो नागरिकको रूपमा हेर्ने गरेको छ। अझ एचआईभी संक्रमित महिला त्यसमा पनि पिछडिएका, लैंगिक अल्पसंख्यकको अवस्था एकदम नै नाजुक छ। एउटा महिला भएर बाँच्न जति गाह्रो अझ एचआईभी संक्रमित महिला भएर बाँच्न झनै गाह्रो छ। एचआईभी संक्रमित महिला, यौनकर्मी, ट्रान्सजेन्डर महिलाले अपराधीहरूले भोग्नेभन्दा पनि धेरै गुणा बढी विभेद यी महिलाले भोग्ने गरेको महासंघ अध्यक्ष सारा थापामगर बताउँछिन्। त्यही भएर उनीहरू खुल्ला रूपमा आउने वातावरण अझै बनेको छैन। कुनै पनि सेवा तथा सुविधालाई लिन गाह्रो छ भने सँगसँगै उनीहरूलाई समेट्ने किसिमका कार्यक्रमहरू आउन सकेको देखिँदैन। कार्यक्रमहरू केन्द्रीकृत मात्र हुँदा काठमाडौं बाहिर दूरदराजमा रहेका यी वर्गले फाइदा लिन सक्दैनन्। एचआईभी संक्रमण भएकै कारणले महिलाहरूलाई रोजगारीबाट निकाल्ने, उनीहरूका बालबालिकाहरूलाई स्कुलबाट निकाल्ने, समाजबाट बहिष्कार भएर नयाँ स्थानमा बसाइ सर्नुपर्ने जस्ता समस्याहरू अहिले पनि यथावत् नै छ। दोष नै नभएका महिलाहरूमा पनि श्रीमान्बाट एचआईभी सरेको छ, जसको बारेमा उनीहरूलाई ज्ञान नै छैन्, आफूले नगरेको अपराधको भागीदारी उनीहरू हुनुपरेको छ। अध्यक्ष साराको भनाइ छ। नेपालमा जति पनि एचआईभी संक्रमित महिलाहरू छन्, उनीहरू चरम गरिबीको रेखामुनि बाँचिरहेका छन्। उनीहरूमा आफ्नो पहिचान खुल्ने डर त छँदैछ, आर्थिक रूपमा पनि असक्षम हुँदा एचआईभी रोकथामका उपचारहरूसम्मको पहुँच पनि कम छ। त्यसकारण ग्लोबल फन्डअन्तर्गतको क्याटलिक फन्ड कार्यान्वयन गरिँदै आएको मगर बताउँछिन्। यो फन्डले कानुनी अवरोधहरूलाई सूचना, सञ्चार तथा वकालतका माध्यमबाट प्रचारप्रसार गर्दै आएको छ। यो कार्यक्रमले एचआईभी संक्रमणका बारेमा र एचआईभीका बारेमा भइरहेका गलत धारणाहरूलाई परिवर्तन गर्न मद्दत गर्दै आइरहेको छ। अहिलेको लागि ग्लोबल फन्डमात्रै यस्तो फन्डिङ पार्टनर हो, जसले युथहरूलाई सपोर्ट गरिहेको छ। किनभने अब नयाँ नेतृत्वका लागि अहिलेका युथलाई नै अघि ल्याउनु पर्ने हाम्रो मान्यता हो। युथहरूले सबै थाहा पाउनुपर्छ भन्ने बुझाइ स्थापित हुँदै गएको उनको भनाइ छ। समाजमा स्वीकार्य हुनु नै उनीहरूको प्रमुख चुनौती बनेको छ। यस्तै, ग्लोबल फन्डले सहयोग गर्दै आएको कम्युनिटी लेट द मनिटोरिङ कार्यक्रमले एचआईभी संक्रमितका बारेमा स्थानीय सरकार, सरोकारवालाहरूलाई पनि संलग्न गराउन ग्लोबल फन्डले मद्दत गरेको छ। स्थानीय सहभागितासँगै कतिपय स्थानमा एचआईभी संक्रमित महिलाहरूलाई सीप सिकाइ आम्दानीको स्रोत बढाउन मद्दत भएको उदाहरण सारा प्रस्तुत गर्छिन्। केन्द्रबाट लादिएका कार्यक्रमभन्दा पनि कुनै विशेष परिस्थितिको समाजका समस्याहरूलाई त्यहाँबाट समाधान गर्दा मात्र त्यो अघि बढ्न सक्छ भन्ने मान्यता लिइएको छ। यसले समुदायमा सुधार भएको छ र यस्ता कार्यक्रमलाई आफ्नै पहलमा कार्यान्वयन गर्दा अझ प्रभावकारी हुने महासंघकी अध्यक्ष साराको भनाइ छ। समावेशी समाजको परिकल्पना संविधानले नै गरेको छ। तर त्यो मौखिक रूपमा मात्र देखिन्छ। यसको कार्यान्वयनको छेउसम्म पनि पुग्न नसकिएको देखिन्छ। महिला आरक्षणभन्दा पनि महिला आफैंमा भएको विविधतालाई पनि प्रतिनिधित्व गराउनुपर्ने अध्यक्ष मगरको भनाइ छ। एचआईभी संक्रमित दलित, अपांगता भएका, लैंगिक अल्पसंख्यकहरूका आवाजलाई सुन्ने प्रणालीको विकास गर्नु पर्ने उनी बताउँछिन्। सबै किसिमका महिलालाई मानसिक, सामाजिक र आर्थिक रूपमा सबल बनाउन सके मात्र देशको विकास र प्रगति हुने विश्वास मगरको छ।"
श्मसानघाटमा गाडिएको १२ वर्षीय बालकको शव प्रहरीद्वारा बरामद,"वीरगन्ज : वीरगन्जमा प्रहरीले श्मसानघाटमा गाडिएको एक बालकको शव निकालेर पोष्टमार्टमका लागि अस्पतालमा पठाएको छ। वीरगन्जको राधेमाई नजिकको सिर्सिया नदि छेउको श्मसानघाटमा खाल्डो खनेर गाडिएको एक बालकको शव बिहीबार राति प्रहरीले निकालेर पोष्टमार्टमका लागि नारायणी अस्पतालमा पठाएको हो। वीरगन्ज महानगरपालिका१२ मुर्लीका शम्भु महतो धानुकका छोरा १२ वर्षीय दिलिप मण्डल धानुकको शव उनकै अभिभावकले कसैलाई थाह नदिई बिहीबार बेलुकी श्मसानघाटमा लगेर खाल्डो खनेर गाडेको खबर प्रहरीले पाएको थियो। खबर पाएलगत्तै जिल्ला प्रहरी कार्यालय र वडा प्रहरी कार्यालय श्रीपुरबाट खटिएको टोली बिहीबार बेलुकी श्मसानघाटमा पुगेको थियो। त्यहाँ पुग्दा दिलिपको शव अन्दाजी दुई फिट गहिरो खाल्डो खनेर त्यसभित्र राखेर माथिबाट बालुवाले पुरेको अवस्थामा भेटिएको पर्साका प्रहरी नायब उपरीक्षक कुमार विक्रम थापाले जानकारी दिए। बालकको मृत्युको खबर अभिभावकले गोप्य राखेको, प्रहरीलाई समेत खबर नदिएको र शव पोष्टमार्टमपनि नगरी श्मसानघाटमा लगेर गाडेकोले घटना शंकास्पद देखिएको थापाले बताए। मृतक दिलिपका बुबा शम्भु र आमा सबितालाई सोधपुछका लागि बिहीबार राति नै नियन्त्रणमा लिइएको थापाले बताए। छिमेकीका अनुसार, दिलिपलाई उनका आमाबुबाले बिहीबार घरकै एक कोठामा थुनेर ज्याला मजदुरीका लागि घरबाट निस्किएका थिए। कामबाट बिहीबार साँझ घर फर्किँदा दिलिप कोठामै मृत अवस्थामा भेटिएपछि डरले कसैलाई थाह नदिई अटोरिक्सामा शव राखेर श्मसानघाटमा लगेर गाडेको बुबा शम्भुले स्विकारेको प्रहरी नायब उपरीक्षक थापाले बताए। बालक दिलिप लागूपदार्थको कूलतमा फसेको र अरुको घरघरमै पसेर मोबाइल लगायतका सामान चोरेर हैरान पार्न थालेपछि आफूहरु कामका लागि बाहिर जाँदा दिलिपलाई कोठामा थुनेर जाने गरेको बुबा दिलिपले प्रहरीलाई बताएको थापाले जानकारी दिए। थापाले भने,तर प्रहरीलाई खबर नै नदिई शव श्मसानघाटमा लगेर गाडेको देखियो। यसले घटना शंकास्पद देखियो। त्यस कारण श्मसानघाटबाट शव निकालेर पोष्टमार्टमका लागि अस्पतालमा पठाएका छौं। आमाबुबा दुवैलाई सोधपुछका लागि नियन्त्रणमा लिएर अनुसन्धान गरिरहेका छौं। शवको पोष्टमार्टम रिर्पोर्ट आएपछि मात्र बालकको मृत्युको यकिन कारण खुल्ने र त्यसको आधारमा प्रहरी अगाडि बढ्ने प्रहरी नायब उपरीक्षक थापाले बताए।"
गण्डकी प्रदेश : ३४ जना मन्त्री बन्दा ५ महिलालाई मात्रै अवसर,"पोखरा : गण्डकी प्रदेशमा २०७४ सालदेखि यता ४ जना मुख्यमन्त्री बनिसकेका छन्। मुख्यमन्त्रीसहित ३४ जना मन्त्री भइसके। ६० सदस्यीय गण्डकी प्रदेश सभामा १ सय २० जना सांसद बने। यो दुई कार्यकालमा १ सय २० जना प्रदेश सांसद बन्दा दोहोरिएका भनेको जम्मा ४ जनामात्रै हो। १ सय १६ जना प्रदेशका लागि नयाँ नै हुन्। हाला कि तीमध्ये कतिपय कोही संविधानसभा सदस्य भइसकेकादेखि प्रतिनिधिसभा र राष्ट्रियसभा सदस्य भइसकेकाहरू पनि छन्। १ सय २० जनामध्ये यो ६ वर्षमा ३४ जना मन्त्री बन्दा महिलाको संख्या भने केवल ५ रह्यो। जबकि प्रदेश सभामा २ कार्यकाल गरी ४० जना महिला सांसद भएका छन्। पहिलो कार्यकाल २०७४ देखि ७९ सम्म २० जना महिला सांसद थिए। अहिले चाहिँ २१ जना छन्। पहिलो कार्यकालमा नेकपा एमालेकी नरदेवी पुन र माओवादीकी आशा कोइराला प्रत्यक्ष निर्वाचन जितेर सांसद भएका थिए। अहिलेको दोस्रो कार्यकालमा एमालेकै पद्मा जीसी श्रेष्ठ र सीता सुन्दास प्रत्यक्ष निर्वाचित हुन्। पहिलोपटक संस्थापक मुख्यमन्त्री पृथ्वीसुब्बा गुरुङले २०७४ फागुन ४ गते शपथ लिएपछि ७ सदस्यीय मन्त्रिपरिषद् बनाएका थिए। त्यो मन्त्रिपरिषद्मा म्याग्दीकी नरदेवी पुन सामाजिक विकास मन्त्री थिइन्। कार्यकालको अन्तिममा आउँदा गुरुङले पुनकै मन्त्रालय विभाजन गरी युवा तथा खेलकुद मन्त्रालय बनाएर मनाङका राजीव गुरुङलाई नयाँ मन्त्री बनाए। गुरुङका पालामा उनीसहित ८ जना मन्त्री हुँदा तिनै नरदेवी पुन एकजनामात्रै महिलाले मन्त्री बन्ने अवसर पाइन्। संस्थापक मुख्यमन्त्री गुरुङ थप महिलालाई मन्त्रालय जिम्मेवारी दिन चाहेको बताउँथे। महिलाहरूका सभा र भेलामा महिलाहरूबाट दबाब आए महिलालाई जिम्मेवारी थप्न आफूलाई सजिलो पर्ने पनि सुनाउँथे। पूरा पाँ वर्षे कार्यकाल नसकी पृथ्वीसुब्बा गुरुङ २०७७ जेठमै पदमुक्त हुनु परेको थियो। त्यसपछि नेपाली कांग्रेसका नेता कृष्णचन्द्र नेपाली पोखरेलले अहिलेसम्मकै सबैभन्दा ठूलो मन्त्रिपरिषद् गठन गरेर १२ सदस्यीय बनाए। तर, उनको मन्त्रिपरिषद् पुरुष क्लबजस्तै थियो। ती १२ जनामा उनले केवल एकजना महिलालाई मात्रै मन्त्रीको जिम्मेवारी दिए। माओवादीकी मधु अधिकारी गुरुङले पोखरेलको कार्यकालमा स्वास्थ्य तथा सामाजिक विकास मन्त्रीको जिम्मेवारी पाएकी थिइन्। सहिद परिवार सदस्य उनले १८ महिना जिम्मेवारी सम्हाल्न पाइन्। २०७९ मा दोस्रोपटक भएको प्रदेशसभा निर्वाचनका बेला गण्डकीमा प्रत्यक्षतर्फ महिला उम्मेदवार नै पार्टीहरूले कम उठाए। नेपाली कांग्रेसले एकजनालाई पनि प्रत्यक्ष निर्वाचनमा महिलालाई मौका दिएन। माओवादीबाट स्याङ्जामा पार्वती थापामगर एकजनाले मात्रै उम्मेदवार बन्ने अवसर पाएकी थिइन्, तर उनले पराजित भइन् र एमालेकी सीता सुन्दासले निर्वाचन जितिन्। एमालेले तीन जनालाई प्रत्यक्ष निर्वाचनमा होमेको थियो। त्यसमध्ये नवलपुरमा पद्मा जीसी श्रेष्ठ र स्याङ्जाकी सीता सुन्दास विजयी भए। प्रत्यक्ष निर्वाचन जितेर आएकी एमालेकी सुन्दास प्रदेशसभाको दोस्रो कार्यकालको सुरुमै गठित एमालेमाओवादी सरकारमा अर्थमन्त्री भइन्। एमाले नेता खगराज अधिकारी मुख्यमन्त्री हुँदा सुन्दासलाई अर्थ मन्त्रालय सुम्मिएका थिए। मुख्यमन्त्री अधिकारीको ७ सदस्यीय मन्त्रिपरिषद्मा सुन्दास एकमात्रै महिला मन्त्री थिइन्। गण्डकी प्रदेशमा खगराज अधिकारीको सरकार तीन महिनामात्रै टिक्यो। संघीय गठबन्धनसँगै प्रदेशमा पनि बदली हुँदा नेपाली कांग्रेसका नेता सुरेन्द्रराज पाण्डेले २०८० वैशाख १५ गते मुख्यमन्त्रीको पदभार सम्हाले। उनले पनि ७ सदस्यीय मन्त्रिपरिषद् बनाए। महिलाका हकमा उनको कार्यकाल नै सबैभन्दा धेरै महिला मन्त्री रहेको कार्यकाल भएको छ। उनले माओवादीकी सुशीला सिम्खडा र कांग्रेसकी सरस्वती अर्याललाई मन्त्री बनाए। हाला कि भर्खरै मात्रै सत्ता गठबन्धनमा फेरि बदलाव आउँदा मुख्यमन्त्री पाण्डेले सिम्खडालाई मंगलबार मात्रै सामाजिक विकास मन्त्रीबाट बर्खास्त गरिसकेका छन्।"
टुँडिखेलमा नेपाली सेनाले मनायो २६१ औँ सेना दिवस (भिडियो),"काठमाडौं महाशिवरात्री तथा २६१ औँ सेना दिवसको अवसरमा नेपाली सेनाले विशेष समारोहको आयोजना गरेको छ । सैनिक मञ्च टुँडिखेलमा आयोजित कार्यक्रममा राष्ट्रपति रामचन्द्र पौडेल, उपराष्ट्रपति रामसहाय यादव, प्रधानमन्त्री पुष्पकमल दाहाल 'प्रचण्ड' लगाएत उच्च पदस्थहरुको सहभागिता रहेको थियो । सो अवसरमा राष्ट्रपति पौडेलले सैनिक स्मारकमा पुष्पहार अर्पण गरी श्रद्धाञ्जली व्यक्त गर्नुका साथै नेपाली सेनाद्वारा अर्पण गरिएको सलामी ग्रहण गरे। समारोहमा सेनाको हेलिकप्टरले पुष्पवृष्टि गर्नाका साथै राष्ट्रिय झण्डा र सेना दिवस२०८० लेखिएको ब्यानर प्रदर्शन गरिएको थियो । त्यस अवसरमा सेनाले राइफल र तोपबाट महाशिवरात्री बढाइँ र कवाज प्रस्तुत गरेको थियो । सेना दिवस समारोहमा यसपटक मौलिक नेपाली संस्कृति र परम्पराको जगेर्ना गर्ने उद्देश्यका साथ तीन सय महिला र तीन सय पुरुष सैनिकले एकसाथ लोपोन्मुख थाली नृत्य प्रस्तुत गरेका थिए । नेपाली सेनाका साथै भारत, बेलायत र संयुक्त राज्य अमेरिकाका सेनाको साङ्गीतिक प्रस्तुति गरिएको थियो भने नेपाली सेनाले प्रयोग गर्दै आएका विभिन्न खालका सवारीसाधन, उपकरण र हातहतियारको समेत प्रदर्शन गरिएको थियो।"
टुँडिखेलमा सेना दिवस (फोटो फिचर),"काठमाडौं : महाशिवरात्रि तथा २६१ औँ सेना दिवसको अवसरमा नेपाली सेनाले विशेष समारोहको आयोजना गरेको छ। सेना दिवसका अवसरमा नेपाली सेनाद्वारा सैनिक मञ्च टुँडिखेलमा आयोजित विशेष समारोहमा राष्ट्रपति रामचन्द्र पौडेलको सहभागिता थियो। राष्ट्रपति पौडेलबाट सेनाद्वारा अर्पण गरेको सलामी ग्रहण गर्दै त्यहाँस्थित सैनिक स्मारकमा पुष्पहार चढाई श्रद्धाञ्जलि अर्पण गरेका थिए। राष्ट्रपति नेपाली सेनाका परमाधिपति हो। नेपाली सेनाले २०४७ सालदेखि महाशिवरात्रिको दिनलाई सेना दिवसका रूपमा मनाउँदै आएको छ। सो अवसरमा नेपाली सेनाको हेलिकप्टरले पुष्पवृष्टि गर्नाका साथै सेना दिवस२०८० लेखिएको ब्यानर प्रदर्शन गरेको थियो। समारोहमा सेनाले राइफल र तोपबाट महाशिवरात्रि बढाइँ गरेको थियो। सेना दिवस समारोहमा यसपटक मौलिक नेपाली संस्कृति र परम्पराको जगेर्ना गर्ने उद्देश्यका साथ तीन सय महिला र तीन सय पुरुष सैनिकले एकसाथ लोपोन्मुख थाली नृत्य प्रस्तुत गरेका थिए। नेपाली सेनाका साथै भारत, बेलायत र संयुक्त राज्य अमेरिकाका सेनाको साङ्गीतिक प्रस्तुती गरिएको थियो। नेपाली सेनाले प्रयोग गर्दै आएका विभिन्न खालका सवारीसाधन, उपकरण र हातहतियारको समेत प्रदर्शन गरिएको थियो । सो अवसरमा राष्ट्रपति पौडेलले नेपाली सेना, सैनिक जनसम्पर्क तथा सूचना निर्देशनालयद्वारा प्रकाशित सिपाही२०८० वार्षिक पत्रिका विमोचन गरे। उनले फ्री फल जम्प लगायत विभिन्न प्रतिष्पर्धामा प्रथम, द्वितीय हुनेलाई पुरस्कार प्रदान गरे। सेनाले महाशिवरात्रिको दिनलाई सेना दिवसका रुपमा मनाउँदै आएको छ। समारोहमा उपराष्ट्रपति रामसहाय यादव, प्रधानमन्त्री पुष्पकमल दाहाल, प्रधानन्याधीश विश्वम्भरप्रसाद श्रेष्ठ, सभामुख सभामुख घिमिरे लगायत उच्चपदस्थ अधिकारी उपस्थित थिए।"
सामाजिकआर्थिक योगदानमा नारी,"यत्र नार्यस्तु पूज्यन्ते रमन्ते तत्र देवताः, यत्रैतास्तु न पूज्यन्ते सर्वास्तत्राफलाः क्रियाः। अर्थात् जहाँ नारीको पूजा हुन्छ, त्यहाँ देवता निवास गर्दछन् र जहाँ नारीको पूजा हुँदैन, त्यहाँ गरिने समस्त श्रेष्ठ कर्म निष्फल हुन पुग्छ। शोचन्ति जामयो यत्र विनश्यत्याशु तत्कुलम्, न शोचन्ति तु यत्रैता वर्धते तद्धि सर्वदा। अर्थात् जुन कुल परिवारमा नारी कष्ट भोग्छन्, त्यो कुल परिवार शीघ्र नष्ट भएर जान्छ र जहाँ नारी प्रसन्न रहन्छन्, त्यो कुल परिवार सदैव उर्वर र समृद्ध रहन्छ। यी संस्कृतका श्लोकहरू मनुस्मृतिमा संग्रहित छन्। यी श्लोकहरू नारीप्रति समर्पित छन्। नारी अर्थात् प्रकृति, जगतको आधा अंग, देवी भगवती, आमा, दिदीबहिनी, पुत्री, वा अन्य कुनै पनि स्त्रीप्रति प्रत्येक व्यक्तिले समादरको भाव राख्नुपर्ने आदर्श र आचरणको महत्व यी श्लोकहरूमा वर्णित छ। जहाँ नारीको सम्मान हुँदैन अथवा जहाँ नारीको जीवन कष्टकर हुन्छ, त्यहाँ कुनै पनि कामना पूर्ण हुँदैन र त्यस परिवारको पतन अवश्यंभावी हुन्छ। नारीलाई परापूर्वकालदेखि नै परिवार र समाजमा महत्वपूर्ण स्थान दिइएको छ। यसको प्रमाण हाम्रा धार्मिक ग्रन्थहरूमा पनि पाइन्छ। प्राचीन ग्रन्थहरूमा नारीहरूलाई देवीजस्तै पूजनीय मानिएको छ। सनातन धर्मग्रन्थहरू श्रुति र स्मृति गरी २ वर्गमा वर्गीकृत गरिएका छन्। श्रुतिको शाब्दिक अर्थ सुनिएका कुराहरू। अर्थात् ईश्वरको वाणी, जो प्राचीन कालमा ऋषि मुनिद्वारा सुनिएको थियो। चारवटै वेद श्रुति ग्रन्थको वर्गमा पर्दछन्। ती बाहेक सम्पूर्ण धर्मग्रन्थ स्मृति ग्रन्थ हुन्। स्मृतिको शाब्दिक अर्थ स्मरण हो। रामायण, महाभारत, गीता, पुराणहरू स्मृतिमाथि आधारित छन्। स्मृतिहरूमा शिक्षाप्रद कथा र नैतिक शिक्षाहरू छन्। स्मृतिहरूमा मनुस्मृति सर्वश्रेष्ठ ग्रन्थ हो। मनुस्मृतिमा चारै वर्ण, चारै आश्रम, सोह्र संस्कार तथा सृष्टि उत्पत्तिका अतिरिक्त राज्यको व्यवस्था, राजाको कर्तव्य, धेरै प्रकारका वादविवादहरू, सेनाको प्रबन्ध आदि सबै विषयहरूको विवेचना गरिएको छ, जो कि मानव मात्रको जीवनमा घटित हुन्छन्। मनु आदिपुरुष थिए र उनको यो रचना आदि शास्त्र हो। मनुका समस्त मान्यताहरू सत्य हुनुका साथसाथ देश, काल तथा जाति बन्धनले रहित छन्। मनुस्मृति भन्छ कि जहाँ नारीको पूजा हुन्छ, त्यहाँ देवताको वास हुन्छ। प्रत्येक परिवारमा देवीदेवताको वासको चाहना हुन्छ। देवीदेवता शुभता, शान्ति, समृद्धिका प्रतीक हुन्। देवीदेवताको सामिप्यको चाहना राख्ने हरेक परिवारले नारी सदस्यलाई पुरुष जत्तिकै महत्व दिनुपर्छ। विद्याकी देवी सरस्वती, धनधान्य र समृद्धिकी देवी लक्ष्मी तथा शक्तिकी देवी महाकाली अखिल सनातन विश्वमा पुज्य छन्। स्वयं शिव जो सम्पूर्ण ब्रह्म हुन्, उनले पनि शक्तिको अनुपस्थितिमा शिव पनि शव मात्र हो भनेका छन्। शिवको अर्धनारीश्वर स्वरूपले हरेक मानिस चाहे पुरुष होस् या नारी होस् एक मानवभित्र नारी र पुरुष दुवैको आवश्यकता हुन्छ भन्ने कुरा प्रतिबिम्बित गरेको छ। शिव पुराणका अनुसार भृंगी ऋषिले नारी अस्तित्वलाई स्वीकार गर्दैन थिए। एकपटक महादेवको ज्ञानसभामा उनी उपस्थित भए। सभामा सप्तऋषिहरूले महादेव र पार्वतीको परिक्रमा गर्ने इच्छा व्यक्त गरे। महादेवको स्वीकृतिपछि उनीहरूले महादेव र पार्वती दुवैको परिक्रमा गरी आशीर्वाद प्राप्त गरे। तर ऋषि भृंगीले पार्वतीको परिक्रमा गर्न चाहेनन्, प्रभु ! तपाइँको मात्र परिक्रमा गर्ने भन्दै उनले महादेव र पार्वतीको मध्य बाटो बनाई महादेवको मात्र परिक्रमा गरे। दोस्रो खेपको परिक्रमा गर्नै लाग्दा महादेव र पार्वती संयुक्त भए। महादेव र पार्वती संयुक्त हुनासाथ ऋषि भृंगी पनि मनुष्यको रूप छाडी भृंगी किराको रूप लिएर महादेव र पार्वती संयुक्त भएको सान्ध्यस्थ हुँदै महादेवको परिक्रमा गरे। परिक्रमापश्चात आशीर्वाद प्राप्तिको क्रममा पार्वतीले ऋषिलाई तिम्रो शरीर तिम्रो विचार झैं परिवर्तित होओस् भनी आशीर्वाद दिइन्। पार्वतीले यति भन्नासाथ ऋषिको देह शक्तिरहित भएर गयो। ऋषि भृंगीलाई शारीरिक अशक्तताको आभाष हुनासाथ पुरुष र नारीको परिपुरकताको अनुभव गरे र उनले क्षमायाचना गरे। यसै घटनामा महादेव र पार्वतीको अर्धनारीश्वर स्वरूप प्रत्यक्ष भएको हो। शक्ति भनेकै नारी हो। नारी शक्तिका सहस्रनाम छन्। त्रिदेवी, नवदुर्गा, दस महाविद्या, अष्टलक्ष्मी, चौंसठ योगिनी, शोडष मातृका, सप्त मातृका आदि। नारी शक्ति वर्णनातीत छ। मनुस्मृतिको काल एवं प्रणेताको विषयमा अनेक मत प्रचलित छ। तर मेधातिथिले गरेको टीकाको रचनाकाल र समयको अनुमान काणे, बुहलर, र म्याक्समुलरले गरेका छन्। बुहलर र म्याक्समुलरले मेधातिथिको रचना ५७ विसं र स्थान काश्मीर क्षेत्र अनुमान गरेका छन्। प्रोफेसर काणेले भरुचिले गरेको मनुस्मृतिको टीकालाई सबैभन्दा पुरानो ठान्दछन्। ओलिवेली र डेरेटले यस टीकाको समय विसं ६००६५० अनुमान गरेका छन्। बुहलरले एक स्थानमा मनुस्मृतिको समय १५०० ईपू भएको अनुमान गरेका छन्। नारीप्रतिको स्मृतीय धारणाले परिवार र समाजमा नारीको उजागर गर्दछ। हिन्दू धर्ममा यशश्वी नारीको महान परम्परा रहेको छ। यहाँ जीवनको हरेक क्षेत्रमा वैदिक कालदेखि नै नारी पुरुषका समान अग्रणी रहेका छन्। उपनिषद् भन्दछ कि एउटै मूल तत्व द्विदल अन्नको दुबै दल झैं नारी र पुरुषको स्वरूपमा विभक्त भएका छन्। त्यसै सिद्धान्त उभेर दुबैलाई परस्पर अर्धांग मानिएको छ। महादेवको अर्धनारीश्वर स्वरूप पुजित हुनुको तात्पर्य नरनारी समान महत्वका हुन् भन्ने हो। जीवनको प्रत्येक क्षेत्रमा विदुषी, दक्ष, प्रसिद्ध तथा सफल नारीहरूको अनन्त शृंखला छ। कालक्रममा राजनीतिक व्यवस्थाहरूमा परिवर्तन आएसँगै एघारौं शताब्दीतिर नारी जगतको अस्तित्वमा पनि असर पर्यो। नारीको स्वतन्त्रता खोसियो, शिक्षा पाउने अधिकार पनि खोसियो। नारीलाई देश र समाजप्रतिको कर्तव्यबाट पनि वञ्चित गरियो। तर पछिल्लो स्वतन्त्रता आन्दोलनहरूको सफलतासँगै नारीको अस्तित्वमा पुनः सकारात्मक परिवर्तन भयो। सिंगो समाजसँगै नारीले पनि आफ्नो स्वरूपलाई चिने। नारी अस्तित्वको पुनःस्थापनाका लागि सबै तर्फ प्रयत्न सुरु भयो। आज नारीहरू शिक्षा प्रणाली, विज्ञान, सैनिक सेवा, चिकित्सा कला, राजनीति सबै क्षेत्रमा पुरुषसँग काँधमा काँध मिलाएर अघि बढिरहेका छन्। उनीहरू पुरुषसँग काँधमा काँध मिलाएर हिँड्न सक्षम भएका छन्। हुनत कतिपय सामाजिकआर्थिक कारणले हरेक क्षेत्रमा पुरुष अघि र नारी पछि परेका अवस्थाहरू पनि विद्यमान छन्। तर कतिपय क्षेत्रमा नारी पुरुषभन्दा अघि रहेको अवस्था पनि छ। संस्कृति, जाति, समुदाय वा परिवार जुनसुकै पृष्ठभूमिमा हेरियोस्, पुरुष र नारीप्रतिको दृष्टिकोणमा भने खासै अन्तर छैन। नारीलाई घरको चौहद्दीमा सीमित गरिएको, उसको लागि शिक्षाको द्वार बन्द गरिएको जस्ता तर्क अहिले पनि नगरिएको होइन, तर ती परिस्थितिजन्य कुराहरू मात्र हुन्, विभेदका विषय होइनन्। त्यसैले नारीलाई अघि बढ्ने सवाल जतिखेर पनि उठेको होस् पुरुषले त्यसको विरोध कहिल्यै गरेनन्, बल्कि होस्टेमा हैस्से गर्ने काम नै गरेका छन्। बेहुलीलाई सुसज्जित डोलीमा पुरुषहरूले काँधमा बोकेर भित्र्याउने चलन थियो। समय कालक्रममा डोलीको स्थान गाडीले लियो तर नारीप्रतिको सम्मान भावमा कुनै अन्तर आएको छैन। हिन्दू धर्ममा आरम्भदेखि नै पुरुषसमान नारीलाई पनि मोक्षको मार्ग प्रशस्त गरिएको छ, जुन अन्य कुनै पनि धर्ममा देखिएको छैन। भ्रुण हत्याको कुरा पनि उठाइन्छ तर अपराधविशेष घटनाको रूपमा, सामाजिक अवस्थाको रूपमा होइन। सामाजिक, सामुदायिक, सांस्कृतिक, धार्मिक दृष्टिकोणमा ती कुरा पहिले र अहिले पनि अवाञ्छित नै छ। मनुस्मृति आचारसंहिताको विश्वकोश हो, मनुस्मृतिमा बारह अध्याय तथा दुई हजार पाँच सय श्लोकहरू छन्, जसमा सृष्टिको उत्पत्ति, संस्कार, नित्य र नैमित्तिक कर्म, आश्रमधर्म, वर्णधर्म, राजधर्म तथा प्रायश्चित आदि विषयहरूको उल्लेख छ। जगतको उत्पत्ति, संस्कारविधि; व्रतचर्या, उपचार, स्नान, विवाहलक्षण, महायज्ञ, श्राद्धकल्प, वृत्तिलक्षण, स्नातक व्रत, भक्ष्याभक्ष्य, शौच, अशुद्धि, स्त्रीधर्म, वानप्रस्थ, मोक्ष, संन्यास, राजधर्म, कार्यविनिर्णय, साक्षिप्रश्नविधान, स्त्रीपुंसधर्म, विभाग धर्म, धूत, कंटकशोधन, वैश्यशूद्रोपचार, संकीर्णजाति, आपद्धर्म, प्रायश्चित्त, संसारगति, कर्म, कर्मगुणदोष, देशजाति, कुलधर्म, निश्रेयस अध्यायहरूमा उल्लेखित वाक्यहरू कालजयी छन्। यसरी जीवन र जगतका सम्पूर्ण विषयहरूमा आवश्यक र उपयुक्त आदर्श र आचरणको वर्णन गरिएको मनुस्मृतिमा वर्णित उपरोक्त कथन कि नारी सम्मानको पात्र हो, एक शाश्वत सत्य हो। मनुस्मृतिमात्र होइन, सारा धर्मग्रन्थ नारीको सम्मानमा समर्पित छ। देवीका नाममा स्वयं पनि देवी पुराणको रचना भएको छ। सनातनधर्मीले देवीलाई आराध्य मानेर उनको उपासनामा जीवन व्यतीत गर्दछन्। कालक्रममा अज्ञानताका कारण नारी विरुद्ध कतिपय विसंगतिहरू उत्पन्न भए तर ती विसंगतिहरू ज्ञानोदयका साथ धराशयी हुँदै गए तर नारीप्रतिको श्रद्धाको भाव समाजमा अटूट रूपमा रहँदै आएको छ। सनातन धर्मको अनुकरण अन्य धर्मग्रन्थमा पनि गरिएको छ। यद्यपि ती धर्मावलम्बीहरू अन्धविश्वास र अज्ञानताका कारण नारी विरोधी सामाजिक व्यवस्थाका सिकार पनि भएका देखिन्छन्। इस्लाम धर्ममा पनि नारीलाई उच्च स्थान प्रदान गरिएको छ। नारीलाई जीवनको हरेक क्षेत्रमा महत्व दिइएको छ। कुरआनमा स्पष्ट भनिएको छ कि आमाप्रति कृतज्ञ हुनुको मतलब अल्लाहप्रति कृतज्ञ हुनु हो। कुरआनमा भनिएको छ हामीले मानिसलाई उसको आमाबाबुको मामिलामा सतर्क गराएका छौं तिम्रो आमाले थकित भएर पनि तिमीलाई आफ्नो गर्भमा राख्यो। दुई वर्ष त तिमीलाई उसको दूध छोड्नमा नै लाग्यो। तिमी मप्रति कृतज्ञ होऊ र आफ्नो आमाबाबुप्रति पनि। किनभने अन्ततः तिमीलाई मतिर नै आउनु छ। कुरआनले यो पनि भनेको छ कि आमाबाबुसित राम्रो व्यवहार गर। उनीहरू वृद्ध हुँदा उनीहरूको उपेक्षा नगर, बल्कि उनीहरूका साथ शिष्टतापूर्वक व्यवहार गर भन्दै यसरी प्रार्थना गर्न भनिएको छ, मेरो खुदा ! जसरी उनीहरूले बालकालमा मेरो पालनपोषण गरे, तिमी पनि उनीहरूमाथि त्यसैगरी दया गर। हदीसमा लेखिएको छ कि मातापिताको अवज्ञाको मतलब अल्लाहको अवज्ञा गर्नु हो। हुनत इस्लाम समाज उसको धार्मिक व्यवस्थाले जे जसो भने पनि सामाजिक, आर्थिक, राजनीतिक व्यवहारमा नारीप्रति अनुदार नै देखिन्छ, जस्तै नारीलाई घरको चौहद्दीमा सीमित राख्नु, नारीलाई व्यक्तित्वहीन र पराधीन मान्नु, बच्चा पैदा गर्ने यन्त्र र भोग्या ठान्नु यस्ता सामग्रीको रूपमा हेरिन थालियो । तर ती सामाजिक अव्यवस्थाका खिलाफ इस्लामी मुलुकहरूमा तीन तलाक, हवाला, शिक्षा, खिजाब आदि जसले नारी अस्तित्वलाई संकुचित तुल्याउँछ, नारी आन्दोलन चर्किँदै आएको छ र ती आन्दोलन पुरुष जगतबाट समर्थन पाइरहेकै छ । क्रिश्चिएनिटीको जुन मान्यताहरूको विरोधमा युरोपीय नारी मुक्ति आन्दोलन वीरतापूर्वक खडा भयो, ती मान्यताहरू हिन्दू धर्म, बौद्ध धर्म तथा विश्वका सबै धर्ममा कुनै पनि समयमा थिएन । यहाँसम्म कि यहूदी र इस्लाममा पनि यस्तो मान्यता थिएन । यद्यपि नारीमाथि अनेक प्रतिबन्ध इस्लाममा छन् तर यस्तो भयंकर मान्यता त्यहाँ कहिले पनि भएन । क्रिश्चिएनिटीको मान्यता के छ भने पुरुष नै ईश्वरको प्रतिरूप हो । पुरुष नै समस्त सृष्टिको मालिक हो। पुरुषले नारीलाई दबाएर र आज्ञाकारिणी बनाएर राखोस् तथा उसबाट खूबै आनन्द प्राप्त गरोस्। ईश्वरले संसारमा पहिलो पुरुष एडम को एन्कल (खुट्टाको जोर्नी, गोलीगाँठो) बाट पहिलो स्त्री ईव बनायो, जो पुरुषको मनोरञ्जनका लागि बनाइयो। यस प्रकार स्त्री (ईव) पुरुषपछिको रचना हो। स्त्री पुरुषको केवल एक अंश हो, जो पुरुषको मनबहलाउनको लागि बनेको हो। नरनारीको परस्पर स्वैच्छिक र उल्लासपूर्ण मिलनलाई क्रिश्चिएनिटीले मूल पाप को संज्ञा दिएको छ। यस्तो पापको लागि पुरुषलाई शैतानको कथनमा स्त्रीले फकाएको मानिन्छ। त्यसैले स्त्री शैतानको छोरी हो भनिन्छ। नारीले पुरुषलाई सम्मोहित गरेर मूल पाप अर्थात कामभाव अर्थात शैतानियतको जालमा फसाउँछ भनी मानिन्छ। अर्थात स्त्री सम्मोहक (सेडयूसर) हो। मूल पाप गर्ने कार्यमा पुरुषलाई तत्पर गर्न स्त्रीले अनुचित आचरण गर्दछ, त्यस कारण ऊ एडल्टरेस हो, एडल्टरी को दोषी हो। पुरुषलाई सम्मोहित गर्ने अर्थमा ऊ जादूगरनी हो। पुरुषलाई सम्मोहित गर्नु खराब काम हो, त्यसैले ऊ खराब जादूगरनी हो। अतः डायन (बोक्सी) हो। स्त्रीलाई यातना दिनु पुण्य कार्य हो। शैतान ईश्वरको प्रतिस्पर्धी हो। ईश्वर र शैतानबीच निरन्तर युध्द चलिरहेको हुन्छ। जीससका पादरी (समूह) लगातार शैतानको साम्राज्यविरुद्ध संघर्षरत रहन्छ, ताकि अन्ततः ईश्वरको जीत होस्। शैतान ईश्वरको शत्रु हो। शैतानविरुद्ध युद्ध गर्नु र युद्धमा सबै प्रकारको उपाय अपनाउनु हरेक आस्थावान क्रिश्चिएनको कर्तव्य (रेलिजियस डयूटी) हो। नारीलाई, गैरइसाई सबै पुरुषलाई तथा यस धरतीलाई आफ्नो अधीन दबाएर राख्नु, आज्ञाकारी र वशवर्ती बनाएर राख्नु हरेक आस्थावान इसाई पुरुषको कर्तव्य हो र यो कर्तव्य उसले बुद्धि र बलले हर सम्भव तथा अधिकतम उपयोग गरेर गर्नुपर्छ। यस्ता मूलभूत मान्यताहरूको कारणले गर्दा क्रिश्चिएनिटीमा क्रिश्चियन स्त्रीलाई अनेकौं शताब्दिसम्म पुरुषको शत्रु र शैतानकी छोरी तथा शैतानको उपकरण मानियो। नरनारी मिलनलाई मूल पाप भनिएकै कारणले विवाह पनि त्यहाँं पाप नै मानियो। यद्यपि चर्चको नियन्त्रणमा वैवाहिक जीवन व्यतीत गर्दा भने अपेक्षाकृत न्यूनतम पाप मानियो। तापनि विवाहित स्त्रीलाई मूलतः अपवित्र नै मानियो। पवित्र स्त्री केवल नन लाई मानियो, जो पादरीहरूको आज्ञाकारिताको शपथ लिएर चर्चमा बस्दथे। ननहरूले हठयोगिनी झैं कठोर शारीरिक तप गर्नु पथ्र्यो। पादरी सेलिबेट अर्थात अविवाहित हुन्छन्, सेलिबेट पादरी नन्सका साथ उसको सम्मोहनको कारणले प्रायः काम सम्बन्ध बनाइरहन्थे तर त्यसको लागि दोषी भने सेडयूसर ननलाई नै मानिन्थ्यो। क्रिश्चिएनिटीको उपर्युक्त पाँचवटै मूल मान्यतासँगै जोडिएको एक महत्वपूर्ण छैटौं मान्यता यो थियो कि स्त्रीले यद्यपि पुरुषलाई फकाएर मूल पाप गर्न लगाउँछ, अतः ईश्वरले ईव लाई शापित गर्यो। यसै शापमा मासिक धर्म, प्रसव पीडा, गर्भधारण तथा पुरुषको अधीनतामा वास जस्ता दण्ड समावेश छ। त्यहाँ कुल सातवटा शापद्वारा स्त्री शापित छ। कुनै पनि भूलका लागि उसलाई एक स्वस्थ पुरुषको अंगूष्ठाको मोटाई जत्तिको कोर्राले दसदेखि पचास कोर्रा हान्नु क्रिश्चियन पुरुषको सहज अधिकार र कर्तव्य हुन्थ्यो। अपराध गम्भीर भएमा सय वा त्यसभन्दा बढी कोर्राको मार पथ्र्यो। क्रिश्चिएनिटीमा मातृत्व पनि एक अभिशाप नै थियो। स्त्रीले गर्भधारण गर्नु ईश्वरद्वारा उसलाई दण्डित गरिएको परिणाम मानिन्थ्यो। सन्तान पनि मूल पाप को परिणाम भएकाले वस्तुतः धरतीमाथि पापकै प्रसार भएको मानिन्थ्यो। केवल चर्चलाई समर्पित गरेमा व्यक्ति त्यस पापको भारबाट यस कारणले मुक्त हुन सक्ने मानिन्थ्यो कि त्यसो गरेर ऊ उस जीससको शरणमा जान्छ, जसले सूलीमाथि चढेर एडम र ईव तथा उसको समस्त सन्तानहरूद्वारा गरिने मूल पापको प्रायश्चित पहिले नै सबैको तर्फबाट गरेका छन्। क्रिश्चिएनिटीका यी सातवटै धारणा एकल छन्। संसारको कुनै पनि अन्य सभ्यता वा धर्मले यीमध्ये एउटै पनि धारणा स्वीकार गर्दैन। यी केवल क्रिश्चिएनिटीमा मात्र मान्य आस्था हुन्। यस्ता मान्यताका कारण पाँच सय वर्षसम्म सदाचारिणी क्रिश्चियन नारीमाथि थिचोमिचो गरियो, मारियो, जलाइयो, बलपूर्वक डुबाइयो, तेलको कराहीमा उमालियो, घोडाको पुच्छरमा बाँधेर घिसारियो। क्रिश्चियन स्त्री माथिको त्यस्तो अत्याचार कुनै अशिक्षित वा असामाजिक तत्वले गरेका थिएनन्, अपितु सर्वाधिक शिक्षित, संगठित र प्रभुताशाली क्रिश्चियन भद्रजन भनाउँदाले गर्ने गरेका थिए। क्रिश्चिएन नारीमा पनि आत्मा हुन्छ, यो १७औं शताब्दीको आरम्भसम्म चर्चद्वारा मान्य थिएन। नारीको स्वतन्त्र व्यक्तित्व त २०औं शताब्दीमा मान्य भयो। सन् १९२९ मा इंग्लैंडको अदालतले मान्यो कि नारी पनि परसन हो। नारीमा पनि आत्मा हुन्छ, यो कुरा यूरोपका विभिन्न देशहरूमा २०औं शताब्दीमा आएर मान्य भयो। २०औं शताब्दीमा नारीलाई वयस्क मताधिकार त्यहाँ पहिलो पटक प्राप्त भएको हो। १८औं शताब्दीसम्म नारीलाई बाइबल पढ्ने अधिकारसम्म मान्य थिएन। नारीलाई डायन भनेर उनीहरूलाई लाखौंको संख्यामा १४औंदेखि १८औं शताब्दीसम्म जिउँदै जलाइयो र यातना दिएर मारियो। स्पेन, इटली, पुर्तगाल, हालैंड, इंग्लैंड, फ्रांस, जर्मनी, स्विट्जरल्यान्ड आदि सबै देशमा यस्तो कुकृत्य चलिरह्यो। अन्तर्राष्ट्रिय नारी दिवसको सन्दर्भमा यो आलेख कोर्दै गर्दा यी कुराहरूको उत्खनन किन गरिनु सान्दर्भिक लाग्यो भने यी नै सबै भयंकर मान्यताहरूको विरोधमा यूरोपमा नारी मुक्ति आन्दोलन चल्यो र आज त्यसैको परिणामस्वरूप विश्वले एक सय चौधौँ अन्तर्राष्ट्रिय नारी दिवस मनाउँदैछ ।"
लोप हुन लागेको रैथाने 'थारु आलु' खेती जोगाउन जुटे किसान,"टीकापुर : केही वर्ष पहिलेसम्म आफ्नो घर परिवारका लागि मात्रै रैथाने थारु आलु लगाउँदै आएकी कैलालीको टीकापुर नगरपालिका ३ कि सुमित्रा चौधरी दुई वर्षयता व्यावसायिक रुपमा थारु आलु लगाउँदै आएकी छन् । आकारमा केही सानो भए पनि खानका लागि स्वादिलो तथा वर्षभरि भण्डारण गर्दा पनि नकुहिने रैनाथे थारु आलुको दिनप्रतिदिन माग बढ्न थालेपछि सुमित्राले व्यावसायिक रुपमा आलु खेती गर्न थालेकी हुन् । पहिले घर परिवारलाई खानका लागि मात्रै एक दुई कठ्ठामा लगाउने गरेका थियौं,'टीकापुरस्थित कृषि हाटबजारमा थारु आलु बेचिरहेकी उनले भनिन्, घरसम्मै थारु आलु खोज्ने ग्राहकहरू आउँछन्, बजारमा पनि राम्रै माग भएपछि हामीले १० कठ्ठामा दुई वर्षदेखि थारु आलु लगाउँदै आएका छौं । सुमित्रा मात्रै होइनन् वडा नं३ कै धनबहादुर थारुले चार वर्षदेखि एक बिघा बढी क्षेत्रफलमा रैथाने थारु आलुको खेती गर्दै आइरहेका छन् । सामान्य गोठे मलको प्रयोग गर्दा समेत उत्पादन राम्रो हुन थालेपछि रैथाने थारु आलु खेती गर्दै आइरहेको थारुले बताए । अन्य जातको आलुमा विषादी प्रयोग गर्नुपर्ने,शित लाग्ने,किराले खाने जस्ता समस्या धेरै हुन्छन्,जसले उत्पादनका लागि खर्च बढी हुन्छ,'थारुले भने, थारु आलुमा एकपटक गोठे मल मात्रै प्रयोग गर्दा पनि उत्पादन ठिकै हुन्छ, अरु आलुभन्दा बढी मूल्यमा बिक्री गर्न सकिने हुनाले थारु आलु खेती गरिरहेका छौं । कैलालीकै जोशीपुर गाउँपालिका २ का हरिराम चौधरीले बिक्रीका लागि अन्य जातका आलुको खेती गर्दै आए पनि घरपरिवारका लागि थारु आलु लगाउन थालेको वर्षौं भयो ।मौलिक जातको थारु आलु हो, हाम्रा पूर्खादेखि नै थारु आलु लगाउन थालिएको हो,दाना सानो भए पनि स्वादका लागि थारु आलु बराबर अर्को पुग्दैन,'चौधरीले भने, बिउ नै नपाउने अवस्थामा पुगिसकेको थारु आलु खेती पछिल्ला केही वर्षदेखि माग बढ्न थालेपछि विस्तार हुँदै गएको छ । चौधरीका अनुसार अन्य आलुभन्दा रैथाने थारु आलुमा रोग सहन सक्ने क्षमता बढी हुन्छ,दाना सानो हुने हुँदा सित्तिमित्तै कुहिँदैन । पकाउन थोरै समय लाग्छ । तराई क्षेत्रमा हिउँदमा हुने शितलहरले अन्य आलु खेती निकै प्रभावित हुने गरे पनि थारु आलुलाई खासै प्रभाव नहुने भएपछि विषादीको प्रयोग समेत कम हुन्छ । अन्य जातका आलु लगाउँदा राम्रै फल्छ भन्ने ग्यारेण्टी छैन किनभने रोग धेरै लाग्छ,शितलहरले दुई दिनमै बारी सखाप हुने अवस्था हुन्छ,विषादी त्यस्तै प्रयोग गर्नुपर्छ,'चौधरीले भने, विषादीको प्रयोग नै नगरे पनि रोग नलाग्ने हुनाले जति फल्छ,राम्रै हुन्छ । चाँडै फल्ने,राम्रो फसल दिने साठा,कार्डिनल,लालगुलाब,टिपिएस जातका आलुमा भन्दा कम उत्पादन लागतमा उत्पादन गरेर बढी मूल्यमा बिक्री गर्न सकिने भएपछि किसान थारु आलु खेती गरिरहेका छन् । आलु उत्पादन हुने सिजनमा अन्य जातका आलु प्रतिकेजी २० देखि ३० रुपैयाँमा पाइन्छ भने रैथाने थारु आलु ४० देखि ६० रुपैयाँमा बिक्री हुँदै आएको छ । वर्ष दिनसम्म भण्डारण गर्दा पनि नकुहिने हुनाले बेमौसममा यसको मुल्य अझै बढी हुने गरेको किसानहरु बताउँछन् । थारु समुदायले लगाउने भएकाले यो जातको आलुलाई 'थारु आलु ' भनिएको हो । यो 'घरैया आलु' का नामले समेत प्रख्यात छ। । खानको लागि मिठो हुने र नकुहिने भएपछि थारु आलु उत्पादन हुने सिजनमा वर्षौंभरीका लागि खरिद गर्ने उपभोक्ताहरू समेत बढ्दै गएका छन् । टीकापुर नगरपालिका वडा नं१ का भुपेन्द्र खड्काले चार वर्षयता ५० किलो आलु सिजनमै खरिद गर्दै आएको बताए । यो आलुको स्वाद नै मिठो छ,राम्रोसित पाक्ने हुनाले पनि एकैपटक वर्षभरिलाई पुग्ने खरिद गर्ने गरेको छु,'खड्काले भने, अन्य आलु ५० किलोमा ५ किलो बढी कुहिन्छ भने थारु आलु एकदमै कम कुहिन्छ, जहाँ राखे पनि फरक पर्दैन । टीकापुरकै अर्का उपभोक्ता रामबहादुर साउँद पनि खानका लागि थारु आलुको प्रयोग गर्न थालेको वर्षौं भएको बताउँछन् । थारु गाउँमै हुकिएको हुनाले पनि थारु आलु धेरै पहिलेदेखि खाने गरेका छौं साउँदले भने गोठे मलबाट उत्पादन हुने हुनाले अर्गानिक पनि हुने,नकुहिने र स्वाद पनि मिठो हुनाले यसका उपभोक्ता बढिरहेका छन् । परम्परागत रुपमा जैविक विधि प्रयोग गरी लगाइने भएकाले स्वास्थ्यवर्धक, स्वादिलो, भण्डारण गर्दा लामो समयसम्म नकुहिने र डढुवालगायतका रोग सहनसक्ने क्षमता भएकाले थारु आलुको माग बढ्दै गइरहेको कृषि ज्ञान केन्द्र कैलालीका कृषि प्रसार अधिकृत रामनारायण चौधरीले बताए । रैथाने जातको यो आलु खेतीको लागि जैविक विधि प्रयोग हुन्छ,आलुमा धेरै देखिने डढुवालगायतका रोगहरु सहन सक्ने क्षमता यसमा बढी छ,'कृषि प्रसार अधिकृत चौधरीले भने,विकासे आलुको तुलनामा स्थानीय जातको आलुको दाना सानो अर्थात् पाँच ग्रामदेखि १० ग्राम तौलको हुने गरेको छ,जसले कुहिँदैन,वर्षैभरि भण्डारण गरेर राख्न सकिने हुनाले पनि किसानहरुको आकर्षण बढ्दै गएको हो । अधिकृत चौधरीले विकासे आलुको उत्पादन लागत बढी हुने र भारतबाट आउने आलुसँग प्रतिस्पर्धा गर्न नसक्दा पनि किसानहरू थारु आलुप्रति आकर्षित भइरहेको बताउँछन् । खानमा स्वादिलो थारु आलुको बजार माग समेत बढ्दै गएका र विषादीको प्रयोग नै नगरी उत्पादन गर्न सकिने हुनाले यसको संरक्षणका प्रयासहरु भइरहेको उनले बताए । थारू आलुको प्रवर्द्धनका लागि सुदूरपश्चिम प्रदेश सरकारले आर्थिक वर्ष ०७६०७७ देखि नै विशेष कार्यक्रम लागू गरिरहेको छ । प्रदेशले कृषि ज्ञान केन्द्र कैलालीमार्फत् रैथाने जातको थारू आलुमा आकर्षण बढाउन थारु आलु संरक्षणतथा चक्लाबन्दीमा थारु आलु उत्पादन कार्यक्रम सञ्चालन गर्दै आइरहेको छ । केन्द्रले थारु आलुको बीउ प्रर्वद्धनका लागि शित भण्डारणमा लाग्ने शुल्क प्रतिकेजी ५ रुपैयाँ अनुदान समेत दिँदै आएको छ । जैविक विधिको प्रयोगबाट उत्पादन हुने,बजार माग समेत राम्रै भएको रैथाने थारु आलु लगाउने व्यावसायिक किसानले केन्द्रले प्रतिहेक्टर १ लाख रुपैयाँ अनुदान दिने गरी सम्झौता गरेको छ,' कृषि प्रसार अधिकृत चौधरीले भने, हामीले ६० हेक्टरमा अनुदान दिने लक्ष्य राखेकोमा ४५ हेक्टरका लागि सम्झौता भएको छ। बीउका लागि कोल्डस्टोरमा राख्न प्रतिकेजी ५ रुपैयाँ समेत अनुदान दिँदै आएका छौं । ज्ञान केन्द्रका सूचना अधिकारी श्यामराज जोशीले थारु आलु खेती प्रवर्द्धन कार्यक्रमअन्तर्गत कैलालीमा हाल ६० हेक्टर क्षेत्रफलमा कार्यान्वयमा रहेको जानकारी दिए । विगत वर्षदेखि थारु आलु प्रबद्र्धन कार्यक्रम सञ्चालनमा छ,चालु आर्थिक वर्षमा कैलालीमा मात्रै ६० हेक्टरमा यो कार्यक्रम कार्यान्वयनमा रहेको छ,'सूचना अधिकारी जोशीले भने, रैथाने आलुका जातको संरक्षणका लागि कृषि अनुसन्धान परिषद्अन्तर्गत जीन बैंकमार्फत् जातीय सम्वर्द्धन कार्यक्रम भइरहेको छ । ज्ञान केन्द्रका अनुसार कैलाली जिल्लामा हाल ५ हजार २ हेक्टर क्षेत्रफलमा आलु खेती हुँदै आएको छ भने बर्सेनि ७५ हजार मेटिक टन आलु उत्पादन हुँदै आएको छ । सीमावर्ती भारतीय बजारका कारण विकासे आलुसँग प्रतिस्पर्धा गर्न नसकेका कैलालीका किसानहरू रैथाने आलु खेतीको विस्तार गरी उत्पादन बढाएर मनग्य आम्दानी लिइरहेका छन् । जैविक रुपमा उत्पादन हुने,विषादीको प्रयोग नभएको र खानका लागि समेत स्वादिलो हुनाले रैथाने थारु आलु उपभोक्ताका लागि उत्तिकै लाभदायक छ । लोप हुने अवस्थामा पुग्न लागेको रैथाने थारु आलु पछिल्ला वर्षहरूमा स्थानीय तह तथा प्रदेश सरकारको पहलमा विस्तार भइरहेको छ ।"
अन्तर्राष्ट्रिय नारी दिवस नारामा मात्रै सीमित,"गोरखा : भीमसेन थापा गाउँपालिका १ की १७ वर्षकी बालिकालाई बलात्कार गरेको आरोपमा एक अभियुक्त गत भदौ १ गते पक्राउ परे। उनी अहिले पुर्पक्षका लागि थुनामा छन्। पूर्ण अपांग (रातो कार्डबाहक) उनै पीडितलाई गत बुधबार एक पुरुषले फेरि बलात्कार गरेका छन्। दिउँसो घरमा कोही नभएको मौका छोपी बिस्कुट दिने प्रलोभनमा पारी गोठमा लगेर बलात्कार गरेको आरोपमा जिल्ला प्रहरी कार्यालय गोरखामा बिहीबार जाहेरी दर्ता भएको छ। ११४ औं अन्तर्राष्ट्रिय महिला दिवसको पूर्वसन्ध्यामा गोरखामा अहिले दिनहूँ महिला अधिकार, महिला सशक्तीकरण, महिला जागरण, महिला विकास, महिला उत्थान, महिला संरक्षण, समानता, समावेशितासम्बन्धी विभिन्न कार्यक्रमहरू भइरहेका छन्। यही बेला गोरखामा भएको यो अति नर्मम घटना हो। पूर्ण अपांग बालिकाका लागि न्याय माग्दै बिहीबार उनका बुवा आमा बिहीबार दिनभर जिल्ला प्रहरी कार्यालय, जिल्ला अस्पताल धाइरहे। केहीबेर बालिकाकी आमाले नियन्त्रणमा लिए पनि त्यसपछि अभियुक्त फरार छन्। अभियुक्त फरार रहेको प्रहरीले पुष्टि गरेको छ। सदियौंदेखि शोषण, उत्पीडनमा परेका महिलाहरूको मुक्तिका लागि पहिलोपटक अन्तर्राष्ट्रियस्तरमा आवाज बुलन्द गरेको दिन, मार्च ८ लाई महिला मुक्तिको दिनका रूपमा विश्वभर मनाउने गरिन्छ। विश्वभर महिला अधिकार दिवस मनाउन थालेको पनि ११४ वर्ष भइसकेको छ, तर महिलाको अबस्था अपेक्षित माथि उठ्न सकेको छैन। महिलाले भोग्नु परेका घटनाहरूमध्य सबैभन्दा क्रूर भनेर बलात्कार, यौनहिंसा तथा घरेलु हिंसा हो। बर्सेनि महिला सशक्तीकरणका आवाज बुलन्द रूपमा उठे पनि यी सबै नारामै सीमित रहेका छन्। महिला बचाऊ, महिला संरक्षणका विषयमा जति आवाज उठाए पनि बर्सेनि महिला हिंसाका घटना ज्युँकात्युँ रहेको जिल्ला प्रहरी कार्यालयको तथ्यांकले देखाउँछ। जबर्जस्ती करणी, जबर्जस्ती करणीको उद्योग र बालयौन दुरूपयोगका घटनाको तीन वर्षको विश्लेषण गर्दा कत्ति पनि कम भएको छैन, डीएसपी रमेशकुमार श्रेष्ठ भन्छन्, आर्थिक वर्ष २०७८०७९ मा जबर्जस्ती करणीका २१ वटा मुद्दा दर्ता भएका थिए। २०७९०८० मा २० वटा दर्ता भए भने यो साउन महिना यता १६ वटा घटना दर्ता भइसकेका छन्। उनका अनुसार जबर्जस्ती करणी उद्योगका मुद्दा २०७८०७९ मा तीन मुद्दा दर्ता भएको थिए। गतवर्ष पनि तीन मुद्दा दर्ता भए भने यो वर्षको सात महिनामा चार मुद्दा दर्ता भइसकेका छन्। त्यस्तै दुईवर्षअघि बालयौन दुरुपयोगका मुद्दा चारवटा दर्ता भएका थिए, गतवर्ष दुइटा दर्ता भए भने यो वर्षको सात महिनामा दुइटा मुद्दा दर्ता भइसकेका छन्। महिला उत्पीडन उन्मुक्तिका आवाज जति बुलन्द रूपमा उठेका भएपनि बहुबिबाहका घटना पनि बर्सेनि बढीरहेको तथ्यांकले देखाउँछ। बहुविवाहको मुद्दा दर्ता हुने क्रम पनि बढिरहेको छ, डीएसपी श्रेष्ठ भन्छन्, २०७८०७९ मा चारवटा बहुबिबाहका मुद्दा दर्ता भएका थिए। २०७९०८० मा यो संख्या बढेर पाँच पुग्यो भने यो वर्षको सात महिनाभित्र सातवटा मुद्दा दर्ता भइसकेका छन्। यसले बहुबिबाहको घटना बढिरहेको देखिन्छ। जबर्जस्ती करणीका घटना १८ वर्षभन्दा मुनिका बालिकामा बढी हुने गरेको पाइएको छ। दुईवर्षअघि घटेका २० वटा बलात्कारका घटनामध्य ११ वटा घटना १८ वर्षमुनिका बालिकामाथि घटेको प्रहरी कार्यालयमा रहेको तथ्यांकमा उल्लेख छ। गतवर्ष सो उमेरसमूहमा घटेको संख्या बढेर १४ पुगेको छ भने यसवर्षको सात महिनामा पाँचवटा घटना १८ वर्षमुनिका बालिकाका छन्। जबर्जस्ती करणी उद्योगका मुद्दाहरूको विश्लेषण गर्दा पनि सबैभन्दा धेरै १८ वर्षमुनिका बालिकामाथि घटेका घटना धेरै छन्। यस आर्थिक वर्षको सात महिनायता दर्ता भएका चारवटा यो शीर्षकका मुद्दामा तीनवटा मुद्दा १८ वर्षमुनिका बालिका माथिका छन्। महिलाहरू बेरोजगार हुनु, राज्यबाट महिलामा लगानी नहुनु, आयआर्जनको स्रोत पुरुष मात्र हुने हुँदा महिलाहरू सधंै पीडित बनेको एम्नेस्टी इन्टरनेसनल महिला समूह ४२ गोरखाकी अध्यक्ष सरिता अर्यालको भनाइ छ। आयआर्जनमा महिला जोडिएकै छैनन्। सँधै पुरुषको मुख ताक्न बाध्य हुन्छन् अनि हिंसाका शिकार बनेका हुन्, उनी भन्छिन्, यदि राज्यबाट महिलामा लगानी अभिवृद्धि गर्न सकियो र परनिर्भरता घट्नेछ अनि महिला रोजगार भए भने महिला हिंसाका घटना कम हुनेछन्। महिलामाथि जे जस्ता हिंसा गरे पनि राजनीतिक संरक्षणबाट उन्मुक्ति पाउने हुँदा यस्ता घटना बढिरहेको महिला मानव अधिकार रक्षककी जिल्ला अध्यक्ष सावित्री भट्टको तर्क छ। समाजमा हुने गरेका अधिकांश अपराधका घटना राजनीतिक संरक्षणको आडमा हुने गरेको मलाई लाग्छ, उनी भन्छिन्, राजनीतिक शक्तिको आडमा मैले जस्तो अपराधका घटना गरे पनि उन्मुक्ति पाइहाल्छु नि भन्ने मनाशायले हिंसा अपराधका घटना भइरहेका छन्। दोषीहरूले राजनीतिक संरक्षण पाएर उन्मुक्ति पनि पाइरहेका छन्। जे गरे पनि आफ्ना नेताले बचाइहाल्छन् नि भन्ने प्रवृत्तिले महिलाहरू हिंसाका सिकार भइरहेको उनी बताउँछिन्।"
जाँदैन खेर छोरीमा लगानी,"दिवंगत पिताजीले हामी ६ छोराछोरीलाई ३०३५ वर्षअगाडि बारम्बार भन्नुहुन्थ्यो तिमीहरू राम्रोसँग पढ। क्षमताले भ्याएसम्म खर्च गर्छु। त्यसमाथि पनि हामी चार जना छोरीलाई विशेष महत्त्व दिएर शिक्षादीक्षामा अत्यन्तै उदारताका साथ खर्च गर्न पछि पर्नु भएन। अन्य अभिभावकलाई पनि छोरीको शिक्षादीक्षामा लगानी गर्दा खेर जाँदैन भनेर घचघच्याउनुहुन्थ्यो। आज ११४औं नारी दिवस मनाइरहँदा पिताजीका ती वाक्यसँग मेल खाने भनाइ संयुक्त राष्ट्रसंघको अन्तर्राष्ट्रिय नारा इन्भेस्ट इन् वुमन : एस्सेलेरेट प्रोग्रेस तथा सोही नाराको आशयसँग मेल खानेगरी नेपाल सरकारले तय गरेको महिलामा लगानी : सभ्य र समुन्नत समाजको थालनी भन्ने राष्ट्रिय नाराको अभिप्राय एउटै हुँदा दिवंगत पिताजीप्रति कृतज्ञ रहे। नेपालको परिप्रेक्ष्यमा हेर्दा महिलालाई स्कुल पठाउने समाज निर्माण गर्न धेरै समय कुर्नु परेको तीतो यथार्थ हामीबाट लुकेको छैन। आजका दिनमा आइसक्दा पनि छोरीमा लगानीमात्र हैन, छोरी नै जन्माउन नचाहने अभिभावकहरू पनि यही समाजमा छ्यापछ्याप्ती भेटिन्छन्। महिलामा लगानी गर्दा सभ्य र समुन्नत समाजको थालनी गर्न सकिन्छ भनेर संसारभर ११४औं नारी दिवस मनाइरहँदा हाम्रो समाजमा भने छोराको चाहनामा गर्भमै लिंग पहिचान गरी मुलुकभित्रै मोटो रकम खर्च गरेर होस् वा छिमेकी मुलुकमा गएर छोरीको भ्रूण हत्या गर्न दर्जनौं अभिभावक डाक्टरको पालो कुरेर बसिरहेका छन्। अर्कोतिर दाइजोे, छाउपडी, बालविवाह, बहुविवाह, अनमेल विवाह, बलात्कार, करणी, तेजाव काण्ड, लैंगिक हिंसा, विभिन्न प्रकारका भेदभावजस्ता दर्जनौं कुरीति तथा नकारात्मक गतिविधिका कारणले पनि समाज महिलामैत्री हुन सकेको छैन। सदियौंदेखि पित्तृसत्ताको छत्रछायामा भएको हाम्रो समाजले अझै पनि छोरीलाई मनैदेखि स्विकार्न सकेको छैन। राष्ट्रिय जनगणना २०७८ को तथ्यांकलाई हेर्दा कुल जनसंख्याको ५११ प्रतिशत महिला जनसंख्यामाथि परिवार र राष्ट्रका तर्फबाट उत्साहजनक लगानी भएको छ कि छैन सोचनीय कुरा छ। किताबमा र कागजपत्रमा मात्र महिलाप्रगति विवरण भरिएको छ कि यथार्थमा पनि महिलाको विकास भएको छ ? नियामक निकायको यसमा त्यति ध्यान गएको देखिन्न। विभिन्न बहानामा चरालाई चारो छरे जसरी महिला विकासका नाममा बजेट जताततै छरेर उपलब्धिमूलक काम भएको पाइँदैन। कागजी प्रतिवेदन र धरातलीय यथार्थवीच तादात्म्यता देखिँदैन। महिलामा लगानी सही तरिकाले गरेमा दिगो विकासमा पक्कै टेवा पुग्ने थियो। शिक्षित र क्षमतावान् महिलाहरू राज्यले उत्पादन गर्न सकेको खण्डमा देशले समृद्धिको रेखा कोर्न धेरै समय लाग्दैन। संसारका बाँकी देशले जे जसरी अन्तर्राष्ट्रिय नारी दिवस मनाए पनि हामीले आफ्नो देशको माटो सुहाउँदो दिवस मनाएर राष्ट्रले त्यसै अनुरूप महिलाको चौतर्फी विकासका लागि नीतिनिर्मातालाई तत्परताका साथ लाग्न अभिप्रेरित गर्नु अबको आवश्यकता हो। अनुपातको हिसाबमा कम वा बढी भए पनि विश्वभरि नै महिलालाई अवसर कम भएको तथ्यांकहरू भेटिन्छन्। पुरुषहरूको विकाससँगै महिलाहरूको पनि विकास भयो भने यो समाज बस्नलायक सुन्दर हुन्छ। महिला भएकै कारणले राज्यबाट प्राप्त हुने विभिन्न अवसरबाट वञ्चित हुनु लोकतान्त्रिक राज्यव्यवस्था सुहाउँदो चरित्र होइन। धार्मिक, सांस्कृतिक वा परम्परागत चालचलनको आधारमा भए पनि महिलालाई समग्र मूल प्रवाहबाट पाखा लगाइएको अवस्था छ। घर, समाज, देश अथवा सम्पूर्ण विश्वसुन्दर बनाउने हो भने सदियौंदेखि चलिआएका विभिन्न प्रकारका महिलामाथि हुने भेदभावबाट परिवार, समाज र देशमुक्त हुनुपर्छ। विकासोन्मुख देशहरूमा मात्र हैन, विकसित देशहरूमा पनि महिलाप्रति राख्ने दृष्टिकोण किन कमजोर रह्यो ? विश्वभरि नै राज्यका प्रमुख अंगहरूमा महिला प्रतिनिधित्व किन कम भयो ? हालको अवस्थामा अमेरिकी कंग्रेसको प्रतिनिधिसभामा कुल संख्याको २७ प्रतिशत (४३९ मा १२० महिला) र सिनेटमा २४ प्रतिशत (१०० मा २४ महिला) मात्र महिला प्रतिनिधित्व देखिन्छ। त्यसरी नै जर्मनीको संसद्मा पनि ३५३३ प्रतिशत (४७६ पुरुष २६० महिला) मात्र महिला प्रतिनिधित्व देखिन्छ। नेपालको अघिल्लो वर्षको प्रतिनिधिसभाको आमनिर्वाचनलाई हेर्ने हो भने प्रतिनिधिसभातर्फ ३३ (९१ जना) र प्रदेशसभातर्फ ३६ प्रतिशत (२०० जना) महिला निर्वाचित भएको देखिन्छ। संसार चिहाउँदा, विकसित देशको तुलनामा नेपालको संसद्मा महिलाको प्रतिनिधित्व निराशाजनक चाहिँ देखिएन। काम गर्ने शैली र क्षमतामा फरक पाइएता पनि गणितीय हिसाबले हेर्ने हो भने नेपाली महिला राज्य चलाउने संयन्त्रमा अगाडि नै पो देखिएछौं। नेपालको हालको संसद्मा महिला सांसदको संख्या दक्षिण एसियामै उच्च देखिन्छ। तर महिला सशक्तीकरण र लैंगिक समानताका कुरामा भने व्यावहारिक रूपमा हामी अझै धेरै पछाडि छौं। संविधानको किताब महिलामैत्री भए पनि यो समाज अझै पित्तृसत्ताकै मातहतमा रहेको भान हुन्छ। त्यसैले आजैदेखि महिलाका लागि उपलब्धिमूलक कार्यमा लगानी गरेर दिगो विकासको लक्ष्यलाई आत्मसात् गर्दै समुन्नत विभेदरहित समाजको निर्माण गर्न दत्तचित्त बनौं। जनचेतना र आर्थिक अवस्था बलियो, राज्यले अवलम्बन गरेका नीति तथा कानुन अक्षरशः पालना र सरकारलाई मजबुत र जिम्मेवार बनाउनुको अब विकल्प छैन।"
आज महाशिवरात्रि,"काठमाडौं : आराध्यदेव भगवान् पशुपतिनाथको पूजाआराधना गर्दै शुक्रबार महाशिवरात्रि मनाइँदै छ। मुलुकभरका सबै शिव मन्दिरमा मनाइने यो पर्व काठमाडौंस्थित पाशुपत क्षेत्रमा धुमधामका साथ मनाइँदै आएको छ। महाशिवरात्रि भगवान् शिव अर्थात् पशुपतिनाथको आराधनाको प्रमुख दिन हो। पशुपति क्षेत्र विकास कोषका सदस्यसचिव राजु खत्रीका अनुसार यस वर्षको महाशिवरात्रिमा पशुपतिनाथ मन्दिरमा भक्तजनले चढाएको बेलपत्र र फूलबाट विशेष किसिमको बात्ती बनाएर बालिँदै छ। बेलपत्र र फूलबाट बनाइएका बात्ती बाटेर १४ फिट अग्ला १० वटा बनाइएका छन्, जुन मन्दिरको पश्चिम ढोकामा निरन्तर १२ घण्टा बालिनेछन्, उनले अन्नपूर्णलाई भने, बागमती नदीमा २२ गतेदेखि २७ गतेसम्म १८ करोड ५० लाख लिटर पानी भष्मेश्वरसम्म ड्याम बनाएर छोडिएको छ। उनका अनुसार, दर्शनार्थीको सहजताका लागि पाँचवटा र्याम्प थपेर नौवटा बनाइएको छ। हालसम्म ५ सय नागाबाबा र झन्डै २५ सय साधुसन्त पशुपतिमा आइसकेका छन्।"
२ महिला मात्रै मन्त्री,"जनकपुरधाम : नेपालमा संघीय लोकतान्त्रिक गणतन्त्र स्थापनापछि हरेक क्षेत्रमा ३३ प्रतिशत महिला सहभागिताको बहस चल्यो। अन्ततः गणतान्त्रिक संविधानले नै ३३ प्रतिशत महिला सहभागितालाई सुनिश्चित गयो। तर, संविधानले तोकेको व्यवस्था संविधानपालक नै कार्यान्वयन गरेको छैन। समोवशी संघीयताको अभ्यास गरिरहेका नेपालका प्रदेश सरकारका मन्त्रिपरिषद्हरू नै असमावेशी छन्। कुनै पनि प्रदेशको नेतृत्वमा महिला त छैनन् नै, मन्त्रिपरिषदमा समेत कमजोर उपस्थिति छ। प्रदेश सरकारका मन्त्रिपरिषद्हरूमा महिलालाई ल्याउन जताततै आनाकानी भएको पाइन्छ। सहभागी गराइएका महिला मन्त्रीहरूलाई कम बजेट र जिम्मेवारी भएका मन्त्रालय जिम्मा दिइएको छ। यसअघिको कार्यकालमा मधेस सरकारको अझ महिलालाई त राज्यमन्त्रीमै थन्काइएको थियो। प्रदेश मन्त्रिपरिषद् बैठकमा औपचारिकताको लागि मात्र बोलाउने गरेको महिला मन्त्रीहरूको अनुभव छ। प्रदेश सरकारकी एकजना पूर्वराज्यमन्त्री धेरैजसोलाई राज्यमन्त्री बनाएर बेरोजगार राख्ने गरिएको बताउँछिन्। भन्छिन्, योजनाअघि बढाउन खोज्दा मन्त्री र सचिवले नटेरेको कटु अनुभव पनि गरियो। मधेस प्रदेशकी पूर्वप्रदेशसभा सदस्य मञ्जुकुमारी यादव सबै प्रदेशले मन्त्रिपरिषद्मा महिलालाई सकेसम्म अवसर नदिएको बताउँछिन्। महिलाको पक्षमा आकर्षक नारा ल्याएको हाम्रो मधेसप्रदेश सरकारलाई नै हेर्नुस्। अवसर वा जिम्मेवारीको मामिलामा महिलालाई सधैं विभेद गरिएकोे छ। नेपाली कांग्रेसकी पूर्वप्रदेशसभा सदस्य गीताकुमारी यादव जताततै, जेमा पनि पितृसत्तात्मक सोच हाबी भएको बताउँछिन्। महिला प्रतिनिधित्वलाई सांकेतिकबाट परिणमामुखी बनाउन सधैं आलटाल गरिएको उनको भनाइ छ। हामीले सार्वजनिक मञ्च, संसद् सबैतिर राज्य सञ्चालनमा महिला सहभागिताको आवाज उठायौं, भन्छिन्, नीतिगत सुधार पनि भयो, तर प्रदेश सरकारहरूले पनि व्यावहारिक तहमा कार्यान्वयन गरेनन्। सधैं विभेदमा पार्ने मनशाय देखियो। मधेस प्रदेश सरकारको पहिलो कार्यकालमा महिलाको उपस्थिति न्यून मात्रामा थियो। मधेस प्रदेशसभामा १ सय ७ प्रदेशसभा सदस्यमध्ये ४७ जना महिला थिए। तर प्रदेश सरकारमा पनि महिला प्रतिनिधित्वलाई महŒव दिइएको छैन। ४७ महिलामा २ जनालाई राज्यमन्त्रीमा सीमित गरियो। १ सय ७ सदस्यीय प्रदेशसभाबाट मो लालबाबु राउत गद्दी नेतृत्व सरकारमा १२ सदस्यीय मन्त्रिपरिषद् बन्दा जम्मा २ जना महिला परेका थिए। त्यो पनि राज्यमन्त्रीमा सीमित गरिएको थियो। तत्कालीन समयमा संघीय समाजवादी पार्टीको तर्फबाट उषा यादव अर्थमन्त्री थिइन् भने राष्ट्रिय जनता पार्टी नेपाल (राजपा) बाट डिम्पल झा भौतिक पूर्वाधार तथा यातायात राज्यमन्त्री थिइन्। जनता समाजवादी पार्टी (जसपा) फुट्नुअघि दुई राज्यमन्त्री भए पनि जसपा फुटेपछि कांग्रेस, माओवादी केन्द्र र एकीकृत समाजवादी सरकारमा सहभागी भयो। तर उषा यादव अर्थ राज्यमन्त्री र रुविकुमारी कर्ण सञ्चार राज्यमन्त्री बनेकी छन्। क्याबिनेट स्तरको मन्त्री महिला नै थिएनन्। यसअघि ७ वटै प्रदेश सरकारहरूमा कुल ८२ जना मन्त्री तथा राज्यमन्त्री थिए। जसमा जम्मा २० जना महिला थिए। जसमा १३ जना राज्यमन्त्री थिए । मन्त्रीको जिम्मेवारी पाउने महिला ७ जना मात्र थिए। कोशी मधेस प्रदेशमा क्याबिनेटस्तरका मन्त्री नै थिएनन्। दुवै प्रदेशमा २२ जना महिला राज्यमन्त्री थिए। बागमतीमा १ मन्त्री र ३ राज्यमन्त्री थिए भने गण्डकीमा एक जना मन्त्री थिए। लुम्बिनीमा ३ मन्त्री र ३ राज्यमन्त्री महिला थिए। कर्णाली प्रदेश सरकारमा महिलाको प्रतिनिधित्व नै थिएन्। यस्तै सुदूरपश्चिम प्रदेश सरकारको मन्त्रिपरिषद्मा २ मन्त्री र ३ जना राज्यमन्त्री महिला थिए। प्रदेश१ मा तत्कालीन नेकपाबाट शेरधन राईले सरकारको नेतृत्व गर्दा एक मन्त्री र एक राज्यमन्त्री महिला भए। नेकपा नफुट्दा जशमाया गजमेर सामाजिक विकास राज्यमन्त्रीमा थिइन् भने फुटेपछि उषा किरण राई मन्त्री भईन्। एमालेको सत्ता ढलेपछि नेकपा एकीकृत समाजवादीका राजेन्द्र राईको नेतृत्वमा बनेको १४ सदस्यीय क्याबिनेटमा खिनु लङ्वा लिम्बू पर्यटन तथा संस्कृति मन्त्री र विष्णुमाया तुम्बाहाङ्फे सामाजिक विकास राज्यमन्त्री थिइन्। जबकी कोशीमा प्रदेशसभामा ९२ सदस्यमध्ये ३२ जना महिला थिइन्। बागमती प्रदेशले महिला मुख्यमन्त्री बनाउन सक्थ्यो। वाम गठबन्धनको बहुमत थियो र मुख्यमन्त्री भागबन्डाका क्रममा तत्कालीन प्रदेश ३ एमालेको भागमा पयो। अष्टलक्ष्मी शाक्य मुख्यमन्त्री बन्ने गरी प्रदेशमा झरेकी थिइन्। तर संसदीय दलको नेतामै हराएर मुख्यमन्त्री बन्ने बाटो बन्द गरियो। मुख्यमन्त्री डोरमणि पौडेलले सरस्वती बस्नेतलाई सामाजिक विकास मन्त्री बनाए। पार्टी फुटको संघारमा पुगेपछि पौडेलले राजीनामा दिए र अष्टलक्ष्मी शाक्य मुख्यमन्त्री भइन्। शाक्यको नेतृत्वको सरकारमा रचना खड्का आर्थिक मामिला तथा योजनामन्त्री, जुनेली श्रेष्ठ सामाजिक विकास राज्यमन्त्री र सरस्वती बस्नेत उद्योग, पर्यटन, वन तथा वातावरण राज्यमन्त्रीमा नियुक्ति पाएका थिए। तर पार्टी फुटेका कारण मुख्यमन्त्री शाक्यले तीन महिना नबित्दै शाक्यले राजीनामा दिनुपयो। बागमतीमा एकीकृत समाजवादीका राजेन्द्र पाण्डे नेतृत्वको गठबन्धन सरकार छ। १८ सदस्यीय मन्त्रिपरिषद्मा कुमारी मोक्तान सामाजिक विकास मन्त्री, इन्द्रमाया गुरुङ कृषि तथा पशुपन्छी विकास राज्यमन्त्री, रजनी जोन्छे अमात्य उद्योग, वाणिज्य तथा आपूर्ति राज्यमन्त्री र कल्पना नेपाली स्वास्थ्य राज्यमन्त्री थिईन्। १ सय ९ सदस्यीय बागमती प्रदेशसभामा ३७ जना महिला थिए। गण्डकी प्रदेश सकारमा महिला झन् उपेक्षा गर्दै एमालेका पृथ्वीसुब्बा गुरुङ मुख्यमन्त्री रहँदा नरदेवी पुनमगर सामाजिक विकास मन्त्री थिइन्। कांग्रेसका कृष्णचन्द्र पोखरेल नेतृत्वको सरकार १२ सदस्यीय मन्त्रिपरिषद्मा मधु अधिकारी गुरुङ स्वास्थ्य तथा जनसंख्या मन्त्री भइन्। ५९ सदस्यीय गण्डकी प्रदेशसभामा महिलाको संख्या २० थियो। कर्णालीमा जीवनबहादुर शाही नेतृत्वको ८ सदस्यीय मन्त्रिपरिषद् महिलाविहीन थियो। यसअघि माओवादी केन्द्रका महेन्द्रबहादुर शाही नेतृत्वको कर्णाली प्रदेश सरकारमा दुई जना महिला मन्त्री बने। विमला केसी भूमिव्यवस्था, कृषि तथा सहकारी मन्त्री र सीताकुमारी नेपाली आन्तरिक मामिला तथा कानुनमन्त्री थिए। ३५ सदस्यीय कर्णाली प्रदेशसभामा १३ जना महिला थिए। लुम्बिनी प्रदेशमा तत्कालीन मुख्यमन्त्री शंकर पोखरेलको ७ सदस्यीय मन्त्रिपरिषद्मा आरती पौडेल भूमि व्यवस्था कृषि तथा सहकारी मन्त्री थिइन्। कुलबहादुर केसीको नेतृत्वमा रहेको हालको १७ सदस्यीय मन्त्रिपरिषद्मा रमा घर्ती कानुन, महिला, बालबालिका तथा ज्येष्ठ नागरिक मन्त्री, सुमन शर्मा रायमाझी कृषि, खाद्य प्रविधि तथा भूमि व्यवस्था मन्त्री र पुर्मती ढेंगा श्रम, रोजगार तथा यातायात व्यवस्था मन्त्री थिइन्। त्यस्तै विमला वली केसीले स्वास्थ्य, जनसंख्या तथा परिवार कल्याण राज्यमन्त्री, सुष्मा यादव आर्थिक मामिला तथा सहकारी राज्यमन्त्री र रीना नेपाल विक ग्रामीण तथा सहरी विकास राज्यमन्त्री थिइन्। ८१ सदस्यीय लुम्बिनी प्रदेशसभामा ३३ जना महिला थिए। सुदूरपश्चिम सरकारमा पहिलो पटकको मन्त्रिपरिषद्मा ७ मध्ये २ जना महिला मन्त्री थिए। माओवादी केन्द्रका तर्फबाट मुख्यमन्त्री बनेका त्रिलोचन भट्टले माया भट्टलाई उद्योग, पर्यटन, वन तथा वातावरण मन्त्री र विनितादेवी चौधरीलाई भूमिव्यवस्था, कृषि तथा सहकारी मन्त्री बनाएका थिए। पछि मन्त्रिपरिषद् पुनर्गठन हुँदा ११ सदस्यीय मन्त्रिपरिषद्मा विनितादेवी चौधरी भूमि व्यवस्था, कृषि तथा सहकारी मन्त्री र पूर्णा जोशी आन्तरिक मामिला तथा कानुन मन्त्री थिए। त्यस्तै, चुनकुमारी चौधरी भौतिक विकास राज्यमन्त्री, मनाकुमारी साउँद सामाजिक विकास राज्यमन्त्री र माया तामाङ बोहोरा आर्थिक मामिला तथा योजना राज्यमन्त्री थिए। ५३ सदस्यीय सुदूरपश्चिम प्रदेशसभामा ११ जना महिला सदस्य छन्। मधेस सरकारको पहिलो कार्यकालमा महिलालाई राज्यमन्त्रीमा सीमित गरिए पनि अहिलेको वर्तमान सरकारमा दुई जना महिला मन्त्री सहभागी छिन्। जसपाका संसदीय दलका नेता सरोजकुमार यादवको नेतृत्वको मन्त्रिपरिषद्मा पहिलो पटक स्वतन्त्रबाट निर्वाचनमा विजयी भई जसपा प्रवेश गरेको सरिताकुमारी साहलाई स्वास्थ्यमन्त्रीको जिम्मेवारी दिइएको थियो। दोस्रो पटक मन्त्रिपरिषद् विस्तार हुँदा माओवादी केन्द्रले सहिद परिवारको तर्फ स्व रामवृक्ष यादव (मास्टर साहेब)को छोरी सुनिता यादवलाई मन्त्रीमा स्थान दिइएको छ।"
"३९ जनालाई मृत्युको न्यायिक घोषणा, एकको बदर","स्याङ्जा : स्याङ्जा जिल्ला अदालतले चालु आर्थिक वर्षको ८ महिनाभित्र ३९ जनाको मृत्युको न्यायिक घोषणा गरेको छ। एक जनाको भने बदर भएको छ। भीरकोट नगरपालिकाका तेजबहादुर मल्ल २०३५ सालदेखि बेखबर थिए। ५१ वर्षको उमेरमा घरबाट निस्केका उनी त्यसपछि कहाँ गए, परिवारले केही खबर पाउन सकेनन्। परिवार ४५ वर्षसम्म उनी आउने प्रतिक्षामा बसे। यत्रतत्र खबर पुर्याए। आफ्ना आफन्त भएका सबै ठाउँमा सोधखोज गरे। कहीँकतैबाट केही पत्तो पाउन नसकेपछि जिल्ला अदालत स्याङ्जामा २०८० माघ २४ गते उनका दाजु यामबहादुर मल्लले मृत्युको न्यायिक घोषणाका लागि निवेदन दिए। अदालती प्रक्रिया पूरा गरेपछि अदालतमार्फत यही फागुन १५ गतेको निर्णयअनुरूप मुलुकी देवानी संहिता, २०७४ को दफा ४० बमोजिम तेजबहादुर मल्लको मृत्युको न्यायिक घोषणा भएको हो। निवेदकका अनुसार बेपत्ता भएका टोपबहादुर मल्लको अहिलेको उमेर ९६ वर्ष छ। यतिका वर्षसम्म फर्केर नआएपछि आउने आशा नरहेको जनाउँदै उनका परिवारले वडाको सिफारिस, गाउँ सर्जमिन मुचुल्कालगायतका कागजी प्रक्रिया पूरा गर्दै मृत्युको न्यायिक घोषणाको निवेदन दिएको थियो। सोही निवेदन र कागजी प्रमाणका आधारमा अदालतले मृत्युको न्यायिक घोषणा गर्ने निर्णय गरेको हो। हरिनास गाउँपालिकाका बाबुलाल सार्कीको अवस्था पनि २०५० सालदेखि अज्ञात छ। परिवारको लालनपालनका लागि भन्दै पत्नी र छोरी छाडेर हिँडेका उनको २० वर्षसम्म अत्तोपत्तो लागेन। त्यसपछि पत्नी नेत्रकुमारीले दिएको निवेदनअनुरूप अदालतले मृत्युको न्यायिक घोषणा गर्यो। बुवाआमा, दुई छोरी र पत्नीसँगको सल्लाहमै भारतकोै दिल्ली जान्छु भनि हिँडेका उनी २० वर्ष बितिसक्दा पनि घर आएनन्। परिवारको लालनपालन र औषधोपचारका लागि २२ वर्षको उमेरमा हिँडेका उनी फर्केर आउने आशा नदेखेपछि पत्नी नेत्रकुमारीले मंसिर २७ मा मृत्युको न्यायिक घोषणाको निवेदन दिएकी थिइन्। अदालतले आवश्यक प्रक्रिया पूरा भएपछि पुस २२ गते बाबुलाल सार्कीलाई मृत्युको न्यायिक घोषणा गरिदिएको थियो। हरिनासकै इन्द्रबहादुर भुजेल पनि ३४ वर्षको उमेरमै बेपत्ता भए। २०५२ फागुन २१ गतेदेखि सम्पर्कविहीन भुजेललाई पनि मृत्युको न्यायिक घोषणा गरिएको छ। भुजेललाई अदालतले गत माघ २८ गते मृत्युको न्यायिक घोषणा गरेको थियो। उनका दाजु डोलबहादुर भुजेलले भाइको मृत्युको न्यायिक घोषणाका लागि पुस ५ गते जिल्ला अदालतमा निवेदन दिएका थिए। उनका अनुसार रोजगारका लागि भारत जान्छु भनेर हिँडेका उनका भाइ त्यसपछि कहिल्यै सम्पर्कमा आएनन्। अर्जुनचौपारी गाउँपालिकाका लीलाकुमारी पौडेलले पनि २०६२ चैतदेखि बेपत्ता पतिको मृत्युको न्यायिक घोषणाको अदालतमा निवेदन गरिन्। रोजगारका लागि भारत जान्छु भनेर हिँडेका थीरलाल पौडेल १८ वर्षदेखि बेखबर थिए। अदालतले आवश्यक कानुनी प्रक्रिया पूरा गरी मृत्युको न्यायिक घोषणा गरिदिएको हो। २०५१ साउन १७ गतेदेखि आमा बेलमतीदेवी गुरुङको अवस्था थाहा पाउन नसकेका दुर्गाबहादुर गुरुङले माघ ४ गते मृत्युको न्यायिक घोषणाको माग गर्दे अदालतमा निवेदन दिए। पुतलीबजार नगरपालिकाका ४६ वर्षीया बेलमतीले घरमा कसैलाई केही नभनी हिँडेकी उनी अहिले सम्पर्कमा नआएको परिवारले जनाएको छ। आफ्ना आफन्तकहाँ खोजतलास गर्दा केही पत्तो पाउन नसकेको ३० वर्षपछि मृत्युको न्यायिक घोषणाका लागि परिवारले अदालतमा निवेदन दिएको हो। अदालती प्रक्रिया पूरा भएपछि १४ दिनपछि माघ १७ गते बेलमतीलाई मृत्युको न्यायिक घोषणा गरिएको थियो। पुतलीबजार नगरपालिकाकाका थमनबहादुर पौडेल पनि २०६२ असोज महिनादेखि बेखबर छन्। बडादसैंको टीका लगाएर वैदेशिक रोजगारीका लागि भारत हिँडेका उनको अवस्था अज्ञात छ। ५८ वर्षका उमेरमा हिँडेका उनी अहिले ७६ वर्ष पुगेका छन्। अठार वर्षसम्म उनको अत्तोपत्तो नलागेपछि परिवारले पुस १८ गते न्यायिक घोषणाका लागि निवेदन दिएको थियो। अदालतले १५ दिनपछि नै निवेदकको मागबमोजिम घोषणा गरिदियो। पुतलीबजार नगरपालिकाका बुद्धिबहादुर गुरुङलाई पनि माघ १६ गते मृत्युको न्यायिक घोषणा गरियो। उनका पत्नी पूर्णिमा गुरुङले दिएको कानुनी प्रमाणसहितका निवेदनका आधारमा अदालतले सो घोषणा गरिदिएको हो। घरका परिवारलाई केही नभनी हिँडेका उनी त्यसपछि सम्पर्कमा आएनन्। २०६४ असार १६ देखि बेखबर उनी त्यतिबेला ३५ वर्षका थिए। पति आउने प्रतिक्षामा बसेकी पत्नी पूर्णिमाले परिवारको सहमतिबमोजिम १६ वर्षपछि मृत्युको न्यायिक घोषणाका लागि निवेदन गरेकी हुन्। टोपबहादुर खाँणको यही फागुन १४ गते मृत्युको न्यायिक घोषणा भयो। उनका पत्नी तेजकुमारी खाँणले माघ ९ गते घोषणाका लागि निवेदन दिएकी थिइन्। चापाकोट नगरपालिकाका खाँण २०४८ सालदेखि बेपत्ता छन्। भीरकोट नगरपालिकाका आशबहादुर गुरुङको मृत्युको न्यायिक घोषणा भने बदर भयो। २०३७ सालमा १९ वर्षको उमेरदेखि बेपत्ता रहेका भन्दै उनकी पत्नी कुलमाया गुरुङले दिएको निवेदनका आधारमा अदालले गत भदौ २७ गते घोषणा बदर गरेको हो। आशबहादुर गत पुसमा आएर आफू जिउँदै रहेको भनेपछि घोषणा बदर गरिदिएको हो। मृत्यु घोषणाको ४ महिनापछि अदालतमा आफैं उपस्थित भएपछि उनको घोषणा बदर गरिएको थियो। रोजगारीका लागि भारतको आसाम पुगेका उनी सम्पर्कविहीन भएका थिए। यी स्याङ्जामा मृत्युको न्यायिक घोषणा गरिएका केही उदाहरण मात्र हुन्। हिजोआज यस्ता मुद्दा लिएर अदालत धाउनेको संख्या बढ्न थालेको स्याङ्जा जिल्ला अदालतका श्रेस्तेदार भूमिप्रसाद शर्माले बताए। मुलुकी देवानी संहिता, २०७४ र मुलुकी देवानी कार्यविधि नियमावली, २०७५ मा मृत्युको न्यायिक घोषणाको व्यवस्था गरेका छ। यिनै कानुनी व्यवस्थालाई आधार मानी स्याङ्जा अदालतले मृत्युको न्यायिक घोषणा गरेको हो, उनले भने। तर, कहिलेकाही अदालतलाई पनि कोही जीवित छ वा मरिसक्यो भनेर प्रमाणित गर्दा आइपर्ने अप्ठ्यारोलाई सहज बनाउन मृत्युको न्यायिक घोषणापछि बदर गर्न सकिने प्रावधान पनि राखिएको छ। सोहीबमोजिम एउटा घोषणा बदर भएको श्रेस्तेदार शर्माले बताए। सशस्त्रद्वन्द्व वा अन्य कुनै कारणबाट लामो समयसम्म बेखबर भएपछि उनका परिवारले बेपत्ता वा न्यायिक घोषणाका लागि अदालत धाउन थालेका हुन्। यहाँ घोषणा गरिएका अधिकांश रोजगारीका लागि भारत गएर बेखबर भएकाको संख्या बढी छ। केही मानसिक सन्तुलन गुमाएका पनि छन् भने केही पारिवारिक समस्याका कारण पनि घर छाडेर बेपत्ता भएको पाइएको छ। त्यसो त, तत्कालीन जनयुद्धका बेला सरकार र माओवादीबाट बेपत्ता हुने संख्या पनि १७ छ। उनीहरू सबैको अवस्था अझै बेपत्ताको सूचीमा रहेको जिल्ला रेडक्रस सोसाइटी स्याङ्जाका सभापति दिनेश अर्यालले जानकारी दिए। स्याङ्जामा २०५८ सालदेखि २०६२ सालसम्म बेपत्ताका सूचीमा रहेका १८ जना थिए। तीमध्ये वालिङका गोपालप्रसाद अर्याल भने १६ वर्षपछि घर फर्किएका थिए। मृत्युको घोषणाका लागि सम्बन्धित व्यक्तिको निवेदनसँगै वडादेखि प्रहरी हुँदै अदालतसम्म विभिन्न चरणबद्ध प्रक्रिया छन्। त्यसपछि भने अदालतमार्फत काम कारबाही अघि बढ्छ। धेरै वर्षसम्म अत्तोपत्तो पाउन नसक्ने र ज्युँदो रहेको पनि एकिन गर्न नसकेपछि मृत्युको न्यायिक घोषणाका लागि अदालतमा पारिवारिक सदस्य पुग्ने गरेका छन्। मृत्युको घोषणापछि सम्बन्धित ब्यक्तिले आ आफ्ना धर्म, संस्कार, संस्कृति अनुरूपका काजकिरिया पाउनुका साथै पतीपत्नीछोराछोरीर दाजुभाइले पाउने अंशबन्डा, सामाजिक सेवा सुबिधा, सहुलियत, पेन्सनलगायतका अन्य कामकाजमा सहज बन्ने बताइएको छ। यस्ता छन् कानुनी प्रावधान मुलुकी देवानी संहिता, २०७४ को दफा ४० मा कुनै व्यक्ति बिना सूचना लगातार १२ वर्षदेखि बेपत्ता भएमा वा त्यस्तो व्यक्तिको स्वाभाविक रूपमा जानकारी पाउने व्यक्तिले १२ वर्षदेखि कुनै जानकारी नपाएमा त्यस्तो व्यक्ति जीवित रहेको प्रमाण प्राप्त भएकोमा बाहेक त्यस्तो व्यक्तिको मृत्यु भएको मानिनेछ भन्ने उल्लेख छ। ८० वर्ष उमेर पूरा भएको व्यक्ति ५ वर्षसम्म पनि फेला नपरेमा त्यस्तो व्यक्तिको मृत्यु भएको मानिने व्यवस्था छ। युद्धस्थलमा खटिएको सैनिक बेपत्ता भएकोमा युद्ध समाप्त भएको मितिले ४ वर्षपछि त्यसको मृत्यु भएको मानिन्छ। दुर्घटना भएको वायुयान, पानी जहाज वा अन्य सवारी साधनमा यात्रा गरेको व्यक्ति भए त्यसरी दुर्घटना भएको मितिले ३ वर्षसम्म फेला नपरे त्यस्तो व्यक्तिको मृत्यु भएको मानिन्छ। उपदफा १ कुनै व्यक्तिको कुनै कारणबश दुर्घटनामा परी मृत्यु भएकोमा त्यस्तो दुर्घटनामा पर्ने अर्को व्यक्ति जीवित रहेको प्रमाण प्राप्त नभएमा त्यस्तो व्यक्तिको पनि सोही बखत मृत्यु भएको मानिन्छ। कुनै दुर्घटनामा परी एकैसाथ एकभन्दा बढी व्यक्तिको मृत्यु भएमा कुन व्यक्तिको पहिले मृत्यु भएको हो भन्ने प्रश्न निरुपण गर्नु पर्ने भएमा अन्यथा प्रमाणित भएकोमा बाहेक मृत्यु हुँदाका बखत जुन व्यक्तिको उमेर बढी रहेको छ सोही व्यक्तिको पहिले मृत्यु भएको मानिनेछ। कुनै व्यक्ति बिनासूचना बेपत्ता भएको वा कुनै विपद् वा दुर्घटनामा परेकोले निजको मृत्युको सम्बन्धमा न्यायिक घोषणा गरी, पाउ भनि बेपत्ता वा मृत्यु भएको मिति, ठेगाना, कारण र आधार खुलाई सरोकारवाला ब्यक्तिले निवेदन दिएमा अदालतले सबुत प्रमाण बुझी मृत्युको न्यायिक घोषणा गर्न सक्छ। उपदफा (४) बमोजिम मृत घोषित भइसकेको व्यक्ति जीवित भई फर्की आई अघि भएको न्यायिक घोषणा बदर गरी पाउँ भनी निज आफैंले वा मृत्युसम्बन्धी न्यायिक घोषणा संशोधन गरी पाउ भनी निजको हकदारले निवेदन दिएमा अदालतले सो सम्बन्धमा आवश्यक जाँचबुझ गरी घोषणाको आदेश संशोधन वा बदर गर्नेछ। नयाँ मुलुकी देवानी संहितामा मृत्युको न्यायिक घोषणा गर्न पाउने व्यवस्था भएअनुरूप सम्बन्धित ब्यक्तिले उपलब्ध गराएको निवेदनसहित आवश्यक कागजात पुगेमा जिल्ला अदालत स्याङ्जाले मृत्युको न्यायिक घोषणा गर्ने गरेको छ। जुन सकारात्मक पक्ष भएको अधिबक्ता तुलसी गिरीले बताए। वर्षौंदेखि आफ्नो दाजुभाइ दिदीबहीनी आमाबुवा जो कोही भए पनि भेटघाट नभएको र सम्पर्कमा आउने संभावना नदेखेपछि मृत्युको न्यायिक घोषणा गर्न पाउने प्रावधानले छ। जसका कारण वर्षौंदेखि के गरौं, कसो गरौं भनेर बसिरहेका आफ्ना आफन्तलाई केही राहत दिएको अधिवक्ता गिरीको भनाइ छ। उनले भने, सामान्यतया कुनै ब्यक्ति १२ बर्षदेखि वेखबर छ। मरे ज्युँदो थाहा छैन। उसको नाउमा रहेका घरजग्गा तथा सम्पती अंशियारलाई बाँडफाँट गर्न पाइएन्। पत्नीले पनि अंश नामसारीलगायतका सामाजिक सेवा सुबिधाबाट बञ्चित हुने अवस्था देखिएको अवस्थामा मृत्युको न्यायिक घोषणा गर्ने गरिएको छ। तर, केही बदर पनि हुन सक्छन भनेर वदरका प्राबधान पानि राखिएको छ। यदि बदर भयो भने पूर्ववत अवस्थामा रहन्छ। २०७४ अघि भने यस्तो विशेष व्यवस्था थिएन। कुनै व्यक्ति १२ वर्षसम्म बेपत्ता भएमा उनका नाउँमा रहेका जग्गा तथा सम्पती नामसारी अथवा अंशबन्डा गर्नुपर्ने भएमा मालपोत कार्यालयबाट हुने गरेको अधिवक्ता गिरीले जानकारी दिए। मृत्युको न्यायिक घोषणाका बारेमा निकै कम सुनिएको र नौला प्रकृतिको कानुनी व्यवस्था रहेको आमनागरिकका भनाइ छ। कानुनी मान्यता पाएको ५६ वर्ष पुग्दासमेत आमनागरिकका लागि नौलो विषय बनेको पुतलीबजार नगरपालिका१ निवासी राम शर्माले बताए।"
महिलाको प्रतिनिधित्व १८ प्रतिशत मात्रै,"हेटौंडा : प्रदेश संरचना बनेयता बागमती प्रदेश सरकारमा १० जना महिला सहभागी भएका छन्। तीमध्ये एक जना मुख्यमन्त्री भएका छन्। एक जना मन्त्री दोहोरिएका छन्। बागमती प्रदेशमा हालसम्म बनेका चार वटा सरकारमा ५५ जना मन्त्री भएका छन्। तर, संविधानतः सरकारमा प्रतिनिधित्व हुनुपर्ने महिलाको न्यूनतम संख्यासमेत पुगेको देखिँदैन। ५५ जना मन्त्री हुँदा त्यसको ३३ प्रतिशत अर्थात् १८ जना कम्तीमा महिला मन्त्री हुनुपर्ने थियो। तर मन्त्री भएकामध्येको १८ प्रतिशत अर्थात् १० जना मात्र महिलाले सरकारको नेतृत्व गर्ने अवसर पाएका छन्। मन्त्री भएकामध्ये पनि पाँच जना राज्यमन्त्री हुन्। हालसम्म मन्त्री बनेकामध्ये ४४ जना पुरुष रहेका छन्। बागमती प्रदेशका प्रथम मुख्यमन्त्री डोरमणि पौडेलले आफ्नो कार्यकालमा पहिलो पहिला मन्त्री सरस्वती बस्नेतलाई बनाए। उनी बागमती प्रदेश सरकारको पहिलो महिला मन्त्री हुन्। २०७४ माघ २८ गते मुख्यमन्त्री नियुक्त भएका पौडेलले पहिलो पटक सात सदस्यीय मन्त्रीपरिषद गठन गर्दा महिला मन्त्री समावेश गर्न सकेनन्। दोस्रो पटक मन्त्रिपरिषद विस्तार गर्दा २०७८ वैशाख १५ गते बस्नेतलाई सामाजिक विकास मन्त्री बनाए। दोलखाकी बस्नेत नेकपा एमालेबाट मन्त्री भएका हुन्। तर उनले साढे चार महिनाको छोटो समय मात्र मन्त्रालय सम्हाल्ने अवसर पाइन्। यस अवधिमा उनले शैक्षिक सुधार, महिला तथा बालबालिकाको लागि केही राम्रा कामको थालनी गरेका थिए। २०१९ सालमा दोलखा गौरीशंकर गाउँपालिकामा जन्मिएकी बस्नेत २०३२ सालमा हलेश्वर निमाविमा ६ कक्षामा अध्ययनरत हुँदा अनेरास्ववियु प्रारम्भिक कमिटीमा आबद्ध भएकी थिइन्। २०३७ सालदेखि शिक्षक संगठनसँगै अनेमसंघको गाउँ कमिटी र गाउँ पार्टी कमिटी दुवैमा क्रियाशील भएकी उनी २०७१ सालमा सुकुम्बासी आयोगको दोलखा जिल्ला अध्यक्षसमेत भइसकेकी छन्। २०७४ सालमा दोलखा जिल्लाबाट बागमती प्रदेशसभा सदस्यमा निर्वाचित उनी बागमती प्रदेशमा नेकपा एमालेभित्र प्रभावशाली महिला नेतृ हुन्। सरकारको नेतृत्व गरिरहेको तत्कालीन नेपाल कम्युनिस्ट पार्टीमा फुटसँगै देशले पहिलो महिला मुख्यमन्त्री पायो। नेकपा एमालेले पौडेलको ठाउँमा एमाले नेतृ अष्टलक्ष्मी शाक्यलाई बागमती प्रदेशको मुख्यमन्त्री बनायो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य २०७८ भदौ २ गते बागमती प्रदेशको मुख्यमन्त्री नियुक्त भएका हुन्। तर, उनले विश्वासको मत लिन नसक्दा ७१ दिनमा नै सरकार छाड्नु पयो। बागमती प्रदेशमा एकल बहुमत रहेको एमालेबाट मुख्यमन्त्री बनेकी उनी एक जना मात्र एमालेका प्रदेशसभा सदस्यले विश्वासको मत नदिँदा सरकार टिकाउन नसक्ने अवस्थामा थिइन्। एमालेबाट अलग हुँदै माधव नेपाल अध्यक्ष रहेको पार्टी एकीकृत समाजवादीमा सात जना प्रदेशसभा सदस्य आबद्ध भएपछि उनको सत्ता संकटमा परेको थियो। ७० वर्षीया शाक्य २०१० सालमा काठमाडौंको नेवार परिवारमा जन्मेकी हुन्। २०२९ सालमा एसएलसी उत्तीर्ण गरेकी उनी २०३६ सालमा घर छोडेर पूर्णकालीन राजनीतिमा होमिएकी थिइन्। भूमिगत राजनीति गर्दा २०४५ सालमा इलामबाट पक्राउ परेकी उनी अखिल नेपाल महिला संघको अध्यक्षसमेत भइन्। शाक्य २०५६ साल र २०७१ सालमा भएको संविधानसभा चुनावमा सांसदमा निर्वाचितसँगै संघीय सरकारमा दुईपटक मन्त्री भइसकेकी छन्। शाक्य गत २०७४ सालमा भएको प्रदेशसभामा काठमाडौं निर्वाचन क्षेत्र ८ (ख) बाट निर्वाचित भएकी थिइन्। बागमती प्रदेशको मुख्यमन्त्रीको दाबी गर्दै उनी प्रदेश निर्वाचन लडेकी थिइन्। छोटो कार्यकालभित्र प्रदेशमा सुशासन कायम गर्न प्रयास गरेकी शाक्यलाई नेकपा एमालेले वर्तमान कार्यकालको लागि उपराष्ट्रतिको उम्मेदवार पनि बनाएको थियो। हाल नेकपा एमालेका उपाध्यक्ष रहेकी शाक्य नेपाली राजनीतिमा महिला नेतृहरूमा शालीन, संघर्षशील र प्ररणादायी व्यक्तिको रूपमा चिनिन्छन्। शाक्यले आफ्नो १३ सदस्यीय मन्त्रिपरिषद्मा ३ जना महिला मन्त्री बनाइन्। रचना खड्का आर्थिक मामिला तथा योजना मन्त्री, सरस्वती बाटी उद्योग पर्यटन, वन तथा वातावरण राज्य मन्त्री र जुनेली श्रेष्ठ सामाजिक विकास राज्यमन्त्री बनिन्। २०७८ भदौ २८ गते नियुक्त भएका तीनै मन्त्रीले डेढ महिना मात्र मन्त्रालय सम्हाल्ने अवसर पाइन्। दोलखाकी एमाले नेत्री रचना खड्का बागमती प्रदेशको पहिलो महिला अर्थ मन्त्री हुन्। छोटो कार्यकालका कारण उनको काम र क्षमताको पूर्ण परीक्षण भने प्रदेशवासीले गर्न पाएनन्। विद्यार्थी राजनीतिबाट उदाएकी खड्काको जन्म २०४१ सालमा भएको हो। उनी एमालेभित्र सम्भावना बोकेकी युवा नेत्री हुन्। भक्तपुरकी सरस्वती बाटी पनि विद्यार्थी राजनीतिबाट उदाएकी महिला नेत्री हुन्। छोटो समय बागमती प्रदेशको उद्योग, पर्यटन, वन तथा वातावरण मन्त्रालयको राज्यमन्त्री सम्हालेकी उनले २०३५ सालमा एमाले सम्बद्ध अनेरास्ववियुबाट राजनीतिक यात्रा सुरु गरेकी थिइन्। २०५६ को आम निर्वाचनमा भक्तपुर १ बाट प्रत्यक्ष चुनाव लडेकी उनी र २०४९ को स्थानीय निर्वाचनमा भक्तपुरको उपमेयर उम्मेदवार बनेकी थिइन्। मकवानपुरकी जुनेली श्रेष्ठ एमाले सम्बद्ध अखिल नेपाल महिला संघमा लामो समय नेतृत्व गरेकी नेत्री हुन्। श्रेष्ठले सामाजिक विकास राज्यमन्त्री हुँदा विद्यालय तहमा शिक्षा सुधारको लागि प्रयास गरेकी थिइन्। नेकपा एमालेको केन्द्रीय सदस्यसमेत भएकी उनी पार्टी राजनीतिमा क्रियाशील छिन्। शाक्य नेतृत्वको सरकार परिवर्तनसँगै २०७८ कात्तिक ११ गते नेकपा एकीकृत समाजवादीका राजेन्द्र पाण्डे नेतृत्वमा नयाँ सरकार बन्यो। १८ सदस्यीय मन्त्रिपरिषद्मा पाण्डेले चार जना महिलालाई मन्त्री बनाए। कुमारी मोक्तान सामाजिक विकास मन्त्री, इन्द्रमाया गुरुङ कृषि राज्यमन्त्री, कल्पना नेपाली स्वास्थ्य राज्यमन्त्री र रजनी अमात्य जोन्छे उद्योग वाणिज्य तथा आपूर्ति राज्यमन्त्री बनिन्। मुख्यमन्त्री पाण्डेसँगै मन्त्री बनेका मकवानपुरकी मोक्तानले करिब १४ महिना सामाजिक विकास मन्त्रालयको नेतृत्व सम्हालिन्। उनले विद्यालयहरूको भौतिक संरचना सुधार, महिला सीप विकास, छोरी बुहारी पढाऊ अभियानलाई अघि बढाउने प्रयास गरे। त्यसपछि पनि उनी सरकार बाहिर हुनु परेन। बागमती प्रदेश सरकारमा दोहोरिने अवसर पाएकी पहिलो महिला नेत्री हुन् मोक्तान। उनी वर्तमान शालिकराम जम्कट्टेल नेतृत्वको सरकारमा पनि सामाजिक विकास मन्त्री छन्। नेकपा माओवादी केन्द्रबाट मकवानपुर २(क) मा प्रदेशसभा सदस्य निर्वाचित मोक्तान यस अघि दुई पटक सांसद भइसकेकी छिन्। १६ वर्षको उमेरमा जनयुद्धमा होमिएकी नेकपा माओवादी केन्द्रकी नेत्री कुमारी मोक्तान हाल नेकपा माओवादी केन्द्रका केन्द्रीय सदस्य छिन्। इन्द्रमाया गुरुङ बागमती प्रदेश सरकारमा गुरुङ समुदायबाट मन्त्री हुने पहिलो व्यक्ति हुन्। २०७८ मंसिर २८ गते बागमती प्रदेशको कृषि तथा पशुपन्छी विकास राज्यमन्त्री भएकी गुरुङ करिब ११ महिना उक्त जिम्मेवारीमा रहिन्। सिन्धुपाल्चोक जिल्लाको पिस्कर गाउँमा २०४० सालको माघेसंक्रान्तिको दिन भएको पिस्कर हत्याकाण्डपछि इन्द्रमाया गुरुङलाई सानैदेखि राजनीतिमा चासो बस्यो। सिन्धुपाल्चोकको हेलम्बु गाउँपालिका५ स्थित गोल्फुभन्ज्याङमा २०४९ जेठ २४ गते जन्मिएकी उनी हाल मेलम्ची ११ सिन्धुपाल्चोककी स्थायी बासिन्दा हुन्। पिस्कर हत्याकाण्डपछि कम्युनिस्ट आन्दोलनको प्रभावबाट भूमिगत जीवन र आन्दोलनसँग जोडिँदै उनले २०४५ सालमा नेकपा एमालेको साधारण सदस्य लिएकी थिइन्। २०७४ सालमा बागमती प्रदेशसभा सदस्य निर्वाचित भएपछि उनको भूमिका राज्य संयन्त्रसँग पनि जोडियो। प्रदेशसभाको विभिन्न समितिमा रहेर काम गरेकी गुरुङले नेकपा एमाले विभाजनपछि नेकपा एकीकृत समाजवादी रोजिन्। गुरुङ राजनीतिसँगै सामाजिक क्षेत्रमा पनि उत्तिकै सक्रिय छिन्। नेपाली कांग्रेसकी युवा नेतृ कल्पना नेपाली २०७८ पुस ९ गते बागमती प्रदेशको स्वास्थ्य राज्यमन्त्री नियुक्त भएकी थिइन्। करिब एक वर्ष स्वास्थ्य राज्यमन्त्री भएकी उनले प्रादेशिक अस्पतालहरूको स्तर वृद्धि र स्वास्थ्य सेवा प्रवाहमा सुधारको लागि प्रयास गरेकी थिइन्। प्रदेशसभाको पहिलो कार्यकालमा नेपाली कांग्रेसबाट समानुपातिक प्रदेशसभा सदस्य भएकी उनी नुवाकोटका स्थापित महिला नेत्री हुन्। भक्तपुरकी रजनी अमात्य जोन्छे नेपाली कांग्रेसले २०७४ मा प्रदेशसभा सदस्य बनाएको थियो। नेपाली कांग्रेसका नेता, सहिद राधेश्याम जोन्छेंकी धर्मपत्नी रजनी भक्तपुरमा नेपाली कांग्रेसलाई स्थापित गर्न लागि पर्ने नेताहरूमध्ये एक हुन्। उनी सहिद पत्नी भएकाले पनि पार्टी सभापति शेरबहादुर देउवाले मन्त्री बनाउन जोड गरेका थिए। एक वर्ष उद्योग वाणिज्य तथा आपूर्ति राज्यमन्त्री भएर काम गर्दा उनले उद्योगहरूको नियमन र साना उद्योग दर्ताको सहजीकरणमा काम गरेका थिए। प्रदेशसभको दोस्रो कार्यकालका मुख्यमन्त्री शालिकाराम जम्कट्टेलले दोस्रो पटक मन्त्रिपरिषद् विस्तार गर्दा मसिना खड्का वन तथा वातावरणमन्त्री बनिन्। २०८० जेठ ७ गते मन्त्री नियुक्त भएकी उनले साढे ९ महिना वन तथा वातरण मन्त्रालय सम्हालिन्। संघीय सरकारमा गठबन्धन परिवर्तन भएसँगै उनीसहित कांग्रेसबाट बागमती प्रदेशमा नियुक्त भएका ६ जना मन्त्रीले २०८० फागुन २३ गते राजीनामा दिएका छन्। सिन्धुपाल्चोक प्रदेशसभा १(क) बाट निर्वाचित उनले नेकपा एमालेका युद्धविक्रम तामाङलाई हराएकी थिइन्। राजीनामा दिने क्रममा उनले भनेकी छिन्, जनहितलाई मूलधारमा राखेर धेरै राम्रा नीतिगत निर्णयहरू गरेका छौं।"
मध्यरातको पूजा महाशिवरात्रि,"विश्वमै पञ्चमुखी शिवलिंगको ठूलो महत्व रहेको छ। अन्यत्र कतै नभएको पञ्चमुखी शिवलिंगको पूर्वी मुख शिवको हो भने पश्चिम मुख नन्दी स्वरूपको हो। जसमा रहेको उत्तरमुखलाई उमा अनि दक्षिणमुखलाई भैरव स्वरूप मानिएको छ। माथितिरको मुख महादेवको हो। यस्तै पूर्वी मुख तत्पुरुष, उत्तर वामदेव, पश्चिम सद्योजात र दक्षिणमुख अघोरका रूपमा लिइन्छ भने ऊध्र्वमुखलाई इशान भनिन्छ। प्रत्येक मुखलाई ब्रह्माण्डका चारै दिशा र आकाश भागसम्मका रूपमा चित्रण गरिएको छ। सम्पूर्ण जीव र जगत् जहाँबाट उदय हुन्छ र जहाँ विलय हुन्छ, त्यो क्षेत्र शिवलिंग हो। मूलतः महाशिवरात्रि अर्थात् फाल्गुन कृष्णचतुर्दशी साक्षात् शिवजी निराकारबाट साकार रूपमा प्रकट भएको दिन हो। अपितु शंकर भगवान् विशालकार्य अग्निलिंगमा प्रकट हुनुभएको दिनका रूपमा महाशिवरात्रि पर्व हर्षोल्लासपूर्वक मनाइन्छ। भगवदुत्पत्तिसँगै यो सृष्टिको पनि आरम्भ भएको हो। यसरी शिव आर्यावर्तको परमपावन नेपालभूमिमा अवतरण हुनुभएको आजको दिनलाई शिवरात्री पर्वका रूपमा भक्तिभावपूर्वक पूजा, आराधना, उपवास, जाग्राम गरेर मनाइन्छ। सम्पूर्ण प्राणीको पालक, रक्षक, भगवान्, शिव अलौकिक र शाश्वत हुनुहुन्छ। सबैको कल्याण गर्ने भगवान् शिव नै पशुपतिनाथ, विश्वनाथ, रुद्र, शंकर, अनेक नाम र अनेक रूपमा यस धर्तीमा प्रकट हुनुभएको छ। श्री पशुपतिनाथको स्तुति, पूजा, आराधना, मन्त्रको जप र यिनको महात्म्यबारे वेद, पुराण, धार्मिक साहित्यक र तान्त्रिक ग्रन्थहरूमा अति विस्तृत रूपमा पाइन्छ। भगवान् शिवको स्वरूपको दर्शन पाएका सन्त, तपस्वी, यशस्वी महापुरुषहरूले उहाँको परिकल्पना गरेका छन्। हामी प्राणीसँग दुइटा चर्मचक्षु त छ तर, तेस्रो ज्ञानचक्षु छैन। शिवको तेस्रो नेत्रको आराधना गरेमा हामीलाई ज्ञानको ढोेका खुला हुन्छ र क्षणिक संसारको आभास मिल्छ। हामीलाई शाश्वत शान्तिको ढोका हो भन्ने तथ्यलाई आज शिवरात्रीको दिनमा हामीले स्मरण गर्न सकेमा हामीलाई परम शान्ति हुन्छ। प्रत्येक साल फाल्गुन कृष्ण चतुर्दशीको दिन मनाइने महाशिवरात्रीमा शिवको पूजा मध्यरात्रिमा गर्नु शुभ मानिन्छ।"
"अर्थमन्त्रीले के गर्ने, के नगर्ने ?","काठमाडौं : निजी क्षेत्रले विद्यमान आर्थिक समस्या समाधानका लागि पहिलो सर्त आफ्नो र सर्वसाधारणको मनोबल बढाउनु रहेको जानकारी अर्थमन्त्रीलाई गराएको छ। अध्यक्ष चन्द्रप्रसाद ढकाल नेतृत्वमा नवनियुक्त अर्थमन्त्री वर्षमान पुन भेट्न पुगेको नेपाल उद्योग वाणिज्य महासंघले हालको विद्यमान अर्थतन्त्रको विषयमा ध्यानाकर्षण गराउँदै साना सहर र गाउँसम्म रकम प्रवाह गर्न सरकारले पुँजीगत खर्च बढाउनुका साथै पुनर्कर्जा सुविधा विस्तार गर्नुपर्ने उल्लेख गरेको हो। अध्यक्ष ढकालले सहकारी र लघुवित्तमा देखिएको समस्याले साना व्यवसायी र सर्वसाधारणको हातमा रकम पुग्न नसकेको दाबी गर्दै भने, सरकार र बैंकमा रहेको रकम सर्वसाधारणको हातमा पुग्ने व्यवस्था गर्नुपर्छ। उनले निर्माण व्यवसायीलाई बक्यौता रकम तिर्न पहल गर्न पनि मन्त्री पुन समक्ष आग्रह पनि गरे। ढकालले अर्थमन्त्रीलाई कोभिड समयमा लिएको व्यवसाय निरन्तरता कर्जाको सबै भुक्तानी भइसकेको उदाहरण दिँदै नेपाली व्यवसायी जिम्मेवार रहेको र सरकारले विश्वास गर्नुपर्ने बताए। सो क्रममा महासंघले मन्त्री पुनलाई निजी क्षेत्रलाई निर्वाध काम गर्न दिइनुपर्ने माग राखेको छ। निजी क्षेत्र भन्नाले ठूलो उद्योगदेखि गाउँको किराना पसलसम्म हो, अध्यक्ष ढकालले भने, सरकारले अत्याउने, धरपकड गर्ने, निरुत्साहित बनाउने काम हुनु हुँदैन र निजी क्षेत्रको मनोबल बढाउनुपर्छ। राजस्व कम उठिरहेको समयमा धरपकड गरी राजस्व उठाउने गरिएकोबारे पनि अध्यक्ष ढकालले अर्थमन्त्री पुनलाई जानकारी गराए। चार वर्षअगाडि राजस्वले टुंग्याएको विषयलाई महालेखा परीक्षकको कार्यालयले खोतल्ने र दण्ड दिने गरेको कुरामा पनि अध्यक्ष ढकालले अर्थमन्त्रीको ध्यानाकर्षण गराए। निजी क्षेत्रले उठाइरहेको मर्यादाक्रमको विषयमा पनि अध्यक्ष ढकालले अर्थमन्त्री पुनलाई जानकारी गराए। अर्थतन्त्रमा ८१ प्रतिशत र रोजगारीमा ८७ प्रतिशत योगदान दिइरहेको निजी क्षेत्रलाई मर्यादाक्रममा राख्दा निजी क्षेत्रको मनोबल अझै बढ्ने भन्दै ढकालले थपे, सरकारले खर्च नगरी विश्वास बढ्ने यस्ता विषयमा कन्जुस्याइँ गर्नु हुँदैन। भेटमा अर्थमन्त्री पुनले निजी क्षेत्रलाई विश्वासमा लिएर अगाडि बढ्ने बताए। उनले निजी क्षेत्रसँग सहकार्य गरेर सरकार अगाडि बढ्ने कुरामा आफ्नो प्रतिबद्धता रहेको जानकारी पनि गराए। निजी क्षेत्रमाथि धरपकड भइरहेको विषयमा प्रतिक्रिया दिँदै मन्त्री पुनले पहिले अनुसन्धान पूरा नगरी थुन्ने वातावरण अन्त्य गर्न सम्बन्धित निकायहरूसँग पनि समन्वय गरिने बताए। गल्ती गर्नेले सजाय पाउँछ तर कोही व्यक्तिले गल्ती गर्दैमा पूरै समुदायलाई नराम्रो भन्न हुँदैन, उनले भने। राज्य भनेको नागरिकको सुरक्षा र सेवा दिने निकाय हो भन्दै मन्त्री पुनले उद्यमी व्यवसायीलाई निरुत्साहित हुन नदिने प्रतिबद्धता व्यक्त गरे। यो मेरो जिम्मेवारी हो, मन्त्री पुनले भने, म यहाँहरूलाई हतोत्साही हुन दिन्न।"
"महाशिवरात्रि सुरक्षा, ड्रोनबाट निगरानी","काठमाडौं : महाशिवरात्रीका अवसरमा पशुपति परिसरको सुरक्षाका लागि ४ हजार ९४ प्रहरी परिचालन गरिएका छन्। उपत्यका प्रहरी कार्यालयले महाशिवरात्रिका लागि विशेष सुरक्षा योजना सार्वजनिक गरेको छ। कार्यालयका प्रवक्ता दिनेशराज मैनालीले महाशिवरात्रिको अवसरमा पशुपतिनाथ मन्दिर परिसरमा स्वदेशी विदेशी भक्तजनको अत्यधिक भीड लाग्ने भएकाले त्यहीअनुसारको विशेष सुरक्षा योजना पनि लागु गरिएको जानकारी दिए। पशुपतिनाथ मन्दिर परिसरमा शान्ति सुरक्षा तथा सवारी व्यवस्थापन गर्नका लागि एकीकृत सुरक्षा योजनाअन्तर्गत प्रविधि र प्रहरीको परिचालन गरिएको हो। फागुन २४ गतेदेखि २६ गतेसम्म योजनाअनुसार नै पशुपति क्षेत्रको निगरानी र सुरक्षा व्यवस्थामा कडाइ गरिएको छ। मेलामा कर्डन, पिकेट, मोबाइल गस्ती, पैदल गस्ती स्टाइकिङमार्फत गस्ती गरिनेछ। भीडभाडमा हुन सक्ने अपराध, चोरी लुटपाट जस्ता कार्य रोक्नको लागि ड्रोन, सीसीटिभी क्यामेराका साथै बडी वर्न क्यामेराले पनि निगरानी गरिनेछ। पशुपतिनाथको दर्शन गर्न आउने भक्तजनको स्वास्थ्यमा ध्यान राख्दै नेपाल प्रहरी अस्पतालबाट चिकित्सकसहितको एम्बुलेन्स पशुपति परिसरमा तयारी अवस्थामा रहनेछ। आपत विपद् आई परेमा तालिम प्राप्त उद्धारकर्मीलाई रिजर्भमा राखिएको छ। मेलामा तीन सिफ्टमा ३ हजार ७२ जना सुरक्षाकर्मी परिचालन हुनेछन्। सादा पोसाक, सञ्चार, ड्रोन अपरेटर, ट्राफिक व्यवस्थापन गरी ४ हजार ९४ जना सुरक्षाकर्मी परिचालन भएका छन्। मन्दिर परिसरमा सुरक्षा प्रदान गरिनुका साथै सवारी व्यवस्थापनमा चुस्त र कडाइ गरिएको प्रवक्ता मैनालीले जानकारी दिए। मेला अवधीभर जिल्ला प्रहरी परिसर काठमाडौंका प्रवक्ता नवराज अधिकारीको कमान्डमा प्रहरी परिचालन गरिएको छ। उपत्यका प्रहरी कार्यालय रानीपोखरीका प्रमुख एआईजी दीपक थापाका अनुसार महाशिवरात्री पर्वलाई सुरक्षित र भव्य बनाउनका लागि सम्पूर्ण तयारी पूरा भएको छ। भीडभाडमा जाँदा महँगा र बहुमूल्य गरगहना प्रयोग नगर्न प्रहरीले अनुरोध गरेको छ। सवारी चापलाई व्यवस्थापन गर्नका लागि ५ सय ८३ ट्राफिक प्रहरी परिचालन गरिएको बताउँदै थापाले मेलामा अवान्छित गतिविधि नगर्न आग्रह गरे। थापा भन्छन्, कुनै पनि अखाद्य खानेकुरा सेवन नगरौं, अपरिचित व्यक्तिले दिएको खानेकुरा नखाऔं र भगवान्को प्रसादको नाममा गाँजा भाङ जस्ता लागुऔषधको पनि प्रयोग नगरौं।"
सामुदायिक वनमा आधारित उद्यम लागू गरौं,"रसुवा : सामुदायिक वनमा आधारित उद्यम तथा आयमूलक कार्यक्रम लागू गर्नुपर्नेमा उपभोक्ताहरूले जोड दिएका छन्। डिभिजन वन कार्यालयको आयोजनामा भएको सामुदायिक वन उपभोक्ता समूहको छलफल कार्यक्रममा उपभोक्ताहरूले वन तथा वातावरण संरक्षण र आयमूलक कार्यक्रम गर्नुपर्नेमा जोड दिएका हन्। उत्तरगया गाउँपालिका२ को दियालेपाखा सामुदायिक वनभित्र भिजिङ्ग्रा नामको जडीबुटीको फल संकलन गरेर चोरी निकासी भएको थाहा पाएकोले डिभिजन वन कार्यालयमा खबर गरेको उपभोक्ता शेरबहादुर तामाङले बताए। यस्तै कार्यक्रममा मायादेवी तामाङ भन्छिन्, यस क्षेत्रमा भिजिङ्ग्राको खेती गरेर आयआर्जन गर्न सकिन्छ। औषधीय गुण भएको तेल निकाल्न सकिने भिजिङ्ग्राको व्यावसायिक खेती गर्न सकिने उनले बताइन्। कार्यक्रममा सहभागीहरूले वन डँढेलो नियन्त्रण, ओखर, अलैंची खेती, टिमुर, बाँस, निगालोको बिरुवा आवश्यक रहेकोले उपयुक्त समयमा उपलब्ध गराउनुपर्ने बताएका छन्। कुनाघारी सामुदायिक वनका उपभोक्ता समूहका जगतप्रसाद पौडेलले बाँदर तथा दुम्सीले खेती बाली नष्ट गरेर हैरानी पारेकोले समस्या परेको गुनासो गर्छन्। तामाङले भने, हाम्रो सामुदायिक वनमा अतिक्रमण पनि बढेको छ। आमाछोदिङमो गाउँपालिका५ का ब्रानापाखा सामुदायिक वन उपभोक्ता समूहका लाक्पाछिरिङ तामाङले बर्सेनि रोपेको बिरुवा बाख्रा बस्तुले खाने कारण सामुदायिक वनमा समस्या भएको बताए। वनमा लौठसल्ल, डाचेचुकजस्ता जडीबुडी खेती गरेर आयआर्जन गर्न सकिन्छ। वृक्षरोपण गरेर मात्र भएन, घेराबार गरेर संरक्षण गर्नुपर्छ, उनले सुझाए। यता सामुदायिक वन महासंघका केन्द्रीय कोषाध्यक्ष शान्ता न्यौपानेले सामुदायिक वनमा उद्यम गरी आयआर्जन बढाउनुपर्ने बताइन्। उनी भन्छिन्, उपभोक्ताले खाली खुट्टा डोकोमा बिरुवा बोकेर वृक्षरोपण तथा संरक्षण गरेर हराभरा भएको जंगलबाट वनजन्य उत्पादन गरी गरिबी निवारणका लागि आयआर्जन गर्नुपर्छ।"
जटिल बन्दै फोहोर व्यवस्थापन,"मुलुकका कहलिएका निजी अस्पतालहरूमा पनि फोहोर व्यवस्थापनमा धेरै कैफियत देखिएका छन्। नमुना भएर देखाउनुपर्ने अस्पतालहरू आफैंले कमजोरी गर्दा रोगको उपचार गर्न आउने स्थान नै रोग उत्पादन स्थल बन्नु हुँदैन। उत्पादन हुने क्षेत्रमा वर्गीकरण नगरे फोहोर गर्नेले नै शुल्क तिर्नपर्ने गरी फोहोरमैला व्यवस्थापन राष्ट्रिय नीति छ। तर, पनि त्यसकै आधारमा कानुन निर्माण गरी जिम्मेवारी पाएका तथा अधिकार क्षेत्रमा रहेका सबै स्थानीय तहले कार्यान्वयन गर्नुपर्ने हो। सबैलाई मान्य हुने गरी संघीय मन्त्रालयले कानुन निर्माणको अन्तिम चरणमा रहेको भनिए पनि आजसम्म मूर्तरूप लिन सकेको छैन। फोहोरमैला पारिवारिक तथा आर्थिक क्रियाकलापको उपज हो। आधुनिक युगको सहरीकरण, औद्योगीकरण तथा नवजीवनशैलीको पाश्र्वप्रभावकै रूपमा फोहोर व्यवस्थापन ज्वलन्त चुनौती बन्दैछ। नेपालमा जनसंख्या वृद्धिसँगै भवन निर्माण, सवारीसाधन र उपभोग्य वस्तुको तीव्र विस्तारले वातावरणीय तथा पर्यावरणीय सन्तुलन खल्बलिएको छ। खानेपानीको अभाव छ। ढल निकासको व्यवस्था छैन। अव्यवस्थित सहरीकरणले राजधानीमात्र होइन ठूला मध्यममात्र होइन साना सहरहरू पनि अत्यन्तै कुरूप तथा फोहोर बनाएको छ। फोहोर दैनिकरूपमा बढेता पनि आजसम्म ६५ प्रतिशत बढी जैविक अर्थात् कुहिने फोहोर छ जस्लाई कम्पोस्ट मल बनाउन सकिन्छ भने ३५ प्रतिशत अजैविक फोहोरलाई पुनःप्रयोग गरी व्यवस्थापन गर्न सकिन्छ। विकसित देशहरूले फोहोरमैलालाई विभिन्न प्रविधिहरू अपनाएर फोहोरको उचित व्यवस्थापन गर्नुका साथै मनग्गे फाइदा लिइरहेका छन्। तर हामीजस्तो विकासोन्मुख देशहरूमा दिनानुदिन समस्या बन्दै जानुमा स्रोतसाधन र प्रविधिको कमीभन्दा पनि राजनैतिक प्रतिबद्धता, इच्छाशक्ति र अदूरदर्शिता प्रस्ट देखिन्छ। एकातिर फोहोरमैला व्यवस्थापनमा विकेन्द्रीकरण सिद्धान्त अपनाउनुपर्छ भने अर्काेतिर उत्पादकलाई जिम्मेवारी र सहभागिता गराउन त्यति नै जरुरी छ। फोहोर छुट्ट्याएर घरमै कम्पोस्ट मल बनाउनेलाई न्यून शुल्क, कर छुट, पहँेलो प्लेट टास र पुरस्कृत गर्ने कार्यक्रम तथा कम र बढी फोहोर उत्पादन गर्नेमा कम र धेरै रकम निर्धारण गर्न पालिकाहरूले नीति बनाउनैपर्छ। अफ्रिकी मुलुकहरू केन्या, सुडान, घाना, तान्जानियालगायतका देशमा विद्युतीय फोहोरको पहाडै बनेका छन्। नेपालमा वार्षिक २५ हजार टन विद्युतीय फोहोर उत्पादन हुने गर्छ जस्मा अत्यधिक वार्षिक भित्रिने ६० लाख मोबाइल सेट पर्दछ। विद्युतीय फोहोर व्यवस्थापनका लागि कुनै ठोस काम भएका छैनन्। आवश्यक नीति पनि छैन। विद्युतीय फोहोर समस्यामात्र नभई अर्थाेपार्जनको राम्रो माध्यम पनि बन्न सक्छ। सुन, चादी, प्लाटिनमजस्ता बहुमूल्य धातु पनि फोहोरमा हुने भएकाले मोहर बन्छ। वातावरण विभागको सन् २०१७ को अध्ययनमा उक्त वर्ष उपत्यकामा मात्रै १७ हजार ७ सय ३० टन विद्युतीय फोहोर उत्पादन भएको थियो, तथापि हाल पाँच सय प्रतिशतले बढोत्तरी भइसकेको आशंका छ। कुनै बेला दुर्गन्ध फैलिँदा बिरामी र आफन्त तथा आसपासका सर्वसाधारणको गालीसमेत खानुपर्ने तथा व्यवस्थापन टाउको दुखाइ भइरहेको फोहोरबाट भेरी अस्पतालले हाल मोहर कमाइ रहेको छ। प्लास्टिक र कागजजन्य फोहोर बिक्री गरेर मासिक ७० हजार आम्दानी गर्छ। संक्रमित रातो डिब्बामा गैरसंक्रमित नीलो र हरियो बाल्टिनमा दैनिक २ सय ५० किलो फोहोर उत्पादन हुन्छ। दैनिक १२ सय बिरामी आउने तथा ६ सय केजी फोहोर संकलन हुने लुम्बिनी अस्पतालमा पनि दुई सय केजी फोहोर निर्मलीकृत गर्न सकिने तीन वटा मेसिन जडान गरिएको छ। इन्सिनेरेटर, बाल्ने, जलाउने तथा सीधै नगरपालिकालाई दिने प्रवृत्ति अन्त भएको छ। एडीबीले गरेको नेपालको अध्ययनमा प्रतिव्यक्ति दैनिक औसत फोहोर उत्पादन ३ सय १७ ग्राम छ, जसअनुसार स्वास्थ्यजन्य तथा औद्योगिक फोहोरबाहेक वार्षिक नगरजन्य फोहोर २ करोड १८ लाख बढी मेट्रिकटन उत्पादन ह;न्छ। उत्पादित फोहोरमा २० देखि २५ प्रतिशत पुनःचक्रन र पुनःप्रयोग भएको देखिन्छ भने अन्य अव्यवस्थित रूपमा विसर्जन हुने गरेको छ। ५० प्रतिशतभन्दा बढी फोहोर कुहिने खालका हुन्छन्। तुरुन्तै व्यवस्थापन नगरे एकातिर दुर्गन्ध आउने, रोगव्याधिको खतरा ह;न्छ भने अर्काेतिर जैविक मल, कम्पोस्ट मल, बायोग्यास बनाउन सकिन्छ। नक;हिने फोहोरमध्ये ३० देखि ४० प्रतिशतलाई पुनःचक्रण र पुनःप्रयोग गर्न सकिन्छ र यी गर्न नसकिने १० देखि २० प्रतिशत नक;हिने फोहोरलाई ल्यान्डफिलमा लान र वातावरणीय सुरक्षताका साथ विसर्जन गर्न सकिन्छ। दूषित पानीका कारण जन्डिस, हैजा, झाडापखाला, आउँ, हेपाटाइटिस, टाइफाइड र छालाजन्य तथा एलर्जिक समस्याहरू र मौसमी रोगहरूजस्तै शीतलहर र विभिन्न फ्लुको प्रकोप भइरहेको छ। शारीरिक व्यायामको अभावमा मोटोपनाको समस्या, मुटुरोग, मधुमेह, उच्च रक्तचाप, हृदयाघातजस्ता दीर्घरोगहरू बढ्दो छन्। एचआईभी, औलो, ;यरोगको संक्रमणको जोखिम बढ्दो छ। वायु प्रदू;ण, मानसिक तनाव, धूमपान, मद्यपान, लागूऔ;ध सेवन, हिंसा, लुटपाट, अस्वस्थकर खाना, ताजा हरियो सागपात र फलफूलको कमीले गर्दा सहरियाहरूको जीवन प्रत्यक पल जोखिमपूर्ण बन्दै गइरहेको पाइन्छ। फोहोरको डंगुरबाट झिंगा, लामखुट्टे, मुसा, चरा तथा गाडीका पाङग्रा, जुत्ता चप्पलबाट वरिपरि तथा घरभित्र संक्रमण पुग्दछ। रसाएको फोहोर पानी तथा अन्य जीवजन्तुबाट पानीका स्रोतहरू पनि संक्रमित हुन्छन्। जसबाट कीटजन्य, पानीजन्यलगायतका संक्रमणहरूले महामारीको रूप लिन सक्छन्। घरभित्रको फोहोरले इन्फलुएन्जा, रुघाखोकी, ;यरोग, दादुरा, ब्रोड्डकाइटिस, लहरेखोकी, लुतो, एलर्जीलगायतका चर्मरोगहरू, श्वासप्रश्वासजन्य संक्रमण ल्याउछ भने मुसाबाट प्लेग, रेबिज, लामखुट्टेबाट औलो, कालाजार, इन्सेफलाइटिस, साङ्ला र माउसुलीबाट अन्य विभिन्न रोगहरू लाग्दछ। बंगुरको मलबाट नाम्ले किरा, भैंसी र राँगाको मलबाट सानो नाम्लेकिरा, कुखुरा तथा पंछीको मल तथा प्वाँखबाट बर्डफ्लुजस्ता रोग सर्न सक्छ। पानी संक्रमित भई नउमालेर पानी पिउदा टाइफाइड, हैजा, झाडापखाला, जन्डिस, जुका, भाइरल संक्रमणहरू लाग्दछ। अस्पतालको फोहोर कुल फोहोरको १ प्रतिशत जति भए पनि निकै संक्रामक र खतरनाक हुन्छ। चिकित्साजन्य फोहोरमैलामध्ये ७५ देखि ८५ प्रतिशत अन्य घरेलुजन्य फोहोरमैला जस्तै हुने भए पनि बाकी अत्यन्तै हानिकारक हुन्छन्। डाबुढाथोकी, नेपाल चिकित्सक संघका केन्द्रीय उपाध्यक्ष हुन्।"
डिजिटल क्षेत्रमा महिलाको आवाज सुनिनेगरी नीतिगत सुधारमा काम गर्नेछु: आरजु राणा,"काठमाडौं : प्रतिनिधिसभाअन्तर्गतको कृषि,सहकारी तथा प्राकृति स्रोत साधन समिति सभापति डाआरजु राणा देउवाले महिला मैत्री नीति र कानुनलाई सुनिश्चित गर्न महत्वपूर्ण भूमिका खेल्ने बताएकी छन्। अन्तर्राष्ट्रिय महिला दिवसका अवसरमा शुक्रबार एक विज्ञप्ति जारी गर्दै प्रविधिको पहुँचमा लैङ्गिक समानतालाई प्रवर्द्धन गर्ने र डिजिटल क्षेत्रमा महिलाको आवाज सुनिने गरी नीतिगत सुधारमा काम गर्ने विश्वास व्यक्त गरेकी छन्। 'प्रतिनिधि सभा सदस्यको हैसियतमा मैले व्यक्तिगत रूपमा महिला मैत्री नीति र कानुनलाई सुनिश्चित गर्न महत्वपूर्ण भूमिका खेल्नेछु । प्रविधिको पहुँचमा लैङ्गिक समानतालाई प्रवर्द्धन गर्ने र डिजिटल क्षेत्रमा महिलाको आवाज सुनिने गरी नीतिगत सुधारमा काम गर्नेछु । आजको दिन ग्रामीण र सीमान्तकृत समुदायका महिलाहरूको प्रविधि साक्षरता बढाउँदै सूचना प्रविधिको क्षेत्रमा उनीहरूको पहुँच पुर्याउने नीतिगत सुधारमा काम गर्ने प्रतिबद्धता पनि व्यक्त गर्दछु ,'उनले भनेकी छन्। महिला सशक्तीकरणको विषय केवल महिलाको मात्र मुद्दा नभइ यसका लागि महिला र पुरुष दुवैको समान र सक्रिय भूमिका आवश्यक पर्ने उनको भनाइ छ। उनले विश्वभर आज पनि महिलामाथि कुनै न कुनै प्रकारका विभेदहरू कायमै रहेको भन्दै शिक्षा,स्वास्थ्य रोजगारीलगायतका अवसरमा महिलाहरूको पहुँच अझै पनि सन्तुष्ट हुने स्तरमा पुग्न नसकेको बताएकी छन्। विकसित मुलुकहरूको तुलनामा नेपाली नारीहरूको आधारभूत आवश्यकतामै विभेद र शोषण भोग्दै आएको उनको जिकिर छ। 'विकसित मुलुकहरूको तुलनामा नेपाली नारीहरूले आधारभूत आवस्यकता मै विभेद र शोषण भोग्दै आएका छन् । उनीहरूलाई न्याय र समानता दिलाउने उदेश्य हामी सम्पूर्ण नारीहरूको मात्रै नभई नारी र पुरूष दुवैको हो । महिला सहभागिता र प्रतिनिधित्व सुनिश्चित गर्न संविधान र कानुनमार्फत अभ्यासमा आएका छन् । नेपाली नारीहरुले आफुले पाएका अवसरमा सफलता प्रमाणित गरिसकेका पनि छन् । हामी महिलाहरू परिवार, समुदाय र राष्ट्रकै नेतृत्वकर्ता हौं । महिलाहरू समाजका हरेक क्षेत्रमा सफल हुँदै आएको हाम्रो गौरवमय इतिहास पनि छ,'उनले भनेकी छन्,' यद्यपि,हामीले अझै पनि धेरै काम गर्न बाँकी छ ।' महिलाहरूले कार्यस्थलमा विभेदका साथै समान अवसहरूका क्षेत्रमा बाधा र भेदभाव भोग्दै आएको भन्दै उनले सबैले हातेमालो गरेर सबै चुनौतिहरू पन्छाउँदै जानुपर्ने बताएकी छन्। प्रत्येक वर्ष मार्च ८ का दिन अन्तराष्ट्रिय नारी दिवश विश्वभर मनाइँदै आएको छ।"
वित्तीय अराजकतामा राज्यको मलजल,"काठमाडौं : बेला यस्तो पनि थियो बैंक तथा वित्तीय क्षेत्रमा ऋण माग्नेको ताँती हुन्थ्यो। उनीहरूले मागेजति कर्जा दिनै सक्दैनथे। तर, आजभोलि स्थिति उल्टो छ। बैंकमा पैसा थुप्रिएको छ, तर ऋण माग्नेको कमी छ। बैंकमा थुप्रिएको पैसा लगानी भएको छैन। बैंकले लगानी गर्न नसकेपछि राष्ट्र बैंकले दिनदिनै पैसा तानिरहेको छ। राष्ट्र बैंकका अनुसार बैंक तथा वित्तीय संस्थासँग साढे ८ खर्ब बढी ऋण दिने क्षमता छ। तर, यत्रो पैसा थुप्रिँदा पनि लगानी भएको छैन। अर्कोतिर, बैंक तथा वित्तीय क्षेत्रविरुद्ध अराजक समूह हात धोएर लागेको छ। यस्तो समूहसामु सरकार निरिह जस्तै देखिएको छ। तर, गडबडीको आशंकामा बैंकर्सहरू भने धमाधम पक्राउ परिरहेका छन्। बैंक तथा वित्तीय क्षेत्रमा भय र आतंकको अवस्था छ। त्यसैकारण पैसा थुप्रिए पनि लगानी हुन नसकेको बैंकर्सहरू बताउँछन्। मुलुकमा राजनीतिक अस्थिरता छ। त्यसको फाइदा उठाउँदै केही अराजक समूह बैंक तथा वित्तीय संस्थाविरुद्ध नियोजित रूपमा आन्दोलन गरिरहेका छन्। बैंक तथा वित्तीय क्षेत्रबाट लिएको ऋण तिर्नु नपर्ने, उल्टै बैंकर्सलाई कारबाही गर्नुपर्ने भन्दै आर्थिक अराजक गतिविधि गरिरहेका छन्। त्यसबाट एकातिर बैंक तथा वित्तीय क्षेत्र त आतंकित छ नै, ऋणीहरू पनि भोलि के हुने हो ? भन्दै ऋण तिर्न आनाकानी गरिरहेका छन्। यसैकारण मुलुकमा लगानीको वातावरण नरहेको बैंकर्सहरू बताउँछन्। तर, खुलेआम यस्ता गतिविधि भइरहँदा पनि सरकार मुकदर्शक बनेर बसिरहेको छ। ऋण लिएर तिर्दिन भन्ने र आन्दोलन गरे ऋण मिनाहा हुन्छ भन्दै अराजकता मच्चाइरहेका समूहमाथि सरकारले कारबाही नगरेसम्म बैंकिङ क्षेत्रमाथि नउठ्ने सरोकारवालाहरू बताउँछन्। पछिल्लो समय बैंकस तथा वित्तीय संस्थाबाट प्रवाह भएको ऋण र ऋणीसँग सम्बन्धित विषय पनि विवादमा परेका छन्। वित्तीय संस्थाबाट प्रवाहित भएको ऋणमा धितो मूल्यांकन अर्थात् धितोले खाम्नेभन्दा बढी प्रवाह गरेको आरोपमा केन्द्रीय अनुसन्धान ब्युरो (सीआईबी)ले तत्कालीन सेञ्चुरी कमर्सियल बैंकका ११ जनालाई पक्राउ गर्यो। यस्ता गतिविधिले बैंकका कर्मचारीमा त्रास पैदा गरेको छ। कर्मचारी मानसिक तनावमा पर्दा कारोबारको पर्फन्मेस मा समेत अप्ठ्यारो परेको बैंकर्सहरूको गुनासो छ। लगानी गर्न बैंक पनि डराए सर्वसाधारणको पुँजी संकलन गरेर लगानी गर्ने बैंकको मुख्य काम हो। तर, त्यही पैसा लिएर म त तिर्दिन भन्दै अराजक समूहले आतंक मच्चायो। ऋण तिर्नबाट उन्मुक्ति लिन खोज्नेहरूले बैंक तथा वित्तीय संस्थाहरूप्रति अफवाह फैलाए। आन्दोलन गर्नेहरूले उन्मुक्ति पाइरहेका छन्। यसबाट बैंक तथा वित्तीय क्षेत्र आतंकित छ। त्यसैकारण लगानीको वातावरण बिथोलिएको बैंकर्सहरू बताउँछन्। करिब १ वर्ष यतादेखि बैंक तथा वित्तीय क्षेत्रले यो समस्या भोगिरहेका छन्। अर्कोतिर, पछिल्लो समय समग्र अर्थतन्त्र खुम्चिएको छ। बजारमा माग नहुँदा अधिकांश व्यवसाय धरापमा छन्। बैंकमा कर्जाको माग आएको छैन। यस्तो अवस्थामा बैंकिङ क्षेत्र खलबलाउन अराजक गतिविधिले प्रश्रय पाउँदा कर्जा दिन पनि डराउनुपर्ने स्थिति खडा भएको बैंकर्सहरू बताउँछन्। बैंकप्रति अराजकता गर्दै आएकाहरूमाथि भने सरकारले कुनै कारबाही गरेको छैन। लघुवित्त पीडितका नाममा पनि आन्दोलन चलिरहेको छ। लघुवित्तबाट ऋण लिएर अहिले पीडितका नाममा भइरहेको आन्दोलनप्रति सरकार गम्भीर छैन। उल्टै, लघुवित्तविरुद्ध उत्रेकाहरूलाई राज्यले प्रश्रय दिइरहेको छ। अतिरिक्त पैसा नै धेरै बैंकहरूले १०० रुपैयाँ जम्मा हुँदा ९० रुपैयाँसम्म लगानी गर्न पाउँछन् । तर, आजभोलि स्थिति त्यस्तो छैन। बैंकिङ प्रणालीमा अधिक लगानीयोग्य पुँजी (तरलता) थुप्रिएको छ। नेपाल राष्ट्र बैंकले बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकेको छ। तर, यतिबेला बैंकहरूको सीडी रेसियो ८००२ प्रतिशत छ।। दिनप्रतिदिन निक्षेप बढेको छ। तर, त्यसको तुलनामा कर्जा प्रवाह नहुँदा प्रणालीमा पैसा थुप्रिएको हो। समग्र बैंकिङ प्रणालीमा करिब साढे ८ खर्ब रुपैयाँ कर्जा प्रवाह गर्ने अधिक क्षमता देखिन्छ। नेपाल बैंकर्स संघका अनुसार बजारमा माग नै सिर्जना हुन सकेको छैन। ब्याजदर घटेको छ। तर, कारण कर्जा गएन भन्ने स्थितिभन्दा पनि नयाँ ऋणीहरू नै नआएको संघको भनाइ छ। वाणिज्य बैंक, विकास र वित्त कम्पनीहरूमा ६१ खर्ब ७३ अर्ब रुपैयाँ निक्षेप संकलन छ। ५० खर्ब ९० अर्ब रुपैयाँ कर्जा लगानीमा छ। राष्ट्र बैंकले दिएको कर्जा निक्षेप अनुपात (सीडी रेसिओ)को अधिकतम सीमा ९० प्रतिशतसम्म भएकाले अझै यी बैंकहरूसँग साढे ४ खर्ब रुपैयाँ बढी पुँजी छ। तर, प्रवाह गर्न सकेका छैनन्। समग्रमा ८ खर्ब बढी लगानीयोग्य रकम बैंक तथा वित्तीय क्षेत्रमा थुप्रिएको छ। बैंकविरुद्ध आन्दोलन, बैंकर्समाथि धरपकडदेखि बैंकर्सलाई अनावश्यक थुन्ने जस्ता गतिविधिले कर्जा प्रवाह हुन नसकेको बताउँछन्, नेपाल बैंकर्स संघका अध्यक्ष सुनील केसी। अर्कोतिर गत वर्षको भन्दा आयात घटेको छ। अधिकांश उद्योगहरू पूर्णक्षमतामा चलेका छैनन्। सरकारसँग पैसा नभएर निर्माणका काम पनि सुस्त छन्। यसैकारण पनि कर्जाको माग नआएको हो, अध्यक्ष केसी भन्छन्, निर्माण क्षेत्रमा पैसा नआउनेबित्तिकै धेरै क्षेत्र प्रभावित हुन्छन्। यस्ता कारणले गर्दा समग्रमा कर्जाको माग कम हुन गएको हो। पहिलेभन्दा अहिले बैंकहरूको निक्रिय कर्जा पनि बढेको छ। यी सबै कारणले गर्दा अपेक्षाअनुसार कर्जा गर्न नसकिएको एनएमबी बैंकका प्रमुख कार्यकारी अधिकृत (सीईओ) समेत रहेका केसी बताउँछन्। अराजकतालाई सरकारले नै नियन्त्रण गर्नुपर्छ पूर्वबैंकर भुवन दाहाल पछिल्ला गतिविधिले कर्जा प्रवाह गर्न बैंकहरू डराएको बताउँछन्। बैंकले आज कर्जा देला। भोलि कुनै ऋणीले त्यसको दुरुपयोग गर्यो भने पनि ऋण दिने नै जेल जानुपर्ने अवस्था बनाइँदै छ, दाहाल भन्छन्, यसकारण कर्जा पनि बैंकर्स डराएका छन्। बैंकविरुद्ध भ्रम फैलाउन नपाइने र यसो गर्नेलाई नियामक निकाय नेपाल राष्ट्र बैंकले समन्वय गरेर सल्टाउनुपर्ने उनको भनाइ छ। बैंकिङ क्षेत्रमा भ्रम फैलाउनेलाई राष्ट्र बैंकले सम्बन्धित निकायसँग समन्वय गर्नुपथ्र्यो, उनले भने, तर यसमा राष्ट्र बैंक चुकेको छ। तर, राष्ट्र बैंकका उपनिर्देशक डा भागवत आचार्य भने अराजक प्रवृत्तिलाई केन्द्रीय बैंकले भन्दा पनि सरकारले नै नियन्त्रण गर्नुपर्ने बताउँछन्। उपनिर्देशक डा आचार्य बैंकिङ क्षेत्र विश्वासबाट चल्ने संवेदनशील क्षेत्र भएको बताउँछन्। सर्वसाधारणबाट संकलन भएको निक्षेपबाट बैंकले कर्जा प्रवाह गर्ने भएकाले तिर्दिन भन्ने छुट कसैलाई नहुने उनी बताउँछन्। बैंक वित्तीय संस्थाहरू नेपाल राष्ट्र बैंकको नीतिगत व्यवस्थाअनुसार सञ्चालन भइरहेको दाबी गर्दै बैंक तथा वित्तीय संस्थाहरूलाई नियमन, सुपरिवेक्षण गरिरहेको र नियमविपरीत भएमा कारबाही गरिरहेको उनले बताए। डेभलपमेन्ट बैंकर्स एसोसिएसन नेपालका अध्यक्ष सुयोग श्रेष्ठ भन्छन्, अराजक गतिविधिले बैंकिङ क्षेत्र प्रभावित भएकै हो। कर्जाको माग नै नआएकाले बैंकको लगानी हुन नसकेको उनको भनाइ छ। बैंकविरुद्धको अराजकताले व्यापारमा मात्रै होइन भोलिका दिनमा समग्र अर्थतन्त्र नै जोखिममा पर्न सक्छ, उनले भने, यस्ता गतिविधि तत्कालै नियन्त्रण गर्नुपर्छ। बैंक तथा वित्तीय संस्थाहरूमा ५ करोड ३५ लाखभन्दा धेरै निक्षेप खाताहरू छन्। १८ लाखभन्दा धेरै कर्जा खाताहरू सञ्चालित छन्। देशका ५४ वटा बैंक तथा वित्तीय संस्थाहरूले मुलुकको कुल गार्हस्थ्य उत्पादनभन्दा धेरै निक्षेप संकलन गरेका छन्। कुल गार्हस्थ्य उत्पादन बराबरको कर्जा प्रवाह गरेका छन्। ६ हजार ४ सय ४१ शाखामार्फत देशभर सेवा प्रदान गरिरहेका छन्। मुलुकका दूरदराजमा ५७ वटा लघुवित्त संस्थाहरूले २८ लाखभन्दा धेरै ससाना ऋणीहरूलाई ४ खर्ब रुपैयाँभन्दा धेरै ऋण प्रवाह गरेका छन्। आर्थिक रूपान्तरणमा भूमिका खेलेका छन्। वित्तीय संस्थाहरूले ८२ हजारभन्दा धेरै कर्मचारीहरूलाई प्रत्यक्ष रोजगारी दिएका छन्। तर, पछिल्लो समय बैंकर्सविरुद्ध भएका गतिविधिले निराशा जगाउन थालेको र यो समग्र मुलुकका लागि राम्रो संकेत होइन। बैंक तथा वित्तीय संस्थाहरूले आव २०७९८० मा मात्र सरकारलाई ३१ अर्ब रुपैयाँभन्दा धेरै राजस्व बुझाएका थिए। साथै संस्थागत सामाजिक उत्तरदायित्वबमोजिम बैंक तथा वित्तीय क्षेत्रहरूले ७७ करोड रुपैयाँभन्दा धेरै विविध सामाजिक कार्यहरूमा खर्च गरेका छन्। धरपकडले निम्त्याएको बैंकर्सको त्रास पछिल्लो समय बैंकिङ क्षेत्र जस्तो अत्यावश्यक एवं संवेदनशील क्षेत्रमा भइरहेको धरपकड एवं पक्राउबारे समस्त बैंकिङ क्षेत्र नै चिन्तित बनेको छ। फागुन १५ गते धितोभन्दा बढी कर्जा दिएको भन्दै नेपाल प्रहरीको केन्द्रीय अनुसन्धान ब्युरो (सीआईबी)ले तत्कालीन सेञ्चुरी कमर्सियल बैंकका ११ जनालाई पक्राउ गरेपछि समग्र बैंकिङ क्षेत्रमा चिन्ता र त्रास उत्पन्न भएको छ। किनभने प्रभु बैंकका वरिष्ठ नायव प्रमुख कार्यकारी अधिकृत (तत्कालीन सेञ्चुरी कमर्सियल बैंकका सीईओ) मनोज न्यौपानेसहित १० जनालाई पक्राउ गरेको थियो। सीआईबीले उनीहरूमाथि बैंकिङ कसुर तथा सजाय ऐन, २०६४ बमोजिम पक्राउ गरेको थियो। उनीहरूमाथि थप अनुसन्धान भइरहेको सीआईबीले जनाएको छ। करिब एक वर्षअघि प्रभु बैंकल सेञ्चुरी कमर्सियल बैंकलाई गाभेको थियो। सीआईबीले धितो मूल्यांकनभन्दा ९७ करोड बढी ऋण प्रवाह गरेको आरोपमा पक्राउ गरेको थियो। देउराली सहकारीका अध्यक्ष रवीन्द्र चौलागाईको खुरापाती डिजाइन र मिलेमतोमा सेञ्चुरी बैंकका तत्कालीन चिफ क्रेडिट अफिसर राजेश भण्डारी, तत्कालीन सीईओ न्यौपाने, त्यसअघिका सीईओ पूर्वप्रमुख कार्यकारी अधिकृत तुलसी गौतमलगायतका व्यक्तिले कमिसन लिई कम धितो राखेर बढी ऋण प्रवाह गरी बैंकलाई हानिनोक्सानी पुर्याएको आरोप छ। सहकारीको रकम अपचलन गरेको कसुरमा देउराली सहकारीका अध्यक्ष रवीन्द्र चौलागाईं हाल थुनामा छन्। सीआईबीका अनुसार धितोको मूल्यांकन १ अर्ब १४ करोड २३ लाख ८४ हजार २५८ रुपैयाँ छ। तर, कर्जा भने २ अर्ब ११ करोड ६५ लाख ५५ हजार ७ सय ३१ रुपैयाँ प्रवाह भएको देखियो। यसअनुसार धितोको मूल्यांकनभन्दा ९७ करोड ४१ लाख ७० हजार ७७२ रुपैयाँ ऋण प्रवाह गरेको भन्दै सीआईबीले पक्राउ गरेको थियो। तर, केन्द्रीय बैंकको एकीकृत निर्देशनअनुसार घरजग्गा धितो राखी यस्तो नयाँ कर्जा प्रवाह गर्दा, कर्जा थप वा कर्जा नवीकरण गर्दा कर्जा र सोको धितो सुरक्षणको फेयर मार्केट भ्यालु बीचको अनुपात लोन टु भ्यालु रेसियो बढीमा ५० प्रतिशतसम्म मात्र कायम गर्नुपर्नेछ व्यवस्था छ। तर, सेन्चुरी कमर्सियल बैंकका सीईओसहितको मिलेमतोमा धितो मूल्यांकनको दोब्बर कर्जा दिँदा समस्या भएको सीआईबीले ठहर गरेको छ। बैंक तथा वित्तीय संस्थाका छाता संगठनहरू भने बैंकर्सहरूको कुरै नसुनी सीआईबीले पक्राउ गरेर आतंकित बनाएको आरोप लगाउँछन्। कर्मचारीहरूको मनोवलसमेत खस्कन गएको भन्दै प्रेस विज्ञप्ति जारी गरेर उनीहरूले असन्तुष्टि जनाएका छन्। यस्तो हुँदा राज्यका सम्बन्धित निकायहरू यस विषयमा गम्भीर भइदिन क, ख, ग र घ वर्गका बैंक तथा वित्तीय संस्थाहरूका छातासंगठनले संयुक्त रूपमा आग्रह गरेका छन्। साथै व्यवसायीहरूका छाता संगठन नेपाल उद्योग वाणिज्य महासंघ, नेपाल उद्योग परिसंघहरूले पनि बैंकर्स पक्राउको विरोध जनाए। कर्जा लगानीका सम्बन्धमा नियमकीय निर्देशनको परिधिभित्र रही आआफ्नो कर्जा नीति तथा कार्यविधि भित्र बसी बैंक तथा वित्तीय क्षेत्रका कर्मचारीहरूले गरेको काम कारबाहीलाई आधारमानि हुने धडपकड नरोकिएमा बैंकिङ क्षेत्रमा ठूलो चुनौती आउन सक्ने भएकाले यसतर्फ सबै सरोकारवालाहरू गम्भीर हुन आवश्यक रहेको बैंकर्सहरूको भनाइ छ। बैंकर्स संघका अध्यक्ष केसी भन्छन्, कर्जासम्बन्धी वास्तविकता नबुझी गरेको पक्राउले समग्र बैंकका कर्मचारीहरूलाई निरुत्साहित गर्छ र मानसिक रूपमा कमजोर बनाउँछ। जसले गर्दा काम नै प्रभावित बनाउँछ। सीआईबीले भनेअनुसार धितोले नखामेको कर्जा प्रवाह भनिनु तर्कसँगत नभएको बताइन्छ। किनभने हालसम्मका समग्र बैंक तथा वित्तीय संस्थाबाट कुल ५० खर्ब ९० अर्ब रुपैयाँ प्रवाहित कर्जा सबै धितोबाट मात्रै कभर हुन्छ भन्ने हँुदैन। घरजग्गा बाहेकका स्टक, व्यापारको आधारमा लिने चालु पुँजी कर्जा (वर्किङ क्यापिटल लोन) पनि हुन्छ। जसका लागि धितो चाहिँदैन। वाफिया (बैंक तथा वित्तीय संस्थासम्बन्धी ऐन२०७३) र केन्द्रीय बैंकले तोकेको चालु पुँजी नीतिअनुसार घरजग्गाको धितोबोह पनि दिने व्यवस्था छ। वाफियामा कर्जा प्रवाहसम्बन्धी व्यवस्थामा भनिएको छ, बैंक वा वित्तीय संस्थाले कर्जा दिँदा आपूलाई मान्य हुने चल अचल सम्पत्ति सुरक्षण लिई वा अन्य उचित जमानी लिई आफ्नो र निक्षेपकर्ताको हितको सुरक्षा हुने गरी कर्जा प्रवाह गर्नुपर्ने छ। ऐनले नै चल र अचल सम्पत्तिलाई धितो भनेकाले अचलमा मात्रै धितो कर्जा भनेर एउटा मात्रै व्याख्या गर्ने अधिकार नभएको बैंकर्सहरूको तर्क छ। सीधै सीआईबीले पक्राउ गर्न मिल्दैन राष्ट्र बैंकले बैंकहरूमा हुन सक्ने ठगी, जालसाजी, हिनामिनालगायत बैंकिङ कसुरसम्बन्धी परिपत्र पनि जारी गरेकाले त्यसैअनुसार अनुसन्धान हुनुपर्ने पूर्वबैंकर भुवन दाहालले जोड दिए। यो परिपत्र आर्थिक वर्ष २०७७७८ मै जारी भएको थियो। सीआईबीले भन्दा पनि सो परिपत्रले यस्तो स्थितिमा स्वार्थ नबाझिने गरेर तुरुन्त अनुसन्धान गर्नुपर्ने पूर्वबैंकर दाहाल बताउँछन्। किनभने बैंक तथा वित्तीय संस्थामा ठगी, जालसाजी, हिनामिनासम्बन्धी घटना सम्बन्धित निकायमा लेखी पठाउनुपूर्व सम्बन्धित संस्थाले संस्थाको कर्मचारी विनियमावलीले गरेको व्यवस्थालाई समेत मध्यनजर गरी सो सम्बन्धमा एक निष्पक्ष जाँचबुझ समिति गठन गरी आन्तरिक जाँचबुझ तथा छानबिन गराउन सक्ने व्यवस्था छ। छानबिन टोलीको संयोजक संस्थाको उच्च व्यवस्थापनको कर्मचारी तथा उच्च व्यवस्थापनसँग सम्बन्धित घटनाको हकमा गैर कार्यकारी सञ्चालक तोकिनुपर्ने परिपत्रमा उल्लेख छ। सोही व्यवस्थालाई औंल्याउँदै पूर्व बैंकर दाहाल सीईओसम्मको अप्रुभल भएमा सञ्चालक समितिले, यसभन्दा तलको कर्मचारीबाट गलत भएमा सीईओले अनुसन्धान गर्ने र त्यसको प्रतिवेदन सञ्चालक समितिमा पेस गर्ने र दोषीलाई कारबाहीको भागी बनाउन सम्बन्धित निकायमा सिफारिस गर्नुपर्ने बताउँछन्। तर, कागजमा सही गर्दैमा दोषी भइँदैन, दाहालले भने, अहिले राज्यको अनुसन्धान गर्ने निकाय सीआईबीले गरेको तत्कालीन सेञ्चुरी बैंकको प्रकरणमा भनेको कुरालाई अविश्वास गर्ने कुरा भएन। तर, यस्तो हुन्छ जस्तो लाग्दैन। यता नेपाल उद्योग परिसंघ (सीएनआई)का उपाध्यक्ष वीरेन्द्रराज पाण्डे संस्थागत धारणासहित बैंक तथा वित्तीय संस्थाको नियामक निकायबाट सुरुवात भएर जानुपर्नेमा सीधै सीआईबीले पक्राउ गर्न नहुने तर्क गर्छन्। व्यवसायीहरू पनि बैंकर्सको पक्षमा रहेको उनको भनाइ छ। सीएनआई उपाध्यक्ष पाण्डे भन्छन्, एकैपटक थुन्न पाइँदैन। अग्रिम जमानत बेल हुनुपर्छ भनेर कानुनी व्यवस्था सुधार गर्न पनि सुझाव दिएका छौं। मुलुकमा नीतिगत व्यवस्था चाहिन्छ तर व्यावसायिक क्षेत्रमा थ्रेट (धम्की)को अनुभूति नहुने गरी काम गरिनुपर्ने हाम्रो आधारभूत धारणा हो। यसकारण हामीले समर्थन गरेका हौं। सीआईबीले गरेको काममा केन्द्रीय बैंकको अनुमति नचाहिने बताउँदै उपनिर्देशक डा आचार्य भन्छन्, सीआईबीमा परेको बैंकिङ कसुरसम्बन्धी उजुरीको आधारमा अनुसन्धान अगाडि बढाउन पाउँछ। ती सबैबारे राष्ट्र बैंकलाई थाहा हुनुपर्छ भन्ने जरुरी हँुदैन। सरकारका अन्य निकायले काम गर्न पाउँछन्। बैंकर्स संघहरूले वास्तविकता सुनेर मात्रै सीआईबीले पक्राउ गर्नुपर्नेबारे भन्नु स्वाभाविक भएको उनको भनाइ छ। यो अनुसन्धानको दायरामा छ। त्यसमाथि सरकारी निकायले त्यत्तिकै फाल हाल्दैन। हचुवाको भरमा काम गर्ने हो भने राज्य कसरी चल्छ र ? उनले भने। ऋण तिर्दिन भन्नेलाई नियन्त्रणमा लिने अर्थमन्त्री पुनको चेतावनी नवनियुक्त अर्थमन्त्री वर्षमान पुनले बैंक तथा वित्तीय संस्थाबाट लिएको ऋण नर्तिन अभियान सञ्चालन गर्ने प्रवृत्तिलाई सरकारले छुट नदिने चेतावनी दिएका छन्। बिहीबार अर्थ मन्त्रालयमा नेपाल बैंकर्स संघका कार्यकारिणी समितिका पदाधिकारीहरूसँगको भेटमा अर्थमन्त्री पुनले यस्तो चेतावनी दिएका हुन्। मन्त्री पुनले जनताको निक्षेपबाट लिइएको बैंकको ऋण तिर्दिन भन्ने र तिर्नु हुन्न भन्ने प्रवृत्तिलाई सरकारले कडाइका साथ नियन्त्रण गर्ने बताए। बिहीबार बसेको मन्त्रिपरिषद् बैठकमा प्रधानमन्त्री पुष्पकमल दाहाल प्रचण्डले बैंकको ऋण नर्तिन भड्काउँदै हिँड्नेहरूलाई नियन्त्रणमा लिएर कारबाही गर्न सम्बद्ध मन्त्रालय र निकायलाई निर्देशन दिएको जानकारी उनले दिए। बैंक तथा वित्तीय संस्थाबाट लिएको ऋण तिर्दिन भन्ने र तिर्नु हुन्न भनेर अभियान चलाउने प्रवृत्तिलाई अब धेरै दिन छुट दिन सकिँदैन, पुनले भने, त्यो प्रवृत्तिलाई प्रोत्साहित गर्ने काम कसैले पनि गर्नुहुँदैन। निजी क्षेत्रको मनोबल घटाउने प्रवृत्तिले अर्थतन्त्र र मुलुकको समग्र समृद्धिको यात्रालाई अवरुद्ध पार्ने भएकाले सरकारले लगानीकर्ताको मनोबन गिर्न नदिने प्रतिबद्धता मन्त्री पुनको थियो। मुलुकमा लगानीको वातावरण र लगानी सुरक्षाको ग्यारेन्टी गर्न सकिए मात्र बाह्य लगानी आकर्षित गर्न सकिनेमा सरकार स्पष्ट रहेको पुनले उल्लेख गरे। सरकारले लगानीको वातावरण बनाउँछ। सुरक्षाको प्रत्याभूति दिलाउँछ, पुनले भने, निजी क्षेत्र आत्तिने र डराउने वातावरणको सरकारले अन्त्य गर्छ। सरकारले नागरिकको व्यक्तिगत, पारिवारिक र सम्पत्तिको सुरक्षा दिने प्रतिबद्धता उनले जनाए। मन्त्री पुनले निजी क्षेत्रका व्यवसायीलाई गल्ती नगरी काम गर्न अनावश्यक दुःख नदिन नियामक निकायलाई आग्रह गरे। फरक प्रसंगमा उनले सत्तारुढ गठबन्धनमा भएको परिवर्तनका कारण पूर्वनिर्धारित लगानी सम्मेलन प्रभावित नहुनेसमेत स्पष्ट गरे। भेटमा अध्यक्ष केसीसहित संघका प्रतिनिधिले बैंकिङ क्षेत्रको सुरक्षामा गम्भीर हुन सरकारको ध्यानाकर्षण गराए। ऋण उठाउन गएका बैंकका कर्मचारीमाथि अपमानजनक व्यवहारका साथै भौतिक आक्रमणका घटना बढेकामा गम्भीर हुन मन्त्री पुनसँग बैंकसंघहरूले आग्रह गरेका थिए। संघका पदाधिकारीहरूले पछिल्लो समय वित्तीय क्षेत्रको बारेमा बढ्दै गएको नकारात्मक धारणा, बैंक तथा वित्तीय संस्था लक्षित आक्रमण, राज्यपक्षबाट भएका धरपकडको घटनालगायतको विषयमा अवगत गराउँदै आगामी दिनहरूमा अर्थतन्त्र उकास्न, मुलुकको आर्थिक वृद्धिमा सहयोग गर्नलगातय वित्तीय स्थायित्व तथा आर्थिक विकासका लागि सरकारलाई सहयोग गर्न बैंकिङ क्षेत्र सदैव तत्पर रहेको प्रतिबद्धता व्यक्त गरे। बाफिया ऐन के हो ? विसं २०७३ पुस अन्तिम सातातिर संघीय संसद्ले बैंक तथा वित्तीय संस्थासम्बन्धी कानुन (बाफिया)संशोधन र एकीकरण गर्न बनेको विधेयक पारित गरेको थियो। यसले बैंक तथा वित्तीय संस्थासम्बन्धी ऐन, २०७३ ले वित्तीय अनुशासन कायम गर्ने काममा सघाउ पुर्याएको छ। बैंक तथा वित्तीय क्षेत्रले कर्जा प्रवाह गर्दा, धितो मूल्यांकन गर्दा, कर्जा असुली गर्दा वा सोसँग सम्बन्धित कुनै पनि कार्यमा अनियमितता गरेमा, धितोमा लिएको सम्पत्ति लिलाम बिक्री गर्दा वा गैरबैकिङ सम्पत्तिका रूपमा सकार गर्नुपर्दा वा गैर बैंकिङ सम्पत्ति सकार गरी बिक्री गर्दा, धितो लिँदा गरिएको मूल्यांकन बनावटी मूल्यमा गरेमा, यस ऐनअनुसार कारबाही हुन्छ। सो ऐनले ऋण, दायित्व तथा ऋणको धितोमा रहेको हक खरिद बिक्री हुन सक्ने व्यवस्था गरेको छ। प्रचलित नेपाल कानुनमा जुनसुकै कुरा लेखिएको भए तापनि ऋणसम्बन्धी सम्झौतामा अन्यथा व्यवस्था गरिएकोमा बाहेक कुनै बैंक वा वित्तीय संस्थाले कसैलाई दिएको ऋण वा आफूले स्वीकार गरेको दायित्व र सोको सुरक्षणका लागि धितोका रूपमा प्राप्त गरेको वा दिइएको चल अचल सम्पत्तिमा रहेको धितोको हक खरिद बिक्री गर्न सक्ने उल्लेख छ। आफूसँग पहिले नै धितो रहिसकेको चल अचल सम्पत्तिको मूल्यले खामेसम्मको रकम कर्जा दिने वा अन्य बैंक वा वित्तीय संस्थामा धितो रहिसकेको चल अचल सम्पत्तिको पुनः धितोमा त्यसको मूल्यले खामेसम्मको रकम कर्जा दिने व्यवस्था छ। बाफियामा कुनै व्यक्ति, फर्म, कम्पनी वा संस्थालाई सवारी साधन, मेसिन, औजार उपकरण, घरायसी टिकाउ सामान वा त्यस्तै चल सम्पत्ति भाडामा लिन कर्जा उपलब्ध गराउने वा त्यस्ता चल सम्पत्ति भाडामा लिने दिन पाइने व्यवस्था छ। आफ्नो ग्राहकको तर्पबाट जमानतपत्र जारी गर्ने र सोबापत ग्राहकसँग आवश्यक सर्त गराउने, निजको चलअचल सम्पत्ति धितोबन्धक लिने वा तेस्रो व्यक्तिको जेथा जमानत लिने र धितोबन्धक, सुरक्षणमा लिएको सम्पत्ति प्राप्त गर्ने, धारण गर्ने तथा सोसम्बन्धी अन्य कारोबार गर्ने, आवश्यकताअनुसार राष्ट्र बैंकबाट पुनर्कर्जा लिने वा अन्य बैंक वा वित्तीय संस्थाबाट कर्जा लिनेदिने, परियोजनाको प्रबद्र्धनका लागि नेपाल सरकार वा अन्य स्वदेशी वा विदेशी निकायमार्फत प्राप्त भएको रकमबाट कर्जा प्रवाह गर्ने वा कर्जा व्यवस्थापन गर्ने, प्रचलित कर्जा अपलेखन विनियमावलीको अधीनमा रही कर्जा अपलेखन गर्न पाइन्छ, बाफियामा उल्लेख छ।"
"आरक्षणको बलमा नेतृत्वमा पुगिँदैन, क्षमतै चाहिन्छ","महिला भएर नेतृत्व गर्न चुनौतीपूर्ण छ भनिन्छ। देशकै पुरानोमध्येको तथा ठूलो व्यवसायको नेतृत्व गरिरहँदा यो कामलाई सहज महसुस हुन्छ कि चुनौतीपूर्ण मान्नुहुन्छ ? कुनै पनि नतिजा प्राप्तिका निमित्त पर्याप्त पूर्वतयारीको आवश्यकता रहन्छ। कसैलाई अनुभव वा ज्ञान नभइकनै जिम्मेवारी सुम्पिइयो भने त्यो काम उसका लागि चुनौतीपूर्ण हुन्छ। तर, शिक्षा, सिकाइ, हुर्काइमार्फत नेतृत्वको आधार बनेको छ भने जुनसुकै अनुभव हासिल गर्न सक्नुहुन्छ र नेतृत्व कौशल विकास गर्न सक्नुहुन्छ। यस्ता व्यक्तिको पर्फमेन्स पनि उत्तम रहन्छ। म पनि आजको आजै वा केही दिनमै प्रबन्ध निर्देशक बनेको होइन। पुरुष र महिलामा शारीरिक भिन्नता हुन्छ तर व्यवहारमा हेर्दा भिन्नता हुँदैन। जन्मदेखि वर्तमानसम्म वा कुनै व्यक्तित्व निर्माणमा फिट गरिएको पार्टपुर्जा कस्तो थियो, त्यसले फरक बनाउँछ। जोकोहीसँग चुनौती सामना गर्ने क्षमता हुनुपर्छ। कुनै काम आफैंमा सजिलो र चुनौतीपूर्ण हुँदैन। सजिलै फत्ते पार्न सक्नुहुन्छ भने त्यो काम सजिलो लाग्छ। क्षमता छैन भने गाह्रो हुन पनि सक्छ। तपाईं भारतमा जन्मेर नेपाललाई कर्मभूमि बनाउनु भयो। भारतीय उपमहाद्वीप र पश्चिमी जगत्मा महिला नेतृत्व कुन अर्थमा समान र कुन कुन अर्थमा फरक पाउनुहुन्छ ? भारतमा शिक्षालाई धेरै जोड दिइन्छ। दिल्लीजस्तो सहरमा हुर्कंदै गर्दा मलाई पुरुष र महिलाबीच केही फरक छ भन्ने महसुस भएन। त्यहाँ धेरै राम्रो शिक्षा पाएँ। २८ वर्षअघि नेपाललाई कर्मभूमि बनाउने निर्णय गर्दा परिस्थिति दिल्लीको भन्दा फरक थियो। बूढानीलकण्ठबाट चक्रपथतिर ओर्लंदै गर्दा सडकमा खेल्ने केटाकेटी ऊ हेर् न केटीले कार चलाएको सम्म भन्थे। आज महिलालाई गाडी चलाउने एक्स्पोजर दिइएको छ, र सक्ने पनि रहेछन् भन्ने प्रमाणित भएको छ। महिलाहरू कथित ग्लास सिलिङ तोड्न सक्षम भइसकेका छन्। नेतृत्वमा पुग्न पर्याप्त त चाहिन्छ नै। आरक्षण पनि खोज्ने र पोजिसन पनि चाहियो भन्न मिल्दैन। नेतृत्वमा पुग्न चाहने व्यक्तिसँग काम गर्नुको विकल्प हुँदैन। खुला प्रतिस्पर्धामा उच्चकोटीको पर्फमेन्स दिन क्षमताको आवश्यक पक्कै पर्दछ। तपाईं आफ्नो लिडरसिप एप्रोचलाई कसरी विश्लेषण गर्नुहुन्छ ? सबैको व्यक्तित्व फरक हुन्छ। पुरुषपुरुष वा महिलामहिलामा भिन्नता हुन सक्छ। भाइभाइ वा बहिनीबहिनीमा फरक हुन्छ। म र मेरो पतिको कुरा गर्दा हामी फरक व्यक्तित्व हौं। म ९९ प्रतिशत व्यावहारिक छु, १ प्रतिशतमात्र भावनात्मक (इमोसनल) छु। महिलाहरू इमोसनल हुन्छन् भनिन्छ, तर म छैन। व्यक्तिमा फरक हुन्छ। मैले दिमाग नै खण्डित (कम्पार्टमेन्टलाइज) बनाएको छु। कार्यालयमा म एउटा व्यक्ति हुन्छु, घरमा अर्कै। घर पुगेपछि खाद्यान्नदेखि बगैंचासम्म हेर्छु। सबै काम आफैं गर्न मन पराउँछु। कार्यालय आएपछि काममा केन्द्रित हुन्छु र सोहीअनुसार व्यावहारिक बनिहाल्छु। काम र दैनिक जीवनलाई सन्तुलित कसरी बनाउनुहुन्छ ? आफ्नो दायित्वको अवगत हुनु र सोहीअनुसार समय व्यवस्थापन गर्नु नै सन्तुलन कायम गर्ने उपाय हो। आफ्नो कर्तव्यबारे पूर्ण ज्ञान हुनेले थोरै समयमा काम फत्ते गर्न सक्छन्। पहिलोपल्ट भान्सा प्रवेश गर्नेलाई कुन सामान कहाँ छ भन्ने थाहा हुँदैन। त्यस्तै आफ्नो अफिसमा के गर्नुपर्छ ? कर्मचारी कस्ता छन् ? भन्ने थाहा छैन भने नतिजा ढिलो आउँछ। अर्थात्, अनुभव नै सबैभन्दा ठूलो गुरु हो। समय व्यवस्थापन व्यक्तिको पूरक विशेषता हो। व्यावहारिक रूपमा आफ्नो सफलतालाई कसरी मापन गर्नु भएको छ ? खासमा मेरो विशेषज्ञता अटोमोबाइल क्षेत्र होइन, व्यवस्थापन तथा इनिसियटभ (नयाँ पहल) हो। यो विशेषज्ञता म अटोमात्र नभएर होटल होस् वा हाइड्रो वा अन्य जुनसुकै क्षेत्रमा पनि लागू गर्न सक्छु। मेरो क्षमताअनुसार मलाई लाग्छ मैले राम्रै गरेको छु जस्तो लाग्छ। यद्यपि सुधारका थुप्रै ठाउँहरू छन्। तपाईंको सिकाइ र अनुभव बालबच्चामा ट्रान्सफर कसरी गर्नु भएको छ ? उनीहरू मलाई प्रिन्सिपल भन्छन्। कारण हो, म समय र अनुशासन सबैभन्दा महत्त्वपूर्ण कुरा हो भन्छु। समय र अनुशासनमा दृढ छु, त्यसैले पनि मलाई कामको दबाब महसुस हुँदैन। मै यही कुरा मेरो छोराछोरीलाई सिकाएँ। मलाई विश्वास छ, उनीहरू मैले सिकाएअनुसार गर्नेछन्। तर, कसले कति गर्न सक्छ भन्ने उनीहरूको क्षमतामा निर्भर रहन्छ। वैद्य अर्गनाइजेसन र टोयोटा नेपालले महिलामा नेतृत्व विकास गराउने कार्यलाई कसरी सघाइरहेको छ ? संयोगवश वा समयक्रममा युनाइटेड ट्रडर्स सिन्डिकेटका सबै विभागीय प्रमुख महिला हुनुहुन्छ। प्रबन्ध निर्देशक, स्पेयर पार्टस् प्रमुख, मानव संसाधन प्रमुख, जापानका लागि सम्पर्क व्यक्ति महिला नै छौं। यो उपलब्धि महिला भएकाले प्राप्त भएको होइन। क्षमता र दक्षता अब्बल तथा लगनशीलताका कारण उपलब्ध भएको हो। घर र समाजमा महिलाको महत्त्व छुट्टै छ। तर, व्यावसायिक जीवनमा महिलालाई कहिल्यै प्रोत्साहन गरिएन। सन् १९९५ मा कार चलाउँदै गर्दा मैले सुनेको कुराले समाजको स्तर देखाएँछ। आज कसैले पनि ऊ हेर् त केटीले कार चलाउँदै छ भन्दैन। यो महिलाहरू आफैं लडेर प्राप्त गरेको उपलब्धि हो। नेतृत्व विकास निर्माणको आफ्नै तरिका हुन्छ। त्यसमा मलाई बढी विश्वास निर्देशित नेतृत्व (गाइडेड लिडरसिप) विकासमा लाग्छ। गाइडेड लिडरसिपले कसैलाई सीमिततामा बाँच्न सिकाउँछ। व्यक्तिले प्रक्रिया जान्नुपर्छ, त्यसपछि मात्र उसले आफ्नो पहल थप गर्न सक्छ। तपाईंले आफू मातहतका कर्मचारीलाई कसरी प्रोत्साहन दिने गर्नु भएको छ ? हामीले स्टार अफ द मन्थको कन्सेप्ट ल्याएका छौं। जसअनुसार एकजना सेल्स पर्सनलाई आफ्नो ज्ञान, अनुभव र सीपको आधारमा महिनाभरको योजना बनाउन दिन्छौं। त्यो हेरेर हामी फिडब्याक दिन्छौं। यसरी उसमा नेतृत्वको सिप विकास हुन्छ। अर्को महिना प्रतिस्पर्धाको आधारमा अर्को व्यक्ति छनोट हुन्छ। यस्तै टिम बिल्डिङ अभ्यास पनि गर्ने गरेका छौं। यसरी हामी कोही व्यक्तिले नेतृत्वको गुण विकास नगरेसम्म गाइडेड लिडरसिप डेभलपमेन्ट अभ्यास गरिरहन्छौं। समग्र महिलामा नेतृत्व विकास गराउन वा महिलालाई प्रवद्र्धन गर्न टोयोटा नेपालले कसरी भूमिका खेलिरहेको छ ? टोयोटा नेपालले वुमेन्स कार र्याली आयोजना गर्ने गरेको छ। १२ वर्षअघि टोयोटा नेपालले महिलालाई मात्र सहभागी गराएर कार र्याली आयोजना गर्दा यो निकै नयाँ कन्सेप्ट थियो। हामीले गरेको यो सुरुवातबाट सिक्दै टोयोटाले अरू देशमा पनि महिला कार र्याली आयोजना गर्दै आएको छ। महिलाहरू पनि कार चलाउन सक्छन् भन्ने सन्देश यो र्यालीले दिएका छ। महिलाहरूलाई यसले धेरै प्रोत्साहन मिलेको छ। सन् २०११ सम्म देशमा धेरै कार चलाउने महिलाको संख्या निकै कम थियो। विस्तारै संख्या बढ्न थालेको र्यालीमा सहभागिता जनाउन आवेदन दिनको संख्याले देखाउँछ। केही वर्ष नभएको यो कार र्याली हामी पुनः आयोजना गर्ने तयारीमा छौं। टोयोटा नेपालले महिला र पुरुषमा कहिल्यै फरक व्यवहार गरेको छैन। घरबाट काम गर्ने वातावरण मिलाउने, बढी समय छुट्टी दिनेजस्ता अभ्यास हामीले गरेका छौं। अझै पनि नेपाली समाज महिलालाई प्रोटेक्सन चाहिन्छ भन्ने सोच्छ। तर, महिलाले आरक्षण खोज्ने र पुरुषबराबर हुनुपर्छ वा छौं भन्ने विरोधाभाषपूर्ण कुरा गर्न मिल्दैन। शारीरिक रूपमा फरक भए पनि हामी पुरुषसँग प्रतिपस्र्धा गरेर जितेर अब्बल बन्नुपर्छ।"
गण्डकी प्रदेश : ३४ जना मन्त्री बन्दा ५ महिलालाई मात्रै अवसर,"पोखरा : गण्डकी प्रदेशमा २०७४ सालदेखि यता ४ जना मुख्यमन्त्री बनिसकेका छन्। मुख्यमन्त्रीसहित ३४ जना मन्त्री भइसके। ६० सदस्यीय गण्डकी प्रदेश सभामा १ सय २० जना सांसद बने। यो दुई कार्यकालमा १ सय २० जना प्रदेश सांसद बन्दा दोहोरिएका भनेको जम्मा ४ जनामात्रै हो। १ सय १६ जना प्रदेशका लागि नयाँ नै हुन्। हाला कि तीमध्ये कतिपय कोही संविधानसभा सदस्य भइसकेकादेखि प्रतिनिधिसभा र राष्ट्रियसभा सदस्य भइसकेकाहरू पनि छन्। १ सय २० जनामध्ये यो ६ वर्षमा ३४ जना मन्त्री बन्दा महिलाको संख्या भने केवल ५ रह्यो। जबकि प्रदेश सभामा २ कार्यकाल गरी ४० जना महिला सांसद भएका छन्। पहिलो कार्यकाल २०७४ देखि ७९ सम्म २० जना महिला सांसद थिए। अहिले चाहिँ २१ जना छन्। पहिलो कार्यकालमा नेकपा एमालेकी नरदेवी पुन र माओवादीकी आशा कोइराला प्रत्यक्ष निर्वाचन जितेर सांसद भएका थिए। अहिलेको दोस्रो कार्यकालमा एमालेकै पद्मा जीसी श्रेष्ठ र सीता सुन्दास प्रत्यक्ष निर्वाचित हुन्। पहिलोपटक संस्थापक मुख्यमन्त्री पृथ्वीसुब्बा गुरुङले २०७४ फागुन ४ गते शपथ लिएपछि ७ सदस्यीय मन्त्रिपरिषद् बनाएका थिए। त्यो मन्त्रिपरिषद्मा म्याग्दीकी नरदेवी पुन सामाजिक विकास मन्त्री थिइन्। कार्यकालको अन्तिममा आउँदा गुरुङले पुनकै मन्त्रालय विभाजन गरी युवा तथा खेलकुद मन्त्रालय बनाएर मनाङका राजीव गुरुङलाई नयाँ मन्त्री बनाए। गुरुङका पालामा उनीसहित ८ जना मन्त्री हुँदा तिनै नरदेवी पुन एकजनामात्रै महिलाले मन्त्री बन्ने अवसर पाइन्। संस्थापक मुख्यमन्त्री गुरुङ थप महिलालाई मन्त्रालय जिम्मेवारी दिन चाहेको बताउँथे। महिलाहरूका सभा र भेलामा महिलाहरूबाट दबाब आए महिलालाई जिम्मेवारी थप्न आफूलाई सजिलो पर्ने पनि सुनाउँथे। पूरा पाँ वर्षे कार्यकाल नसकी पृथ्वीसुब्बा गुरुङ २०७७ जेठमै पदमुक्त हुनु परेको थियो। त्यसपछि नेपाली कांग्रेसका नेता कृष्णचन्द्र नेपाली पोखरेलले अहिलेसम्मकै सबैभन्दा ठूलो मन्त्रिपरिषद् गठन गरेर १२ सदस्यीय बनाए। तर, उनको मन्त्रिपरिषद् पुरुष क्लबजस्तै थियो। ती १२ जनामा उनले केवल एकजना महिलालाई मात्रै मन्त्रीको जिम्मेवारी दिए। माओवादीकी मधु अधिकारी गुरुङले पोखरेलको कार्यकालमा स्वास्थ्य तथा सामाजिक विकास मन्त्रीको जिम्मेवारी पाएकी थिइन्। सहिद परिवार सदस्य उनले १८ महिना जिम्मेवारी सम्हाल्न पाइन्। २०७९ मा दोस्रोपटक भएको प्रदेशसभा निर्वाचनका बेला गण्डकीमा प्रत्यक्षतर्फ महिला उम्मेदवार नै पार्टीहरूले कम उठाए। नेपाली कांग्रेसले एकजनालाई पनि प्रत्यक्ष निर्वाचनमा महिलालाई मौका दिएन। माओवादीबाट स्याङ्जामा पार्वती थापामगर एकजनाले मात्रै उम्मेदवार बन्ने अवसर पाएकी थिइन्, तर उनले पराजित भइन् र एमालेकी सीता सुन्दासले निर्वाचन जितिन्। एमालेले तीन जनालाई प्रत्यक्ष निर्वाचनमा होमेको थियो। त्यसमध्ये नवलपुरमा पद्मा जीसी श्रेष्ठ र स्याङ्जाकी सीता सुन्दास विजयी भए। प्रत्यक्ष निर्वाचन जितेर आएकी एमालेकी सुन्दास प्रदेशसभाको दोस्रो कार्यकालको सुरुमै गठित एमालेमाओवादी सरकारमा अर्थमन्त्री भइन्। एमाले नेता खगराज अधिकारी मुख्यमन्त्री हुँदा सुन्दासलाई अर्थ मन्त्रालय सुम्मिएका थिए। मुख्यमन्त्री अधिकारीको ७ सदस्यीय मन्त्रिपरिषद्मा सुन्दास एकमात्रै महिला मन्त्री थिइन्। गण्डकी प्रदेशमा खगराज अधिकारीको सरकार तीन महिनामात्रै टिक्यो। संघीय गठबन्धनसँगै प्रदेशमा पनि बदली हुँदा नेपाली कांग्रेसका नेता सुरेन्द्रराज पाण्डेले २०८० वैशाख १५ गते मुख्यमन्त्रीको पदभार सम्हाले। उनले पनि ७ सदस्यीय मन्त्रिपरिषद् बनाए। महिलाका हकमा उनको कार्यकाल नै सबैभन्दा धेरै महिला मन्त्री रहेको कार्यकाल भएको छ। उनले माओवादीकी सुशीला सिम्खडा र कांग्रेसकी सरस्वती अर्याललाई मन्त्री बनाए। हाला कि भर्खरै मात्रै सत्ता गठबन्धनमा फेरि बदलाव आउँदा मुख्यमन्त्री पाण्डेले सिम्खडालाई मंगलबार मात्रै सामाजिक विकास मन्त्रीबाट बर्खास्त गरिसकेका छन्।"
जहाँ व्यवसाय त्यहीँ विदुर नपा,"नुवाकोट : विदुर नगरपालिकाले व्यवसाय दर्ता तथा प्रोत्साहन गर्दै जहाँ व्यवसाय त्यहीँ विदुर नपा अभियान सञ्चालन गरेको छ। विदुर नपाको व्यवसाय दर्ता तथा कर संकलन अभियानअन्र्तगत विदुर९ मा अभियानको सुरुवात गरिएको हो। बजारमै पुगेर व्यवसाय दर्ता कार्य सुरु गरिएको नपा कार्यालयले जनाएको छ। व्यवसायी खोज्दै विदुर नगरपालिका व्यवसायीमाझ उनीहरूले सञ्चालन गरेको व्यवसायमै पुगेको छ। सो अभियानअन्तर्गत छ व्यवसाय जहाँ, दर्ता हुन्छ त्यहाँ नारासहित जनप्रतिनिधि नै पुगिरहेका छन्। विदुर नपा कार्यालयले व्यवसाय दर्ता गर्न छुट भएका व्यवसायीहरूलाई करको दायरामा ल्याउने अभियान सञ्चालन गरेको हो। सो अभियानको शुभारम्भ गर्दै विदुर नपाले व्यवसाय छुट भएका व्यवसायीहरूलाई करको दायरामा ल्याउने कार्य गरिरहेको मेयर राजन श्रेष्ठले बताए। उनका अनुसार यस अभियानबाट व्यवसाय दर्ता, राजस्व संकलन तथा समस्या पहिचानका विषयलाई प्राथमिकता दिइएको छ। हालसम्म सो अभियानअन्तर्गत सयौं व्यवसायीहरू आबद्ध भइरहेका छन्। यसअघि, सो कार्यक्रम विदुर नपा७ सोलेबजारबाट सुरुवात भई विदुर९ कोलोनी आइपुगेको उपमेयर प्रभा बोगटीको भनाइ छ। यस कार्यक्रममा खटिएका जनप्रतिनिधिसहितको टोलीले पसल व्यवसाय दर्ता गरी प्रमाणपत्र प्रदान गर्ने गरेका छन्। सञ्चालकहरूलाई सम्बन्धित व्यवसाय दर्ता प्रमाणपत्र प्रदान गरिने गरेको छ। विदुर नपामा १३ वटै वडामा व्यवसाय दर्ता गर्न छुट भएका व्यवसायीहरूलाई व्यवसाय गरेकै स्थानमा दर्ता गर्ने अभियान सञ्चालन गरिएको हो। विदुर नपाले व्यवसायीहरूलाई कर तिरौं व्यवसायलाई व्यवस्थित र वैधानिक बनाउँ भन्ने नारा समेत अघि सारेको छ। विदुरमा सानाठूला गरी पाँच हजारभन्दा धेरै व्यवसायी रहेको अनुमान छ। यसअघि, बेलकोटगढी नपाले पनि यस्तै प्रकृतिको अभियान सञ्चालन गरी नगरपालिकाभित्रका व्यवसायलाई दर्ता, सूचीकरण र बजार अनुगमनको कामलाई अगाडि बढाएको थियो।"
सर्वमान्य पर्व महाशिवरात्रि,"सनातन हिन्दु धर्मका अनुयायीहरूले फागुन महिनाको कृष्णपक्षको अन्धकारपूर्ण रात्रिका बेला भक्तिभावले मनाउँदै आएको पर्व हो, महाशिवरात्रि। यो सत्यम्, शिवम्, सुन्दरम् परमात्मा शिवले कल्पपूर्व गरेको दिव्य कर्तव्यको यादगार पर्व हो। वर्तमान समयमा सर्वत्र अन्याय, अत्याचार, हत्या, हिंसा, भय र अशान्तिको कोलाहलपूर्ण वातावरण भएकाले यो कठिन अवस्थामा मानिसलाई अनेक प्रकारका दुःख, कष्ट र पीडा भोग्नुपर्ने बाध्यता आइपर्ने भएकाले यो विकट र अन्योलपूर्ण स्थितिलाई नै लाक्षणिक भाषामा रात्रि शब्दबाट सम्बोधन गरिएको हो। अति धर्मग्लानी र चरम असत्यको बेलामा नै अज्ञान अन्धकारलाई नष्ट गर्न सत्य धर्मस्थापक, सत्य ज्ञानदाता, परमात्मा शिवको यस धरतीमा अवतरण हुन्छ। शिव शब्दको अर्थ नै हो कल्याणकारी हो। त्यसैले परमात्मा शिवले सदा सबैको कल्याण गर्नुहुन्छ। दुःखकष्टबाट उद्धार गरी मुक्ति र जीवनमुक्ति दिनुहुन्छ। शिव अर्थात् प्रकाशस्वरूप, दिव्य ज्योतिर्मय, स्वयम्भू अखण्ड ज्योतिरूप, ओजस्वी, तेजस्वी जसको यादगार सर्वत्र संसारभर ज्योतिर्लिंगम् रूपमा पूजन हुन्छ। अन्य देवपुरुष, महापुरुषको जस्तै उहाँको सुन्दर आकृतिबाट अलंकारित कायिक चित्र कहीँ छैन। शास्त्रीय भाषामा ज्योतिर्लिंगम् अर्थात् शिवलाई दिव्य प्रकाशमय रूपमा वर्णन गरिएको छ। शिव बीजरूप, आदित्य, आदिरूप, वृक्षपति, उत्पत्ति, पालना र लयकर्र्ताका रूपमा सर्वमान्य र सर्वोपरि रूपमा स्वीकारिएको छ। देवका पनि देव त्रिमूर्ति ब्रह्मा, विष्णु, शंकरका पनि रचयिता, देवात्मा, धर्मात्मा, महात्मा तथा पुण्यात्मा र पैगम्बरका पनि अधिष्ठाता उहाँ बीजरूप हुनुहुन्छ। शिव परमात्मा अकाया, अजन्मा र अयोनिज, जन्म मरणबाट पर हुनुहुन्छ। त्यसैले उहाँलाई शिव परमात्माय नमः को मन्त्रबाट पुकार गरिन्छ। इस्लाम धर्मका प्रवर्तक इब्राहिम तथा मुस्लिम धर्मका पैगम्बर मुहम्मदले परमात्मा अर्थात् अहल्लाहलाई नूर (ज्योति)को रूपमा मान्छन्। मक्कामा संगे असवद शिवलिंग आकारको कालो पत्थर आकाशबाट खसेको किंवदन्ती छ। महात्मा बुद्ध ईश्वरका विषयमा मौन रहे पनि वटवृक्षमुनि बसेर तपस्याको पराकाष्ठामा पुग्दा उहाँलाई बोधिसत्वको साक्षात्कार प्रकाशरूपमै भएको थियो। जापानका बुद्धिष्टहरूले चिनकिन सेकीनामक शिवलिंगाकारको प्रतिमालाई शान्तिको प्रतीक मानेर त्यसको ध्यान गर्छन्। जिसस क्राइष्टले परमात्मा प्रकाशमय हुनुहुन्छ, म उहाँको पुत्र हुँ भनेका छन्। शिख धर्ममा गुरुनानकले एकोंअकार, सतनाम्, अकालमूर्त रूपमा परमात्माको महिमा गरेर परमात्मा अशरीरी, अव्यक्तमूर्त हुनुहुन्छ भनेका छन्। ईश्वरको मूल शाश्वत सत्य स्वरूपका विषयमा कहीँकतै विवाद र विरोधाभास छैन। ईश्वर र धर्मका नाममा भएका लडाइँझगडा विवाद वास्तवमा पछिल्ला साम्प्रदायिक अज्ञानजनित सोचका त्रुटिपूर्ण उपज हुन्। प्रत्येक धर्मको मूलमान्यता सत्य, प्रेम, सद्भाव, दया, करुणा र अहिंसा नै हो। यहुदी धर्मका पैगम्बर हजरत मुसालाई पहाडमा आगोको झिल्काको जेहेवाको साक्षात्कार भएकाले उनीहरूले पनि ईश्वरलाई ज्योतिरूपमा नै स्वीकार्छन्। जैन धर्ममा पनि सत्यशीलापति दिव्य प्रकाशमय स्वरूपमा परमसत्तालाई स्वीकार्छन्। सनातन हिन्दु धर्ममा सोमनाथदेखि पशुपतिनाथसम्मका सबै प्राचीन शिव मन्दिरमा शिवलिंगका ज्योतिर्मयस्वरूप नै पाइन्छन्। वेदमा शिवम् केवल भासकम भासकनामम्बाट गायन हुनु, गीतामा ज्योतिषा अपि तत् ज्योतिको रूपमा उल्लेख हुनु, शिवपुराण, मनुस्मृति, स्कन्धपुराण आदिमा समेत सृष्टिको महाप्रलयका बेला अण्डाकार ज्योति प्रकट भई त्यसको उद्धार गरेको वर्णन लेखिनु तथा महाभारत वनपर्व, बाल्मीकि रामायणको उत्तरकाण्डमा शिव ज्योतिकै आराधनाको वर्णन हुनुले परमात्मा शिव ज्योतिर्मय नै सर्वज्ञ, सर्वोपरि र सर्वेश्वर भएको पुष्टि हुन्छ। अरबको एक सहरको नाम अहिले पनि शिवम् नै छ। मोहन्जोदडो, हडप्पा, चुहुन्जोदडोे सभ्यताको उत्खननबाट शिवलिंग, नन्दीगणका प्रतिमा पाइएकाले र बेवोलियन सभ्यतामा सिउन, मिश्रको सभ्यतामा सेवा वा शिवजीबाट निस्किएको सेवाजिया नामले शिव प्रतिमाको पूजा गरिने चलन थियो भन्ने पुष्टि हुन्छ। मिश्रमा शिवलिंगलाई आइसिस अर्थात् ईश शब्दको नाम दिनु तथा रोमको सभ्यतामा प्रियपस नामबाट पुकारिनुले ती सभ्यतामा शिव प्रतिमाको प्रभाव देखिन्छ। चीनको प्राचीन सभ्यतामा शिवलिंगलाई हुवेडहिफुह नामबाट पुजिन्थ्यो भने युनानमा शिवलिंगलाई फल्लुस नामले पुकारिन्थ्योे। इरानमा ज्वाला शिवलिंगको पूजा हुनु, संयुक्त राज्य अमेरिकाको टेन्सी सहरमा शिवलिंगलाई धनलिंग भनिनु तथा ब्राजिलमा शिव चिह्नका भग्नावशेष प्राप्त हुनुले मात्र होइन, प्रसिद्ध इतिहासकार तथा सोधकर्ता हट्टन र विद्वान् कर्नल टडका अनुसन्धानले शिवको प्रकाशमय स्वरूपका भरपर्दा सर्वमान्य आधार सिद्ध हुन्छन्। जसले शिव परमात्माको विश्वव्यापी सर्वस्वीकार्य ज्योतिर्मय छविको पुष्टि गर्छन्। उल्लेखित तथ्यहरूबाट शिवरात्रि पर्व सनातनी सम्प्रदायहरूको मात्रै नभएर सम्पूर्ण मानव जाति, धर्म र संस्कृतिको समेत आस्थाको पर्व हो भन्न सकिन्छ। वर्तमानमा जसरीे शिवरात्रि पर्वलाई मनाउने गरिन्छ, त्यतिले मात्रै शिव परमात्माको विश्वकल्याणको महान् कर्तव्यको महिमालाई जनमानसमा प्रभावकारी रूपमा प्रवाहित गर्न सकिँदैन। प्रचलित रीतिरिवाज तथा कथावस्तुको रूपभन्दा त्यसको सारलाई बुझ्ने कोसिस गरेमा शिवरात्रि पर्वले मानव जीवन पद्धतिमा नयाँ मोड ल्याउने सशक्त सन्देश दिनेछ। शिव बुटीका नाममा सेवन गरिने भाङ र धतुरोजस्ता अस्वस्थ्यकर र विवेकलाई शून्य पार्ने तŒवहरूको कुलतबाट आमसमाज मुक्त हुनेछ। वास्तवमा नराम्रा स्वभाव, संस्कार, कुलतबाट स्वयंमा दृढ मनोबल राखी आफूलाई सुरक्षित राख्नु र बचाउनु नै सच्चा व्रत हो। आत्मविभोर भई परमात्माको प्यारमा लवलिन भएर परमात्मा शिवको सानिध्यको अनुपम अलौकिक अनुभूति गर्नु नै सच्चा उपवास हो। निरन्तर ज्ञान योगको चिन्तन तथा अभ्यासमा संलग्न रही काम, क्रोध, लोभ, मोह, अहंकार आदि विकारहरूलाई परास्त गर्न सक्नु, ज्ञान प्रकाशबाट अज्ञान अन्धकारलाई नास गर्नु नै वास्तवमा जागृति हो। यसै चेतनाको आधारमा शिवरात्रि पर्वको मर्मलाई आचरणबद्ध गर्न सकेमा मानव जीवनमा सकारात्मक परिवर्तन भई समाज, राष्ट्र तथा विश्वमा सुख, शान्ति र समृिद्घको नयाँ वातावरण बन्नेछ। सृष्टिचक्रको पुनरावृतिको कालखण्डमा पुनः परमात्मा शिव भगवान् पशुपतिनाथले प्रजापिता ब्रह्माको भाग्यशाली रथ (नन्दीगण) को मानवीय कायाद्वारा विगत ८८ वर्षदेखि विश्व नवनिर्माण तथा महापरिवर्तनको दिव्य कर्तव्य गरिरहनु भएको छ। यसबाट परमात्मा शिवबाबाले हाम्रा लागि सुख, शान्ति र पवित्रता सम्पन्न स्वर्गिक दुनियाँको राज्य भाग्य ईश्वरीय उपहारका रूपमा प्रदान गरिरहनु भएको छ। पवित्र र राजयोगी जीवनपद्धति अवलम्बन गरी यो उपहार लिन इच्छुक आत्मालाई सेवा गर्न ब्रह्माकुमारीजको विश्वव्यापी सेवा अनवरत रूपमा चलिरहेको छ। अतः यस वर्षको शिवरात्रि पर्वमा यस अद्भुत रहस्यप्रति चासो राखी स्पष्ट हुन सम्पूर्ण पाठक वृन्दमा हार्दिक अपिल पनि गर्छौं। डा राज ब्रह्माकुमारी राजयोग सेवा केन्द्र नेपालका निर्देशक हुन्।"
एकीकरणदेखि सांस्कृतिक वैभवसम्म,"नेपाली सेनाको विकास हुँदै जाँदा सेनाले आफू जन्मेको तिथिमिति भने बिर्सनु पक्कै न्यायसंगत हुने छैन। १६१६ सालमा लमजुङे राजकुमार द्रव्य शाहले गोर्खामा रहेको लिगलिग कोट जितेपछि गोर्खा राज्यको जग बसेको हो। पहिला गोर्खा भन्ने ठाउँ नै थिएन। यिनै राजाले गोर्खा राज्यको नाम दिए। त्यसअघि गोर्खा इलाका सिन्जा राज्यअन्तर्गत पनि थियो। १६१६ मै उनले नारायण अर्याललाई राजगुरु, सर्वेश्वर खनाललाई राजपुरोहित, गणेश पाण्डेलाई प्रशासन हेर्ने प्रमुख काजी, भगीरथ पन्तलाई सेनापति काजी, केशव बोहोरालाई भूमि विभाग प्रमुखकाजी तथा गंगाराम रानामगरलाई न्यायालय प्रमुखकाजी नियुक्ति दिएर चार काजीको सुरुवात गरेका थिए भने भगीरथ पन्त सेनापति भएका थिए। गोर्खाबाट नेपाल एकीकरण सुरु भएको थियो भने यस महाअभियानले नेपालको सिमाना पूर्वमा टिष्टा र पश्चिममा काँगडा पुयाएको थियो। खासमा नेपाली सेनाले आफ्नो इतिहास लेख्दा यी तलका दुई कुरा सत्य होइनन् भन्ने बुझ्नुपर्छ। यही कारण नेपाली सेनाको ज्येष्ठता २०३ वर्ष कान्छो बनाइएको छ। किनकि सेनाले प्रधानसेनापतिकै मनासर विभिन्न स्थापना मिति राखेका छन् अनी जंगीअड्डामा काम गर्ने लेखक विद्वान्हरूले पनि प्रधानसेनापतिहरूलाई खुसी पार्न लेखिदिएका छन्। अहिले आएर १८१९ सालमा स्थापना मिति बनाइएको छ। पहिलो हो ः १८२५ सालमा गोर्खाली राजाले कान्तिपुर राज्य विजय गरेपछि मात्र गोर्खाली राजा र सेना नेपाली भएको भन्ने बिल्कुल पूर्वग्राही छ। उपत्यकाका इतिहासकारहरूबाटै यस्ता कुरा लेखे ता कि गोर्खालीलाई अवमूल्यन गर्नु नै ती लेखाइका उद्देश्यकेन्द्रित थिए। सप्रमाण ठोकुवा गर्न सक्छु उपत्यकामा कुनै पनि राज्य नेपाल नामका थिएनन्, कान्तिपुर, भक्तपुर र ललितपुर थिए। प्राचीनकालदेखि नै काठमाडौं उपत्यका नेपालको राजाधानी रहेकाले र पछि बाइसेचौबिसेकालसम्म पनि काठमाडौं खाल्डोलाई जनजिब्रोमा नेपाल भन्ने गरिएको पक्का हो। राजा महेन्द्रले अबदेखि मेचीमहाकालीभित्रको भूगोललाई नेपाल भन्नु भन्ने आदेश जारी गरेपछि मात्र आजको नेपाल भनिन थालेको हो। टुक्रिएका ६० ससाना राज्यभित्र कान्तिपुर, ललितपुर र भक्तपुर पनि थिए। बडामहाराजले नै हो कान्तिपुर विजय गरेपछि भूगोलमा नेपाल दिएका हुन् पहिलोपटक। तर त्यसमा सबै नेपाल थिएन। श्री ५ पृथ्वीनारायण शाहले आफू पनि नेपालभित्रकै गोर्खाली राजा भएको मानेर नै उनले आफूले जितेका सबै भूगोललाई नेपाल भने। अन्यथा, उनले सबै भूगोललाई गोर्खा नाम दिन कुनै आपत्ति थिएन। दोस्रो हो नेपाली सेना श्री ५ पृथ्वीनारायण शाहको पालामा मात्र खडा भएको होइन। जुन दिन गोर्खा शाहवंशीय राज्य खडा भयो, उसै दिनमा यो सेना स्थापित भयो। अनि गोर्खाली राजा द्रव्य शाहदेखि अन्तिम राजा ज्ञानेन्द्रको राज्यकाल १६१६२०६३ सालसम्म यो वंश अविछिन्न रूपले नेपालमा रहेको प्रस्ट छ। जब राजनीतिक क्रमिकता भंग हुन्न भने सैनिक, आर्थिक, धार्मिक, सामाजिक, इतिहास भंग कुनै हालतमा हुन्न। यो संसारको मान्यता हो। सेनाको विकास हुँदै जाँदा सेनाले आफू जन्मेको तिथिमिति भने बिर्सनु पक्कै न्यायसंगत हुने छैन। नेपालविरुद्ध पटकपटक शत्रुहरूले आक्रमण गरेका छन्। बंगालको नवाव मिरकासिमले मकवानपुरमा गरेको आक्रमण, अंग्रेज क्याप्टेन किनलकले कान्तिपुरको मल्ल राजाको सहयोगको लागि गरेको सैनिक अभियान, तिब्बत र चीन मिली गरेको आक्रमण तथा अंग्रेजले गरेका युद्धहरूको प्रतिकारमा नेपाली सेनाले आफ्नो प्राण अर्पेको छ। अर्काे चरण हेर्ने हो भने देशको कूटनीतिक इच्छाशक्तिलाई सघाउन तत्कालीन भारतमा भएको सिपाही विद्रोहविरुद्ध लड्न, प्रथम विश्वयुद्ध, वजिरीस्तानको युद्ध, द्वितीय विश्व युद्ध तथा भारत स्वतन्त्र भएपछि पनि हैदराबादमा भएको हिन्दुमुस्लिम समस्या समाधान गर्न समेत हजारौंहजार सेना पठाएर सहयोग गरेको थियो। उक्त कारबाहीहरूमा सयौं सेनाले वीरगति पाए। देशको यही कूटनीतिक पाटोमा श्रीवृद्धि गर्न नेपाली सेनाले संयुक्त राष्ट्रसंघको आह्वानमा २०१७ सालदेखि हालसम्म संसारका विभिन्न दंगाग्रस्त क्षेत्रमा १ लाख ५० हजारभन्दा बढी शान्ति सेना पठाई संसारभर आफ्नो उच्च प्रतिष्ठा कायम गरेको छ। हाल आएर शान्ति सेना पठाउने देशमा संसारमै नेपाल पहिलो बनेको छ। राष्ट्रसंघमा नेपालले औंला ठाडो पार्न सक्ने बलियो आधार यही बनेको छ। नेपाली सेनाले देश विकास कार्यमा, विशेषगरी नेपालअंग्रेज युद्ध र नेपाल भोट युद्धको तयारीका लागि र त्यसपछिका दिनमा हजारौं किलोमिटर कच्ची तथा पक्की सडक तयार गरेको छ। हालसम्म पनि सो कार्यमा लागि परेकै छ। देशको प्राकृतिक सम्पदा जोगाउन वन्यजन्तु, निकुञ्ज, आरक्ष, पानीको स्रोतको संरक्षणमा वर्षौंदेखि खटिएको छ भने देशलाई आपत्ति आइपर्दा विभिन्न दैवी तथा अन्य प्रकोपमा उल्लेखनीय योगदान पुयाएको छ। अन्य समयमा तराई क्षेत्रमा घटेका बाढीपहिरोजस्ता कार्यमा समेत करोडौं रुपैयाँको आर्थिक र खाद्यान्न तथा लत्ताकपडाहरूको सहयोग प्रदान गरेको छ। दुःख परेको बेला सबैले सबैलाई मद्दत गर्ने नेपाली संस्कारलाई नेपाली सेनाले आत्मसात् गरेको छ। अर्को महŒवपूर्ण पक्ष भनेको नेपाली सेनाले जगेर्ना गरेको सांस्कृतिक परम्परा हो। सेनाले बुद्ध जयन्ती, फूलपाती, शिवरात्रि, घोडेजात्रा, क्रिसमस (यो दिनमा बिदा पाउँछन्), वसन्त श्रवण, इद पर्वजस्ता राष्ट्रिय पर्वको सम्मान गर्दै आएको छ। हरेक सैनिक अंगमा आआफ्नो निशानको पूजा, हरेक महिना सत्यनारायणको पूजा, हरेक दिन स्थानीय देवीदेवताको पूजा, स्वस्थानीको पूजा तथा दसैं चाडलाई धार्मिक विधिअनुसार मान्दै आएको छ। देशभरका गढीकिल्ला र त्यसभित्रका विभिन्न घर, देवीदेवता स्थलहरू देशकै वास्तुकला र धार्मिक सम्पदा पनि हुन्, जुन सेनाले बनाएको थियो। संवैधानिक सरकारको आवश्यकतामा नेपाली सेनाले हरहमेशा नुनको सोझो गरेको छ। अन्तमा, लिगलिग कोटदेखि वर्तमानसम्म नेपाली सेनाबाट शहादत प्राप्त गर्ने सम्पूर्ण सिपाही, नेपाल एकीकरणको नेतृत्व गर्ने राजपरिवार अनि सम्पूर्ण नेपालीमा सलाम ! नेपालको माटो बढाउने र बचाउने काममा बिरगती प्राप्त गर्ने सम्पूर्णमा हार्दिक श्रद्धाञ्जलि !"
एमालेको आग्रह : मुलुकलाई विकासको बाटोमा लैजान नयाँ गठबन्धनसँग सहकार्य गरौं,"काठमाडौं : नेकपा एमालेले मुलुकलाई विकास र समृद्धिको बाटोमा लैजान नयाँ गठबन्धनमा सामेल हुन अन्य राजनीतिक दलहरूलाई अनुरोध गरेको छ। शुक्रबार पार्टी मुख्यालय च्यासलमा बसेको सचिवालय बैठकपछि एमाले महासचिव शंकर पोखरेलले मुलुकलाई आर्थिक समृद्धिको बाटोमा लैजान नयाँ गठबन्धनसँग सहकार्य गर्न अन्य राजनीतिक दलहरूलाई अनुरोध गरिएको बताएका हुन्। उनले भने, 'प्रधानमन्त्री पुष्पकल दाहाल 'प्रचण्ड' नेतृत्वमा पाँच राजनीतिक दलहरू सामेल भएर सरकार निर्माणको प्रक्रियामा अघि बढेका छौं। यो नयाँ प्रक्रियामा साथ समर्थन गर्न अन्य राजनीतिक दलहरूलाई पनि अनुरोध गरेका छौं।' सत्ता समीकरणमा आएको फेरबदललाई पार्टीले सकारात्मक लिएको महासचिव पोखरेलले जानकारी दिए। उनले जनताको निराशालाई आशामा बदल्न, विकास र समृद्धिका कामहरूलाई तीव्रता दिने सन्दर्भमा एमालेले सकारात्मक भूमिका खेल्नुपर्छ भन्ने बैठकले निष्कर्श निकालेको बताए। 'नयाँ सहकार्य फलदायी बनाउनु पर्दछ भन्ने पार्टीको मान्यता रहेको छ। जनताको निराशालाई आशामा बदल्न, मुलुकको राष्ट्रिय हित र स्वाभिमानलाई उच्च बनाउन, विकास र समृद्धिका कामहरूलाई तीव्रता दिने सन्दर्भमा नयाँ सहकार्य फलदायी बनाउनु पर्दछ भन्ने पार्टीको मान्यता रहेको छ,'उनले भने। नेकपा माओवादी केन्द्रका अध्यक्ष एवं प्रधानमन्त्री प्रचण्डले कांग्रेससँगको गठबन्धन तोडेर नेकपा एमालेसहित पाँच राजनीतिक दल सामेल गठबन्धन बनाएका छन्। गठबन्धनमा एमाले,माओवादी, रास्वपा,जसपा र एकीकृत समाजवादी सामेल छन्।"
एमालेको महाधिवेशन प्रतिनिधि परिषद्को बैठक वैशाख ८ र ९ गते,"काठमाडौं : नेकपा एमालेले महाधिवेशन प्रतिनिधि परिषदको बैठक बोलाएको छ। शुक्रबार बिहान पार्टी मुख्यालय च्यासलमा बसेको नेकपा एमालेको सचिवालय बैठकले वैशाख ८ र ९ गते परिषद्को बैठक बोलाएको एमालेका महासचिव शंकर पोखरेलले जानकारी दिए। उनले भने, पार्टी महाधिवेसन प्रतिनिधि परिषदको बैठक ८ र ९ गते र १० गते पार्टीको स्थापनाको ७५ औं दिवसको विशेष समारोहको आयोजना गर्ने निर्णय भएको हो।' पार्टी स्थापना दिवसको विशेष समारोह केकसरी गर्ने भन्ने विषयमा बैठकमा छलफल भएको उनले बताए।"
मन्त्रीका निर्णय कार्यान्वयनको परीक्षा,"प्रधानमन्त्री पुष्पकमल दाहालले वर्ष दिन नपुग्दै सत्ता गठबन्धनलाई परिवर्तन गर्दा कतिपय नयाँ अनुहारका राजनीतिकर्मीले मन्त्रीको जिम्मेवारी पाएका छन् । महिनादिनको मात्रै अनुभव गरेर पोहोर साल बिदा भएकाहरू दोहोरिएका पनि छन् । तिनीहरू सत्ताबाहिर छँदा चर्काे आलोचना सरकारकै गरिरहेका हुन्थे, विरोध गर्थे र प्रश्नहरू सोध्थे । अब जवाफ दिने पालो चाहिँ उनीहरूको भएको छ । जस्तो कि पोहोर गृहमन्त्री हुँदा कञ्चनपुरकी निर्मला पन्तको बलात्कारपछि हत्या गर्नेलाई पक्रने पहिलो निर्णय गृहमन्त्री रवि लामिछानेले गरेका थिए । तर महिना दिनमात्रै उनी गृहमन्त्री हुन पाए । फेरि उनी चार सय दिनमा उनी सोही जिम्मेवारीमा फर्किएका छन् । देशभर हडपिएका सरकारी जमिन सरकारकै नाममा ल्याउने उनको पहिलो निर्णय छ । उनको परीक्षा यहींबाट सुरु हुन्छ पोहोरको र अहिलेको पहिलो निर्णय कार्यान्वयनमै उनी कति खरो उत्रिनेछन् ? शिक्षा र उच्चशिक्षाका विषयमा संसदीय समितिमा खरो प्रस्तुत हुँदै आएकी सुमना श्रेष्ठले नै शिक्षा मन्त्रीको जिम्मेवारी पाएकी छन् । विश्वविद्यालयलाई राजनीतिमुक्त बनाउने उनको पहिलो निर्णय कार्यान्वयनको परीक्षा सुरु भइसकेको छ । भौतिक पूर्वाधार विकासमन्त्री रघुवीर महासेठले निर्माणलाई गति दिने निर्णय गरेका छन् । तर, आजसम्मका मन्त्रीहरूका निर्णय र तिनको कार्यान्वयन गर्दा उनीहरूलाई पनि शंकाकै दृष्टिले हेर्नुपर्ने अवस्था छ । तर आशा गरौं उनीहरूले पहिलोमात्रै होइन हरनिर्णय कार्यान्वयन गर्ने छन् र जनतामा छाएको निराशा चिर्दै, सबै उस्तै हुँदैनन् यिनीहरूचाहिँ झन् फरक हुन् भन्ने अनुभूति गर्न पाऊन् । हाम्रा मन्त्रीहरू धेरै बोल्ने र थोरै होइन, कत्ति पनि काम नगर्ने खालका भए भन्ने आमगुनासो छ । स्वयं प्रधानमन्त्री दाहालले पोहोरसाल सपथ लिएपछि कम बोल्ने र धेरै काम गर्ने बताए । बोले पनि औपचारिक कार्यक्रमहरूमा सहभागी बनेर समय नास धेरै गरे । निर्देशनमाथि निर्देशन दिइरहे तर नतिजा दिन सकेनन् । आर्थिक अवस्था जर्जर भएको बेला पुनर्गठित सरकार र अर्थमन्त्रीमाथि अर्थतन्त्र उकास्ने र उँभो लगाउने सबैभन्दा ठूलो चुनौती छ । जनताले आशा पनि गरेका र राजनीतिमा नयाँ गर्छाैं भनेर आएकाहरू पनि सामेल भएको पुनर्गठित मन्त्रिपरिषद्का सदस्यहरूलाई निर्णय गरेरमात्रै, निर्देशन दिएरमात्रै वा बोलेर मात्रै सुख हुनेछैन । निर्णय कार्यान्वयन र जनताले चाहेको सुशासन स्थापित गरेमात्रै उनीहरू पत्यारिला हुनेछन् । यो देशमा केही हुन्न र कसैले केही गर्दैन भन्ने भाष्य पनि गलत सावित हुनेछ ।"
समावेशिता ? व्यवहारमा अहँ,"विराटनगर : मुलुकमा संघीयता लागू गरिएको ६ वर्षमा कोशी प्रदेश सरकार मुख्यमन्त्री र मन्त्री उत्पादन गर्ने कारखाना को रूपमा विकास भयो । विशेषगरी संसदीय निर्वाचनमा कुनै पनि दलले बहुमत प्राप्त गर्न नसकेका कारण दुई वा दुईभन्दा बढी दलहरू मिलेर सरकार गठन गर्नुपर्ने भएकाले पनि कोशी प्रदेश मन्त्री उत्पादन कारखाना सरह बन्यो । दलहरूबीच फेरिँदो समीकरण अनि गठबन्धनका सबै दललाई मन्त्रालय भागबन्डा लगाउनुपर्ने भएकाले पनि पछिल्लो दुई कार्र्यकालमा सरकारले प्रदेशवासीलाई विकास र कानुनहरूभन्दा बढी मुख्यमन्त्री र मन्त्रीहरू दियो । प्रदेशलाई राजनीतिक स्थायित्व, विकास, समृद्धि दिन नसके पनि यो प्रदेशले हालसम्म ७० मन्त्री र ६ मुख्यमन्त्री पाइसकेको छ । जसमध्ये पाँच मन्त्रीहरू दोहोरिएका पनि छन् । संसदीय अंकगणित र केन्द्रको सत्ता समीकरणलाई आधार मान्ने हो भने कोशी प्रदेशमा मुख्यमन्त्री र मन्त्रीहरूको संख्या अझ बढ्ने निश्चित छ । नेकपा एमाले, एकीकृत समाजवादी र नेपाली कांग्रेसले पटकपटक नेतृत्व गर्दा कोशी प्रदेशको मन्त्रीहरूमा पाँच अनुहार दोहोरिएका पनि छन् । तर, मन्त्रिपरिषद्मा महिला सहभागिता निराशजनक छ । महिलालाई राज्यमन्त्रीमा सीमित गरिएको छ । कोशी प्रदेशको मन्त्रिपरिषद्मा हालसम्म तीन महिला अटाएका छन् । नेकपा एमालेकी उषाकला राई र खिनु लुङ्वा लिम्बू (हाल एकीकृत समाजवादी), जनता समाजवादी पार्टी (जसपा) की निर्मला लिम्बूले मन्त्री बन्ने मौका पाएका छन् । अरू पाँच महिलाले भने राज्यमन्त्रीमा सीमित बन्नु परेको छ । एमालेकै जशमाया गजमेर र कला घले, तत्कालीन संघीय लोकतान्त्रिक राष्ट्रिय मञ्चकी विष्णुमाया तुम्बाहाम्फे र नेपाली कांग्रेसकी इन्दिरा थापा र सुनिताकुमारी गुरुङले राज्यमन्त्रीमा सीमित बन्नु परेको छ । हालसम्म कोशी प्रदेशमा ६ जना मुख्यमन्त्री बनिसकेका छन् । प्रदेशको पहिलो मुख्यमन्त्री बनेका शेरधन राईले आठ मन्त्री र चार राज्यमन्त्री नियुक्त गर्दा तीन महिलालाई समेटेका थिए । २०७४ फागुन १० देखि २०७८ भदौ गतेसम्म करिब चार वर्ष प्रदेशको नेतृत्व गरेका राईले कार्यकालको अन्त्यतिर मात्रै महिलालाई मौका दिए । राईले २०७६ माघ ५ गते जसमाया गजमेरलाई राज्यमन्त्री बनाएका थिए । त्यसबेला सामाजिक विकास मन्त्रालयको जिम्मेवारी पाउने गजमेर कोशी सरकारको मन्त्रिपरिषद्मा महिलाको प्रतिनिधित्व गर्ने पहिलो सांसद हुन् । २०७७ चैत १३ गते उनले उषाकला राईलाई सामाजिक विकास मन्त्रालयको जिम्मेवारी दिए । सोही दिन कला घलेलाई पनि राईले राज्यमन्त्री बनाएका थिए । घलेले भूमि व्यवस्था मन्त्रालयको जिम्मा पाएकी थिइन् । राईले हिक्मतकुमार कार्की, इन्द्रबहादुर आङ्बो, जीवन घिमिरे, जगदीशप्रसाद कुसियत, विजयकुमार विश्वास, अम्बिरबाबु गुरुङ, टंक आङ्बुहाङ, रामबहादुर मगर र राजकुमार ओझालाई पनि आफ्नो मन्त्रिपरिषद्मा समेटेका थिए । राईले मुख्यमन्त्रीबाट राजीनामा दिएपछि १० भदौ २०७८ मा एमालेकै भीम आचार्य मुख्यमन्त्री बने । मुख्यमन्त्रीमा नियुक्त भएको भोलिपल्ट आफूसहित आठ सदस्यीय मन्त्रिपरिषद् बनाएका आचार्यले महिलालाई समेटेनन् । आचार्यको मन्त्रिपरिषद्मा लछुमन तिवारी, बलबहादुर साम्सोहाङ, तुलसीप्रसाद न्यौपाने, हीराकुमार थापा, उत्तमकुमार बस्नेत, ज्ञानेश्वर राजवंशी र लीलावल्लभ अधिकारी रहेका थिए । आचार्य नेतृत्वको सरकार दुई महिनामै ढल्यो । केपी शर्मा ओलीसँग छुट्टिएर माधव नेपाल समूहले नेकपा एकीकृत समाजवादी दल बनाएपछि कांग्रेस र माओवादीको समर्थनमा नेकपा एसका राजेन्द्रकुमार राईले प्रदेशको नेतृत्व सम्हाले । २०७८ कात्तिक १५ गते कोशीको तेस्रो मुख्यमन्त्री बनेका राईले आफ्नो मन्त्रिपरिषद्मा दुई महिलालाई समावेश गरे । मुख्यमन्त्री भएकै भोलिपल्ट राईले विष्णुमाया तुम्बाहाम्फेलाई सामाजिक विकास राज्यमन्त्री बनाए । सोही वर्षको माघ २३ गते दोस्रोपटक मन्त्रिपरिषद् विस्तार गर्दा राईले खिनु लुङ्वा लिम्बूलाई सामाजिक विकास मन्त्रालयको जिम्मेवारी सुम्पिए । उनीहरूको कार्यकाल दोस्रो संसदीय निर्वाचनसम्म कायम रह्यो । राई नेतृत्वको सरकारमा १४ मन्त्री र एक राज्यमन्त्री थिए । इन्द्रबहादुर आङ्बो, केदार कार्की, हिमाल कार्की, जयराम यादव, हिमाल कार्की, जयराम यादव, रामकुमार राई, राजन राई, झलकबहादुर मगर, शेखरचन्द्र थापा, ओमप्रकाश सरावागी, प्रतापप्रकाश हाङाम र उपेन्द्रप्रसाद घिमिरे त्यसबेला मन्त्री बनेका थिए । समग्रमा कोशी प्रदेशसभाको पहिलो कार्यकालमा तीन मुख्यमन्त्रीसहित ३७ जनाले सत्ताको स्वाद चाख्दा उक्त क्याबिनेटमा दुई मन्त्री र तीन राज्यमन्त्रीमा महिलाको सहभागिता रह्यो । दोस्रो कार्यकाल भने सुरु भएको दुई वर्ष नपुग्दै मन्त्रीहरू उत्पादन गर्ने थलोजस्तै बन्यो । २०७९ मंसिरमा सम्पन्न निर्वाचनबाट निर्वाचित हुँदै नेकपा एमालेका हिक्मतकुमार कार्की मुख्यमन्त्री बने । माओवादी केन्द्र, जसपा, एकीकृत समाजवादी र राप्रपाका सांसदको समर्थनमा पुस २४ गते प्रदेशको नेतृत्व सम्हालेका कार्कीले आफ्नो मन्त्रिपरिषद्मा एक महिलालाई समेटे । जसपाकी एक्ली सांसद निर्मला तावा लिम्बूलाई स्वास्थ्य मन्त्रालयको जिम्मेवारी सुम्पिए । कार्कीले मुख्यमन्त्रीका रूपमा शपथ खाएकै दिन मन्त्री बनेकी लिम्बू पहिचान पक्षधर र सरकारबीचको द्वन्द्वमा परिन् । प्रदेशको नाम कोशी खारेज गरौं भनेर आन्दोलित पहिचान पक्षधरको निशानामा परेपछि उनले २०८० जेठ १७ गते राजीनामा दिइन् । त्यसबेला कार्कीले आफ्नो मन्त्रिपरिषद्मा तिलकुमार मेन्याङ्बो, दुर्गाप्रसाद चापागाईं, भक्तिप्रसाद सिटौला, जीवन आचार्य र बुद्धिकुमार राजभण्डारीलाई पनि मन्त्री बनाएका थिए । तर, कांग्रेससँग चुनावी तामेल गरेर नेकपा एमालेसँग सत्ता गठबन्धन गरेको नेकपा माओवादीले कोशीमा आफ्नो समर्थन फिर्ता लियो । त्यसपछि कांग्रेस उद्धव थापाले प्रदेशको नेतृत्व सम्हालेपछि निर्मला लिम्बू फेरि मन्त्री बनिन् । असार २२ गते थापा मुख्यमन्त्री बनेपछि लिम्बुको साउन २२ गते स्वास्थ्य मन्त्रालयमा फिर्ती भयो । तर, सर्वोच्च अदालतले थापाले लिएको विश्वासको मत बदर गरिदिएपछि प्रदेशसभाको ठूलो दलको हैसियतमा पुनः हिक्मत कार्की नेतृत्वमा अर्को सरकार बनेको थियो । कार्की मुख्यमन्त्रीमा दोहोरिनुअघि थापाले, कमलप्रसाद जबेगू, प्रदीपकुमार सुनुवार, जीवन आचार्य, राजेन्द्र कार्की, रामकुमार खत्री र बाबुराम गौतमलाई मन्त्री बनाउँदा गयानन्द परिषद् राज्यमन्त्री बने । भदौ २२ गते पुनः मुख्यमन्त्रीमा बहाली पाएका कार्कीले एक महिलालाई आफ्नो क्याबिनेट मा राखे । त्यसबेला उनले सिर्जना राईलाई सामाजिक विकास राज्यमन्त्री बनाएका थिए । त्यसबाहेक उनकै पालमा पाँच कर्ण राई, एकराज कार्की, लीलावल्लभ अधिकारी, बुद्धिकुमार राजभण्डारी, रामप्रसाद महतो र निरन राईलाई मन्त्री बने । हिक्मतकुमार कार्कीले विश्वासको मत नपाएपछि उनी नेतृत्वको सरकार ढल्यो । कार्कीआबद्ध एमालेका ३९ र कांग्रेसको शेखर कोइराला पक्षका आठ गरी ४७ जना सांसहरूको समर्थनमा केदार कार्की मुख्यमन्त्रीमा नियुक्त भए । संविधानको धारा १६८ (५) अनुसार मुख्यमन्त्री बनेका कार्कीले दुई सांसदलाई आफ्नो क्याबिनेटमा त राखे । तर, उनीहरू राज्यमन्त्रीमा सीमित बने । कार्कीले मुख्यमन्त्री बनेको भोलिपल्टै शमशेर राई र रामबहादुर मगरलाई मन्त्री बनाएका थिए । कात्तिक १७ गते माओवादीका गणेश उप्रेती र नेकपा एसका कमलप्रसाद जबेगूलाई मन्त्री बनाएपछि मगरले राजीनामा दिए । अहिले कार्कीले १० सदस्यीय मन्त्रिपरिषद्को नेतृत्व गरिरहेका छन् । शमशेर, गणेश, कमलप्रसादसँगै राजेन्द्र कार्की, नारायण बुर्जामगर, रामकुमार खत्री, प्रदीपकुमार सुनुवार मन्त्री छन् भने ईन्दिरा थापा र सुनिताकुमारी गुरुङलाई राज्यमन्त्रीमा खुम्च्याइएको छ । ९३ सदस्यीय कोशी प्रदेशसभामा ३३ महिलाको सहभागिता छ । जसमध्ये ३१ जना समानुपातिक सांसद हुन् भने दुई जना प्रत्यक्ष निर्वाचित हुन् । कोशी प्रदेशसभाको ठूलो दल नेकपा एमालेका ४० मध्ये उपसभामुख सिर्जना दनुवारसहित १४ जना महिला सांसद छन् भने कांग्रेसका २९ सांसदमध्ये १० जना महिला हुन् । माओवादी केन्द्रका १३ मध्ये चार सांसद महिला हुन् भने राप्रपाका ६ मध्ये दुई, नेकपा एसका चारमध्ये दुई महिला हुन् । जसपाकी एकमात्र सांसद पनि महिला नै हुन् ।"
मन्त्रीका निर्णय कार्यान्वयनको परीक्षा,"प्रधानमन्त्री पुष्पकमल दाहालले वर्ष दिन नपुग्दै सत्ता गठबन्धनलाई परिवर्तन गर्दा कतिपय नयाँ अनुहारका राजनीतिकर्मीले मन्त्रीको जिम्मेवारी पाएका छन् । महिनादिनको मात्रै अनुभव गरेर पोहोर साल बिदा भएकाहरू दोहोरिएका पनि छन् । तिनीहरू सत्ताबाहिर छँदा चर्काे आलोचना सरकारकै गरिरहेका हुन्थे, विरोध गर्थे र प्रश्नहरू सोध्थे । अब जवाफ दिने पालो चाहिँ उनीहरूको भएको छ । जस्तो कि पोहोर गृहमन्त्री हुँदा कञ्चनपुरकी निर्मला पन्तको बलात्कारपछि हत्या गर्नेलाई पक्रने पहिलो निर्णय गृहमन्त्री रवि लामिछानेले गरेका थिए । तर महिना दिनमात्रै उनी गृहमन्त्री हुन पाए । फेरि उनी चार सय दिनमा उनी सोही जिम्मेवारीमा फर्किएका छन् । देशभर हडपिएका सरकारी जमिन सरकारकै नाममा ल्याउने उनको पहिलो निर्णय छ । उनको परीक्षा यहींबाट सुरु हुन्छ पोहोरको र अहिलेको पहिलो निर्णय कार्यान्वयनमै उनी कति खरो उत्रिनेछन् ? शिक्षा र उच्चशिक्षाका विषयमा संसदीय समितिमा खरो प्रस्तुत हुँदै आएकी सुमना श्रेष्ठले नै शिक्षा मन्त्रीको जिम्मेवारी पाएकी छन् । विश्वविद्यालयलाई राजनीतिमुक्त बनाउने उनको पहिलो निर्णय कार्यान्वयनको परीक्षा सुरु भइसकेको छ । भौतिक पूर्वाधार विकासमन्त्री रघुवीर महासेठले निर्माणलाई गति दिने निर्णय गरेका छन् । तर, आजसम्मका मन्त्रीहरूका निर्णय र तिनको कार्यान्वयन गर्दा उनीहरूलाई पनि शंकाकै दृष्टिले हेर्नुपर्ने अवस्था छ । तर आशा गरौं उनीहरूले पहिलोमात्रै होइन हरनिर्णय कार्यान्वयन गर्ने छन् र जनतामा छाएको निराशा चिर्दै, सबै उस्तै हुँदैनन् यिनीहरूचाहिँ झन् फरक हुन् भन्ने अनुभूति गर्न पाऊन् । हाम्रा मन्त्रीहरू धेरै बोल्ने र थोरै होइन, कत्ति पनि काम नगर्ने खालका भए भन्ने आमगुनासो छ । स्वयं प्रधानमन्त्री दाहालले पोहोरसाल सपथ लिएपछि कम बोल्ने र धेरै काम गर्ने बताए । बोले पनि औपचारिक कार्यक्रमहरूमा सहभागी बनेर समय नास धेरै गरे । निर्देशनमाथि निर्देशन दिइरहे तर नतिजा दिन सकेनन् । आर्थिक अवस्था जर्जर भएको बेला पुनर्गठित सरकार र अर्थमन्त्रीमाथि अर्थतन्त्र उकास्ने र उँभो लगाउने सबैभन्दा ठूलो चुनौती छ । जनताले आशा पनि गरेका र राजनीतिमा नयाँ गर्छाैं भनेर आएकाहरू पनि सामेल भएको पुनर्गठित मन्त्रिपरिषद्का सदस्यहरूलाई निर्णय गरेरमात्रै, निर्देशन दिएरमात्रै वा बोलेर मात्रै सुख हुनेछैन । निर्णय कार्यान्वयन र जनताले चाहेको सुशासन स्थापित गरेमात्रै उनीहरू पत्यारिला हुनेछन् । यो देशमा केही हुन्न र कसैले केही गर्दैन भन्ने भाष्य पनि गलत सावित हुनेछ ।"
कर्णाली प्रदेश : ६ वर्षमा ४ जना महिलामन्त्री,"सुर्खेत : नयाँ संविधान जारी भएयता कर्णालीमा तीन वटा सरकार गठन भए। देश प्रादेशिक संरचनामा गएपछि पहिलोपटक २०७४ फागुनमा प्रदेश सरकार गठन भयो। त्यसयता ६ वर्षको अवधिमा बनेका तीन वटा सरकारमा महिलाको सहभागिता टिठलाग्दो छ। अर्थात् संविधानको मर्मअनुसार प्रदेश सरकारमा महिलाहरूको सहभागिता हुन सकेको छैन। संविधानको मर्मअनुसार राज्यका हरेक निकाय र संरचनाहरू समावेशी हुनुपर्ने हो। तर प्रदेश सरकारको मन्त्रिपरिषद्मा नै महिलाको सहभागिता कमजोर देखिन्छ। कर्णालीमा हालसम्म ३ जना मुख्यमन्त्रीसहित ३२ जना मन्त्री बनेका छन्। तर हालसम्मका मन्त्रिपरिषद्को अवस्था केलाउँदा महिलाको सहभागिता जम्मा १२ प्रतिशत छ। अर्थात् मन्त्रिपरिषद्मा हालसम्म ३२ जना सहभागी हुँदा महिलाको संख्या केवल ४ जना मात्र छ। बाँकी २८ जना पुरुषले अवसर पाएका छन्। यसले पनि कर्णालीको सत्ता सञ्चालनमा महिलाहरूको उपस्थिति निकै कमजोर रहेको देखाउँछ। त्यतिमात्र होइन, यो बीचमा गठन भएका कतिपय मन्त्रिपरिषद्मा महिलाको सहभागिता शून्य छ। कर्णालीमा हालसम्म माओवादीका महेन्द्रबहादुर शाही, कांग्रेसका जीवनबहादुर शाही र माओवादीका राजकुमार शर्माको नेतृत्वमा तीन वटा सरकार बने। यी तीनवटै सरकारमा महिलाको सहभागिता सन्तोषजनक छैन। यो बीचमा पटकपटक मन्त्रिपरिषद्मा हेरफेर र पुनर्गठन पनि भए। तर पनि महिलाले अवसर पाएनन्। बरु सहभागिता देखाउनका लागि मात्र मुस्किलले एकजना महिलालाई मन्त्री बनाउने काम भयो। कर्णालीका प्रथम मुख्यमन्त्री महेन्द्रबहादुर शाहीले आफ्नो कार्यकालमा २ जना महिलालाई मन्त्री बनाए। सुरुमा विमला केसीलाई मन्त्री बनाएका उनले मन्त्रिपरिषद् पुनर्गठन गर्नेक्रममा सीता नेपालीलाई सहभागी गराएका थिए। भागबन्डा मिलाउन मन्त्रालय नै फुटाउँदा पनि उनले ८ सदस्यीय मन्त्रिपरिषद्मा जम्मा एकजना महिलालाई मन्त्री बनाए। यस्तै कर्णालीको दोस्रो मुख्यमन्त्री बनेका जीवनबहादुर शाहीले आठ सदस्यीय मन्त्रिपरिषद्मा एकजना पनि महिला सहभागी गराएनन्। सत्ता टिकाउन गैरसांसदलाई मन्त्री बनाएर मन्त्रिपरिषद्मा महिला सहभागिता शून्य बनाएपछि उच्च अदालत सुर्खेतमा रिट नै परेको थियो। अदालतले संविधानको मर्मअनुसार मन्त्रिपरिषद्लाई समावेशी बनाउन आदेश दिएपछि उनले कार्यकाल सकिन ६ महिना बाँकी रहँदा बल्लतल्ल एकजना महिलालाई मन्त्री बनाए। त्यसबेला माओवादीका सांसद कृष्णा शाह बन्त्री बनिन्। यस्तै हालका मुख्यमन्त्री राजकुमार शर्माले पनि हालसम्म दुईपटक मन्त्रिपरिषद् हेरफेर गरिसकेका छन्। उनले पनि सुरुमा महिला सहभागिता देखाउन उर्मिला विश्वकर्मालाई राज्यमन्त्री बनाए। तर महिला सहभागितामा उदासीन बनेको भन्दै आलोचना हुन थालेपछि हाल उनै राज्यमन्त्री विश्वकर्मालाई मन्त्री बनाएका छन्। आठ सदस्ययीय मन्त्रिपरिषद्मा मुस्किलले एकजना मात्र महिला मन्त्री हुनुले पनि कर्णालीको सत्ता सञ्चालनमा महिलाहरूको सहभागिता कमजोर रहेको देखाउँछ। नेतृत्वले पनि त्यसतर्फ चासो दिएको देखिँदैन। कम्तीमा ३३ प्रतिशत सहभागिता खोज्दा मुस्किलले १२ प्रतिशतमात्र महिलाको सहभागिता गराउँदै आएका दलले रोजेको र आकर्षक मानिएका मन्त्रालयको जिम्मासमेत नदिने गरेको गुनासो महिला सांसदले गर्दै आएका छन्। कर्णालीमा हालसम्म गठन र पुनर्गठन भएका मन्त्रिपरिषद्मा १२ प्रतिशतभन्दा धेरै महिला सहभागिता गराइएको छैन। माओवादीबाट मात्रै महिलालाई मन्त्री कर्णालीमा ६ वर्षको अवधिमा नेकपा माओवादी केन्द्रले र नेपाली कांग्रेसले सरकारको नेतृत्व गरे। यस्तै, नेकपा एमाले र एकीकृत समाजवादी पटकपटक सरकारमा सहभागी भए। तर यो अवधिमा माओवादीले मात्र महिलालाई मन्त्री बनाएको छ। बाँकी दलले योग्य र क्षमता भएका महिला सांसद हुँदासमेत उनीहरूलाई मन्त्री बनाएनन्। कर्णालीमा हालसम्म चार जना महिलाले मन्त्री बन्ने अवसर पाएका छन्। तर मन्त्री बन्ने अवसर पाएका चारैजना महिलाहरू माओवादी केन्द्रका हुन्। ४० सदस्यीय प्रदेशसभामा अघिल्लो कार्यकालमा १३ जना महिला सांसद थिए। जसअन्तर्गत एमालेका ५, माओवादीका ४, कांग्रेसका २, राप्रपा र एकीकृत समाजवादीका एकएक जना महिला सांसद थिए। यस्तै यो कार्यकालमा महिला सांसदको संख्या १५ छ। जसमा एमालेका ४, कांग्रेसका ५, माओवादीका ४, एकीकृत समाजवादी र राप्रपाका एकएक जना महिला सांसद छन्। सरकारमा सहभागी भएका सबै दलमा महिला सांसद भए पनि माओवादीबाहेकका दलहरूले महिलालाई सरकारमा सहभागी गराएका छैनन्। सरकारमा महिलाको सहभागिता कमजोर भइरहँदा अब दलभित्र यसका लागि दबाब सिर्जना गर्ने महिला नेतृहरू बताउँछन्। प्रदेशसभाका पूर्वसांसद समेत रहेकी एमालेको महिला संगठन अखिल नेपाल महिला संघका कर्णाली प्रदेश अध्यक्ष पदमा खड्का भन्छिन्, हाम्रो पार्टी पनि पटकपटक सरकारमा गयो, तर महिला सांसदले मन्त्री बन्ने अवसर पाएनौं। समग्रमा कर्णालीको सरकारमा महिलाको सहभागिता नै सन्तोषजनक छैन, मन्त्रिपरिषद्मा कम्तीमा २ जना महिला हुँदा न्यायिक हुन्छ। तर हालसम्म एकजना मात्र महिलालाई मन्त्री बनाउने गरिएको र त्यो पर्याप्त नभएको उनको भनाइ छ। उनले अब आफूहरूले एमाले सरकारमा सहभागी हुँदा अनिवार्य एकजना महिलालाई मन्त्री बनाउनका लागि पार्टीभित्र पहल गर्ने बताइन्। यी हुन् मन्त्री बनेका चार महिला नयाँ संविधान जारी भएयता कर्णालीमा चार जना महिला मन्त्री बनेका छन्। २०७४ को निर्वाचनमा रुकुमपश्चिमबाट निर्वाचित सांसद विमला केसीले कर्णालीको पहिलो महिला मन्त्री बन्ने अवसर पाइन्। माओवादीको तर्फबाट निर्वाचित उनी प्रदेश सरकारको भूमि व्यवस्था, कृषि तथा सहकारी मन्त्री बनिन्। करिब ४ वर्षसम्म मन्त्रालयको जिम्मेवारीमा रहेकी उनले कर्णालीका किसानको पक्षमा केही महŒवपूर्ण कार्य गरिन्। उनकै पालामा किसानलाई कृषि ऋणको ब्याजमा अनुदान, अर्गानिक प्रदेश बनाउने अभियान, किसानलाई अनुदान र हाइटेक नर्सरी स्थापनालगायतका काम भएका थिए। यस्तै, २०७४ को निर्वाचनमा सुर्खेतबाट निर्वाचित सीता नेपालीले पनि करिब ६ महिनासम्म मन्त्री बन्ने अवसर पाइन्। उनी महेन्द्रबहादुर शाही मुख्यमन्त्री हुँदा आन्तरिक मामिला तथा कानुन मन्त्री बनेकी थिइन्। संविधानसभा सदस्यसमेत रहेकी नेपाली ६ महिनासम्म मन्त्रालयको जिम्मेवारीमा रहिन्। छोटो समयमा आफूले पाएको जिम्मेवारी सफलतापूर्वक निर्वाह गरेको उनी बताउँछिन्। त्यसैगरी २०७४ सालमै सम्पन्न निर्वाचनमा जाजरकोटबाट निर्वाचित सांसद कृष्णा शाहले पनि मन्त्री बन्ने अवसर पाइन्। माओवादी केन्द्रको तर्फबाट उनी प्रदेश सरकारको आर्थिक मामिला तथा योजनामन्त्री बनेकी थिइन्। जीवनबहादुर शाही मुख्यमन्त्री हुँदा ६ महिनासम्म मन्त्री बन्ने अवसर पाएकी उनले बजेट ल्याउन भने पाइनन्। तर अघिल्लो सरकारले ल्याएको बजेटलाई कार्यान्वयन गर्ने मौका उनले पाइन्। कर्णालीमा मन्त्री बन्ने मौका पाउने अर्को महिला हुन् उर्मिला विश्वकर्मा। अघिल्लो वर्ष सम्पन्न निर्वाचनमा डोल्पाबाट निर्वाचित सांसद विश्वकर्मा सुरुमा भौतिक पूर्वाधार तथा सहरी विकास राज्यमन्त्री बनिन्। हालका मुख्यमन्त्री राजकुमार शर्माले मन्त्रिपरिषद्मा महिलाको सहभागिता देखाउन उनलाई सुरुमा राज्यमन्त्री बनाएका थिए। तर मन्त्रिपरिषद्मा महिला सहभागिता नभएको भन्दै आलोचना भएपछि हाल उनलाई जलस्रोत तथा ऊर्जा विकास मन्त्री बनाइएको छ। ऊर्जा मन्त्री विश्वकर्मा पनि माओवादी केन्द्रको तर्फबाट निर्वाचत सांसद हुन्। माओवादीले मन्त्री बनाएका चारैजना महिलाहरू समानुपातिकतर्फ निर्वाचत भएका हुन्। उच्च अदालतको त्यो आदेश कर्णालीमा मन्त्रिपरिषद् समावेशी नभएको भन्दै उच्च अदालत सुर्खेतमा रिट नै दर्ता भएको थियो। मुख्यमन्त्री जीवनबहादुर शाही हुँदा मन्त्रिपरिषद्मा संविधानमा व्यवस्था भएअनुसार समावेशी प्रतिनिधित्व नगराइएको भन्दै रिट दायर भएको थियो। अघिवक्ता शेरबहादुर खत्री र अधिकारकर्मी टीका विष्टले दायर गरेको सोही रिटमा उच्च अदालतले प्रदेश सरकारको नाममा मन्त्रिपरिषद्लाई समावेशी बनाउन र महिलाको प्रतिनिधित्व सुनिश्चित गर्न आदेश दिएको थियो। मन्त्रिपरिषद् समावेशी नभएकाले महिला र दलितको प्रतिनिधित्व गराएर पुनः मन्त्रिपरिषद् गठन गर्नुपर्ने माग गर्दै रिट दायर भएको थियो। सोही रिटमा सुनुवाइ गर्दै उच्च अदालतले संविधानको मर्मअनुसार सरकार सञ्चालन हुनुपर्ने र समावेशी सिद्धान्तअनुसार महिलाको प्रतिनिधित्व मन्त्रिपरिषद्मा गराउनुपर्ने आदेश दिएको थियो। संविधानको धारा १६८ (९) मा समावेशी सिद्धान्तका आधारमा प्रदेश मन्त्रिपरिषद् गठन हुने उल्लेख छ। अधिकारकर्मी टीका विष्ट भन्छिन्, संविधानको प्रस्तावनामा नै समावेशिताको बारेमा उल्लेख छ, राज्यका हरेक संरचनामा कम्तीमा ३३ प्रतिशत महिलाको सहभागिता हुनुपर्छ। तर राजनीतिक नेतृत्वले त्यसलाई कार्यान्वयन गर्ने आनाकानी गर्छ, यसकारण पनि सरकारमा महिलाको सहभागिता सोचजस्तै भइरहेको छैन। सरकारमा महिला सहभागिता सुनिश्चित गर्नका लागि महिला सांसदहरूले नै दलभित्र जोडदार पहल गर्नुपर्ने र दलका महिला संगठनहरूले पनि यसमा सहजीकरण गर्नुपर्ने उनको भनाइ छ। दलको नेतृत्वले महिलाहरूको क्षमतामा विश्वास गर्नुपर्ने र महिलाहरूले पनि जिम्मेवारी लिनका लागि आत्मविश्वास बढाउनुपर्ने उनको सुझाव छ।"
महिलामा लगानी भनेको समग्र समाजको समृद्धि हो,"तारा क्षेत्री सेभ द चिल्ड्रेन नेपाल र भुटान कन्ट्री अफिसकी पहिलो नेपाली कन्ट्री डाइरेक्टर हुन्। सेभ द चिल्ड्रेनसँग ताराको यात्रा सन् २००० मा सुरु भएको थियो, जहाँ उनले सुरुमा एचआईभी प्रोग्रामिङ पहलको नेतृत्व गरेकी थिइन्। सार्वजनिक स्वास्थ्य र सामाजिक विकासको गहिरो समझको साथ, एचआईभी, टीबी र मलेरिया प्रोग्रामिंगमा विशेषज्ञता, प्रमुखको भूमिका ग्रहण गरिसकेकी छिन्। उनीसँग अन्तर्राष्ट्रिय नारी दिवसको सन्दर्भमा गरिएको कुराकानीको अंश। यस वर्षको अन्तर्राष्ट्रिय नारी दिवसको नारा महिलामा लगानीः सभ्य र समुन्नत समाजको थालनी रहेको छ। यसको वास्तविकता कस्तो देख्नुहुन्छ ? महिलामा लगानी गर्नु भनेको उनीहरूको क्षमताको पहिचान गर्नु र अघि बढ्न आवश्यक स्रोतसाधन, अवसर र समर्थन प्रदान गर्नु हो। महिलामा लगानी भनेको अन्ततः समग्र समाजको अधिक प्रगति र समृद्धि हो। सेभ द चिल्ड्रेनमा, हामी सबै किसिमका महिलाहरूको आवाज र उनीहरूको सञ्जाल निर्माण गर्न केन्द्रित हुँदै आइरहेका छौं। बालबालिकाको जीवनमा प्रभाव पार्न परिवर्तनको उत्प्रेरकको रूपमा महिलाहरूको भूमिकालाई स्वीकार गरिएको हो। कार्यस्थलमा समान अवसरहरू प्रदान गर्नु, शिक्षा, प्रशिक्षण र नेतृत्व पदहरूमा पहुँच प्रदान गर्न सके महिलाहरूले वित्तीय स्वतन्त्रताको अवसर पाउन सक्छन्। फलस्वरूप यसले बालबालिकाहरूको सकारात्मक भविष्यको नेतृत्व गर्न सक्छ। हाम्रा कार्यक्रमहरू समाज सबैभन्दा कम प्रतिनिधित्व भएका समूहका बालिकाहरूमा गुणस्तरीय शिक्षा प्रदानमा पनि केन्द्रित रहेको छ। किनकि बालिका शिक्षा र सीप विकास कार्यक्रमहरूमा लगानी गर्दा उनीहरूमा पूर्ण क्षमताको विकास हुन्छ र समाजको प्रगतिमा योगदान गर्न सशक्त बनाउन सकिन्छ भन्ने हाम्रो मान्यता छ। यस कारण हामीले बालविवाह र महिला तथा बालिकाविरुद्ध हुने हिंसाजस्ता लैंगिक विरोधी आख्यान र हानिकारक सामाजिक मूल्यमान्यताहरूको सामना गर्न बनेका कार्यदिशा वा पहलहरूमा लगानी गर्न आवश्यक छ। सरकार र सरोकारवालाहरूसँग सहकार्य गरी महिलाका लागि सुरक्षित वातावरण सिर्जना गर्न, कानुनी र न्याय प्रणालीलाई सुदृढ गर्न र लैंगिक समानताको दिशामा प्रगतिलाई गति दिन आवश्यक छ। सबैभन्दा महŒवपूर्ण कुरा, यी सबै हुनका लागि हामीले महिला र बालिकाहरूको कुरा सुन्नुपर्छ र कुराकानीका सबै तहमा उनीहरूको आवाज र सहभागिता सुनिश्चित गर्नुपर्छ। नेपालमा भएका ठूला संस्थाहरूमध्ये एक संस्थाको महिला राष्ट्रिय निर्देशकको हैसियतामा केकस्ता चुनौतीहरू सामना गर्नुपरेको छ ? अहिलेको वर्तमान विकास परिदृश्यलाई हेर्ने हो भने, धेरै गैर सरकारी संस्था (आईएनजीओ) र विकास एजेन्सीहरू महिलाहरूले नेतृत्व गरिरहेका छन्। यो विषयमा महिलाहरूले फड्को मारेको देखिन्छ। महिलाहरूले सहयोगी र निर्णयकर्ताको रूपमा समाजमा आफ्नो स्थान सुरक्षित गरिहेका छन्। यस परिवर्तनलाई हेर्दा आशा गर्ने ठाउँ छ। तर, अझै पनि सामाजिक मूल्य र मान्यता निरन्तर पितृसत्तात्मक ढाँचाबाट अघि बढिरहेको छ। महिलाहरूलाई सीमान्तकृत गर्ने तथा उनीहरूको निर्णय गर्ने र नेतृत्व क्षमताको बारेमा रुढिवादी धारणाहरू राख्ने प्रवृत्ति अझै पनि कायम छ। अझ सिमान्तकृत, यौनिक तथा लैंगिक अल्पसंख्यक महिलाहरूको अस्तित्वमाथि नै प्रश्न। संविधानले नै अंगीकार गरेको समावेशीयताको कार्यान्वयन छ त ? हामी यसको सामना कसरी गर्न सक्छौं ? यो नै हाम्रो चुनौती हो। यी मान्यताहरूलाई चुनौती दिन लगनशील भई काम गरेर, परिवर्तनका लागि दृढतापूर्वक वकालत गरेर, सहकार्यको संस्कृतिलाई बढावा दिएर र सुशासन, पारदर्शिता र जवाफदेहिताका सिद्धान्तहरूलाई मूर्तरूप दिन जरुरी छ। नेतृत्वदायी पदमा महिलालाई नियुक्त गर्नु मात्र पर्याप्त नभई परिवर्तनलाई प्रभावकारी विकास गर्न, नेतृत्व गर्न र अगाडि बढाउन आवश्यक स्रोत र अवसरहरूमा महिला नेतृहरूको पहुँच सुनिश्चित गर्नुपर्छ। यसमा उनीहरूलाई उनीहरूको भूमिकामा फष्टाउन आवश्यक समर्थन र आवश्यक स्रोत तथा साधनहरू प्रदान गर्नु आवश्यक छ। सेभ द चिल्ड्रनेको कार्यक्रमहरूमा लैंगिक समानतामा अहम् र अपरिहार्य देखिन्छ। यसलाई वास्तविकतामा कसरी स्थापित गर्न सकिन्छ ? सेभ द चिल्ड्रेनमा, हामी इन्टरसेक्सनल लेन्सको माध्यमबाट लैंगिक समानताको दृष्टिकोण राख्छौं। सबैलाई एकै रूपमा हेर्नुभन्दा, हाम्रा कार्यक्रमहरू, वकालत, साझेदारी र सञ्चालनहरू प्रभावकारी रूपमा सीमान्तकृत र कम प्रतिनिधित्व भएका समूहहरूसम्म पुगिरहेका छन् कि छैनन् भनेर सोध्ने गर्छौ। हामी परामर्श, ग्रहणशीलता र कार्यक्रम र वकालत डिजाइनको समयमा सबै आवाजहरूको प्रतिनिधित्वलाई प्राथमिकतामा राख्ने गर्छौं। लैंगिक समानता केवल संख्यामा भन्दा पनि वास्तविकतामा हुनुपर्छ। महिला, बालिका र सीमान्तकृत समूहका आवाजहरूलाई निर्णय प्रक्रियासम्म पुर्याउन आवश्यक सीप, स्रोत, शक्ति र पहुँचको सुनिश्चित गर्छौं। हाम्रो संस्थाले जैविक रूपमा छुट्टिएको महिला र पुरुषको लैंगिक पहिचानलाई मात्र नहेरी समष्टितामा काम गर्दै आइरहेको छ। हामी परम्परागत लैंगिक मापनहरूभन्दा बाहिर गएर उनीहरूको कुरा सुन्छौं र समान अवसर दिन्छौं। हामी यो सुनिश्चित गर्न प्रयास गर्दछौं कि उनीहरूलाई पनि समान अवसर, सम्मान, पहुँच र प्रभावको साथ सामाजिक परिवर्तनको प्रक्रियाको नेतृत्व गर्न समावेश, संलग्न र सशक्त पारियोस्। तपाईंले भेटेकामध्ये कुनै प्रभावशाली महिला वा किशोरीको बारेमा भन्न चाहनुहुन्छ ? सेभ द चिल्ड्रेनको कन्ट्री डाइरेक्टरको हैसियत र त्योभन्दा अघिको नेतृत्वदायी भूमिकाको दौरान थुप्रै उल्लेखनीय व्यक्तिहरूलाई भेट्ने सुअवसर पाएको छु। त्यसमा एक किशोरीको घटना सम्झना आउँछ। ती किशोरीले सेभ द चिल्ड्रेनको सहयोगले सर्लाहीमा पहिलो पटक बालिका क्रिकेट टोलीमा सामेल हुन सफल भएको मलाई बताइन्। क्रिकेटमा सहभागिताले उनको आत्मविश्वास मात्र बढाएन, बालविवाहजस्ता हानिकारक सामाजिक मान्यताहरूप्रति उनको जागरुकता पनि बढायो। क्रिकेटलाई अँगालेर, र आत्मनिर्भर उन्मुख भएर उनले कम उमेरमा विवाह गर्नु परेन। र अहिले आफ्नो समुदायमा बालविवाहविरुद्ध सक्रिय रूपमा अभियान चलाइरहेकी छिन्। ग्लोबल फन्डमार्फत, हामी एचआईभी संक्रमित व्यक्तिहरू, इन्जेक्सन ड्रग प्रयोगकर्ताहरू, एलजीबीटीक्यूआई समुदाय, र महिला यौनकर्मीहरूसहितप्रमुख जनसंख्याहरूसँग संलग्न छौं। हाम्रा कार्यक्रमहरूले सुरक्षित स्थानहरू सिर्जना गर्छन् जहाँ कम प्रतिनिधित्व भएका आवाजहरूले उनीहरूका महŒवपूर्ण मुद्दाहरूलाई सम्बोधन गर्न सक्दछन्। अन्तःक्रियात्मक दृष्टिकोण अपनाएर, हामी महिला र किशोरीहरूलाई हानिकारक सामाजिक मूल्यमान्यताहरूलाई चुनौती दिन र उनीहरूको हौसला र आवाजहरू बढाउने कौशलको ज्ञान दिने काम गर्छौ। उदाहरणका लागि, हाम्रा जीविकोपार्जन कार्यक्रमहरूले महिला किसानहरूलाई उद्यमशीलता सीप र बीउ अनुदान प्रदान गरेर उनीहरूलाई उनीहरूको आफ्नै व्यवसाय सुरु गर्न सहयोग पुर्याएको छ। फलस्वरूप, यी सशक्त र आर्थिक रूपले स्वतन्त्र महिलाहरूले आफ्ना उद्यमहरूलाई विविधीकरण गरेका छन्, उनीहरूका बच्चाहरू, विशेषगरी उनीहरूका छोरीहरूको सुरक्षा र शिक्षा सुनिश्चित गरेका छन्, र कम उमेर र जबर्जस्ती विवाहलाई रोकेका छन्। सेभ द चिल्ड्रेनले लैंगिक न्यायको सम्बन्धमा जलवायु न्यायको वकालत गरेको देखेका छौं। यसलाई थप प्रष्ट्याउन सक्नुहुन्छ? लैंगिक न्याय जलवायु न्यायसँग आन्तरिक रूपमा जोडिएको छ। नेपालजस्तो विकासोन्मुख मुलुकका महिला तथा किशोरीहरू, विशेषगरी ग्रामीण क्षेत्रमा बसोबास गर्ने महिलाहरूले जलवायु संकटको असमान प्रभावहरू सहनु परेको छ। उदाहरणका लागि, बालिकाहरूले अक्सर आफ्नो परिवारका लागि पानी र खाना ल्याउने जिम्मेवारी वहन गर्छन्, जलवायु संकटले उनीहरूलाई लामो दूरीको यात्रा गर्न बाध्य पार्छ, जसले गर्दा स्कुलमा ढिलासुस्ती हुन्छ। यसबाहेक, स्वच्छ पानीको पहुँचको कमीले मासिक धर्मको स्वास्थ्य र स्वच्छतालाई खतरामा पार्छ, जसले बालिकाहरूको स्कुल छोड्ने दर बढाइरहेको छ। जलवायु परिवर्तनले पनि बालविवाहमा वृद्धि भएको छ किनभने अभावको सामना गरिरहेका परिवारहरूले स्रोतसाधनका लागि आफ्ना छोरीहरूको विवाह गर्ने गरेका छन्। जलवायु संकटले महिला र बालिकाहरूलाई असमान रूपमा प्रभावित गर्दछ, विद्यमान लैंगिक असमानतालाई बढावा दिन्छ र उनीहरूको जीविकोपार्जन, स्वास्थ्य र सुरक्षामा महŒवपूर्ण खतराहरू खडा गर्दछ। तथापि, जलवायु परिवर्तनको प्रभाव समान छैन। जलवायु संकटलाई सम्बोधन गर्न अन्तर्मुखी र लैंगिक दृष्टिकोणबाट सुविचारित प्रयासको आवश्यकता छ। विश्वको जनसंख्याको आधा हिस्सा ओगटेको भएता पनि महिला र बालिकाहरू प्रायःजलवायु परिवर्तनको छलफलमा सीमान्तकृत हुन्छन्, जसले उनीहरूको सशक्तीकरण र समावेशीकरणको तत्काल आवश्यकतालाई उजागर गर्दैन। महिलाहरूले विपद्को अवस्थामा पहिलो प्रतिक्रियाकर्ता, विपद् जोखिम न्यूनीकरणमा नेतृत्वकर्ता र विपद्पछिको पुनस्र्थापना प्रयासमा योगदानकर्ताको रूपमा महŒवपूर्ण भूमिका खेल्छन्, जसले गर्दा समुदायको उत्थानशीलता र एकतालाई बलियो बनाउँछ। अन्त्यमा पुरुषलाई अलग्याएर महिला अधिकार भने सुनिश्चित हुँदैन। महिलाले अधिकार महिलाको मात्रै विषय हैन, समाजको विषय हो र समाज अगाडि बढ्न महिला अधिकारको सुनिश्चितता हुनुपर्छ। यसमा सबैको साथ चाहिन्छ। अन्तर्राष्ट्रिय नारी दिवस मनाइरहँदा सधैंभन्दा केही फरक ढंगले सोचौं र सबै महिलाका अधिकारको सुनिश्चित गरौं।"
एलजीबीटीक्यूआई समुदायले पहिचानसहित बाँच्न पाउनुपर्छ,"काठमाडौं : लैंगिक अल्पसंख्यक महिलाहरूको समाजमा हक र अधिकारको प्रत्याभूति कहिले होला ? संविधानमा लेखिएका अधिकारको कार्यान्वयन कहिले होला? यी र यस्तै प्रश्नहरूको उत्तर खोज्दै लडिरहेकी एक ट्रान्स जेन्डर महिला हुन्, समता बम। नेपालको दुर्गम भेग डोटीमा जन्मिएकी उनी र उनको परिवार अहिले बसाइँसराइपछि कैलालीको घोडाघोडी नगरपालिकाको सुखरमा बसोबास गर्दैछ। समता अहिले कामको सिलसिलामा काठमाडौंमा नै बस्छिन्। एलजीबीटीक्यूआई समुदायको हकहितको लागि लड्दै आइरहेको ब्लु डाइमन्ड सोसाइटीअन्तर्गतको क्रुजएड्स नेपालको कार्यक्रम संयोजकको रूपमा उनी काम गर्छिन्। नेपाली समाजले महिला र पुरुषबाहेक अरू कुन लैंगिक अस्तिवलाई खासै महत्त्व दिने गरिँदैन। अझ ७८ वर्ष पहिलाको समाज अझ यो सम्बन्धमा कम जानकार थियो। गाउँ त्यसमा पनि विकटमा एउटा मध्यमवर्गीय परिवारमा तेस्रो सन्तानको रूपमा समताको जन्म भएको हो। छोराको रूपमा जन्मिएकी उनी बाल्यअवस्थादेखि नै दिदीबहिनीसँग खेल्न, सँगै बस्न रुचाउँथिन्। समतालाई पनि थाहा थिएन, किन उनी आफ्नो जैविक अस्तिवसँग खुस छैन र किन आफैंमा परिवर्तन खोज्दैछु भनेर। उनकोे हाउभाउ परिवर्तन थियो। त्यो समयमा उनले ट्रान्ज जेन्डर महिलाको रूपमा आफूलाई प्रस्तुत गरिरहेको थिइन्। त्यो समयमा एलजीबीटीक्यूआईसम्बन्धी न जानकारी थियो, न पाठ्यपुस्तकमा नै केही पढाइ हुन्थ्यो। तर रेडियो, एफएम सुन्ने उनीले यसबारेमा थाहा पाउन थालिन्। त्यो समयमा ब्लु डाइमन्ड सोसाइटीबाट पहिचान भन्ने कार्यक्रम बच्थ्यो, त्यो सुन्न थालिन्। के हो, एलजीबीटीक्यू भनेको, के हुन्छ, भन्ने बुझ्न थालेपछि आफू पनि त्यही रहेछु भन्ने थाहा पाए। किशोर अवस्थामा प्रवेश गर्दै गर्दा आफूमा भएका शारीरिक, मानसिक र भावनात्मक परिवर्तनहरू जैविक अस्तित्व (पुरुष)भन्दा पनि महिलाको रहेछ भन्ने ज्ञान हुन थाल्यो। यो बेलामा भ्रममा परिने रैछ। म लैंगिक अल्पसंख्यक समुदायमा पर्ने रहेछु भन्ने ८९ कक्षामा (१३१४ वर्ष) हुँदा थाहा पाइन्। आफूले त थाहा पाइन्, अब त्यो कुरा कसरी परिवारलाई भन्ने र समाजलाई भन्ने जस्तो लाग्यो। मैलेभन्दा परिवारको प्रतिक्रिया कस्तो हुन्छ र कुन रूपमा लिनुहुन्छ भन्ने थियो। समाजको मूल्य, मान्यता, सम्मानको कुरा आउँछ। यसमा कसरी फिट गर्ने भन्ने दोधार, डर धेरै लामो समयसम्म रह्यो। किनभने उनले अरू ट्रान्स जेन्डर महिलाहरूले परिवारमा भनेर परिवार र समाजबाट बाहिरिनु परेको, भेदभाव, बसाइँ सरेर जानु परेको लगायतका समस्याको बारेमा थाहा पाएको थिइन्। यसले उनलाई थप डर पैदा गरेको थियो। धनगढीमा बसेर स्नातक पढ्दै गर्दा उनले पहिला आत्मनिर्भर हुन्छु अनि भन्छु भन्ने सोचिन्। सोही क्रममा ब्लु डाइमन्ड सोसाइटीमा काम गर्ने अवसर पाएको उनी सुनाउँछिन्। सोसाइटीले सेभ द चिल्डेन संस्थाको सहयोगमा यौनिक तथा लैंगिक अल्पसंख्यक महिलाहरूको क्षमता अभिवृद्धिमा गर्दै आएको काममा उनले पनि फाइदा लिने अवसर पाइन्। अहिले उनी सेभ द चिल्डेनअन्तर्गतको ग्लोबल फन्डको सहायतामा ९ जिल्लामा प्रत्यक्ष र अन्य जिल्लामा अप्रत्यक्ष रूपमा सञ्चालन भइरहेको सम्मान गृह कार्यक्रममा काठमाडौंको प्रमुख व्यक्तिको रूपमा काम गर्दै आइरहेकी छिन्। जसले लैंगिक हिंसा प्रभावितहरूको स्वास्थ्य जाँचका साथै बासको पनि व्यवस्था गरेको छ। काठमाडौं, चितवन, वीरगंज, जनकपुर, इटहरी, पोखरा, भैरहवा, नेपालगन्ज र धनगढीमा सम्मानगृह सञ्चालनमा छ। सेल्टर होमको रूपमा सम्मानगृह रहेको छ। मानसिक स्वास्थ्यमा परामर्श दिने, राहत प्याकेजलगायतका काममा सेभ द चिल्डेनले काम गर्दै आइरहेको छ। क्याटालाइटिक फन्डअन्तर्गत पनि एलजीबीटीक्यूआई समुदाय, यौनकर्मी महिला, लागूपदार्थ सेवनकर्ताहरूको उपचारलगायतमा कामले पिछडिएका महिला वर्गको उत्थान र शक्तीकरणमा काम गर्दै आइरहेको छ। यस्तै, ग्लोबल फन्डअन्तर्गतको कम्युनिटी स्ट्रेन्थेनिङ कार्यक्रमले स्थानीय तहसम्मको सहकार्यलाई प्राथमिकता दिएको छ। एलजीबीटीक्यूआई समुदायलाई स्थानीय तहको बजेटमा समावेश गराउनका लागि वकालत, गर्ने सहकार्य गर्ने काम भएको छ। जस्तो इटहरी नगरपालिकामा एलजीबीटीक्यूआई समुदायका लागि रेस्टुरेन्टहरू खोलेको छ। स्थानीय सरकारले एलजीबीटीक्यूआई समुदायलाई सहयोग गर्नुपर्छ र अधिकारको प्रत्याभूतिमा काम गर्नुपर्छ भन्ने ग्लोबल फन्ड मान्यता रहेको समता बताउँछिन्। केही सुरुवात त भएको छ तर, राष्ट्रिय जनगणना करिब ९ लाखको संख्यामा रहेको एलजीबीटीक्यूआई समुदायको पहिचान स्थापित गराउन अझै धेरै गर्नुपर्ने बमको भनाइ छ। अझ त्यसमा पनि महिलाले सामना गर्ने चुनौतीलाई चिर्न जरुरी छ। मानवअधिकार वा समानताको दृष्टिकोणबाट अघि बढेको समाज स्थापनाका लागि गणतान्त्रिक मुलुकमा न्यायको शासनकोे परिकल्पना उनी गर्छिन्। हाम्रो संविधान, नीति, नियम, प्रणालीमा सुधार गर्न सके कसैले पनि भेदभाव, हिंसाको सामना गर्र्नु पर्दैन। यसले महिला शक्तीकरणसँगै आर्थिक शक्तीकरणमा पनि सहयोग गर्छ। समान अधिकार पाउनुपर्छ, सबैले आफ्नो क्षमता देखाउने अवसर पाउनुपर्छ। समावेशी समाज होस् र जहाँ सबैको प्रतिनिधित्व होस्। उनले देखेको नारी दिवस हो यो कि महिलालाई बिचराको रूपमा भन्दा पनि क्षमताको रूपमा अघि बढ्ने वातावरण दिनुपर्छ।"
"आरक्षणको बलमा नेतृत्वमा पुगिँदैन, क्षमतै चाहिन्छ","महिला भएर नेतृत्व गर्न चुनौतीपूर्ण छ भनिन्छ। देशकै पुरानोमध्येको तथा ठूलो व्यवसायको नेतृत्व गरिरहँदा यो कामलाई सहज महसुस हुन्छ कि चुनौतीपूर्ण मान्नुहुन्छ ? कुनै पनि नतिजा प्राप्तिका निमित्त पर्याप्त पूर्वतयारीको आवश्यकता रहन्छ। कसैलाई अनुभव वा ज्ञान नभइकनै जिम्मेवारी सुम्पिइयो भने त्यो काम उसका लागि चुनौतीपूर्ण हुन्छ। तर, शिक्षा, सिकाइ, हुर्काइमार्फत नेतृत्वको आधार बनेको छ भने जुनसुकै अनुभव हासिल गर्न सक्नुहुन्छ र नेतृत्व कौशल विकास गर्न सक्नुहुन्छ। यस्ता व्यक्तिको पर्फमेन्स पनि उत्तम रहन्छ। म पनि आजको आजै वा केही दिनमै प्रबन्ध निर्देशक बनेको होइन। पुरुष र महिलामा शारीरिक भिन्नता हुन्छ तर व्यवहारमा हेर्दा भिन्नता हुँदैन। जन्मदेखि वर्तमानसम्म वा कुनै व्यक्तित्व निर्माणमा फिट गरिएको पार्टपुर्जा कस्तो थियो, त्यसले फरक बनाउँछ। जोकोहीसँग चुनौती सामना गर्ने क्षमता हुनुपर्छ। कुनै काम आफैंमा सजिलो र चुनौतीपूर्ण हुँदैन। सजिलै फत्ते पार्न सक्नुहुन्छ भने त्यो काम सजिलो लाग्छ। क्षमता छैन भने गाह्रो हुन पनि सक्छ। तपाईं भारतमा जन्मेर नेपाललाई कर्मभूमि बनाउनु भयो। भारतीय उपमहाद्वीप र पश्चिमी जगत्मा महिला नेतृत्व कुन अर्थमा समान र कुन कुन अर्थमा फरक पाउनुहुन्छ ? भारतमा शिक्षालाई धेरै जोड दिइन्छ। दिल्लीजस्तो सहरमा हुर्कंदै गर्दा मलाई पुरुष र महिलाबीच केही फरक छ भन्ने महसुस भएन। त्यहाँ धेरै राम्रो शिक्षा पाएँ। २८ वर्षअघि नेपाललाई कर्मभूमि बनाउने निर्णय गर्दा परिस्थिति दिल्लीको भन्दा फरक थियो। बूढानीलकण्ठबाट चक्रपथतिर ओर्लंदै गर्दा सडकमा खेल्ने केटाकेटी ऊ हेर् न केटीले कार चलाएको सम्म भन्थे। आज महिलालाई गाडी चलाउने एक्स्पोजर दिइएको छ, र सक्ने पनि रहेछन् भन्ने प्रमाणित भएको छ। महिलाहरू कथित ग्लास सिलिङ तोड्न सक्षम भइसकेका छन्। नेतृत्वमा पुग्न पर्याप्त त चाहिन्छ नै। आरक्षण पनि खोज्ने र पोजिसन पनि चाहियो भन्न मिल्दैन। नेतृत्वमा पुग्न चाहने व्यक्तिसँग काम गर्नुको विकल्प हुँदैन। खुला प्रतिस्पर्धामा उच्चकोटीको पर्फमेन्स दिन क्षमताको आवश्यक पक्कै पर्दछ। तपाईं आफ्नो लिडरसिप एप्रोचलाई कसरी विश्लेषण गर्नुहुन्छ ? सबैको व्यक्तित्व फरक हुन्छ। पुरुषपुरुष वा महिलामहिलामा भिन्नता हुन सक्छ। भाइभाइ वा बहिनीबहिनीमा फरक हुन्छ। म र मेरो पतिको कुरा गर्दा हामी फरक व्यक्तित्व हौं। म ९९ प्रतिशत व्यावहारिक छु, १ प्रतिशतमात्र भावनात्मक (इमोसनल) छु। महिलाहरू इमोसनल हुन्छन् भनिन्छ, तर म छैन। व्यक्तिमा फरक हुन्छ। मैले दिमाग नै खण्डित (कम्पार्टमेन्टलाइज) बनाएको छु। कार्यालयमा म एउटा व्यक्ति हुन्छु, घरमा अर्कै। घर पुगेपछि खाद्यान्नदेखि बगैंचासम्म हेर्छु। सबै काम आफैं गर्न मन पराउँछु। कार्यालय आएपछि काममा केन्द्रित हुन्छु र सोहीअनुसार व्यावहारिक बनिहाल्छु। काम र दैनिक जीवनलाई सन्तुलित कसरी बनाउनुहुन्छ ? आफ्नो दायित्वको अवगत हुनु र सोहीअनुसार समय व्यवस्थापन गर्नु नै सन्तुलन कायम गर्ने उपाय हो। आफ्नो कर्तव्यबारे पूर्ण ज्ञान हुनेले थोरै समयमा काम फत्ते गर्न सक्छन्। पहिलोपल्ट भान्सा प्रवेश गर्नेलाई कुन सामान कहाँ छ भन्ने थाहा हुँदैन। त्यस्तै आफ्नो अफिसमा के गर्नुपर्छ ? कर्मचारी कस्ता छन् ? भन्ने थाहा छैन भने नतिजा ढिलो आउँछ। अर्थात्, अनुभव नै सबैभन्दा ठूलो गुरु हो। समय व्यवस्थापन व्यक्तिको पूरक विशेषता हो। व्यावहारिक रूपमा आफ्नो सफलतालाई कसरी मापन गर्नु भएको छ ? खासमा मेरो विशेषज्ञता अटोमोबाइल क्षेत्र होइन, व्यवस्थापन तथा इनिसियटभ (नयाँ पहल) हो। यो विशेषज्ञता म अटोमात्र नभएर होटल होस् वा हाइड्रो वा अन्य जुनसुकै क्षेत्रमा पनि लागू गर्न सक्छु। मेरो क्षमताअनुसार मलाई लाग्छ मैले राम्रै गरेको छु जस्तो लाग्छ। यद्यपि सुधारका थुप्रै ठाउँहरू छन्। तपाईंको सिकाइ र अनुभव बालबच्चामा ट्रान्सफर कसरी गर्नु भएको छ ? उनीहरू मलाई प्रिन्सिपल भन्छन्। कारण हो, म समय र अनुशासन सबैभन्दा महत्त्वपूर्ण कुरा हो भन्छु। समय र अनुशासनमा दृढ छु, त्यसैले पनि मलाई कामको दबाब महसुस हुँदैन। मै यही कुरा मेरो छोराछोरीलाई सिकाएँ। मलाई विश्वास छ, उनीहरू मैले सिकाएअनुसार गर्नेछन्। तर, कसले कति गर्न सक्छ भन्ने उनीहरूको क्षमतामा निर्भर रहन्छ। वैद्य अर्गनाइजेसन र टोयोटा नेपालले महिलामा नेतृत्व विकास गराउने कार्यलाई कसरी सघाइरहेको छ ? संयोगवश वा समयक्रममा युनाइटेड ट्रडर्स सिन्डिकेटका सबै विभागीय प्रमुख महिला हुनुहुन्छ। प्रबन्ध निर्देशक, स्पेयर पार्टस् प्रमुख, मानव संसाधन प्रमुख, जापानका लागि सम्पर्क व्यक्ति महिला नै छौं। यो उपलब्धि महिला भएकाले प्राप्त भएको होइन। क्षमता र दक्षता अब्बल तथा लगनशीलताका कारण उपलब्ध भएको हो। घर र समाजमा महिलाको महत्त्व छुट्टै छ। तर, व्यावसायिक जीवनमा महिलालाई कहिल्यै प्रोत्साहन गरिएन। सन् १९९५ मा कार चलाउँदै गर्दा मैले सुनेको कुराले समाजको स्तर देखाएँछ। आज कसैले पनि ऊ हेर् त केटीले कार चलाउँदै छ भन्दैन। यो महिलाहरू आफैं लडेर प्राप्त गरेको उपलब्धि हो। नेतृत्व विकास निर्माणको आफ्नै तरिका हुन्छ। त्यसमा मलाई बढी विश्वास निर्देशित नेतृत्व (गाइडेड लिडरसिप) विकासमा लाग्छ। गाइडेड लिडरसिपले कसैलाई सीमिततामा बाँच्न सिकाउँछ। व्यक्तिले प्रक्रिया जान्नुपर्छ, त्यसपछि मात्र उसले आफ्नो पहल थप गर्न सक्छ। तपाईंले आफू मातहतका कर्मचारीलाई कसरी प्रोत्साहन दिने गर्नु भएको छ ? हामीले स्टार अफ द मन्थको कन्सेप्ट ल्याएका छौं। जसअनुसार एकजना सेल्स पर्सनलाई आफ्नो ज्ञान, अनुभव र सीपको आधारमा महिनाभरको योजना बनाउन दिन्छौं। त्यो हेरेर हामी फिडब्याक दिन्छौं। यसरी उसमा नेतृत्वको सिप विकास हुन्छ। अर्को महिना प्रतिस्पर्धाको आधारमा अर्को व्यक्ति छनोट हुन्छ। यस्तै टिम बिल्डिङ अभ्यास पनि गर्ने गरेका छौं। यसरी हामी कोही व्यक्तिले नेतृत्वको गुण विकास नगरेसम्म गाइडेड लिडरसिप डेभलपमेन्ट अभ्यास गरिरहन्छौं। समग्र महिलामा नेतृत्व विकास गराउन वा महिलालाई प्रवद्र्धन गर्न टोयोटा नेपालले कसरी भूमिका खेलिरहेको छ ? टोयोटा नेपालले वुमेन्स कार र्याली आयोजना गर्ने गरेको छ। १२ वर्षअघि टोयोटा नेपालले महिलालाई मात्र सहभागी गराएर कार र्याली आयोजना गर्दा यो निकै नयाँ कन्सेप्ट थियो। हामीले गरेको यो सुरुवातबाट सिक्दै टोयोटाले अरू देशमा पनि महिला कार र्याली आयोजना गर्दै आएको छ। महिलाहरू पनि कार चलाउन सक्छन् भन्ने सन्देश यो र्यालीले दिएका छ। महिलाहरूलाई यसले धेरै प्रोत्साहन मिलेको छ। सन् २०११ सम्म देशमा धेरै कार चलाउने महिलाको संख्या निकै कम थियो। विस्तारै संख्या बढ्न थालेको र्यालीमा सहभागिता जनाउन आवेदन दिनको संख्याले देखाउँछ। केही वर्ष नभएको यो कार र्याली हामी पुनः आयोजना गर्ने तयारीमा छौं। टोयोटा नेपालले महिला र पुरुषमा कहिल्यै फरक व्यवहार गरेको छैन। घरबाट काम गर्ने वातावरण मिलाउने, बढी समय छुट्टी दिनेजस्ता अभ्यास हामीले गरेका छौं। अझै पनि नेपाली समाज महिलालाई प्रोटेक्सन चाहिन्छ भन्ने सोच्छ। तर, महिलाले आरक्षण खोज्ने र पुरुषबराबर हुनुपर्छ वा छौं भन्ने विरोधाभाषपूर्ण कुरा गर्न मिल्दैन। शारीरिक रूपमा फरक भए पनि हामी पुरुषसँग प्रतिपस्र्धा गरेर जितेर अब्बल बन्नुपर्छ।"
महिलाको प्रतिनिधित्व १८ प्रतिशत मात्रै,"हेटौंडा : प्रदेश संरचना बनेयता बागमती प्रदेश सरकारमा १० जना महिला सहभागी भएका छन्। तीमध्ये एक जना मुख्यमन्त्री भएका छन्। एक जना मन्त्री दोहोरिएका छन्। बागमती प्रदेशमा हालसम्म बनेका चार वटा सरकारमा ५५ जना मन्त्री भएका छन्। तर, संविधानतः सरकारमा प्रतिनिधित्व हुनुपर्ने महिलाको न्यूनतम संख्यासमेत पुगेको देखिँदैन। ५५ जना मन्त्री हुँदा त्यसको ३३ प्रतिशत अर्थात् १८ जना कम्तीमा महिला मन्त्री हुनुपर्ने थियो। तर मन्त्री भएकामध्येको १८ प्रतिशत अर्थात् १० जना मात्र महिलाले सरकारको नेतृत्व गर्ने अवसर पाएका छन्। मन्त्री भएकामध्ये पनि पाँच जना राज्यमन्त्री हुन्। हालसम्म मन्त्री बनेकामध्ये ४४ जना पुरुष रहेका छन्। बागमती प्रदेशका प्रथम मुख्यमन्त्री डोरमणि पौडेलले आफ्नो कार्यकालमा पहिलो पहिला मन्त्री सरस्वती बस्नेतलाई बनाए। उनी बागमती प्रदेश सरकारको पहिलो महिला मन्त्री हुन्। २०७४ माघ २८ गते मुख्यमन्त्री नियुक्त भएका पौडेलले पहिलो पटक सात सदस्यीय मन्त्रीपरिषद गठन गर्दा महिला मन्त्री समावेश गर्न सकेनन्। दोस्रो पटक मन्त्रिपरिषद विस्तार गर्दा २०७८ वैशाख १५ गते बस्नेतलाई सामाजिक विकास मन्त्री बनाए। दोलखाकी बस्नेत नेकपा एमालेबाट मन्त्री भएका हुन्। तर उनले साढे चार महिनाको छोटो समय मात्र मन्त्रालय सम्हाल्ने अवसर पाइन्। यस अवधिमा उनले शैक्षिक सुधार, महिला तथा बालबालिकाको लागि केही राम्रा कामको थालनी गरेका थिए। २०१९ सालमा दोलखा गौरीशंकर गाउँपालिकामा जन्मिएकी बस्नेत २०३२ सालमा हलेश्वर निमाविमा ६ कक्षामा अध्ययनरत हुँदा अनेरास्ववियु प्रारम्भिक कमिटीमा आबद्ध भएकी थिइन्। २०३७ सालदेखि शिक्षक संगठनसँगै अनेमसंघको गाउँ कमिटी र गाउँ पार्टी कमिटी दुवैमा क्रियाशील भएकी उनी २०७१ सालमा सुकुम्बासी आयोगको दोलखा जिल्ला अध्यक्षसमेत भइसकेकी छन्। २०७४ सालमा दोलखा जिल्लाबाट बागमती प्रदेशसभा सदस्यमा निर्वाचित उनी बागमती प्रदेशमा नेकपा एमालेभित्र प्रभावशाली महिला नेतृ हुन्। सरकारको नेतृत्व गरिरहेको तत्कालीन नेपाल कम्युनिस्ट पार्टीमा फुटसँगै देशले पहिलो महिला मुख्यमन्त्री पायो। नेकपा एमालेले पौडेलको ठाउँमा एमाले नेतृ अष्टलक्ष्मी शाक्यलाई बागमती प्रदेशको मुख्यमन्त्री बनायो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य २०७८ भदौ २ गते बागमती प्रदेशको मुख्यमन्त्री नियुक्त भएका हुन्। तर, उनले विश्वासको मत लिन नसक्दा ७१ दिनमा नै सरकार छाड्नु पयो। बागमती प्रदेशमा एकल बहुमत रहेको एमालेबाट मुख्यमन्त्री बनेकी उनी एक जना मात्र एमालेका प्रदेशसभा सदस्यले विश्वासको मत नदिँदा सरकार टिकाउन नसक्ने अवस्थामा थिइन्। एमालेबाट अलग हुँदै माधव नेपाल अध्यक्ष रहेको पार्टी एकीकृत समाजवादीमा सात जना प्रदेशसभा सदस्य आबद्ध भएपछि उनको सत्ता संकटमा परेको थियो। ७० वर्षीया शाक्य २०१० सालमा काठमाडौंको नेवार परिवारमा जन्मेकी हुन्। २०२९ सालमा एसएलसी उत्तीर्ण गरेकी उनी २०३६ सालमा घर छोडेर पूर्णकालीन राजनीतिमा होमिएकी थिइन्। भूमिगत राजनीति गर्दा २०४५ सालमा इलामबाट पक्राउ परेकी उनी अखिल नेपाल महिला संघको अध्यक्षसमेत भइन्। शाक्य २०५६ साल र २०७१ सालमा भएको संविधानसभा चुनावमा सांसदमा निर्वाचितसँगै संघीय सरकारमा दुईपटक मन्त्री भइसकेकी छन्। शाक्य गत २०७४ सालमा भएको प्रदेशसभामा काठमाडौं निर्वाचन क्षेत्र ८ (ख) बाट निर्वाचित भएकी थिइन्। बागमती प्रदेशको मुख्यमन्त्रीको दाबी गर्दै उनी प्रदेश निर्वाचन लडेकी थिइन्। छोटो कार्यकालभित्र प्रदेशमा सुशासन कायम गर्न प्रयास गरेकी शाक्यलाई नेकपा एमालेले वर्तमान कार्यकालको लागि उपराष्ट्रतिको उम्मेदवार पनि बनाएको थियो। हाल नेकपा एमालेका उपाध्यक्ष रहेकी शाक्य नेपाली राजनीतिमा महिला नेतृहरूमा शालीन, संघर्षशील र प्ररणादायी व्यक्तिको रूपमा चिनिन्छन्। शाक्यले आफ्नो १३ सदस्यीय मन्त्रिपरिषद्मा ३ जना महिला मन्त्री बनाइन्। रचना खड्का आर्थिक मामिला तथा योजना मन्त्री, सरस्वती बाटी उद्योग पर्यटन, वन तथा वातावरण राज्य मन्त्री र जुनेली श्रेष्ठ सामाजिक विकास राज्यमन्त्री बनिन्। २०७८ भदौ २८ गते नियुक्त भएका तीनै मन्त्रीले डेढ महिना मात्र मन्त्रालय सम्हाल्ने अवसर पाइन्। दोलखाकी एमाले नेत्री रचना खड्का बागमती प्रदेशको पहिलो महिला अर्थ मन्त्री हुन्। छोटो कार्यकालका कारण उनको काम र क्षमताको पूर्ण परीक्षण भने प्रदेशवासीले गर्न पाएनन्। विद्यार्थी राजनीतिबाट उदाएकी खड्काको जन्म २०४१ सालमा भएको हो। उनी एमालेभित्र सम्भावना बोकेकी युवा नेत्री हुन्। भक्तपुरकी सरस्वती बाटी पनि विद्यार्थी राजनीतिबाट उदाएकी महिला नेत्री हुन्। छोटो समय बागमती प्रदेशको उद्योग, पर्यटन, वन तथा वातावरण मन्त्रालयको राज्यमन्त्री सम्हालेकी उनले २०३५ सालमा एमाले सम्बद्ध अनेरास्ववियुबाट राजनीतिक यात्रा सुरु गरेकी थिइन्। २०५६ को आम निर्वाचनमा भक्तपुर १ बाट प्रत्यक्ष चुनाव लडेकी उनी र २०४९ को स्थानीय निर्वाचनमा भक्तपुरको उपमेयर उम्मेदवार बनेकी थिइन्। मकवानपुरकी जुनेली श्रेष्ठ एमाले सम्बद्ध अखिल नेपाल महिला संघमा लामो समय नेतृत्व गरेकी नेत्री हुन्। श्रेष्ठले सामाजिक विकास राज्यमन्त्री हुँदा विद्यालय तहमा शिक्षा सुधारको लागि प्रयास गरेकी थिइन्। नेकपा एमालेको केन्द्रीय सदस्यसमेत भएकी उनी पार्टी राजनीतिमा क्रियाशील छिन्। शाक्य नेतृत्वको सरकार परिवर्तनसँगै २०७८ कात्तिक ११ गते नेकपा एकीकृत समाजवादीका राजेन्द्र पाण्डे नेतृत्वमा नयाँ सरकार बन्यो। १८ सदस्यीय मन्त्रिपरिषद्मा पाण्डेले चार जना महिलालाई मन्त्री बनाए। कुमारी मोक्तान सामाजिक विकास मन्त्री, इन्द्रमाया गुरुङ कृषि राज्यमन्त्री, कल्पना नेपाली स्वास्थ्य राज्यमन्त्री र रजनी अमात्य जोन्छे उद्योग वाणिज्य तथा आपूर्ति राज्यमन्त्री बनिन्। मुख्यमन्त्री पाण्डेसँगै मन्त्री बनेका मकवानपुरकी मोक्तानले करिब १४ महिना सामाजिक विकास मन्त्रालयको नेतृत्व सम्हालिन्। उनले विद्यालयहरूको भौतिक संरचना सुधार, महिला सीप विकास, छोरी बुहारी पढाऊ अभियानलाई अघि बढाउने प्रयास गरे। त्यसपछि पनि उनी सरकार बाहिर हुनु परेन। बागमती प्रदेश सरकारमा दोहोरिने अवसर पाएकी पहिलो महिला नेत्री हुन् मोक्तान। उनी वर्तमान शालिकराम जम्कट्टेल नेतृत्वको सरकारमा पनि सामाजिक विकास मन्त्री छन्। नेकपा माओवादी केन्द्रबाट मकवानपुर २(क) मा प्रदेशसभा सदस्य निर्वाचित मोक्तान यस अघि दुई पटक सांसद भइसकेकी छिन्। १६ वर्षको उमेरमा जनयुद्धमा होमिएकी नेकपा माओवादी केन्द्रकी नेत्री कुमारी मोक्तान हाल नेकपा माओवादी केन्द्रका केन्द्रीय सदस्य छिन्। इन्द्रमाया गुरुङ बागमती प्रदेश सरकारमा गुरुङ समुदायबाट मन्त्री हुने पहिलो व्यक्ति हुन्। २०७८ मंसिर २८ गते बागमती प्रदेशको कृषि तथा पशुपन्छी विकास राज्यमन्त्री भएकी गुरुङ करिब ११ महिना उक्त जिम्मेवारीमा रहिन्। सिन्धुपाल्चोक जिल्लाको पिस्कर गाउँमा २०४० सालको माघेसंक्रान्तिको दिन भएको पिस्कर हत्याकाण्डपछि इन्द्रमाया गुरुङलाई सानैदेखि राजनीतिमा चासो बस्यो। सिन्धुपाल्चोकको हेलम्बु गाउँपालिका५ स्थित गोल्फुभन्ज्याङमा २०४९ जेठ २४ गते जन्मिएकी उनी हाल मेलम्ची ११ सिन्धुपाल्चोककी स्थायी बासिन्दा हुन्। पिस्कर हत्याकाण्डपछि कम्युनिस्ट आन्दोलनको प्रभावबाट भूमिगत जीवन र आन्दोलनसँग जोडिँदै उनले २०४५ सालमा नेकपा एमालेको साधारण सदस्य लिएकी थिइन्। २०७४ सालमा बागमती प्रदेशसभा सदस्य निर्वाचित भएपछि उनको भूमिका राज्य संयन्त्रसँग पनि जोडियो। प्रदेशसभाको विभिन्न समितिमा रहेर काम गरेकी गुरुङले नेकपा एमाले विभाजनपछि नेकपा एकीकृत समाजवादी रोजिन्। गुरुङ राजनीतिसँगै सामाजिक क्षेत्रमा पनि उत्तिकै सक्रिय छिन्। नेपाली कांग्रेसकी युवा नेतृ कल्पना नेपाली २०७८ पुस ९ गते बागमती प्रदेशको स्वास्थ्य राज्यमन्त्री नियुक्त भएकी थिइन्। करिब एक वर्ष स्वास्थ्य राज्यमन्त्री भएकी उनले प्रादेशिक अस्पतालहरूको स्तर वृद्धि र स्वास्थ्य सेवा प्रवाहमा सुधारको लागि प्रयास गरेकी थिइन्। प्रदेशसभाको पहिलो कार्यकालमा नेपाली कांग्रेसबाट समानुपातिक प्रदेशसभा सदस्य भएकी उनी नुवाकोटका स्थापित महिला नेत्री हुन्। भक्तपुरकी रजनी अमात्य जोन्छे नेपाली कांग्रेसले २०७४ मा प्रदेशसभा सदस्य बनाएको थियो। नेपाली कांग्रेसका नेता, सहिद राधेश्याम जोन्छेंकी धर्मपत्नी रजनी भक्तपुरमा नेपाली कांग्रेसलाई स्थापित गर्न लागि पर्ने नेताहरूमध्ये एक हुन्। उनी सहिद पत्नी भएकाले पनि पार्टी सभापति शेरबहादुर देउवाले मन्त्री बनाउन जोड गरेका थिए। एक वर्ष उद्योग वाणिज्य तथा आपूर्ति राज्यमन्त्री भएर काम गर्दा उनले उद्योगहरूको नियमन र साना उद्योग दर्ताको सहजीकरणमा काम गरेका थिए। प्रदेशसभको दोस्रो कार्यकालका मुख्यमन्त्री शालिकाराम जम्कट्टेलले दोस्रो पटक मन्त्रिपरिषद् विस्तार गर्दा मसिना खड्का वन तथा वातावरणमन्त्री बनिन्। २०८० जेठ ७ गते मन्त्री नियुक्त भएकी उनले साढे ९ महिना वन तथा वातरण मन्त्रालय सम्हालिन्। संघीय सरकारमा गठबन्धन परिवर्तन भएसँगै उनीसहित कांग्रेसबाट बागमती प्रदेशमा नियुक्त भएका ६ जना मन्त्रीले २०८० फागुन २३ गते राजीनामा दिएका छन्। सिन्धुपाल्चोक प्रदेशसभा १(क) बाट निर्वाचित उनले नेकपा एमालेका युद्धविक्रम तामाङलाई हराएकी थिइन्। राजीनामा दिने क्रममा उनले भनेकी छिन्, जनहितलाई मूलधारमा राखेर धेरै राम्रा नीतिगत निर्णयहरू गरेका छौं।"
महिलाको प्रतिनिधित्व १८ प्रतिशत मात्रै,"हेटौंडा : प्रदेश संरचना बनेयता बागमती प्रदेश सरकारमा १० जना महिला सहभागी भएका छन्। तीमध्ये एक जना मुख्यमन्त्री भएका छन्। एक जना मन्त्री दोहोरिएका छन्। बागमती प्रदेशमा हालसम्म बनेका चार वटा सरकारमा ५५ जना मन्त्री भएका छन्। तर, संविधानतः सरकारमा प्रतिनिधित्व हुनुपर्ने महिलाको न्यूनतम संख्यासमेत पुगेको देखिँदैन। ५५ जना मन्त्री हुँदा त्यसको ३३ प्रतिशत अर्थात् १८ जना कम्तीमा महिला मन्त्री हुनुपर्ने थियो। तर मन्त्री भएकामध्येको १८ प्रतिशत अर्थात् १० जना मात्र महिलाले सरकारको नेतृत्व गर्ने अवसर पाएका छन्। मन्त्री भएकामध्ये पनि पाँच जना राज्यमन्त्री हुन्। हालसम्म मन्त्री बनेकामध्ये ४४ जना पुरुष रहेका छन्। बागमती प्रदेशका प्रथम मुख्यमन्त्री डोरमणि पौडेलले आफ्नो कार्यकालमा पहिलो पहिला मन्त्री सरस्वती बस्नेतलाई बनाए। उनी बागमती प्रदेश सरकारको पहिलो महिला मन्त्री हुन्। २०७४ माघ २८ गते मुख्यमन्त्री नियुक्त भएका पौडेलले पहिलो पटक सात सदस्यीय मन्त्रीपरिषद गठन गर्दा महिला मन्त्री समावेश गर्न सकेनन्। दोस्रो पटक मन्त्रिपरिषद विस्तार गर्दा २०७८ वैशाख १५ गते बस्नेतलाई सामाजिक विकास मन्त्री बनाए। दोलखाकी बस्नेत नेकपा एमालेबाट मन्त्री भएका हुन्। तर उनले साढे चार महिनाको छोटो समय मात्र मन्त्रालय सम्हाल्ने अवसर पाइन्। यस अवधिमा उनले शैक्षिक सुधार, महिला तथा बालबालिकाको लागि केही राम्रा कामको थालनी गरेका थिए। २०१९ सालमा दोलखा गौरीशंकर गाउँपालिकामा जन्मिएकी बस्नेत २०३२ सालमा हलेश्वर निमाविमा ६ कक्षामा अध्ययनरत हुँदा अनेरास्ववियु प्रारम्भिक कमिटीमा आबद्ध भएकी थिइन्। २०३७ सालदेखि शिक्षक संगठनसँगै अनेमसंघको गाउँ कमिटी र गाउँ पार्टी कमिटी दुवैमा क्रियाशील भएकी उनी २०७१ सालमा सुकुम्बासी आयोगको दोलखा जिल्ला अध्यक्षसमेत भइसकेकी छन्। २०७४ सालमा दोलखा जिल्लाबाट बागमती प्रदेशसभा सदस्यमा निर्वाचित उनी बागमती प्रदेशमा नेकपा एमालेभित्र प्रभावशाली महिला नेतृ हुन्। सरकारको नेतृत्व गरिरहेको तत्कालीन नेपाल कम्युनिस्ट पार्टीमा फुटसँगै देशले पहिलो महिला मुख्यमन्त्री पायो। नेकपा एमालेले पौडेलको ठाउँमा एमाले नेतृ अष्टलक्ष्मी शाक्यलाई बागमती प्रदेशको मुख्यमन्त्री बनायो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य २०७८ भदौ २ गते बागमती प्रदेशको मुख्यमन्त्री नियुक्त भएका हुन्। तर, उनले विश्वासको मत लिन नसक्दा ७१ दिनमा नै सरकार छाड्नु पयो। बागमती प्रदेशमा एकल बहुमत रहेको एमालेबाट मुख्यमन्त्री बनेकी उनी एक जना मात्र एमालेका प्रदेशसभा सदस्यले विश्वासको मत नदिँदा सरकार टिकाउन नसक्ने अवस्थामा थिइन्। एमालेबाट अलग हुँदै माधव नेपाल अध्यक्ष रहेको पार्टी एकीकृत समाजवादीमा सात जना प्रदेशसभा सदस्य आबद्ध भएपछि उनको सत्ता संकटमा परेको थियो। ७० वर्षीया शाक्य २०१० सालमा काठमाडौंको नेवार परिवारमा जन्मेकी हुन्। २०२९ सालमा एसएलसी उत्तीर्ण गरेकी उनी २०३६ सालमा घर छोडेर पूर्णकालीन राजनीतिमा होमिएकी थिइन्। भूमिगत राजनीति गर्दा २०४५ सालमा इलामबाट पक्राउ परेकी उनी अखिल नेपाल महिला संघको अध्यक्षसमेत भइन्। शाक्य २०५६ साल र २०७१ सालमा भएको संविधानसभा चुनावमा सांसदमा निर्वाचितसँगै संघीय सरकारमा दुईपटक मन्त्री भइसकेकी छन्। शाक्य गत २०७४ सालमा भएको प्रदेशसभामा काठमाडौं निर्वाचन क्षेत्र ८ (ख) बाट निर्वाचित भएकी थिइन्। बागमती प्रदेशको मुख्यमन्त्रीको दाबी गर्दै उनी प्रदेश निर्वाचन लडेकी थिइन्। छोटो कार्यकालभित्र प्रदेशमा सुशासन कायम गर्न प्रयास गरेकी शाक्यलाई नेकपा एमालेले वर्तमान कार्यकालको लागि उपराष्ट्रतिको उम्मेदवार पनि बनाएको थियो। हाल नेकपा एमालेका उपाध्यक्ष रहेकी शाक्य नेपाली राजनीतिमा महिला नेतृहरूमा शालीन, संघर्षशील र प्ररणादायी व्यक्तिको रूपमा चिनिन्छन्। शाक्यले आफ्नो १३ सदस्यीय मन्त्रिपरिषद्मा ३ जना महिला मन्त्री बनाइन्। रचना खड्का आर्थिक मामिला तथा योजना मन्त्री, सरस्वती बाटी उद्योग पर्यटन, वन तथा वातावरण राज्य मन्त्री र जुनेली श्रेष्ठ सामाजिक विकास राज्यमन्त्री बनिन्। २०७८ भदौ २८ गते नियुक्त भएका तीनै मन्त्रीले डेढ महिना मात्र मन्त्रालय सम्हाल्ने अवसर पाइन्। दोलखाकी एमाले नेत्री रचना खड्का बागमती प्रदेशको पहिलो महिला अर्थ मन्त्री हुन्। छोटो कार्यकालका कारण उनको काम र क्षमताको पूर्ण परीक्षण भने प्रदेशवासीले गर्न पाएनन्। विद्यार्थी राजनीतिबाट उदाएकी खड्काको जन्म २०४१ सालमा भएको हो। उनी एमालेभित्र सम्भावना बोकेकी युवा नेत्री हुन्। भक्तपुरकी सरस्वती बाटी पनि विद्यार्थी राजनीतिबाट उदाएकी महिला नेत्री हुन्। छोटो समय बागमती प्रदेशको उद्योग, पर्यटन, वन तथा वातावरण मन्त्रालयको राज्यमन्त्री सम्हालेकी उनले २०३५ सालमा एमाले सम्बद्ध अनेरास्ववियुबाट राजनीतिक यात्रा सुरु गरेकी थिइन्। २०५६ को आम निर्वाचनमा भक्तपुर १ बाट प्रत्यक्ष चुनाव लडेकी उनी र २०४९ को स्थानीय निर्वाचनमा भक्तपुरको उपमेयर उम्मेदवार बनेकी थिइन्। मकवानपुरकी जुनेली श्रेष्ठ एमाले सम्बद्ध अखिल नेपाल महिला संघमा लामो समय नेतृत्व गरेकी नेत्री हुन्। श्रेष्ठले सामाजिक विकास राज्यमन्त्री हुँदा विद्यालय तहमा शिक्षा सुधारको लागि प्रयास गरेकी थिइन्। नेकपा एमालेको केन्द्रीय सदस्यसमेत भएकी उनी पार्टी राजनीतिमा क्रियाशील छिन्। शाक्य नेतृत्वको सरकार परिवर्तनसँगै २०७८ कात्तिक ११ गते नेकपा एकीकृत समाजवादीका राजेन्द्र पाण्डे नेतृत्वमा नयाँ सरकार बन्यो। १८ सदस्यीय मन्त्रिपरिषद्मा पाण्डेले चार जना महिलालाई मन्त्री बनाए। कुमारी मोक्तान सामाजिक विकास मन्त्री, इन्द्रमाया गुरुङ कृषि राज्यमन्त्री, कल्पना नेपाली स्वास्थ्य राज्यमन्त्री र रजनी अमात्य जोन्छे उद्योग वाणिज्य तथा आपूर्ति राज्यमन्त्री बनिन्। मुख्यमन्त्री पाण्डेसँगै मन्त्री बनेका मकवानपुरकी मोक्तानले करिब १४ महिना सामाजिक विकास मन्त्रालयको नेतृत्व सम्हालिन्। उनले विद्यालयहरूको भौतिक संरचना सुधार, महिला सीप विकास, छोरी बुहारी पढाऊ अभियानलाई अघि बढाउने प्रयास गरे। त्यसपछि पनि उनी सरकार बाहिर हुनु परेन। बागमती प्रदेश सरकारमा दोहोरिने अवसर पाएकी पहिलो महिला नेत्री हुन् मोक्तान। उनी वर्तमान शालिकराम जम्कट्टेल नेतृत्वको सरकारमा पनि सामाजिक विकास मन्त्री छन्। नेकपा माओवादी केन्द्रबाट मकवानपुर २(क) मा प्रदेशसभा सदस्य निर्वाचित मोक्तान यस अघि दुई पटक सांसद भइसकेकी छिन्। १६ वर्षको उमेरमा जनयुद्धमा होमिएकी नेकपा माओवादी केन्द्रकी नेत्री कुमारी मोक्तान हाल नेकपा माओवादी केन्द्रका केन्द्रीय सदस्य छिन्। इन्द्रमाया गुरुङ बागमती प्रदेश सरकारमा गुरुङ समुदायबाट मन्त्री हुने पहिलो व्यक्ति हुन्। २०७८ मंसिर २८ गते बागमती प्रदेशको कृषि तथा पशुपन्छी विकास राज्यमन्त्री भएकी गुरुङ करिब ११ महिना उक्त जिम्मेवारीमा रहिन्। सिन्धुपाल्चोक जिल्लाको पिस्कर गाउँमा २०४० सालको माघेसंक्रान्तिको दिन भएको पिस्कर हत्याकाण्डपछि इन्द्रमाया गुरुङलाई सानैदेखि राजनीतिमा चासो बस्यो। सिन्धुपाल्चोकको हेलम्बु गाउँपालिका५ स्थित गोल्फुभन्ज्याङमा २०४९ जेठ २४ गते जन्मिएकी उनी हाल मेलम्ची ११ सिन्धुपाल्चोककी स्थायी बासिन्दा हुन्। पिस्कर हत्याकाण्डपछि कम्युनिस्ट आन्दोलनको प्रभावबाट भूमिगत जीवन र आन्दोलनसँग जोडिँदै उनले २०४५ सालमा नेकपा एमालेको साधारण सदस्य लिएकी थिइन्। २०७४ सालमा बागमती प्रदेशसभा सदस्य निर्वाचित भएपछि उनको भूमिका राज्य संयन्त्रसँग पनि जोडियो। प्रदेशसभाको विभिन्न समितिमा रहेर काम गरेकी गुरुङले नेकपा एमाले विभाजनपछि नेकपा एकीकृत समाजवादी रोजिन्। गुरुङ राजनीतिसँगै सामाजिक क्षेत्रमा पनि उत्तिकै सक्रिय छिन्। नेपाली कांग्रेसकी युवा नेतृ कल्पना नेपाली २०७८ पुस ९ गते बागमती प्रदेशको स्वास्थ्य राज्यमन्त्री नियुक्त भएकी थिइन्। करिब एक वर्ष स्वास्थ्य राज्यमन्त्री भएकी उनले प्रादेशिक अस्पतालहरूको स्तर वृद्धि र स्वास्थ्य सेवा प्रवाहमा सुधारको लागि प्रयास गरेकी थिइन्। प्रदेशसभाको पहिलो कार्यकालमा नेपाली कांग्रेसबाट समानुपातिक प्रदेशसभा सदस्य भएकी उनी नुवाकोटका स्थापित महिला नेत्री हुन्। भक्तपुरकी रजनी अमात्य जोन्छे नेपाली कांग्रेसले २०७४ मा प्रदेशसभा सदस्य बनाएको थियो। नेपाली कांग्रेसका नेता, सहिद राधेश्याम जोन्छेंकी धर्मपत्नी रजनी भक्तपुरमा नेपाली कांग्रेसलाई स्थापित गर्न लागि पर्ने नेताहरूमध्ये एक हुन्। उनी सहिद पत्नी भएकाले पनि पार्टी सभापति शेरबहादुर देउवाले मन्त्री बनाउन जोड गरेका थिए। एक वर्ष उद्योग वाणिज्य तथा आपूर्ति राज्यमन्त्री भएर काम गर्दा उनले उद्योगहरूको नियमन र साना उद्योग दर्ताको सहजीकरणमा काम गरेका थिए। प्रदेशसभको दोस्रो कार्यकालका मुख्यमन्त्री शालिकाराम जम्कट्टेलले दोस्रो पटक मन्त्रिपरिषद् विस्तार गर्दा मसिना खड्का वन तथा वातावरणमन्त्री बनिन्। २०८० जेठ ७ गते मन्त्री नियुक्त भएकी उनले साढे ९ महिना वन तथा वातरण मन्त्रालय सम्हालिन्। संघीय सरकारमा गठबन्धन परिवर्तन भएसँगै उनीसहित कांग्रेसबाट बागमती प्रदेशमा नियुक्त भएका ६ जना मन्त्रीले २०८० फागुन २३ गते राजीनामा दिएका छन्। सिन्धुपाल्चोक प्रदेशसभा १(क) बाट निर्वाचित उनले नेकपा एमालेका युद्धविक्रम तामाङलाई हराएकी थिइन्। राजीनामा दिने क्रममा उनले भनेकी छिन्, जनहितलाई मूलधारमा राखेर धेरै राम्रा नीतिगत निर्णयहरू गरेका छौं।"
"३९ जनालाई मृत्युको न्यायिक घोषणा, एकको बदर","स्याङ्जा : स्याङ्जा जिल्ला अदालतले चालु आर्थिक वर्षको ८ महिनाभित्र ३९ जनाको मृत्युको न्यायिक घोषणा गरेको छ। एक जनाको भने बदर भएको छ। भीरकोट नगरपालिकाका तेजबहादुर मल्ल २०३५ सालदेखि बेखबर थिए। ५१ वर्षको उमेरमा घरबाट निस्केका उनी त्यसपछि कहाँ गए, परिवारले केही खबर पाउन सकेनन्। परिवार ४५ वर्षसम्म उनी आउने प्रतिक्षामा बसे। यत्रतत्र खबर पुर्याए। आफ्ना आफन्त भएका सबै ठाउँमा सोधखोज गरे। कहीँकतैबाट केही पत्तो पाउन नसकेपछि जिल्ला अदालत स्याङ्जामा २०८० माघ २४ गते उनका दाजु यामबहादुर मल्लले मृत्युको न्यायिक घोषणाका लागि निवेदन दिए। अदालती प्रक्रिया पूरा गरेपछि अदालतमार्फत यही फागुन १५ गतेको निर्णयअनुरूप मुलुकी देवानी संहिता, २०७४ को दफा ४० बमोजिम तेजबहादुर मल्लको मृत्युको न्यायिक घोषणा भएको हो। निवेदकका अनुसार बेपत्ता भएका टोपबहादुर मल्लको अहिलेको उमेर ९६ वर्ष छ। यतिका वर्षसम्म फर्केर नआएपछि आउने आशा नरहेको जनाउँदै उनका परिवारले वडाको सिफारिस, गाउँ सर्जमिन मुचुल्कालगायतका कागजी प्रक्रिया पूरा गर्दै मृत्युको न्यायिक घोषणाको निवेदन दिएको थियो। सोही निवेदन र कागजी प्रमाणका आधारमा अदालतले मृत्युको न्यायिक घोषणा गर्ने निर्णय गरेको हो। हरिनास गाउँपालिकाका बाबुलाल सार्कीको अवस्था पनि २०५० सालदेखि अज्ञात छ। परिवारको लालनपालनका लागि भन्दै पत्नी र छोरी छाडेर हिँडेका उनको २० वर्षसम्म अत्तोपत्तो लागेन। त्यसपछि पत्नी नेत्रकुमारीले दिएको निवेदनअनुरूप अदालतले मृत्युको न्यायिक घोषणा गर्यो। बुवाआमा, दुई छोरी र पत्नीसँगको सल्लाहमै भारतकोै दिल्ली जान्छु भनि हिँडेका उनी २० वर्ष बितिसक्दा पनि घर आएनन्। परिवारको लालनपालन र औषधोपचारका लागि २२ वर्षको उमेरमा हिँडेका उनी फर्केर आउने आशा नदेखेपछि पत्नी नेत्रकुमारीले मंसिर २७ मा मृत्युको न्यायिक घोषणाको निवेदन दिएकी थिइन्। अदालतले आवश्यक प्रक्रिया पूरा भएपछि पुस २२ गते बाबुलाल सार्कीलाई मृत्युको न्यायिक घोषणा गरिदिएको थियो। हरिनासकै इन्द्रबहादुर भुजेल पनि ३४ वर्षको उमेरमै बेपत्ता भए। २०५२ फागुन २१ गतेदेखि सम्पर्कविहीन भुजेललाई पनि मृत्युको न्यायिक घोषणा गरिएको छ। भुजेललाई अदालतले गत माघ २८ गते मृत्युको न्यायिक घोषणा गरेको थियो। उनका दाजु डोलबहादुर भुजेलले भाइको मृत्युको न्यायिक घोषणाका लागि पुस ५ गते जिल्ला अदालतमा निवेदन दिएका थिए। उनका अनुसार रोजगारका लागि भारत जान्छु भनेर हिँडेका उनका भाइ त्यसपछि कहिल्यै सम्पर्कमा आएनन्। अर्जुनचौपारी गाउँपालिकाका लीलाकुमारी पौडेलले पनि २०६२ चैतदेखि बेपत्ता पतिको मृत्युको न्यायिक घोषणाको अदालतमा निवेदन गरिन्। रोजगारका लागि भारत जान्छु भनेर हिँडेका थीरलाल पौडेल १८ वर्षदेखि बेखबर थिए। अदालतले आवश्यक कानुनी प्रक्रिया पूरा गरी मृत्युको न्यायिक घोषणा गरिदिएको हो। २०५१ साउन १७ गतेदेखि आमा बेलमतीदेवी गुरुङको अवस्था थाहा पाउन नसकेका दुर्गाबहादुर गुरुङले माघ ४ गते मृत्युको न्यायिक घोषणाको माग गर्दे अदालतमा निवेदन दिए। पुतलीबजार नगरपालिकाका ४६ वर्षीया बेलमतीले घरमा कसैलाई केही नभनी हिँडेकी उनी अहिले सम्पर्कमा नआएको परिवारले जनाएको छ। आफ्ना आफन्तकहाँ खोजतलास गर्दा केही पत्तो पाउन नसकेको ३० वर्षपछि मृत्युको न्यायिक घोषणाका लागि परिवारले अदालतमा निवेदन दिएको हो। अदालती प्रक्रिया पूरा भएपछि १४ दिनपछि माघ १७ गते बेलमतीलाई मृत्युको न्यायिक घोषणा गरिएको थियो। पुतलीबजार नगरपालिकाकाका थमनबहादुर पौडेल पनि २०६२ असोज महिनादेखि बेखबर छन्। बडादसैंको टीका लगाएर वैदेशिक रोजगारीका लागि भारत हिँडेका उनको अवस्था अज्ञात छ। ५८ वर्षका उमेरमा हिँडेका उनी अहिले ७६ वर्ष पुगेका छन्। अठार वर्षसम्म उनको अत्तोपत्तो नलागेपछि परिवारले पुस १८ गते न्यायिक घोषणाका लागि निवेदन दिएको थियो। अदालतले १५ दिनपछि नै निवेदकको मागबमोजिम घोषणा गरिदियो। पुतलीबजार नगरपालिकाका बुद्धिबहादुर गुरुङलाई पनि माघ १६ गते मृत्युको न्यायिक घोषणा गरियो। उनका पत्नी पूर्णिमा गुरुङले दिएको कानुनी प्रमाणसहितका निवेदनका आधारमा अदालतले सो घोषणा गरिदिएको हो। घरका परिवारलाई केही नभनी हिँडेका उनी त्यसपछि सम्पर्कमा आएनन्। २०६४ असार १६ देखि बेखबर उनी त्यतिबेला ३५ वर्षका थिए। पति आउने प्रतिक्षामा बसेकी पत्नी पूर्णिमाले परिवारको सहमतिबमोजिम १६ वर्षपछि मृत्युको न्यायिक घोषणाका लागि निवेदन गरेकी हुन्। टोपबहादुर खाँणको यही फागुन १४ गते मृत्युको न्यायिक घोषणा भयो। उनका पत्नी तेजकुमारी खाँणले माघ ९ गते घोषणाका लागि निवेदन दिएकी थिइन्। चापाकोट नगरपालिकाका खाँण २०४८ सालदेखि बेपत्ता छन्। भीरकोट नगरपालिकाका आशबहादुर गुरुङको मृत्युको न्यायिक घोषणा भने बदर भयो। २०३७ सालमा १९ वर्षको उमेरदेखि बेपत्ता रहेका भन्दै उनकी पत्नी कुलमाया गुरुङले दिएको निवेदनका आधारमा अदालले गत भदौ २७ गते घोषणा बदर गरेको हो। आशबहादुर गत पुसमा आएर आफू जिउँदै रहेको भनेपछि घोषणा बदर गरिदिएको हो। मृत्यु घोषणाको ४ महिनापछि अदालतमा आफैं उपस्थित भएपछि उनको घोषणा बदर गरिएको थियो। रोजगारीका लागि भारतको आसाम पुगेका उनी सम्पर्कविहीन भएका थिए। यी स्याङ्जामा मृत्युको न्यायिक घोषणा गरिएका केही उदाहरण मात्र हुन्। हिजोआज यस्ता मुद्दा लिएर अदालत धाउनेको संख्या बढ्न थालेको स्याङ्जा जिल्ला अदालतका श्रेस्तेदार भूमिप्रसाद शर्माले बताए। मुलुकी देवानी संहिता, २०७४ र मुलुकी देवानी कार्यविधि नियमावली, २०७५ मा मृत्युको न्यायिक घोषणाको व्यवस्था गरेका छ। यिनै कानुनी व्यवस्थालाई आधार मानी स्याङ्जा अदालतले मृत्युको न्यायिक घोषणा गरेको हो, उनले भने। तर, कहिलेकाही अदालतलाई पनि कोही जीवित छ वा मरिसक्यो भनेर प्रमाणित गर्दा आइपर्ने अप्ठ्यारोलाई सहज बनाउन मृत्युको न्यायिक घोषणापछि बदर गर्न सकिने प्रावधान पनि राखिएको छ। सोहीबमोजिम एउटा घोषणा बदर भएको श्रेस्तेदार शर्माले बताए। सशस्त्रद्वन्द्व वा अन्य कुनै कारणबाट लामो समयसम्म बेखबर भएपछि उनका परिवारले बेपत्ता वा न्यायिक घोषणाका लागि अदालत धाउन थालेका हुन्। यहाँ घोषणा गरिएका अधिकांश रोजगारीका लागि भारत गएर बेखबर भएकाको संख्या बढी छ। केही मानसिक सन्तुलन गुमाएका पनि छन् भने केही पारिवारिक समस्याका कारण पनि घर छाडेर बेपत्ता भएको पाइएको छ। त्यसो त, तत्कालीन जनयुद्धका बेला सरकार र माओवादीबाट बेपत्ता हुने संख्या पनि १७ छ। उनीहरू सबैको अवस्था अझै बेपत्ताको सूचीमा रहेको जिल्ला रेडक्रस सोसाइटी स्याङ्जाका सभापति दिनेश अर्यालले जानकारी दिए। स्याङ्जामा २०५८ सालदेखि २०६२ सालसम्म बेपत्ताका सूचीमा रहेका १८ जना थिए। तीमध्ये वालिङका गोपालप्रसाद अर्याल भने १६ वर्षपछि घर फर्किएका थिए। मृत्युको घोषणाका लागि सम्बन्धित व्यक्तिको निवेदनसँगै वडादेखि प्रहरी हुँदै अदालतसम्म विभिन्न चरणबद्ध प्रक्रिया छन्। त्यसपछि भने अदालतमार्फत काम कारबाही अघि बढ्छ। धेरै वर्षसम्म अत्तोपत्तो पाउन नसक्ने र ज्युँदो रहेको पनि एकिन गर्न नसकेपछि मृत्युको न्यायिक घोषणाका लागि अदालतमा पारिवारिक सदस्य पुग्ने गरेका छन्। मृत्युको घोषणापछि सम्बन्धित ब्यक्तिले आ आफ्ना धर्म, संस्कार, संस्कृति अनुरूपका काजकिरिया पाउनुका साथै पतीपत्नीछोराछोरीर दाजुभाइले पाउने अंशबन्डा, सामाजिक सेवा सुबिधा, सहुलियत, पेन्सनलगायतका अन्य कामकाजमा सहज बन्ने बताइएको छ। यस्ता छन् कानुनी प्रावधान मुलुकी देवानी संहिता, २०७४ को दफा ४० मा कुनै व्यक्ति बिना सूचना लगातार १२ वर्षदेखि बेपत्ता भएमा वा त्यस्तो व्यक्तिको स्वाभाविक रूपमा जानकारी पाउने व्यक्तिले १२ वर्षदेखि कुनै जानकारी नपाएमा त्यस्तो व्यक्ति जीवित रहेको प्रमाण प्राप्त भएकोमा बाहेक त्यस्तो व्यक्तिको मृत्यु भएको मानिनेछ भन्ने उल्लेख छ। ८० वर्ष उमेर पूरा भएको व्यक्ति ५ वर्षसम्म पनि फेला नपरेमा त्यस्तो व्यक्तिको मृत्यु भएको मानिने व्यवस्था छ। युद्धस्थलमा खटिएको सैनिक बेपत्ता भएकोमा युद्ध समाप्त भएको मितिले ४ वर्षपछि त्यसको मृत्यु भएको मानिन्छ। दुर्घटना भएको वायुयान, पानी जहाज वा अन्य सवारी साधनमा यात्रा गरेको व्यक्ति भए त्यसरी दुर्घटना भएको मितिले ३ वर्षसम्म फेला नपरे त्यस्तो व्यक्तिको मृत्यु भएको मानिन्छ। उपदफा १ कुनै व्यक्तिको कुनै कारणबश दुर्घटनामा परी मृत्यु भएकोमा त्यस्तो दुर्घटनामा पर्ने अर्को व्यक्ति जीवित रहेको प्रमाण प्राप्त नभएमा त्यस्तो व्यक्तिको पनि सोही बखत मृत्यु भएको मानिन्छ। कुनै दुर्घटनामा परी एकैसाथ एकभन्दा बढी व्यक्तिको मृत्यु भएमा कुन व्यक्तिको पहिले मृत्यु भएको हो भन्ने प्रश्न निरुपण गर्नु पर्ने भएमा अन्यथा प्रमाणित भएकोमा बाहेक मृत्यु हुँदाका बखत जुन व्यक्तिको उमेर बढी रहेको छ सोही व्यक्तिको पहिले मृत्यु भएको मानिनेछ। कुनै व्यक्ति बिनासूचना बेपत्ता भएको वा कुनै विपद् वा दुर्घटनामा परेकोले निजको मृत्युको सम्बन्धमा न्यायिक घोषणा गरी, पाउ भनि बेपत्ता वा मृत्यु भएको मिति, ठेगाना, कारण र आधार खुलाई सरोकारवाला ब्यक्तिले निवेदन दिएमा अदालतले सबुत प्रमाण बुझी मृत्युको न्यायिक घोषणा गर्न सक्छ। उपदफा (४) बमोजिम मृत घोषित भइसकेको व्यक्ति जीवित भई फर्की आई अघि भएको न्यायिक घोषणा बदर गरी पाउँ भनी निज आफैंले वा मृत्युसम्बन्धी न्यायिक घोषणा संशोधन गरी पाउ भनी निजको हकदारले निवेदन दिएमा अदालतले सो सम्बन्धमा आवश्यक जाँचबुझ गरी घोषणाको आदेश संशोधन वा बदर गर्नेछ। नयाँ मुलुकी देवानी संहितामा मृत्युको न्यायिक घोषणा गर्न पाउने व्यवस्था भएअनुरूप सम्बन्धित ब्यक्तिले उपलब्ध गराएको निवेदनसहित आवश्यक कागजात पुगेमा जिल्ला अदालत स्याङ्जाले मृत्युको न्यायिक घोषणा गर्ने गरेको छ। जुन सकारात्मक पक्ष भएको अधिबक्ता तुलसी गिरीले बताए। वर्षौंदेखि आफ्नो दाजुभाइ दिदीबहीनी आमाबुवा जो कोही भए पनि भेटघाट नभएको र सम्पर्कमा आउने संभावना नदेखेपछि मृत्युको न्यायिक घोषणा गर्न पाउने प्रावधानले छ। जसका कारण वर्षौंदेखि के गरौं, कसो गरौं भनेर बसिरहेका आफ्ना आफन्तलाई केही राहत दिएको अधिवक्ता गिरीको भनाइ छ। उनले भने, सामान्यतया कुनै ब्यक्ति १२ बर्षदेखि वेखबर छ। मरे ज्युँदो थाहा छैन। उसको नाउमा रहेका घरजग्गा तथा सम्पती अंशियारलाई बाँडफाँट गर्न पाइएन्। पत्नीले पनि अंश नामसारीलगायतका सामाजिक सेवा सुबिधाबाट बञ्चित हुने अवस्था देखिएको अवस्थामा मृत्युको न्यायिक घोषणा गर्ने गरिएको छ। तर, केही बदर पनि हुन सक्छन भनेर वदरका प्राबधान पानि राखिएको छ। यदि बदर भयो भने पूर्ववत अवस्थामा रहन्छ। २०७४ अघि भने यस्तो विशेष व्यवस्था थिएन। कुनै व्यक्ति १२ वर्षसम्म बेपत्ता भएमा उनका नाउँमा रहेका जग्गा तथा सम्पती नामसारी अथवा अंशबन्डा गर्नुपर्ने भएमा मालपोत कार्यालयबाट हुने गरेको अधिवक्ता गिरीले जानकारी दिए। मृत्युको न्यायिक घोषणाका बारेमा निकै कम सुनिएको र नौला प्रकृतिको कानुनी व्यवस्था रहेको आमनागरिकका भनाइ छ। कानुनी मान्यता पाएको ५६ वर्ष पुग्दासमेत आमनागरिकका लागि नौलो विषय बनेको पुतलीबजार नगरपालिका१ निवासी राम शर्माले बताए।"
सामुदायिक वनमा आधारित उद्यम लागू गरौं,"रसुवा : सामुदायिक वनमा आधारित उद्यम तथा आयमूलक कार्यक्रम लागू गर्नुपर्नेमा उपभोक्ताहरूले जोड दिएका छन्। डिभिजन वन कार्यालयको आयोजनामा भएको सामुदायिक वन उपभोक्ता समूहको छलफल कार्यक्रममा उपभोक्ताहरूले वन तथा वातावरण संरक्षण र आयमूलक कार्यक्रम गर्नुपर्नेमा जोड दिएका हन्। उत्तरगया गाउँपालिका२ को दियालेपाखा सामुदायिक वनभित्र भिजिङ्ग्रा नामको जडीबुटीको फल संकलन गरेर चोरी निकासी भएको थाहा पाएकोले डिभिजन वन कार्यालयमा खबर गरेको उपभोक्ता शेरबहादुर तामाङले बताए। यस्तै कार्यक्रममा मायादेवी तामाङ भन्छिन्, यस क्षेत्रमा भिजिङ्ग्राको खेती गरेर आयआर्जन गर्न सकिन्छ। औषधीय गुण भएको तेल निकाल्न सकिने भिजिङ्ग्राको व्यावसायिक खेती गर्न सकिने उनले बताइन्। कार्यक्रममा सहभागीहरूले वन डँढेलो नियन्त्रण, ओखर, अलैंची खेती, टिमुर, बाँस, निगालोको बिरुवा आवश्यक रहेकोले उपयुक्त समयमा उपलब्ध गराउनुपर्ने बताएका छन्। कुनाघारी सामुदायिक वनका उपभोक्ता समूहका जगतप्रसाद पौडेलले बाँदर तथा दुम्सीले खेती बाली नष्ट गरेर हैरानी पारेकोले समस्या परेको गुनासो गर्छन्। तामाङले भने, हाम्रो सामुदायिक वनमा अतिक्रमण पनि बढेको छ। आमाछोदिङमो गाउँपालिका५ का ब्रानापाखा सामुदायिक वन उपभोक्ता समूहका लाक्पाछिरिङ तामाङले बर्सेनि रोपेको बिरुवा बाख्रा बस्तुले खाने कारण सामुदायिक वनमा समस्या भएको बताए। वनमा लौठसल्ल, डाचेचुकजस्ता जडीबुडी खेती गरेर आयआर्जन गर्न सकिन्छ। वृक्षरोपण गरेर मात्र भएन, घेराबार गरेर संरक्षण गर्नुपर्छ, उनले सुझाए। यता सामुदायिक वन महासंघका केन्द्रीय कोषाध्यक्ष शान्ता न्यौपानेले सामुदायिक वनमा उद्यम गरी आयआर्जन बढाउनुपर्ने बताइन्। उनी भन्छिन्, उपभोक्ताले खाली खुट्टा डोकोमा बिरुवा बोकेर वृक्षरोपण तथा संरक्षण गरेर हराभरा भएको जंगलबाट वनजन्य उत्पादन गरी गरिबी निवारणका लागि आयआर्जन गर्नुपर्छ।"
वित्तीय अराजकतामा राज्यको मलजल,"काठमाडौं : बेला यस्तो पनि थियो बैंक तथा वित्तीय क्षेत्रमा ऋण माग्नेको ताँती हुन्थ्यो। उनीहरूले मागेजति कर्जा दिनै सक्दैनथे। तर, आजभोलि स्थिति उल्टो छ। बैंकमा पैसा थुप्रिएको छ, तर ऋण माग्नेको कमी छ। बैंकमा थुप्रिएको पैसा लगानी भएको छैन। बैंकले लगानी गर्न नसकेपछि राष्ट्र बैंकले दिनदिनै पैसा तानिरहेको छ। राष्ट्र बैंकका अनुसार बैंक तथा वित्तीय संस्थासँग साढे ८ खर्ब बढी ऋण दिने क्षमता छ। तर, यत्रो पैसा थुप्रिँदा पनि लगानी भएको छैन। अर्कोतिर, बैंक तथा वित्तीय क्षेत्रविरुद्ध अराजक समूह हात धोएर लागेको छ। यस्तो समूहसामु सरकार निरिह जस्तै देखिएको छ। तर, गडबडीको आशंकामा बैंकर्सहरू भने धमाधम पक्राउ परिरहेका छन्। बैंक तथा वित्तीय क्षेत्रमा भय र आतंकको अवस्था छ। त्यसैकारण पैसा थुप्रिए पनि लगानी हुन नसकेको बैंकर्सहरू बताउँछन्। मुलुकमा राजनीतिक अस्थिरता छ। त्यसको फाइदा उठाउँदै केही अराजक समूह बैंक तथा वित्तीय संस्थाविरुद्ध नियोजित रूपमा आन्दोलन गरिरहेका छन्। बैंक तथा वित्तीय क्षेत्रबाट लिएको ऋण तिर्नु नपर्ने, उल्टै बैंकर्सलाई कारबाही गर्नुपर्ने भन्दै आर्थिक अराजक गतिविधि गरिरहेका छन्। त्यसबाट एकातिर बैंक तथा वित्तीय क्षेत्र त आतंकित छ नै, ऋणीहरू पनि भोलि के हुने हो ? भन्दै ऋण तिर्न आनाकानी गरिरहेका छन्। यसैकारण मुलुकमा लगानीको वातावरण नरहेको बैंकर्सहरू बताउँछन्। तर, खुलेआम यस्ता गतिविधि भइरहँदा पनि सरकार मुकदर्शक बनेर बसिरहेको छ। ऋण लिएर तिर्दिन भन्ने र आन्दोलन गरे ऋण मिनाहा हुन्छ भन्दै अराजकता मच्चाइरहेका समूहमाथि सरकारले कारबाही नगरेसम्म बैंकिङ क्षेत्रमाथि नउठ्ने सरोकारवालाहरू बताउँछन्। पछिल्लो समय बैंकस तथा वित्तीय संस्थाबाट प्रवाह भएको ऋण र ऋणीसँग सम्बन्धित विषय पनि विवादमा परेका छन्। वित्तीय संस्थाबाट प्रवाहित भएको ऋणमा धितो मूल्यांकन अर्थात् धितोले खाम्नेभन्दा बढी प्रवाह गरेको आरोपमा केन्द्रीय अनुसन्धान ब्युरो (सीआईबी)ले तत्कालीन सेञ्चुरी कमर्सियल बैंकका ११ जनालाई पक्राउ गर्यो। यस्ता गतिविधिले बैंकका कर्मचारीमा त्रास पैदा गरेको छ। कर्मचारी मानसिक तनावमा पर्दा कारोबारको पर्फन्मेस मा समेत अप्ठ्यारो परेको बैंकर्सहरूको गुनासो छ। लगानी गर्न बैंक पनि डराए सर्वसाधारणको पुँजी संकलन गरेर लगानी गर्ने बैंकको मुख्य काम हो। तर, त्यही पैसा लिएर म त तिर्दिन भन्दै अराजक समूहले आतंक मच्चायो। ऋण तिर्नबाट उन्मुक्ति लिन खोज्नेहरूले बैंक तथा वित्तीय संस्थाहरूप्रति अफवाह फैलाए। आन्दोलन गर्नेहरूले उन्मुक्ति पाइरहेका छन्। यसबाट बैंक तथा वित्तीय क्षेत्र आतंकित छ। त्यसैकारण लगानीको वातावरण बिथोलिएको बैंकर्सहरू बताउँछन्। करिब १ वर्ष यतादेखि बैंक तथा वित्तीय क्षेत्रले यो समस्या भोगिरहेका छन्। अर्कोतिर, पछिल्लो समय समग्र अर्थतन्त्र खुम्चिएको छ। बजारमा माग नहुँदा अधिकांश व्यवसाय धरापमा छन्। बैंकमा कर्जाको माग आएको छैन। यस्तो अवस्थामा बैंकिङ क्षेत्र खलबलाउन अराजक गतिविधिले प्रश्रय पाउँदा कर्जा दिन पनि डराउनुपर्ने स्थिति खडा भएको बैंकर्सहरू बताउँछन्। बैंकप्रति अराजकता गर्दै आएकाहरूमाथि भने सरकारले कुनै कारबाही गरेको छैन। लघुवित्त पीडितका नाममा पनि आन्दोलन चलिरहेको छ। लघुवित्तबाट ऋण लिएर अहिले पीडितका नाममा भइरहेको आन्दोलनप्रति सरकार गम्भीर छैन। उल्टै, लघुवित्तविरुद्ध उत्रेकाहरूलाई राज्यले प्रश्रय दिइरहेको छ। अतिरिक्त पैसा नै धेरै बैंकहरूले १०० रुपैयाँ जम्मा हुँदा ९० रुपैयाँसम्म लगानी गर्न पाउँछन् । तर, आजभोलि स्थिति त्यस्तो छैन। बैंकिङ प्रणालीमा अधिक लगानीयोग्य पुँजी (तरलता) थुप्रिएको छ। नेपाल राष्ट्र बैंकले बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकेको छ। तर, यतिबेला बैंकहरूको सीडी रेसियो ८००२ प्रतिशत छ।। दिनप्रतिदिन निक्षेप बढेको छ। तर, त्यसको तुलनामा कर्जा प्रवाह नहुँदा प्रणालीमा पैसा थुप्रिएको हो। समग्र बैंकिङ प्रणालीमा करिब साढे ८ खर्ब रुपैयाँ कर्जा प्रवाह गर्ने अधिक क्षमता देखिन्छ। नेपाल बैंकर्स संघका अनुसार बजारमा माग नै सिर्जना हुन सकेको छैन। ब्याजदर घटेको छ। तर, कारण कर्जा गएन भन्ने स्थितिभन्दा पनि नयाँ ऋणीहरू नै नआएको संघको भनाइ छ। वाणिज्य बैंक, विकास र वित्त कम्पनीहरूमा ६१ खर्ब ७३ अर्ब रुपैयाँ निक्षेप संकलन छ। ५० खर्ब ९० अर्ब रुपैयाँ कर्जा लगानीमा छ। राष्ट्र बैंकले दिएको कर्जा निक्षेप अनुपात (सीडी रेसिओ)को अधिकतम सीमा ९० प्रतिशतसम्म भएकाले अझै यी बैंकहरूसँग साढे ४ खर्ब रुपैयाँ बढी पुँजी छ। तर, प्रवाह गर्न सकेका छैनन्। समग्रमा ८ खर्ब बढी लगानीयोग्य रकम बैंक तथा वित्तीय क्षेत्रमा थुप्रिएको छ। बैंकविरुद्ध आन्दोलन, बैंकर्समाथि धरपकडदेखि बैंकर्सलाई अनावश्यक थुन्ने जस्ता गतिविधिले कर्जा प्रवाह हुन नसकेको बताउँछन्, नेपाल बैंकर्स संघका अध्यक्ष सुनील केसी। अर्कोतिर गत वर्षको भन्दा आयात घटेको छ। अधिकांश उद्योगहरू पूर्णक्षमतामा चलेका छैनन्। सरकारसँग पैसा नभएर निर्माणका काम पनि सुस्त छन्। यसैकारण पनि कर्जाको माग नआएको हो, अध्यक्ष केसी भन्छन्, निर्माण क्षेत्रमा पैसा नआउनेबित्तिकै धेरै क्षेत्र प्रभावित हुन्छन्। यस्ता कारणले गर्दा समग्रमा कर्जाको माग कम हुन गएको हो। पहिलेभन्दा अहिले बैंकहरूको निक्रिय कर्जा पनि बढेको छ। यी सबै कारणले गर्दा अपेक्षाअनुसार कर्जा गर्न नसकिएको एनएमबी बैंकका प्रमुख कार्यकारी अधिकृत (सीईओ) समेत रहेका केसी बताउँछन्। अराजकतालाई सरकारले नै नियन्त्रण गर्नुपर्छ पूर्वबैंकर भुवन दाहाल पछिल्ला गतिविधिले कर्जा प्रवाह गर्न बैंकहरू डराएको बताउँछन्। बैंकले आज कर्जा देला। भोलि कुनै ऋणीले त्यसको दुरुपयोग गर्यो भने पनि ऋण दिने नै जेल जानुपर्ने अवस्था बनाइँदै छ, दाहाल भन्छन्, यसकारण कर्जा पनि बैंकर्स डराएका छन्। बैंकविरुद्ध भ्रम फैलाउन नपाइने र यसो गर्नेलाई नियामक निकाय नेपाल राष्ट्र बैंकले समन्वय गरेर सल्टाउनुपर्ने उनको भनाइ छ। बैंकिङ क्षेत्रमा भ्रम फैलाउनेलाई राष्ट्र बैंकले सम्बन्धित निकायसँग समन्वय गर्नुपथ्र्यो, उनले भने, तर यसमा राष्ट्र बैंक चुकेको छ। तर, राष्ट्र बैंकका उपनिर्देशक डा भागवत आचार्य भने अराजक प्रवृत्तिलाई केन्द्रीय बैंकले भन्दा पनि सरकारले नै नियन्त्रण गर्नुपर्ने बताउँछन्। उपनिर्देशक डा आचार्य बैंकिङ क्षेत्र विश्वासबाट चल्ने संवेदनशील क्षेत्र भएको बताउँछन्। सर्वसाधारणबाट संकलन भएको निक्षेपबाट बैंकले कर्जा प्रवाह गर्ने भएकाले तिर्दिन भन्ने छुट कसैलाई नहुने उनी बताउँछन्। बैंक वित्तीय संस्थाहरू नेपाल राष्ट्र बैंकको नीतिगत व्यवस्थाअनुसार सञ्चालन भइरहेको दाबी गर्दै बैंक तथा वित्तीय संस्थाहरूलाई नियमन, सुपरिवेक्षण गरिरहेको र नियमविपरीत भएमा कारबाही गरिरहेको उनले बताए। डेभलपमेन्ट बैंकर्स एसोसिएसन नेपालका अध्यक्ष सुयोग श्रेष्ठ भन्छन्, अराजक गतिविधिले बैंकिङ क्षेत्र प्रभावित भएकै हो। कर्जाको माग नै नआएकाले बैंकको लगानी हुन नसकेको उनको भनाइ छ। बैंकविरुद्धको अराजकताले व्यापारमा मात्रै होइन भोलिका दिनमा समग्र अर्थतन्त्र नै जोखिममा पर्न सक्छ, उनले भने, यस्ता गतिविधि तत्कालै नियन्त्रण गर्नुपर्छ। बैंक तथा वित्तीय संस्थाहरूमा ५ करोड ३५ लाखभन्दा धेरै निक्षेप खाताहरू छन्। १८ लाखभन्दा धेरै कर्जा खाताहरू सञ्चालित छन्। देशका ५४ वटा बैंक तथा वित्तीय संस्थाहरूले मुलुकको कुल गार्हस्थ्य उत्पादनभन्दा धेरै निक्षेप संकलन गरेका छन्। कुल गार्हस्थ्य उत्पादन बराबरको कर्जा प्रवाह गरेका छन्। ६ हजार ४ सय ४१ शाखामार्फत देशभर सेवा प्रदान गरिरहेका छन्। मुलुकका दूरदराजमा ५७ वटा लघुवित्त संस्थाहरूले २८ लाखभन्दा धेरै ससाना ऋणीहरूलाई ४ खर्ब रुपैयाँभन्दा धेरै ऋण प्रवाह गरेका छन्। आर्थिक रूपान्तरणमा भूमिका खेलेका छन्। वित्तीय संस्थाहरूले ८२ हजारभन्दा धेरै कर्मचारीहरूलाई प्रत्यक्ष रोजगारी दिएका छन्। तर, पछिल्लो समय बैंकर्सविरुद्ध भएका गतिविधिले निराशा जगाउन थालेको र यो समग्र मुलुकका लागि राम्रो संकेत होइन। बैंक तथा वित्तीय संस्थाहरूले आव २०७९८० मा मात्र सरकारलाई ३१ अर्ब रुपैयाँभन्दा धेरै राजस्व बुझाएका थिए। साथै संस्थागत सामाजिक उत्तरदायित्वबमोजिम बैंक तथा वित्तीय क्षेत्रहरूले ७७ करोड रुपैयाँभन्दा धेरै विविध सामाजिक कार्यहरूमा खर्च गरेका छन्। धरपकडले निम्त्याएको बैंकर्सको त्रास पछिल्लो समय बैंकिङ क्षेत्र जस्तो अत्यावश्यक एवं संवेदनशील क्षेत्रमा भइरहेको धरपकड एवं पक्राउबारे समस्त बैंकिङ क्षेत्र नै चिन्तित बनेको छ। फागुन १५ गते धितोभन्दा बढी कर्जा दिएको भन्दै नेपाल प्रहरीको केन्द्रीय अनुसन्धान ब्युरो (सीआईबी)ले तत्कालीन सेञ्चुरी कमर्सियल बैंकका ११ जनालाई पक्राउ गरेपछि समग्र बैंकिङ क्षेत्रमा चिन्ता र त्रास उत्पन्न भएको छ। किनभने प्रभु बैंकका वरिष्ठ नायव प्रमुख कार्यकारी अधिकृत (तत्कालीन सेञ्चुरी कमर्सियल बैंकका सीईओ) मनोज न्यौपानेसहित १० जनालाई पक्राउ गरेको थियो। सीआईबीले उनीहरूमाथि बैंकिङ कसुर तथा सजाय ऐन, २०६४ बमोजिम पक्राउ गरेको थियो। उनीहरूमाथि थप अनुसन्धान भइरहेको सीआईबीले जनाएको छ। करिब एक वर्षअघि प्रभु बैंकल सेञ्चुरी कमर्सियल बैंकलाई गाभेको थियो। सीआईबीले धितो मूल्यांकनभन्दा ९७ करोड बढी ऋण प्रवाह गरेको आरोपमा पक्राउ गरेको थियो। देउराली सहकारीका अध्यक्ष रवीन्द्र चौलागाईको खुरापाती डिजाइन र मिलेमतोमा सेञ्चुरी बैंकका तत्कालीन चिफ क्रेडिट अफिसर राजेश भण्डारी, तत्कालीन सीईओ न्यौपाने, त्यसअघिका सीईओ पूर्वप्रमुख कार्यकारी अधिकृत तुलसी गौतमलगायतका व्यक्तिले कमिसन लिई कम धितो राखेर बढी ऋण प्रवाह गरी बैंकलाई हानिनोक्सानी पुर्याएको आरोप छ। सहकारीको रकम अपचलन गरेको कसुरमा देउराली सहकारीका अध्यक्ष रवीन्द्र चौलागाईं हाल थुनामा छन्। सीआईबीका अनुसार धितोको मूल्यांकन १ अर्ब १४ करोड २३ लाख ८४ हजार २५८ रुपैयाँ छ। तर, कर्जा भने २ अर्ब ११ करोड ६५ लाख ५५ हजार ७ सय ३१ रुपैयाँ प्रवाह भएको देखियो। यसअनुसार धितोको मूल्यांकनभन्दा ९७ करोड ४१ लाख ७० हजार ७७२ रुपैयाँ ऋण प्रवाह गरेको भन्दै सीआईबीले पक्राउ गरेको थियो। तर, केन्द्रीय बैंकको एकीकृत निर्देशनअनुसार घरजग्गा धितो राखी यस्तो नयाँ कर्जा प्रवाह गर्दा, कर्जा थप वा कर्जा नवीकरण गर्दा कर्जा र सोको धितो सुरक्षणको फेयर मार्केट भ्यालु बीचको अनुपात लोन टु भ्यालु रेसियो बढीमा ५० प्रतिशतसम्म मात्र कायम गर्नुपर्नेछ व्यवस्था छ। तर, सेन्चुरी कमर्सियल बैंकका सीईओसहितको मिलेमतोमा धितो मूल्यांकनको दोब्बर कर्जा दिँदा समस्या भएको सीआईबीले ठहर गरेको छ। बैंक तथा वित्तीय संस्थाका छाता संगठनहरू भने बैंकर्सहरूको कुरै नसुनी सीआईबीले पक्राउ गरेर आतंकित बनाएको आरोप लगाउँछन्। कर्मचारीहरूको मनोवलसमेत खस्कन गएको भन्दै प्रेस विज्ञप्ति जारी गरेर उनीहरूले असन्तुष्टि जनाएका छन्। यस्तो हुँदा राज्यका सम्बन्धित निकायहरू यस विषयमा गम्भीर भइदिन क, ख, ग र घ वर्गका बैंक तथा वित्तीय संस्थाहरूका छातासंगठनले संयुक्त रूपमा आग्रह गरेका छन्। साथै व्यवसायीहरूका छाता संगठन नेपाल उद्योग वाणिज्य महासंघ, नेपाल उद्योग परिसंघहरूले पनि बैंकर्स पक्राउको विरोध जनाए। कर्जा लगानीका सम्बन्धमा नियमकीय निर्देशनको परिधिभित्र रही आआफ्नो कर्जा नीति तथा कार्यविधि भित्र बसी बैंक तथा वित्तीय क्षेत्रका कर्मचारीहरूले गरेको काम कारबाहीलाई आधारमानि हुने धडपकड नरोकिएमा बैंकिङ क्षेत्रमा ठूलो चुनौती आउन सक्ने भएकाले यसतर्फ सबै सरोकारवालाहरू गम्भीर हुन आवश्यक रहेको बैंकर्सहरूको भनाइ छ। बैंकर्स संघका अध्यक्ष केसी भन्छन्, कर्जासम्बन्धी वास्तविकता नबुझी गरेको पक्राउले समग्र बैंकका कर्मचारीहरूलाई निरुत्साहित गर्छ र मानसिक रूपमा कमजोर बनाउँछ। जसले गर्दा काम नै प्रभावित बनाउँछ। सीआईबीले भनेअनुसार धितोले नखामेको कर्जा प्रवाह भनिनु तर्कसँगत नभएको बताइन्छ। किनभने हालसम्मका समग्र बैंक तथा वित्तीय संस्थाबाट कुल ५० खर्ब ९० अर्ब रुपैयाँ प्रवाहित कर्जा सबै धितोबाट मात्रै कभर हुन्छ भन्ने हँुदैन। घरजग्गा बाहेकका स्टक, व्यापारको आधारमा लिने चालु पुँजी कर्जा (वर्किङ क्यापिटल लोन) पनि हुन्छ। जसका लागि धितो चाहिँदैन। वाफिया (बैंक तथा वित्तीय संस्थासम्बन्धी ऐन२०७३) र केन्द्रीय बैंकले तोकेको चालु पुँजी नीतिअनुसार घरजग्गाको धितोबोह पनि दिने व्यवस्था छ। वाफियामा कर्जा प्रवाहसम्बन्धी व्यवस्थामा भनिएको छ, बैंक वा वित्तीय संस्थाले कर्जा दिँदा आपूलाई मान्य हुने चल अचल सम्पत्ति सुरक्षण लिई वा अन्य उचित जमानी लिई आफ्नो र निक्षेपकर्ताको हितको सुरक्षा हुने गरी कर्जा प्रवाह गर्नुपर्ने छ। ऐनले नै चल र अचल सम्पत्तिलाई धितो भनेकाले अचलमा मात्रै धितो कर्जा भनेर एउटा मात्रै व्याख्या गर्ने अधिकार नभएको बैंकर्सहरूको तर्क छ। सीधै सीआईबीले पक्राउ गर्न मिल्दैन राष्ट्र बैंकले बैंकहरूमा हुन सक्ने ठगी, जालसाजी, हिनामिनालगायत बैंकिङ कसुरसम्बन्धी परिपत्र पनि जारी गरेकाले त्यसैअनुसार अनुसन्धान हुनुपर्ने पूर्वबैंकर भुवन दाहालले जोड दिए। यो परिपत्र आर्थिक वर्ष २०७७७८ मै जारी भएको थियो। सीआईबीले भन्दा पनि सो परिपत्रले यस्तो स्थितिमा स्वार्थ नबाझिने गरेर तुरुन्त अनुसन्धान गर्नुपर्ने पूर्वबैंकर दाहाल बताउँछन्। किनभने बैंक तथा वित्तीय संस्थामा ठगी, जालसाजी, हिनामिनासम्बन्धी घटना सम्बन्धित निकायमा लेखी पठाउनुपूर्व सम्बन्धित संस्थाले संस्थाको कर्मचारी विनियमावलीले गरेको व्यवस्थालाई समेत मध्यनजर गरी सो सम्बन्धमा एक निष्पक्ष जाँचबुझ समिति गठन गरी आन्तरिक जाँचबुझ तथा छानबिन गराउन सक्ने व्यवस्था छ। छानबिन टोलीको संयोजक संस्थाको उच्च व्यवस्थापनको कर्मचारी तथा उच्च व्यवस्थापनसँग सम्बन्धित घटनाको हकमा गैर कार्यकारी सञ्चालक तोकिनुपर्ने परिपत्रमा उल्लेख छ। सोही व्यवस्थालाई औंल्याउँदै पूर्व बैंकर दाहाल सीईओसम्मको अप्रुभल भएमा सञ्चालक समितिले, यसभन्दा तलको कर्मचारीबाट गलत भएमा सीईओले अनुसन्धान गर्ने र त्यसको प्रतिवेदन सञ्चालक समितिमा पेस गर्ने र दोषीलाई कारबाहीको भागी बनाउन सम्बन्धित निकायमा सिफारिस गर्नुपर्ने बताउँछन्। तर, कागजमा सही गर्दैमा दोषी भइँदैन, दाहालले भने, अहिले राज्यको अनुसन्धान गर्ने निकाय सीआईबीले गरेको तत्कालीन सेञ्चुरी बैंकको प्रकरणमा भनेको कुरालाई अविश्वास गर्ने कुरा भएन। तर, यस्तो हुन्छ जस्तो लाग्दैन। यता नेपाल उद्योग परिसंघ (सीएनआई)का उपाध्यक्ष वीरेन्द्रराज पाण्डे संस्थागत धारणासहित बैंक तथा वित्तीय संस्थाको नियामक निकायबाट सुरुवात भएर जानुपर्नेमा सीधै सीआईबीले पक्राउ गर्न नहुने तर्क गर्छन्। व्यवसायीहरू पनि बैंकर्सको पक्षमा रहेको उनको भनाइ छ। सीएनआई उपाध्यक्ष पाण्डे भन्छन्, एकैपटक थुन्न पाइँदैन। अग्रिम जमानत बेल हुनुपर्छ भनेर कानुनी व्यवस्था सुधार गर्न पनि सुझाव दिएका छौं। मुलुकमा नीतिगत व्यवस्था चाहिन्छ तर व्यावसायिक क्षेत्रमा थ्रेट (धम्की)को अनुभूति नहुने गरी काम गरिनुपर्ने हाम्रो आधारभूत धारणा हो। यसकारण हामीले समर्थन गरेका हौं। सीआईबीले गरेको काममा केन्द्रीय बैंकको अनुमति नचाहिने बताउँदै उपनिर्देशक डा आचार्य भन्छन्, सीआईबीमा परेको बैंकिङ कसुरसम्बन्धी उजुरीको आधारमा अनुसन्धान अगाडि बढाउन पाउँछ। ती सबैबारे राष्ट्र बैंकलाई थाहा हुनुपर्छ भन्ने जरुरी हँुदैन। सरकारका अन्य निकायले काम गर्न पाउँछन्। बैंकर्स संघहरूले वास्तविकता सुनेर मात्रै सीआईबीले पक्राउ गर्नुपर्नेबारे भन्नु स्वाभाविक भएको उनको भनाइ छ। यो अनुसन्धानको दायरामा छ। त्यसमाथि सरकारी निकायले त्यत्तिकै फाल हाल्दैन। हचुवाको भरमा काम गर्ने हो भने राज्य कसरी चल्छ र ? उनले भने। ऋण तिर्दिन भन्नेलाई नियन्त्रणमा लिने अर्थमन्त्री पुनको चेतावनी नवनियुक्त अर्थमन्त्री वर्षमान पुनले बैंक तथा वित्तीय संस्थाबाट लिएको ऋण नर्तिन अभियान सञ्चालन गर्ने प्रवृत्तिलाई सरकारले छुट नदिने चेतावनी दिएका छन्। बिहीबार अर्थ मन्त्रालयमा नेपाल बैंकर्स संघका कार्यकारिणी समितिका पदाधिकारीहरूसँगको भेटमा अर्थमन्त्री पुनले यस्तो चेतावनी दिएका हुन्। मन्त्री पुनले जनताको निक्षेपबाट लिइएको बैंकको ऋण तिर्दिन भन्ने र तिर्नु हुन्न भन्ने प्रवृत्तिलाई सरकारले कडाइका साथ नियन्त्रण गर्ने बताए। बिहीबार बसेको मन्त्रिपरिषद् बैठकमा प्रधानमन्त्री पुष्पकमल दाहाल प्रचण्डले बैंकको ऋण नर्तिन भड्काउँदै हिँड्नेहरूलाई नियन्त्रणमा लिएर कारबाही गर्न सम्बद्ध मन्त्रालय र निकायलाई निर्देशन दिएको जानकारी उनले दिए। बैंक तथा वित्तीय संस्थाबाट लिएको ऋण तिर्दिन भन्ने र तिर्नु हुन्न भनेर अभियान चलाउने प्रवृत्तिलाई अब धेरै दिन छुट दिन सकिँदैन, पुनले भने, त्यो प्रवृत्तिलाई प्रोत्साहित गर्ने काम कसैले पनि गर्नुहुँदैन। निजी क्षेत्रको मनोबल घटाउने प्रवृत्तिले अर्थतन्त्र र मुलुकको समग्र समृद्धिको यात्रालाई अवरुद्ध पार्ने भएकाले सरकारले लगानीकर्ताको मनोबन गिर्न नदिने प्रतिबद्धता मन्त्री पुनको थियो। मुलुकमा लगानीको वातावरण र लगानी सुरक्षाको ग्यारेन्टी गर्न सकिए मात्र बाह्य लगानी आकर्षित गर्न सकिनेमा सरकार स्पष्ट रहेको पुनले उल्लेख गरे। सरकारले लगानीको वातावरण बनाउँछ। सुरक्षाको प्रत्याभूति दिलाउँछ, पुनले भने, निजी क्षेत्र आत्तिने र डराउने वातावरणको सरकारले अन्त्य गर्छ। सरकारले नागरिकको व्यक्तिगत, पारिवारिक र सम्पत्तिको सुरक्षा दिने प्रतिबद्धता उनले जनाए। मन्त्री पुनले निजी क्षेत्रका व्यवसायीलाई गल्ती नगरी काम गर्न अनावश्यक दुःख नदिन नियामक निकायलाई आग्रह गरे। फरक प्रसंगमा उनले सत्तारुढ गठबन्धनमा भएको परिवर्तनका कारण पूर्वनिर्धारित लगानी सम्मेलन प्रभावित नहुनेसमेत स्पष्ट गरे। भेटमा अध्यक्ष केसीसहित संघका प्रतिनिधिले बैंकिङ क्षेत्रको सुरक्षामा गम्भीर हुन सरकारको ध्यानाकर्षण गराए। ऋण उठाउन गएका बैंकका कर्मचारीमाथि अपमानजनक व्यवहारका साथै भौतिक आक्रमणका घटना बढेकामा गम्भीर हुन मन्त्री पुनसँग बैंकसंघहरूले आग्रह गरेका थिए। संघका पदाधिकारीहरूले पछिल्लो समय वित्तीय क्षेत्रको बारेमा बढ्दै गएको नकारात्मक धारणा, बैंक तथा वित्तीय संस्था लक्षित आक्रमण, राज्यपक्षबाट भएका धरपकडको घटनालगायतको विषयमा अवगत गराउँदै आगामी दिनहरूमा अर्थतन्त्र उकास्न, मुलुकको आर्थिक वृद्धिमा सहयोग गर्नलगातय वित्तीय स्थायित्व तथा आर्थिक विकासका लागि सरकारलाई सहयोग गर्न बैंकिङ क्षेत्र सदैव तत्पर रहेको प्रतिबद्धता व्यक्त गरे। बाफिया ऐन के हो ? विसं २०७३ पुस अन्तिम सातातिर संघीय संसद्ले बैंक तथा वित्तीय संस्थासम्बन्धी कानुन (बाफिया)संशोधन र एकीकरण गर्न बनेको विधेयक पारित गरेको थियो। यसले बैंक तथा वित्तीय संस्थासम्बन्धी ऐन, २०७३ ले वित्तीय अनुशासन कायम गर्ने काममा सघाउ पुर्याएको छ। बैंक तथा वित्तीय क्षेत्रले कर्जा प्रवाह गर्दा, धितो मूल्यांकन गर्दा, कर्जा असुली गर्दा वा सोसँग सम्बन्धित कुनै पनि कार्यमा अनियमितता गरेमा, धितोमा लिएको सम्पत्ति लिलाम बिक्री गर्दा वा गैरबैकिङ सम्पत्तिका रूपमा सकार गर्नुपर्दा वा गैर बैंकिङ सम्पत्ति सकार गरी बिक्री गर्दा, धितो लिँदा गरिएको मूल्यांकन बनावटी मूल्यमा गरेमा, यस ऐनअनुसार कारबाही हुन्छ। सो ऐनले ऋण, दायित्व तथा ऋणको धितोमा रहेको हक खरिद बिक्री हुन सक्ने व्यवस्था गरेको छ। प्रचलित नेपाल कानुनमा जुनसुकै कुरा लेखिएको भए तापनि ऋणसम्बन्धी सम्झौतामा अन्यथा व्यवस्था गरिएकोमा बाहेक कुनै बैंक वा वित्तीय संस्थाले कसैलाई दिएको ऋण वा आफूले स्वीकार गरेको दायित्व र सोको सुरक्षणका लागि धितोका रूपमा प्राप्त गरेको वा दिइएको चल अचल सम्पत्तिमा रहेको धितोको हक खरिद बिक्री गर्न सक्ने उल्लेख छ। आफूसँग पहिले नै धितो रहिसकेको चल अचल सम्पत्तिको मूल्यले खामेसम्मको रकम कर्जा दिने वा अन्य बैंक वा वित्तीय संस्थामा धितो रहिसकेको चल अचल सम्पत्तिको पुनः धितोमा त्यसको मूल्यले खामेसम्मको रकम कर्जा दिने व्यवस्था छ। बाफियामा कुनै व्यक्ति, फर्म, कम्पनी वा संस्थालाई सवारी साधन, मेसिन, औजार उपकरण, घरायसी टिकाउ सामान वा त्यस्तै चल सम्पत्ति भाडामा लिन कर्जा उपलब्ध गराउने वा त्यस्ता चल सम्पत्ति भाडामा लिने दिन पाइने व्यवस्था छ। आफ्नो ग्राहकको तर्पबाट जमानतपत्र जारी गर्ने र सोबापत ग्राहकसँग आवश्यक सर्त गराउने, निजको चलअचल सम्पत्ति धितोबन्धक लिने वा तेस्रो व्यक्तिको जेथा जमानत लिने र धितोबन्धक, सुरक्षणमा लिएको सम्पत्ति प्राप्त गर्ने, धारण गर्ने तथा सोसम्बन्धी अन्य कारोबार गर्ने, आवश्यकताअनुसार राष्ट्र बैंकबाट पुनर्कर्जा लिने वा अन्य बैंक वा वित्तीय संस्थाबाट कर्जा लिनेदिने, परियोजनाको प्रबद्र्धनका लागि नेपाल सरकार वा अन्य स्वदेशी वा विदेशी निकायमार्फत प्राप्त भएको रकमबाट कर्जा प्रवाह गर्ने वा कर्जा व्यवस्थापन गर्ने, प्रचलित कर्जा अपलेखन विनियमावलीको अधीनमा रही कर्जा अपलेखन गर्न पाइन्छ, बाफियामा उल्लेख छ।"
गण्डकी प्रदेश : ३४ जना मन्त्री बन्दा ५ महिलालाई मात्रै अवसर,"पोखरा : गण्डकी प्रदेशमा २०७४ सालदेखि यता ४ जना मुख्यमन्त्री बनिसकेका छन्। मुख्यमन्त्रीसहित ३४ जना मन्त्री भइसके। ६० सदस्यीय गण्डकी प्रदेश सभामा १ सय २० जना सांसद बने। यो दुई कार्यकालमा १ सय २० जना प्रदेश सांसद बन्दा दोहोरिएका भनेको जम्मा ४ जनामात्रै हो। १ सय १६ जना प्रदेशका लागि नयाँ नै हुन्। हाला कि तीमध्ये कतिपय कोही संविधानसभा सदस्य भइसकेकादेखि प्रतिनिधिसभा र राष्ट्रियसभा सदस्य भइसकेकाहरू पनि छन्। १ सय २० जनामध्ये यो ६ वर्षमा ३४ जना मन्त्री बन्दा महिलाको संख्या भने केवल ५ रह्यो। जबकि प्रदेश सभामा २ कार्यकाल गरी ४० जना महिला सांसद भएका छन्। पहिलो कार्यकाल २०७४ देखि ७९ सम्म २० जना महिला सांसद थिए। अहिले चाहिँ २१ जना छन्। पहिलो कार्यकालमा नेकपा एमालेकी नरदेवी पुन र माओवादीकी आशा कोइराला प्रत्यक्ष निर्वाचन जितेर सांसद भएका थिए। अहिलेको दोस्रो कार्यकालमा एमालेकै पद्मा जीसी श्रेष्ठ र सीता सुन्दास प्रत्यक्ष निर्वाचित हुन्। पहिलोपटक संस्थापक मुख्यमन्त्री पृथ्वीसुब्बा गुरुङले २०७४ फागुन ४ गते शपथ लिएपछि ७ सदस्यीय मन्त्रिपरिषद् बनाएका थिए। त्यो मन्त्रिपरिषद्मा म्याग्दीकी नरदेवी पुन सामाजिक विकास मन्त्री थिइन्। कार्यकालको अन्तिममा आउँदा गुरुङले पुनकै मन्त्रालय विभाजन गरी युवा तथा खेलकुद मन्त्रालय बनाएर मनाङका राजीव गुरुङलाई नयाँ मन्त्री बनाए। गुरुङका पालामा उनीसहित ८ जना मन्त्री हुँदा तिनै नरदेवी पुन एकजनामात्रै महिलाले मन्त्री बन्ने अवसर पाइन्। संस्थापक मुख्यमन्त्री गुरुङ थप महिलालाई मन्त्रालय जिम्मेवारी दिन चाहेको बताउँथे। महिलाहरूका सभा र भेलामा महिलाहरूबाट दबाब आए महिलालाई जिम्मेवारी थप्न आफूलाई सजिलो पर्ने पनि सुनाउँथे। पूरा पाँ वर्षे कार्यकाल नसकी पृथ्वीसुब्बा गुरुङ २०७७ जेठमै पदमुक्त हुनु परेको थियो। त्यसपछि नेपाली कांग्रेसका नेता कृष्णचन्द्र नेपाली पोखरेलले अहिलेसम्मकै सबैभन्दा ठूलो मन्त्रिपरिषद् गठन गरेर १२ सदस्यीय बनाए। तर, उनको मन्त्रिपरिषद् पुरुष क्लबजस्तै थियो। ती १२ जनामा उनले केवल एकजना महिलालाई मात्रै मन्त्रीको जिम्मेवारी दिए। माओवादीकी मधु अधिकारी गुरुङले पोखरेलको कार्यकालमा स्वास्थ्य तथा सामाजिक विकास मन्त्रीको जिम्मेवारी पाएकी थिइन्। सहिद परिवार सदस्य उनले १८ महिना जिम्मेवारी सम्हाल्न पाइन्। २०७९ मा दोस्रोपटक भएको प्रदेशसभा निर्वाचनका बेला गण्डकीमा प्रत्यक्षतर्फ महिला उम्मेदवार नै पार्टीहरूले कम उठाए। नेपाली कांग्रेसले एकजनालाई पनि प्रत्यक्ष निर्वाचनमा महिलालाई मौका दिएन। माओवादीबाट स्याङ्जामा पार्वती थापामगर एकजनाले मात्रै उम्मेदवार बन्ने अवसर पाएकी थिइन्, तर उनले पराजित भइन् र एमालेकी सीता सुन्दासले निर्वाचन जितिन्। एमालेले तीन जनालाई प्रत्यक्ष निर्वाचनमा होमेको थियो। त्यसमध्ये नवलपुरमा पद्मा जीसी श्रेष्ठ र स्याङ्जाकी सीता सुन्दास विजयी भए। प्रत्यक्ष निर्वाचन जितेर आएकी एमालेकी सुन्दास प्रदेशसभाको दोस्रो कार्यकालको सुरुमै गठित एमालेमाओवादी सरकारमा अर्थमन्त्री भइन्। एमाले नेता खगराज अधिकारी मुख्यमन्त्री हुँदा सुन्दासलाई अर्थ मन्त्रालय सुम्मिएका थिए। मुख्यमन्त्री अधिकारीको ७ सदस्यीय मन्त्रिपरिषद्मा सुन्दास एकमात्रै महिला मन्त्री थिइन्। गण्डकी प्रदेशमा खगराज अधिकारीको सरकार तीन महिनामात्रै टिक्यो। संघीय गठबन्धनसँगै प्रदेशमा पनि बदली हुँदा नेपाली कांग्रेसका नेता सुरेन्द्रराज पाण्डेले २०८० वैशाख १५ गते मुख्यमन्त्रीको पदभार सम्हाले। उनले पनि ७ सदस्यीय मन्त्रिपरिषद् बनाए। महिलाका हकमा उनको कार्यकाल नै सबैभन्दा धेरै महिला मन्त्री रहेको कार्यकाल भएको छ। उनले माओवादीकी सुशीला सिम्खडा र कांग्रेसकी सरस्वती अर्याललाई मन्त्री बनाए। हाला कि भर्खरै मात्रै सत्ता गठबन्धनमा फेरि बदलाव आउँदा मुख्यमन्त्री पाण्डेले सिम्खडालाई मंगलबार मात्रै सामाजिक विकास मन्त्रीबाट बर्खास्त गरिसकेका छन्।"
सुदूरपश्चिममा ७ पटक मन्त्रिपरिषद् फेरबदल : १७ महिला सांसदमध्ये एक जनालाई मात्रै राज्यमन्त्री बन्ने अवसर,"धनगढी : सुदूरपश्चिम प्रदेशमा दुई कार्यालयमा ७ पटक मन्त्रिपरिषद् फेरबदल भयो। पहिलो कार्यकालमा ४ पटक र दोस्रो कार्यकालमा ३ पटक मन्त्रिपरिषद् फेरबदल भएको हो। पहिलो कार्यकालमा त्रिलोचन भट्ट पूरै कार्यकाल मुख्यमन्त्री रहे। उनको पालामा ४ पटक मन्त्रिपरिषद्मा फेरबदल भयो। अरू प्रदेशको जस्तो मन्त्री र राज्यमन्त्री बढाउने मनसायमा नरहेका उनले आफ्नो पहिलो मन्त्रिपरिषद्ले ७ जनाको मात्रै बनाए। उनले आफ्नो पहिलो मन्त्रिपरिषद्मा २ जना महिला मन्त्री राखे। माया भट्ट उद्योग पर्यटन वन तथा वातावरण मन्त्री बनिन् भने भूमी व्यवस्था कृषि तथा सहकारी मन्त्रीमा विनिता चौधरी नियुक्त भइन्। ७ जनाको मन्त्रिपरिषद्मा २ जना क्याबिनेट मन्त्री हुनु भनेको झन्डै ३० प्रतिशतको हाराहारी हो। उनको कार्यालयका अधिकांश फेरबदलमा महिला मन्त्रीको संख्या घटाइएन। बीचमा उनको क्याबिनेटका सामाजिक विकास मन्त्री दीर्घबहादुर सोडारीलाई यौन दुराचारको आरोप लाग्यो। उनले त्यतिबेला पनि सामाजिक विकास मन्त्री फेरेर दोस्रो पटक मन्त्रिपरिषद्मा फेरबदल गरे। त्यसबेला उनले एमालेकै कृष्णप्रसाद सुवेदीलाई सामाजिक विकास मन्त्री बनाए। तेस्रो पटकको फेरबदल नेकपा विभाजनका बेला भयो। नेकपा एमाले फुटेर नेकपा एकीकृत समाजवादी अलग्गै पार्टी बन्यो। त्यतिबेलाको मन्त्रिपरिषद्मा एमाले विभाजन भएर समाजवादीतिर लागेकाहरू मन्त्री भए। नेकपा भएका बेला हटाइएका दीर्घ सोडारी फेरि भौतिक पूर्वाधार मन्त्री भए भने समाजवादीबाटै पूर्णा जोशीलाई आन्तरिक मामिला मन्त्री बनाइयो। तर त्यसबेला पनि भूमि व्यवस्था कृषि तथा सहकारी मन्त्री विनिता चौधरी यथावत् नै रहिन्। किनकि उनी नेकपा माओवादी केन्द्रमा थिइन्। संघमा केपी नेतृत्वको सरकार बहिर्गमन भएपछि कांग्रेसको नेतृत्वमा नयाँ समीकरण बनेपछि त्यसबेला पनि चौथो पटक प्रदेश सरकार फेरबदल भयो तर मुख्यमन्त्री भने त्रिलोचन भट्ट नै रहे। प्रतिपक्षमा रहेको नेपाली कांग्रेस २ मन्त्री र एक राज्यमन्त्रीसहित सरकारमा गयो। त्यतिबेला समाजवादीकी पूर्णा जोशी हटाएर उनको ठाउँमा कांग्रेसका डाक्टर रणबहादुर रावल, सामाजिक विकास मन्त्रीमा एमालेका कृष्ण सुवेदी हटाएर कांग्रेसका गोविन्द बोहरा र राज्यमन्त्रीमा कांग्रेसकै टेकबहादुर रैका नियुक्त भए। त्यो बेलाको मन्त्रिपरिषद्मा भौतिक पूर्वाधार राज्यमन्त्रीमा समाजवादीकी चुनकुमारी चौधरी नियुक्त भइन्। क्याबिनेट मन्त्री नभए पनि मन्त्रिपरिषद्का दुई जना महिला पुर्याउने प्रयास भने गरिएको देखिन्छ। त्यतिबेला भूमि व्यवस्था कृषि तथा सहकारी मन्त्रालयमा मानबहादुर सुनारलाई राज्यमन्त्री नियुक्त गरियो। १० जनाको मन्त्रिपरिषद्मा ४ जना महिला मन्त्री हुनपर्नेमा २ जना मात्रै नियुक्त भए। नेकपा एकीकृत समाजवादीबाट पूर्वमन्त्री पूर्णा जोशी भन्छिन, अहिले पनि हाम्रो समाजमा पितृसत्तात्मक कुराहरू हावी छन्। महिला भन्नेबित्तिकै चुनाव जित्दैन भनेर टिकट दिइन्न, मन्त्री हुने बेला सक्दैन भनेर हेलाँ गरिन्छ, यो विभेद हो। प्रदेश सरकारको दोस्रो कार्यकालमा त एकजना पनि क्याबिनेट मन्त्री सरकारमा परेन। त्यतिबेला एमाले माओवादीको गठबन्धन भएका बेला नियुक्त भएका एमालेका राजेन्द्रसिंह रावलका पालामा भने सरकारले पूर्णता नै पाउन सकेन। मुख्यमन्त्रीको शपथ लिएका बेला उनले एमालेबाट सन्तोष थापा शर्मा (महिला) र माओवादीबाट खगराज भट्टलाई बिना विभागीय मन्त्री नियुक्त गरेका थिए। तर उनले ३० दिनभित्र विश्वासको मत नपाए पछि रावल नेतृत्वको सरकार ढल्यो। त्यसपछि बनेको कांग्रेस नेतृत्वको सरकारमा राज्यमन्त्री बाहेक एकजना पनि महिला मन्त्री छैनन्। कांग्रेसका कमलबहादुर शाह नेतृत्वको मन्त्रिपरिषद्मा कांग्रेसका मुख्यमन्त्रीसहित ३ जना, माओवादीका २ जना, समाजवादीका १ जना र नागरिक उन्मुक्तिका १ जना पुरुषमात्रै क्याबिनेट मन्त्री बने। शाहको कार्यकालमा उद्योग पर्यटन वन तथा वातावरण मन्त्रालयमा माओवादीकी गीतादेवी मालले मात्र राज्यमन्त्रीको रूपमा महिलाको प्रतिनिधित्व गरिन्। त्यतिबेला महिला नराखेको भन्दै सरकारको आलोचना पनि भयो। सुदूरपश्चिम प्रदेशसभा ५३ सदस्यीय छ। बझाङबाट प्रदेशसभा सदस्य पृथ्वीबहादुर सिंहको दुर्घटनामा निधन भएपछि अहिले ५२ सदस्यीय प्रदेशसभा छ। नेपाली कांग्रेस प्रदेशसभामा सबैभन्दा ठूलो दल हो। उसका १९ जना सदस्य (एक जनाको मृत्यु)मध्ये अहिले १८ जना छन्। त्यसमा ७ जना महिला प्रदेशसभा सदस्य छन्। महŒवपूर्ण तीन वटा मन्त्रालय, मुख्यमन्त्री तथा मन्त्रिपरिषदको कार्यालय, भौतिक पूर्वाधार विकास कार्यालय र आन्तरिम मामिला तथा कानुन मन्त्रालय कांग्रेससँग छ। त्यसमा एकजना पनि महिला मन्त्री छैनन्। प्रदेशसभाको दोस्रो ठूलो दल नेकपा माओवादी केन्द्रका ११ प्रदेशसभा सदस्य छन्। उसका पनि ३ जना प्रदेशसभा सदस्य महिला छन्। नेकपा माओवादी केन्द्र २ मन्त्री र १ राज्यमन्त्रीसहित सरकारमा थियो तर उसले राज्यमन्त्रीमा मात्र गीतादेवी माललाई पठायो। एमाले यसपालिको सरकारमै थिएन। तेस्रो ठूलो दल रहेको एमालेमा पनि ४ जना महिला प्रदेशसभा सदस्य छन्। नागरक उन्मुक्ति पार्टी १ मन्त्री र एक राज्यमन्त्रीसहित सरकारमा छ। तर दुवै पदमा उसले पुरुष मात्र पठायो। क्याबिनेट मन्त्रीमा रामेश्वर चौधरी छन् भने राज्यमन्त्रीमा कैलाश चौधरी छन्।"
"अर्थमन्त्रीले के गर्ने, के नगर्ने ?","काठमाडौं : निजी क्षेत्रले विद्यमान आर्थिक समस्या समाधानका लागि पहिलो सर्त आफ्नो र सर्वसाधारणको मनोबल बढाउनु रहेको जानकारी अर्थमन्त्रीलाई गराएको छ। अध्यक्ष चन्द्रप्रसाद ढकाल नेतृत्वमा नवनियुक्त अर्थमन्त्री वर्षमान पुन भेट्न पुगेको नेपाल उद्योग वाणिज्य महासंघले हालको विद्यमान अर्थतन्त्रको विषयमा ध्यानाकर्षण गराउँदै साना सहर र गाउँसम्म रकम प्रवाह गर्न सरकारले पुँजीगत खर्च बढाउनुका साथै पुनर्कर्जा सुविधा विस्तार गर्नुपर्ने उल्लेख गरेको हो। अध्यक्ष ढकालले सहकारी र लघुवित्तमा देखिएको समस्याले साना व्यवसायी र सर्वसाधारणको हातमा रकम पुग्न नसकेको दाबी गर्दै भने, सरकार र बैंकमा रहेको रकम सर्वसाधारणको हातमा पुग्ने व्यवस्था गर्नुपर्छ। उनले निर्माण व्यवसायीलाई बक्यौता रकम तिर्न पहल गर्न पनि मन्त्री पुन समक्ष आग्रह पनि गरे। ढकालले अर्थमन्त्रीलाई कोभिड समयमा लिएको व्यवसाय निरन्तरता कर्जाको सबै भुक्तानी भइसकेको उदाहरण दिँदै नेपाली व्यवसायी जिम्मेवार रहेको र सरकारले विश्वास गर्नुपर्ने बताए। सो क्रममा महासंघले मन्त्री पुनलाई निजी क्षेत्रलाई निर्वाध काम गर्न दिइनुपर्ने माग राखेको छ। निजी क्षेत्र भन्नाले ठूलो उद्योगदेखि गाउँको किराना पसलसम्म हो, अध्यक्ष ढकालले भने, सरकारले अत्याउने, धरपकड गर्ने, निरुत्साहित बनाउने काम हुनु हुँदैन र निजी क्षेत्रको मनोबल बढाउनुपर्छ। राजस्व कम उठिरहेको समयमा धरपकड गरी राजस्व उठाउने गरिएकोबारे पनि अध्यक्ष ढकालले अर्थमन्त्री पुनलाई जानकारी गराए। चार वर्षअगाडि राजस्वले टुंग्याएको विषयलाई महालेखा परीक्षकको कार्यालयले खोतल्ने र दण्ड दिने गरेको कुरामा पनि अध्यक्ष ढकालले अर्थमन्त्रीको ध्यानाकर्षण गराए। निजी क्षेत्रले उठाइरहेको मर्यादाक्रमको विषयमा पनि अध्यक्ष ढकालले अर्थमन्त्री पुनलाई जानकारी गराए। अर्थतन्त्रमा ८१ प्रतिशत र रोजगारीमा ८७ प्रतिशत योगदान दिइरहेको निजी क्षेत्रलाई मर्यादाक्रममा राख्दा निजी क्षेत्रको मनोबल अझै बढ्ने भन्दै ढकालले थपे, सरकारले खर्च नगरी विश्वास बढ्ने यस्ता विषयमा कन्जुस्याइँ गर्नु हुँदैन। भेटमा अर्थमन्त्री पुनले निजी क्षेत्रलाई विश्वासमा लिएर अगाडि बढ्ने बताए। उनले निजी क्षेत्रसँग सहकार्य गरेर सरकार अगाडि बढ्ने कुरामा आफ्नो प्रतिबद्धता रहेको जानकारी पनि गराए। निजी क्षेत्रमाथि धरपकड भइरहेको विषयमा प्रतिक्रिया दिँदै मन्त्री पुनले पहिले अनुसन्धान पूरा नगरी थुन्ने वातावरण अन्त्य गर्न सम्बन्धित निकायहरूसँग पनि समन्वय गरिने बताए। गल्ती गर्नेले सजाय पाउँछ तर कोही व्यक्तिले गल्ती गर्दैमा पूरै समुदायलाई नराम्रो भन्न हुँदैन, उनले भने। राज्य भनेको नागरिकको सुरक्षा र सेवा दिने निकाय हो भन्दै मन्त्री पुनले उद्यमी व्यवसायीलाई निरुत्साहित हुन नदिने प्रतिबद्धता व्यक्त गरे। यो मेरो जिम्मेवारी हो, मन्त्री पुनले भने, म यहाँहरूलाई हतोत्साही हुन दिन्न।"
"आरक्षणको बलमा नेतृत्वमा पुगिँदैन, क्षमतै चाहिन्छ","महिला भएर नेतृत्व गर्न चुनौतीपूर्ण छ भनिन्छ। देशकै पुरानोमध्येको तथा ठूलो व्यवसायको नेतृत्व गरिरहँदा यो कामलाई सहज महसुस हुन्छ कि चुनौतीपूर्ण मान्नुहुन्छ ? कुनै पनि नतिजा प्राप्तिका निमित्त पर्याप्त पूर्वतयारीको आवश्यकता रहन्छ। कसैलाई अनुभव वा ज्ञान नभइकनै जिम्मेवारी सुम्पिइयो भने त्यो काम उसका लागि चुनौतीपूर्ण हुन्छ। तर, शिक्षा, सिकाइ, हुर्काइमार्फत नेतृत्वको आधार बनेको छ भने जुनसुकै अनुभव हासिल गर्न सक्नुहुन्छ र नेतृत्व कौशल विकास गर्न सक्नुहुन्छ। यस्ता व्यक्तिको पर्फमेन्स पनि उत्तम रहन्छ। म पनि आजको आजै वा केही दिनमै प्रबन्ध निर्देशक बनेको होइन। पुरुष र महिलामा शारीरिक भिन्नता हुन्छ तर व्यवहारमा हेर्दा भिन्नता हुँदैन। जन्मदेखि वर्तमानसम्म वा कुनै व्यक्तित्व निर्माणमा फिट गरिएको पार्टपुर्जा कस्तो थियो, त्यसले फरक बनाउँछ। जोकोहीसँग चुनौती सामना गर्ने क्षमता हुनुपर्छ। कुनै काम आफैंमा सजिलो र चुनौतीपूर्ण हुँदैन। सजिलै फत्ते पार्न सक्नुहुन्छ भने त्यो काम सजिलो लाग्छ। क्षमता छैन भने गाह्रो हुन पनि सक्छ। तपाईं भारतमा जन्मेर नेपाललाई कर्मभूमि बनाउनु भयो। भारतीय उपमहाद्वीप र पश्चिमी जगत्मा महिला नेतृत्व कुन अर्थमा समान र कुन कुन अर्थमा फरक पाउनुहुन्छ ? भारतमा शिक्षालाई धेरै जोड दिइन्छ। दिल्लीजस्तो सहरमा हुर्कंदै गर्दा मलाई पुरुष र महिलाबीच केही फरक छ भन्ने महसुस भएन। त्यहाँ धेरै राम्रो शिक्षा पाएँ। २८ वर्षअघि नेपाललाई कर्मभूमि बनाउने निर्णय गर्दा परिस्थिति दिल्लीको भन्दा फरक थियो। बूढानीलकण्ठबाट चक्रपथतिर ओर्लंदै गर्दा सडकमा खेल्ने केटाकेटी ऊ हेर् न केटीले कार चलाएको सम्म भन्थे। आज महिलालाई गाडी चलाउने एक्स्पोजर दिइएको छ, र सक्ने पनि रहेछन् भन्ने प्रमाणित भएको छ। महिलाहरू कथित ग्लास सिलिङ तोड्न सक्षम भइसकेका छन्। नेतृत्वमा पुग्न पर्याप्त त चाहिन्छ नै। आरक्षण पनि खोज्ने र पोजिसन पनि चाहियो भन्न मिल्दैन। नेतृत्वमा पुग्न चाहने व्यक्तिसँग काम गर्नुको विकल्प हुँदैन। खुला प्रतिस्पर्धामा उच्चकोटीको पर्फमेन्स दिन क्षमताको आवश्यक पक्कै पर्दछ। तपाईं आफ्नो लिडरसिप एप्रोचलाई कसरी विश्लेषण गर्नुहुन्छ ? सबैको व्यक्तित्व फरक हुन्छ। पुरुषपुरुष वा महिलामहिलामा भिन्नता हुन सक्छ। भाइभाइ वा बहिनीबहिनीमा फरक हुन्छ। म र मेरो पतिको कुरा गर्दा हामी फरक व्यक्तित्व हौं। म ९९ प्रतिशत व्यावहारिक छु, १ प्रतिशतमात्र भावनात्मक (इमोसनल) छु। महिलाहरू इमोसनल हुन्छन् भनिन्छ, तर म छैन। व्यक्तिमा फरक हुन्छ। मैले दिमाग नै खण्डित (कम्पार्टमेन्टलाइज) बनाएको छु। कार्यालयमा म एउटा व्यक्ति हुन्छु, घरमा अर्कै। घर पुगेपछि खाद्यान्नदेखि बगैंचासम्म हेर्छु। सबै काम आफैं गर्न मन पराउँछु। कार्यालय आएपछि काममा केन्द्रित हुन्छु र सोहीअनुसार व्यावहारिक बनिहाल्छु। काम र दैनिक जीवनलाई सन्तुलित कसरी बनाउनुहुन्छ ? आफ्नो दायित्वको अवगत हुनु र सोहीअनुसार समय व्यवस्थापन गर्नु नै सन्तुलन कायम गर्ने उपाय हो। आफ्नो कर्तव्यबारे पूर्ण ज्ञान हुनेले थोरै समयमा काम फत्ते गर्न सक्छन्। पहिलोपल्ट भान्सा प्रवेश गर्नेलाई कुन सामान कहाँ छ भन्ने थाहा हुँदैन। त्यस्तै आफ्नो अफिसमा के गर्नुपर्छ ? कर्मचारी कस्ता छन् ? भन्ने थाहा छैन भने नतिजा ढिलो आउँछ। अर्थात्, अनुभव नै सबैभन्दा ठूलो गुरु हो। समय व्यवस्थापन व्यक्तिको पूरक विशेषता हो। व्यावहारिक रूपमा आफ्नो सफलतालाई कसरी मापन गर्नु भएको छ ? खासमा मेरो विशेषज्ञता अटोमोबाइल क्षेत्र होइन, व्यवस्थापन तथा इनिसियटभ (नयाँ पहल) हो। यो विशेषज्ञता म अटोमात्र नभएर होटल होस् वा हाइड्रो वा अन्य जुनसुकै क्षेत्रमा पनि लागू गर्न सक्छु। मेरो क्षमताअनुसार मलाई लाग्छ मैले राम्रै गरेको छु जस्तो लाग्छ। यद्यपि सुधारका थुप्रै ठाउँहरू छन्। तपाईंको सिकाइ र अनुभव बालबच्चामा ट्रान्सफर कसरी गर्नु भएको छ ? उनीहरू मलाई प्रिन्सिपल भन्छन्। कारण हो, म समय र अनुशासन सबैभन्दा महत्त्वपूर्ण कुरा हो भन्छु। समय र अनुशासनमा दृढ छु, त्यसैले पनि मलाई कामको दबाब महसुस हुँदैन। मै यही कुरा मेरो छोराछोरीलाई सिकाएँ। मलाई विश्वास छ, उनीहरू मैले सिकाएअनुसार गर्नेछन्। तर, कसले कति गर्न सक्छ भन्ने उनीहरूको क्षमतामा निर्भर रहन्छ। वैद्य अर्गनाइजेसन र टोयोटा नेपालले महिलामा नेतृत्व विकास गराउने कार्यलाई कसरी सघाइरहेको छ ? संयोगवश वा समयक्रममा युनाइटेड ट्रडर्स सिन्डिकेटका सबै विभागीय प्रमुख महिला हुनुहुन्छ। प्रबन्ध निर्देशक, स्पेयर पार्टस् प्रमुख, मानव संसाधन प्रमुख, जापानका लागि सम्पर्क व्यक्ति महिला नै छौं। यो उपलब्धि महिला भएकाले प्राप्त भएको होइन। क्षमता र दक्षता अब्बल तथा लगनशीलताका कारण उपलब्ध भएको हो। घर र समाजमा महिलाको महत्त्व छुट्टै छ। तर, व्यावसायिक जीवनमा महिलालाई कहिल्यै प्रोत्साहन गरिएन। सन् १९९५ मा कार चलाउँदै गर्दा मैले सुनेको कुराले समाजको स्तर देखाएँछ। आज कसैले पनि ऊ हेर् त केटीले कार चलाउँदै छ भन्दैन। यो महिलाहरू आफैं लडेर प्राप्त गरेको उपलब्धि हो। नेतृत्व विकास निर्माणको आफ्नै तरिका हुन्छ। त्यसमा मलाई बढी विश्वास निर्देशित नेतृत्व (गाइडेड लिडरसिप) विकासमा लाग्छ। गाइडेड लिडरसिपले कसैलाई सीमिततामा बाँच्न सिकाउँछ। व्यक्तिले प्रक्रिया जान्नुपर्छ, त्यसपछि मात्र उसले आफ्नो पहल थप गर्न सक्छ। तपाईंले आफू मातहतका कर्मचारीलाई कसरी प्रोत्साहन दिने गर्नु भएको छ ? हामीले स्टार अफ द मन्थको कन्सेप्ट ल्याएका छौं। जसअनुसार एकजना सेल्स पर्सनलाई आफ्नो ज्ञान, अनुभव र सीपको आधारमा महिनाभरको योजना बनाउन दिन्छौं। त्यो हेरेर हामी फिडब्याक दिन्छौं। यसरी उसमा नेतृत्वको सिप विकास हुन्छ। अर्को महिना प्रतिस्पर्धाको आधारमा अर्को व्यक्ति छनोट हुन्छ। यस्तै टिम बिल्डिङ अभ्यास पनि गर्ने गरेका छौं। यसरी हामी कोही व्यक्तिले नेतृत्वको गुण विकास नगरेसम्म गाइडेड लिडरसिप डेभलपमेन्ट अभ्यास गरिरहन्छौं। समग्र महिलामा नेतृत्व विकास गराउन वा महिलालाई प्रवद्र्धन गर्न टोयोटा नेपालले कसरी भूमिका खेलिरहेको छ ? टोयोटा नेपालले वुमेन्स कार र्याली आयोजना गर्ने गरेको छ। १२ वर्षअघि टोयोटा नेपालले महिलालाई मात्र सहभागी गराएर कार र्याली आयोजना गर्दा यो निकै नयाँ कन्सेप्ट थियो। हामीले गरेको यो सुरुवातबाट सिक्दै टोयोटाले अरू देशमा पनि महिला कार र्याली आयोजना गर्दै आएको छ। महिलाहरू पनि कार चलाउन सक्छन् भन्ने सन्देश यो र्यालीले दिएका छ। महिलाहरूलाई यसले धेरै प्रोत्साहन मिलेको छ। सन् २०११ सम्म देशमा धेरै कार चलाउने महिलाको संख्या निकै कम थियो। विस्तारै संख्या बढ्न थालेको र्यालीमा सहभागिता जनाउन आवेदन दिनको संख्याले देखाउँछ। केही वर्ष नभएको यो कार र्याली हामी पुनः आयोजना गर्ने तयारीमा छौं। टोयोटा नेपालले महिला र पुरुषमा कहिल्यै फरक व्यवहार गरेको छैन। घरबाट काम गर्ने वातावरण मिलाउने, बढी समय छुट्टी दिनेजस्ता अभ्यास हामीले गरेका छौं। अझै पनि नेपाली समाज महिलालाई प्रोटेक्सन चाहिन्छ भन्ने सोच्छ। तर, महिलाले आरक्षण खोज्ने र पुरुषबराबर हुनुपर्छ वा छौं भन्ने विरोधाभाषपूर्ण कुरा गर्न मिल्दैन। शारीरिक रूपमा फरक भए पनि हामी पुरुषसँग प्रतिपस्र्धा गरेर जितेर अब्बल बन्नुपर्छ।"
जहाँ व्यवसाय त्यहीँ विदुर नपा,"नुवाकोट : विदुर नगरपालिकाले व्यवसाय दर्ता तथा प्रोत्साहन गर्दै जहाँ व्यवसाय त्यहीँ विदुर नपा अभियान सञ्चालन गरेको छ। विदुर नपाको व्यवसाय दर्ता तथा कर संकलन अभियानअन्र्तगत विदुर९ मा अभियानको सुरुवात गरिएको हो। बजारमै पुगेर व्यवसाय दर्ता कार्य सुरु गरिएको नपा कार्यालयले जनाएको छ। व्यवसायी खोज्दै विदुर नगरपालिका व्यवसायीमाझ उनीहरूले सञ्चालन गरेको व्यवसायमै पुगेको छ। सो अभियानअन्तर्गत छ व्यवसाय जहाँ, दर्ता हुन्छ त्यहाँ नारासहित जनप्रतिनिधि नै पुगिरहेका छन्। विदुर नपा कार्यालयले व्यवसाय दर्ता गर्न छुट भएका व्यवसायीहरूलाई करको दायरामा ल्याउने अभियान सञ्चालन गरेको हो। सो अभियानको शुभारम्भ गर्दै विदुर नपाले व्यवसाय छुट भएका व्यवसायीहरूलाई करको दायरामा ल्याउने कार्य गरिरहेको मेयर राजन श्रेष्ठले बताए। उनका अनुसार यस अभियानबाट व्यवसाय दर्ता, राजस्व संकलन तथा समस्या पहिचानका विषयलाई प्राथमिकता दिइएको छ। हालसम्म सो अभियानअन्तर्गत सयौं व्यवसायीहरू आबद्ध भइरहेका छन्। यसअघि, सो कार्यक्रम विदुर नपा७ सोलेबजारबाट सुरुवात भई विदुर९ कोलोनी आइपुगेको उपमेयर प्रभा बोगटीको भनाइ छ। यस कार्यक्रममा खटिएका जनप्रतिनिधिसहितको टोलीले पसल व्यवसाय दर्ता गरी प्रमाणपत्र प्रदान गर्ने गरेका छन्। सञ्चालकहरूलाई सम्बन्धित व्यवसाय दर्ता प्रमाणपत्र प्रदान गरिने गरेको छ। विदुर नपामा १३ वटै वडामा व्यवसाय दर्ता गर्न छुट भएका व्यवसायीहरूलाई व्यवसाय गरेकै स्थानमा दर्ता गर्ने अभियान सञ्चालन गरिएको हो। विदुर नपाले व्यवसायीहरूलाई कर तिरौं व्यवसायलाई व्यवस्थित र वैधानिक बनाउँ भन्ने नारा समेत अघि सारेको छ।विदुरमा सानाठूला गरी पाँच हजारभन्दा धेरै व्यवसायी रहेको अनुमान छ। यसअघि, बेलकोटगढी नपाले पनि यस्तै प्रकृतिको अभियान सञ्चालन गरी नगरपालिकाभित्रका व्यवसायलाई दर्ता, सूचीकरण र बजार अनुगमनको कामलाई अगाडि बढाएको थियो।"
जाँदैन खेर छोरीमा लगानी,"दिवंगत पिताजीले हामी ६ छोराछोरीलाई ३०३५ वर्षअगाडि बारम्बार भन्नुहुन्थ्यो तिमीहरू राम्रोसँग पढ। क्षमताले भ्याएसम्म खर्च गर्छु। त्यसमाथि पनि हामी चार जना छोरीलाई विशेष महत्त्व दिएर शिक्षादीक्षामा अत्यन्तै उदारताका साथ खर्च गर्न पछि पर्नु भएन। अन्य अभिभावकलाई पनि छोरीको शिक्षादीक्षामा लगानी गर्दा खेर जाँदैन भनेर घचघच्याउनुहुन्थ्यो। आज ११४औं नारी दिवस मनाइरहँदा पिताजीका ती वाक्यसँग मेल खाने भनाइ संयुक्त राष्ट्रसंघको अन्तर्राष्ट्रिय नारा इन्भेस्ट इन् वुमन : एस्सेलेरेट प्रोग्रेस तथा सोही नाराको आशयसँग मेल खानेगरी नेपाल सरकारले तय गरेको महिलामा लगानी : सभ्य र समुन्नत समाजको थालनी भन्ने राष्ट्रिय नाराको अभिप्राय एउटै हुँदा दिवंगत पिताजीप्रति कृतज्ञ रहे। नेपालको परिप्रेक्ष्यमा हेर्दा महिलालाई स्कुल पठाउने समाज निर्माण गर्न धेरै समय कुर्नु परेको तीतो यथार्थ हामीबाट लुकेको छैन। आजका दिनमा आइसक्दा पनि छोरीमा लगानीमात्र हैन, छोरी नै जन्माउन नचाहने अभिभावकहरू पनि यही समाजमा छ्यापछ्याप्ती भेटिन्छन्। महिलामा लगानी गर्दा सभ्य र समुन्नत समाजको थालनी गर्न सकिन्छ भनेर संसारभर ११४औं नारी दिवस मनाइरहँदा हाम्रो समाजमा भने छोराको चाहनामा गर्भमै लिंग पहिचान गरी मुलुकभित्रै मोटो रकम खर्च गरेर होस् वा छिमेकी मुलुकमा गएर छोरीको भ्रूण हत्या गर्न दर्जनौं अभिभावक डाक्टरको पालो कुरेर बसिरहेका छन्। अर्कोतिर दाइजोे, छाउपडी, बालविवाह, बहुविवाह, अनमेल विवाह, बलात्कार, करणी, तेजाव काण्ड, लैंगिक हिंसा, विभिन्न प्रकारका भेदभावजस्ता दर्जनौं कुरीति तथा नकारात्मक गतिविधिका कारणले पनि समाज महिलामैत्री हुन सकेको छैन। सदियौंदेखि पित्तृसत्ताको छत्रछायामा भएको हाम्रो समाजले अझै पनि छोरीलाई मनैदेखि स्विकार्न सकेको छैन। राष्ट्रिय जनगणना २०७८ को तथ्यांकलाई हेर्दा कुल जनसंख्याको ५११ प्रतिशत महिला जनसंख्यामाथि परिवार र राष्ट्रका तर्फबाट उत्साहजनक लगानी भएको छ कि छैन सोचनीय कुरा छ। किताबमा र कागजपत्रमा मात्र महिलाप्रगति विवरण भरिएको छ कि यथार्थमा पनि महिलाको विकास भएको छ ? नियामक निकायको यसमा त्यति ध्यान गएको देखिन्न। विभिन्न बहानामा चरालाई चारो छरे जसरी महिला विकासका नाममा बजेट जताततै छरेर उपलब्धिमूलक काम भएको पाइँदैन। कागजी प्रतिवेदन र धरातलीय यथार्थवीच तादात्म्यता देखिँदैन। महिलामा लगानी सही तरिकाले गरेमा दिगो विकासमा पक्कै टेवा पुग्ने थियो। शिक्षित र क्षमतावान् महिलाहरू राज्यले उत्पादन गर्न सकेको खण्डमा देशले समृद्धिको रेखा कोर्न धेरै समय लाग्दैन। संसारका बाँकी देशले जे जसरी अन्तर्राष्ट्रिय नारी दिवस मनाए पनि हामीले आफ्नो देशको माटो सुहाउँदो दिवस मनाएर राष्ट्रले त्यसै अनुरूप महिलाको चौतर्फी विकासका लागि नीतिनिर्मातालाई तत्परताका साथ लाग्न अभिप्रेरित गर्नु अबको आवश्यकता हो। अनुपातको हिसाबमा कम वा बढी भए पनि विश्वभरि नै महिलालाई अवसर कम भएको तथ्यांकहरू भेटिन्छन्। पुरुषहरूको विकाससँगै महिलाहरूको पनि विकास भयो भने यो समाज बस्नलायक सुन्दर हुन्छ। महिला भएकै कारणले राज्यबाट प्राप्त हुने विभिन्न अवसरबाट वञ्चित हुनु लोकतान्त्रिक राज्यव्यवस्था सुहाउँदो चरित्र होइन। धार्मिक, सांस्कृतिक वा परम्परागत चालचलनको आधारमा भए पनि महिलालाई समग्र मूल प्रवाहबाट पाखा लगाइएको अवस्था छ। घर, समाज, देश अथवा सम्पूर्ण विश्वसुन्दर बनाउने हो भने सदियौंदेखि चलिआएका विभिन्न प्रकारका महिलामाथि हुने भेदभावबाट परिवार, समाज र देशमुक्त हुनुपर्छ। विकासोन्मुख देशहरूमा मात्र हैन, विकसित देशहरूमा पनि महिलाप्रति राख्ने दृष्टिकोण किन कमजोर रह्यो ? विश्वभरि नै राज्यका प्रमुख अंगहरूमा महिला प्रतिनिधित्व किन कम भयो ? हालको अवस्थामा अमेरिकी कंग्रेसको प्रतिनिधिसभामा कुल संख्याको २७ प्रतिशत (४३९ मा १२० महिला) र सिनेटमा २४ प्रतिशत (१०० मा २४ महिला) मात्र महिला प्रतिनिधित्व देखिन्छ। त्यसरी नै जर्मनीको संसद्मा पनि ३५३३ प्रतिशत (४७६ पुरुष २६० महिला) मात्र महिला प्रतिनिधित्व देखिन्छ। नेपालको अघिल्लो वर्षको प्रतिनिधिसभाको आमनिर्वाचनलाई हेर्ने हो भने प्रतिनिधिसभातर्फ ३३ (९१ जना) र प्रदेशसभातर्फ ३६ प्रतिशत (२०० जना) महिला निर्वाचित भएको देखिन्छ। संसार चिहाउँदा, विकसित देशको तुलनामा नेपालको संसद्मा महिलाको प्रतिनिधित्व निराशाजनक चाहिँ देखिएन। काम गर्ने शैली र क्षमतामा फरक पाइएता पनि गणितीय हिसाबले हेर्ने हो भने नेपाली महिला राज्य चलाउने संयन्त्रमा अगाडि नै पो देखिएछौं। नेपालको हालको संसद्मा महिला सांसदको संख्या दक्षिण एसियामै उच्च देखिन्छ। तर महिला सशक्तीकरण र लैंगिक समानताका कुरामा भने व्यावहारिक रूपमा हामी अझै धेरै पछाडि छौं। संविधानको किताब महिलामैत्री भए पनि यो समाज अझै पित्तृसत्ताकै मातहतमा रहेको भान हुन्छ। त्यसैले आजैदेखि महिलाका लागि उपलब्धिमूलक कार्यमा लगानी गरेर दिगो विकासको लक्ष्यलाई आत्मसात् गर्दै समुन्नत विभेदरहित समाजको निर्माण गर्न दत्तचित्त बनौं। जनचेतना र आर्थिक अवस्था बलियो, राज्यले अवलम्बन गरेका नीति तथा कानुन अक्षरशः पालना र सरकारलाई मजबुत र जिम्मेवार बनाउनुको अब विकल्प छैन।"
कर्णाली प्रदेश : ६ वर्षमा ४ जना महिलामन्त्री,"सुर्खेत : नयाँ संविधान जारी भएयता कर्णालीमा तीन वटा सरकार गठन भए। देश प्रादेशिक संरचनामा गएपछि पहिलोपटक २०७४ फागुनमा प्रदेश सरकार गठन भयो। त्यसयता ६ वर्षको अवधिमा बनेका तीन वटा सरकारमा महिलाको सहभागिता टिठलाग्दो छ। अर्थात् संविधानको मर्मअनुसार प्रदेश सरकारमा महिलाहरूको सहभागिता हुन सकेको छैन। संविधानको मर्मअनुसार राज्यका हरेक निकाय र संरचनाहरू समावेशी हुनुपर्ने हो। तर प्रदेश सरकारको मन्त्रिपरिषद्मा नै महिलाको सहभागिता कमजोर देखिन्छ। कर्णालीमा हालसम्म ३ जना मुख्यमन्त्रीसहित ३२ जना मन्त्री बनेका छन्। तर हालसम्मका मन्त्रिपरिषद्को अवस्था केलाउँदा महिलाको सहभागिता जम्मा १२ प्रतिशत छ। अर्थात् मन्त्रिपरिषद्मा हालसम्म ३२ जना सहभागी हुँदा महिलाको संख्या केवल ४ जना मात्र छ। बाँकी २८ जना पुरुषले अवसर पाएका छन्। यसले पनि कर्णालीको सत्ता सञ्चालनमा महिलाहरूको उपस्थिति निकै कमजोर रहेको देखाउँछ। त्यतिमात्र होइन, यो बीचमा गठन भएका कतिपय मन्त्रिपरिषद्मा महिलाको सहभागिता शून्य छ। कर्णालीमा हालसम्म माओवादीका महेन्द्रबहादुर शाही, कांग्रेसका जीवनबहादुर शाही र माओवादीका राजकुमार शर्माको नेतृत्वमा तीन वटा सरकार बने। यी तीनवटै सरकारमा महिलाको सहभागिता सन्तोषजनक छैन। यो बीचमा पटकपटक मन्त्रिपरिषद्मा हेरफेर र पुनर्गठन पनि भए। तर पनि महिलाले अवसर पाएनन्। बरु सहभागिता देखाउनका लागि मात्र मुस्किलले एकजना महिलालाई मन्त्री बनाउने काम भयो। कर्णालीका प्रथम मुख्यमन्त्री महेन्द्रबहादुर शाहीले आफ्नो कार्यकालमा २ जना महिलालाई मन्त्री बनाए। सुरुमा विमला केसीलाई मन्त्री बनाएका उनले मन्त्रिपरिषद् पुनर्गठन गर्नेक्रममा सीता नेपालीलाई सहभागी गराएका थिए। भागबन्डा मिलाउन मन्त्रालय नै फुटाउँदा पनि उनले ८ सदस्यीय मन्त्रिपरिषद्मा जम्मा एकजना महिलालाई मन्त्री बनाए। यस्तै कर्णालीको दोस्रो मुख्यमन्त्री बनेका जीवनबहादुर शाहीले आठ सदस्यीय मन्त्रिपरिषद्मा एकजना पनि महिला सहभागी गराएनन्। सत्ता टिकाउन गैरसांसदलाई मन्त्री बनाएर मन्त्रिपरिषद्मा महिला सहभागिता शून्य बनाएपछि उच्च अदालत सुर्खेतमा रिट नै परेको थियो। अदालतले संविधानको मर्मअनुसार मन्त्रिपरिषद्लाई समावेशी बनाउन आदेश दिएपछि उनले कार्यकाल सकिन ६ महिना बाँकी रहँदा बल्लतल्ल एकजना महिलालाई मन्त्री बनाए। त्यसबेला माओवादीका सांसद कृष्णा शाह बन्त्री बनिन्। यस्तै हालका मुख्यमन्त्री राजकुमार शर्माले पनि हालसम्म दुईपटक मन्त्रिपरिषद् हेरफेर गरिसकेका छन्। उनले पनि सुरुमा महिला सहभागिता देखाउन उर्मिला विश्वकर्मालाई राज्यमन्त्री बनाए। तर महिला सहभागितामा उदासीन बनेको भन्दै आलोचना हुन थालेपछि हाल उनै राज्यमन्त्री विश्वकर्मालाई मन्त्री बनाएका छन्। आठ सदस्ययीय मन्त्रिपरिषद्मा मुस्किलले एकजना मात्र महिला मन्त्री हुनुले पनि कर्णालीको सत्ता सञ्चालनमा महिलाहरूको सहभागिता कमजोर रहेको देखाउँछ। नेतृत्वले पनि त्यसतर्फ चासो दिएको देखिँदैन। कम्तीमा ३३ प्रतिशत सहभागिता खोज्दा मुस्किलले १२ प्रतिशतमात्र महिलाको सहभागिता गराउँदै आएका दलले रोजेको र आकर्षक मानिएका मन्त्रालयको जिम्मासमेत नदिने गरेको गुनासो महिला सांसदले गर्दै आएका छन्। कर्णालीमा हालसम्म गठन र पुनर्गठन भएका मन्त्रिपरिषद्मा १२ प्रतिशतभन्दा धेरै महिला सहभागिता गराइएको छैन। माओवादीबाट मात्रै महिलालाई मन्त्री कर्णालीमा ६ वर्षको अवधिमा नेकपा माओवादी केन्द्रले र नेपाली कांग्रेसले सरकारको नेतृत्व गरे। यस्तै, नेकपा एमाले र एकीकृत समाजवादी पटकपटक सरकारमा सहभागी भए। तर यो अवधिमा माओवादीले मात्र महिलालाई मन्त्री बनाएको छ। बाँकी दलले योग्य र क्षमता भएका महिला सांसद हुँदासमेत उनीहरूलाई मन्त्री बनाएनन्। कर्णालीमा हालसम्म चार जना महिलाले मन्त्री बन्ने अवसर पाएका छन्। तर मन्त्री बन्ने अवसर पाएका चारैजना महिलाहरू माओवादी केन्द्रका हुन्। ४० सदस्यीय प्रदेशसभामा अघिल्लो कार्यकालमा १३ जना महिला सांसद थिए। जसअन्तर्गत एमालेका ५, माओवादीका ४, कांग्रेसका २, राप्रपा र एकीकृत समाजवादीका एकएक जना महिला सांसद थिए। यस्तै यो कार्यकालमा महिला सांसदको संख्या १५ छ। जसमा एमालेका ४, कांग्रेसका ५, माओवादीका ४, एकीकृत समाजवादी र राप्रपाका एकएक जना महिला सांसद छन्। सरकारमा सहभागी भएका सबै दलमा महिला सांसद भए पनि माओवादीबाहेकका दलहरूले महिलालाई सरकारमा सहभागी गराएका छैनन्। सरकारमा महिलाको सहभागिता कमजोर भइरहँदा अब दलभित्र यसका लागि दबाब सिर्जना गर्ने महिला नेतृहरू बताउँछन्। प्रदेशसभाका पूर्वसांसद समेत रहेकी एमालेको महिला संगठन अखिल नेपाल महिला संघका कर्णाली प्रदेश अध्यक्ष पदमा खड्का भन्छिन्, हाम्रो पार्टी पनि पटकपटक सरकारमा गयो, तर महिला सांसदले मन्त्री बन्ने अवसर पाएनौं। समग्रमा कर्णालीको सरकारमा महिलाको सहभागिता नै सन्तोषजनक छैन, मन्त्रिपरिषद्मा कम्तीमा २ जना महिला हुँदा न्यायिक हुन्छ। तर हालसम्म एकजना मात्र महिलालाई मन्त्री बनाउने गरिएको र त्यो पर्याप्त नभएको उनको भनाइ छ। उनले अब आफूहरूले एमाले सरकारमा सहभागी हुँदा अनिवार्य एकजना महिलालाई मन्त्री बनाउनका लागि पार्टीभित्र पहल गर्ने बताइन्। यी हुन् मन्त्री बनेका चार महिला नयाँ संविधान जारी भएयता कर्णालीमा चार जना महिला मन्त्री बनेका छन्। २०७४ को निर्वाचनमा रुकुमपश्चिमबाट निर्वाचित सांसद विमला केसीले कर्णालीको पहिलो महिला मन्त्री बन्ने अवसर पाइन्। माओवादीको तर्फबाट निर्वाचित उनी प्रदेश सरकारको भूमि व्यवस्था, कृषि तथा सहकारी मन्त्री बनिन्। करिब ४ वर्षसम्म मन्त्रालयको जिम्मेवारीमा रहेकी उनले कर्णालीका किसानको पक्षमा केही महŒवपूर्ण कार्य गरिन्। उनकै पालामा किसानलाई कृषि ऋणको ब्याजमा अनुदान, अर्गानिक प्रदेश बनाउने अभियान, किसानलाई अनुदान र हाइटेक नर्सरी स्थापनालगायतका काम भएका थिए। यस्तै, २०७४ को निर्वाचनमा सुर्खेतबाट निर्वाचित सीता नेपालीले पनि करिब ६ महिनासम्म मन्त्री बन्ने अवसर पाइन्। उनी महेन्द्रबहादुर शाही मुख्यमन्त्री हुँदा आन्तरिक मामिला तथा कानुन मन्त्री बनेकी थिइन्। संविधानसभा सदस्यसमेत रहेकी नेपाली ६ महिनासम्म मन्त्रालयको जिम्मेवारीमा रहिन्। छोटो समयमा आफूले पाएको जिम्मेवारी सफलतापूर्वक निर्वाह गरेको उनी बताउँछिन्। त्यसैगरी २०७४ सालमै सम्पन्न निर्वाचनमा जाजरकोटबाट निर्वाचित सांसद कृष्णा शाहले पनि मन्त्री बन्ने अवसर पाइन्। माओवादी केन्द्रको तर्फबाट उनी प्रदेश सरकारको आर्थिक मामिला तथा योजनामन्त्री बनेकी थिइन्। जीवनबहादुर शाही मुख्यमन्त्री हुँदा ६ महिनासम्म मन्त्री बन्ने अवसर पाएकी उनले बजेट ल्याउन भने पाइनन्। तर अघिल्लो सरकारले ल्याएको बजेटलाई कार्यान्वयन गर्ने मौका उनले पाइन्। कर्णालीमा मन्त्री बन्ने मौका पाउने अर्को महिला हुन् उर्मिला विश्वकर्मा। अघिल्लो वर्ष सम्पन्न निर्वाचनमा डोल्पाबाट निर्वाचित सांसद विश्वकर्मा सुरुमा भौतिक पूर्वाधार तथा सहरी विकास राज्यमन्त्री बनिन्। हालका मुख्यमन्त्री राजकुमार शर्माले मन्त्रिपरिषद्मा महिलाको सहभागिता देखाउन उनलाई सुरुमा राज्यमन्त्री बनाएका थिए। तर मन्त्रिपरिषद्मा महिला सहभागिता नभएको भन्दै आलोचना भएपछि हाल उनलाई जलस्रोत तथा ऊर्जा विकास मन्त्री बनाइएको छ। ऊर्जा मन्त्री विश्वकर्मा पनि माओवादी केन्द्रको तर्फबाट निर्वाचत सांसद हुन्। माओवादीले मन्त्री बनाएका चारैजना महिलाहरू समानुपातिकतर्फ निर्वाचत भएका हुन्। उच्च अदालतको त्यो आदेश कर्णालीमा मन्त्रिपरिषद् समावेशी नभएको भन्दै उच्च अदालत सुर्खेतमा रिट नै दर्ता भएको थियो। मुख्यमन्त्री जीवनबहादुर शाही हुँदा मन्त्रिपरिषद्मा संविधानमा व्यवस्था भएअनुसार समावेशी प्रतिनिधित्व नगराइएको भन्दै रिट दायर भएको थियो। अघिवक्ता शेरबहादुर खत्री र अधिकारकर्मी टीका विष्टले दायर गरेको सोही रिटमा उच्च अदालतले प्रदेश सरकारको नाममा मन्त्रिपरिषद्लाई समावेशी बनाउन र महिलाको प्रतिनिधित्व सुनिश्चित गर्न आदेश दिएको थियो। मन्त्रिपरिषद् समावेशी नभएकाले महिला र दलितको प्रतिनिधित्व गराएर पुनः मन्त्रिपरिषद् गठन गर्नुपर्ने माग गर्दै रिट दायर भएको थियो। सोही रिटमा सुनुवाइ गर्दै उच्च अदालतले संविधानको मर्मअनुसार सरकार सञ्चालन हुनुपर्ने र समावेशी सिद्धान्तअनुसार महिलाको प्रतिनिधित्व मन्त्रिपरिषद्मा गराउनुपर्ने आदेश दिएको थियो। संविधानको धारा १६८ (९) मा समावेशी सिद्धान्तका आधारमा प्रदेश मन्त्रिपरिषद् गठन हुने उल्लेख छ। अधिकारकर्मी टीका विष्ट भन्छिन्, संविधानको प्रस्तावनामा नै समावेशिताको बारेमा उल्लेख छ, राज्यका हरेक संरचनामा कम्तीमा ३३ प्रतिशत महिलाको सहभागिता हुनुपर्छ। तर राजनीतिक नेतृत्वले त्यसलाई कार्यान्वयन गर्ने आनाकानी गर्छ, यसकारण पनि सरकारमा महिलाको सहभागिता सोचजस्तै भइरहेको छैन। सरकारमा महिला सहभागिता सुनिश्चित गर्नका लागि महिला सांसदहरूले नै दलभित्र जोडदार पहल गर्नुपर्ने र दलका महिला संगठनहरूले पनि यसमा सहजीकरण गर्नुपर्ने उनको भनाइ छ। दलको नेतृत्वले महिलाहरूको क्षमतामा विश्वास गर्नुपर्ने र महिलाहरूले पनि जिम्मेवारी लिनका लागि आत्मविश्वास बढाउनुपर्ने उनको सुझाव छ।"
महिलामा लगानी भनेको समग्र समाजको समृद्धि हो,"तारा क्षेत्री सेभ द चिल्ड्रेन नेपाल र भुटान कन्ट्री अफिसकी पहिलो नेपाली कन्ट्री डाइरेक्टर हुन्। सेभ द चिल्ड्रेनसँग ताराको यात्रा सन् २००० मा सुरु भएको थियो, जहाँ उनले सुरुमा एचआईभी प्रोग्रामिङ पहलको नेतृत्व गरेकी थिइन्। सार्वजनिक स्वास्थ्य र सामाजिक विकासको गहिरो समझको साथ, एचआईभी, टीबी र मलेरिया प्रोग्रामिंगमा विशेषज्ञता, प्रमुखको भूमिका ग्रहण गरिसकेकी छिन्। उनीसँग अन्तर्राष्ट्रिय नारी दिवसको सन्दर्भमा गरिएको कुराकानीको अंश। यस वर्षको अन्तर्राष्ट्रिय नारी दिवसको नारा महिलामा लगानीः सभ्य र समुन्नत समाजको थालनी रहेको छ। यसको वास्तविकता कस्तो देख्नुहुन्छ ? महिलामा लगानी गर्नु भनेको उनीहरूको क्षमताको पहिचान गर्नु र अघि बढ्न आवश्यक स्रोतसाधन, अवसर र समर्थन प्रदान गर्नु हो। महिलामा लगानी भनेको अन्ततः समग्र समाजको अधिक प्रगति र समृद्धि हो। सेभ द चिल्ड्रेनमा, हामी सबै किसिमका महिलाहरूको आवाज र उनीहरूको सञ्जाल निर्माण गर्न केन्द्रित हुँदै आइरहेका छौं। बालबालिकाको जीवनमा प्रभाव पार्न परिवर्तनको उत्प्रेरकको रूपमा महिलाहरूको भूमिकालाई स्वीकार गरिएको हो। कार्यस्थलमा समान अवसरहरू प्रदान गर्नु, शिक्षा, प्रशिक्षण र नेतृत्व पदहरूमा पहुँच प्रदान गर्न सके महिलाहरूले वित्तीय स्वतन्त्रताको अवसर पाउन सक्छन्। फलस्वरूप यसले बालबालिकाहरूको सकारात्मक भविष्यको नेतृत्व गर्न सक्छ। हाम्रा कार्यक्रमहरू समाज सबैभन्दा कम प्रतिनिधित्व भएका समूहका बालिकाहरूमा गुणस्तरीय शिक्षा प्रदानमा पनि केन्द्रित रहेको छ। किनकि बालिका शिक्षा र सीप विकास कार्यक्रमहरूमा लगानी गर्दा उनीहरूमा पूर्ण क्षमताको विकास हुन्छ र समाजको प्रगतिमा योगदान गर्न सशक्त बनाउन सकिन्छ भन्ने हाम्रो मान्यता छ। यस कारण हामीले बालविवाह र महिला तथा बालिकाविरुद्ध हुने हिंसाजस्ता लैंगिक विरोधी आख्यान र हानिकारक सामाजिक मूल्यमान्यताहरूको सामना गर्न बनेका कार्यदिशा वा पहलहरूमा लगानी गर्न आवश्यक छ। सरकार र सरोकारवालाहरूसँग सहकार्य गरी महिलाका लागि सुरक्षित वातावरण सिर्जना गर्न, कानुनी र न्याय प्रणालीलाई सुदृढ गर्न र लैंगिक समानताको दिशामा प्रगतिलाई गति दिन आवश्यक छ। सबैभन्दा महŒवपूर्ण कुरा, यी सबै हुनका लागि हामीले महिला र बालिकाहरूको कुरा सुन्नुपर्छ र कुराकानीका सबै तहमा उनीहरूको आवाज र सहभागिता सुनिश्चित गर्नुपर्छ। नेपालमा भएका ठूला संस्थाहरूमध्ये एक संस्थाको महिला राष्ट्रिय निर्देशकको हैसियतामा केकस्ता चुनौतीहरू सामना गर्नुपरेको छ ? अहिलेको वर्तमान विकास परिदृश्यलाई हेर्ने हो भने, धेरै गैर सरकारी संस्था (आईएनजीओ) र विकास एजेन्सीहरू महिलाहरूले नेतृत्व गरिरहेका छन्। यो विषयमा महिलाहरूले फड्को मारेको देखिन्छ। महिलाहरूले सहयोगी र निर्णयकर्ताको रूपमा समाजमा आफ्नो स्थान सुरक्षित गरिहेका छन्। यस परिवर्तनलाई हेर्दा आशा गर्ने ठाउँ छ। तर, अझै पनि सामाजिक मूल्य र मान्यता निरन्तर पितृसत्तात्मक ढाँचाबाट अघि बढिरहेको छ। महिलाहरूलाई सीमान्तकृत गर्ने तथा उनीहरूको निर्णय गर्ने र नेतृत्व क्षमताको बारेमा रुढिवादी धारणाहरू राख्ने प्रवृत्ति अझै पनि कायम छ। अझ सिमान्तकृत, यौनिक तथा लैंगिक अल्पसंख्यक महिलाहरूको अस्तित्वमाथि नै प्रश्न। संविधानले नै अंगीकार गरेको समावेशीयताको कार्यान्वयन छ त ? हामी यसको सामना कसरी गर्न सक्छौं ? यो नै हाम्रो चुनौती हो। यी मान्यताहरूलाई चुनौती दिन लगनशील भई काम गरेर, परिवर्तनका लागि दृढतापूर्वक वकालत गरेर, सहकार्यको संस्कृतिलाई बढावा दिएर र सुशासन, पारदर्शिता र जवाफदेहिताका सिद्धान्तहरूलाई मूर्तरूप दिन जरुरी छ। नेतृत्वदायी पदमा महिलालाई नियुक्त गर्नु मात्र पर्याप्त नभई परिवर्तनलाई प्रभावकारी विकास गर्न, नेतृत्व गर्न र अगाडि बढाउन आवश्यक स्रोत र अवसरहरूमा महिला नेतृहरूको पहुँच सुनिश्चित गर्नुपर्छ। यसमा उनीहरूलाई उनीहरूको भूमिकामा फष्टाउन आवश्यक समर्थन र आवश्यक स्रोत तथा साधनहरू प्रदान गर्नु आवश्यक छ। सेभ द चिल्ड्रनेको कार्यक्रमहरूमा लैंगिक समानतामा अहम् र अपरिहार्य देखिन्छ। यसलाई वास्तविकतामा कसरी स्थापित गर्न सकिन्छ ? सेभ द चिल्ड्रेनमा, हामी इन्टरसेक्सनल लेन्सको माध्यमबाट लैंगिक समानताको दृष्टिकोण राख्छौं। सबैलाई एकै रूपमा हेर्नुभन्दा, हाम्रा कार्यक्रमहरू, वकालत, साझेदारी र सञ्चालनहरू प्रभावकारी रूपमा सीमान्तकृत र कम प्रतिनिधित्व भएका समूहहरूसम्म पुगिरहेका छन् कि छैनन् भनेर सोध्ने गर्छौ। हामी परामर्श, ग्रहणशीलता र कार्यक्रम र वकालत डिजाइनको समयमा सबै आवाजहरूको प्रतिनिधित्वलाई प्राथमिकतामा राख्ने गर्छौं। लैंगिक समानता केवल संख्यामा भन्दा पनि वास्तविकतामा हुनुपर्छ। महिला, बालिका र सीमान्तकृत समूहका आवाजहरूलाई निर्णय प्रक्रियासम्म पुर्याउन आवश्यक सीप, स्रोत, शक्ति र पहुँचको सुनिश्चित गर्छौं। हाम्रो संस्थाले जैविक रूपमा छुट्टिएको महिला र पुरुषको लैंगिक पहिचानलाई मात्र नहेरी समष्टितामा काम गर्दै आइरहेको छ। हामी परम्परागत लैंगिक मापनहरूभन्दा बाहिर गएर उनीहरूको कुरा सुन्छौं र समान अवसर दिन्छौं। हामी यो सुनिश्चित गर्न प्रयास गर्दछौं कि उनीहरूलाई पनि समान अवसर, सम्मान, पहुँच र प्रभावको साथ सामाजिक परिवर्तनको प्रक्रियाको नेतृत्व गर्न समावेश, संलग्न र सशक्त पारियोस्। तपाईंले भेटेकामध्ये कुनै प्रभावशाली महिला वा किशोरीको बारेमा भन्न चाहनुहुन्छ ? सेभ द चिल्ड्रेनको कन्ट्री डाइरेक्टरको हैसियत र त्योभन्दा अघिको नेतृत्वदायी भूमिकाको दौरान थुप्रै उल्लेखनीय व्यक्तिहरूलाई भेट्ने सुअवसर पाएको छु। त्यसमा एक किशोरीको घटना सम्झना आउँछ। ती किशोरीले सेभ द चिल्ड्रेनको सहयोगले सर्लाहीमा पहिलो पटक बालिका क्रिकेट टोलीमा सामेल हुन सफल भएको मलाई बताइन्। क्रिकेटमा सहभागिताले उनको आत्मविश्वास मात्र बढाएन, बालविवाहजस्ता हानिकारक सामाजिक मान्यताहरूप्रति उनको जागरुकता पनि बढायो। क्रिकेटलाई अँगालेर, र आत्मनिर्भर उन्मुख भएर उनले कम उमेरमा विवाह गर्नु परेन। र अहिले आफ्नो समुदायमा बालविवाहविरुद्ध सक्रिय रूपमा अभियान चलाइरहेकी छिन्। ग्लोबल फन्डमार्फत, हामी एचआईभी संक्रमित व्यक्तिहरू, इन्जेक्सन ड्रग प्रयोगकर्ताहरू, एलजीबीटीक्यूआई समुदाय, र महिला यौनकर्मीहरूसहितप्रमुख जनसंख्याहरूसँग संलग्न छौं। हाम्रा कार्यक्रमहरूले सुरक्षित स्थानहरू सिर्जना गर्छन् जहाँ कम प्रतिनिधित्व भएका आवाजहरूले उनीहरूका महŒवपूर्ण मुद्दाहरूलाई सम्बोधन गर्न सक्दछन्। अन्तःक्रियात्मक दृष्टिकोण अपनाएर, हामी महिला र किशोरीहरूलाई हानिकारक सामाजिक मूल्यमान्यताहरूलाई चुनौती दिन र उनीहरूको हौसला र आवाजहरू बढाउने कौशलको ज्ञान दिने काम गर्छौ। उदाहरणका लागि, हाम्रा जीविकोपार्जन कार्यक्रमहरूले महिला किसानहरूलाई उद्यमशीलता सीप र बीउ अनुदान प्रदान गरेर उनीहरूलाई उनीहरूको आफ्नै व्यवसाय सुरु गर्न सहयोग पुर्याएको छ। फलस्वरूप, यी सशक्त र आर्थिक रूपले स्वतन्त्र महिलाहरूले आफ्ना उद्यमहरूलाई विविधीकरण गरेका छन्, उनीहरूका बच्चाहरू, विशेषगरी उनीहरूका छोरीहरूको सुरक्षा र शिक्षा सुनिश्चित गरेका छन्, र कम उमेर र जबर्जस्ती विवाहलाई रोकेका छन्। सेभ द चिल्ड्रेनले लैंगिक न्यायको सम्बन्धमा जलवायु न्यायको वकालत गरेको देखेका छौं। यसलाई थप प्रष्ट्याउन सक्नुहुन्छ? लैंगिक न्याय जलवायु न्यायसँग आन्तरिक रूपमा जोडिएको छ। नेपालजस्तो विकासोन्मुख मुलुकका महिला तथा किशोरीहरू, विशेषगरी ग्रामीण क्षेत्रमा बसोबास गर्ने महिलाहरूले जलवायु संकटको असमान प्रभावहरू सहनु परेको छ। उदाहरणका लागि, बालिकाहरूले अक्सर आफ्नो परिवारका लागि पानी र खाना ल्याउने जिम्मेवारी वहन गर्छन्, जलवायु संकटले उनीहरूलाई लामो दूरीको यात्रा गर्न बाध्य पार्छ, जसले गर्दा स्कुलमा ढिलासुस्ती हुन्छ। यसबाहेक, स्वच्छ पानीको पहुँचको कमीले मासिक धर्मको स्वास्थ्य र स्वच्छतालाई खतरामा पार्छ, जसले बालिकाहरूको स्कुल छोड्ने दर बढाइरहेको छ। जलवायु परिवर्तनले पनि बालविवाहमा वृद्धि भएको छ किनभने अभावको सामना गरिरहेका परिवारहरूले स्रोतसाधनका लागि आफ्ना छोरीहरूको विवाह गर्ने गरेका छन्। जलवायु संकटले महिला र बालिकाहरूलाई असमान रूपमा प्रभावित गर्दछ, विद्यमान लैंगिक असमानतालाई बढावा दिन्छ र उनीहरूको जीविकोपार्जन, स्वास्थ्य र सुरक्षामा महŒवपूर्ण खतराहरू खडा गर्दछ। तथापि, जलवायु परिवर्तनको प्रभाव समान छैन। जलवायु संकटलाई सम्बोधन गर्न अन्तर्मुखी र लैंगिक दृष्टिकोणबाट सुविचारित प्रयासको आवश्यकता छ। विश्वको जनसंख्याको आधा हिस्सा ओगटेको भएता पनि महिला र बालिकाहरू प्रायःजलवायु परिवर्तनको छलफलमा सीमान्तकृत हुन्छन्, जसले उनीहरूको सशक्तीकरण र समावेशीकरणको तत्काल आवश्यकतालाई उजागर गर्दैन। महिलाहरूले विपद्को अवस्थामा पहिलो प्रतिक्रियाकर्ता, विपद् जोखिम न्यूनीकरणमा नेतृत्वकर्ता र विपद्पछिको पुनस्र्थापना प्रयासमा योगदानकर्ताको रूपमा महŒवपूर्ण भूमिका खेल्छन्, जसले गर्दा समुदायको उत्थानशीलता र एकतालाई बलियो बनाउँछ। अन्त्यमा पुरुषलाई अलग्याएर महिला अधिकार भने सुनिश्चित हुँदैन। महिलाले अधिकार महिलाको मात्रै विषय हैन, समाजको विषय हो र समाज अगाडि बढ्न महिला अधिकारको सुनिश्चितता हुनुपर्छ। यसमा सबैको साथ चाहिन्छ। अन्तर्राष्ट्रिय नारी दिवस मनाइरहँदा सधैंभन्दा केही फरक ढंगले सोचौं र सबै महिलाका अधिकारको सुनिश्चित गरौं।"
अल्पमतमा रहेका सुदूरपश्चिमका मुख्यमन्त्री शाहले गरे मन्त्रिमण्डल विस्तार,"धनगढी : अल्पमतमा रहेका सुदूरपश्चिमका मुख्यमन्त्री कमलबहादुर शाहले मन्त्रिमण्डल विस्तार गरेका छन्। शुक्रबार राति ९ बजेतिर उनले नागरिक उन्मुक्ति पार्टीका ३ जना मन्त्री थपेका हुन्। मुख्यमन्त्री शाहले आर्थिक मामिला मन्त्रीमा घनश्याम चौधरी, विना विभागीय मन्त्रीमा खुशीराम चौधरी र भूमि व्यवस्था कृषि तथा सहकारी राज्यमन्त्रीमा ईन्द्रा गिरिलाई नियुक्त गरेका छन्। दुई जना मन्त्रीको प्रदेश प्रमुख देवराज जोशी र राज्यमन्त्रीको मुख्यमन्त्री कमलबहादुर शाहले शुक्रबार राति नै शपथ गराएका छन्। आर्थिक मामिला मन्त्रीमा यसअघि समाजवादीका नरेश कुमार शाही थिए। तर नागरिक उन्मुक्तिकै तर्फबाट भूमि व्यवस्था कृषि तथा सहकारी राज्यमन्त्री रहेका कैलाश चौधरीलाई हटाएर ईन्द्रा गिरिलाई नियुक्त गरिएको कुरा भने अर्थपूर्ण रुपमा लिइएको छ। मुख्यन्त्री शाहसँग आफ्नो पार्टीका १८, नागरिक उन्मुक्तिका ७ र स्वतन्त्र १ जना गरी २६ जनाको समर्थन छ। स्वतन्त्र सांसद डाक्टर तारादत्त जोशीले विश्वासको मतका बेला मुख्यमन्त्रीको पक्षमा मतदान गरे पनि अहिले मन्त्री पद भने अस्वीकार गरेका छन्। उनलाई राप्रपाकी खेमादेवी विष्टले पनि केन्द्रबाट निर्णय नआउँदासम्म मन्त्री नखाने भनेपछि मुख्यमन्त्री शाहले बहुमत जुटाउन सकेका छैनन्। नागरिक उन्मुक्ति भित्र वर्तमान गठबन्धनमा सहभागी हुने र नहुने दुई धार देखिएकाले मन्त्री राज्यमन्त्री बनाएर रोक्ने प्रयास गरिएको आकलन पनि गरिन थालिएको छ।"
"महिला सहभागिता,सशक्तिकरण र समानताका लागि सरकारले विशेष जोड दिएको छ : प्रधानमन्त्री","काठमाडौं :प्रधानमन्त्री पुष्पकमल दाहाल 'प्रचण्ड'ले राज्यका विभिन्न संरचनामा महिलाको भूमिका विस्तार गर्न सरकारले विशेष जोड दिएको बताएका छन्। अन्तर्राष्ट्रिय महिला दिवसका अवसरमा शुक्रबार एक शुभकामना सन्देश जारी गर्दै प्रधानमन्त्री दाहालले महिलाको हक हित र अधिकारको संरक्षण एवं प्रवर्द्धन,महिला सहभागिता,सशक्तिकरण र समानताका लागि सरकारले विभिन्न नीतिगत,कानुन र संस्थागत व्यवस्था गरेको उल्लेख गरेका छन्। 'नेपालको संविधानले महिलाको हकलाई मौलिक हकको रूपमा प्रत्याभूत गरेको छ। राष्ट्रपति,उपराष्ट्रपतिदेखि स्थानीय सरकार तथा राज्यका सम्पूर्ण अङ्गहरूमा महिलाहरूको अर्थपूर्ण प्रतिनिधित्व र नेतृत्व स्थापित गरेको छ। सम्पत्तिमा समान अधिकारको प्रत्याभूति, प्रतिस्पर्धात्मक क्षमताको विकास, आत्मनिर्भरता, रूढीवाढी चिन्तन र मान्यतामा गुणात्मक हेरफेर आएको छ,'शुभकामना सन्देमा भनिएको छ,' महिलाको हक हित र अधिकारको संरक्षण एवम् प्रवर्द्धन, महिला सहभागिता, महिला सशक्तिकरण र समानताको लागि सरकारले विभिन्न नीतिगत, कानुनी तथा संस्थागत व्यवस्था गरेको छ। देशको समृद्धिमा महिलाको योगदानको कदर गर्दै राज्यका विभिन्न संरचनामा महिलाको भूमिका विस्तार गर्न सरकारले विशेष जोड दिएको छ।' प्रधानमन्त्री दाहालले तीनै तहका सरकार,निजी क्षेत्र,गैरसरकारी क्षेत्र तथा सरोकारवाला निकायबाट महिलाको क्षमता विकास,श्रम, सीप र सिर्जनालाई विकास प्रक्रियामा आवद्धता,लैङ्गिक मूलप्रवाहीकरण र सशक्तिकरणको लागि अधिकतम लगानी गर्न आवश्यक रहेको बताएका छन्। महिलामा गरिने लगानीले महिलासँगै परिवार,समाजहुँदै समग्र राष्ट्रलाई नै समृद्धिको मार्गमा पुर्याउनुका साथै लैङ्गिक समतामूलक राष्ट्र निर्माणमा समेत सहयोग पुर्याउने उनको भनाइ छ। महिलाको अर्थपूर्ण सहभागिता,प्रतिनिधित्व र नेतृत्व विकासमा जोड दिँदै महिला विरुद्ध हुने सबै प्रकारका हिंसा,विभेद र शोषणको अन्त्य गर्न जरुरी रहेको बताए।"
महाशिवरात्रि पर्व : राष्ट्रपति पौडेल पुगे पशुपतिनाथ मन्दिरमा,"काठमाडौं : महाशिवरात्रिका अवसरमा राष्ट्रपति रामचन्द्र पौडेलले आराध्यदेव पशुपतिनाथको पूजाअर्चना गरेका छन्। राष्ट्रपति पौडेल शुक्रबार अपरान्ह पाशुपत क्षेत्रमा पुगेर पशुपतिनाथको दर्शन गरेका हुन्।उनलाई पशुपतिनाथ मन्दिरका मूल भट्टले चन्दन, फूलप्रसाद प्रदान गरेका थिए। राष्ट्रपति पौडेललाई पशुपतिमा संस्कृति, पर्यटन तथा नागरिक उड्डयन मन्त्री हित बहादुर तामाङ लगायत पशुपति क्षेत्र विकास कोषका पदाधिकारीले स्वागत गरेका थिए । प्रत्येक वर्ष शिवरात्रिका अवसरमा नेपालका राष्ट्राध्यक्षले आराध्यदेव एवम् राष्ट्रिय देवता पशुपतिनाथको दर्शन गर्ने प्रचलन छ। विश्व सम्पदाको सूचीमा रहेको उक्त मन्दिर हिन्दू धर्मावलम्बीको आस्थाको धरोहर मानिन्छ।"
प्रचण्ड प्रवृत्तिलाई स्थिर बनाएर देशको आर्थिक संकट हटाउन एमालेले कोसिस गर्छ : बादल,"गुल्मी : नेकपा एमालेका उपाध्यक्ष तथा पूर्व गृहमन्त्री रामबहादुर थापा बादलले प्रचण्ड प्रवृत्तिलाई स्थिर बनाएर देशलाई आर्थिक संकटबाट मुक्ति गर्न एमालेले कोसिस गर्ने दाबी गरेका छन्। शुक्रबार प्रेस चौतारी गुल्मीले आयोजना गरेको पत्रकार सम्मेलनमा बोल्दै नेता बादलले पुरानो गठबन्धनको आन्तरिक कारण, पार्टी र जनदबाबले सरकार विगठन भएको बताएका हुन्। सरकारलाई स्थायित्व दिन एमाले सरकारमा गएको बताउँदै उनले वर्तमान गठबन्धन सरकारलाई अवसर र चुनौती दुबै रहेको बताए पूर्व गृहमन्त्री बादलले भने,सरकारमा अवसर र चुनौती दुबै रहेका छन्। जनताका आधारभूत आवश्यकता पूरा गर्न र सरकारलाई स्थायित्व दिन एमाले सरकारमा गएको हो। उनले देशलाई संकटको भूमरीबाट मुक्त गर्न एमाले पार्टीले विभिन्न अभियान सञ्चालन गरेको बताए। उनले नेकपा एमालेको नेतृत्वमा नयाँ गठबन्धन खडा भएको र संकटको भूमरीबाट देशलाई मुक्त गर्न पार्टीले ठोस कदम चालिरहेको दाबी गरे। उनले भने, मुलुकको स्थिरताको लागि अहिलेको गठबन्धन बनेको छ। देशलाई समृद्धितर्फ उन्मुख गराउने दायित्व अब एमालेले पूरा गर्छ। कोरोना महामारीपश्चात भएको कांग्रेस नेतृत्वको गठबन्धन सरकारले राम्रो काम नगर्दा नेपालको श्रम शक्ति बाहिरिएको उनको दाबी छ। सत्ताको लडाइँमा अस्थिर कम्युनिष्ट शक्तिलाई हातमा लिन काङ्ग्रेसले अनेक जालझेल गरिरहेको बादलले आरोप लगाए। फागुन २६ र २७ गते लोकतान्त्रिक आदिवासी जनजाति महासंघ नेपाल लुम्बिनी प्रदेश कमिटीको दोस्रो अधिवेशनमा सहभागी हुन उनी गृह जिल्ला आएका हुन्। अधिवेशनले देशको शान्ति प्रक्रियाको टुङ्गोमा पुर्याउन समेत सहयोग गर्ने उनको भनाइ छ।"
"सरकारले घोषणा गर्यो थप २ हजार ६७४ सहिद, राजपत्रमा नाम प्रकाशित (सूचीसहित)","काठमाडौं : सरकारले थप दुई हजार ६७४ जनालाई सहिद घोषणा गरेको छ। सरकारले गरेको घोषणाको निर्णय अनुसार थप सहिदहरुको सूची राजपत्रमा प्रकाशित भएको छ। गत पुस २४ गतेको मन्त्रिपरिषद्को निर्णयबमोजिम सहिदहरूको विवरण राजपत्रमा प्रकाशन गरिएको हो। 'नेपालको राष्ट्रहित, लोकतन्त्र र अग्रगामी परिवर्तनको लागि भएका विभिन्न आन्दोलन, सशस्त्र संघर्ष र क्रान्तिका क्रममा सहादत प्राप्त गर्ने देहायका २,६७४ जना व्यक्तिहरूलाई सम्मानस्वरुप नेपाल सरकारले मिति २०८०९ २४ मा सहिद घोषणा गर्ने निर्णय गरेकोले यो सूचना प्रकाशन गरिएको छ', राजपत्रमा उल्लेख छ।"
लुम्बिनी प्रदेश : ६ वर्षमा ६ जना महिला मन्त्री,"बुटवल : लुम्बिनी प्रदेश सरकारको मुख्यमन्त्रीमा महिलाहरूले नेतृत्व गरेका छैनन्। प्रदेश सरकार स्थापनाको ६ वर्षसम्म विभिन्न दलका चार जनाले सरकारको नेतृत्व गरे पनि महिलाहरूले नेतृत्व गर्ने अवसर पाएका छैनन्। हालसम्म संस्थापक मुख्यमन्त्रीमा नेकपा एमालेका महासचिव दाङका शंकर पोखरेल, एमालेकै बुटवलका लीला गिरी, नेकपा (माओवादी केन्द्र) रोल्पाका कुलप्रसाद केसी (सोनाम) र नेपाली कांग्रेस दाङका डिल्लीबहादुर चौधरी प्रदेश सरकारको मुख्यमन्त्री भइसकेका छन्। हालसम्म विभिन्न विषयगत मन्त्रालयमा गरी कुल २६ जना मन्त्रीहरू भएका छन्। ती मन्त्रालयको नेतृत्वमा सबै पुरुषहरू छन्। पार्टीले पटकपटक मन्त्री बनाउँदा पनि महिलालाई भन्दा पुरुषलाई नै प्राथमिकतामा राख्ने गरेका छन्। प्रदेश सरकारमा आरती पौडेल भूमि व्यवस्था, कृषि तथा सहकारी विकास, कल्पना पाण्डेय शिक्षा तथा सामाजिक विकास, पूर्मती ढेँगा श्रम रोजगार तथा यातायात व्यवस्था, सुमन शर्मा रायमाझी कृषि खाद्य प्रविधि तथा भूमि व्यवस्था, कृष्णा केसी सहरी विकास र रमा घर्तीले कानुन महिला बालबालिका तथा ज्येष्ठ नागरिक मन्त्रालयको नेतृत्व गरेका थिए। महिला सांसदहरूलाई राजनीतिक दलले आकर्षक मन्त्रालयसमेत दिएका छैनन्। ६ वर्षको अवधिमा लुम्बिनी प्रदेशमा ६ जना मात्र महिला सांसद्हरू मन्त्री बनेका छन्। पुरुष अनुपातको तुलनामा यो २२ प्रतिशत मात्र छ। वर्तमान लुम्बिनी प्रदेश सरकारमा बाँके निर्वाचन क्षेत्र नम्बर १ (१) की सांसद कृष्णा केसी सहरी विकास मन्त्री छिन्। पछिल्लो समय राजनीतिक दलहरूबीच हुने गरेको गठबन्धनले महिलाहरूको नेतृत्व झनै खस्किँदै गएको नेपाली कांग्रेस प्यूठानकी सांसद् एवं कांग्रेस लुम्बिनी प्रदेश समितिकी सहमहामन्त्री नीमा गिरीले प्रतिक्रिया दिइन्। क्षमता भएका महिलाहरू पनि यो गठबन्धनका कारण पछाडि परेका छन्, गिरीले भनिन्, नीतिअनुसार नेतृत्वमा सहभागितामूलक छैन। ठूला दलहरूले झनै अवसर दिँदैनन्। गिरी कांग्रेस लुम्बिनी प्रदेशको सचेतकसमेत हुन्। संसद्मा महिलालाई अवसर दिनुपर्छ भनेर आवाज बोल्दा राजनीतिक नेतृत्वबाट आफूले नपाएर कुरा उठाइरहेको भनेर टिप्पणी गर्ने गरेको देखिएको समेत गिरीले गुनासो गरिन्। लुम्बिनीसहित देशका सबै प्रदेशमा पार्टीका प्रमुख सचेतकहरू पुरुषकै नेतृत्व रहेको उनले बताइन्। राज्यले प्रमुख सचेतकलाई सेवासुविधा दिए पनि सचेतकलाई सेवासुविधा दिएका छैनन्। गिरीले महिलाहरूको मुद्दालाई व्यवहारत कार्यान्वयन गर्नका लागि सबैको साझा आवाज आउनुपर्ने प्रतिक्रिया दिइन्। लामो समयदेखि राजनीतिमा योगदान दिइरहेका महिलाहरूसमेत अवसरबाट बञ्चित हुनु परेको उनको भनाइ छ। नेपालको महिला आन्दोलन फेरि आफ्नो अधिकार प्राप्तिलाई संस्थागत गर्न चुकिरहेको देखिन्छ, गिरी भन्छिन्, मुलुकमा कांग्रेस स्थापना भएको ८० वर्ष पुग्यो तर ८ जना पनि महिलाहरू फुल मन्त्री भएको देखिएन। उनले आफ्नै पार्टीभित्र पनि महिलाहरूलाई दिने अवसरमा विभेद रहेको गुनासो गरिन्। लामो समयदेखि विद्यार्थी हुँदै राजनीतिमा क्रियाशील गिरी लुम्बिनी प्रदेशमा प्रभावशाली महिला नेतृमा पर्छिन्। उनले जुनसुकै दलको भए पनि अवको लुम्बिनी प्रदेश सरकारको नेतृत्व महिलालाई दिनुपर्नेमा जोड गरिन्।"
टुँडिखेलमा सेना दिवस (फोटो फिचर),"काठमाडौं : महाशिवरात्रि तथा २६१ औँ सेना दिवसको अवसरमा नेपाली सेनाले विशेष समारोहको आयोजना गरेको छ। सेना दिवसका अवसरमा नेपाली सेनाद्वारा सैनिक मञ्च टुँडिखेलमा आयोजित विशेष समारोहमा राष्ट्रपति रामचन्द्र पौडेलको सहभागिता थियो। राष्ट्रपति पौडेलबाट सेनाद्वारा अर्पण गरेको सलामी ग्रहण गर्दै त्यहाँस्थित सैनिक स्मारकमा पुष्पहार चढाई श्रद्धाञ्जलि अर्पण गरेका थिए। राष्ट्रपति नेपाली सेनाका परमाधिपति हो। नेपाली सेनाले २०४७ सालदेखि महाशिवरात्रिको दिनलाई सेना दिवसका रूपमा मनाउँदै आएको छ। सो अवसरमा नेपाली सेनाको हेलिकप्टरले पुष्पवृष्टि गर्नाका साथै सेना दिवस२०८० लेखिएको ब्यानर प्रदर्शन गरेको थियो। समारोहमा सेनाले राइफल र तोपबाट महाशिवरात्रि बढाइँ गरेको थियो। सेना दिवस समारोहमा यसपटक मौलिक नेपाली संस्कृति र परम्पराको जगेर्ना गर्ने उद्देश्यका साथ तीन सय महिला र तीन सय पुरुष सैनिकले एकसाथ लोपोन्मुख थाली नृत्य प्रस्तुत गरेका थिए। नेपाली सेनाका साथै भारत, बेलायत र संयुक्त राज्य अमेरिकाका सेनाको साङ्गीतिक प्रस्तुती गरिएको थियो। नेपाली सेनाले प्रयोग गर्दै आएका विभिन्न खालका सवारीसाधन, उपकरण र हातहतियारको समेत प्रदर्शन गरिएको थियो । सो अवसरमा राष्ट्रपति पौडेलले नेपाली सेना, सैनिक जनसम्पर्क तथा सूचना निर्देशनालयद्वारा प्रकाशित सिपाही२०८० वार्षिक पत्रिका विमोचन गरे। उनले फ्री फल जम्प लगायत विभिन्न प्रतिष्पर्धामा प्रथम, द्वितीय हुनेलाई पुरस्कार प्रदान गरे। सेनाले महाशिवरात्रिको दिनलाई सेना दिवसका रुपमा मनाउँदै आएको छ। समारोहमा उपराष्ट्रपति रामसहाय यादव, प्रधानमन्त्री पुष्पकमल दाहाल, प्रधानन्याधीश विश्वम्भरप्रसाद श्रेष्ठ, सभामुख सभामुख घिमिरे लगायत उच्चपदस्थ अधिकारी उपस्थित थिए।"
"वामपन्थी बाहुल्यता भएको नयाँ गठबन्धन बनेको छ, मोर्चा हुँदै एउटै पार्टी बनाउनुपर्छ : भुसाल","काठमाडौं : नेकपा माओवादी केन्द्रकी उपाध्यक्ष पम्फा भुसालले वामपन्थीहरुको बाहुल्यतासहितको नयाँ गठबन्धन बनेको बताएकी छन्। अखिल नेपाल महिला संघ (क्रान्तिकारी)ले शुक्रबार काठमाडौंमा आयोजना गरेको कार्यक्रममा भुसालले नयाँ गठबन्धनलाई मोर्चा हुँदै एउटै पार्टी बनाउन गृहकार्य अघि बढाउनुपर्ने धारणा राखेकी हुन् । दीर्घकालमा एउटै देशमा दुईवटा कम्युनिष्ट पार्टीहरु समानान्तर ढंगले जान नसक्ने भन्दै एक दिन सबै कम्युनिष्टहरु एकै ठाउँ आउनै पर्ने उनले बताइन्। उनले अहिलेको व्यवस्था, संविधान र राष्ट्रका लागि गठबन्धन परिवर्तनको निर्णय भएको बताइन्। प्रधानमन्त्रीले पदका लागि नभई व्यवस्था र संविधानको रक्षाका साथै राष्ट्रको पक्षमा लागि गठबन्धन परिवर्तनको निर्णय लिएको बताइन् । नयाँ सत्ता गठबन्धनले जनतालाई सुशासन र परिवर्तनको अनुभूति गराउने संकल्पका साथ काम गर्ने भन्दै त्यस अनुसार काम हुन नसके मुलुक थप समस्यामा पर्ने उनले बताइन् । त्यस्तै उनले आफूहरुले लडेर ल्याएको अधिकार कार्यान्वयनका लागि र थप अधिकार स्थापित गर्न संघर्षको मोर्चा छाड्न नसकिने जिकिर गरिन् । उनले संघर्षको स्वरुप भने फरकफरक हुन सक्न्ने बताइन्। राज्य संचालन गर्ने स्थानमा नै महिला प्रतिनिधि नभएसम्म महिलाको हक अधिकार पूर्णरुपमा कार्यान्वयन हुन नसक्ने उनको भनाइ छ । भुसालले संघ र प्रदेशमा ३३ प्रतिशत महिलाको अनिवार्य सहभागीता गराउनुपर्ने व्यवस्था रहेको भन्दै एकपटक अवसर पाएकालाई अर्कोपटक नदोहराउने प्रस्ताव माओवादीको विधानमा गरेको धारणा राखिन् । चैत्र १ गते बस्ने माओवादीको स्थायी कमिटीले विधानलाई अन्तिम रुप दिने उनको भनाई छ।"
सुदूरपश्चिममा ७ पटक मन्त्रिपरिषद् फेरबदल : १७ महिला सांसदमध्ये एक जनालाई मात्रै राज्यमन्त्री बन्ने अवसर,"धनगढी : सुदूरपश्चिम प्रदेशमा दुई कार्यालयमा ७ पटक मन्त्रिपरिषद् फेरबदल भयो। पहिलो कार्यकालमा ४ पटक र दोस्रो कार्यकालमा ३ पटक मन्त्रिपरिषद् फेरबदल भएको हो। पहिलो कार्यकालमा त्रिलोचन भट्ट पूरै कार्यकाल मुख्यमन्त्री रहे। उनको पालामा ४ पटक मन्त्रिपरिषद्मा फेरबदल भयो। अरू प्रदेशको जस्तो मन्त्री र राज्यमन्त्री बढाउने मनसायमा नरहेका उनले आफ्नो पहिलो मन्त्रिपरिषद्ले ७ जनाको मात्रै बनाए। उनले आफ्नो पहिलो मन्त्रिपरिषद्मा २ जना महिला मन्त्री राखे। माया भट्ट उद्योग पर्यटन वन तथा वातावरण मन्त्री बनिन् भने भूमी व्यवस्था कृषि तथा सहकारी मन्त्रीमा विनिता चौधरी नियुक्त भइन्। ७ जनाको मन्त्रिपरिषद्मा २ जना क्याबिनेट मन्त्री हुनु भनेको झन्डै ३० प्रतिशतको हाराहारी हो। उनको कार्यालयका अधिकांश फेरबदलमा महिला मन्त्रीको संख्या घटाइएन। बीचमा उनको क्याबिनेटका सामाजिक विकास मन्त्री दीर्घबहादुर सोडारीलाई यौन दुराचारको आरोप लाग्यो। उनले त्यतिबेला पनि सामाजिक विकास मन्त्री फेरेर दोस्रो पटक मन्त्रिपरिषद्मा फेरबदल गरे। त्यसबेला उनले एमालेकै कृष्णप्रसाद सुवेदीलाई सामाजिक विकास मन्त्री बनाए। तेस्रो पटकको फेरबदल नेकपा विभाजनका बेला भयो। नेकपा एमाले फुटेर नेकपा एकीकृत समाजवादी अलग्गै पार्टी बन्यो। त्यतिबेलाको मन्त्रिपरिषद्मा एमाले विभाजन भएर समाजवादीतिर लागेकाहरू मन्त्री भए। नेकपा भएका बेला हटाइएका दीर्घ सोडारी फेरि भौतिक पूर्वाधार मन्त्री भए भने समाजवादीबाटै पूर्णा जोशीलाई आन्तरिक मामिला मन्त्री बनाइयो। तर त्यसबेला पनि भूमि व्यवस्था कृषि तथा सहकारी मन्त्री विनिता चौधरी यथावत् नै रहिन्। किनकि उनी नेकपा माओवादी केन्द्रमा थिइन्। संघमा केपी नेतृत्वको सरकार बहिर्गमन भएपछि कांग्रेसको नेतृत्वमा नयाँ समीकरण बनेपछि त्यसबेला पनि चौथो पटक प्रदेश सरकार फेरबदल भयो तर मुख्यमन्त्री भने त्रिलोचन भट्ट नै रहे। प्रतिपक्षमा रहेको नेपाली कांग्रेस २ मन्त्री र एक राज्यमन्त्रीसहित सरकारमा गयो। त्यतिबेला समाजवादीकी पूर्णा जोशी हटाएर उनको ठाउँमा कांग्रेसका डाक्टर रणबहादुर रावल, सामाजिक विकास मन्त्रीमा एमालेका कृष्ण सुवेदी हटाएर कांग्रेसका गोविन्द बोहरा र राज्यमन्त्रीमा कांग्रेसकै टेकबहादुर रैका नियुक्त भए। त्यो बेलाको मन्त्रिपरिषद्मा भौतिक पूर्वाधार राज्यमन्त्रीमा समाजवादीकी चुनकुमारी चौधरी नियुक्त भइन्। क्याबिनेट मन्त्री नभए पनि मन्त्रिपरिषद्का दुई जना महिला पुर्याउने प्रयास भने गरिएको देखिन्छ। त्यतिबेला भूमि व्यवस्था कृषि तथा सहकारी मन्त्रालयमा मानबहादुर सुनारलाई राज्यमन्त्री नियुक्त गरियो। १० जनाको मन्त्रिपरिषद्मा ४ जना महिला मन्त्री हुनपर्नेमा २ जना मात्रै नियुक्त भए। नेकपा एकीकृत समाजवादीबाट पूर्वमन्त्री पूर्णा जोशी भन्छिन, अहिले पनि हाम्रो समाजमा पितृसत्तात्मक कुराहरू हावी छन्। महिला भन्नेबित्तिकै चुनाव जित्दैन भनेर टिकट दिइन्न, मन्त्री हुने बेला सक्दैन भनेर हेलाँ गरिन्छ, यो विभेद हो। प्रदेश सरकारको दोस्रो कार्यकालमा त एकजना पनि क्याबिनेट मन्त्री सरकारमा परेन। त्यतिबेला एमाले माओवादीको गठबन्धन भएका बेला नियुक्त भएका एमालेका राजेन्द्रसिंह रावलका पालामा भने सरकारले पूर्णता नै पाउन सकेन। मुख्यमन्त्रीको शपथ लिएका बेला उनले एमालेबाट सन्तोष थापा शर्मा (महिला) र माओवादीबाट खगराज भट्टलाई बिना विभागीय मन्त्री नियुक्त गरेका थिए। तर उनले ३० दिनभित्र विश्वासको मत नपाए पछि रावल नेतृत्वको सरकार ढल्यो। त्यसपछि बनेको कांग्रेस नेतृत्वको सरकारमा राज्यमन्त्री बाहेक एकजना पनि महिला मन्त्री छैनन्। कांग्रेसका कमलबहादुर शाह नेतृत्वको मन्त्रिपरिषद्मा कांग्रेसका मुख्यमन्त्रीसहित ३ जना, माओवादीका २ जना, समाजवादीका १ जना र नागरिक उन्मुक्तिका १ जना पुरुषमात्रै क्याबिनेट मन्त्री बने। शाहको कार्यकालमा उद्योग पर्यटन वन तथा वातावरण मन्त्रालयमा माओवादीकी गीतादेवी मालले मात्र राज्यमन्त्रीको रूपमा महिलाको प्रतिनिधित्व गरिन्। त्यतिबेला महिला नराखेको भन्दै सरकारको आलोचना पनि भयो। सुदूरपश्चिम प्रदेशसभा ५३ सदस्यीय छ। बझाङबाट प्रदेशसभा सदस्य पृथ्वीबहादुर सिंहको दुर्घटनामा निधन भएपछि अहिले ५२ सदस्यीय प्रदेशसभा छ। नेपाली कांग्रेस प्रदेशसभामा सबैभन्दा ठूलो दल हो। उसका १९ जना सदस्य (एक जनाको मृत्यु)मध्ये अहिले १८ जना छन्। त्यसमा ७ जना महिला प्रदेशसभा सदस्य छन्। महŒवपूर्ण तीन वटा मन्त्रालय, मुख्यमन्त्री तथा मन्त्रिपरिषदको कार्यालय, भौतिक पूर्वाधार विकास कार्यालय र आन्तरिम मामिला तथा कानुन मन्त्रालय कांग्रेससँग छ। त्यसमा एकजना पनि महिला मन्त्री छैनन्। प्रदेशसभाको दोस्रो ठूलो दल नेकपा माओवादी केन्द्रका ११ प्रदेशसभा सदस्य छन्। उसका पनि ३ जना प्रदेशसभा सदस्य महिला छन्। नेकपा माओवादी केन्द्र २ मन्त्री र १ राज्यमन्त्रीसहित सरकारमा थियो तर उसले राज्यमन्त्रीमा मात्र गीतादेवी माललाई पठायो। एमाले यसपालिको सरकारमै थिएन। तेस्रो ठूलो दल रहेको एमालेमा पनि ४ जना महिला प्रदेशसभा सदस्य छन्। नागरक उन्मुक्ति पार्टी १ मन्त्री र एक राज्यमन्त्रीसहित सरकारमा छ। तर दुवै पदमा उसले पुरुष मात्र पठायो। क्याबिनेट मन्त्रीमा रामेश्वर चौधरी छन् भने राज्यमन्त्रीमा कैलाश चौधरी छन्।"
कर्णाली प्रदेश : ६ वर्षमा ४ जना महिलामन्त्री,"सुर्खेत : नयाँ संविधान जारी भएयता कर्णालीमा तीन वटा सरकार गठन भए। देश प्रादेशिक संरचनामा गएपछि पहिलोपटक २०७४ फागुनमा प्रदेश सरकार गठन भयो। त्यसयता ६ वर्षको अवधिमा बनेका तीन वटा सरकारमा महिलाको सहभागिता टिठलाग्दो छ। अर्थात् संविधानको मर्मअनुसार प्रदेश सरकारमा महिलाहरूको सहभागिता हुन सकेको छैन। संविधानको मर्मअनुसार राज्यका हरेक निकाय र संरचनाहरू समावेशी हुनुपर्ने हो। तर प्रदेश सरकारको मन्त्रिपरिषद्मा नै महिलाको सहभागिता कमजोर देखिन्छ। कर्णालीमा हालसम्म ३ जना मुख्यमन्त्रीसहित ३२ जना मन्त्री बनेका छन्। तर हालसम्मका मन्त्रिपरिषद्को अवस्था केलाउँदा महिलाको सहभागिता जम्मा १२ प्रतिशत छ। अर्थात् मन्त्रिपरिषद्मा हालसम्म ३२ जना सहभागी हुँदा महिलाको संख्या केवल ४ जना मात्र छ। बाँकी २८ जना पुरुषले अवसर पाएका छन्। यसले पनि कर्णालीको सत्ता सञ्चालनमा महिलाहरूको उपस्थिति निकै कमजोर रहेको देखाउँछ। त्यतिमात्र होइन, यो बीचमा गठन भएका कतिपय मन्त्रिपरिषद्मा महिलाको सहभागिता शून्य छ। कर्णालीमा हालसम्म माओवादीका महेन्द्रबहादुर शाही, कांग्रेसका जीवनबहादुर शाही र माओवादीका राजकुमार शर्माको नेतृत्वमा तीन वटा सरकार बने। यी तीनवटै सरकारमा महिलाको सहभागिता सन्तोषजनक छैन। यो बीचमा पटकपटक मन्त्रिपरिषद्मा हेरफेर र पुनर्गठन पनि भए। तर पनि महिलाले अवसर पाएनन्। बरु सहभागिता देखाउनका लागि मात्र मुस्किलले एकजना महिलालाई मन्त्री बनाउने काम भयो। कर्णालीका प्रथम मुख्यमन्त्री महेन्द्रबहादुर शाहीले आफ्नो कार्यकालमा २ जना महिलालाई मन्त्री बनाए। सुरुमा विमला केसीलाई मन्त्री बनाएका उनले मन्त्रिपरिषद् पुनर्गठन गर्नेक्रममा सीता नेपालीलाई सहभागी गराएका थिए। भागबन्डा मिलाउन मन्त्रालय नै फुटाउँदा पनि उनले ८ सदस्यीय मन्त्रिपरिषद्मा जम्मा एकजना महिलालाई मन्त्री बनाए। यस्तै कर्णालीको दोस्रो मुख्यमन्त्री बनेका जीवनबहादुर शाहीले आठ सदस्यीय मन्त्रिपरिषद्मा एकजना पनि महिला सहभागी गराएनन्। सत्ता टिकाउन गैरसांसदलाई मन्त्री बनाएर मन्त्रिपरिषद्मा महिला सहभागिता शून्य बनाएपछि उच्च अदालत सुर्खेतमा रिट नै परेको थियो। अदालतले संविधानको मर्मअनुसार मन्त्रिपरिषद्लाई समावेशी बनाउन आदेश दिएपछि उनले कार्यकाल सकिन ६ महिना बाँकी रहँदा बल्लतल्ल एकजना महिलालाई मन्त्री बनाए। त्यसबेला माओवादीका सांसद कृष्णा शाह बन्त्री बनिन्। यस्तै हालका मुख्यमन्त्री राजकुमार शर्माले पनि हालसम्म दुईपटक मन्त्रिपरिषद् हेरफेर गरिसकेका छन्। उनले पनि सुरुमा महिला सहभागिता देखाउन उर्मिला विश्वकर्मालाई राज्यमन्त्री बनाए। तर महिला सहभागितामा उदासीन बनेको भन्दै आलोचना हुन थालेपछि हाल उनै राज्यमन्त्री विश्वकर्मालाई मन्त्री बनाएका छन्। आठ सदस्ययीय मन्त्रिपरिषद्मा मुस्किलले एकजना मात्र महिला मन्त्री हुनुले पनि कर्णालीको सत्ता सञ्चालनमा महिलाहरूको सहभागिता कमजोर रहेको देखाउँछ। नेतृत्वले पनि त्यसतर्फ चासो दिएको देखिँदैन। कम्तीमा ३३ प्रतिशत सहभागिता खोज्दा मुस्किलले १२ प्रतिशतमात्र महिलाको सहभागिता गराउँदै आएका दलले रोजेको र आकर्षक मानिएका मन्त्रालयको जिम्मासमेत नदिने गरेको गुनासो महिला सांसदले गर्दै आएका छन्। कर्णालीमा हालसम्म गठन र पुनर्गठन भएका मन्त्रिपरिषद्मा १२ प्रतिशतभन्दा धेरै महिला सहभागिता गराइएको छैन। माओवादीबाट मात्रै महिलालाई मन्त्री कर्णालीमा ६ वर्षको अवधिमा नेकपा माओवादी केन्द्रले र नेपाली कांग्रेसले सरकारको नेतृत्व गरे। यस्तै, नेकपा एमाले र एकीकृत समाजवादी पटकपटक सरकारमा सहभागी भए। तर यो अवधिमा माओवादीले मात्र महिलालाई मन्त्री बनाएको छ। बाँकी दलले योग्य र क्षमता भएका महिला सांसद हुँदासमेत उनीहरूलाई मन्त्री बनाएनन्। कर्णालीमा हालसम्म चार जना महिलाले मन्त्री बन्ने अवसर पाएका छन्। तर मन्त्री बन्ने अवसर पाएका चारैजना महिलाहरू माओवादी केन्द्रका हुन्। ४० सदस्यीय प्रदेशसभामा अघिल्लो कार्यकालमा १३ जना महिला सांसद थिए। जसअन्तर्गत एमालेका ५, माओवादीका ४, कांग्रेसका २, राप्रपा र एकीकृत समाजवादीका एकएक जना महिला सांसद थिए। यस्तै यो कार्यकालमा महिला सांसदको संख्या १५ छ। जसमा एमालेका ४, कांग्रेसका ५, माओवादीका ४, एकीकृत समाजवादी र राप्रपाका एकएक जना महिला सांसद छन्। सरकारमा सहभागी भएका सबै दलमा महिला सांसद भए पनि माओवादीबाहेकका दलहरूले महिलालाई सरकारमा सहभागी गराएका छैनन्। सरकारमा महिलाको सहभागिता कमजोर भइरहँदा अब दलभित्र यसका लागि दबाब सिर्जना गर्ने महिला नेतृहरू बताउँछन्। प्रदेशसभाका पूर्वसांसद समेत रहेकी एमालेको महिला संगठन अखिल नेपाल महिला संघका कर्णाली प्रदेश अध्यक्ष पदमा खड्का भन्छिन्, हाम्रो पार्टी पनि पटकपटक सरकारमा गयो, तर महिला सांसदले मन्त्री बन्ने अवसर पाएनौं। समग्रमा कर्णालीको सरकारमा महिलाको सहभागिता नै सन्तोषजनक छैन, मन्त्रिपरिषद्मा कम्तीमा २ जना महिला हुँदा न्यायिक हुन्छ। तर हालसम्म एकजना मात्र महिलालाई मन्त्री बनाउने गरिएको र त्यो पर्याप्त नभएको उनको भनाइ छ। उनले अब आफूहरूले एमाले सरकारमा सहभागी हुँदा अनिवार्य एकजना महिलालाई मन्त्री बनाउनका लागि पार्टीभित्र पहल गर्ने बताइन्। यी हुन् मन्त्री बनेका चार महिला नयाँ संविधान जारी भएयता कर्णालीमा चार जना महिला मन्त्री बनेका छन्। २०७४ को निर्वाचनमा रुकुमपश्चिमबाट निर्वाचित सांसद विमला केसीले कर्णालीको पहिलो महिला मन्त्री बन्ने अवसर पाइन्। माओवादीको तर्फबाट निर्वाचित उनी प्रदेश सरकारको भूमि व्यवस्था, कृषि तथा सहकारी मन्त्री बनिन्। करिब ४ वर्षसम्म मन्त्रालयको जिम्मेवारीमा रहेकी उनले कर्णालीका किसानको पक्षमा केही महŒवपूर्ण कार्य गरिन्। उनकै पालामा किसानलाई कृषि ऋणको ब्याजमा अनुदान, अर्गानिक प्रदेश बनाउने अभियान, किसानलाई अनुदान र हाइटेक नर्सरी स्थापनालगायतका काम भएका थिए। यस्तै, २०७४ को निर्वाचनमा सुर्खेतबाट निर्वाचित सीता नेपालीले पनि करिब ६ महिनासम्म मन्त्री बन्ने अवसर पाइन्। उनी महेन्द्रबहादुर शाही मुख्यमन्त्री हुँदा आन्तरिक मामिला तथा कानुन मन्त्री बनेकी थिइन्। संविधानसभा सदस्यसमेत रहेकी नेपाली ६ महिनासम्म मन्त्रालयको जिम्मेवारीमा रहिन्। छोटो समयमा आफूले पाएको जिम्मेवारी सफलतापूर्वक निर्वाह गरेको उनी बताउँछिन्। त्यसैगरी २०७४ सालमै सम्पन्न निर्वाचनमा जाजरकोटबाट निर्वाचित सांसद कृष्णा शाहले पनि मन्त्री बन्ने अवसर पाइन्। माओवादी केन्द्रको तर्फबाट उनी प्रदेश सरकारको आर्थिक मामिला तथा योजनामन्त्री बनेकी थिइन्। जीवनबहादुर शाही मुख्यमन्त्री हुँदा ६ महिनासम्म मन्त्री बन्ने अवसर पाएकी उनले बजेट ल्याउन भने पाइनन्। तर अघिल्लो सरकारले ल्याएको बजेटलाई कार्यान्वयन गर्ने मौका उनले पाइन्। कर्णालीमा मन्त्री बन्ने मौका पाउने अर्को महिला हुन् उर्मिला विश्वकर्मा। अघिल्लो वर्ष सम्पन्न निर्वाचनमा डोल्पाबाट निर्वाचित सांसद विश्वकर्मा सुरुमा भौतिक पूर्वाधार तथा सहरी विकास राज्यमन्त्री बनिन्। हालका मुख्यमन्त्री राजकुमार शर्माले मन्त्रिपरिषद्मा महिलाको सहभागिता देखाउन उनलाई सुरुमा राज्यमन्त्री बनाएका थिए। तर मन्त्रिपरिषद्मा महिला सहभागिता नभएको भन्दै आलोचना भएपछि हाल उनलाई जलस्रोत तथा ऊर्जा विकास मन्त्री बनाइएको छ। ऊर्जा मन्त्री विश्वकर्मा पनि माओवादी केन्द्रको तर्फबाट निर्वाचत सांसद हुन्। माओवादीले मन्त्री बनाएका चारैजना महिलाहरू समानुपातिकतर्फ निर्वाचत भएका हुन्। उच्च अदालतको त्यो आदेश कर्णालीमा मन्त्रिपरिषद् समावेशी नभएको भन्दै उच्च अदालत सुर्खेतमा रिट नै दर्ता भएको थियो। मुख्यमन्त्री जीवनबहादुर शाही हुँदा मन्त्रिपरिषद्मा संविधानमा व्यवस्था भएअनुसार समावेशी प्रतिनिधित्व नगराइएको भन्दै रिट दायर भएको थियो। अघिवक्ता शेरबहादुर खत्री र अधिकारकर्मी टीका विष्टले दायर गरेको सोही रिटमा उच्च अदालतले प्रदेश सरकारको नाममा मन्त्रिपरिषद्लाई समावेशी बनाउन र महिलाको प्रतिनिधित्व सुनिश्चित गर्न आदेश दिएको थियो। मन्त्रिपरिषद् समावेशी नभएकाले महिला र दलितको प्रतिनिधित्व गराएर पुनः मन्त्रिपरिषद् गठन गर्नुपर्ने माग गर्दै रिट दायर भएको थियो। सोही रिटमा सुनुवाइ गर्दै उच्च अदालतले संविधानको मर्मअनुसार सरकार सञ्चालन हुनुपर्ने र समावेशी सिद्धान्तअनुसार महिलाको प्रतिनिधित्व मन्त्रिपरिषद्मा गराउनुपर्ने आदेश दिएको थियो। संविधानको धारा १६८ (९) मा समावेशी सिद्धान्तका आधारमा प्रदेश मन्त्रिपरिषद् गठन हुने उल्लेख छ। अधिकारकर्मी टीका विष्ट भन्छिन्, संविधानको प्रस्तावनामा नै समावेशिताको बारेमा उल्लेख छ, राज्यका हरेक संरचनामा कम्तीमा ३३ प्रतिशत महिलाको सहभागिता हुनुपर्छ। तर राजनीतिक नेतृत्वले त्यसलाई कार्यान्वयन गर्ने आनाकानी गर्छ, यसकारण पनि सरकारमा महिलाको सहभागिता सोचजस्तै भइरहेको छैन। सरकारमा महिला सहभागिता सुनिश्चित गर्नका लागि महिला सांसदहरूले नै दलभित्र जोडदार पहल गर्नुपर्ने र दलका महिला संगठनहरूले पनि यसमा सहजीकरण गर्नुपर्ने उनको भनाइ छ। दलको नेतृत्वले महिलाहरूको क्षमतामा विश्वास गर्नुपर्ने र महिलाहरूले पनि जिम्मेवारी लिनका लागि आत्मविश्वास बढाउनुपर्ने उनको सुझाव छ।"
एमालेको महाधिवेशन प्रतिनिधि परिषद्को बैठक वैशाख ८ र ९ गते,"काठमाडौं : नेकपा एमालेले महाधिवेशन प्रतिनिधि परिषदको बैठक बोलाएको छ। शुक्रबार बिहान पार्टी मुख्यालय च्यासलमा बसेको नेकपा एमालेको सचिवालय बैठकले वैशाख ८ र ९ गते परिषद्को बैठक बोलाएको एमालेका महासचिव शंकर पोखरेलले जानकारी दिए। उनले भने, पार्टी महाधिवेसन प्रतिनिधि परिषदको बैठक ८ र ९ गते र १० गते पार्टीको स्थापनाको ७५ औं दिवसको विशेष समारोहको आयोजना गर्ने निर्णय भएको हो।' पार्टी स्थापना दिवसको विशेष समारोह केकसरी गर्ने भन्ने विषयमा बैठकमा छलफल भएको उनले बताए।"
समावेशिता ? व्यवहारमा अहँ,"विराटनगर : मुलुकमा संघीयता लागू गरिएको ६ वर्षमा कोशी प्रदेश सरकार मुख्यमन्त्री र मन्त्री उत्पादन गर्ने कारखाना को रूपमा विकास भयो । विशेषगरी संसदीय निर्वाचनमा कुनै पनि दलले बहुमत प्राप्त गर्न नसकेका कारण दुई वा दुईभन्दा बढी दलहरू मिलेर सरकार गठन गर्नुपर्ने भएकाले पनि कोशी प्रदेश मन्त्री उत्पादन कारखाना सरह बन्यो । दलहरूबीच फेरिँदो समीकरण अनि गठबन्धनका सबै दललाई मन्त्रालय भागबन्डा लगाउनुपर्ने भएकाले पनि पछिल्लो दुई कार्र्यकालमा सरकारले प्रदेशवासीलाई विकास र कानुनहरूभन्दा बढी मुख्यमन्त्री र मन्त्रीहरू दियो । प्रदेशलाई राजनीतिक स्थायित्व, विकास, समृद्धि दिन नसके पनि यो प्रदेशले हालसम्म ७० मन्त्री र ६ मुख्यमन्त्री पाइसकेको छ । जसमध्ये पाँच मन्त्रीहरू दोहोरिएका पनि छन् । संसदीय अंकगणित र केन्द्रको सत्ता समीकरणलाई आधार मान्ने हो भने कोशी प्रदेशमा मुख्यमन्त्री र मन्त्रीहरूको संख्या अझ बढ्ने निश्चित छ । नेकपा एमाले, एकीकृत समाजवादी र नेपाली कांग्रेसले पटकपटक नेतृत्व गर्दा कोशी प्रदेशको मन्त्रीहरूमा पाँच अनुहार दोहोरिएका पनि छन् । तर, मन्त्रिपरिषद्मा महिला सहभागिता निराशजनक छ । महिलालाई राज्यमन्त्रीमा सीमित गरिएको छ । कोशी प्रदेशको मन्त्रिपरिषद्मा हालसम्म तीन महिला अटाएका छन् । नेकपा एमालेकी उषाकला राई र खिनु लुङ्वा लिम्बू (हाल एकीकृत समाजवादी), जनता समाजवादी पार्टी (जसपा) की निर्मला लिम्बूले मन्त्री बन्ने मौका पाएका छन् । अरू पाँच महिलाले भने राज्यमन्त्रीमा सीमित बन्नु परेको छ । एमालेकै जशमाया गजमेर र कला घले, तत्कालीन संघीय लोकतान्त्रिक राष्ट्रिय मञ्चकी विष्णुमाया तुम्बाहाम्फे र नेपाली कांग्रेसकी इन्दिरा थापा र सुनिताकुमारी गुरुङले राज्यमन्त्रीमा सीमित बन्नु परेको छ । हालसम्म कोशी प्रदेशमा ६ जना मुख्यमन्त्री बनिसकेका छन् । प्रदेशको पहिलो मुख्यमन्त्री बनेका शेरधन राईले आठ मन्त्री र चार राज्यमन्त्री नियुक्त गर्दा तीन महिलालाई समेटेका थिए । २०७४ फागुन १० देखि २०७८ भदौ गतेसम्म करिब चार वर्ष प्रदेशको नेतृत्व गरेका राईले कार्यकालको अन्त्यतिर मात्रै महिलालाई मौका दिए । राईले २०७६ माघ ५ गते जसमाया गजमेरलाई राज्यमन्त्री बनाएका थिए । त्यसबेला सामाजिक विकास मन्त्रालयको जिम्मेवारी पाउने गजमेर कोशी सरकारको मन्त्रिपरिषद्मा महिलाको प्रतिनिधित्व गर्ने पहिलो सांसद हुन् । २०७७ चैत १३ गते उनले उषाकला राईलाई सामाजिक विकास मन्त्रालयको जिम्मेवारी दिए । सोही दिन कला घलेलाई पनि राईले राज्यमन्त्री बनाएका थिए । घलेले भूमि व्यवस्था मन्त्रालयको जिम्मा पाएकी थिइन् । राईले हिक्मतकुमार कार्की, इन्द्रबहादुर आङ्बो, जीवन घिमिरे, जगदीशप्रसाद कुसियत, विजयकुमार विश्वास, अम्बिरबाबु गुरुङ, टंक आङ्बुहाङ, रामबहादुर मगर र राजकुमार ओझालाई पनि आफ्नो मन्त्रिपरिषद्मा समेटेका थिए । राईले मुख्यमन्त्रीबाट राजीनामा दिएपछि १० भदौ २०७८ मा एमालेकै भीम आचार्य मुख्यमन्त्री बने । मुख्यमन्त्रीमा नियुक्त भएको भोलिपल्ट आफूसहित आठ सदस्यीय मन्त्रिपरिषद् बनाएका आचार्यले महिलालाई समेटेनन् । आचार्यको मन्त्रिपरिषद्मा लछुमन तिवारी, बलबहादुर साम्सोहाङ, तुलसीप्रसाद न्यौपाने, हीराकुमार थापा, उत्तमकुमार बस्नेत, ज्ञानेश्वर राजवंशी र लीलावल्लभ अधिकारी रहेका थिए । आचार्य नेतृत्वको सरकार दुई महिनामै ढल्यो । केपी शर्मा ओलीसँग छुट्टिएर माधव नेपाल समूहले नेकपा एकीकृत समाजवादी दल बनाएपछि कांग्रेस र माओवादीको समर्थनमा नेकपा एसका राजेन्द्रकुमार राईले प्रदेशको नेतृत्व सम्हाले । २०७८ कात्तिक १५ गते कोशीको तेस्रो मुख्यमन्त्री बनेका राईले आफ्नो मन्त्रिपरिषद्मा दुई महिलालाई समावेश गरे । मुख्यमन्त्री भएकै भोलिपल्ट राईले विष्णुमाया तुम्बाहाम्फेलाई सामाजिक विकास राज्यमन्त्री बनाए । सोही वर्षको माघ २३ गते दोस्रोपटक मन्त्रिपरिषद् विस्तार गर्दा राईले खिनु लुङ्वा लिम्बूलाई सामाजिक विकास मन्त्रालयको जिम्मेवारी सुम्पिए । उनीहरूको कार्यकाल दोस्रो संसदीय निर्वाचनसम्म कायम रह्यो । राई नेतृत्वको सरकारमा १४ मन्त्री र एक राज्यमन्त्री थिए । इन्द्रबहादुर आङ्बो, केदार कार्की, हिमाल कार्की, जयराम यादव, हिमाल कार्की, जयराम यादव, रामकुमार राई, राजन राई, झलकबहादुर मगर, शेखरचन्द्र थापा, ओमप्रकाश सरावागी, प्रतापप्रकाश हाङाम र उपेन्द्रप्रसाद घिमिरे त्यसबेला मन्त्री बनेका थिए । समग्रमा कोशी प्रदेशसभाको पहिलो कार्यकालमा तीन मुख्यमन्त्रीसहित ३७ जनाले सत्ताको स्वाद चाख्दा उक्त क्याबिनेटमा दुई मन्त्री र तीन राज्यमन्त्रीमा महिलाको सहभागिता रह्यो । दोस्रो कार्यकाल भने सुरु भएको दुई वर्ष नपुग्दै मन्त्रीहरू उत्पादन गर्ने थलोजस्तै बन्यो । २०७९ मंसिरमा सम्पन्न निर्वाचनबाट निर्वाचित हुँदै नेकपा एमालेका हिक्मतकुमार कार्की मुख्यमन्त्री बने । माओवादी केन्द्र, जसपा, एकीकृत समाजवादी र राप्रपाका सांसदको समर्थनमा पुस २४ गते प्रदेशको नेतृत्व सम्हालेका कार्कीले आफ्नो मन्त्रिपरिषद्मा एक महिलालाई समेटे । जसपाकी एक्ली सांसद निर्मला तावा लिम्बूलाई स्वास्थ्य मन्त्रालयको जिम्मेवारी सुम्पिए । कार्कीले मुख्यमन्त्रीका रूपमा शपथ खाएकै दिन मन्त्री बनेकी लिम्बू पहिचान पक्षधर र सरकारबीचको द्वन्द्वमा परिन् । प्रदेशको नाम कोशी खारेज गरौं भनेर आन्दोलित पहिचान पक्षधरको निशानामा परेपछि उनले २०८० जेठ १७ गते राजीनामा दिइन् । त्यसबेला कार्कीले आफ्नो मन्त्रिपरिषद्मा तिलकुमार मेन्याङ्बो, दुर्गाप्रसाद चापागाईं, भक्तिप्रसाद सिटौला, जीवन आचार्य र बुद्धिकुमार राजभण्डारीलाई पनि मन्त्री बनाएका थिए । तर, कांग्रेससँग चुनावी तामेल गरेर नेकपा एमालेसँग सत्ता गठबन्धन गरेको नेकपा माओवादीले कोशीमा आफ्नो समर्थन फिर्ता लियो । त्यसपछि कांग्रेस उद्धव थापाले प्रदेशको नेतृत्व सम्हालेपछि निर्मला लिम्बू फेरि मन्त्री बनिन् । असार २२ गते थापा मुख्यमन्त्री बनेपछि लिम्बुको साउन २२ गते स्वास्थ्य मन्त्रालयमा फिर्ती भयो । तर, सर्वोच्च अदालतले थापाले लिएको विश्वासको मत बदर गरिदिएपछि प्रदेशसभाको ठूलो दलको हैसियतमा पुनः हिक्मत कार्की नेतृत्वमा अर्को सरकार बनेको थियो । कार्की मुख्यमन्त्रीमा दोहोरिनुअघि थापाले, कमलप्रसाद जबेगू, प्रदीपकुमार सुनुवार, जीवन आचार्य, राजेन्द्र कार्की, रामकुमार खत्री र बाबुराम गौतमलाई मन्त्री बनाउँदा गयानन्द परिषद् राज्यमन्त्री बने । भदौ २२ गते पुनः मुख्यमन्त्रीमा बहाली पाएका कार्कीले एक महिलालाई आफ्नो क्याबिनेट मा राखे । त्यसबेला उनले सिर्जना राईलाई सामाजिक विकास राज्यमन्त्री बनाएका थिए । त्यसबाहेक उनकै पालमा पाँच कर्ण राई, एकराज कार्की, लीलावल्लभ अधिकारी, बुद्धिकुमार राजभण्डारी, रामप्रसाद महतो र निरन राईलाई मन्त्री बने । हिक्मतकुमार कार्कीले विश्वासको मत नपाएपछि उनी नेतृत्वको सरकार ढल्यो । कार्कीआबद्ध एमालेका ३९ र कांग्रेसको शेखर कोइराला पक्षका आठ गरी ४७ जना सांसहरूको समर्थनमा केदार कार्की मुख्यमन्त्रीमा नियुक्त भए । संविधानको धारा १६८ (५) अनुसार मुख्यमन्त्री बनेका कार्कीले दुई सांसदलाई आफ्नो क्याबिनेटमा त राखे । तर, उनीहरू राज्यमन्त्रीमा सीमित बने । कार्कीले मुख्यमन्त्री बनेको भोलिपल्टै शमशेर राई र रामबहादुर मगरलाई मन्त्री बनाएका थिए । कात्तिक १७ गते माओवादीका गणेश उप्रेती र नेकपा एसका कमलप्रसाद जबेगूलाई मन्त्री बनाएपछि मगरले राजीनामा दिए । अहिले कार्कीले १० सदस्यीय मन्त्रिपरिषद्को नेतृत्व गरिरहेका छन् । शमशेर, गणेश, कमलप्रसादसँगै राजेन्द्र कार्की, नारायण बुर्जामगर, रामकुमार खत्री, प्रदीपकुमार सुनुवार मन्त्री छन् भने ईन्दिरा थापा र सुनिताकुमारी गुरुङलाई राज्यमन्त्रीमा खुम्च्याइएको छ । ९३ सदस्यीय कोशी प्रदेशसभामा ३३ महिलाको सहभागिता छ । जसमध्ये ३१ जना समानुपातिक सांसद हुन् भने दुई जना प्रत्यक्ष निर्वाचित हुन् । कोशी प्रदेशसभाको ठूलो दल नेकपा एमालेका ४० मध्ये उपसभामुख सिर्जना दनुवारसहित १४ जना महिला सांसद छन् भने कांग्रेसका २९ सांसदमध्ये १० जना महिला हुन् । माओवादी केन्द्रका १३ मध्ये चार सांसद महिला हुन् भने राप्रपाका ६ मध्ये दुई, नेकपा एसका चारमध्ये दुई महिला हुन् । जसपाकी एकमात्र सांसद पनि महिला नै हुन् ।"
एमालेको आग्रह : मुलुकलाई विकासको बाटोमा लैजान नयाँ गठबन्धनसँग सहकार्य गरौं,"काठमाडौं : नेकपा एमालेले मुलुकलाई विकास र समृद्धिको बाटोमा लैजान नयाँ गठबन्धनमा सामेल हुन अन्य राजनीतिक दलहरूलाई अनुरोध गरेको छ। शुक्रबार पार्टी मुख्यालय च्यासलमा बसेको सचिवालय बैठकपछि एमाले महासचिव शंकर पोखरेलले मुलुकलाई आर्थिक समृद्धिको बाटोमा लैजान नयाँ गठबन्धनसँग सहकार्य गर्न अन्य राजनीतिक दलहरूलाई अनुरोध गरिएको बताएका हुन्। उनले भने, 'प्रधानमन्त्री पुष्पकल दाहाल 'प्रचण्ड' नेतृत्वमा पाँच राजनीतिक दलहरू सामेल भएर सरकार निर्माणको प्रक्रियामा अघि बढेका छौं। यो नयाँ प्रक्रियामा साथ समर्थन गर्न अन्य राजनीतिक दलहरूलाई पनि अनुरोध गरेका छौं।' सत्ता समीकरणमा आएको फेरबदललाई पार्टीले सकारात्मक लिएको महासचिव पोखरेलले जानकारी दिए। उनले जनताको निराशालाई आशामा बदल्न, विकास र समृद्धिका कामहरूलाई तीव्रता दिने सन्दर्भमा एमालेले सकारात्मक भूमिका खेल्नुपर्छ भन्ने बैठकले निष्कर्श निकालेको बताए। 'नयाँ सहकार्य फलदायी बनाउनु पर्दछ भन्ने पार्टीको मान्यता रहेको छ। जनताको निराशालाई आशामा बदल्न, मुलुकको राष्ट्रिय हित र स्वाभिमानलाई उच्च बनाउन, विकास र समृद्धिका कामहरूलाई तीव्रता दिने सन्दर्भमा नयाँ सहकार्य फलदायी बनाउनु पर्दछ भन्ने पार्टीको मान्यता रहेको छ,'उनले भने। नेकपा माओवादी केन्द्रका अध्यक्ष एवं प्रधानमन्त्री प्रचण्डले कांग्रेससँगको गठबन्धन तोडेर नेकपा एमालेसहित पाँच राजनीतिक दल सामेल गठबन्धन बनाएका छन्। गठबन्धनमा एमाले,माओवादी, रास्वपा,जसपा र एकीकृत समाजवादी सामेल छन्।"
गण्डकी प्रदेश : ३४ जना मन्त्री बन्दा ५ महिलालाई मात्रै अवसर,"पोखरा : गण्डकी प्रदेशमा २०७४ सालदेखि यता ४ जना मुख्यमन्त्री बनिसकेका छन्। मुख्यमन्त्रीसहित ३४ जना मन्त्री भइसके। ६० सदस्यीय गण्डकी प्रदेश सभामा १ सय २० जना सांसद बने। यो दुई कार्यकालमा १ सय २० जना प्रदेश सांसद बन्दा दोहोरिएका भनेको जम्मा ४ जनामात्रै हो। १ सय १६ जना प्रदेशका लागि नयाँ नै हुन्। हाला कि तीमध्ये कतिपय कोही संविधानसभा सदस्य भइसकेकादेखि प्रतिनिधिसभा र राष्ट्रियसभा सदस्य भइसकेकाहरू पनि छन्। १ सय २० जनामध्ये यो ६ वर्षमा ३४ जना मन्त्री बन्दा महिलाको संख्या भने केवल ५ रह्यो। जबकि प्रदेश सभामा २ कार्यकाल गरी ४० जना महिला सांसद भएका छन्। पहिलो कार्यकाल २०७४ देखि ७९ सम्म २० जना महिला सांसद थिए। अहिले चाहिँ २१ जना छन्। पहिलो कार्यकालमा नेकपा एमालेकी नरदेवी पुन र माओवादीकी आशा कोइराला प्रत्यक्ष निर्वाचन जितेर सांसद भएका थिए। अहिलेको दोस्रो कार्यकालमा एमालेकै पद्मा जीसी श्रेष्ठ र सीता सुन्दास प्रत्यक्ष निर्वाचित हुन्। पहिलोपटक संस्थापक मुख्यमन्त्री पृथ्वीसुब्बा गुरुङले २०७४ फागुन ४ गते शपथ लिएपछि ७ सदस्यीय मन्त्रिपरिषद् बनाएका थिए। त्यो मन्त्रिपरिषद्मा म्याग्दीकी नरदेवी पुन सामाजिक विकास मन्त्री थिइन्। कार्यकालको अन्तिममा आउँदा गुरुङले पुनकै मन्त्रालय विभाजन गरी युवा तथा खेलकुद मन्त्रालय बनाएर मनाङका राजीव गुरुङलाई नयाँ मन्त्री बनाए। गुरुङका पालामा उनीसहित ८ जना मन्त्री हुँदा तिनै नरदेवी पुन एकजनामात्रै महिलाले मन्त्री बन्ने अवसर पाइन्। संस्थापक मुख्यमन्त्री गुरुङ थप महिलालाई मन्त्रालय जिम्मेवारी दिन चाहेको बताउँथे। महिलाहरूका सभा र भेलामा महिलाहरूबाट दबाब आए महिलालाई जिम्मेवारी थप्न आफूलाई सजिलो पर्ने पनि सुनाउँथे। पूरा पाँ वर्षे कार्यकाल नसकी पृथ्वीसुब्बा गुरुङ २०७७ जेठमै पदमुक्त हुनु परेको थियो। त्यसपछि नेपाली कांग्रेसका नेता कृष्णचन्द्र नेपाली पोखरेलले अहिलेसम्मकै सबैभन्दा ठूलो मन्त्रिपरिषद् गठन गरेर १२ सदस्यीय बनाए। तर, उनको मन्त्रिपरिषद् पुरुष क्लबजस्तै थियो। ती १२ जनामा उनले केवल एकजना महिलालाई मात्रै मन्त्रीको जिम्मेवारी दिए। माओवादीकी मधु अधिकारी गुरुङले पोखरेलको कार्यकालमा स्वास्थ्य तथा सामाजिक विकास मन्त्रीको जिम्मेवारी पाएकी थिइन्। सहिद परिवार सदस्य उनले १८ महिना जिम्मेवारी सम्हाल्न पाइन्। २०७९ मा दोस्रोपटक भएको प्रदेशसभा निर्वाचनका बेला गण्डकीमा प्रत्यक्षतर्फ महिला उम्मेदवार नै पार्टीहरूले कम उठाए। नेपाली कांग्रेसले एकजनालाई पनि प्रत्यक्ष निर्वाचनमा महिलालाई मौका दिएन। माओवादीबाट स्याङ्जामा पार्वती थापामगर एकजनाले मात्रै उम्मेदवार बन्ने अवसर पाएकी थिइन्, तर उनले पराजित भइन् र एमालेकी सीता सुन्दासले निर्वाचन जितिन्। एमालेले तीन जनालाई प्रत्यक्ष निर्वाचनमा होमेको थियो। त्यसमध्ये नवलपुरमा पद्मा जीसी श्रेष्ठ र स्याङ्जाकी सीता सुन्दास विजयी भए। प्रत्यक्ष निर्वाचन जितेर आएकी एमालेकी सुन्दास प्रदेशसभाको दोस्रो कार्यकालको सुरुमै गठित एमालेमाओवादी सरकारमा अर्थमन्त्री भइन्। एमाले नेता खगराज अधिकारी मुख्यमन्त्री हुँदा सुन्दासलाई अर्थ मन्त्रालय सुम्मिएका थिए। मुख्यमन्त्री अधिकारीको ७ सदस्यीय मन्त्रिपरिषद्मा सुन्दास एकमात्रै महिला मन्त्री थिइन्। गण्डकी प्रदेशमा खगराज अधिकारीको सरकार तीन महिनामात्रै टिक्यो। संघीय गठबन्धनसँगै प्रदेशमा पनि बदली हुँदा नेपाली कांग्रेसका नेता सुरेन्द्रराज पाण्डेले २०८० वैशाख १५ गते मुख्यमन्त्रीको पदभार सम्हाले। उनले पनि ७ सदस्यीय मन्त्रिपरिषद् बनाए। महिलाका हकमा उनको कार्यकाल नै सबैभन्दा धेरै महिला मन्त्री रहेको कार्यकाल भएको छ। उनले माओवादीकी सुशीला सिम्खडा र कांग्रेसकी सरस्वती अर्याललाई मन्त्री बनाए। हाला कि भर्खरै मात्रै सत्ता गठबन्धनमा फेरि बदलाव आउँदा मुख्यमन्त्री पाण्डेले सिम्खडालाई मंगलबार मात्रै सामाजिक विकास मन्त्रीबाट बर्खास्त गरिसकेका छन्।"
"३९ जनालाई मृत्युको न्यायिक घोषणा, एकको बदर","स्याङ्जा : स्याङ्जा जिल्ला अदालतले चालु आर्थिक वर्षको ८ महिनाभित्र ३९ जनाको मृत्युको न्यायिक घोषणा गरेको छ। एक जनाको भने बदर भएको छ। भीरकोट नगरपालिकाका तेजबहादुर मल्ल २०३५ सालदेखि बेखबर थिए। ५१ वर्षको उमेरमा घरबाट निस्केका उनी त्यसपछि कहाँ गए, परिवारले केही खबर पाउन सकेनन्। परिवार ४५ वर्षसम्म उनी आउने प्रतिक्षामा बसे। यत्रतत्र खबर पुर्याए। आफ्ना आफन्त भएका सबै ठाउँमा सोधखोज गरे। कहीँकतैबाट केही पत्तो पाउन नसकेपछि जिल्ला अदालत स्याङ्जामा २०८० माघ २४ गते उनका दाजु यामबहादुर मल्लले मृत्युको न्यायिक घोषणाका लागि निवेदन दिए। अदालती प्रक्रिया पूरा गरेपछि अदालतमार्फत यही फागुन १५ गतेको निर्णयअनुरूप मुलुकी देवानी संहिता, २०७४ को दफा ४० बमोजिम तेजबहादुर मल्लको मृत्युको न्यायिक घोषणा भएको हो। निवेदकका अनुसार बेपत्ता भएका टोपबहादुर मल्लको अहिलेको उमेर ९६ वर्ष छ। यतिका वर्षसम्म फर्केर नआएपछि आउने आशा नरहेको जनाउँदै उनका परिवारले वडाको सिफारिस, गाउँ सर्जमिन मुचुल्कालगायतका कागजी प्रक्रिया पूरा गर्दै मृत्युको न्यायिक घोषणाको निवेदन दिएको थियो। सोही निवेदन र कागजी प्रमाणका आधारमा अदालतले मृत्युको न्यायिक घोषणा गर्ने निर्णय गरेको हो। हरिनास गाउँपालिकाका बाबुलाल सार्कीको अवस्था पनि २०५० सालदेखि अज्ञात छ। परिवारको लालनपालनका लागि भन्दै पत्नी र छोरी छाडेर हिँडेका उनको २० वर्षसम्म अत्तोपत्तो लागेन। त्यसपछि पत्नी नेत्रकुमारीले दिएको निवेदनअनुरूप अदालतले मृत्युको न्यायिक घोषणा गर्यो। बुवाआमा, दुई छोरी र पत्नीसँगको सल्लाहमै भारतकोै दिल्ली जान्छु भनि हिँडेका उनी २० वर्ष बितिसक्दा पनि घर आएनन्। परिवारको लालनपालन र औषधोपचारका लागि २२ वर्षको उमेरमा हिँडेका उनी फर्केर आउने आशा नदेखेपछि पत्नी नेत्रकुमारीले मंसिर २७ मा मृत्युको न्यायिक घोषणाको निवेदन दिएकी थिइन्। अदालतले आवश्यक प्रक्रिया पूरा भएपछि पुस २२ गते बाबुलाल सार्कीलाई मृत्युको न्यायिक घोषणा गरिदिएको थियो। हरिनासकै इन्द्रबहादुर भुजेल पनि ३४ वर्षको उमेरमै बेपत्ता भए। २०५२ फागुन २१ गतेदेखि सम्पर्कविहीन भुजेललाई पनि मृत्युको न्यायिक घोषणा गरिएको छ। भुजेललाई अदालतले गत माघ २८ गते मृत्युको न्यायिक घोषणा गरेको थियो। उनका दाजु डोलबहादुर भुजेलले भाइको मृत्युको न्यायिक घोषणाका लागि पुस ५ गते जिल्ला अदालतमा निवेदन दिएका थिए। उनका अनुसार रोजगारका लागि भारत जान्छु भनेर हिँडेका उनका भाइ त्यसपछि कहिल्यै सम्पर्कमा आएनन्। अर्जुनचौपारी गाउँपालिकाका लीलाकुमारी पौडेलले पनि २०६२ चैतदेखि बेपत्ता पतिको मृत्युको न्यायिक घोषणाको अदालतमा निवेदन गरिन्। रोजगारका लागि भारत जान्छु भनेर हिँडेका थीरलाल पौडेल १८ वर्षदेखि बेखबर थिए। अदालतले आवश्यक कानुनी प्रक्रिया पूरा गरी मृत्युको न्यायिक घोषणा गरिदिएको हो। २०५१ साउन १७ गतेदेखि आमा बेलमतीदेवी गुरुङको अवस्था थाहा पाउन नसकेका दुर्गाबहादुर गुरुङले माघ ४ गते मृत्युको न्यायिक घोषणाको माग गर्दे अदालतमा निवेदन दिए। पुतलीबजार नगरपालिकाका ४६ वर्षीया बेलमतीले घरमा कसैलाई केही नभनी हिँडेकी उनी अहिले सम्पर्कमा नआएको परिवारले जनाएको छ। आफ्ना आफन्तकहाँ खोजतलास गर्दा केही पत्तो पाउन नसकेको ३० वर्षपछि मृत्युको न्यायिक घोषणाका लागि परिवारले अदालतमा निवेदन दिएको हो। अदालती प्रक्रिया पूरा भएपछि १४ दिनपछि माघ १७ गते बेलमतीलाई मृत्युको न्यायिक घोषणा गरिएको थियो। पुतलीबजार नगरपालिकाकाका थमनबहादुर पौडेल पनि २०६२ असोज महिनादेखि बेखबर छन्। बडादसैंको टीका लगाएर वैदेशिक रोजगारीका लागि भारत हिँडेका उनको अवस्था अज्ञात छ। ५८ वर्षका उमेरमा हिँडेका उनी अहिले ७६ वर्ष पुगेका छन्। अठार वर्षसम्म उनको अत्तोपत्तो नलागेपछि परिवारले पुस १८ गते न्यायिक घोषणाका लागि निवेदन दिएको थियो। अदालतले १५ दिनपछि नै निवेदकको मागबमोजिम घोषणा गरिदियो। पुतलीबजार नगरपालिकाका बुद्धिबहादुर गुरुङलाई पनि माघ १६ गते मृत्युको न्यायिक घोषणा गरियो। उनका पत्नी पूर्णिमा गुरुङले दिएको कानुनी प्रमाणसहितका निवेदनका आधारमा अदालतले सो घोषणा गरिदिएको हो। घरका परिवारलाई केही नभनी हिँडेका उनी त्यसपछि सम्पर्कमा आएनन्। २०६४ असार १६ देखि बेखबर उनी त्यतिबेला ३५ वर्षका थिए। पति आउने प्रतिक्षामा बसेकी पत्नी पूर्णिमाले परिवारको सहमतिबमोजिम १६ वर्षपछि मृत्युको न्यायिक घोषणाका लागि निवेदन गरेकी हुन्। टोपबहादुर खाँणको यही फागुन १४ गते मृत्युको न्यायिक घोषणा भयो। उनका पत्नी तेजकुमारी खाँणले माघ ९ गते घोषणाका लागि निवेदन दिएकी थिइन्। चापाकोट नगरपालिकाका खाँण २०४८ सालदेखि बेपत्ता छन्। भीरकोट नगरपालिकाका आशबहादुर गुरुङको मृत्युको न्यायिक घोषणा भने बदर भयो। २०३७ सालमा १९ वर्षको उमेरदेखि बेपत्ता रहेका भन्दै उनकी पत्नी कुलमाया गुरुङले दिएको निवेदनका आधारमा अदालले गत भदौ २७ गते घोषणा बदर गरेको हो। आशबहादुर गत पुसमा आएर आफू जिउँदै रहेको भनेपछि घोषणा बदर गरिदिएको हो। मृत्यु घोषणाको ४ महिनापछि अदालतमा आफैं उपस्थित भएपछि उनको घोषणा बदर गरिएको थियो। रोजगारीका लागि भारतको आसाम पुगेका उनी सम्पर्कविहीन भएका थिए। यी स्याङ्जामा मृत्युको न्यायिक घोषणा गरिएका केही उदाहरण मात्र हुन्। हिजोआज यस्ता मुद्दा लिएर अदालत धाउनेको संख्या बढ्न थालेको स्याङ्जा जिल्ला अदालतका श्रेस्तेदार भूमिप्रसाद शर्माले बताए। मुलुकी देवानी संहिता, २०७४ र मुलुकी देवानी कार्यविधि नियमावली, २०७५ मा मृत्युको न्यायिक घोषणाको व्यवस्था गरेका छ। यिनै कानुनी व्यवस्थालाई आधार मानी स्याङ्जा अदालतले मृत्युको न्यायिक घोषणा गरेको हो, उनले भने। तर, कहिलेकाही अदालतलाई पनि कोही जीवित छ वा मरिसक्यो भनेर प्रमाणित गर्दा आइपर्ने अप्ठ्यारोलाई सहज बनाउन मृत्युको न्यायिक घोषणापछि बदर गर्न सकिने प्रावधान पनि राखिएको छ। सोहीबमोजिम एउटा घोषणा बदर भएको श्रेस्तेदार शर्माले बताए। सशस्त्रद्वन्द्व वा अन्य कुनै कारणबाट लामो समयसम्म बेखबर भएपछि उनका परिवारले बेपत्ता वा न्यायिक घोषणाका लागि अदालत धाउन थालेका हुन्। यहाँ घोषणा गरिएका अधिकांश रोजगारीका लागि भारत गएर बेखबर भएकाको संख्या बढी छ। केही मानसिक सन्तुलन गुमाएका पनि छन् भने केही पारिवारिक समस्याका कारण पनि घर छाडेर बेपत्ता भएको पाइएको छ। त्यसो त, तत्कालीन जनयुद्धका बेला सरकार र माओवादीबाट बेपत्ता हुने संख्या पनि १७ छ। उनीहरू सबैको अवस्था अझै बेपत्ताको सूचीमा रहेको जिल्ला रेडक्रस सोसाइटी स्याङ्जाका सभापति दिनेश अर्यालले जानकारी दिए। स्याङ्जामा २०५८ सालदेखि २०६२ सालसम्म बेपत्ताका सूचीमा रहेका १८ जना थिए। तीमध्ये वालिङका गोपालप्रसाद अर्याल भने १६ वर्षपछि घर फर्किएका थिए। मृत्युको घोषणाका लागि सम्बन्धित व्यक्तिको निवेदनसँगै वडादेखि प्रहरी हुँदै अदालतसम्म विभिन्न चरणबद्ध प्रक्रिया छन्। त्यसपछि भने अदालतमार्फत काम कारबाही अघि बढ्छ। धेरै वर्षसम्म अत्तोपत्तो पाउन नसक्ने र ज्युँदो रहेको पनि एकिन गर्न नसकेपछि मृत्युको न्यायिक घोषणाका लागि अदालतमा पारिवारिक सदस्य पुग्ने गरेका छन्। मृत्युको घोषणापछि सम्बन्धित ब्यक्तिले आ आफ्ना धर्म, संस्कार, संस्कृति अनुरूपका काजकिरिया पाउनुका साथै पतीपत्नीछोराछोरीर दाजुभाइले पाउने अंशबन्डा, सामाजिक सेवा सुबिधा, सहुलियत, पेन्सनलगायतका अन्य कामकाजमा सहज बन्ने बताइएको छ। यस्ता छन् कानुनी प्रावधान मुलुकी देवानी संहिता, २०७४ को दफा ४० मा कुनै व्यक्ति बिना सूचना लगातार १२ वर्षदेखि बेपत्ता भएमा वा त्यस्तो व्यक्तिको स्वाभाविक रूपमा जानकारी पाउने व्यक्तिले १२ वर्षदेखि कुनै जानकारी नपाएमा त्यस्तो व्यक्ति जीवित रहेको प्रमाण प्राप्त भएकोमा बाहेक त्यस्तो व्यक्तिको मृत्यु भएको मानिनेछ भन्ने उल्लेख छ। ८० वर्ष उमेर पूरा भएको व्यक्ति ५ वर्षसम्म पनि फेला नपरेमा त्यस्तो व्यक्तिको मृत्यु भएको मानिने व्यवस्था छ। युद्धस्थलमा खटिएको सैनिक बेपत्ता भएकोमा युद्ध समाप्त भएको मितिले ४ वर्षपछि त्यसको मृत्यु भएको मानिन्छ। दुर्घटना भएको वायुयान, पानी जहाज वा अन्य सवारी साधनमा यात्रा गरेको व्यक्ति भए त्यसरी दुर्घटना भएको मितिले ३ वर्षसम्म फेला नपरे त्यस्तो व्यक्तिको मृत्यु भएको मानिन्छ। उपदफा १ कुनै व्यक्तिको कुनै कारणबश दुर्घटनामा परी मृत्यु भएकोमा त्यस्तो दुर्घटनामा पर्ने अर्को व्यक्ति जीवित रहेको प्रमाण प्राप्त नभएमा त्यस्तो व्यक्तिको पनि सोही बखत मृत्यु भएको मानिन्छ। कुनै दुर्घटनामा परी एकैसाथ एकभन्दा बढी व्यक्तिको मृत्यु भएमा कुन व्यक्तिको पहिले मृत्यु भएको हो भन्ने प्रश्न निरुपण गर्नु पर्ने भएमा अन्यथा प्रमाणित भएकोमा बाहेक मृत्यु हुँदाका बखत जुन व्यक्तिको उमेर बढी रहेको छ सोही व्यक्तिको पहिले मृत्यु भएको मानिनेछ। कुनै व्यक्ति बिनासूचना बेपत्ता भएको वा कुनै विपद् वा दुर्घटनामा परेकोले निजको मृत्युको सम्बन्धमा न्यायिक घोषणा गरी, पाउ भनि बेपत्ता वा मृत्यु भएको मिति, ठेगाना, कारण र आधार खुलाई सरोकारवाला ब्यक्तिले निवेदन दिएमा अदालतले सबुत प्रमाण बुझी मृत्युको न्यायिक घोषणा गर्न सक्छ। उपदफा (४) बमोजिम मृत घोषित भइसकेको व्यक्ति जीवित भई फर्की आई अघि भएको न्यायिक घोषणा बदर गरी पाउँ भनी निज आफैंले वा मृत्युसम्बन्धी न्यायिक घोषणा संशोधन गरी पाउ भनी निजको हकदारले निवेदन दिएमा अदालतले सो सम्बन्धमा आवश्यक जाँचबुझ गरी घोषणाको आदेश संशोधन वा बदर गर्नेछ। नयाँ मुलुकी देवानी संहितामा मृत्युको न्यायिक घोषणा गर्न पाउने व्यवस्था भएअनुरूप सम्बन्धित ब्यक्तिले उपलब्ध गराएको निवेदनसहित आवश्यक कागजात पुगेमा जिल्ला अदालत स्याङ्जाले मृत्युको न्यायिक घोषणा गर्ने गरेको छ। जुन सकारात्मक पक्ष भएको अधिबक्ता तुलसी गिरीले बताए। वर्षौंदेखि आफ्नो दाजुभाइ दिदीबहीनी आमाबुवा जो कोही भए पनि भेटघाट नभएको र सम्पर्कमा आउने संभावना नदेखेपछि मृत्युको न्यायिक घोषणा गर्न पाउने प्रावधानले छ। जसका कारण वर्षौंदेखि के गरौं, कसो गरौं भनेर बसिरहेका आफ्ना आफन्तलाई केही राहत दिएको अधिवक्ता गिरीको भनाइ छ। उनले भने, सामान्यतया कुनै ब्यक्ति १२ बर्षदेखि वेखबर छ। मरे ज्युँदो थाहा छैन। उसको नाउमा रहेका घरजग्गा तथा सम्पती अंशियारलाई बाँडफाँट गर्न पाइएन्। पत्नीले पनि अंश नामसारीलगायतका सामाजिक सेवा सुबिधाबाट बञ्चित हुने अवस्था देखिएको अवस्थामा मृत्युको न्यायिक घोषणा गर्ने गरिएको छ। तर, केही बदर पनि हुन सक्छन भनेर वदरका प्राबधान पानि राखिएको छ। यदि बदर भयो भने पूर्ववत अवस्थामा रहन्छ। २०७४ अघि भने यस्तो विशेष व्यवस्था थिएन। कुनै व्यक्ति १२ वर्षसम्म बेपत्ता भएमा उनका नाउँमा रहेका जग्गा तथा सम्पती नामसारी अथवा अंशबन्डा गर्नुपर्ने भएमा मालपोत कार्यालयबाट हुने गरेको अधिवक्ता गिरीले जानकारी दिए। मृत्युको न्यायिक घोषणाका बारेमा निकै कम सुनिएको र नौला प्रकृतिको कानुनी व्यवस्था रहेको आमनागरिकका भनाइ छ। कानुनी मान्यता पाएको ५६ वर्ष पुग्दासमेत आमनागरिकका लागि नौलो विषय बनेको पुतलीबजार नगरपालिका१ निवासी राम शर्माले बताए।"
महिलाको प्रतिनिधित्व १८ प्रतिशत मात्रै,"हेटौंडा : प्रदेश संरचना बनेयता बागमती प्रदेश सरकारमा १० जना महिला सहभागी भएका छन्। तीमध्ये एक जना मुख्यमन्त्री भएका छन्। एक जना मन्त्री दोहोरिएका छन्। बागमती प्रदेशमा हालसम्म बनेका चार वटा सरकारमा ५५ जना मन्त्री भएका छन्। तर, संविधानतः सरकारमा प्रतिनिधित्व हुनुपर्ने महिलाको न्यूनतम संख्यासमेत पुगेको देखिँदैन। ५५ जना मन्त्री हुँदा त्यसको ३३ प्रतिशत अर्थात् १८ जना कम्तीमा महिला मन्त्री हुनुपर्ने थियो। तर मन्त्री भएकामध्येको १८ प्रतिशत अर्थात् १० जना मात्र महिलाले सरकारको नेतृत्व गर्ने अवसर पाएका छन्। मन्त्री भएकामध्ये पनि पाँच जना राज्यमन्त्री हुन्। हालसम्म मन्त्री बनेकामध्ये ४४ जना पुरुष रहेका छन्। बागमती प्रदेशका प्रथम मुख्यमन्त्री डोरमणि पौडेलले आफ्नो कार्यकालमा पहिलो पहिला मन्त्री सरस्वती बस्नेतलाई बनाए। उनी बागमती प्रदेश सरकारको पहिलो महिला मन्त्री हुन्। २०७४ माघ २८ गते मुख्यमन्त्री नियुक्त भएका पौडेलले पहिलो पटक सात सदस्यीय मन्त्रीपरिषद गठन गर्दा महिला मन्त्री समावेश गर्न सकेनन्। दोस्रो पटक मन्त्रिपरिषद विस्तार गर्दा २०७८ वैशाख १५ गते बस्नेतलाई सामाजिक विकास मन्त्री बनाए। दोलखाकी बस्नेत नेकपा एमालेबाट मन्त्री भएका हुन्। तर उनले साढे चार महिनाको छोटो समय मात्र मन्त्रालय सम्हाल्ने अवसर पाइन्। यस अवधिमा उनले शैक्षिक सुधार, महिला तथा बालबालिकाको लागि केही राम्रा कामको थालनी गरेका थिए। २०१९ सालमा दोलखा गौरीशंकर गाउँपालिकामा जन्मिएकी बस्नेत २०३२ सालमा हलेश्वर निमाविमा ६ कक्षामा अध्ययनरत हुँदा अनेरास्ववियु प्रारम्भिक कमिटीमा आबद्ध भएकी थिइन्। २०३७ सालदेखि शिक्षक संगठनसँगै अनेमसंघको गाउँ कमिटी र गाउँ पार्टी कमिटी दुवैमा क्रियाशील भएकी उनी २०७१ सालमा सुकुम्बासी आयोगको दोलखा जिल्ला अध्यक्षसमेत भइसकेकी छन्। २०७४ सालमा दोलखा जिल्लाबाट बागमती प्रदेशसभा सदस्यमा निर्वाचित उनी बागमती प्रदेशमा नेकपा एमालेभित्र प्रभावशाली महिला नेतृ हुन्। सरकारको नेतृत्व गरिरहेको तत्कालीन नेपाल कम्युनिस्ट पार्टीमा फुटसँगै देशले पहिलो महिला मुख्यमन्त्री पायो। नेकपा एमालेले पौडेलको ठाउँमा एमाले नेतृ अष्टलक्ष्मी शाक्यलाई बागमती प्रदेशको मुख्यमन्त्री बनायो। लामो राजनीतिक पृष्ठभूमि बोकेकी नेकपा एमालेभित्रका प्रभावशाली महिला नेतृ शाक्य २०७८ भदौ २ गते बागमती प्रदेशको मुख्यमन्त्री नियुक्त भएका हुन्। तर, उनले विश्वासको मत लिन नसक्दा ७१ दिनमा नै सरकार छाड्नु पयो। बागमती प्रदेशमा एकल बहुमत रहेको एमालेबाट मुख्यमन्त्री बनेकी उनी एक जना मात्र एमालेका प्रदेशसभा सदस्यले विश्वासको मत नदिँदा सरकार टिकाउन नसक्ने अवस्थामा थिइन्। एमालेबाट अलग हुँदै माधव नेपाल अध्यक्ष रहेको पार्टी एकीकृत समाजवादीमा सात जना प्रदेशसभा सदस्य आबद्ध भएपछि उनको सत्ता संकटमा परेको थियो। ७० वर्षीया शाक्य २०१० सालमा काठमाडौंको नेवार परिवारमा जन्मेकी हुन्। २०२९ सालमा एसएलसी उत्तीर्ण गरेकी उनी २०३६ सालमा घर छोडेर पूर्णकालीन राजनीतिमा होमिएकी थिइन्। भूमिगत राजनीति गर्दा २०४५ सालमा इलामबाट पक्राउ परेकी उनी अखिल नेपाल महिला संघको अध्यक्षसमेत भइन्। शाक्य २०५६ साल र २०७१ सालमा भएको संविधानसभा चुनावमा सांसदमा निर्वाचितसँगै संघीय सरकारमा दुईपटक मन्त्री भइसकेकी छन्। शाक्य गत २०७४ सालमा भएको प्रदेशसभामा काठमाडौं निर्वाचन क्षेत्र ८ (ख) बाट निर्वाचित भएकी थिइन्। बागमती प्रदेशको मुख्यमन्त्रीको दाबी गर्दै उनी प्रदेश निर्वाचन लडेकी थिइन्। छोटो कार्यकालभित्र प्रदेशमा सुशासन कायम गर्न प्रयास गरेकी शाक्यलाई नेकपा एमालेले वर्तमान कार्यकालको लागि उपराष्ट्रतिको उम्मेदवार पनि बनाएको थियो। हाल नेकपा एमालेका उपाध्यक्ष रहेकी शाक्य नेपाली राजनीतिमा महिला नेतृहरूमा शालीन, संघर्षशील र प्ररणादायी व्यक्तिको रूपमा चिनिन्छन्। शाक्यले आफ्नो १३ सदस्यीय मन्त्रिपरिषद्मा ३ जना महिला मन्त्री बनाइन्। रचना खड्का आर्थिक मामिला तथा योजना मन्त्री, सरस्वती बाटी उद्योग पर्यटन, वन तथा वातावरण राज्य मन्त्री र जुनेली श्रेष्ठ सामाजिक विकास राज्यमन्त्री बनिन्। २०७८ भदौ २८ गते नियुक्त भएका तीनै मन्त्रीले डेढ महिना मात्र मन्त्रालय सम्हाल्ने अवसर पाइन्। दोलखाकी एमाले नेत्री रचना खड्का बागमती प्रदेशको पहिलो महिला अर्थ मन्त्री हुन्। छोटो कार्यकालका कारण उनको काम र क्षमताको पूर्ण परीक्षण भने प्रदेशवासीले गर्न पाएनन्। विद्यार्थी राजनीतिबाट उदाएकी खड्काको जन्म २०४१ सालमा भएको हो। उनी एमालेभित्र सम्भावना बोकेकी युवा नेत्री हुन्। भक्तपुरकी सरस्वती बाटी पनि विद्यार्थी राजनीतिबाट उदाएकी महिला नेत्री हुन्। छोटो समय बागमती प्रदेशको उद्योग, पर्यटन, वन तथा वातावरण मन्त्रालयको राज्यमन्त्री सम्हालेकी उनले २०३५ सालमा एमाले सम्बद्ध अनेरास्ववियुबाट राजनीतिक यात्रा सुरु गरेकी थिइन्। २०५६ को आम निर्वाचनमा भक्तपुर १ बाट प्रत्यक्ष चुनाव लडेकी उनी र २०४९ को स्थानीय निर्वाचनमा भक्तपुरको उपमेयर उम्मेदवार बनेकी थिइन्। मकवानपुरकी जुनेली श्रेष्ठ एमाले सम्बद्ध अखिल नेपाल महिला संघमा लामो समय नेतृत्व गरेकी नेत्री हुन्। श्रेष्ठले सामाजिक विकास राज्यमन्त्री हुँदा विद्यालय तहमा शिक्षा सुधारको लागि प्रयास गरेकी थिइन्। नेकपा एमालेको केन्द्रीय सदस्यसमेत भएकी उनी पार्टी राजनीतिमा क्रियाशील छिन्। शाक्य नेतृत्वको सरकार परिवर्तनसँगै २०७८ कात्तिक ११ गते नेकपा एकीकृत समाजवादीका राजेन्द्र पाण्डे नेतृत्वमा नयाँ सरकार बन्यो। १८ सदस्यीय मन्त्रिपरिषद्मा पाण्डेले चार जना महिलालाई मन्त्री बनाए। कुमारी मोक्तान सामाजिक विकास मन्त्री, इन्द्रमाया गुरुङ कृषि राज्यमन्त्री, कल्पना नेपाली स्वास्थ्य राज्यमन्त्री र रजनी अमात्य जोन्छे उद्योग वाणिज्य तथा आपूर्ति राज्यमन्त्री बनिन्। मुख्यमन्त्री पाण्डेसँगै मन्त्री बनेका मकवानपुरकी मोक्तानले करिब १४ महिना सामाजिक विकास मन्त्रालयको नेतृत्व सम्हालिन्। उनले विद्यालयहरूको भौतिक संरचना सुधार, महिला सीप विकास, छोरी बुहारी पढाऊ अभियानलाई अघि बढाउने प्रयास गरे। त्यसपछि पनि उनी सरकार बाहिर हुनु परेन। बागमती प्रदेश सरकारमा दोहोरिने अवसर पाएकी पहिलो महिला नेत्री हुन् मोक्तान। उनी वर्तमान शालिकराम जम्कट्टेल नेतृत्वको सरकारमा पनि सामाजिक विकास मन्त्री छन्। नेकपा माओवादी केन्द्रबाट मकवानपुर २(क) मा प्रदेशसभा सदस्य निर्वाचित मोक्तान यस अघि दुई पटक सांसद भइसकेकी छिन्। १६ वर्षको उमेरमा जनयुद्धमा होमिएकी नेकपा माओवादी केन्द्रकी नेत्री कुमारी मोक्तान हाल नेकपा माओवादी केन्द्रका केन्द्रीय सदस्य छिन्। इन्द्रमाया गुरुङ बागमती प्रदेश सरकारमा गुरुङ समुदायबाट मन्त्री हुने पहिलो व्यक्ति हुन्। २०७८ मंसिर २८ गते बागमती प्रदेशको कृषि तथा पशुपन्छी विकास राज्यमन्त्री भएकी गुरुङ करिब ११ महिना उक्त जिम्मेवारीमा रहिन्। सिन्धुपाल्चोक जिल्लाको पिस्कर गाउँमा २०४० सालको माघेसंक्रान्तिको दिन भएको पिस्कर हत्याकाण्डपछि इन्द्रमाया गुरुङलाई सानैदेखि राजनीतिमा चासो बस्यो। सिन्धुपाल्चोकको हेलम्बु गाउँपालिका५ स्थित गोल्फुभन्ज्याङमा २०४९ जेठ २४ गते जन्मिएकी उनी हाल मेलम्ची ११ सिन्धुपाल्चोककी स्थायी बासिन्दा हुन्। पिस्कर हत्याकाण्डपछि कम्युनिस्ट आन्दोलनको प्रभावबाट भूमिगत जीवन र आन्दोलनसँग जोडिँदै उनले २०४५ सालमा नेकपा एमालेको साधारण सदस्य लिएकी थिइन्। २०७४ सालमा बागमती प्रदेशसभा सदस्य निर्वाचित भएपछि उनको भूमिका राज्य संयन्त्रसँग पनि जोडियो। प्रदेशसभाको विभिन्न समितिमा रहेर काम गरेकी गुरुङले नेकपा एमाले विभाजनपछि नेकपा एकीकृत समाजवादी रोजिन्। गुरुङ राजनीतिसँगै सामाजिक क्षेत्रमा पनि उत्तिकै सक्रिय छिन्। नेपाली कांग्रेसकी युवा नेतृ कल्पना नेपाली २०७८ पुस ९ गते बागमती प्रदेशको स्वास्थ्य राज्यमन्त्री नियुक्त भएकी थिइन्। करिब एक वर्ष स्वास्थ्य राज्यमन्त्री भएकी उनले प्रादेशिक अस्पतालहरूको स्तर वृद्धि र स्वास्थ्य सेवा प्रवाहमा सुधारको लागि प्रयास गरेकी थिइन्। प्रदेशसभाको पहिलो कार्यकालमा नेपाली कांग्रेसबाट समानुपातिक प्रदेशसभा सदस्य भएकी उनी नुवाकोटका स्थापित महिला नेत्री हुन्। भक्तपुरकी रजनी अमात्य जोन्छे नेपाली कांग्रेसले २०७४ मा प्रदेशसभा सदस्य बनाएको थियो। नेपाली कांग्रेसका नेता, सहिद राधेश्याम जोन्छेंकी धर्मपत्नी रजनी भक्तपुरमा नेपाली कांग्रेसलाई स्थापित गर्न लागि पर्ने नेताहरूमध्ये एक हुन्। उनी सहिद पत्नी भएकाले पनि पार्टी सभापति शेरबहादुर देउवाले मन्त्री बनाउन जोड गरेका थिए। एक वर्ष उद्योग वाणिज्य तथा आपूर्ति राज्यमन्त्री भएर काम गर्दा उनले उद्योगहरूको नियमन र साना उद्योग दर्ताको सहजीकरणमा काम गरेका थिए। प्रदेशसभको दोस्रो कार्यकालका मुख्यमन्त्री शालिकाराम जम्कट्टेलले दोस्रो पटक मन्त्रिपरिषद् विस्तार गर्दा मसिना खड्का वन तथा वातावरणमन्त्री बनिन्। २०८० जेठ ७ गते मन्त्री नियुक्त भएकी उनले साढे ९ महिना वन तथा वातरण मन्त्रालय सम्हालिन्। संघीय सरकारमा गठबन्धन परिवर्तन भएसँगै उनीसहित कांग्रेसबाट बागमती प्रदेशमा नियुक्त भएका ६ जना मन्त्रीले २०८० फागुन २३ गते राजीनामा दिएका छन्। सिन्धुपाल्चोक प्रदेशसभा १(क) बाट निर्वाचित उनले नेकपा एमालेका युद्धविक्रम तामाङलाई हराएकी थिइन्। राजीनामा दिने क्रममा उनले भनेकी छिन्, जनहितलाई मूलधारमा राखेर धेरै राम्रा नीतिगत निर्णयहरू गरेका छौं।"
डिजिटल क्षेत्रमा महिलाको आवाज सुनिनेगरी नीतिगत सुधारमा काम गर्नेछु: आरजु राणा,"काठमाडौं : प्रतिनिधिसभाअन्तर्गतको कृषि,सहकारी तथा प्राकृति स्रोत साधन समिति सभापति डाआरजु राणा देउवाले महिला मैत्री नीति र कानुनलाई सुनिश्चित गर्न महत्वपूर्ण भूमिका खेल्ने बताएकी छन्। अन्तर्राष्ट्रिय महिला दिवसका अवसरमा शुक्रबार एक विज्ञप्ति जारी गर्दै प्रविधिको पहुँचमा लैङ्गिक समानतालाई प्रवर्द्धन गर्ने र डिजिटल क्षेत्रमा महिलाको आवाज सुनिने गरी नीतिगत सुधारमा काम गर्ने विश्वास व्यक्त गरेकी छन्। 'प्रतिनिधि सभा सदस्यको हैसियतमा मैले व्यक्तिगत रूपमा महिला मैत्री नीति र कानुनलाई सुनिश्चित गर्न महत्वपूर्ण भूमिका खेल्नेछु । प्रविधिको पहुँचमा लैङ्गिक समानतालाई प्रवर्द्धन गर्ने र डिजिटल क्षेत्रमा महिलाको आवाज सुनिने गरी नीतिगत सुधारमा काम गर्नेछु । आजको दिन ग्रामीण र सीमान्तकृत समुदायका महिलाहरूको प्रविधि साक्षरता बढाउँदै सूचना प्रविधिको क्षेत्रमा उनीहरूको पहुँच पुर्याउने नीतिगत सुधारमा काम गर्ने प्रतिबद्धता पनि व्यक्त गर्दछु ,'उनले भनेकी छन्। महिला सशक्तीकरणको विषय केवल महिलाको मात्र मुद्दा नभइ यसका लागि महिला र पुरुष दुवैको समान र सक्रिय भूमिका आवश्यक पर्ने उनको भनाइ छ। उनले विश्वभर आज पनि महिलामाथि कुनै न कुनै प्रकारका विभेदहरू कायमै रहेको भन्दै शिक्षा,स्वास्थ्य रोजगारीलगायतका अवसरमा महिलाहरूको पहुँच अझै पनि सन्तुष्ट हुने स्तरमा पुग्न नसकेको बताएकी छन्। विकसित मुलुकहरूको तुलनामा नेपाली नारीहरूको आधारभूत आवश्यकतामै विभेद र शोषण भोग्दै आएको उनको जिकिर छ। 'विकसित मुलुकहरूको तुलनामा नेपाली नारीहरूले आधारभूत आवस्यकता मै विभेद र शोषण भोग्दै आएका छन् । उनीहरूलाई न्याय र समानता दिलाउने उदेश्य हामी सम्पूर्ण नारीहरूको मात्रै नभई नारी र पुरूष दुवैको हो । महिला सहभागिता र प्रतिनिधित्व सुनिश्चित गर्न संविधान र कानुनमार्फत अभ्यासमा आएका छन् । नेपाली नारीहरुले आफुले पाएका अवसरमा सफलता प्रमाणित गरिसकेका पनि छन् । हामी महिलाहरू परिवार, समुदाय र राष्ट्रकै नेतृत्वकर्ता हौं । महिलाहरू समाजका हरेक क्षेत्रमा सफल हुँदै आएको हाम्रो गौरवमय इतिहास पनि छ,'उनले भनेकी छन्,' यद्यपि,हामीले अझै पनि धेरै काम गर्न बाँकी छ ।' महिलाहरूले कार्यस्थलमा विभेदका साथै समान अवसहरूका क्षेत्रमा बाधा र भेदभाव भोग्दै आएको भन्दै उनले सबैले हातेमालो गरेर सबै चुनौतिहरू पन्छाउँदै जानुपर्ने बताएकी छन्। प्रत्येक वर्ष मार्च ८ का दिन अन्तराष्ट्रिय नारी दिवश विश्वभर मनाइँदै आएको छ।"
२ महिला मात्रै मन्त्री,"जनकपुरधाम : नेपालमा संघीय लोकतान्त्रिक गणतन्त्र स्थापनापछि हरेक क्षेत्रमा ३३ प्रतिशत महिला सहभागिताको बहस चल्यो। अन्ततः गणतान्त्रिक संविधानले नै ३३ प्रतिशत महिला सहभागितालाई सुनिश्चित गयो। तर, संविधानले तोकेको व्यवस्था संविधानपालक नै कार्यान्वयन गरेको छैन। समोवशी संघीयताको अभ्यास गरिरहेका नेपालका प्रदेश सरकारका मन्त्रिपरिषद्हरू नै असमावेशी छन्। कुनै पनि प्रदेशको नेतृत्वमा महिला त छैनन् नै, मन्त्रिपरिषदमा समेत कमजोर उपस्थिति छ। प्रदेश सरकारका मन्त्रिपरिषद्हरूमा महिलालाई ल्याउन जताततै आनाकानी भएको पाइन्छ। सहभागी गराइएका महिला मन्त्रीहरूलाई कम बजेट र जिम्मेवारी भएका मन्त्रालय जिम्मा दिइएको छ। यसअघिको कार्यकालमा मधेस सरकारको अझ महिलालाई त राज्यमन्त्रीमै थन्काइएको थियो। प्रदेश मन्त्रिपरिषद् बैठकमा औपचारिकताको लागि मात्र बोलाउने गरेको महिला मन्त्रीहरूको अनुभव छ। प्रदेश सरकारकी एकजना पूर्वराज्यमन्त्री धेरैजसोलाई राज्यमन्त्री बनाएर बेरोजगार राख्ने गरिएको बताउँछिन्। भन्छिन्, योजनाअघि बढाउन खोज्दा मन्त्री र सचिवले नटेरेको कटु अनुभव पनि गरियो। मधेस प्रदेशकी पूर्वप्रदेशसभा सदस्य मञ्जुकुमारी यादव सबै प्रदेशले मन्त्रिपरिषद्मा महिलालाई सकेसम्म अवसर नदिएको बताउँछिन्। महिलाको पक्षमा आकर्षक नारा ल्याएको हाम्रो मधेसप्रदेश सरकारलाई नै हेर्नुस्। अवसर वा जिम्मेवारीको मामिलामा महिलालाई सधैं विभेद गरिएकोे छ। नेपाली कांग्रेसकी पूर्वप्रदेशसभा सदस्य गीताकुमारी यादव जताततै, जेमा पनि पितृसत्तात्मक सोच हाबी भएको बताउँछिन्। महिला प्रतिनिधित्वलाई सांकेतिकबाट परिणमामुखी बनाउन सधैं आलटाल गरिएको उनको भनाइ छ। हामीले सार्वजनिक मञ्च, संसद् सबैतिर राज्य सञ्चालनमा महिला सहभागिताको आवाज उठायौं, भन्छिन्, नीतिगत सुधार पनि भयो, तर प्रदेश सरकारहरूले पनि व्यावहारिक तहमा कार्यान्वयन गरेनन्। सधैं विभेदमा पार्ने मनशाय देखियो। मधेस प्रदेश सरकारको पहिलो कार्यकालमा महिलाको उपस्थिति न्यून मात्रामा थियो। मधेस प्रदेशसभामा १ सय ७ प्रदेशसभा सदस्यमध्ये ४७ जना महिला थिए। तर प्रदेश सरकारमा पनि महिला प्रतिनिधित्वलाई महŒव दिइएको छैन। ४७ महिलामा २ जनालाई राज्यमन्त्रीमा सीमित गरियो। १ सय ७ सदस्यीय प्रदेशसभाबाट मो लालबाबु राउत गद्दी नेतृत्व सरकारमा १२ सदस्यीय मन्त्रिपरिषद् बन्दा जम्मा २ जना महिला परेका थिए। त्यो पनि राज्यमन्त्रीमा सीमित गरिएको थियो। तत्कालीन समयमा संघीय समाजवादी पार्टीको तर्फबाट उषा यादव अर्थमन्त्री थिइन् भने राष्ट्रिय जनता पार्टी नेपाल (राजपा) बाट डिम्पल झा भौतिक पूर्वाधार तथा यातायात राज्यमन्त्री थिइन्। जनता समाजवादी पार्टी (जसपा) फुट्नुअघि दुई राज्यमन्त्री भए पनि जसपा फुटेपछि कांग्रेस, माओवादी केन्द्र र एकीकृत समाजवादी सरकारमा सहभागी भयो। तर उषा यादव अर्थ राज्यमन्त्री र रुविकुमारी कर्ण सञ्चार राज्यमन्त्री बनेकी छन्। क्याबिनेट स्तरको मन्त्री महिला नै थिएनन्। यसअघि ७ वटै प्रदेश सरकारहरूमा कुल ८२ जना मन्त्री तथा राज्यमन्त्री थिए। जसमा जम्मा २० जना महिला थिए। जसमा १३ जना राज्यमन्त्री थिए । मन्त्रीको जिम्मेवारी पाउने महिला ७ जना मात्र थिए। कोशी मधेस प्रदेशमा क्याबिनेटस्तरका मन्त्री नै थिएनन्। दुवै प्रदेशमा २२ जना महिला राज्यमन्त्री थिए। बागमतीमा १ मन्त्री र ३ राज्यमन्त्री थिए भने गण्डकीमा एक जना मन्त्री थिए। लुम्बिनीमा ३ मन्त्री र ३ राज्यमन्त्री महिला थिए। कर्णाली प्रदेश सरकारमा महिलाको प्रतिनिधित्व नै थिएन्। यस्तै सुदूरपश्चिम प्रदेश सरकारको मन्त्रिपरिषद्मा २ मन्त्री र ३ जना राज्यमन्त्री महिला थिए। प्रदेश१ मा तत्कालीन नेकपाबाट शेरधन राईले सरकारको नेतृत्व गर्दा एक मन्त्री र एक राज्यमन्त्री महिला भए। नेकपा नफुट्दा जशमाया गजमेर सामाजिक विकास राज्यमन्त्रीमा थिइन् भने फुटेपछि उषा किरण राई मन्त्री भईन्। एमालेको सत्ता ढलेपछि नेकपा एकीकृत समाजवादीका राजेन्द्र राईको नेतृत्वमा बनेको १४ सदस्यीय क्याबिनेटमा खिनु लङ्वा लिम्बू पर्यटन तथा संस्कृति मन्त्री र विष्णुमाया तुम्बाहाङ्फे सामाजिक विकास राज्यमन्त्री थिइन्। जबकी कोशीमा प्रदेशसभामा ९२ सदस्यमध्ये ३२ जना महिला थिइन्। बागमती प्रदेशले महिला मुख्यमन्त्री बनाउन सक्थ्यो। वाम गठबन्धनको बहुमत थियो र मुख्यमन्त्री भागबन्डाका क्रममा तत्कालीन प्रदेश ३ एमालेको भागमा पयो। अष्टलक्ष्मी शाक्य मुख्यमन्त्री बन्ने गरी प्रदेशमा झरेकी थिइन्। तर संसदीय दलको नेतामै हराएर मुख्यमन्त्री बन्ने बाटो बन्द गरियो। मुख्यमन्त्री डोरमणि पौडेलले सरस्वती बस्नेतलाई सामाजिक विकास मन्त्री बनाए। पार्टी फुटको संघारमा पुगेपछि पौडेलले राजीनामा दिए र अष्टलक्ष्मी शाक्य मुख्यमन्त्री भइन्। शाक्यको नेतृत्वको सरकारमा रचना खड्का आर्थिक मामिला तथा योजनामन्त्री, जुनेली श्रेष्ठ सामाजिक विकास राज्यमन्त्री र सरस्वती बस्नेत उद्योग, पर्यटन, वन तथा वातावरण राज्यमन्त्रीमा नियुक्ति पाएका थिए। तर पार्टी फुटेका कारण मुख्यमन्त्री शाक्यले तीन महिना नबित्दै शाक्यले राजीनामा दिनुपयो। बागमतीमा एकीकृत समाजवादीका राजेन्द्र पाण्डे नेतृत्वको गठबन्धन सरकार छ। १८ सदस्यीय मन्त्रिपरिषद्मा कुमारी मोक्तान सामाजिक विकास मन्त्री, इन्द्रमाया गुरुङ कृषि तथा पशुपन्छी विकास राज्यमन्त्री, रजनी जोन्छे अमात्य उद्योग, वाणिज्य तथा आपूर्ति राज्यमन्त्री र कल्पना नेपाली स्वास्थ्य राज्यमन्त्री थिईन्। १ सय ९ सदस्यीय बागमती प्रदेशसभामा ३७ जना महिला थिए। गण्डकी प्रदेश सकारमा महिला झन् उपेक्षा गर्दै एमालेका पृथ्वीसुब्बा गुरुङ मुख्यमन्त्री रहँदा नरदेवी पुनमगर सामाजिक विकास मन्त्री थिइन्। कांग्रेसका कृष्णचन्द्र पोखरेल नेतृत्वको सरकार १२ सदस्यीय मन्त्रिपरिषद्मा मधु अधिकारी गुरुङ स्वास्थ्य तथा जनसंख्या मन्त्री भइन्। ५९ सदस्यीय गण्डकी प्रदेशसभामा महिलाको संख्या २० थियो। कर्णालीमा जीवनबहादुर शाही नेतृत्वको ८ सदस्यीय मन्त्रिपरिषद् महिलाविहीन थियो। यसअघि माओवादी केन्द्रका महेन्द्रबहादुर शाही नेतृत्वको कर्णाली प्रदेश सरकारमा दुई जना महिला मन्त्री बने। विमला केसी भूमिव्यवस्था, कृषि तथा सहकारी मन्त्री र सीताकुमारी नेपाली आन्तरिक मामिला तथा कानुनमन्त्री थिए। ३५ सदस्यीय कर्णाली प्रदेशसभामा १३ जना महिला थिए। लुम्बिनी प्रदेशमा तत्कालीन मुख्यमन्त्री शंकर पोखरेलको ७ सदस्यीय मन्त्रिपरिषद्मा आरती पौडेल भूमि व्यवस्था कृषि तथा सहकारी मन्त्री थिइन्। कुलबहादुर केसीको नेतृत्वमा रहेको हालको १७ सदस्यीय मन्त्रिपरिषद्मा रमा घर्ती कानुन, महिला, बालबालिका तथा ज्येष्ठ नागरिक मन्त्री, सुमन शर्मा रायमाझी कृषि, खाद्य प्रविधि तथा भूमि व्यवस्था मन्त्री र पुर्मती ढेंगा श्रम, रोजगार तथा यातायात व्यवस्था मन्त्री थिइन्। त्यस्तै विमला वली केसीले स्वास्थ्य, जनसंख्या तथा परिवार कल्याण राज्यमन्त्री, सुष्मा यादव आर्थिक मामिला तथा सहकारी राज्यमन्त्री र रीना नेपाल विक ग्रामीण तथा सहरी विकास राज्यमन्त्री थिइन्। ८१ सदस्यीय लुम्बिनी प्रदेशसभामा ३३ जना महिला थिए। सुदूरपश्चिम सरकारमा पहिलो पटकको मन्त्रिपरिषद्मा ७ मध्ये २ जना महिला मन्त्री थिए। माओवादी केन्द्रका तर्फबाट मुख्यमन्त्री बनेका त्रिलोचन भट्टले माया भट्टलाई उद्योग, पर्यटन, वन तथा वातावरण मन्त्री र विनितादेवी चौधरीलाई भूमिव्यवस्था, कृषि तथा सहकारी मन्त्री बनाएका थिए। पछि मन्त्रिपरिषद् पुनर्गठन हुँदा ११ सदस्यीय मन्त्रिपरिषद्मा विनितादेवी चौधरी भूमि व्यवस्था, कृषि तथा सहकारी मन्त्री र पूर्णा जोशी आन्तरिक मामिला तथा कानुन मन्त्री थिए। त्यस्तै, चुनकुमारी चौधरी भौतिक विकास राज्यमन्त्री, मनाकुमारी साउँद सामाजिक विकास राज्यमन्त्री र माया तामाङ बोहोरा आर्थिक मामिला तथा योजना राज्यमन्त्री थिए। ५३ सदस्यीय सुदूरपश्चिम प्रदेशसभामा ११ जना महिला सदस्य छन्। मधेस सरकारको पहिलो कार्यकालमा महिलालाई राज्यमन्त्रीमा सीमित गरिए पनि अहिलेको वर्तमान सरकारमा दुई जना महिला मन्त्री सहभागी छिन्। जसपाका संसदीय दलका नेता सरोजकुमार यादवको नेतृत्वको मन्त्रिपरिषद्मा पहिलो पटक स्वतन्त्रबाट निर्वाचनमा विजयी भई जसपा प्रवेश गरेको सरिताकुमारी साहलाई स्वास्थ्यमन्त्रीको जिम्मेवारी दिइएको थियो। दोस्रो पटक मन्त्रिपरिषद् विस्तार हुँदा माओवादी केन्द्रले सहिद परिवारको तर्फ स्व रामवृक्ष यादव (मास्टर साहेब)को छोरी सुनिता यादवलाई मन्त्रीमा स्थान दिइएको छ।"
महाशिवरात्रि पर्व : डोलेश्वर महादेव मन्दिरमा दर्शनार्थीको घुइँचो,"काठमाडौं : महाशिवरात्रि पर्वको अवसरमा भक्तपुरको डोलेश्वर महादेव मन्दिरमा दर्शनार्थीको घुइँचो लागेको छ। सूर्यविनायक नगरपालिका सिपाडोलस्थित केदारनाथको शिर डोलेश्वर महादेव मन्दिरमा दर्शनार्थीको घुइँचो लागेको हो। मध्यराति मन्दिरमा विशेष पूजा गरेपछि दर्शनका लागि मन्दिरको चारैवटा ढोका खुला गरिएको थियो। अरु दिन मन्दिरभित्र प्रवेश गर्न नपाइने भए पनि शिवरात्रीका दिन भने दर्शनार्थीले मन्दिरभित्र प्रवेश गरेर डोलेश्वरमा आफैँले पूजा एवं दर्शन गर्ने व्यवस्था मिलाइएको थियो। महाशिवरात्रि पर्वका लागि डोलेश्वरमा भारतबाट तीन सयभन्दा बढी साधुसन्त आएका छन्। डोलेश्वर आएका साधुसन्तका लागि खाने, बस्ने, धुनी जगाउने र फर्कने बेलामा भेटीको रुपमा यातायात खर्चको व्यवस्थासमेत गरिएको छ। यस्तै भक्तपुर दत्रातयमा पनि शिवरात्रीका अवसरमा भक्तजनको घुइँचो लागेको छ।"
झापामा बसको ठक्करबाट मोटरसाइकल चालकको मृत्यु,झापा : झापामा बसको ठक्करबाट एक मोटरसाइकल चालकको मृत्यु भएको छ। मृत्यु हुनेमा मोटरसाइकल चालक शिवसताक्षी नगरपालिका११ का ३२ वर्षीय राहुल थापा मगर रहेको जिल्ला प्रहरी कार्यालय झापाले जनाएको छ। पूर्वपश्चिम राजमार्ग अन्तरगत शिवसताक्षी नगरपालिका१ स्थित धरमपुरमा शुक्रबार साँझ ५ बजेको समयमा पश्चिमबाट पूर्वतर्फ आउँदै गरेको मे १ ख २५४७ नम्बरको बसले विपरीत दिशातर्फ जाँदै गरेको मे १० प ७७५८ नम्बरको मोटरसाइकललाई ठक्कर दिएको थियो। घाइते मोटरसाइकल चालक मगरलाई उपचारका लागि बीएण्डसी हस्पिटल बिर्तामोड ल्याउँदै गर्दा बाटैमा मृत्यु भएको थियो। बस र बस चालकलाई इलाका प्रहरी कार्यालय झिलझिलेले नियन्त्रणमा लिएको जनाएको छ।
कपिलवस्तुको ताम्रेश्वर महादेव मन्दिरमा भक्तजनको घुइँचो,"कपिलवस्तु : महाशिवरात्रिका अवसरमा कपिलवस्तुको सदरमुकाम तौलिहवामा रहेको ताम्रेश्वर महादेवको मन्दिरमा पूजाआजाका लागि भक्तजनको बिहानैदेखि घुइँचो लागेको छ। मन्दिर परिसरका हजारौं भक्तजनले आज बिहान ४ बजेदेखि नै ताम्रेश्वर महादेवको पूजा तथा भजन कीर्तन गरेका छन्। १८७२ सालमा स्थापित यो मन्दिर २ सय वर्ष पुरानो मन्दिर हो। तत्कालीन अवस्थामा काठबाट निर्मित यो मन्दिर १९२८ सालमा आगलागीबाट क्षति भए पछि १९३० सालमा पुनर्निर्माण भएको थियो। मन्दिर भित्र रहेको शिवलिंग सम्भवत नेपालकै ठूलो शिवलिंग रहेको मन्दिर व्यवस्थापन समितिका अध्यक्ष राम कुमार गुप्ताले दाबी गरे। मन्दिरमा कपिलवस्तु, रुपन्देही, अर्घाखाँची तथा भारतको सिद्धार्थनगर र बलरामपुर जिल्लाका भक्तजन समेत हजारौको संख्यामा हरेक वर्ष पूजाआजाका लागि आउने गर्छन्। भक्तजनको भीड व्यवस्थापनका लागि ठूलो संख्यामा नेपाल प्रहरी र सशस्त्र प्रहरीका सुरक्षाकर्मीहरू खटिएका छन्। भक्तजनको भीडभाडको फाइदा उठाउँदै महिलाहरूको गहना तथा पुरुषहरूको पाकेट मार्ने जस्ता चोरीजन्य अपराधका घटनाहरू घट्न नदिन मन्दिर परिसरमा सादा पोसाकका प्रहरीहरूको समेत परिचालन गरिएको प्रहरी उपरीक्षक नवरत्न पौडेलले बताए। मन्दिर परिसरमा साधु सन्त तथा भक्तजनले भजन कीर्तन गरी शिव आराधना गरिरहेका छन्। मन्दिर बाहिरको बजारमा स्थानीय मेला समेत लागेको छ। यसै तौलेश्वरनाथ महादेव मन्दिरको नामबाट जिल्ला सदरमुकामको नामकरण तौलिहवा रहन गएको छ।"
ट्याक्टर दुर्घटना हुँदा चालकको मृत्यु,नुवाकोट : नुवाकोटको किस्पाङ गाउँपालिका५ स्थित फिकुरीमा ट्याक्टर दुर्घटना हुँदा चालकको मृत्यु भएको छ। दुई जना घाइते भएका छन्। मृत्यु हुनेमा रौतहटको मौलापुर नगरपालिका६ पथरावुद्ध रामपुर घर भएका १८ वर्षीय धिरज यादवको घटनास्थलमै मृत्यु भएको हो। बिहीबार बेलुकी त्रिशूलीबाट फिकुरी हुँदै भाल्चेतर्फ जाने क्रममा ना५त ८१६२ नम्बरको ट्याक्टर सडकबाट तल खसेर दुर्घटना भएको प्रहरीले जनाएको छ। शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ।
राजश्व ठगी गर्ने ठेकेदार कम्पनीलाई कारबाही गर्न निर्देशन,"कपिलवस्तु : नदीजन्य वस्तु निकासीमा राजश्व छली गरेको भन्दै कपिलवस्तु नगरपालिकाकी उपमेयर सुनिता गुप्ताले ठेकेदार कम्पनीलाई कडा कारबाहीका लागि नगरपालिकाका प्रमुख प्रशासकीय अधिकृतलाई निर्देशन दिएकी छन्। वाणगंगा नदी अन्तर्गतको कपिलवस्तु नगरपालिकाको जर्लैया नाकाबाट नदीजन्य वस्तु निकासी गर्दा ठेकेदार पक्षले राजश्व ठगी गर्ने नक्कली ठेली प्रयोग गरेको भेटिएपछि उपमेयर गुप्ताले ठेकेदार कम्पनीलाई कारबाही गर्न निर्देशन दिएकी हुन्। उपमेयर गुप्ताको नेतृत्वमा कपिलवस्तु नगरपालिकाका इन्जिनियर मुक्तिराम कुँवर, राजश्व फाँटका कर्मचारी योगेन्द्र नाथ शुक्लसहितको नगरपालिकाको टोली फागुन २३ गते नदीजन्य वस्तु निकासी अनुगमनका लागि जर्लैया नाका पुगेको थियो। उपमेयरको टोलीले विभिन्न नम्बरका राजश्व छली गरिएका १७ वटा नक्कली रसिद भेटिएका छन्। सो प्रकरणमा कारवाही गर्न प्रमुख प्रशासकीय अधिकृत गणेश अर्याललाई नक्कली रसिद सहित अनगुमन प्रतिवेदन पेश गरिएको उपमेयर गुप्ताले बताइन्। जर्लैया नाकाबाट नदीजन्य वस्तु निकासीका लागि कपिलवस्तुको वाणगंगा नगरपालिका७ मोतीपुरको रवि निर्माण सेवाले २ करोड ४९ लाख ३३ हजार ३ सय ३३ रुपैयाँमा २०८० फागुन १६ गते कपिलवस्तु नगरपालिकासँग ठेक्का सम्झौता गरेकथियो छ। ठेक्का सम्झौता गरे लगत्तै एक साता पनि बित्न नपाउँदै ठेकेदार पक्षले राजश्व छलीका नक्कली विलहरू प्रयोग गर्न सुरु गरेका छन्। ठेक्का सम्झौता अनुसार ठेकदार पक्षले कुल ३१ लाख १ हजार १ सय १२ घन फुट नदीजन्य वस्तु निकाल्ने अनुमति रहेको छ। तर यस प्रकारका नक्कली विल बनाएर ठेकदार पक्षले लाखौ रुपैयाँको राजश्व ठगी हुने गरी ठेक्का सम्झौता भन्दा धेरै बढी नदीजन्य वस्तु निकासी गर्ने गरिरहेको छ।"
टुथपेस्टले भरिएको ट्रक भैरहवा भन्सारको नियन्त्रणमा,"भैरहवा : भैरहवा भन्सार कार्यालयले बेलहिया नाकाबाट टुथपेस्टले भरिएको ट्रक नियन्त्रणमा लिएको छ। भारतीय नम्बरको ट्रकमा युनिलिभर कम्पनीको दुई सय नब्बे कार्टुन टुथपेस्ट कागजपत्रविना नेपालबाट भारत जान लागेको सूचना प्राप्त भएपछि ट्रकलाई नाका (भन्सार गेट)बाट नियन्त्रणमा लिइएको भैरहवा भन्सार कार्यालयका प्रमुख नारद गौतमले जानकारी दिए। उनले ट्रकका चालक फरार भएकोले खोजी कार्य भइरहेको बताए। बरामद टुथपेस्ट अन्दाजी २० लाख रुपैयाँ मूल्य बराबरको रहेको र घटनाको अनुसन्धान भइरहेको भन्सार कार्यालयले जनाएको छ। 'नेपालको कहाँबाट आएको र विना कागजपत्र भारतको कुन ठाउँमा जाँदै थियो ? कसले निर्यात गर्दै थियो ? लगायत विषय अहिले खुलेको छैन' उनले अन्नपूर्ण पोष्टसँग भने, 'ट्रक र सामग्री नियन्त्रणमा लिएर घटनाको अनुसन्धान गरिरहेका छौँ, थप विषयहरू खुल्दै जानेछन्।'"
सामूहिक खेतीबाट आत्मनिर्भर बन्दै महिला,"मनाङ : हिमाली जिल्ला मनाङका महिला सामूहिक खेतीमा आकर्षित भएका छन्। नासो गाउँपालिका१ तालगाउँका महिला सामूहिक खेतीबाट आत्मनिर्भर बन्दै गएका हुन्। जिल्लामा आलुलाई प्रमुख खेतीका रूपमा मानिने भएकाले व्यावसायिक आलु उत्पादनबाट यहाँका महिला आत्मनिर्भर बन्दै गएका स्थानीय तिरकाशी घलेले बताइन्। जग्गा भाडामा लिएर सामूहिक आलुखेती गर्न थालेका छौँ, उनले भनिन्, ११ जना महिलाको समूह बनाएर १० रोपनी जग्गामा खेती गरिरहेका छौँ। सामूहिक खेतीले आलु आयात गर्नुपर्ने अवस्थाको अन्त्य हुने आशा गरिएको उनको भनाइ छ। यहाँ आलुखेती प्रशस्त हुने भएकाले यसतर्फ आकर्षित भएका हौँ। उत्पादन हुन थालेपछि आलुको बजारमा माग पनि बढिरहेको छ। उत्पादित आलु यहीँ खपत भइरहेको छ, स्थानीय घलेले भनिन्। जिल्लाका अन्य क्षेत्रमा पनि सामूहिक खेती गर्न सके यहाँ उत्पादित आलु बाहिर निर्यात गरेर आम्दानी बढाउन सकिने उनको भनाइ छ। किसान कान्छी गुरुङले एक्लैले काम गर्दा उत्पादन कम हुने भएकाले सामूहिकरूपमा काम थालिएको बताइन्। सामूहिक हुँदा साथीसँग काम र रमाइलो गर्दै आम्दानी पनि लिन सजिलो हुन्छ, उनले भनिन्। मनाङमा उत्पादित आलुको माग ठूला सहरमा भइरहेको भन्दै गुरुङले मागअनुसारको उत्पादन हुन नसकेको बताइन्। सामूहिक खेती सुरु गरेसँगै मनग्य आम्दानी हुन थालेपछि कृषि पेसाबाट पनि आत्मनिर्भर हुन सकिन्छ भन्ने सन्देश आमनागरिकमा पुर्याउन सकिएको उनको भनाइ छ। उनीहरूजस्तै यहाँका महिला आलुखेतीमा आकर्षित भएका छन्। मनाङ पर्यटकीय क्षेत्र भएकाले उत्पादित आलु यही खपत हुने किसान बताउँछन्। बाहिरको मागलाई पूर्ति गर्न नसकिएको जिल्लास्थित कृषि ज्ञान केन्द्रले जनाएको छ। हिउँद लागेसँगै जाडो छल्न काठमाडौं, पोखरालगायत सहर झरेका यहाँका किसान अहिले गाउँ फर्केर आलु रोप्नमा व्यस्त भएका नासो५ का वडा सदस्य फूलमाया विकले बताइन्। यस वर्ष समयमा नै हिउँ परेकाले जमिन गलेको छ। अहिले खेतीका लागि समय पनि उपयुक्त भएकाले अधिकांश खेतीपातीमा व्यस्त हुन थालेका हुन्, उनले भनिन्। गाउँ फर्किएर जौँ, गहुँ, आलु, उवा, करु, फापरलगायत खेती गर्न किसान व्यस्त हुन थालेका वडा सदस्य विकको भनाइ छ। नासोसँगै चामे गाउँपालिकामा आलु लगाउन भ्याइनभ्याइ भइरहेको उनले जानकारी दिइन्। वडा सदस्य विकले भनसन्, यस वर्ष समयमा नै हिउँ परेकाले कृषि पेसा गर्नेलाई सहज भएको छ। जमिन भिजेकाले सिँचाइको समस्या छैन। यतिबेला पालिकाभरिका किसान आलु रोप्न व्यस्त छन्। नासोका ओडार, तिल्चे, नाचै र ताचै, थोचे बढी आलु फल्ने क्षेत्र भएको नासो५ का वडाध्यक्ष थुतेन लामाले बताए। कृषि ज्ञान केन्द्रका अधिकृत घनश्याम गैरेले किसानलाई बारीमै गएर आलु रोप्ने तरिका सिकाएको बताए। कसरी आलु लगाउँदा बढी उत्पादन हुन्छ। मलको मात्रा, चिस्यानको अवस्था र आवश्यक प्राविधिक सहयोग उपलब्ध गराएका छौँ, उनले भने। गैरेका अनुसार यहाँ बढी उत्पादन हुने खेतीलाई ज्ञान केन्द्रले पनि प्राथमिकता दिँदै आएको छ। पालिका र ज्ञान केन्द्रको समन्वयमा कृषकलाई कृषि क्षेत्रमा प्रोत्साहन गर्न विभिन्न अनुदानको व्यवस्थासमेत गरिएको भन्दै यहाँका किसानलाई प्रोत्साहन गर्ने लक्ष्यका साथ काम भइरहेको उनले जानकारी दिए। रासस"
आज महाशिवरात्रि,"काठमाडौं : आराध्यदेव भगवान् पशुपतिनाथको पूजाआराधना गर्दै शुक्रबार महाशिवरात्रि मनाइँदै छ। मुलुकभरका सबै शिव मन्दिरमा मनाइने यो पर्व काठमाडौंस्थित पाशुपत क्षेत्रमा धुमधामका साथ मनाइँदै आएको छ। महाशिवरात्रि भगवान् शिव अर्थात् पशुपतिनाथको आराधनाको प्रमुख दिन हो। पशुपति क्षेत्र विकास कोषका सदस्यसचिव राजु खत्रीका अनुसार यस वर्षको महाशिवरात्रिमा पशुपतिनाथ मन्दिरमा भक्तजनले चढाएको बेलपत्र र फूलबाट विशेष किसिमको बात्ती बनाएर बालिँदै छ। बेलपत्र र फूलबाट बनाइएका बात्ती बाटेर १४ फिट अग्ला १० वटा बनाइएका छन्, जुन मन्दिरको पश्चिम ढोकामा निरन्तर १२ घण्टा बालिनेछन्, उनले अन्नपूर्णलाई भने, बागमती नदीमा २२ गतेदेखि २७ गतेसम्म १८ करोड ५० लाख लिटर पानी भष्मेश्वरसम्म ड्याम बनाएर छोडिएको छ। उनका अनुसार, दर्शनार्थीको सहजताका लागि पाँचवटा र्याम्प थपेर नौवटा बनाइएको छ। हालसम्म ५ सय नागाबाबा र झन्डै २५ सय साधुसन्त पशुपतिमा आइसकेका छन्।"
"महाशिवरात्रि सुरक्षा, ड्रोनबाट निगरानी","काठमाडौं : महाशिवरात्रीका अवसरमा पशुपति परिसरको सुरक्षाका लागि ४ हजार ९४ प्रहरी परिचालन गरिएका छन्। उपत्यका प्रहरी कार्यालयले महाशिवरात्रिका लागि विशेष सुरक्षा योजना सार्वजनिक गरेको छ। कार्यालयका प्रवक्ता दिनेशराज मैनालीले महाशिवरात्रिको अवसरमा पशुपतिनाथ मन्दिर परिसरमा स्वदेशी विदेशी भक्तजनको अत्यधिक भीड लाग्ने भएकाले त्यहीअनुसारको विशेष सुरक्षा योजना पनि लागु गरिएको जानकारी दिए। पशुपतिनाथ मन्दिर परिसरमा शान्ति सुरक्षा तथा सवारी व्यवस्थापन गर्नका लागि एकीकृत सुरक्षा योजनाअन्तर्गत प्रविधि र प्रहरीको परिचालन गरिएको हो। फागुन २४ गतेदेखि २६ गतेसम्म योजनाअनुसार नै पशुपति क्षेत्रको निगरानी र सुरक्षा व्यवस्थामा कडाइ गरिएको छ। मेलामा कर्डन, पिकेट, मोबाइल गस्ती, पैदल गस्ती स्टाइकिङमार्फत गस्ती गरिनेछ। भीडभाडमा हुन सक्ने अपराध, चोरी लुटपाट जस्ता कार्य रोक्नको लागि ड्रोन, सीसीटिभी क्यामेराका साथै बडी वर्न क्यामेराले पनि निगरानी गरिनेछ। पशुपतिनाथको दर्शन गर्न आउने भक्तजनको स्वास्थ्यमा ध्यान राख्दै नेपाल प्रहरी अस्पतालबाट चिकित्सकसहितको एम्बुलेन्स पशुपति परिसरमा तयारी अवस्थामा रहनेछ। आपत विपद् आई परेमा तालिम प्राप्त उद्धारकर्मीलाई रिजर्भमा राखिएको छ। मेलामा तीन सिफ्टमा ३ हजार ७२ जना सुरक्षाकर्मी परिचालन हुनेछन्। सादा पोसाक, सञ्चार, ड्रोन अपरेटर, ट्राफिक व्यवस्थापन गरी ४ हजार ९४ जना सुरक्षाकर्मी परिचालन भएका छन्। मन्दिर परिसरमा सुरक्षा प्रदान गरिनुका साथै सवारी व्यवस्थापनमा चुस्त र कडाइ गरिएको प्रवक्ता मैनालीले जानकारी दिए। मेला अवधीभर जिल्ला प्रहरी परिसर काठमाडौंका प्रवक्ता नवराज अधिकारीको कमान्डमा प्रहरी परिचालन गरिएको छ। उपत्यका प्रहरी कार्यालय रानीपोखरीका प्रमुख एआईजी दीपक थापाका अनुसार महाशिवरात्री पर्वलाई सुरक्षित र भव्य बनाउनका लागि सम्पूर्ण तयारी पूरा भएको छ। भीडभाडमा जाँदा महँगा र बहुमूल्य गरगहना प्रयोग नगर्न प्रहरीले अनुरोध गरेको छ। सवारी चापलाई व्यवस्थापन गर्नका लागि ५ सय ८३ ट्राफिक प्रहरी परिचालन गरिएको बताउँदै थापाले मेलामा अवान्छित गतिविधि नगर्न आग्रह गरे। थापा भन्छन्, कुनै पनि अखाद्य खानेकुरा सेवन नगरौं, अपरिचित व्यक्तिले दिएको खानेकुरा नखाऔं र भगवान्को प्रसादको नाममा गाँजा भाङ जस्ता लागुऔषधको पनि प्रयोग नगरौं।"
लोप हुन लागेको रैथाने 'थारु आलु' खेती जोगाउन जुटे किसान,"टीकापुर : केही वर्ष पहिलेसम्म आफ्नो घर परिवारका लागि मात्रै रैथाने थारु आलु लगाउँदै आएकी कैलालीको टीकापुर नगरपालिका ३ कि सुमित्रा चौधरी दुई वर्षयता व्यावसायिक रुपमा थारु आलु लगाउँदै आएकी छन् । आकारमा केही सानो भए पनि खानका लागि स्वादिलो तथा वर्षभरि भण्डारण गर्दा पनि नकुहिने रैनाथे थारु आलुको दिनप्रतिदिन माग बढ्न थालेपछि सुमित्राले व्यावसायिक रुपमा आलु खेती गर्न थालेकी हुन् । पहिले घर परिवारलाई खानका लागि मात्रै एक दुई कठ्ठामा लगाउने गरेका थियौं,'टीकापुरस्थित कृषि हाटबजारमा थारु आलु बेचिरहेकी उनले भनिन्, घरसम्मै थारु आलु खोज्ने ग्राहकहरू आउँछन्, बजारमा पनि राम्रै माग भएपछि हामीले १० कठ्ठामा दुई वर्षदेखि थारु आलु लगाउँदै आएका छौं । सुमित्रा मात्रै होइनन् वडा नं३ कै धनबहादुर थारुले चार वर्षदेखि एक बिघा बढी क्षेत्रफलमा रैथाने थारु आलुको खेती गर्दै आइरहेका छन् । सामान्य गोठे मलको प्रयोग गर्दा समेत उत्पादन राम्रो हुन थालेपछि रैथाने थारु आलु खेती गर्दै आइरहेको थारुले बताए । अन्य जातको आलुमा विषादी प्रयोग गर्नुपर्ने,शित लाग्ने,किराले खाने जस्ता समस्या धेरै हुन्छन्,जसले उत्पादनका लागि खर्च बढी हुन्छ,'थारुले भने, थारु आलुमा एकपटक गोठे मल मात्रै प्रयोग गर्दा पनि उत्पादन ठिकै हुन्छ, अरु आलुभन्दा बढी मूल्यमा बिक्री गर्न सकिने हुनाले थारु आलु खेती गरिरहेका छौं । कैलालीकै जोशीपुर गाउँपालिका २ का हरिराम चौधरीले बिक्रीका लागि अन्य जातका आलुको खेती गर्दै आए पनि घरपरिवारका लागि थारु आलु लगाउन थालेको वर्षौं भयो ।मौलिक जातको थारु आलु हो, हाम्रा पूर्खादेखि नै थारु आलु लगाउन थालिएको हो,दाना सानो भए पनि स्वादका लागि थारु आलु बराबर अर्को पुग्दैन,'चौधरीले भने, बिउ नै नपाउने अवस्थामा पुगिसकेको थारु आलु खेती पछिल्ला केही वर्षदेखि माग बढ्न थालेपछि विस्तार हुँदै गएको छ । चौधरीका अनुसार अन्य आलुभन्दा रैथाने थारु आलुमा रोग सहन सक्ने क्षमता बढी हुन्छ,दाना सानो हुने हुँदा सित्तिमित्तै कुहिँदैन । पकाउन थोरै समय लाग्छ । तराई क्षेत्रमा हिउँदमा हुने शितलहरले अन्य आलु खेती निकै प्रभावित हुने गरे पनि थारु आलुलाई खासै प्रभाव नहुने भएपछि विषादीको प्रयोग समेत कम हुन्छ । अन्य जातका आलु लगाउँदा राम्रै फल्छ भन्ने ग्यारेण्टी छैन किनभने रोग धेरै लाग्छ,शितलहरले दुई दिनमै बारी सखाप हुने अवस्था हुन्छ,विषादी त्यस्तै प्रयोग गर्नुपर्छ,'चौधरीले भने, विषादीको प्रयोग नै नगरे पनि रोग नलाग्ने हुनाले जति फल्छ,राम्रै हुन्छ । चाँडै फल्ने,राम्रो फसल दिने साठा,कार्डिनल,लालगुलाब,टिपिएस जातका आलुमा भन्दा कम उत्पादन लागतमा उत्पादन गरेर बढी मूल्यमा बिक्री गर्न सकिने भएपछि किसान थारु आलु खेती गरिरहेका छन् । आलु उत्पादन हुने सिजनमा अन्य जातका आलु प्रतिकेजी २० देखि ३० रुपैयाँमा पाइन्छ भने रैथाने थारु आलु ४० देखि ६० रुपैयाँमा बिक्री हुँदै आएको छ । वर्ष दिनसम्म भण्डारण गर्दा पनि नकुहिने हुनाले बेमौसममा यसको मुल्य अझै बढी हुने गरेको किसानहरु बताउँछन् । थारु समुदायले लगाउने भएकाले यो जातको आलुलाई 'थारु आलु ' भनिएको हो । यो 'घरैया आलु' का नामले समेत प्रख्यात छ। । खानको लागि मिठो हुने र नकुहिने भएपछि थारु आलु उत्पादन हुने सिजनमा वर्षौंभरीका लागि खरिद गर्ने उपभोक्ताहरू समेत बढ्दै गएका छन् । टीकापुर नगरपालिका वडा नं१ का भुपेन्द्र खड्काले चार वर्षयता ५० किलो आलु सिजनमै खरिद गर्दै आएको बताए । यो आलुको स्वाद नै मिठो छ,राम्रोसित पाक्ने हुनाले पनि एकैपटक वर्षभरिलाई पुग्ने खरिद गर्ने गरेको छु,'खड्काले भने, अन्य आलु ५० किलोमा ५ किलो बढी कुहिन्छ भने थारु आलु एकदमै कम कुहिन्छ, जहाँ राखे पनि फरक पर्दैन । टीकापुरकै अर्का उपभोक्ता रामबहादुर साउँद पनि खानका लागि थारु आलुको प्रयोग गर्न थालेको वर्षौं भएको बताउँछन् । थारु गाउँमै हुकिएको हुनाले पनि थारु आलु धेरै पहिलेदेखि खाने गरेका छौं साउँदले भने गोठे मलबाट उत्पादन हुने हुनाले अर्गानिक पनि हुने,नकुहिने र स्वाद पनि मिठो हुनाले यसका उपभोक्ता बढिरहेका छन् । परम्परागत रुपमा जैविक विधि प्रयोग गरी लगाइने भएकाले स्वास्थ्यवर्धक, स्वादिलो, भण्डारण गर्दा लामो समयसम्म नकुहिने र डढुवालगायतका रोग सहनसक्ने क्षमता भएकाले थारु आलुको माग बढ्दै गइरहेको कृषि ज्ञान केन्द्र कैलालीका कृषि प्रसार अधिकृत रामनारायण चौधरीले बताए । रैथाने जातको यो आलु खेतीको लागि जैविक विधि प्रयोग हुन्छ,आलुमा धेरै देखिने डढुवालगायतका रोगहरु सहन सक्ने क्षमता यसमा बढी छ,'कृषि प्रसार अधिकृत चौधरीले भने,विकासे आलुको तुलनामा स्थानीय जातको आलुको दाना सानो अर्थात् पाँच ग्रामदेखि १० ग्राम तौलको हुने गरेको छ,जसले कुहिँदैन,वर्षैभरि भण्डारण गरेर राख्न सकिने हुनाले पनि किसानहरुको आकर्षण बढ्दै गएको हो । अधिकृत चौधरीले विकासे आलुको उत्पादन लागत बढी हुने र भारतबाट आउने आलुसँग प्रतिस्पर्धा गर्न नसक्दा पनि किसानहरू थारु आलुप्रति आकर्षित भइरहेको बताउँछन् । खानमा स्वादिलो थारु आलुको बजार माग समेत बढ्दै गएका र विषादीको प्रयोग नै नगरी उत्पादन गर्न सकिने हुनाले यसको संरक्षणका प्रयासहरु भइरहेको उनले बताए । थारू आलुको प्रवर्द्धनका लागि सुदूरपश्चिम प्रदेश सरकारले आर्थिक वर्ष ०७६०७७ देखि नै विशेष कार्यक्रम लागू गरिरहेको छ । प्रदेशले कृषि ज्ञान केन्द्र कैलालीमार्फत् रैथाने जातको थारू आलुमा आकर्षण बढाउन थारु आलु संरक्षणतथा चक्लाबन्दीमा थारु आलु उत्पादन कार्यक्रम सञ्चालन गर्दै आइरहेको छ । केन्द्रले थारु आलुको बीउ प्रर्वद्धनका लागि शित भण्डारणमा लाग्ने शुल्क प्रतिकेजी ५ रुपैयाँ अनुदान समेत दिँदै आएको छ । जैविक विधिको प्रयोगबाट उत्पादन हुने,बजार माग समेत राम्रै भएको रैथाने थारु आलु लगाउने व्यावसायिक किसानले केन्द्रले प्रतिहेक्टर १ लाख रुपैयाँ अनुदान दिने गरी सम्झौता गरेको छ,' कृषि प्रसार अधिकृत चौधरीले भने, हामीले ६० हेक्टरमा अनुदान दिने लक्ष्य राखेकोमा ४५ हेक्टरका लागि सम्झौता भएको छ। बीउका लागि कोल्डस्टोरमा राख्न प्रतिकेजी ५ रुपैयाँ समेत अनुदान दिँदै आएका छौं । ज्ञान केन्द्रका सूचना अधिकारी श्यामराज जोशीले थारु आलु खेती प्रवर्द्धन कार्यक्रमअन्तर्गत कैलालीमा हाल ६० हेक्टर क्षेत्रफलमा कार्यान्वयमा रहेको जानकारी दिए । विगत वर्षदेखि थारु आलु प्रबद्र्धन कार्यक्रम सञ्चालनमा छ,चालु आर्थिक वर्षमा कैलालीमा मात्रै ६० हेक्टरमा यो कार्यक्रम कार्यान्वयनमा रहेको छ,'सूचना अधिकारी जोशीले भने, रैथाने आलुका जातको संरक्षणका लागि कृषि अनुसन्धान परिषद्अन्तर्गत जीन बैंकमार्फत् जातीय सम्वर्द्धन कार्यक्रम भइरहेको छ । ज्ञान केन्द्रका अनुसार कैलाली जिल्लामा हाल ५ हजार २ हेक्टर क्षेत्रफलमा आलु खेती हुँदै आएको छ भने बर्सेनि ७५ हजार मेटिक टन आलु उत्पादन हुँदै आएको छ । सीमावर्ती भारतीय बजारका कारण विकासे आलुसँग प्रतिस्पर्धा गर्न नसकेका कैलालीका किसानहरू रैथाने आलु खेतीको विस्तार गरी उत्पादन बढाएर मनग्य आम्दानी लिइरहेका छन् । जैविक रुपमा उत्पादन हुने,विषादीको प्रयोग नभएको र खानका लागि समेत स्वादिलो हुनाले रैथाने थारु आलु उपभोक्ताका लागि उत्तिकै लाभदायक छ । लोप हुने अवस्थामा पुग्न लागेको रैथाने थारु आलु पछिल्ला वर्षहरूमा स्थानीय तह तथा प्रदेश सरकारको पहलमा विस्तार भइरहेको छ ।"
महाशिवरात्रि पर्व : पशुपतिमा भक्तजनको भीड (भिडियाे),"काठमाडौं  महाशिवरात्रि पर्व देशभरका शिवालयमा विधिपूर्वक पूजा, आराधना गरी मनाइँदै छ । महाशिवरात्रिमा भगवान् शिवको पूजाआराधना गरी मनाइन्छ । यसैक्रममा आराध्यदेव भगवान् पशुपतिनाथको दर्शनका लागि भक्तजनको पशुपतिमा भीड लागेको छ । पशुपतिमा शिवरात्रिमा भारतबाट समेत साधुसन्त र तीर्थयात्री आएका छन् । वैदिक सनातन हिन्दू धर्मावलम्बी आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन् । यस दिन भक्तजन व्रत बस्ने र भगवान् शिवको प्रिय वस्तु दूध, धतुरो र बेलपत्र चढाएर पूजा गर्ने गर्छन् । भगवान् महादेवलाई जाडो हुने जनविश्वासले प्रत्येक घर, चोक र मठमन्दिरमा दाउरा मागेर धुनी जगाई भजनकीर्तनका साथ सोही आगोमा प्रसाद बनाई ग्रहण गर्ने चलन पनि छ ।"
अन्तर्राष्ट्रिय नारी दिवस नारामा मात्रै सीमित,"गोरखा : भीमसेन थापा गाउँपालिका १ की १७ वर्षकी बालिकालाई बलात्कार गरेको आरोपमा एक अभियुक्त गत भदौ १ गते पक्राउ परे। उनी अहिले पुर्पक्षका लागि थुनामा छन्। पूर्ण अपांग (रातो कार्डबाहक) उनै पीडितलाई गत बुधबार एक पुरुषले फेरि बलात्कार गरेका छन्। दिउँसो घरमा कोही नभएको मौका छोपी बिस्कुट दिने प्रलोभनमा पारी गोठमा लगेर बलात्कार गरेको आरोपमा जिल्ला प्रहरी कार्यालय गोरखामा बिहीबार जाहेरी दर्ता भएको छ। ११४ औं अन्तर्राष्ट्रिय महिला दिवसको पूर्वसन्ध्यामा गोरखामा अहिले दिनहूँ महिला अधिकार, महिला सशक्तीकरण, महिला जागरण, महिला विकास, महिला उत्थान, महिला संरक्षण, समानता, समावेशितासम्बन्धी विभिन्न कार्यक्रमहरू भइरहेका छन्। यही बेला गोरखामा भएको यो अति नर्मम घटना हो। पूर्ण अपांग बालिकाका लागि न्याय माग्दै बिहीबार उनका बुवा आमा बिहीबार दिनभर जिल्ला प्रहरी कार्यालय, जिल्ला अस्पताल धाइरहे। केहीबेर बालिकाकी आमाले नियन्त्रणमा लिए पनि त्यसपछि अभियुक्त फरार छन्। अभियुक्त फरार रहेको प्रहरीले पुष्टि गरेको छ। सदियौंदेखि शोषण, उत्पीडनमा परेका महिलाहरूको मुक्तिका लागि पहिलोपटक अन्तर्राष्ट्रियस्तरमा आवाज बुलन्द गरेको दिन, मार्च ८ लाई महिला मुक्तिको दिनका रूपमा विश्वभर मनाउने गरिन्छ। विश्वभर महिला अधिकार दिवस मनाउन थालेको पनि ११४ वर्ष भइसकेको छ, तर महिलाको अबस्था अपेक्षित माथि उठ्न सकेको छैन। महिलाले भोग्नु परेका घटनाहरूमध्य सबैभन्दा क्रूर भनेर बलात्कार, यौनहिंसा तथा घरेलु हिंसा हो। बर्सेनि महिला सशक्तीकरणका आवाज बुलन्द रूपमा उठे पनि यी सबै नारामै सीमित रहेका छन्। महिला बचाऊ, महिला संरक्षणका विषयमा जति आवाज उठाए पनि बर्सेनि महिला हिंसाका घटना ज्युँकात्युँ रहेको जिल्ला प्रहरी कार्यालयको तथ्यांकले देखाउँछ। जबर्जस्ती करणी, जबर्जस्ती करणीको उद्योग र बालयौन दुरूपयोगका घटनाको तीन वर्षको विश्लेषण गर्दा कत्ति पनि कम भएको छैन, डीएसपी रमेशकुमार श्रेष्ठ भन्छन्, आर्थिक वर्ष २०७८०७९ मा जबर्जस्ती करणीका २१ वटा मुद्दा दर्ता भएका थिए। २०७९०८० मा २० वटा दर्ता भए भने यो साउन महिना यता १६ वटा घटना दर्ता भइसकेका छन्। उनका अनुसार जबर्जस्ती करणी उद्योगका मुद्दा २०७८०७९ मा तीन मुद्दा दर्ता भएको थिए। गतवर्ष पनि तीन मुद्दा दर्ता भए भने यो वर्षको सात महिनामा चार मुद्दा दर्ता भइसकेका छन्। त्यस्तै दुईवर्षअघि बालयौन दुरुपयोगका मुद्दा चारवटा दर्ता भएका थिए, गतवर्ष दुइटा दर्ता भए भने यो वर्षको सात महिनामा दुइटा मुद्दा दर्ता भइसकेका छन्। महिला उत्पीडन उन्मुक्तिका आवाज जति बुलन्द रूपमा उठेका भएपनि बहुबिबाहका घटना पनि बर्सेनि बढीरहेको तथ्यांकले देखाउँछ। बहुविवाहको मुद्दा दर्ता हुने क्रम पनि बढिरहेको छ, डीएसपी श्रेष्ठ भन्छन्, २०७८०७९ मा चारवटा बहुबिबाहका मुद्दा दर्ता भएका थिए। २०७९०८० मा यो संख्या बढेर पाँच पुग्यो भने यो वर्षको सात महिनाभित्र सातवटा मुद्दा दर्ता भइसकेका छन्। यसले बहुबिबाहको घटना बढिरहेको देखिन्छ। जबर्जस्ती करणीका घटना १८ वर्षभन्दा मुनिका बालिकामा बढी हुने गरेको पाइएको छ। दुईवर्षअघि घटेका २० वटा बलात्कारका घटनामध्य ११ वटा घटना १८ वर्षमुनिका बालिकामाथि घटेको प्रहरी कार्यालयमा रहेको तथ्यांकमा उल्लेख छ। गतवर्ष सो उमेरसमूहमा घटेको संख्या बढेर १४ पुगेको छ भने यसवर्षको सात महिनामा पाँचवटा घटना १८ वर्षमुनिका बालिकाका छन्। जबर्जस्ती करणी उद्योगका मुद्दाहरूको विश्लेषण गर्दा पनि सबैभन्दा धेरै १८ वर्षमुनिका बालिकामाथि घटेका घटना धेरै छन्। यस आर्थिक वर्षको सात महिनायता दर्ता भएका चारवटा यो शीर्षकका मुद्दामा तीनवटा मुद्दा १८ वर्षमुनिका बालिका माथिका छन्। महिलाहरू बेरोजगार हुनु, राज्यबाट महिलामा लगानी नहुनु, आयआर्जनको स्रोत पुरुष मात्र हुने हुँदा महिलाहरू सधंै पीडित बनेको एम्नेस्टी इन्टरनेसनल महिला समूह ४२ गोरखाकी अध्यक्ष सरिता अर्यालको भनाइ छ। आयआर्जनमा महिला जोडिएकै छैनन्। सँधै पुरुषको मुख ताक्न बाध्य हुन्छन् अनि हिंसाका शिकार बनेका हुन्, उनी भन्छिन्, यदि राज्यबाट महिलामा लगानी अभिवृद्धि गर्न सकियो र परनिर्भरता घट्नेछ अनि महिला रोजगार भए भने महिला हिंसाका घटना कम हुनेछन्। महिलामाथि जे जस्ता हिंसा गरे पनि राजनीतिक संरक्षणबाट उन्मुक्ति पाउने हुँदा यस्ता घटना बढिरहेको महिला मानव अधिकार रक्षककी जिल्ला अध्यक्ष सावित्री भट्टको तर्क छ। समाजमा हुने गरेका अधिकांश अपराधका घटना राजनीतिक संरक्षणको आडमा हुने गरेको मलाई लाग्छ, उनी भन्छिन्, राजनीतिक शक्तिको आडमा मैले जस्तो अपराधका घटना गरे पनि उन्मुक्ति पाइहाल्छु नि भन्ने मनाशायले हिंसा अपराधका घटना भइरहेका छन्। दोषीहरूले राजनीतिक संरक्षण पाएर उन्मुक्ति पनि पाइरहेका छन्। जे गरे पनि आफ्ना नेताले बचाइहाल्छन् नि भन्ने प्रवृत्तिले महिलाहरू हिंसाका सिकार भइरहेको उनी बताउँछिन्।"
मध्यरातको पूजा महाशिवरात्रि,"विश्वमै पञ्चमुखी शिवलिंगको ठूलो महत्व रहेको छ। अन्यत्र कतै नभएको पञ्चमुखी शिवलिंगको पूर्वी मुख शिवको हो भने पश्चिम मुख नन्दी स्वरूपको हो। जसमा रहेको उत्तरमुखलाई उमा अनि दक्षिणमुखलाई भैरव स्वरूप मानिएको छ। माथितिरको मुख महादेवको हो। यस्तै पूर्वी मुख तत्पुरुष, उत्तर वामदेव, पश्चिम सद्योजात र दक्षिणमुख अघोरका रूपमा लिइन्छ भने ऊध्र्वमुखलाई इशान भनिन्छ। प्रत्येक मुखलाई ब्रह्माण्डका चारै दिशा र आकाश भागसम्मका रूपमा चित्रण गरिएको छ। सम्पूर्ण जीव र जगत् जहाँबाट उदय हुन्छ र जहाँ विलय हुन्छ, त्यो क्षेत्र शिवलिंग हो। मूलतः महाशिवरात्रि अर्थात् फाल्गुन कृष्णचतुर्दशी साक्षात् शिवजी निराकारबाट साकार रूपमा प्रकट भएको दिन हो। अपितु शंकर भगवान् विशालकार्य अग्निलिंगमा प्रकट हुनुभएको दिनका रूपमा महाशिवरात्रि पर्व हर्षोल्लासपूर्वक मनाइन्छ। भगवदुत्पत्तिसँगै यो सृष्टिको पनि आरम्भ भएको हो। यसरी शिव आर्यावर्तको परमपावन नेपालभूमिमा अवतरण हुनुभएको आजको दिनलाई शिवरात्री पर्वका रूपमा भक्तिभावपूर्वक पूजा, आराधना, उपवास, जाग्राम गरेर मनाइन्छ। सम्पूर्ण प्राणीको पालक, रक्षक, भगवान्, शिव अलौकिक र शाश्वत हुनुहुन्छ। सबैको कल्याण गर्ने भगवान् शिव नै पशुपतिनाथ, विश्वनाथ, रुद्र, शंकर, अनेक नाम र अनेक रूपमा यस धर्तीमा प्रकट हुनुभएको छ। श्री पशुपतिनाथको स्तुति, पूजा, आराधना, मन्त्रको जप र यिनको महात्म्यबारे वेद, पुराण, धार्मिक साहित्यक र तान्त्रिक ग्रन्थहरूमा अति विस्तृत रूपमा पाइन्छ। भगवान् शिवको स्वरूपको दर्शन पाएका सन्त, तपस्वी, यशस्वी महापुरुषहरूले उहाँको परिकल्पना गरेका छन्। हामी प्राणीसँग दुइटा चर्मचक्षु त छ तर, तेस्रो ज्ञानचक्षु छैन। शिवको तेस्रो नेत्रको आराधना गरेमा हामीलाई ज्ञानको ढोेका खुला हुन्छ र क्षणिक संसारको आभास मिल्छ। हामीलाई शाश्वत शान्तिको ढोका हो भन्ने तथ्यलाई आज शिवरात्रीको दिनमा हामीले स्मरण गर्न सकेमा हामीलाई परम शान्ति हुन्छ। प्रत्येक साल फाल्गुन कृष्ण चतुर्दशीको दिन मनाइने महाशिवरात्रीमा शिवको पूजा मध्यरात्रिमा गर्नु शुभ मानिन्छ।"
"धान फल्ने खेत मासेर व्यावसायिक केराखेती, तेब्बर बढी आम्दानी","फिक्कल (इलाम) : व्यावसायिक केराखेती गर्दै आएका इलामको माई नगरपालिका९ चिसापानीका किसान टुपेन्द्र येक्तेनले एक हजार बोट केरा रोपेका छन्। उनको पाँच सय बोटले आम्दानीसमेत दिन थालेको सुनाए। मैले धान फल्ने खेत मासेर करिब एक हजार बोट केरा रोपेको छु, आधा बोटबाट आम्दानी दिन थालिसकेको छ, उनले भने, प्रतिघरी रु सात सय ५० सम्ममा घरैबाट बिक्ने गरेको छ, धान खेतीभन्दा तेब्बर बढी आम्दानी हुँदोरहेछ।रोपेको नौ महिनादेखि एक वर्षमा पहिलो उत्पादन लिन सकिने भएकाले व्यावसायिक केराखेतीबाट मनग्य आम्दानी लिन सकिने अनुभव उनले बताए। माई९ बोरुङका किसान कृष्ण येक्तेनले पनि राम्रै अन्नबाली उत्पादन हुने जग्गामा व्यावसायिक केरा लगाएका छन्। राम्रै धान उत्पादन हुने करिब १० रोपनी जग्गामा उनले पाँच सय बोट केरा लगाएका छन्। थोरै लगानी र कम मेहनतमा नै व्यावसायिक खेती गर्न सकिने भएकाले केराखेती सुरु गरेको उनले बताए। अन्य खेतीजस्तो धेरै मेहनत र लगानीसमेत नपर्ने भएकाले व्यावसायिक तवरले केराखेती सुरु गरेको हुँ, उनले भने,बिक्री नहुने हो की भन्ने कुनै समस्या हुँदैन, व्यापारी घरघरमा नै आउँछन्, प्रतिघरी पाँच सय रुपैयाँदेखि सात सय ५० सम्म बगानबाटै बिक्री हुने गर्दछ।केरी खेतीबाट वार्षिक एक लाख ५० रुपैयाँ आम्दानी गर्ने गरेको सुनाउँदै उनले यस वर्ष खेती विस्तार गर्ने योजना रहेको सुनाए। व्यावसायिक केरा खेती सुरु गरेपछि घर व्यवहार चलाउन नगद जुटाउनसमेत सहज भएको अर्की किसान कर्णकुमारी साउनदेनले बताइन्। मैले पाँच रोपनी जग्गामा दुई सय बोट केरा रोपेको छु, केहीले आम्दानीसमेत दिन थालेको छ, उनले भनिन्, मैले एक वर्षमा रु ७५ हजारभन्दा धेरैको आम्दानी गरेको छु, यसले घरव्यवहार चलाउनसमेत सहज भएको छ। टुपेन्द्र, कृष्ण र कर्णकुमारी मात्र होइन, त्यहाँका करिब ७० घर किसानले व्यावसायिक रुपमा केरा खेती गर्दै आएका छन्। कम मेहनत र थोरै लगानीमा नै मनग्य आम्दानी हुन थालेपछि जिल्लाको दक्षिणी क्षेत्रका किसान व्यावसायिक केराखेतीमा आकर्षित भएका छन्। बाँझो रहेका जग्गा सदुपयोग गर्दै किसानले व्यावसायिक रुपमा केराखेती सुरु गरेका हुन्। उनीहरूले व्यावसायिक रुपमा केराखेती गरी लाखौँ आम्दानी लिइरहेका छन्। जिल्लाको माई नगरपालिकाका दानाबारी, महमाई, चिसापानी, माङसेबुङ गाउँपालिकाका बाँझो, सिङफेरे, मार्चेबुङ, चुलाचुली गाउँपालिकाका तोरबारी साकफारालगायतका किसानले केराको व्यावसायिक खेती गर्दै आएका छन्। उनीहरूले खेतीयोग्य जमिन मासेरसमेत व्यावसायिक केराखेती गर्दै आएका हुन्। यहाँका किसानले चिनीचम्पा, काबेली, झाजी, भण्डारी, झपरीलगायतका अन्य स्थानीय जातका केरा खेती गर्दै आएका छन्। किसानलाई अहिले बजार र यातायातको पनि कुनै समस्या छैन। घरैबाट सहजैरुपमा बिक्री गर्न पाउँछन्। घरघरमा गएर व्यापारीले केरा किन्ने गरेका छन्। बगानकै मोलतोल गरेर व्यापारीले किन्ने गरेकाले किसानलाई उत्पादन बजारसम्म पुर्याउने झन्झटसमेत छैन। यातायातको सुविधा विस्तार भएसँगै किसानले केराको मूल्यसमेत राम्रै पाएका छन्। त्यस क्षेत्रका किसानले उत्पादन गरेको केरा स्थानीय व्यापारीमार्फत झापाको विर्तामोड, दमक, धरान, विराटनगरका साथै मुख्य सहर काठमाडौँसम्म पुग्ने गरेको छ। रासस"
एलजीबीटीक्यूआई समुदायले पहिचानसहित बाँच्न पाउनुपर्छ,"काठमाडौं : लैंगिक अल्पसंख्यक महिलाहरूको समाजमा हक र अधिकारको प्रत्याभूति कहिले होला ? संविधानमा लेखिएका अधिकारको कार्यान्वयन कहिले होला? यी र यस्तै प्रश्नहरूको उत्तर खोज्दै लडिरहेकी एक ट्रान्स जेन्डर महिला हुन्, समता बम। नेपालको दुर्गम भेग डोटीमा जन्मिएकी उनी र उनको परिवार अहिले बसाइँसराइपछि कैलालीको घोडाघोडी नगरपालिकाको सुखरमा बसोबास गर्दैछ। समता अहिले कामको सिलसिलामा काठमाडौंमा नै बस्छिन्। एलजीबीटीक्यूआई समुदायको हकहितको लागि लड्दै आइरहेको ब्लु डाइमन्ड सोसाइटीअन्तर्गतको क्रुजएड्स नेपालको कार्यक्रम संयोजकको रूपमा उनी काम गर्छिन्। नेपाली समाजले महिला र पुरुषबाहेक अरू कुन लैंगिक अस्तिवलाई खासै महत्त्व दिने गरिँदैन। अझ ७८ वर्ष पहिलाको समाज अझ यो सम्बन्धमा कम जानकार थियो। गाउँ त्यसमा पनि विकटमा एउटा मध्यमवर्गीय परिवारमा तेस्रो सन्तानको रूपमा समताको जन्म भएको हो। छोराको रूपमा जन्मिएकी उनी बाल्यअवस्थादेखि नै दिदीबहिनीसँग खेल्न, सँगै बस्न रुचाउँथिन्। समतालाई पनि थाहा थिएन, किन उनी आफ्नो जैविक अस्तिवसँग खुस छैन र किन आफैंमा परिवर्तन खोज्दैछु भनेर। उनकोे हाउभाउ परिवर्तन थियो। त्यो समयमा उनले ट्रान्ज जेन्डर महिलाको रूपमा आफूलाई प्रस्तुत गरिरहेको थिइन्। त्यो समयमा एलजीबीटीक्यूआईसम्बन्धी न जानकारी थियो, न पाठ्यपुस्तकमा नै केही पढाइ हुन्थ्यो। तर रेडियो, एफएम सुन्ने उनीले यसबारेमा थाहा पाउन थालिन्। त्यो समयमा ब्लु डाइमन्ड सोसाइटीबाट पहिचान भन्ने कार्यक्रम बच्थ्यो, त्यो सुन्न थालिन्। के हो, एलजीबीटीक्यू भनेको, के हुन्छ, भन्ने बुझ्न थालेपछि आफू पनि त्यही रहेछु भन्ने थाहा पाए। किशोर अवस्थामा प्रवेश गर्दै गर्दा आफूमा भएका शारीरिक, मानसिक र भावनात्मक परिवर्तनहरू जैविक अस्तित्व (पुरुष)भन्दा पनि महिलाको रहेछ भन्ने ज्ञान हुन थाल्यो। यो बेलामा भ्रममा परिने रैछ। म लैंगिक अल्पसंख्यक समुदायमा पर्ने रहेछु भन्ने ८९ कक्षामा (१३१४ वर्ष) हुँदा थाहा पाइन्। आफूले त थाहा पाइन्, अब त्यो कुरा कसरी परिवारलाई भन्ने र समाजलाई भन्ने जस्तो लाग्यो। मैलेभन्दा परिवारको प्रतिक्रिया कस्तो हुन्छ र कुन रूपमा लिनुहुन्छ भन्ने थियो। समाजको मूल्य, मान्यता, सम्मानको कुरा आउँछ। यसमा कसरी फिट गर्ने भन्ने दोधार, डर धेरै लामो समयसम्म रह्यो। किनभने उनले अरू ट्रान्स जेन्डर महिलाहरूले परिवारमा भनेर परिवार र समाजबाट बाहिरिनु परेको, भेदभाव, बसाइँ सरेर जानु परेको लगायतका समस्याको बारेमा थाहा पाएको थिइन्। यसले उनलाई थप डर पैदा गरेको थियो। धनगढीमा बसेर स्नातक पढ्दै गर्दा उनले पहिला आत्मनिर्भर हुन्छु अनि भन्छु भन्ने सोचिन्। सोही क्रममा ब्लु डाइमन्ड सोसाइटीमा काम गर्ने अवसर पाएको उनी सुनाउँछिन्। सोसाइटीले सेभ द चिल्डेन संस्थाको सहयोगमा यौनिक तथा लैंगिक अल्पसंख्यक महिलाहरूको क्षमता अभिवृद्धिमा गर्दै आएको काममा उनले पनि फाइदा लिने अवसर पाइन्। अहिले उनी सेभ द चिल्डेनअन्तर्गतको ग्लोबल फन्डको सहायतामा ९ जिल्लामा प्रत्यक्ष र अन्य जिल्लामा अप्रत्यक्ष रूपमा सञ्चालन भइरहेको सम्मान गृह कार्यक्रममा काठमाडौंको प्रमुख व्यक्तिको रूपमा काम गर्दै आइरहेकी छिन्। जसले लैंगिक हिंसा प्रभावितहरूको स्वास्थ्य जाँचका साथै बासको पनि व्यवस्था गरेको छ। काठमाडौं, चितवन, वीरगंज, जनकपुर, इटहरी, पोखरा, भैरहवा, नेपालगन्ज र धनगढीमा सम्मानगृह सञ्चालनमा छ। सेल्टर होमको रूपमा सम्मानगृह रहेको छ। मानसिक स्वास्थ्यमा परामर्श दिने, राहत प्याकेजलगायतका काममा सेभ द चिल्डेनले काम गर्दै आइरहेको छ। क्याटालाइटिक फन्डअन्तर्गत पनि एलजीबीटीक्यूआई समुदाय, यौनकर्मी महिला, लागूपदार्थ सेवनकर्ताहरूको उपचारलगायतमा कामले पिछडिएका महिला वर्गको उत्थान र शक्तीकरणमा काम गर्दै आइरहेको छ। यस्तै, ग्लोबल फन्डअन्तर्गतको कम्युनिटी स्ट्रेन्थेनिङ कार्यक्रमले स्थानीय तहसम्मको सहकार्यलाई प्राथमिकता दिएको छ। एलजीबीटीक्यूआई समुदायलाई स्थानीय तहको बजेटमा समावेश गराउनका लागि वकालत, गर्ने सहकार्य गर्ने काम भएको छ। जस्तो इटहरी नगरपालिकामा एलजीबीटीक्यूआई समुदायका लागि रेस्टुरेन्टहरू खोलेको छ। स्थानीय सरकारले एलजीबीटीक्यूआई समुदायलाई सहयोग गर्नुपर्छ र अधिकारको प्रत्याभूतिमा काम गर्नुपर्छ भन्ने ग्लोबल फन्ड मान्यता रहेको समता बताउँछिन्। केही सुरुवात त भएको छ तर, राष्ट्रिय जनगणना करिब ९ लाखको संख्यामा रहेको एलजीबीटीक्यूआई समुदायको पहिचान स्थापित गराउन अझै धेरै गर्नुपर्ने बमको भनाइ छ। अझ त्यसमा पनि महिलाले सामना गर्ने चुनौतीलाई चिर्न जरुरी छ। मानवअधिकार वा समानताको दृष्टिकोणबाट अघि बढेको समाज स्थापनाका लागि गणतान्त्रिक मुलुकमा न्यायको शासनकोे परिकल्पना उनी गर्छिन्। हाम्रो संविधान, नीति, नियम, प्रणालीमा सुधार गर्न सके कसैले पनि भेदभाव, हिंसाको सामना गर्र्नु पर्दैन। यसले महिला शक्तीकरणसँगै आर्थिक शक्तीकरणमा पनि सहयोग गर्छ। समान अधिकार पाउनुपर्छ, सबैले आफ्नो क्षमता देखाउने अवसर पाउनुपर्छ। समावेशी समाज होस् र जहाँ सबैको प्रतिनिधित्व होस्। उनले देखेको नारी दिवस हो यो कि महिलालाई बिचराको रूपमा भन्दा पनि क्षमताको रूपमा अघि बढ्ने वातावरण दिनुपर्छ।"
सामाजिकआर्थिक योगदानमा नारी,"यत्र नार्यस्तु पूज्यन्ते रमन्ते तत्र देवताः, यत्रैतास्तु न पूज्यन्ते सर्वास्तत्राफलाः क्रियाः। अर्थात् जहाँ नारीको पूजा हुन्छ, त्यहाँ देवता निवास गर्दछन् र जहाँ नारीको पूजा हुँदैन, त्यहाँ गरिने समस्त श्रेष्ठ कर्म निष्फल हुन पुग्छ। शोचन्ति जामयो यत्र विनश्यत्याशु तत्कुलम्, न शोचन्ति तु यत्रैता वर्धते तद्धि सर्वदा। अर्थात् जुन कुल परिवारमा नारी कष्ट भोग्छन्, त्यो कुल परिवार शीघ्र नष्ट भएर जान्छ र जहाँ नारी प्रसन्न रहन्छन्, त्यो कुल परिवार सदैव उर्वर र समृद्ध रहन्छ। यी संस्कृतका श्लोकहरू मनुस्मृतिमा संग्रहित छन्। यी श्लोकहरू नारीप्रति समर्पित छन्। नारी अर्थात् प्रकृति, जगतको आधा अंग, देवी भगवती, आमा, दिदीबहिनी, पुत्री, वा अन्य कुनै पनि स्त्रीप्रति प्रत्येक व्यक्तिले समादरको भाव राख्नुपर्ने आदर्श र आचरणको महत्व यी श्लोकहरूमा वर्णित छ। जहाँ नारीको सम्मान हुँदैन अथवा जहाँ नारीको जीवन कष्टकर हुन्छ, त्यहाँ कुनै पनि कामना पूर्ण हुँदैन र त्यस परिवारको पतन अवश्यंभावी हुन्छ। नारीलाई परापूर्वकालदेखि नै परिवार र समाजमा महत्वपूर्ण स्थान दिइएको छ। यसको प्रमाण हाम्रा धार्मिक ग्रन्थहरूमा पनि पाइन्छ। प्राचीन ग्रन्थहरूमा नारीहरूलाई देवीजस्तै पूजनीय मानिएको छ। सनातन धर्मग्रन्थहरू श्रुति र स्मृति गरी २ वर्गमा वर्गीकृत गरिएका छन्। श्रुतिको शाब्दिक अर्थ सुनिएका कुराहरू। अर्थात् ईश्वरको वाणी, जो प्राचीन कालमा ऋषि मुनिद्वारा सुनिएको थियो। चारवटै वेद श्रुति ग्रन्थको वर्गमा पर्दछन्। ती बाहेक सम्पूर्ण धर्मग्रन्थ स्मृति ग्रन्थ हुन्। स्मृतिको शाब्दिक अर्थ स्मरण हो। रामायण, महाभारत, गीता, पुराणहरू स्मृतिमाथि आधारित छन्। स्मृतिहरूमा शिक्षाप्रद कथा र नैतिक शिक्षाहरू छन्। स्मृतिहरूमा मनुस्मृति सर्वश्रेष्ठ ग्रन्थ हो। मनुस्मृतिमा चारै वर्ण, चारै आश्रम, सोह्र संस्कार तथा सृष्टि उत्पत्तिका अतिरिक्त राज्यको व्यवस्था, राजाको कर्तव्य, धेरै प्रकारका वादविवादहरू, सेनाको प्रबन्ध आदि सबै विषयहरूको विवेचना गरिएको छ, जो कि मानव मात्रको जीवनमा घटित हुन्छन्। मनु आदिपुरुष थिए र उनको यो रचना आदि शास्त्र हो। मनुका समस्त मान्यताहरू सत्य हुनुका साथसाथ देश, काल तथा जाति बन्धनले रहित छन्। मनुस्मृति भन्छ कि जहाँ नारीको पूजा हुन्छ, त्यहाँ देवताको वास हुन्छ। प्रत्येक परिवारमा देवीदेवताको वासको चाहना हुन्छ। देवीदेवता शुभता, शान्ति, समृद्धिका प्रतीक हुन्। देवीदेवताको सामिप्यको चाहना राख्ने हरेक परिवारले नारी सदस्यलाई पुरुष जत्तिकै महत्व दिनुपर्छ। विद्याकी देवी सरस्वती, धनधान्य र समृद्धिकी देवी लक्ष्मी तथा शक्तिकी देवी महाकाली अखिल सनातन विश्वमा पुज्य छन्। स्वयं शिव जो सम्पूर्ण ब्रह्म हुन्, उनले पनि शक्तिको अनुपस्थितिमा शिव पनि शव मात्र हो भनेका छन्। शिवको अर्धनारीश्वर स्वरूपले हरेक मानिस चाहे पुरुष होस् या नारी होस् एक मानवभित्र नारी र पुरुष दुवैको आवश्यकता हुन्छ भन्ने कुरा प्रतिबिम्बित गरेको छ। शिव पुराणका अनुसार भृंगी ऋषिले नारी अस्तित्वलाई स्वीकार गर्दैन थिए। एकपटक महादेवको ज्ञानसभामा उनी उपस्थित भए। सभामा सप्तऋषिहरूले महादेव र पार्वतीको परिक्रमा गर्ने इच्छा व्यक्त गरे। महादेवको स्वीकृतिपछि उनीहरूले महादेव र पार्वती दुवैको परिक्रमा गरी आशीर्वाद प्राप्त गरे। तर ऋषि भृंगीले पार्वतीको परिक्रमा गर्न चाहेनन्, प्रभु ! तपाइँको मात्र परिक्रमा गर्ने भन्दै उनले महादेव र पार्वतीको मध्य बाटो बनाई महादेवको मात्र परिक्रमा गरे। दोस्रो खेपको परिक्रमा गर्नै लाग्दा महादेव र पार्वती संयुक्त भए। महादेव र पार्वती संयुक्त हुनासाथ ऋषि भृंगी पनि मनुष्यको रूप छाडी भृंगी किराको रूप लिएर महादेव र पार्वती संयुक्त भएको सान्ध्यस्थ हुँदै महादेवको परिक्रमा गरे। परिक्रमापश्चात आशीर्वाद प्राप्तिको क्रममा पार्वतीले ऋषिलाई तिम्रो शरीर तिम्रो विचार झैं परिवर्तित होओस् भनी आशीर्वाद दिइन्। पार्वतीले यति भन्नासाथ ऋषिको देह शक्तिरहित भएर गयो। ऋषि भृंगीलाई शारीरिक अशक्तताको आभाष हुनासाथ पुरुष र नारीको परिपुरकताको अनुभव गरे र उनले क्षमायाचना गरे। यसै घटनामा महादेव र पार्वतीको अर्धनारीश्वर स्वरूप प्रत्यक्ष भएको हो। शक्ति भनेकै नारी हो। नारी शक्तिका सहस्रनाम छन्। त्रिदेवी, नवदुर्गा, दस महाविद्या, अष्टलक्ष्मी, चौंसठ योगिनी, शोडष मातृका, सप्त मातृका आदि। नारी शक्ति वर्णनातीत छ। मनुस्मृतिको काल एवं प्रणेताको विषयमा अनेक मत प्रचलित छ। तर मेधातिथिले गरेको टीकाको रचनाकाल र समयको अनुमान काणे, बुहलर, र म्याक्समुलरले गरेका छन्। बुहलर र म्याक्समुलरले मेधातिथिको रचना ५७ विसं र स्थान काश्मीर क्षेत्र अनुमान गरेका छन्। प्रोफेसर काणेले भरुचिले गरेको मनुस्मृतिको टीकालाई सबैभन्दा पुरानो ठान्दछन्। ओलिवेली र डेरेटले यस टीकाको समय विसं ६००६५० अनुमान गरेका छन्। बुहलरले एक स्थानमा मनुस्मृतिको समय १५०० ईपू भएको अनुमान गरेका छन्। नारीप्रतिको स्मृतीय धारणाले परिवार र समाजमा नारीको उजागर गर्दछ। हिन्दू धर्ममा यशश्वी नारीको महान परम्परा रहेको छ। यहाँ जीवनको हरेक क्षेत्रमा वैदिक कालदेखि नै नारी पुरुषका समान अग्रणी रहेका छन्। उपनिषद् भन्दछ कि एउटै मूल तत्व द्विदल अन्नको दुबै दल झैं नारी र पुरुषको स्वरूपमा विभक्त भएका छन्। त्यसै सिद्धान्त उभेर दुबैलाई परस्पर अर्धांग मानिएको छ। महादेवको अर्धनारीश्वर स्वरूप पुजित हुनुको तात्पर्य नरनारी समान महत्वका हुन् भन्ने हो। जीवनको प्रत्येक क्षेत्रमा विदुषी, दक्ष, प्रसिद्ध तथा सफल नारीहरूको अनन्त शृंखला छ। कालक्रममा राजनीतिक व्यवस्थाहरूमा परिवर्तन आएसँगै एघारौं शताब्दीतिर नारी जगतको अस्तित्वमा पनि असर पर्यो। नारीको स्वतन्त्रता खोसियो, शिक्षा पाउने अधिकार पनि खोसियो। नारीलाई देश र समाजप्रतिको कर्तव्यबाट पनि वञ्चित गरियो। तर पछिल्लो स्वतन्त्रता आन्दोलनहरूको सफलतासँगै नारीको अस्तित्वमा पुनः सकारात्मक परिवर्तन भयो। सिंगो समाजसँगै नारीले पनि आफ्नो स्वरूपलाई चिने। नारी अस्तित्वको पुनःस्थापनाका लागि सबै तर्फ प्रयत्न सुरु भयो। आज नारीहरू शिक्षा प्रणाली, विज्ञान, सैनिक सेवा, चिकित्सा कला, राजनीति सबै क्षेत्रमा पुरुषसँग काँधमा काँध मिलाएर अघि बढिरहेका छन्। उनीहरू पुरुषसँग काँधमा काँध मिलाएर हिँड्न सक्षम भएका छन्। हुनत कतिपय सामाजिकआर्थिक कारणले हरेक क्षेत्रमा पुरुष अघि र नारी पछि परेका अवस्थाहरू पनि विद्यमान छन्। तर कतिपय क्षेत्रमा नारी पुरुषभन्दा अघि रहेको अवस्था पनि छ। संस्कृति, जाति, समुदाय वा परिवार जुनसुकै पृष्ठभूमिमा हेरियोस्, पुरुष र नारीप्रतिको दृष्टिकोणमा भने खासै अन्तर छैन। नारीलाई घरको चौहद्दीमा सीमित गरिएको, उसको लागि शिक्षाको द्वार बन्द गरिएको जस्ता तर्क अहिले पनि नगरिएको होइन, तर ती परिस्थितिजन्य कुराहरू मात्र हुन्, विभेदका विषय होइनन्। त्यसैले नारीलाई अघि बढ्ने सवाल जतिखेर पनि उठेको होस् पुरुषले त्यसको विरोध कहिल्यै गरेनन्, बल्कि होस्टेमा हैस्से गर्ने काम नै गरेका छन्। बेहुलीलाई सुसज्जित डोलीमा पुरुषहरूले काँधमा बोकेर भित्र्याउने चलन थियो। समय कालक्रममा डोलीको स्थान गाडीले लियो तर नारीप्रतिको सम्मान भावमा कुनै अन्तर आएको छैन। हिन्दू धर्ममा आरम्भदेखि नै पुरुषसमान नारीलाई पनि मोक्षको मार्ग प्रशस्त गरिएको छ, जुन अन्य कुनै पनि धर्ममा देखिएको छैन। भ्रुण हत्याको कुरा पनि उठाइन्छ तर अपराधविशेष घटनाको रूपमा, सामाजिक अवस्थाको रूपमा होइन। सामाजिक, सामुदायिक, सांस्कृतिक, धार्मिक दृष्टिकोणमा ती कुरा पहिले र अहिले पनि अवाञ्छित नै छ। मनुस्मृति आचारसंहिताको विश्वकोश हो, मनुस्मृतिमा बारह अध्याय तथा दुई हजार पाँच सय श्लोकहरू छन्, जसमा सृष्टिको उत्पत्ति, संस्कार, नित्य र नैमित्तिक कर्म, आश्रमधर्म, वर्णधर्म, राजधर्म तथा प्रायश्चित आदि विषयहरूको उल्लेख छ। जगतको उत्पत्ति, संस्कारविधि; व्रतचर्या, उपचार, स्नान, विवाहलक्षण, महायज्ञ, श्राद्धकल्प, वृत्तिलक्षण, स्नातक व्रत, भक्ष्याभक्ष्य, शौच, अशुद्धि, स्त्रीधर्म, वानप्रस्थ, मोक्ष, संन्यास, राजधर्म, कार्यविनिर्णय, साक्षिप्रश्नविधान, स्त्रीपुंसधर्म, विभाग धर्म, धूत, कंटकशोधन, वैश्यशूद्रोपचार, संकीर्णजाति, आपद्धर्म, प्रायश्चित्त, संसारगति, कर्म, कर्मगुणदोष, देशजाति, कुलधर्म, निश्रेयस अध्यायहरूमा उल्लेखित वाक्यहरू कालजयी छन्। यसरी जीवन र जगतका सम्पूर्ण विषयहरूमा आवश्यक र उपयुक्त आदर्श र आचरणको वर्णन गरिएको मनुस्मृतिमा वर्णित उपरोक्त कथन कि नारी सम्मानको पात्र हो, एक शाश्वत सत्य हो। मनुस्मृतिमात्र होइन, सारा धर्मग्रन्थ नारीको सम्मानमा समर्पित छ। देवीका नाममा स्वयं पनि देवी पुराणको रचना भएको छ। सनातनधर्मीले देवीलाई आराध्य मानेर उनको उपासनामा जीवन व्यतीत गर्दछन्। कालक्रममा अज्ञानताका कारण नारी विरुद्ध कतिपय विसंगतिहरू उत्पन्न भए तर ती विसंगतिहरू ज्ञानोदयका साथ धराशयी हुँदै गए तर नारीप्रतिको श्रद्धाको भाव समाजमा अटूट रूपमा रहँदै आएको छ। सनातन धर्मको अनुकरण अन्य धर्मग्रन्थमा पनि गरिएको छ। यद्यपि ती धर्मावलम्बीहरू अन्धविश्वास र अज्ञानताका कारण नारी विरोधी सामाजिक व्यवस्थाका सिकार पनि भएका देखिन्छन्। इस्लाम धर्ममा पनि नारीलाई उच्च स्थान प्रदान गरिएको छ। नारीलाई जीवनको हरेक क्षेत्रमा महत्व दिइएको छ। कुरआनमा स्पष्ट भनिएको छ कि आमाप्रति कृतज्ञ हुनुको मतलब अल्लाहप्रति कृतज्ञ हुनु हो। कुरआनमा भनिएको छ हामीले मानिसलाई उसको आमाबाबुको मामिलामा सतर्क गराएका छौं तिम्रो आमाले थकित भएर पनि तिमीलाई आफ्नो गर्भमा राख्यो। दुई वर्ष त तिमीलाई उसको दूध छोड्नमा नै लाग्यो। तिमी मप्रति कृतज्ञ होऊ र आफ्नो आमाबाबुप्रति पनि। किनभने अन्ततः तिमीलाई मतिर नै आउनु छ। कुरआनले यो पनि भनेको छ कि आमाबाबुसित राम्रो व्यवहार गर। उनीहरू वृद्ध हुँदा उनीहरूको उपेक्षा नगर, बल्कि उनीहरूका साथ शिष्टतापूर्वक व्यवहार गर भन्दै यसरी प्रार्थना गर्न भनिएको छ, मेरो खुदा ! जसरी उनीहरूले बालकालमा मेरो पालनपोषण गरे, तिमी पनि उनीहरूमाथि त्यसैगरी दया गर। हदीसमा लेखिएको छ कि मातापिताको अवज्ञाको मतलब अल्लाहको अवज्ञा गर्नु हो। हुनत इस्लाम समाज उसको धार्मिक व्यवस्थाले जे जसो भने पनि सामाजिक, आर्थिक, राजनीतिक व्यवहारमा नारीप्रति अनुदार नै देखिन्छ, जस्तै नारीलाई घरको चौहद्दीमा सीमित राख्नु, नारीलाई व्यक्तित्वहीन र पराधीन मान्नु, बच्चा पैदा गर्ने यन्त्र र भोग्या ठान्नु यस्ता सामग्रीको रूपमा हेरिन थालियो । तर ती सामाजिक अव्यवस्थाका खिलाफ इस्लामी मुलुकहरूमा तीन तलाक, हवाला, शिक्षा, खिजाब आदि जसले नारी अस्तित्वलाई संकुचित तुल्याउँछ, नारी आन्दोलन चर्किँदै आएको छ र ती आन्दोलन पुरुष जगतबाट समर्थन पाइरहेकै छ । क्रिश्चिएनिटीको जुन मान्यताहरूको विरोधमा युरोपीय नारी मुक्ति आन्दोलन वीरतापूर्वक खडा भयो, ती मान्यताहरू हिन्दू धर्म, बौद्ध धर्म तथा विश्वका सबै धर्ममा कुनै पनि समयमा थिएन । यहाँसम्म कि यहूदी र इस्लाममा पनि यस्तो मान्यता थिएन । यद्यपि नारीमाथि अनेक प्रतिबन्ध इस्लाममा छन् तर यस्तो भयंकर मान्यता त्यहाँ कहिले पनि भएन । क्रिश्चिएनिटीको मान्यता के छ भने पुरुष नै ईश्वरको प्रतिरूप हो । पुरुष नै समस्त सृष्टिको मालिक हो। पुरुषले नारीलाई दबाएर र आज्ञाकारिणी बनाएर राखोस् तथा उसबाट खूबै आनन्द प्राप्त गरोस्। ईश्वरले संसारमा पहिलो पुरुष एडम को एन्कल (खुट्टाको जोर्नी, गोलीगाँठो) बाट पहिलो स्त्री ईव बनायो, जो पुरुषको मनोरञ्जनका लागि बनाइयो। यस प्रकार स्त्री (ईव) पुरुषपछिको रचना हो। स्त्री पुरुषको केवल एक अंश हो, जो पुरुषको मनबहलाउनको लागि बनेको हो। नरनारीको परस्पर स्वैच्छिक र उल्लासपूर्ण मिलनलाई क्रिश्चिएनिटीले मूल पाप को संज्ञा दिएको छ। यस्तो पापको लागि पुरुषलाई शैतानको कथनमा स्त्रीले फकाएको मानिन्छ। त्यसैले स्त्री शैतानको छोरी हो भनिन्छ। नारीले पुरुषलाई सम्मोहित गरेर मूल पाप अर्थात कामभाव अर्थात शैतानियतको जालमा फसाउँछ भनी मानिन्छ। अर्थात स्त्री सम्मोहक (सेडयूसर) हो। मूल पाप गर्ने कार्यमा पुरुषलाई तत्पर गर्न स्त्रीले अनुचित आचरण गर्दछ, त्यस कारण ऊ एडल्टरेस हो, एडल्टरी को दोषी हो। पुरुषलाई सम्मोहित गर्ने अर्थमा ऊ जादूगरनी हो। पुरुषलाई सम्मोहित गर्नु खराब काम हो, त्यसैले ऊ खराब जादूगरनी हो। अतः डायन (बोक्सी) हो। स्त्रीलाई यातना दिनु पुण्य कार्य हो। शैतान ईश्वरको प्रतिस्पर्धी हो। ईश्वर र शैतानबीच निरन्तर युध्द चलिरहेको हुन्छ। जीससका पादरी (समूह) लगातार शैतानको साम्राज्यविरुद्ध संघर्षरत रहन्छ, ताकि अन्ततः ईश्वरको जीत होस्। शैतान ईश्वरको शत्रु हो। शैतानविरुद्ध युद्ध गर्नु र युद्धमा सबै प्रकारको उपाय अपनाउनु हरेक आस्थावान क्रिश्चिएनको कर्तव्य (रेलिजियस डयूटी) हो। नारीलाई, गैरइसाई सबै पुरुषलाई तथा यस धरतीलाई आफ्नो अधीन दबाएर राख्नु, आज्ञाकारी र वशवर्ती बनाएर राख्नु हरेक आस्थावान इसाई पुरुषको कर्तव्य हो र यो कर्तव्य उसले बुद्धि र बलले हर सम्भव तथा अधिकतम उपयोग गरेर गर्नुपर्छ। यस्ता मूलभूत मान्यताहरूको कारणले गर्दा क्रिश्चिएनिटीमा क्रिश्चियन स्त्रीलाई अनेकौं शताब्दिसम्म पुरुषको शत्रु र शैतानकी छोरी तथा शैतानको उपकरण मानियो। नरनारी मिलनलाई मूल पाप भनिएकै कारणले विवाह पनि त्यहाँं पाप नै मानियो। यद्यपि चर्चको नियन्त्रणमा वैवाहिक जीवन व्यतीत गर्दा भने अपेक्षाकृत न्यूनतम पाप मानियो। तापनि विवाहित स्त्रीलाई मूलतः अपवित्र नै मानियो। पवित्र स्त्री केवल नन लाई मानियो, जो पादरीहरूको आज्ञाकारिताको शपथ लिएर चर्चमा बस्दथे। ननहरूले हठयोगिनी झैं कठोर शारीरिक तप गर्नु पथ्र्यो। पादरी सेलिबेट अर्थात अविवाहित हुन्छन्, सेलिबेट पादरी नन्सका साथ उसको सम्मोहनको कारणले प्रायः काम सम्बन्ध बनाइरहन्थे तर त्यसको लागि दोषी भने सेडयूसर ननलाई नै मानिन्थ्यो। क्रिश्चिएनिटीको उपर्युक्त पाँचवटै मूल मान्यतासँगै जोडिएको एक महत्वपूर्ण छैटौं मान्यता यो थियो कि स्त्रीले यद्यपि पुरुषलाई फकाएर मूल पाप गर्न लगाउँछ, अतः ईश्वरले ईव लाई शापित गर्यो। यसै शापमा मासिक धर्म, प्रसव पीडा, गर्भधारण तथा पुरुषको अधीनतामा वास जस्ता दण्ड समावेश छ। त्यहाँ कुल सातवटा शापद्वारा स्त्री शापित छ। कुनै पनि भूलका लागि उसलाई एक स्वस्थ पुरुषको अंगूष्ठाको मोटाई जत्तिको कोर्राले दसदेखि पचास कोर्रा हान्नु क्रिश्चियन पुरुषको सहज अधिकार र कर्तव्य हुन्थ्यो। अपराध गम्भीर भएमा सय वा त्यसभन्दा बढी कोर्राको मार पथ्र्यो। क्रिश्चिएनिटीमा मातृत्व पनि एक अभिशाप नै थियो। स्त्रीले गर्भधारण गर्नु ईश्वरद्वारा उसलाई दण्डित गरिएको परिणाम मानिन्थ्यो। सन्तान पनि मूल पाप को परिणाम भएकाले वस्तुतः धरतीमाथि पापकै प्रसार भएको मानिन्थ्यो। केवल चर्चलाई समर्पित गरेमा व्यक्ति त्यस पापको भारबाट यस कारणले मुक्त हुन सक्ने मानिन्थ्यो कि त्यसो गरेर ऊ उस जीससको शरणमा जान्छ, जसले सूलीमाथि चढेर एडम र ईव तथा उसको समस्त सन्तानहरूद्वारा गरिने मूल पापको प्रायश्चित पहिले नै सबैको तर्फबाट गरेका छन्। क्रिश्चिएनिटीका यी सातवटै धारणा एकल छन्। संसारको कुनै पनि अन्य सभ्यता वा धर्मले यीमध्ये एउटै पनि धारणा स्वीकार गर्दैन। यी केवल क्रिश्चिएनिटीमा मात्र मान्य आस्था हुन्। यस्ता मान्यताका कारण पाँच सय वर्षसम्म सदाचारिणी क्रिश्चियन नारीमाथि थिचोमिचो गरियो, मारियो, जलाइयो, बलपूर्वक डुबाइयो, तेलको कराहीमा उमालियो, घोडाको पुच्छरमा बाँधेर घिसारियो। क्रिश्चियन स्त्री माथिको त्यस्तो अत्याचार कुनै अशिक्षित वा असामाजिक तत्वले गरेका थिएनन्, अपितु सर्वाधिक शिक्षित, संगठित र प्रभुताशाली क्रिश्चियन भद्रजन भनाउँदाले गर्ने गरेका थिए। क्रिश्चिएन नारीमा पनि आत्मा हुन्छ, यो १७औं शताब्दीको आरम्भसम्म चर्चद्वारा मान्य थिएन। नारीको स्वतन्त्र व्यक्तित्व त २०औं शताब्दीमा मान्य भयो। सन् १९२९ मा इंग्लैंडको अदालतले मान्यो कि नारी पनि परसन हो। नारीमा पनि आत्मा हुन्छ, यो कुरा यूरोपका विभिन्न देशहरूमा २०औं शताब्दीमा आएर मान्य भयो। २०औं शताब्दीमा नारीलाई वयस्क मताधिकार त्यहाँ पहिलो पटक प्राप्त भएको हो। १८औं शताब्दीसम्म नारीलाई बाइबल पढ्ने अधिकारसम्म मान्य थिएन। नारीलाई डायन भनेर उनीहरूलाई लाखौंको संख्यामा १४औंदेखि १८औं शताब्दीसम्म जिउँदै जलाइयो र यातना दिएर मारियो। स्पेन, इटली, पुर्तगाल, हालैंड, इंग्लैंड, फ्रांस, जर्मनी, स्विट्जरल्यान्ड आदि सबै देशमा यस्तो कुकृत्य चलिरह्यो। अन्तर्राष्ट्रिय नारी दिवसको सन्दर्भमा यो आलेख कोर्दै गर्दा यी कुराहरूको उत्खनन किन गरिनु सान्दर्भिक लाग्यो भने यी नै सबै भयंकर मान्यताहरूको विरोधमा यूरोपमा नारी मुक्ति आन्दोलन चल्यो र आज त्यसैको परिणामस्वरूप विश्वले एक सय चौधौँ अन्तर्राष्ट्रिय नारी दिवस मनाउँदैछ ।"
"बसमा यात्रुलाई नसालु पदार्थ खुवाएर बेहोस बनाई लुटपाट, भारतीय नागरिक पक्राउ",वीरगन्ज : यात्रुवाहक बसमा नशालु पदार्थ खुवाएर यात्रुलाई लुट्ने एक भारतीयलाई प्रहरीले वीरगन्जबाट पक्राउ गरेको छ। भारत बिहारको पूर्वी चम्पारण जिल्लाको बेतिया थाना अन्तर्गत पर्ने मछरगाँवा घर भएका २७ वर्षीय अखिलेश कुमार साहलाई पक्राउ गरिएको प्रहरी नायब उपरीक्षक कुमार विक्रम थापाले जानकारी दिए। प्रहरीका अनुसार फागुन २३ गते नारायणगढबाट वीरगन्ज आएको यात्रुवाहक बसमा सवार यात्रु बाराको आदर्श कोतवाल गाउँपालिका८ का उपेन्द्र मुखियालाई साहले नशालु पदार्थ मिसाइएको मिठाई र बिस्कुट खुवाएर बेहोस पारेका थिए। मुखिया बेहोस भएपछि उनको साथमा रहेको नगद ४१ हजार ५०० रुपैयाँ र १ थान मोबाइल लुटेर साह वीरगन्जको नयाँ बसपार्कबाट फरार भएका थिए। साहलाई बेहोस पारेर लुटिएको खबर पाएको प्रहरीले खोजतलास गर्ने क्रममा साहलाई बसपार्कस्थित भानुचोकबाट पक्राउ गरेको पर्साका पक्राउ परेका साहको साथबाट लुटपाट गरिएकोमध्ये ३७ हजार ४१० रुपैयाँ र १ थान मोबाइल बरामद पनि गरिएको थापाले बताए। पक्राउ परेका साहलाई जिल्ला प्रहरी कार्यालय पर्साको हिरासतमा राखेर पर्सा जिल्ला अदालतबाट चोरी सम्बन्धी कसूरमा सात दिनको म्याद लिई अनुसन्धान भइरहेको उनले बताए।
पाल्पाका शिव मन्दिरमा भक्तजनको भीड,"तानसेन : महाशिवरात्रिका अवसरमा पाल्पाका विभिन्न शिव मन्दिर तथा प्रसिद्ध शिव धामहरूमा भगवान शिवको पूजाआजा तथा भजन कीर्तन गर्ने भक्तजनको भीड लागेको छ। तानसेनको नारायणस्थानमा १०८ गौमुखे धारासहित १ हजार ६ सय किलोको शिवलिङ्ग स्थापना गरी, मूर्तिको प्राण प्रतिष्ठा, रुद्री पाठ गरी शिव आराधना गरिएको छ। पाल्पामा तिनाउको दोभान सिद्धवावा मन्दिर, बगनासकाली बराङ्दीको महामृत्युञ्जय शिवासन, सिद्धबाबा धाम तानसेनको ठुटेपीपल वद्रेश्वर शिवालय, बतासेडाडा, प्रभास, नारायणस्थान, दमकडा, रामपुर लगायतका स्थानका शिवालय मन्दिरहरूमा भक्तजनको भीड देखिन्छ। शिवरात्रिको दिनमा भगवान शिवको पूजाआजा भजनकीर्तन गर्ने, उपवास बसेमा मनको कामना पूरा हुने जनविश्वास रहँदै आएको छ। भगवान शिवलाई बेलपत्र, भाङ धतुरो चढाउने परम्परामा पनि रहँदै आएको छ। हिन्दु धर्ममा देवका पनि महादेवका रुपमा भगवान शिवलाई पूजाआजा भजन कीर्तन गर्ने परम्परा रहेको छ। भगवान शिवको पूजा पाठ गर्न भजन कीर्तनका लागि बिहानैदेखि भक्तजनहरू पाल्पाका शिव मन्दिरहरूमा पुगेका छन्। भगवान शिवको उत्पत्ति भएको दिनका रूपमा हिन्दूहरूले शिवरात्रि पर्व मान्दै आएको पौराणिक कथन रहेको पाइन्छ। पूर्व युवराज पारस शाहले पाल्पामा गरे शिव पूजा र आरधना पूर्व युवराज पारस शाहले पाल्पाको बगनासकाली गाउँपालिका९ बराङ्दीमा रहेको महामृत्युञ्जय शिवासन शिव पूजासहित आराधना गरेका छन्। उनी पाल्पामा शिव पूजाका लागि आएको पहिलो पटक हो। मन्दिरमा केही समय सर्वसाधारणको पूजाआजा रोकेर पूर्व युवराज पारसले महामृत्युञ्जय शिवासनमा शिवको नित्य पूजा गरेका हुन्। पूर्व युवराज पारसले शिवलिङ्गमा जलधारा, दूधधारा, घिउबाट स्नान गराएका थिए।"
महिलामात्र भन्दा पनि लैंगिक समानतामा जोड,"काठमाडौं:सायद हाम्रोमा ग्लोबल फन्ड नभएको भए कति एचआईभी संक्रमित महिलाहरूले यसको उपचार पाउन सक्ने थिएनन् यो भनाइ एचआईभी संक्रमित महिलाहरूको राष्ट्रिय महासंघ अध्यक्ष सारा थापा मगरको हो। सेभ द चिल्ड्रेनअन्तर्गतको ग्लोबल फन्डको मद्दतले एचआईभी संक्रमित महिलाहरूले कम्युनिटी केयर सेन्टरहरूमार्फत उपचारको पहुँच पाइरहेको उनी बताउँछिन्। नेपालमा करिब ३० हजारमा एचआईभी संक्रमण छ। त्यसमा करिब १३ देखि १५ हजार महिला तथा बालबालिकामा संक्रमण भएको एचआईभी संक्रमित महिलाहरूको राष्ट्रिय महासंघको तथ्यांक छ। नेपालको परम्परा, संस्कृति र मूल्य तथा मान्यताले महिलालाई दोस्रो नागरिकको रूपमा हेर्ने गरेको छ। अझ एचआईभी संक्रमित महिला त्यसमा पनि पिछडिएका, लैंगिक अल्पसंख्यकको अवस्था एकदम नै नाजुक छ। एउटा महिला भएर बाँच्न जति गाह्रो अझ एचआईभी संक्रमित महिला भएर बाँच्न झनै गाह्रो छ। एचआईभी संक्रमित महिला, यौनकर्मी, ट्रान्सजेन्डर महिलाले अपराधीहरूले भोग्नेभन्दा पनि धेरै गुणा बढी विभेद यी महिलाले भोग्ने गरेको महासंघ अध्यक्ष सारा थापामगर बताउँछिन्। त्यही भएर उनीहरू खुल्ला रूपमा आउने वातावरण अझै बनेको छैन। कुनै पनि सेवा तथा सुविधालाई लिन गाह्रो छ भने सँगसँगै उनीहरूलाई समेट्ने किसिमका कार्यक्रमहरू आउन सकेको देखिँदैन। कार्यक्रमहरू केन्द्रीकृत मात्र हुँदा काठमाडौं बाहिर दूरदराजमा रहेका यी वर्गले फाइदा लिन सक्दैनन्। एचआईभी संक्रमण भएकै कारणले महिलाहरूलाई रोजगारीबाट निकाल्ने, उनीहरूका बालबालिकाहरूलाई स्कुलबाट निकाल्ने, समाजबाट बहिष्कार भएर नयाँ स्थानमा बसाइ सर्नुपर्ने जस्ता समस्याहरू अहिले पनि यथावत् नै छ। दोष नै नभएका महिलाहरूमा पनि श्रीमान्बाट एचआईभी सरेको छ, जसको बारेमा उनीहरूलाई ज्ञान नै छैन्, आफूले नगरेको अपराधको भागीदारी उनीहरू हुनुपरेको छ। अध्यक्ष साराको भनाइ छ। नेपालमा जति पनि एचआईभी संक्रमित महिलाहरू छन्, उनीहरू चरम गरिबीको रेखामुनि बाँचिरहेका छन्। उनीहरूमा आफ्नो पहिचान खुल्ने डर त छँदैछ, आर्थिक रूपमा पनि असक्षम हुँदा एचआईभी रोकथामका उपचारहरूसम्मको पहुँच पनि कम छ। त्यसकारण ग्लोबल फन्डअन्तर्गतको क्याटलिक फन्ड कार्यान्वयन गरिँदै आएको मगर बताउँछिन्। यो फन्डले कानुनी अवरोधहरूलाई सूचना, सञ्चार तथा वकालतका माध्यमबाट प्रचारप्रसार गर्दै आएको छ। यो कार्यक्रमले एचआईभी संक्रमणका बारेमा र एचआईभीका बारेमा भइरहेका गलत धारणाहरूलाई परिवर्तन गर्न मद्दत गर्दै आइरहेको छ। अहिलेको लागि ग्लोबल फन्डमात्रै यस्तो फन्डिङ पार्टनर हो, जसले युथहरूलाई सपोर्ट गरिहेको छ। किनभने अब नयाँ नेतृत्वका लागि अहिलेका युथलाई नै अघि ल्याउनु पर्ने हाम्रो मान्यता हो। युथहरूले सबै थाहा पाउनुपर्छ भन्ने बुझाइ स्थापित हुँदै गएको उनको भनाइ छ। समाजमा स्वीकार्य हुनु नै उनीहरूको प्रमुख चुनौती बनेको छ। यस्तै, ग्लोबल फन्डले सहयोग गर्दै आएको कम्युनिटी लेट द मनिटोरिङ कार्यक्रमले एचआईभी संक्रमितका बारेमा स्थानीय सरकार, सरोकारवालाहरूलाई पनि संलग्न गराउन ग्लोबल फन्डले मद्दत गरेको छ। स्थानीय सहभागितासँगै कतिपय स्थानमा एचआईभी संक्रमित महिलाहरूलाई सीप सिकाइ आम्दानीको स्रोत बढाउन मद्दत भएको उदाहरण सारा प्रस्तुत गर्छिन्। केन्द्रबाट लादिएका कार्यक्रमभन्दा पनि कुनै विशेष परिस्थितिको समाजका समस्याहरूलाई त्यहाँबाट समाधान गर्दा मात्र त्यो अघि बढ्न सक्छ भन्ने मान्यता लिइएको छ। यसले समुदायमा सुधार भएको छ र यस्ता कार्यक्रमलाई आफ्नै पहलमा कार्यान्वयन गर्दा अझ प्रभावकारी हुने महासंघकी अध्यक्ष साराको भनाइ छ। समावेशी समाजको परिकल्पना संविधानले नै गरेको छ। तर त्यो मौखिक रूपमा मात्र देखिन्छ। यसको कार्यान्वयनको छेउसम्म पनि पुग्न नसकिएको देखिन्छ। महिला आरक्षणभन्दा पनि महिला आफैंमा भएको विविधतालाई पनि प्रतिनिधित्व गराउनुपर्ने अध्यक्ष मगरको भनाइ छ। एचआईभी संक्रमित दलित, अपांगता भएका, लैंगिक अल्पसंख्यकहरूका आवाजलाई सुन्ने प्रणालीको विकास गर्नु पर्ने उनी बताउँछिन्। सबै किसिमका महिलालाई मानसिक, सामाजिक र आर्थिक रूपमा सबल बनाउन सके मात्र देशको विकास र प्रगति हुने विश्वास मगरको छ।"
श्मसानघाटमा गाडिएको १२ वर्षीय बालकको शव प्रहरीद्वारा बरामद,"वीरगन्ज : वीरगन्जमा प्रहरीले श्मसानघाटमा गाडिएको एक बालकको शव निकालेर पोष्टमार्टमका लागि अस्पतालमा पठाएको छ। वीरगन्जको राधेमाई नजिकको सिर्सिया नदि छेउको श्मसानघाटमा खाल्डो खनेर गाडिएको एक बालकको शव बिहीबार राति प्रहरीले निकालेर पोष्टमार्टमका लागि नारायणी अस्पतालमा पठाएको हो। वीरगन्ज महानगरपालिका१२ मुर्लीका शम्भु महतो धानुकका छोरा १२ वर्षीय दिलिप मण्डल धानुकको शव उनकै अभिभावकले कसैलाई थाह नदिई बिहीबार बेलुकी श्मसानघाटमा लगेर खाल्डो खनेर गाडेको खबर प्रहरीले पाएको थियो। खबर पाएलगत्तै जिल्ला प्रहरी कार्यालय र वडा प्रहरी कार्यालय श्रीपुरबाट खटिएको टोली बिहीबार बेलुकी श्मसानघाटमा पुगेको थियो। त्यहाँ पुग्दा दिलिपको शव अन्दाजी दुई फिट गहिरो खाल्डो खनेर त्यसभित्र राखेर माथिबाट बालुवाले पुरेको अवस्थामा भेटिएको पर्साका प्रहरी नायब उपरीक्षक कुमार विक्रम थापाले जानकारी दिए। बालकको मृत्युको खबर अभिभावकले गोप्य राखेको, प्रहरीलाई समेत खबर नदिएको र शव पोष्टमार्टमपनि नगरी श्मसानघाटमा लगेर गाडेकोले घटना शंकास्पद देखिएको थापाले बताए। मृतक दिलिपका बुबा शम्भु र आमा सबितालाई सोधपुछका लागि बिहीबार राति नै नियन्त्रणमा लिइएको थापाले बताए। छिमेकीका अनुसार, दिलिपलाई उनका आमाबुबाले बिहीबार घरकै एक कोठामा थुनेर ज्याला मजदुरीका लागि घरबाट निस्किएका थिए। कामबाट बिहीबार साँझ घर फर्किँदा दिलिप कोठामै मृत अवस्थामा भेटिएपछि डरले कसैलाई थाह नदिई अटोरिक्सामा शव राखेर श्मसानघाटमा लगेर गाडेको बुबा शम्भुले स्विकारेको प्रहरी नायब उपरीक्षक थापाले बताए। बालक दिलिप लागूपदार्थको कूलतमा फसेको र अरुको घरघरमै पसेर मोबाइल लगायतका सामान चोरेर हैरान पार्न थालेपछि आफूहरु कामका लागि बाहिर जाँदा दिलिपलाई कोठामा थुनेर जाने गरेको बुबा दिलिपले प्रहरीलाई बताएको थापाले जानकारी दिए। थापाले भने,तर प्रहरीलाई खबर नै नदिई शव श्मसानघाटमा लगेर गाडेको देखियो। यसले घटना शंकास्पद देखियो। त्यस कारण श्मसानघाटबाट शव निकालेर पोष्टमार्टमका लागि अस्पतालमा पठाएका छौं। आमाबुबा दुवैलाई सोधपुछका लागि नियन्त्रणमा लिएर अनुसन्धान गरिरहेका छौं। शवको पोष्टमार्टम रिर्पोर्ट आएपछि मात्र बालकको मृत्युको यकिन कारण खुल्ने र त्यसको आधारमा प्रहरी अगाडि बढ्ने प्रहरी नायब उपरीक्षक थापाले बताए।"
