शीर्षक,विवरण
"देवीनगरको चौपारी, वृद्धवृद्धाको छहारी","बुटवल : नयाँ वरपीपल रोप्ने होइन, भएका पनि मासेर उजाड पार्ने क्रम गाउँदेखि सहरसम्म व्याप्त छ। नयाँ बिरुवा रोप्नेतिर नयाँ पुस्ताको चासै देखिँदैन। पुर्खाहरूले पुस्तौंसम्म जोगाएर राखेका वरपीपलहरूसमेत अहिले गाउँसहरमा भेटाउन मुस्किल पर्छ। बढ्दो सडक सञ्जालले हुर्किएका वरपीपलहरू झनै मासिए। घरदैलोमा पुगेका स्थानीय सरकारले समेत वरपीपल जोगाउन चासो देखाएनन्। तर, बुटवल उपमहानगरपालिका११ स्थित देवीनगरको बेग्लै कथा छ। पर्वतको पाङबाट बसाइँ सरेर बुटवल आएका ईश्वरीप्रसाद शर्मा सुवेदी र उनकी श्रीमती सुमित्रा शर्माले २०२५ सालमा देवीनगरमा वरपीपल र शमी रोपे। शमीको बोट हुर्किएन्। वरपीपल हुर्किए र अहिले ठूलाठूला घरको सडक बीचमा हरियाली मात्र होइन नयाँ पुस्तालाई प्रेरणासमेत दिएका छन्। वरपीपल रोप्नुपर्दो रहेछ भन्ने प्रेरणा नयाँ पुस्तालाई दिएका छन्। वरपीपल रहेको देवीनगर चौपारी वृद्धवृद्धाहरूको गफिने थलो बनेको छ। दुःख, सुखका कुरा साटासाट गर्ने साझा चौतारी बनेको छ। वरपीपललाई चारैतिरबाट घेरेर प्रतीक्षालय बनाइएको छ, यसले झनै शोभा बढाएको छ। बुटवलको उखरमाउलो गर्मीमा वरपीपल शीतलता दिने ठाउँ मात्र होइन, गाउँबाट सहर झरेका वृद्धवृद्धाहरूका लागि मनका बह बिसाउने चौपारीसमेत बनेको छ। अर्घाखाँचीको चिदिकाबाट बुटवल झरेका ७९ वर्षीेय रमेशप्रसाद ज्ञवालीले फुर्सद हुँदा आफू चौतारीमा आएर भुल्ने गरेको अनुभव सुनाए। खाना खाइसकेपछि सबैजनाको देवीनगर चौतारी आउने सल्लाह हुन्छ, उनले भने, दिउँसोभरि यही आएर कुराकानी गर्छांै। साँझ परेपछि घरतिर जान्छौं। समसामयिक राजनीतिलगायत धेरै विषयमा यहाँ गफगाफ चल्ने गरेको उनले सुनाए। आफूहरूजस्ता वृद्धवृद्धाहरूको भुल्ने ठाउँको रूपमा रहेका यस्ता ठाउँलाई सबैले जोगाएर राख्नुपर्नेमा उनले सुझाव दिए। निःशुल्क रूपमा सजिएर बसेका सम्पदाहरूलाई जगेर्ना गर्नुपर्ने उनको भनाइ छ। वरपीपलको महŒव जति बढ्दै गयो त्यति यहाँको वरपीपललाई चिटिक्क पारी सिंगारबटार गरेर राखिएको छ। बुटवल देवीनगरका ज्योतिष मनोहर घिमिरेका अनुसार वरपीपललाई प्राकृतिक रूपमा मात्र नभई धार्मिक रूपमा पनि महŒवका साथ लिइन्छ। ब्रह्मा, विष्णु र महेश्वरको प्रतीकको रूपमा यसलाई लिइने गरिएको छ। अन्य बिरुवाहरूको तुलनामा वरपीपलले हजारौं गुणा अक्सिजन दिने गर्छ। धार्मिक र वैज्ञानिक दृष्टिकोणले वरपीपलको महŒव समाजमा बढ्दै छ।"
डेढ करोडको ठेक्कामा मिलेमतो,"ओखलढुंगा : सार्वजनिक खरिद अनुगमन कार्यालयले गत साउन १ देखि सरकारी कोषबाट हुने खरिद अनिवार्यरूपमा विद्युतीय खरिद प्रणालीबाट गर्न परिपत्र जारी गयो। तर, ओखलढुंगा र सोलुखुम्बुका ८ वटा निर्माणको टेण्डर प्रक्रियामा भने उक्त कार्यालयको परिपत्र मिचेको पाइएको छ। त्यसविपरीत १ करोड ५० लाख बढीका ती निर्माणको ठेक्का स्थानीय पत्रिकामा गोप्य रूपमा सूचना प्रकाशित गरी मिलेमतोमा बोलपत्र बिक्री गरेको पाइएको हो। निर्माण व्यवसायी संघ ओखलढुंगाले उजुरी गरेपछि सहरी विकास तथा भवन कार्यालयका प्रमुख अनुज श्रेष्ठ र जिल्लाका केही निर्माण व्यवसायीको मिलेमतो रहेको तथ्य बाहिर आएको हो। ओखलढुंगाको चिशंखुगढी गाउँपालिकास्थित १२ लाख ८१ हजार १ सय २० रुपैयाँ लागतको मगर समुदाय भवन, १७ लाख ७ हजार ६ सय ७० रुपैयाँ लागत रहेको कोटगडी स्थलपार्क, १७ लाख ६ हजार ४ सय २० रुपैयाँ त्रिवेणीधाम घाट भवन, १७ लाख ६ हजार ५ सय ४६ रुपैयाँ लागतको प्रादेशिक अस्पतालको टोक्सेल भवन, १७ लाख २ हजार ३ सय ७० रुपैयाँ लागतको भूपूसैनिक संस्था भवन, १६ लाख ९९ हजार ६ सय ७० रुपैयाँ लागतको सात सल्ले सहिदपार्क, १६ लाख ९८ हजार ५ सय ४८ रुपैयाँ लागतको एकीकृत पूर्वाधार निर्माण, १७ लाख ८ हजार ५ सय ३० रुपैयाँ लागतको घरेलु तथा उद्योग विकास कार्यालयको भवन निर्माणको बोलपत्रमा मिलेमतो गरेको पाइएको हो। कार्यालयले कात्तिक १२ गते सूचना प्रकाशन गर्न दिएको स्थानीय पत्रिका बोलपत्र खरिद गर्ने अवधिसम्म बजारमा वितरण भएको थिएन। म्याद सकिएपछि सूचना सार्वजनिक भएको र ८ वटा ठेक्कामा प्रक्रिया पुर्याउन प्रतिठेक्का ३ वटाका दरले मात्र दरभाउ पत्र दर्ता गरेर मिलेमतो गरिएको भेटिएको छ। कार्यालयले ३ जना निर्माण व्यवसायीहरूले ल्याएका २४ वटा दरभाउपत्र मिलाएर दर्ता गरी मिलेमतो गरेको कार्यालयको दर्ता अभिलेखबाट पुष्टिसमेत हुन्छ। दसैं र तिहारको बिदामा कार्यालयले कात्तिक १२ गते एक स्थानीय पत्रिकामा १५ दिने सूचना प्रकाशित गरेको थियो। उक्त सूचनाअनुसार २४ निर्माण कम्पनीले सिलबन्दी दरभाउ पत्र पेस गरेका थिए। पेस गर्ने सबैजसो फर्म एकअर्कामा दोहोरिएका छन्। कम्पनीहरू मिलेर अधिकतम अंकमा सिलबन्दी दरभाउपत्र पेस गरेको स्वयम् निर्माण व्यवसायीहरूले दाबी गरेका छन्। बिदाको समयमा सूचना निकालेर सार्वजनिक रूपमा वितरण नगरी हार्डकपी दरभाउ पत्र खरिद गर्ने प्रक्रिया थालेपछि संघका सचिव युवराज गजमेरले प्रक्रिया स्थगन गर्न उजुरी दिएका थिए। उजुरी परेपछि कार्यालय प्रमुखले सबै व्यवसायीलाई मिलेर आउन प्रस्ताव गरेको गजमेरले बताए। गैरकानुनी काम गर्न कार्यालय प्रमुखबाटै प्रस्ताव आएपछि छलफलमा निष्कर्ष ननिस्केको निर्माण व्यवसायी सोचन शाक्यले बताए। कार्यालयले मिलेमतोमा खरिद निर्देशिका, खरिद ऐनका व्यवस्था मिचेर गैरकानुनी काम गरेको बताए। छलफलमा पनि सबै मिलेर गैरकानुनी काम गर्न भनेकाले सहमति भएन, उनले भने। उजुरीमाथि निष्पक्ष छानिबन नभए अदालत र अख्तियारमा जान बाध्य हुने संघका पदाधिकारीहरूको भनाइ छ। कार्यालयका प्रमुख श्रेष्ठले त्यस्तो कुनै नियम नमिचेको दाबी गरे। मैले गलत मनसायले नभई स्थानीय व्यवसायीको हितमा काम गरेको हुँ, अन्नपूर्णसँग उनले टेलिफोनमा भने। उनले विगतमा पनि यसरी काम गर्दा विवाद नभएको भन्दै खरिद निर्देशिका मिचेर प्रक्रिया अगाडि बढाएको स्वयंले पुष्टि गरे। प्रमुख श्रेष्ठसँग रकम लेनदेनमा दरभाउ पत्र पेस गरेको एक निर्माण व्यवसायीले समेत दाबी गरे।"
जलवायु परिवर्तनले मुस्ताङमा स्याउ उत्पादन घट्यो,"जोमसोम : स्याउले उत्पादन प्रसिद्ध मानिएको हिमाली जिल्ला मुस्ताङमा यस वर्ष स्याउ उत्पादन घटेको छ। गत वर्षको तुलनामा यस वर्ष २४ दशमलव ५८ प्रतिशतले स्याउ उत्पादन घटेको कृषि ज्ञान केन्द्र मुस्ताङले जनाएको छ। जलवायु परिवर्तनका कारण मौसममा आएको फेरबदलका कारण स्याउको फूल फूल्ने समय चैतवैशाख महिनामा स्याउ बोटमा परागसेचन (पोलेनेसन) हुन नपाएपछि स्याउ उत्पादन घटेको कृषि ज्ञान केन्द्र कार्यालय मुस्ताङको भनाइ छ। जसका कारण मुस्ताङका किसानले स्याउ खेतीबाट यस वर्ष करोडौंंको घाटा व्यहोर्न बाध्य भएको केन्द्रले उल्लेख गरेको छ। गत वर्ष मुस्ताङमा ५ सय ८० हेक्टर स्याउ उत्पादनशील क्षेत्रबाट ६ हजार ५ सय ९६ दशमलव ९२ मेट्रिकटन स्याउ उत्पादन भएकोमा यो वर्ष ५ सय ८५ हेक्टर स्याउ उत्पादनशील क्षेत्रमा ४ हजार ९सय ७५ दशमलव ३५ मेट्रिकटन मात्र स्याउ उत्पादन भएको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। उनका अनुसार गत वर्षको तुलनामा यस वर्ष १ हजार ६ सय २१ दशमलव ५७ मेट्रिकटन स्याउ कम फलेको हो। आर्थिक वर्ष २०७८०७९ मा मुस्ताङमा ५ हजार ५ सय ६४ मेट्रिकटन स्याउ उत्पादन भएकोमा गत वर्ष एक हजार मेट्रिकटन स्याउ बढी फलेर औसत १८ दशमलव ५६ प्रतिशत उत्पादन वृद्धि भएको थियो। तर, यो वर्ष स्याउको फूल फूल्ने समयमा वर्षासँगै तुसारो परेपछि स्याउ उत्पादनमा ठूलो क्षति पुगेको हो। कृषि ज्ञान केन्द्र कार्यालय मुस्ताङले जिल्लाका पाँच वटै स्थानीय तहका स्याउ किसानहरूको बगैंचामा पुगेर गरिएको सर्वेक्षणका आधारमा यो वर्ष मुस्ताङमा स्याउ उत्पादन घटेको तथ्यांक निकालेको हो। कार्यालयले क्रप कटिङ विधि र जिल्लाका स्याउ किसानहरूसँग सोधपुछ र भेरीफाई गरी स्याउ उत्पादनको तथ्यांक निकालेको हो। त्यसो यो वर्ष स्याउ बगैंचा व्यवस्थापन तथा स्याउको अनावश्यक हाँगाबिगा कटिङ गर्ने र विषादीहरूको समुचित प्रयोग गर्ने समयमा हिमपात नहुँदा पनि मुस्ताङको स्याउ खेतीमा प्रत्यक्षपरोक्ष रूपमा असर परेको बताइएको छ। कृषि ज्ञान केन्द्र मुस्ताङले चालू आर्थिक वर्ष कुनै निश्चित क्षेत्रफलमा फरकफरक विधिबाट स्याउ औसत उत्पादनको मापन गरेको हो। जसअनुसार कार्यालयले गरेको सर्वेक्षणअनुसार यस वर्ष मुस्ताङको थासाङ गाउँपालिकाको कुल १ सय ८ हेक्टर स्याउ उत्पादनशील क्षेत्रबाट ५ सय ५१ दशमलव ८८ मेट्रिकटन, घरपझोङ गाउँपालिकाको २ सय ८२ हेक्टर क्षेत्रफलबाट २ हजार ४ सय २ दशमलव ६४ मेट्रिकटन, वारागुङ मुक्तिक्षेत्र गाउँपालिकाको १ सय ८३ हेक्टर क्षेत्रफलबाट १ हजार ९ सय २३ दशमलव ३३ मेट्रिकटन, लोघेकर दामोदरकुण्ड गाउँपालिकाको १२ हेक्टर क्षेत्रफलमा ९५ मेट्रिकटन र लोमान्थाङ गाउँपालिकाको ०२५ हेक्टर क्षेत्रफलबाट १ दशमलव ९९ हेक्टर स्याउ उत्पादन भएको हो। मुस्ताङका ५ स्थानीय तहमध्ये सबैभन्दा बढी स्याउ घरपझोङ गाउँपालिकामा उत्पादन भएको छ भने सबैभन्दा कम स्याउ उपल्लो मुस्ताङको लोमान्थाङ गाउँपालिकामा फलेको हो। यसैगरी घरपझोङपछि वारागुङ मुक्तिक्षेत्र, थासाङ र लोघेकर दामोदरककुण्ड स्याउ उत्पादन गर्नेमा क्रमशः दोस्रो, तेस्रो र चौथो स्थानमा छन्। मुस्ताङमा पछिल्लो समय स्याउ खेतीतर्फ किसानको आकर्षण बढेको छ। यहाँँ उत्पादन गरिएको स्याउ ढुवानीको सहजता र व्यापारीले बोटमै किसानको स्याउ ठेक्कामार्फत खरिद गरी लैजाने भएकाले स्याउ खेतीतर्फ किसानको आकर्षण बढेको जोमसोमका किसान अजित थकालीले उल्लेख गरे। मुस्ताङमा बर्सेनि स्याउ बगैंचाको क्षेत्रफल वृद्धि भइरहेको छ। कृषि ज्ञान केन्द्र कार्यालय मुस्ताङका अनुसार १ हजार ४ सय ९५ हेक्टर क्षेत्रफलमा स्याउ खेती विस्तार भएको हो। गत वर्षसम्ममा कुल १हजार ४ सय ७५ हेक्टर जमिनमा स्याउ खेती विस्तार गरिएकोमा यसवर्ष थप २० हेक्टर क्षेत्रफलमा स्याउ खेती विस्तार भएको हो। मुस्ताङमा खेर गइरहेका बाँझो जग्गा र नदी र शाखा नदीको तटीय खाली जमिनमा स्याउ सामूहिक र व्यक्तिगत रूपमा स्याउ खेती विस्तार भइरहेको छ। कृषि ज्ञान केन्द्र कार्यालयमा झन्डै १ सय ५० भन्दा बढी कृषि सहकारी, फार्म, समूह आबद्ध छन्। यसरी दर्ता भई केन्द्रसँग जोडिएका संस्थाहरूलार्ई विभिन्न तालिम, विषादी, कम्पोस्ट मल र स्याउ बिरुवा खरिदमा अनुदान उपलब्ध गराइने गरिएको छ। गण्डकी प्रदेश सरकारले मुस्ताङमा व्यावसायिक स्याउ खेती विस्तार अन्तर्गत स्याउ विशेष कार्यक्रममा बर्सेनि उच्च घनत्व प्रविधिमा आधारित स्याउ (हाईब्रिड) बिरुवा खरिदमा ७५ प्रतिशत अनुदान दिने गरेको छ। केन्द्रले यहाँँ स्याउ ब्लक कार्यक्रमसमेत सञ्चालन गर्ने गरेको छ। गण्डकी प्रदेश सरकारले आर्थिक वर्ष २०७९०८० को स्वीकृत स्याउ विशेष कार्यक्रमअन्तर्गत मुस्ताङको मार्फा र टुकुचेमा स्याउ संकलन, प्रशोधन, ग्रेडिङ र स्याउले साबिकजस्तै ताजा राख्न दुईवटा कोल्ड स्टोर (चिस्यान केन्द्र) निर्माण गरिसकेको छ। प्रदेशले त्यहाँँ सयसय टन स्याउ अट्ने कोल्ड स्टोर ८५ प्रतिशत अनुदान दिएर निर्माण गरेको हो। जसका लागत एक कोल्ड स्टोरको १ करोड २५ लाख रहेको छ। यसैगरी प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले पनि १० टनदेखि २० टनसम्मका स्याउ भण्डार कोल्ड स्टोर निर्माण गरिसकेको छ। धार्मिक तथा पर्यटकीक जिल्ला मुस्ताङमा पर्यटकले सिजनमा मात्र होइन बेमौसममा समेत मुस्ताङको स्याउ चाख्न पाउने वातावरण सिर्जना गर्न र कृषकहरूले बढीभन्दा बढी स्याउबाट आर्थिक लाभ लिन सक्ने हेतुले प्रदेश सरकार तथा संघीय सरकार र स्थानीय तहहरूले कोल्ड स्टोर निर्माणमा जोड दिएका हुन्। मुस्ताङमा पुस र माघ महिनामा स्याउ खेती व्यवस्थापन सुरु हुन्छ। यसरी व्यवस्थापन गरिएको स्याउ भदौको अन्तिममा पोस्ट होभेस्ट गर्न योग्य हुन्छन्। यहाँँ उत्पादन गरिएको स्याउ स्थानीय र जिल्ला बाहिरका व्यापारीले ठेक्कामार्फत बजार पुर्याउछन्। कुल उत्पादनको करिब २० प्रतिशत स्याउ मुस्ताङमै खपत हुने गरेको छ। मुस्ताङमा प्रतिकेजी १ सय ५० रुपैयाँसम्ममा स्याउ बिक्री भएको थियो। विश्वकै चिन्ताको विषय बनेको जलवायु परिवर्तनको असरले हिमाली क्षेत्रलार्ई समेत नकारात्मक प्रभाव पार्दै गइरहेको जानकारहरू बताउँछन्। जलवायुका कारण हिमाली क्षेत्रको तापमान वृद्धि हुनु, सेता हिमालहरू कालापत्थरमा परिणत हुनु, पानी नै नपर्ने मुस्ताङमा पछिल्लो ३० वर्षमा ६ गुणा बढी वर्षा हुनु र असमान प्रकारको हिमपात हुनु आदि कारणले यहाँको स्याउ खेतीको भविष्यमा प्रतिचिन्ता व्यक्त हुन थालेको छ। तापक्रम वृद्धिसँगै स्याउ खेतीले उकालो बसाइँ सर्दै जान थालेको, स्याउ बोटमा स्क्यापलगायतका विभिन्न रोग संक्रमण देखा पर्न थालेकाले त्यसको असर स्याउ खेतीमा देखिन थालेको हो। मुस्ताङमा उन्नत जातका रेड डेलिसियस, रोयल डेलिसियस, गोल्डेन डेलिसियस र रिचारेड डेलिसियस स्याउको व्यावसायिक खेती गरिएको पाइन्छ। यसैगरी विगत पाँच वर्षअघि भित्रिएको उच्च घनत्व प्रविधिमा आधारित (हाईब्रिड) स्याउअन्तर्गत गाला, फुजी, गोल्डेन डेलिसियस, किङरोट, रेड डेलिसियस र जोना प्रिन्स जातका स्याउ खेती गरिएको छ।"
के गर्दैछन् यी चर्चित १० कलाकार ?,"राष्ट्रलाई योगदान दिएका र कहलिएका व्यक्तिका उपल्लो जीवनबारे धेरैलाई चासो हुन्छ। हामीले विविध विधाका त्यस्ता प्रख्यातहरूका वर्तमान खोतल्न हरेक शनिबार ठेगान स्तम्भ सुरु गरेका छौं। ठेगानले तिनको वास्तविक ठेगान पहिल्याउने छ। कलाकार दर्शकका ढुकढुकी हुन्। तिनका हरेक गतिविधि धेरैका चासोका विषय हुन्छन्। जब आफूले पहिला हेरेका, रमाएका नायकनायिका पर्दामा देखिन छाड्छन्, दृश्यमा आउँदैनन्, लाग्छउनीहरू कहाँ होलान् ? के गर्दै होलान् ? त्यही जिज्ञासा मेटाउन हामीले १० लोकप्रिय कलाकारको वर्तमान ठेगान पहिल्याउने प्रयास गरेका छौं। कलाकारपछि परिवारसँग नेपालमा बनेको पहिलो चलचित्र आमाकी नायिका भुवन थापा चन्दलाई सोध्दा भनिन्, जे, जति गरियो पहिल्यै गरियो। अहिले त निम्ता आएका चलचित्रसम्बन्धी कार्यक्रममा जान्छु। सुझाव माग्नेलाई दिन्छु्। अनुभव सोध्नेलाई सुनाउँछु। भूमिका पाइहाले गर्छु। जमाना यस्तो पनि थियो, त्यस समय नाच्ने गाउनेलाई राम्रो मानिन्नथियो। अझै कलाकार हुनु भनको छोराछोरी बिग्रिएछन् है भन्ने समय थियो। तर, त्यसै समय त्यो मानसिकताको जंघार तरेर नायिका बनिन् भुवन थापा चन्द। यो अवस्थासँग जुधेर नै उनले नेपालको पहिलो नायिकाको ताज पहिरिन्। नेपाली चलचित्र क्षेत्रमा उनको योगदान अतुलनीय छ। तर, पछिल्लो समय उनी गुमनाम छिन्, पर्दामा दर्शकले नदेखेको वर्षौं भयो। पाँच वर्षको उमेरमै नाटकबाट आफ्नो कला यात्रा सुरु गरेकी उनले यो यात्रामा लामो समय ब्रेक लगाइनन्। दर्शकको मन जितिन् र उल्लेख्य योगदान गरिन्। उनले पहिलोपटक अभिनय गरेको नाटक हो बालकृष्ण समको अन्धवेग। डबलीमा नाटक गरेको याद अझै पनि उनको मनसपटलमा ताजै छ। उनी त्यही नाटकबाट अघि बढ्दै नेपाल कला केन्द्रमा आबद्ध भइन्। १४ वर्षको उमेरबाट नै उनले लिड रोलमा अभिनय गर्न मौका पाइन्। २०१७ सालमा राष्ट्रिय नाचघरमा आबद्ध भएसँगै उनको कलाकारिता रफ्तार बढ्यो। भुवन चन्द,पहिलो नायिका बाल्यकालदेखि नै कलाकारितामा रमाएकी कलाकार चन्दले आफ्नो पूर्ण जीवन यसै क्षेत्रमा खर्च गरिन्। रंगमञ्चबाट चलचित्रमा प्रवेश गरेकी चन्दका अनुसार त्यो बेला नाटक घर भन्ने हुन्थेन। सिंहदरबारको पुतली बगैंचामा एउटा नाटक हल थियो। त्यहाँ सानो नाटक घरमा नै नाटक देखाउने बाध्यता कलाकारलाई थियो। अहिले जमाना फेरिएको छ। उनी आफैं भन्छिन्, अहिले कलाकार खारिएर आउँछन्, सबै प्रतिस्पर्धी छन्। चन्दले कलाकारिता सुरु गरेको समयमा नाच्नेलाई नचौती भन्दै हेलाँको दृष्टिकोणले हेर्ने चलन थियो भन्छिन् उनी। समाजमा सबैभन्दा नराम्रो काम नै नाचगान भन्ने थियो। तर पनि उनका लागि कलाकारिता यात्रा केही हदसम्म सहज भयो। बुवा कलाकार भएको कारणले उनलाई यस क्षेत्रमा प्रवेश गर्न गाह्रो भएन। तर, बालकृष्ण समले तयार पारेको नाटक खेल्न भुवनका बुबा भैरवबहादुर थापाले नै चन्दका लागि अफर ल्याएका थिए। उनका अनुसार त्यो बेलाका कलाकारहरूले न त परिवारको साथ पाउँथे, न समाजले नै उनीहरूलाई राम्रो मान्थ्यो। यसरी २०१८ सालसम्म पुग्दा भुवनले केही नाटकमा अभिनय गरेकी थिइन्। यसरी १३ वर्षको उमेरमा उनले राष्ट्रिय नाचघरमा नियुक्ति लिइन् र उनको तलब थियो, १ सय ५० रुपैयाँ। त्यो समयको १ सय ५० भनेको त उनका अनुसार अहिलेको समयको २०२५ हजार हो। २०२१ सालमा नेपालमा बनेको पहिलो चलचित्र आमामा उनले मुख्य भूमिका निर्वाह गरेकी थिइन्। उक्त चलचित्रमा काम गर्दा १५१६ वर्षकी मात्रै थिइन् उनी। यस फिल्ममा अडिसन दिएर छनोट भएको उनको सम्झना छ। उनको प्रेमविवाह भएको थियो। रेडियो नेपालमा अंग्रेजी समाचार पढ्ने माइकल चन्दसँग उनले प्रेमविवाह गरेकी हुन्। अहिले उनी सामान्य पारिवारिक जीवन बिताएर बसेकी छन्। तर, पनि चलचित्र क्षेत्र जोगाउनुपर्छ भन्ने आफ्नो सोच सधैं रहने उनी बताउँछिन्। उनले हिजो, आज, भोलि (१९७६), मनको बाँध (१९७३), सिन्दूर (१९८०), जीवन रेखा, के घर के डेरा (१९८७), पच्चिस बसन्त (१९८८) र शान्तिदीप (१९८९) लगायत सय बढी चर्चित चलचित्रमा काम गरेकी छन्। धेरैपछि नयाँ चलचित्र तुलसी घिमिरे नेपाली चलचित्रमा इतिहासदेखि अहिलेसम्म सम्मानका साथ लिइने नाम हो। उनी आपूमात्रै परिचित बनेनन् यो क्षेत्रमा धेरैलाई चिनाए नम्बर १ सम्म बनाए। उनले करिब सात दशकको उनको उमेरमा डेढ दर्जनभन्दा बढी नेपाली चलचित्र निर्देशन गरे साथमा अभिनय पनि। उनले निर्माण गरेका लाहुरे, कुसुमेरुमाल, चिनो, दक्षिणा, बलिदान, दर्पणछायाँजस्ता चलचित्रहरू जीवन्त नै बने। दर्शक हुरुक्कै पार्ने चलचित्रको स्थानमा उकाले। घिमिरे निर्देशकमात्र नभएर लेखक, गीतकार, सम्पादक र कलाकारसमेत हुन्। उनले निर्देशन गरेको टेलिसिरियल मुक्ति पनि निकै चर्चित बनेको थियो। घिमिरेकी पत्नी भारती गजमेरले पनि नेपाली कलायात्रामा श्रीमान्लाई साथ दिँदै आइन्। तुलसी घिमिरे,अभिनेतानिर्देशक पछिल्लो समय भने नेपाली चलचित्रमा घिमिरेको सक्रियता घटेको छ। घिमिरेले पछिल्लो चलचित्र दर्पण छायाँ २ पछि नयाँ चलचित्रको निर्देशन गरेका छैनन्। तर, उनले चाँडै नयाँ चलचित्र लिएर आउन लागेको जानकारी भने गरिरहेका छन्। युवा पुस्ताका निर्देशकको काम गर्ने र सोच्ने शैलीबाट आफूप्रभावित भएको बताउने उनी अब पनि यसै क्षेत्रमा केही गर्ने भन्ने सोचमा चैं छन्। घिमिरेको जन्म भारत, दार्जिलिङको कालिम्पोङमा सन् १९५१ जुलाई १५ मा भएको हो। बैंसालु उमेरमा उनलाई चलचित्रको मोहले डोहोर्याउँदै मुम्बई पुर्यायो। मुम्बईमा रहँदा उनले चलचित्रका आयाम बुझ्ने मौका पाए। पछि उनले आफ्नो कर्मथलो नेपाललाई बनाए। नेपालमा व्यावसायिक चलचित्रको जग बसाए। उनलाई चलचित्रमा तान्ने एउटा मेलो बन्यो, अभिनेता राज कपुर। न उनले राज कपुरलाई भेटेका थिए, न नजिकबाट देखेका। तर, त्यस समयमा राज कपुरको जुन चर्चा र ग्ल्यामर थियो, त्यसले उनलाई आकर्षित गर्यो। अन्ततः उनी राज कपुरजस्तै बन्ने रहर पालेर मुम्बई पुगे। त्यहाँ त्यसबेला तुलसी घिमिरे सम्पादनको काम सिकेका थिए। तुलसी घिमिरे आफैंमा एक कुशल अभिनेता पनि हुन्। थुप्रै चलचित्रमा उनले अभिनय गरेका छन्। त्यसमध्ये लाहुरे, दक्षिण आदिमा उनको भूमिका सम्झनलायक छ। घिमिरे जति सिर्जनशील निर्देशक हुन्, उत्तिनै प्रविधिमा पोख्त पनि। उनी चलचित्र सम्पादनदेखि छायांकनसम्म गर्न सिपालु छन्। प्रविधिबारे फराकिलो ज्ञान छ उनमा। सफलतापछि सुनसान नायक सरोज खनालको चलचित्रमा व्यावसायिक सफलता राम्रो मानिन्छ। खनाल अभिनीत जन्मजन्म, दुश्मन, चुनौती, परिभाषा, पुकार, सान्नानी, सारंगी, प्रेमपिण्ड, मनकामनाजस्ता फिल्मले पैसा र प्रशंसा दुवै बटुले। नेपाल टेलिभिजनबाट प्रसारण भएको टेलिफिल्म भीडदेखि भीडसम्मले पनि लोकप्रियता हासिल गरेको थियो। यो क्षेत्रमा उनको व्यावसायिक सफलता भरपुर थियो तर उनी नेपालमा र चलचित्रमा अड्नि सकेनन्। १७ वर्षे आफ्नो अमेरिका बसाइ छाडेर उनी नेपाल आइपुगेका पनि थिए तर, त्यसै समय कोरोना सुरु भयो। कोरोना सुरुभएसँगै अमेरिकाले विदेशमा रहेका आफ्ना नागरिकलाई स्वदेश फर्काउन थाल्यो। अमेरिकाका नागरिकताधारी नागरिक खनाल (बसोबासः भर्जिनिया) महामारीकै कहरबीच अमेरिका उडे। फाट्टफुट्ट निर्देशन गरेर उनी यो क्षेत्र छु है भन्न खोजे पनि अब उनको खोजी कमै भयो। आपूले पनि स्थान सुरक्षित गरिरहन सकेनन्। सरोज खनाल,नायक २०७२ सालमा खनाल नेपाल फर्किए। उनलाई केही फिल्मको प्रस्ताव आउन थाल्यो। अमेरिकाबाट आएपछि उनले नाइँ नभन्नु ल२ मा अभिनय गरे। कलाकार अनुभव रेग्मीको शिक्षकको भूमिकामा छन् उनी। यो फिल्मले आफूलाई बालदर्शकसँग जोडिन सहज बनाएको उनी बताउँछन्। त्यसपछि उनले प्रेमगीत मा अभिनय गरे। यसले उनलाई युवा पुस्तामाझ चिनाउन सहज बनायो। त्यसपछि उनलाई यही क्षेत्रमा अडिन समस्या भएन। तर, उनको भूमिका फेरिइसकेको छ र, पहिले जस्ता जम्ने भूमिकामा उनी अब हुने छैनन् पनि। अमेरिका जानुअघि मुख्य अभिनेता (हिरो) भएर काम गरिरहेका खनाल बुबाको भूमिकामा देखिनुपर्ने अवस्था आएको छ। तर, यो भूमिकाका लागि धेरै तयार भइसकेका छैन्। अझै पनि उनी यो क्षेत्रमा ओझेलमा नै रहेको प्रस्ट देखिन्छ। सिनेमा छोडेर शिक्षिका एक समय थियो, नेपाली चलचित्रमा तृप्ति नाडकरको एकछत्र राज नै चल्यो। उनले जुन चलचित्र छोइन् सुपरहिट तिनै हुन्थे। चलचित्र सम्झनाबाट अभिनय यात्रा सुरु गरेकी उनले साइनो, कुसुमे रुमाल, लाहुरे, कोसेलीजस्ता यादगार चलचित्रमा अभिनय गरिन्। जुन अहिले पनि युट्युबमा खोजेर हेरिने चलचित्रमध्ये पर्छन्। लामो समयपछि एक दशकअघि २०७० सालमा मानव नामक चलचित्रमा देखिएकी उनी त्यसमा भने जम्न सकिनन्। चलचित्र असफल नै भयो र उनी पर्दाबाट हराइन्। र, फरक बाटो रोजिन्। उनी अहिले पूर्णकालीन शैक्षिक पेसामा छन्। त्यो पनि भारतमा। तृप्तिले पत्रकार जीवन पराजुलीद्वारा लिखित क्लोजअप पुस्तकमा भनेकी छन्, म झन्डै सात वर्षदेखि फुलटाइमर शिक्षिका बनेकी छु। प्रिप्राइमरी सेक्सनका बालबालिकालाई पढाउँछु, सिकाउँछु। समयको सदुपयोग गरेकी छु। हरेक मानिस व्यस्त रहन आवश्यक छ। उनको यो प्रतिक्रियापछि खासै सञ्चारमाध्यममा आइनन् पनि। उनले नेपाली चलचित्रमा फर्किने प्रयास नगरेकी भने होइनन्। तर, उनकै भनाइ मान्ने हो भने विभिन्न कारणले सम्भव भएन रे। भारतमा रहेर पनि नेपाली चलचित्रमा अभिनयको हुटहुटी अझै नमरेको उनी बताउँछिन्। तृप्तिको जन्म भारतमा नै भएको हो, उनको नेपाल मातृभूमि हो। उनले नेपाली चलचित्रमा आउनुभन्दा अगाडि चारवटा मराठी चलचित्रमा अभिनय गरिसकेकी थिइन्। पिता मराठी चलचित्रको निर्माता भएकाले उनले बाल्यकालदेखि नै अभिनय गर्दै आएकी थिइन्। उनले निर्देशक आनन्द मेहेन्दुको हिन्दी सिरियल लिलिपुटमा अभिनेता ऋषि कपुरसँग बालकलाकारको रूपमा समेत अभिनय गरेकी थिइन्। निर्देशकद्वय शम्भु प्रधान र तुलसी घिमिरेले नेपाली चलचित्रमा नयाँ अनुहार ल्याउने उद्देश्यसहित तृप्तिको अभिनय हेर्न सुटिङ सेटमा पुगेका थिए। शम्भु उनको अभिनयबाट प्रभावित भए र उनको घरमै पुगेर चलचित्रको प्रस्ताव राखेका रहेछन्। त्यसबेला तृप्तिलाई नेपाली बोल्नसमेत आउँदैनथियो भनिन्छ। उनलाई नेपाली भाषा सिकाउन तुलसी घिमिरे र उनकी श्रीमती भारतीले धेरै सहयोग गरेका थिए। उनी नेपाली चलचित्रबाट टाढा भए पनि तृप्तिका छोरा भने नेपाली चलचित्रमा नायकको रूपमा आए। सुरेन्द्र पौडेल निर्देशित चलचित्र बाबरीमा उनका छोरा धीरज नाडकरको मुख्य भूमिका छ। उनी सन् १९६९ मा दार्जिलिङमा जन्मिएकी हुन्। अभिनय छोडेर अमेरिका ! हिरोइन त जल शाहजस्तो पो हुनुपर्छ हुनै समय दर्शकको भनाइ यस्तै हुन्थ्यो। तर, अहिले तिनै दर्शकले सोध्ने समय भएको छ, कता हराइन् जल शाह ? हो उनी पनि यो क्षेत्रबाट पलायन नै भएकी छन्। उनी अहिले चलचित्र क्षेत्रमा मात्र होइन, नेपालमा नै छैनन्। यस्तोमा उनका फ्यान तथा शुभचिन्तकलाई उनी कहाँ छिन्, कस्ती भइन् भन्ने कौतुहलता हुनु सामान्य हो। केहीअघि महानायक राजेश हमालले जल शाहका फ्यानहरूको त्यो उत्सुकता निवारण गरिदिएका थिए। हमाल अमेरिकास्थित जल शाहकै घरमा पुगेर केही तस्बिर खिचे र सार्वजनिक गरे। राजेश र जल शाह पुराना साथी हुन्। उनीहरूले सँगै चलचित्र पनि खेलेका थिए। शरदकुमार रिमालसँग विवाह गरेर अमेरिकामै बस्दै आएकी जल शाह तीन वर्षपछि अघिल्लो वर्ष नेपाल आएकी थिइन्। उनले नेपाल बसाइमा घुमघाम गर्ने, लङड्राइभ गर्नेदेखि फिल्म क्षेत्रका साथीभाइलाई भेट्नेसम्मका काम गरिन्। त्यसअघि आउँदा जलले फिल्ममा फर्कन र अभिनेता रमेश उप्रेतीसँग पुनः सहकार्य गर्न आफूलाई इच्छा लागेको बताएकी थिइन्। रमेशले पनि जललाई आफ्नो आगामी प्रोजेक्टमा लिनेबारे भेटेरै प्रस्ताव गर्ने बताएका थिए। तर, त्यो अहिलेसम्म देखिएन। जलको फिल्म करिअर १३ वर्षको उमेरमा धार्मिक फिल्म श्रीस्वस्थानीबाट सुरु भएको थियो। त्यसमा उनले केमियो भूमिका निर्वाह गरेकी थिइन्। त्यसयता उनले अवतार, इश्वर, शंकर, घुम्टो, ठूल्दाइ, नेपाली बाबु, एक नम्बरको पाखे, नाता रगतको, नेपाल प्यारो छ, बुहारी, आशीर्वाद, बादलपारि, यो मायाको सागर, सन्न्यास, जे भो राम्रै भो, जेठो कान्छो, राजु राजा राम, क्रोध र मजदुरमा अभिनय गरिन्। उनको पछिल्लो फिल्म मजदुर सन् २००६ मा रिलिज भएको थियो। पहिलो चर्चामा, अहिले ओझेलमा भिलेनको भूमिकामा निक्कै ख्याति कमाएका अभिनेता हुन् सुशील पोखरेल। ललितपुरका स्थायी बासिन्दा उनी नाटक, भिडियो चलचित्र, टेलिचलचित्र हुँदै २०५० सालमा ज्वालानामक चलचित्रबाट ठूलो पर्दामा भिलेनको रूपमा उदाए थिए। तर, उनको यो यात्रा तीन दशकसम्म पुगेन। अहिले उनी यो क्षेत्रबाट ओझेलमा छन्। दुई सय हाराहारी चलचित्रमा भिलेनको भूमिकामा अभिनय गरिसकेका उनको एकताका त यस्तोसम्म समय थियो दिनमै तीनटा चलचित्रको सेटमा काम गर्न पुग्नुपथ्यो। अफर नै यति धेरै आउँथ्यो कि उनलाई समय मिलाउन नै भ्याइँनभ्याइ हुन्थयो। यो समय उनका लागि २०५७ देखि २०६६ सम्म रह्यो। सुशीलले सक्कली नक्कली, शंकर, आगो, नीरमाया, ए मेरो हजुर, सुखदुःख, पाहुना, हामी तीन भाइ, युद्ध लगायतका थुप्रै चलचित्रमा भिलेनको भूमिका निर्वाह गरेका छन्। उनको हाउभाउ र बोल्ने संवादले चलचित्र हेर्ने दर्शकलाई निकै डर पैदा गथ्र्याे र नै उनी यो क्षेत्रमा चले।धीरेन शाक्य ,नायक तर, पछिल्ला वर्ष ठूलो पर्दामा भिलेनको भूमिकामा उनी पहिलेजस्तो देखिएका छैनन्। बरु छोटा चलचित्रमा अभिनयसँगै अभिनय प्रशिक्षण, स्क्रिप्ट लेखनलगायतका नेपथ्यमा बसेर गर्ने काममा उनी व्यस्त छन्। केही चलचित्रहरू बनेर बसिरहेका छन्। दुईवटामा काम गर्ने तय भएको छ। तर, पहिले जसरी चलचित्रमा व्यस्तता हुन्थ्यो, त्यो धेरै नै घटेको छ। पहिले चलचित्र, अहिले गीत केही समय अघिसम्म नेपाली चलचित्र क्षेत्रमा फरक स्थान बनाउन सफल एक नाम थियो धीरेन शाक्य। कला क्षेत्रमा आउँछु भन्ने कहिल्यै नसोचेका धीरेन पछि गएर यही क्षेत्रमा राज गर्न सफल भए तर अहिले त्यहीँ क्षेत्रबाट हराए झै भए। स्कुल पढ्दै गर्दा साथीहरूको लहलहैमा ब्रिटिस आर्मीमा भर्ती हुने सोच बनाएका उनको पहिलो चरणमा छानिन सफल भए पनि अन्तिम परीक्षामा भने रुचि नदेखाएका कारण ब्रिटिस आर्मीको यात्रा त्यहीं रोकिएको थियो। स्कुले जीवन सकिनासाथ गृह जिल्ला पाल्पामै रहँदा आफ्ना साथीहरूले निर्माण गरेको प्रतीक नामक भिडियो फिल्म खेलेपछि फिचर फिल्मका लागि धीरेनलाई अफर आएको थियो। सुशील पोखरेल,खलनायक फिल्म खेल्न काठमाडौं प्रवेश गरेका धीरेनले पहिलो फिल्म नै २०५० सालमा त्यो बेलाका हिट निर्देशक स्व चेतन कार्कीको निर्देशनमा खेलेका थिए। हिट निर्देशक र चल्तीका कलाकारका साथ फिल्म पहिलो प्रेममा ब्रेक पाएका धीरेनले त्यसपछिका दिनमा पछाडि फर्किनु परेन, जसका कारण तीन दशकदेखि कहिले फिल्म त कहिले म्युजिक भिडियोमा प्रस्तुत हुँदै आएका छन् उनी। पहिलो प्रेमलगत्तै धीरेनले कर्जाको लागि अफर पाए भने त्यसपछि लगातार सौभाग्य, जूनतारा, सिमाना, जन्मजन्म, छहारी, दुश्मन, दाग, भीष्मप्रतिज्ञा, क्रोध, सहर, अप्सरा, अंशबन्डा, देउराली, खेलौना, भगवान्, देश परदेश, भाग्यले जुरायो, काइदा, जीवनदान, दादागिरी, मैले भुल्नै सकिनँ, अचानक, दुई मुुटु एक धड्कन, आधी बाटो, लक्ष्मी रानीलगायत दर्जनौं फिल्ममा अभिनय गरी दर्शकको मन जित्दै आएका छन्। कम फिल्म बन्ने त्यो समयमा पनि धीरेनको व्यस्तता दिनरात नै हुने गर्दथ्यो। सयभन्दा बढी फिल्ममा अभिनय गरेका धीरेनले विभिन्न विधाका ७०८० को हाराहारीमा म्युजिक भिडियोमा अभिनय गरेका छन्। विभिन्न विज्ञापनमा समेत छाउँदै आएका धीरेनले फिल्म र म्युजिक भिडियोका अलावा अहिले ज्यास्मिन फिल्म्स्मार्फत फिल्मसम्बन्धी उपकरण व्यवसायसमेत सञ्चालन गर्दै आएका छन्। कहिले नेपाल, कहिले भारत निरुता सिंह नेपाली चलचित्रकी नम्बर वान नायिका भनेर धेरैले उपमा दिएको समय पनि थियो। तर, अहिले उनको जीवन कथा पढ्ने समय भएको छ। किनकि, उनी पनि चलचित्र क्षेत्रको राजपछि अवकाश जस्तै बनेकी छन्। पलायनको सूचीमा रहेकी छन्। कलकलाउँदो उमेरमा दार्जिलिङबाट टपक्क टिपेर निर्देशक तुलसी घिमिरेले चलचित्रमा छमछम नचाए, अभिनयमा उदाहरणीय बनाए। दक्षिणा चलचित्रबाट भित्रिएकी निरुताले नेपाली दर्शकको मनमा राज नै गरिन्। दर्पण छायाँको अपार सफलताले उनलाई नम्बर वान नायिकाको आसनमा राखेको नै थियो। तर, आफ्नो स्थान लामो समय जोगाउन सकिनन् र, पलायन भइन्। निरुता सिंह ,नायिका सन् १९७२ सेप्टेम्बर २६ तारिखका दिन भारतको, दार्जिलिङमा जन्मिएकी उनले आफ्नो बैंसको उमेर चलचित्रको रिलमा पूर्ण कैद भने गर्न सकिन्। उनको मनमन्दिर, बन्धकी, दुई किनारा, आमाको काख, आफन्त, माइली, सन्तान थरीथरीका, ठुल्दाइ, अजम्बरी नाता, नाता रगतको, लहनालगायत दर्जनौं चलचित्र सुपरहिटको सूचीमा छन्। करिब एक दशक बढीको समय अभिनयबाट दूरी बनाएकी उनले केहीअघि विकासराज आचार्य निर्देशित चलचित्र नाइँ नभन्नू ल ५ बाट अभिनयमा कमब्याक गरिन्। यो चलचित्रमा उनको केमियो भूमिका थियो। तर, छोटो भूमिका भए पनि उनको अभिनयले दर्शकको मन जितेको थियो। यसपछि उनको नेपाली चलचित्रका लागि बाटो खुल्यो तर, त्यसलाई पनि उनले अझै समेट्न सकेकी छैनन्। उनको अहिले नेपाल र कहिले भारतमा हुने सामान्य कार्यक्रममा दैनिकी बितिरहेको छ। कहिले व्यस्त, कहिले खाली नायक निखिल उप्रेतीको फोटो पोस्टरमा आए नचल्ने चलचित्र नै हुँदैनथिए एक समय। एक्सन चलचित्रका लागि उनकै नाम चर्चामा हुन्थ्यो। सात तला माथिबाट हामफालेर समेत चलचित्रमा एक्सन दिन तयार उप्रेतीको डाइलगको सिको गर्ने युवा धेरै थिए। तर, अहिले निखिल यो क्षेत्रबाट गुमनाम जस्तै छन्। पिँजडा नामक फिल्मबाट नेपाली चलचित्र क्षेत्रमा प्रवेश गरेका एक्स न स्टार निखिलको पहिलो फिल्मबाट नै उनले चर्चा कमाए। पिँजडामा ७ तलाबाट हाम फालेपछि निखिलले एकपछि अर्को फिल्म पाउँदै गए। पहिलो फिल्म खेल्दा उनी भारतमा संर्घषरत थिए। निखिल उप्रेती,नायक त्यसपछि उनलाई भ्याइँनभ्याइ भयो। उनको चर्चा चुलिएपछि कुनै समय निखिलले एकै वर्षमा १६ वटा फिल्मसमेत खेलेका थिए। भविष्य खोज्न बलिउड पुगेका निखिललाई उनकै जिल्लावासी कलाकार पवन मैनालीले फिल्ममा ब्रेक दिएका थिए। सानोतिनो स्टन्ड गरेर स्कुले जीवनमै गृहनगर सर्लाहीमा आफ्नो अलग नाम त्यतिबेलै बनाइसकेका निखिललाई मौका पाएमा चलचित्रमा काम गर्न सक्छु भन्ने लागेको थियो तर अवसर पाएका थिएनन्। यसैले गर्दा पनि हुन सक्छ पवनले उनलाई ब्रेक दिएका थिए। त्यही मौकाको सदुपयोग गर्दै उनले साततल्ले घरबाट जम्प मात्र गरेनन, गुडिरहेको गाडीमा पनि स्टन्ड गरेका थिए। यसरी डेब्यु फिल्ममै सबैको ध्यान आफूतिर तान्न सफल निखिलले दोस्रो फिल्म मायाको जालमा पनि पुलको पाइपमा हिँडेर चर्चा बटुका थिए। त्यसपछि एक्सन मन पराउनेको लागि उनी एक्सन स्टार नै भए। कतै केमियो त कतै फुल रोलमा भएता पनि उनको एक्सनको चर्चा बढी भएको पाइन्छ। उनको जन्म सन् १९८० अगस्ट १० मा सर्लाही जिल्लामा भएको हो। उनलाई नेपाली चलचित्र उद्योगकै उत्कृष्ट एक्सन् अभिनेता एवं स्टन्टकर्ताका रूपमा लिइन्छ। नेपाली चलचित्र जगत्मा एक्सन् चलचित्रहरूप्रति दर्शकको रुचिको प्रेरणा स्रोतको रूपमा पनि उनलाई हेरिन्छ। उनले अहिलेसम्म ११० वटा भन्दा बढी चलचित्रहरूमा अभिनय गरिसकेका छन् र अनेक पुरस्कारहरू पनि प्राप्त गरेका छन्। अहिले नायक निखिल उप्रेतीको कमब्याक केही हदसम्म सफल मानिन्छ। तर, उनका चलचित्र पहिलेजस्तो चल्न छाडेका छन्। फर्कने सम्भावना न्युन मोटा पाखुरा, अग्लो कदको शरीर र लामो कपाल अनि हात र घाँटीमा सुनचाँदीका गहना लगाएर मत्ता स्वभाव देखाउने एक खलनायक भिलेन कलाकार हुन् मुकुन्द थापा। थापालाई खलनायक भूमिकामा धेरैले रुचाए। यो क्षेत्रमा उनले राम्रो स्थान पनि बनाए। हरेक चलचित्र निर्माण गर्दा यो भूमिकामा उनी रोजाइमा नै पर्थे। तर, पछिल्लो समय उनी पनि यो क्षेत्रबाट हराएका छन्। मुकुन्दको पहिलेको जस्तो डरलाग्दो रूपलाई दर्शकले पर्दामा नदेखेको धेरै भइसकेको छ। उनको पछिल्लो चलचित्र नै लुटेरा हो। जुन प्रदर्शनमा आएको नै नौ वर्ष भइसकेको छ। बरु उनलाई हिजोआज दर्शकले टेलिसिरियलमा फाट्टफुट्ट देख्दै आएका छन्। मुकुन्द थापा,खलनायक काठमाडौं छाडेर पछिल्लो समय पनौतीस्थित घरमै बस्दै आएका थापा अहिले आफू आराम गरिरहेको बताउँछन्। स्वास्थ्यमा समस्या आएपछि उनी केही समय अस्पतालमा पनि बस्नुपर्यो। उपचारपछि घरमै बसेर आराम गरिरहेको उनी बताउँछन्। थापाले पनौतीमा पोल्टीफार्मसमेत सञ्चालन गरेका थिए, तर कोरोना महामारीका कारण बन्द गरेका थिए। काभ्रेमा जन्मिएका मुकुन्दले आँधीबेहरीबाट फिल्मी करिअर सुरुआत गरेका थिए। मार्सल आर्टमा ब्ल्याक बेल्ट उनी खेलाडीका साथै पूर्वसैनिकसमेत हुन्। मजदुरमा भिलेनको भूमिकामा प्रस्तुत भएपछि मुकुन्दले कहिल्यै पछाडि फर्किएर हेर्नु परेन। करण अर्जुन, जीवनदाता, सावधान, मैदान जस्ता चलचित्रले उनको व्यस्तता बढ्यो। मैदानमा भीमसेन खत्री पात्रको भिलेन चरित्र निर्वाह गरेपछि उनलाई सोही नामले चिन्ने दर्शकहरू बढी भए। अहिले पनि धेरै दर्शकले उनलाई मुकुन्द थापाभन्दा भीमसेन खत्री भनेर चिन्ने गर्छन्। सो चलचित्रमा काम गरेपछि चिन्नेसँगै डराउने दर्शकहरूसमेत धेरै भएको उनी स्मरण गर्छन्। फ्ल्यास ब्याक, कहाँ छौं कहाँ, भाग्य विधाता, इतिहास, सुन्दर मेरो नाम, कालापानी, लुटेराजस्ता थुप्रै चलचित्रहरू छन् जहाँ मुकुन्द डरलाग्दो भिलेनको रूपमा प्रस्तुत छन्। सो समय उनको व्यस्तता यस्तो थियो, सेड्युल मिलाएर दिनमै तीनवटासम्म चलचित्रमा अभिनय गर्न भ्याउँथे। अब त यो क्षेत्रमा फर्कने सम्भावना अलि कमै देख्छन् उनी आफैं।"
गीत के लिए जो मरता था!,"जिता था जिस के लिए, फूलों सा चेहेरा तेरा, कभी खुसी कभी गम, परदेशी परदेशी, मुझे निन्द ना आएजस्ता सयौं चर्चित हिन्दी गीत नसुन्ने कमै होलान्, जुन समीरले लेखेका हुन्। उनै चर्चित गीतकार सयौं गीत सुपरहिट भए। सन् १९९० को दशकमा बलिउडमा लोकप्रिय उनी सर्वाधिक गीत लेखेर गिनिज बुक अफ वल्र्ड रेकर्डमा पहिलो गीतकारमा नाम लेखाउन सफल भए। ६५० भन्दा बढी फिल्मका समेतगरी चार हजारभन्दा बढी गीत लेखे उनले। बुवाले सबैथोक बन्नू तर गीतकार नबन्नू भने पनि समीर अन्ततः गीतकार नै बने। नाम र दाम दुवै कमाए अनि विश्वमा चिनिए पनि। गीतका पारखीहरूको मनमा बस्न सफल ६५ वर्षीय गीतकार समीर अञ्जान अभिनन्दन ग्रहण गर्न नेपाल आएका बखत अन्नपूर्णकर्मी गोपीकृष्ण ढुंगानाले उनीसँग लिएको अन्तर्वार्ता : नेपालमा स्वागत छ । कस्तो लाग्यो नेपाल ? धन्यवाद। नेपाल अत्यन्तै सुन्दर लाग्यो किनकि मलाई प्राकृतिक सुन्दरताले अत्यन्तै तान्छ। जहाँ प्रकृति भेट्छु, त्यहाँ रमाउँछु। नेपालमा त चारैतिर पहाड छ, हरियाली छ अझ हिमालैहिमाल। जुन ठाउँ हेरे पनि भव्य लाग्छ। धेरै खुसी छु, नेपाल धेरै मन पर्यो। नेपाल पहिलोपटक आएँ अब पटकपटक आउने प्रयास गर्नेछु। किनकि यहाँ आउँदा धेरै लेख्न सकिनेरहेछ। समीरको अर्थ के हो? वायु। (हाँस्दै) मै ओ हुँ कि मेरे बेगर कोही जी नही सकता (हिन्दीमा)। कैयौं शुभचिन्तक हुनुहुन्छ जो मेरो गीत नसुनी बस्नै सक्नुहुन्न। अब विषयमै प्रवेश गरौं। तपाईं कसरी गीतकार बन्नुभयो ? म गीतकार बन्नु वंशाणु गुण नै होजस्तो लाग्छ। बुवा अञ्जान पनि गीतकार हो। खाइके पान बनारसवाला जस्ता अमिताभ बच्चनका ९० प्रतिशत गीत बुवाले नै लेख्नुभयो। सिर्जना कहीँ न कहीँ मेरो रगतमै थियो। चाहेर, नचाहेर मलाई पारिवारिक वातावरणले गीतकार बनायो। सानैदेखि केही लेख्ने सौख पनि थियो। सौख क्रमशः व्यवसायमा बदलियो। बुवा अञ्जान बलिउडमा गीत लेखनमा जम्नुभयो। अमिताभ बच्चनका ९० प्रतिशत गीतसमेत लेख्नुभयो। सफलताका बावजुद बुवाले गीतकार बन्दा खेपेका पीडा र संघर्ष बताउँदै मलाई भन्नुभएको थियो, छोरा, सबैथोक बन्नू तर गीतकार नबन्नू। बुवाको चाहनाविपरीत म गीतकार बनें।मेरा गीतहरूको किताब चाँडै नै शृंखलाबद्ध रूपमै आउँदैछ। तपाईं गीतकार नबन्नु भएको भए जीवनमा के गर्नुहुन्थ्यो होला ?बैंकमा जागिर मिलिसकेको थियो, सेन्ट्रल बैंक अफ इन्डियामा। दुई दिन जागिर खाएँ। गीतकार बनेको थिइनँ भने बैंकर बन्थें सायद। एउटा गीतकारले गीत लेख्न बस्नुअघि गर्नुपर्ने तयारी के हुन्छन् ?उत्कृष्ट गीत लेख्न गड गिफ्ट नै चाहिन्छ। तर पनि विभिन्न चरण पार गर्दै उचाइ चुम्नुपर्छ। लेख्दै सच्याउँदै जानुपर्छ। लेखे पनि छन्द मिल्दैन, कलात्मक हुँदैन। लेख्दै गएपछि गल्ती भेटिँदै जान्छ, सच्याउँदै जानुपर्छ। कुनै सूत्रविशेष हुँदैन। गीत लेखिरहँदा र लेखिसकेपछि ध्यान दिनुपर्ने विषय ? मैले त धेरै गीत फिल्म र तिनको कथाका लागि लेखें। तिनमा पात्रका लागि लेख्छु। कथाले जे माग्छ त्यसमा केन्द्रित हुन्छु। सिर्जना कति समयमा हुन्छ ? भन्ने प्रश्नको जवाफ कठिन छ, कुनै समय नै हुँदैन। कुनै दिन १५ मिनेटमै लेखें त कुनै समय १५ दिनसम्म दिमागमा केही आएन। मुडमा पनि भर पर्छ। मिलन कि बिछोडका गीत लेख्न बढी रुचाउनु हुन्छ ?जिन्दगी जिउने क्रममा मिलन र बिछोड दुवैको सामना गर्नुपर्छ नै। मिलन हुन्छ, त्यो पनि लेखिन्छ, लेख्छु। कैयौंको बिछोड भएको देख्छु त्यो पनि महसुस गर्छु र लेख्छु। म रोमान्टिक गीत लेख्न बढी मन पराउँछु। ९० प्रतिशत गीत मेरा रोमान्टिक छन्। गीत र जीवनको सम्बन्ध कस्तो हुँदोरहेछ ?गीतको सबै सम्बन्ध भनेकै जीवनसँग हुन्छ। यदि जीवन बाँचेनौं, भोगेनौं भने कसरी लेख्नु ? सकिन्न। भोगेकै कुरा गीतको भावमा आउने हो। जीवनमा केही नहाली कसरी त्यो बाहिर निस्कन्छ ? देखेभोगेकै कुरा गीतमा लेख्छु। समाजका लागि गीत किन चाहिन्छ ? के भूमिका हुन्छ गीतको देश र नागरिकका लागि ?गीत नै एउटा यस्तो माध्यम हो जुन जनमनमा सजिलै पुग्छ। गीतसंगीत यस्तो माध्यम हो जुनसँग मानिस सबैभन्दा पहिले जोडिन्छ। गीत मन पर्यो भने उसले गुन्गुनाउन वा गाउन थाल्छ। अनि गहिराइ बुझ्न थाल्छ कि गीतको अर्थ र महत्त्व के हो ? गीत चाहे प्रेम, देश वा समाजका लागि होस्, सुनेपछि प्रेम बढ्छ, देशप्रेमको भाव जाग्छ। तपाईं गीत लेखेर संगीतबद्ध गराउनु हुन्छ कि संगीतको धुनमा गीत लेख्नुहुन्छ ?दुवैमा लेख्छु। खासगरी फिल्मका गीतमा यी दुवै तरिका अपनाउनुपर्छ। मलाई धुन सुनाएपछि वा कथा भनेपछि लेख्न पनि सजिलो लाग्छ र लेखेर दिनु भने पनि सहज नै लाग्छ। आफ्नो स्वतन्त्र भावना लेख्न सजिलो कि कसैले दिएको विषयमा लेख्न सजिलो हुन्छ ?अझ कुनै विषय दिए भने झनै त्यसप्रति न्याय दिलाउने प्रयास बढी गर्छु। किनकि गीत बलियो र उत्कृष्ट कथा र परिस्थितिबाट उब्जिएको सन्दर्भबाट हुन्छ। कवि मन सधैं स्वतन्त्र नै हुन्छ। जे मनमा आउँछ, लेख्छ। बन्देज हुँदैन, हुनुहुँदैन। तपाईंले लेखेका गीतमा कति प्रतिशत सन्तुष्ट हुनुहुन्छ ? जहाँ शब्द, संगीत र गायनको साँच्चिकै तालमेल मिलेको छ।सन्तुष्ट भन्ने कुराको कुनै सीमा नै हुँदैन। एउटा थोपाको प्यास जहिले पनि समुन्द्र बन्ने हुन्छ। एउटा, दस हजार वा एक लाख गीत लेख्नोस्, कुनै सीमा हुँदैन यति वा यस्तो लेखेपछि सन्तुष्ट हुन्छु भन्ने। शब्द, संगीत र गायनको तालमेल मिल्यो भनेर शतप्रतिशत सन्तुष्ट त हुँदैन। कहिलेकाहीँ मलाई मन पर्दैन तर निर्देशकलाई मनपर्छ वा कहानीमा फिट हुन्छ। यो व्यावसायिक बाध्यता पनि हो गीतकारको। तपाईंले लेखेका गीतमा यथार्थ धेरै छन् कि काल्पनिक ?बिनाकल्पना गीत कसरी लेखिन्छ र ? कल्पनामा जानैपर्छ। सोच्नु भएन भने लेख्नुहुन्छ कसरी ? जुन कल्पना गर्यो, त्यही विश्वमा पुगिन्छ र त्यसैअनुरूप शब्द सिर्जना गर्न थालिन्छ। गीत रेकर्डिङ सकिएपछि आफूलाई चित्तबुझ्दो भएन भने के गर्नुहुन्छ ?कतिपटक त केही गर्न पाउँदिनँ। कैयौं पटक कोसिस गरें। दोस्रो भर्सन सुनाएँ। मन परे दोस्रो छान्छन् नत्र पहिलो नै लिन्छन्। हरेक गीतको पछाडि कुनै न कुनै कहानी हुन्छ। गीतमा बीचबीचमा अनेक प्रयोग भएका घटना छन्। आफ्ना सबै गीतको रेकर्डिङमा स्टुडियोमा सँगसँगै बस्नुहुन्छ कि संगीतकार र गायकगायिकालाई जिम्मेवारी दिनुहुन्छ ?समय र परिस्थिति मिलेसम्म अधिकांश गीत रेकर्डिङमा बस्छु। म बस्दा राम्रो हुन्छ, लाग्छ र बस्छु पनि। तपाईंका सयौं गीत मन पराइएका छन्, सुपरहिट पनि छन्। तपाईं आफूलाई मन परेका पाँच गीतको बोल भनिदिनोस् न।गीत होइन, मलाई उत्कृष्ट लागेका पाँच फिल्मका नाम भन्छु दिल, आशिकी, साजन, दिवाना, राजा हिन्दुस्तानी, हम हे राही प्यारके। थुप्रै छन् कुनमात्र राम्रो लाग्छ भनूँ। कुनै बुवालाई सोधियो, तपाईंलाई कुन छोरो राम्रो लाग्छ ? सबै सन्तान उसका लागि राम्रो हुन्छन्। तपाईंको गीत सिर्जनाको सबैभन्दा उत्तम समय कतिबेला र कस्तो वातावरण हो ?बिहानको समय उपयुक्त लाग्छ, अर्ली मर्निङ। अधिकांश गीत सबेरै लेखेको छु। बिहान ६ बजेदेखि कम्तीमा तीनचार घण्टा लेख्छु अनि साँझमा ५ बजेदेखि नौ साढे नौसम्म। संयोगान्त र वियोगान्तमध्ये कुन भावमा बढी गहिरिनु हुन्छ? किन त्यस्तो भावले बढी तान्छ ?जुन कलाकार छ जस्तो कलाकार छ उसकै जीवन बाँचेको महसुस गर्छु र गीत लेख्छु। सन् १९९० को दशकमा तपाईंका गीत सुपरडुपर बने। यसको रहस्य के होला ?हरेक मानिसको जीवनमा एक बहुतै भव्य समय आउँछ। उसको सफलताको शिखर आउँछ। त्यसैले कोही बेस्ट एक्टर बन्छ, कोही बेस्ट डिरेक्टर बन्छ। १५२० वर्षको मेरो दौड थियो, त्यसमा अत्यन्तै धेरै काम गरें। जे जति र जस्ता सपना थिए, यसबीच सबै पूरा पनि गर्न सफल भएँ। ९० को दशकको उकालो अनि २०२० को यो एक किसिमले ओरालो, कसरी लिनुहुन्छ ?चढ्नुपर्ने कुरामा चढ्नै पर्यो। यत्ति हो जुन उकालोमा पुगेर कतिञ्जेल रोकिने हो ? त्यो सक्नु नै उपलब्धि हो। गीतकार हो वा संगीतकार हो वा स्टार हो, कोही यस्तो छैन जो सुरुदेखि अन्तिमसम्म नम्बर वानको पोजिसनमा रहन्छ। आरडी बर्मन हुन् वा लक्ष्मीकान्त प्यारेलाल, आनन्द बक्सी वा अरू कोही, सबै एकपटक शिखर चुमे पुनः धर्तीमा ओर्लिए। म पनि त्यही हुँ। गीतसंगीतको बिनाको जीवन कस्तो लाग्छ ?यो त हुनै सक्दैन। गीतबिना त म बाँच्नै सक्दिनँ। संगीत जीवनमा हुँदैन भने म त कामना गर्छु कि मेरो जीवन नै नभए राम्रो हुन्छ। किनकि म २४सै घण्टा गीतसंगीतमात्र सोच्छु। जीवनमा यसबाहेक केही गरिनँ पनि, केवल लेखें, लेखें, लेखें। याद भएसम्म ७८ वर्षदेखि लेखें हुँला। एक दुई लाइन लेख्थें, गुन्गुनाउँथे। जहाँ गए पनि मान्छेले मन पराउँथे। गाउन लगाउँथे, फिल्मका गीतहरू गाउँथें। तिनलाई नक्कल गर्थें। सोच्थें कि मैले लेख्ने गीत यस्तै लेख्न सकूँ। गीतकारले संगीत जान्नुपर्ने हुन्छ कि हुँदैन ?आवश्यकमात्र होइन, अत्यन्तै आवश्यक हुन्छ। धेरै नभए पनि आधारभूत ज्ञान त हुनैपर्छ। गीतकारको भित्र कतै केही न केही संगीत हुनैपर्छ। मैले गुन्गुनाएअनुसार नै कैयौं गीत रेकर्ड भएका छन्। फिल्मका गीतमा पूर्ण शास्त्रीय संगीतको प्रयोग के कति हुन्छ ?फिल्मका गीतहरूमा त शास्त्रीय संगीतको प्रयोग हुन्छ नै, कहिले कुन राग कहिले कुन। विश्व संगीतको मानचित्रमा बलिउडको संगीतलाई कसरी मूल्यांकन गर्नुभएको छ ?डिजिटल मार्केट भएपछि बलिउड संगीत विश्वव्यापी बढी भयो। सिनेमाको ग्लोबलाइजेसन भयो तब। युट्युबमा हेर्ने हो भने सबैभन्दा बढी गीत हिन्दी नै होलान्। बलिउड संगीतको कुनै सीमा छैन। बलिउड र नेपाली संगीतको सामीप्यता कस्तो पाउनु भएको छ ?नेपाली संगीतमा अत्यन्तै धेरै मिठास भेट्छु। मेलोडियस लाग्छन्, धेरै मेलोडीमै छन्। नेपाली गीतमा साहित्य छ, भावना हुन्छ। नेपाली भावनामा बढी जोडिएका लाग्छन्। अनि प्रकृतिसँग जोडिएका गीत धेरै छन् किनकि नेपाली प्रकृतिसँग जिउँछन्। राम्रो लेख्ने र संगीत हान्ने सर्जक नेपालमा छन्। यही गतिमा काम गरिरहे विश्व प्रतिस्पर्धामा हुनेछ, नेपाली गीतसंगीत। नयाँ प्रविधि र टेक्निक चाहिँ अपनाउनुपर्छ। हिन्दुस्तानीमात्र होइन, नेपालीले अमेरिका, लन्डन, चीन सबै देशका गीत सुन्नुपर्छ। विस्तारै विश्वव्यापी गर्ने कोसिस पनि गर्नुपर्छ। नेपाली आधुनिक गीत र नेपाली चलचित्रका गीत कत्तिको सुन्नुहुन्छ ? कस्ता लाग्छन् ?म नेपाली भाषा बुझ्दिनँ। त्यसैले भन्न सक्दिनँ। नेपालका लागि नेपाली भाषामा पनि गीत लेखौं लेखौं लाग्दैन ? जसरी अनुराधा पौड्याल, साधना सर्गम, उदितनारायण झा आदिले गाए। मलाई पनि नेपाल आउन र लेख्न मन लागेको छ, प्रयास गर्नेछु। नेपाली भाषा सजिलो छ, सिकूँ लागेको छ। सिकेपछि केही नेपाली गीत त लेख्छु नै। प्लेनमा नेपाल ल्यान्ड हुँदाताका नेपालबारे हिन्दीमा लेखेको छु। गीत लेखेर विश्व कीर्तिमान कायम गर्नुभएको छ। यो कसरी सम्भव भयो ? कहिल्यै सोच्नुभएको थियो विश्व रेकर्ड कायम गरौंला भनेर ?विश्वकीर्तिमान त के ? मलाई त लागेको थियो कि मेरो एउटा गीत रेडियो सिलोङमा बज्यो भने गाउँ फर्केर जान्छु। सपनामा पनि सोचेकै थिइनँ कि पूरै विश्वको सबैभन्दा ठूलो गीतकार बनूँला, राम्रो गीत लेखौंला भनेर। यो सबै भगवान्को कृपा, आशीर्वादले हो, सबै श्रोताको माया हो। यो मेरो होइन, मसँग जोडिएका सबैको सफलता हो। मैले कर्म गरें। बुवाले तपाईंलाई भविष्यमा के बनोस् भनेर चाहनु भएको थियो ?बुवाका अनेक चाहना थिए तर एउटा चाहना थिएन कि म गीतकार बनूँ। तुम कुछ भी कर्ना लेकिन गीतकार मत बन्ना बुवाले भन्नुभएथ्यो। कारण, बुवाले यति संघर्ष गर्नुभएको थियो कि त्यो आगोमा म पनि जलूँ। त्यसैले कमर्स पढाउनुभयो, एमकम गराउनुभयो। बैंकमा जागिर खा भन्नुभो। दुई दिन खाएँ पनि। भाग्यमा त्यो थिएन, गीतकार लेखिएको थियो त्यो भएँ। कति संगीतकारसँग काम गर्नुभयो ? मन परेका पाँचको नाम ?खासमा यो पनि विश्वकीर्तिमान नै भयो होला। लाग्छ, मसँग जति कोही गीतकारले संगीतकारहरूसँग काम गरे होलान्। डेढ सय जतिसँग काम गरें हुँला। मनपर्नेमा आनन्दमिलिन्द, नदीमश्रवण, अनु मल्लिक, जतिनललित, दिलीप सेनसमीर सेन र एआर रहमान। यसबाहेक कमालको संगीतका भेटिए, हिमेशश्रेश मिया। फेरि प्रितम, शंकर ऐसलान। मनपर्ने गायकगायिकाको नाम लिनुपर्दा ?लता मंगेश्कर अनि आशा भोसलेजी। किशोरकुमार अनि मोहमद रफी। यीभन्दा गतिला गायकगायिका जीवनमा न कोही भए न हुनेछन्। रफीले त गाएनन्, रियाज गरेथे र भव्य तारिफ गरेथे। यो योजना अधुरै रह्यो। बाँकी सबैजसो गायकगायिकाले गाए। मेरा सबैभन्दा बढी गीत अल्का याग्निक, कुमार सानु, उदीतनारायण झा र अनुराधा पौड्यालले गाए। भावी योजना के छ ?भावी जीवनको के ? अन्तिम साससम्म एउटै योजना छ कि गीत नै लेखूँ, लेखिरहूँ। कीर्तिमान त कायम भयो तर आफ्ना गीत विश्वसंगीतमा कत्तिको सफल छन् जस्तो लाग्छ ?मलाई त थाहा पनि थिएन कि विश्व रेकर्ड राख्नेहरूले फोन गरेपछि थाहा भयो। साँच्चै भन्ने हो भने मैलाई थाहा थिएन कि मैले यति धेरै गीत लेखें भनेर। तपाईंले सबैभन्दा धेरै गीत लेख्नुभयो, हामी तपाईंलाई सम्मान गर्न चाहन्छौं भनेपछि महसुस भयो। गिनिज बुक अफ वल्र्ड रेकर्डमै पहिलोपटक गीतकारमा मेरो नाम लेखियो। यसले भित्रैदेखि खुसी त लाग्छ नै, बरु जिम्मेवारी पनि थपिएको पाएको छु। गीत चल्छन् तर गीतकार सधैं ओझेलमा हुन्छन्। किन होला ?यो सही हो। यो त एकदमै ठूलो त्रासदी हो। यसका लागि हामी धेरै कोसिसमा छौं। एक समय साहिरसाबले ठूलो लडाइँ गर्नुभो, रेडियोमा गीतकारको नाम भन्दैनथे। लडाइँपछि नाम भन्न थाले। गीत बजाउँदा नाम नभन्ने हो भने गीत ब्यान्ड गर्छौं नै भन्यौं। नेपालले अस्तिको दिन अभिनन्दन गर्यो, त्यहाँ गीतको नाम र मेरो नाम जोड्दा धेरैले भने अरे यो गीत तपाईंले लेख्नुभएको हो ? लाखौंले गीत त सुने तर कसले लेखेको थाहै पाएका छैनन्। अन्य भाषामा गीत लेख्दा के के चुनौती छन् ?गीतकारका लागि त सबैभन्दा बढी चुनौती हुन्छन् लेख्दा। गीतकारले हरहमेशा अरूकै लागि गीत लेख्नुपर्छ, आफ्ना लागि होइन। अरूलाई के मनपर्छ मलाई के थाहा ? तर डाक्टर बनेर डायोग्नोसिस गर्नुपर्छ कि डाइरेक्टरलाई के मनपर्छ। आफूलाई सर्वोत्कृष्ट लाग्ला तर उसलाई मन परेन भने कुनै अर्थ हुन्न। ओके हुन २० पटकसम्म लेख्नु परेको छ गीतकारले। बलिउडमा गीत लेखेर गीतकार बाँच्ने अवस्था छ ?पहिलेभन्दा धेरै राम्रो भएको छ गीतकारको आम्दानी। अझै राम्रो हुनुपर्छ। नयाँ पिँढी कोसिसमा छ। बलिउडमा गीतकारलाई हेर्ने राज्यको दृष्टिकोण कस्तो छ ?भारत सरकारले आजसम्म मलाई कुनै सम्मान दिएको छैन। यसकारण म कैयौंपटक दुःखी पनि भएँ। बाँकी सबै ठूला र विशेष सम्मान पाएको छु। यूपी गभर्मेन्टको सबैभन्दा ठूलो सम्मान एस भारती, मध्यप्रदेशको सबैभन्दा ठूलो सम्मान किशोरकुमार अवार्ड मिलेको छ। भारत सरकारले दियो दिएनभन्दा पनि म मेरो काम गर्छु। जिम्मेवारी निभाइरहन्छु। नेपालीबारे धारणा के थियो ? कस्तो पाउनुभयो ? जति तारिफ गरे पनि कम हुन्छ। यहाँका नागरिकमा एउटा कुरो धेरै अच्छा देखें धेरै मेहनती मानिस पाएँ। आत्मनिर्भर देखें। मेहनेतले कमाउन जानेको भेटें। नेपाली भाषा बडोमजा लाग्यो। बहुत मधुर भाषा है ये अगर झगडा भी कर्ते रहेते हे तो मुझे लगता है कि प्यार करते हे एकदुसरे से। मौसम र खानपिनपनि धेरै मजा लाग्यो। नेपाली खाना अच्छा लाग्यो, अलग लाग्यो। लागेको छ नेपालका लागि केही गरौं।"
अहिलेका दलहरूबाट देशको विकास हुँदैन : दुर्गा प्रसाईं,काठमाडौं : मेडिकल व्यवसायी दुर्गा प्रसाईंले आफूहरूको अभियानले देशको विकास गर्ने दाबी गरेका छन्। शनिबार काठमाडौंको सिफलमा आयोजित सभालाई सम्बोधन गर्दै प्रसाईंले अहिलेका दलहरूबाट देशको विकास नहुने भन्दै जनतालाई अघि सारेर देशको विकास गर्ने दाबी गरे। सबै नेपालीहरू राष्ट्रवादी बन्न आवश्यक रहेकाले अबको समय विकास र समृद्धिको भएको उनको भनाइ छ। प्रसाईंले विभिन्न कारणले जनताहरुले देहत्याग गर्नुपरे पनि राज्यले केहि गर्न नसकेको बताए। १००औं वर्ष आन्दोलनमा व्यतित गर्नुपर्दा देशमा विकास हुन नसकेको उनले तर्क गरे। प्रसाईंले शान्तिपूर्ण रूपमा आफूहरूको अभियान चल्ने र कसैले रोक्न नसक्ने बताए। उनले आफूहरूलाई काठमाडौंमा निषेध गर्नेहरूलाई अब आफ्नो अभियानले निषेध गर्ने चेतावनी दिए।
अराजकता अन्त्यका लागि गठबन्धनबीच सहकार्य अपरिहार्य : माधव नेपाल,"काठमाडौं : नेकपा (एकीकृत समाजवादी)का अध्यक्ष माधवकुमार नेपालले वर्तमान समयमा देखिएका अराजकताको अन्त्य गर्न समाजवादी मोर्चा र सत्ता गठबन्धनबीच सहकार्य हुनुपर्ने बताएका छन्। पार्टीको बागमती प्रदेश कमिटीद्वारा आयोजित प्रशिक्षण कार्यक्रम अध्यक्ष नेपालले मुलुकमा अहिले अतिवादी कुरा गरेर अराजकता मच्चाउन खोज्नेबाट देखिएका भ्रम न्यूनीकरण गर्न मोर्चा र गठबन्धनकाबीच समन्वय गरी जनतालाई यथार्थ विषय बताउन सभा, सम्मेलन गर्नुपर्ने बताए। उनले बैंकबाट लिएको ऋण तिर्नु पर्दैन भन्ने विचार फैलाएर जनताको भावनामाथि खेलिरहेका समूहबाट सचेत रहन आग्रह गरे। गणतन्त्रविरुद्ध प्रतिगामी शक्ति अहिले परिचालित रहेको बताउँदै उनले भने, 'म जनतालाई अनुरोध गर्न चाहन्छु, हामीले सत्य कुरा भुलेर भीडको पछि लाग्नु हुँदैन।' पीडितको मुद्दा उठाउने बहानामा आफ्नो राजनीतिक अभिष्ट पूरा गर्ने समूहलाई राज्यले नियन्त्रण गर्नुपर्ने बताउँदै उनले भने, 'बैंकबाट ऋण लिएका मान्छेलाई ऋण तिर्नु पर्दैन भन्दै उनीहरूको भावनामाथि खेलिरहेका छन्। खास पीडित को हुन्? कसरी उनीहरू पीडित भएका हुन्, त्यसको खोजी गर्नुपर्छ।' कार्यक्रममा अध्यक्ष नेपालले सहिदहरूको बलिदानी, जनताको कठोर संघर्षबाट स्थापित गणतान्त्रिक व्यवस्थामाथि खतरा पैदा हुन थालेपछि त्यसको प्रतिकार गर्न हामी तयार हुनुपर्ने विचार व्यक्त गरे।"
दाहाल नेतृत्वको सरकार विदेशीहरूका लागि कम्फर्टेबल : महासचिव पोखरेल,"मुगु : नेकपा एमालेका महासचिव शंकर पोखरेलले गठबन्धनको नेतृत्व गरेका पुष्पकमल दाहाल नेतृत्वको सरकार जनताको हितमा नभएको बताएका छन्। उनले दाहाल नेतृत्वको सरकार विदेशीहरूको लागि कम्फर्टेबल भएको आरोप लगाएका हुन्। नेकपा एमाले मुगु जिल्लाको नवौं जिल्ला अधिवेशनको उद्घाटन गर्दै उनले सरकार दलाल, पुँजीपतिहरूका लागि कम्फर्टेबल भएको बताए। ' एमालेले भारत भ्रमणमा गएका बेला प्रचण्डलाई नेपालको हितमा सम्झौता गरेर आउन र चुच्चे नक्साका बारेमा कुरा उठाउन सल्लाह दिएको थियो। तर प्रधानमन्त्रीले भारत रिसाउँला भनेर कुरा नै उठाएन,' उनले भने। राष्ट्रिय पोसाकममा भारत भ्रमणमा गए प्रचण्ड गेरुबस्त्र धारण गरेर देश फर्किएको उनको आरोप छ। उनले भारतलाई रिझाउन प्रचण्डले नेपालको हितमा कुनै काम नगरी १५ वटा मुर्रा राँगा लिएर फर्किएको बताए। महासचिव पोख्रेलले नेपाली राष्ट्रिय राजनीतिमा नेपाली कांग्रेस लामो इतिहास बोकेको बताउँदै अहिले दुई वर्षमा प्रधानमन्त्री नेतृत्वका लागि माओवादीको पुच्छर समाउँदै हिँडेको बताए। उनले गठबन्धन सरकारकै कारण अहिले अदालत अदालतजस्तो नभएको आरोप लगाए। उनले राजसंस्था फर्काउन भन्दै केही राजावादीहरूले नौटंकी गरिरहेको बताए। राजसंस्था फर्काउने कुनै सम्भावन नभएको बताउँदै उनले देशको बिग्रँदो अर्थतन्त्रको मुख्य कारक सरकार भएको बताए।"
कोशी प्रदेश : बजेटको आकार बढाएर विधेयक पेस,"विराटनगर : कोशी प्रदेश सरकारले बजेटको आकार बढाएर प्रतिस्थापन विधेयक संसदमा पेस गरेको छ। मुख्यमन्त्री केदार कार्कीले प्रदेशसभाको चौथो अधिवेशनको नवौं बैठकमा शनिबार चालु आर्थिक वर्ष २०८००८१ को बजेट सम्बन्धी अध्यादेश प्रतिस्थापन गर्ने विधेयक पेस गरेका हुन्। प्रदेशको आर्थिक मामिला तथा योजना मन्त्रालयको जिम्मेवारी पनि सम्हालिरहेका कार्कीले अध्यादेशमा भन्दा ५० करोड आकार वृद्धि गर्दै विधेयक पेस गरेका छन्। उनले चालु आर्थिक वर्षका लागि ३६ अर्ब ७४ करोड ३५ लाख १० हजार बराबरको बजेट पेस गरे। तत्कालीन मुख्यमन्त्री हिक्मतकुमार कार्कीले जेठ ३२ गते पहिलोपटक अध्यादेशमार्फत ३६ अर्ब २४ करोड ३५ लाख १० हजार बजेट ल्याएका थिए। उक्त अध्यादेश प्रतिस्थापनका लागि संसदमा विधेयक पेस भएन। दोस्रो कार्यकालमा उनले भदौ २४ गते दोस्रोपटक अध्यादेशमार्फत बजेट ल्याए। असोज २७ गते मुख्यमन्त्री नियुक्त भएका केदार कार्कीले बजेट अध्यादेश प्रतिस्थापन विधेयक पेस गरेका हुन्। तर, प्रतिस्थापन विधेयक पेस हुँदा अध्यादेशमा रहेका केही योजना हटाइएको छ। केही नयाँ योजना थप गर्दै अहिलेको सरकारले प्रतिस्थापन विधेयकमार्फत बजेटको आधार वृद्धि गरेको हो। विधेयकमा पुँजीगततर्फ २० अर्ब ३८ करोड १५ लाख ८२ हजार, चालुतर्फ १२ अर्ब ६८ करोड १० लाख ८३ हजार, वित्तीय व्यवस्थातर्फ १ करोड र स्थानीय तहमा वित्तीय हस्तान्तरणतर्फ ३ अर्ब ६६ करोड ७३ लाख ४५ हजार विनियोजन गरिएको छ। जसमा राजस्व बाँडफाँडबाट ११ अर्ब ६४ करोड ८१ लाख, संघबाट प्राप्त हुने वित्तीय समानीकरण अनुदानबाट ८ अर्ब ७८ करोड ३८ लाख, सशर्त अनुदानबाट ५ अर्ब ८४ करोड ३२ लाख, आन्तरिक राजस्वमार्फत ४ अर्ब ५७ करोड ७८ लाख ५० हजार, विशेष अनुदानबाट ७६ करोड र समपूरक अनुदानबाट ७३ करोड गरी राजस्व तथा वित्तीय हस्तान्तरणबाट जम्मा ३२ अर्ब ८४ करोड २९ लाख ५० हजार तथा नगद मौज्दातबाट ४ अर्ब २५ करोड १ लाख तथा वैदेशिक अनुदानबाट १५ करोड ४ लाख ६० हजार रुपैयाँ बेहोरिने भएको छ। विधेयकमा नयाँ आयोजनाहरू २५ लाखभन्दा माथिको मात्रै राखिएको छ। विधेयकमार्फत सरकारले १० वर्षमुनिका बालबालिकालको उपचारमा निःशुल्क विशेषज्ञ सेवा प्रदान गर्ने, प्रदेशस्तरीय जलन अस्पताल निर्माण गर्ने, निजी क्षेत्रसँगको सहकार्य गर्दै निजी डेरीमा रहेको घिउ र पाउडर दूध निर्यातमा अनुदान दिने, प्रदेशका पहाडी र हिमाली क्षेत्रको भौगोलिक कठिनाइलाई ध्यानमा राखेर वैकल्पिक यातायातका रूपमा तुइन निर्माण गर्ने योजनालाई समावेश गरेको छ। सरकारको प्राथमिकतामा विज्ञ सम्मिलित समिति बनाएर सहकारीको नियमित अनुगमन एवं छानबिन गर्ने, युवा र महिलालाई उद्यमी बनाउन बजेटको व्यवस्थापन गर्ने, हात्तीमैत्री जंगल र कोरिडोर निर्माण गर्नेलगायत छन्। पर्यटकीय स्थलको प्रवर्द्धन गर्ने, तमोर नदीको पानी सुरुङ खनेर धरान ल्याउन अध्ययन गर्ने, विराटनगरको संक्रामक रोग तथा सघन उपचार केन्द्रलाई शैलजा आचार्य हृदयरोग उपचार केन्द्रको रुपमा सञ्चालन गर्ने, भूमिहीन तथा सुकुम्बासीले घडेरी खरिद गर्न लिएको ऋणको ब्याज मिनाहा गर्नेलगायतका व्यवस्था विधेयकमा छन्। प्रदेशका ५६ वटै निर्वाचन क्षेत्रलाई सम्बोधन गर्ने गरी प्रतिस्थापन विधेयक ल्याइएको मुख्यमन्त्री कार्कीले बताए। उनले सबै दलको साझा सहमतिमा र प्रदेशलाई भार नपर्ने गरी बजेट ल्याइएको उल्लेख गरे।"
मुलुकलाई लुट्ने छुट कसैलाई छैन : नेता भण्डारी,"गुल्मी : नेपाली कांग्रेसका केन्द्रीय सदस्य डा चन्द्र भण्डारीले मुलुकलाई लुट्ने छुट कसैलाई नभएको बताएका छन्। गुल्मी कांग्रेसको दोस्रो सम्मेलनमा सम्बोधन गर्न गृह जिल्ला आएका नेता भण्डारीले पछिल्लो समय देशमा राजा, धर्म, संघीयता र प्रदेशका विषयमा आवाज उठिरहेको बताए। नेपाली जनताका समस्या समाधान गर्नुको साटो नेताहरू पार्टीको गुट उपगुट बनाउँदै हिँडेको आरोप लगाउँदै नेता भण्डारीले नेपाली जनतालाई रुवाएर मुलुकलाई भष्ट्राचारको बाटोमा धकेल्ने नमिल्ने बताए। नेपाली राजनीतिमा ठूला दल र नेताले पार्टीको गुट छाडेर देशको विकास गर्नुपर्नेमा भण्डारीले जोड दिए। उनले गुल्मीमा रेसुंगा विमानस्थल निर्माण, सालझण्डीको सडक निर्माणको काम तीव्र, थप जिल्लाको विकासमा आफू अहोरात्र खटेर लागेको उनले बताए। भण्डारीले देशको विकासमा भ्रष्टाचार प्रमुख बाधक रहेको बताए।"
गैंडा तथा बाघको चोरी तस्करी हुनु चिन्ताको विषय : उपराष्ट्रपति,"काठमाडौं : उपराष्ट्रपति रामसहायप्रसाद यादवले वन क्षेत्रको अतिक्रमण तथा अनधिकृत प्रयोग रोक्न गम्भीर हुनुपर्ने बताएका छन्। शनिबार काठमाडौंमा नेपाल वन प्राविधिक संघको ४९औं स्थापना दिवस तथा २९औं साधारणसभा उद्घाटन गर्दै पछिल्लो समय वन अतिक्रमण तथा अनधिकृत प्रयोगले वन संरक्षणमा ठूलो चुनौती देखिएको भन्दै यसलाई रोक्न सवै गम्भीर हुनुपर्ने बताए। वनको दिगो व्यवस्थपन र उत्पादनमुखी बनाउनु अहिलेको चुनौती रहेको उनले बताए। उनले जलवायु परिवर्तनले वन क्षेत्रमा डढेलो तथा मिचाहा प्रवृतिको प्रकोपको वृद्धि भएका कारण वन र समुदाय जोखिममा रहेको धारणा राखे। हालै गैंडा तथा बाघको चोरी तस्करीमा वृद्धि हुनु चिन्ताको विषय भएकाले जैविक विविधता वन्यजन्तुको चोरी, तस्करी रोक्न तत्काल नै नेपाल सरकार र वन प्राविधिकले उचित कदम चाल्नुपर्ने आवश्यकता रहेको उनले बताए। उपराष्ट्रपति यादवले चुरे क्षेत्रको वन संरक्षण अझै संस्थागत हुन नसकेकाले चुरे क्षेत्रको वन तराई, मधेस समुदायका लागि जीवन रेखा भएकाले यसतर्फ विशेष जोड दिनुपर्ने उल्लेख गरे।"
देश अब ढुंगे युगतिर फर्किन सक्दैन : केपी ओली,काठमाडौं : नेकपा एमालेका अध्यक्ष केपी शर्मा ओलीले सरकारले राम्रो काम गर्न नसकेकाले देशमा अराजकता बढेको बताएका छन्। एमाले काठमाडौं महानगरपालिका कमिटीले शनिबार बसन्तपुरमा आयोजना गरेको कार्यक्रममा ओलीले सरकारले राजनीतिलाई अराजक बनाएको र सुशासन कायम गर्न नसकेकाले देशमा अराजकता बढेको बताए। उनले सरकारले नै गुन्डाहरूलाई प्रश्रय दिएको आरोपसमेत लगाए। सरकारले गरेको गल्तीको भागिदार सरकारमा रहेका दलहरू नै हुने उनको भनाइ छ। अध्यक्ष ओलीले व्यक्तिमा खराबी हुनसक्ने भन्दै लोकतन्त्र र गणतन्त्र कहिल्यै खराब हुन नसक्ने तर्क गरे। देशमा राजतन्त्रको कल्पना गर्न नसकिने र अब ढुंगे युगतिर फर्किन नसक्ने बताउँदै ओलीले जन्मिँदै कोही राजा बन्ने कुरा जनतालाई स्वीकार्य नहुने बताए। उनले पुराना इतिहासको सकारत्मक कुरालाई सम्मान गर्दै अघि बढ्नुपर्ने बताए। उनल जनतालाई जात धर्मको नाममा विभाजित गर्ने प्रयास गरेर अहिले देशविरुद्ध षड्यन्त्र भइरहेकाले देशको रक्षाका लागि नेकपा एमाले जनतालाई साथमा लिएर अग्रपङ्गीमा उभिएर लड्न तयार रहेको बताए।
दुर्गा प्रसाईं र राजावादी समर्थकले गरे सिफलमा प्रदर्शन,"काठमाडौं : काठमाडौंस्थित सिफलमा राजावादी र दुर्गा प्रसाईंका समर्थकले प्रदर्शन गरेका छन्। शनिबार दिँउसो सिफलमा भएको प्रदर्शनमा सहभागी हुन प्रसाईँ भक्तपुरस्थित निवासबाट प्रहरीको स्कटिङमा आएका हुन्। प्रदर्शनकारीले हिन्दू राज्य र राजतन्त्रको पक्षमा नारा लगाएका छन्। उनीहरुको प्रदर्शनलाई लक्षित गर्दै उक्त क्षेत्रमा व्यापकरुपमा प्रहरी परिचालन गरिएको छ। बिहीबार प्रसाईं नेतृत्वको राष्ट्र, राष्ट्रियता, धर्म, संस्कृति र नागरिक बचाउ महाअभियान, नेपालले बल्खुमा प्रदर्शन गरेपछि शुक्रबारबाट तीनकुनेमा प्रदर्शन गर्ने घोषणा गरेको थियो। बल्खुमा भएको प्रदर्शनका क्रममा प्रदर्शनकारीले प्रहरीमाथि ढुंगामुढा गरेपछि सरकार तीनकुन क्षेत्रमा शुक्रबारको प्रदर्शन रोक्ने प्रयास गरेको हो। जिल्ला प्रहरी परिसर काठमाडौंका प्रवक्ता कुमोद ढुंगेलले शुक्रबार दिनभरमा गैरकानुनी हर्कत गर्न खोज्ने तथा अनुमतिबिना नाराजुलुस गर्न खोज्ने २६६ जनालाई नियन्त्रणमा लिएको जानकारी दिए। आज शनिबार पनि उक्त क्षेत्रमा बाक्लो संख्यामा प्रहरी उपस्थित भएपनि सर्वसाधरणलाई धरपकड गरेको छैन। आवातजावत गर्नेहरुमाथि प्रहरीले टाढैबाट निगरानी बढाएको छ। दुर्गा प्रसाईंको समूहले शुक्रबार काठमाडौंको तीनकुनेमा प्रदर्शनमा आएकालाई जडिबुटी, बालकुमारी र तीनकुन आसपासबाट फर्काउनुका साथ पक्राउ गरेको थियो। जसका कारण हिजो र आज पनि तीनकुने वरपरको क्षेत्रमा बाक्लो संख्यामा प्रहरी परिचालन भएको छ। अन्तर्राष्ट्रिय विमानस्थल नजिकै रहेकाले सुरक्षाका कारण देखाउँदै राजावादी समर्थकलाई तीनकुनेमा प्रदर्शन गर्न नदिई सिफलमा दिइएको हो।"
सरकारले राजनीतिलाई अराजक बनायो : केपी ओली,"काठमाडौं : नेकपा एमाले अध्यक्ष केपी शर्मा ओलीले सरकारले नै राजनीतिलाई अराजक बनाएको आरोप लगाएका छन्। काठमाडौंमा शनिबार आयोजित कार्यक्रममा उनले सरकारले नै गुन्डाहरूलाई प्रश्रय दिएको बताए। 'अहिलेको सरकारले नै राजनीति अस्थिर बनाएको छ। राजनीतिलाई अराजक बनाएको छ। प्रहरीले समातेको गुन्डाहरूलाई सरकारले छोड्न लगाउँछ। राष्ट्रपतिले माफी दिन्छ। समाजमा सुशासन छैन,' उनले भने। उनले व्यक्तिमा खराबी हुने भन्दै लोकतन्त्र कहिल्यै खराब हुन नसक्ने बताए। 'जसले गल्ती गरेको त्यो मान्छे खराब हुन सक्छ। व्यक्ति खराब हुनसक्छ। तर लोकतन्त्र र गणतन्त्र खराब हुन सक्दैन,' उनले भने। उनले देशमा राजतन्त्रको कल्पना गर्न नसकिने भन्दै नेपाल अब ढुंगे युगतिर फर्किन नसक्ने बताए। 'हामी ढुंगे युगतिर फर्किन सक्दैनौं। जन्मिँदै कोही राजा बन्ने हामीलाई स्वीकार हुँदैन। त्यो राजालाई जनताले चाहँदैन भनेरै फालेका हुन्,' उनले भने।"
विशाल खड्काद्वारा लिखित पर्यावरणीय संकटः आठ अर्ब मानिसको साझा चुनौती पुस्तक प्रधानमन्त्रीद्वारा लोकार्पण,काठमाडौं : प्रधानमन्त्री पुष्पकमल दाहालले कार्बन उत्सर्जनले अविकसित तथा अल्पविकासशील मुलुकहरूलाई नै सबैभन्दा धेरै जोखिममा पुर्याएको बताएका छन्। शनिबार प्रधानमन्त्री निवास बालुवाटारमा विशाल खड्काको पर्यावरणीय संकटः आठ अर्ब मानिसको साझा चुनौती पुस्तक लोकार्पण गर्दै प्रधानमन्त्री दाहालले विश्वका ठूला देशहरूबाट भएका कार्बन उत्सर्जनले अविकसित तथा अल्पविकासशील मुलुकहरूलाई नै सबैभन्दा धेरै जोखिममा पुर्याएको बताए। जलवायु परिवर्तनका कारण परेको असरका बारेमा सबैभन्दा बढी चर्चा माओवादीले मात्रै गरेको उनले बताए। उनले जलवायु परिवर्तनका असरमा नेपालले उचित न्याय र क्षतिपूर्ति पाउनुपर्ने र नगरेको कामको दण्ड अब नेपालले सहन नसक्ने बताए। प्रधानमन्त्री प्रचण्डले कोप सम्मेलनमा जलवायु परिवर्तनले पारेको असरको क्षतिपूर्ति नेपालको अधिकार भएकाले यसलाई मुख्य रुपमा अघि सार्ने स्पष्ट पारे। आफू नेतृत्वको सरकार पर्यावरणका मुद्दाप्रति निकै गम्भीर र संवेदनशील रहेको उनको भनाइ छ। उनले पर्यावरणीय संकटलाई मार्क्सवादी कोणबाट समाधानको बाटो पहिल्याउनका लागि सबै क्रियासिल हुनुपर्ने बताए।
"पृथ्वीनारायणको सालिक अनावरण गर्न पूर्व राजा शाह झापामा, सुरक्षा व्यवस्था कडा","झापा : बिर्तामोडस्थित इकोम कलेजको आयोजनामा राष्ट्रिय विभूति पृथ्वीनारायण शाहको सालिक अनावरण गर्न झापा आइपुगेका पूर्व राजा ज्ञानेन्द्र शाहको लागि सुरक्षा व्यवस्था कडा पारिएको छ। शुक्रबार अपराह्न झापा आइपुगेका पूर्व राजा शाह धुलाबारीस्थित मेची रिसोर्टमा बसेका छन्। आज दिउँसो १ बजे पूर्व राजा शाह इकोम कलेजको आयोजनामा हुने सालिक अनावरण कार्यक्रममा सहभागी हुने कार्यक्रम रहेको छ। कलेजकै कार्यक्रममा सहभागी हुन आएका पूर्व राजा शाहलाई मौका छोपी राष्ट्रिय प्रजातन्त्र पार्टी (राप्रपा) र राजवादी पक्षधरहरूले उनको पक्षमा बृहत् स्वागत र्याली निकाल्ने भएका छन्। राप्रपा कार्यकर्ता र राजावादी पक्षधरको भेला हुँदै मेची रिसोर्टबाट निस्कन साथ पूर्व राजा शाहलाई राप्रपा कार्यकर्ता र राजवादी पक्षधरहरूले मोटरसाइकल स्कर्टिङ गरी बिर्तामोडसम्म लैजाने कार्यक्रम रहेको जनाइएको छ। अहिले राप्रपा कार्यकर्ता र राजवादी पक्षधरको धुलाबारीमा जमघट भइरहेको छ। पूर्व राजा शाहको कार्यक्रमलाई लक्षित गरी जिल्लामा सुरक्षा व्यवस्था कडा पारिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए।धुलाबारीदेखि बिर्तामोडसम्मको जोड्ने पूर्वपश्चिम राजमार्गमा कडा सुरक्षा व्यवस्था मिलाएका छौँ, डीएसपी रिजालले भने, शान्तिपूर्ण र्याली कार्यक्रममा हुलदङ्गा हुन नदिन ठाउँठाउँमा प्रहरी परिचालन गरेका छौँ। र्यालीका कारण राजमार्ग अवरुद्ध हुन नदिन ट्राफिक प्रहरी पनि तैनाथ गरिएको उनले बताए। यता इकोम कलेजले सालिक अनावरण कार्यक्रमको तयारी पूरा गरिसकेको जनाएको छ। कलेजभन्दा बाहिर अरूले राजनीतिक कार्यक्रम गर्न खोजेपनि कलेजको प्राङ्गणभित्र राजनीतिक गतिविधि हुन नदिने कलेजका अध्यक्ष आलोक कार्कीले बताएका छन्। पूर्व राजा शाहको हातबाट सालिक अनावरण र कलेज उद्घाटन कार्यक्रम रहेको उनले जानकारी दिए।"
चुनावअघि गठबन्धन गर्नु राजनीतिक भ्रष्टाचार हो : महामन्त्री थापा,"गुल्मी : नेपाली कांग्रेसका महामन्त्री गगनकुमार थापाले चुनावअघि गठबन्धन गर्नु राजनीतिक भ्रष्टाचार भएको बताएका छन्। नेपाली कांग्रेस गुल्मीको दोस्रो जिल्ला सम्मेलनको उद्घाटन गर्दै महामन्त्री थापाले निर्वाचन अगावै गठबन्धन गरेर चुनावमा होमिनु राजनीतिक भ्रष्टाचार भएको बताएका हुन्। 'देशमा नागरिकले आचारण र नेतृत्व बदल्न चाहेका छन्। त्यो सपना नेपाली कांग्रेसले पूरा गर्छ। संविधानले प्रत्याभूति गर्नेगरी नेपाली जनतालाई राज्यले निःशुल्क स्वास्थ्य र शिक्षा दिलाउनु पर्छ', महामन्त्री थापाले भने। महामन्त्री थापाले सहकारी लघुवित्त र बैंकको २० लाख ऋण मिनाहाको माग गर्दै राजसंस्था खोज्दै केही सडकमा आएको बताए। राजसंस्था स्थापनाको माग राख्दै सडकमा आउनेहरू एक्लै कांग्रेस पार्टीसँग चुनाव लड्न उनले आग्रह गरे। २०४८ सालमा बहुमत पाएको कांग्रेसले मध्यावधि निर्वाचन लगेर गल्ती गरिसकेको उनको भनाइ थियो। पार्टीमा भएका कमी कमजोरी औंल्याउँदै कांग्रेसले अब त्यस्तो गल्ती नगर्ने बताए। अब केन्द्रबाट पार्टी चल्ने प्रथा अन्त्य हुनुपर्नेमा जोड दिँदै उनले निर्वाचनको समयमा उम्मेदवार छनोट गर्दा केन्द्रबाट नभई स्थानीय स्तरबाट छान्ने व्यवस्था बनाइनुपर्ने उनले बताए।"
जोखिममा परेका समुदायलाई जलवायु क्षतिपूर्तिमा प्राथमिकता दिइनेछ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले जलवायु परिवर्तनका असर न्यूनीकरण गर्नका लागि अन्तर्राष्ट्रियरूपमा नेपाललाई प्राप्त हुने अनुदानसहयोग महिला, बालबालिका, आदिवासी, जनजातिलगायत उच्च जोखिममा परेका समुदायलाई उपलब्ध गराउन प्राथमिकता दिने बताएका छन्। साथसाथै फाउन्डेसनको प्रतिनिधिमण्डलसँगको भेटमा आज प्रधानमन्त्री दाहालले नेपाल जलवायु परिवर्तनको उच्च जोखिममा रहेको उल्लेख गर्दै यसबापत अन्तर्राष्ट्रिय रूपमा प्राप्त हुने अनुदानसहयोगलाई जोखिममा परेका समुदायमा वितरण गर्न प्राथमिकता दिइने धारणा व्यक्त गरेका हुन्। प्रधानमन्त्री दाहालले भने, महिला, आदिवासी, जनजाति, अल्पसङ्ख्यकलगायत समुदायलाई सशक्तीकरण गर्ने एजेन्डा मैले पहिलेदेखि नै भन्दै आएको हो। यसको परिणामस्वरुप मुलुकमा महिला सशक्तीकरण भएको छ र नेतृत्वमा समेत महिला स्थापित भएका छन्। भेटका क्रममा प्रधानमन्त्री दाहाललाई जलवायु परिवर्तनसम्बन्धी अन्तर्राष्ट्रिय सम्मेलन (कोप२८) का सन्दर्भमा सुझावपत्र बुझाउँदै साथसाथै अध्यक्ष प्रजिता कार्कीले जलवायु परिवर्तनको क्षतिपूर्तिका अवसरमा महिला, बालबालिका, ज्येष्ठ नागरिक, आदिवासी, जनजाति, अपाङ्गता भएका व्यक्ति, अल्पसङ्ख्यकलगायत उच्च जोखिममा परेका समुदायलाई ५० प्रतिशत सुनिश्चितता गर्नुपर्ने माग गरे। उनले कोप२८ सम्मेलनका क्रममा नेपालको पेभेलियनमा साथसाथैले दुईवटा साइड इभेन्ट गर्न लागेको बताउँदै आगामी डिसेम्बर ४ को इभेन्टमा कतारका राजकुमारी शेख आश्मा अल थानी प्रमुख अतिथिका रूपमा आउने सुनिश्चित भएको जानकारी गराए। प्रधानमन्त्री दाहालले कतारका राजकुमारी अल थानी अतिथिका रूपमा आउने विषयका सम्बन्धमा परराष्ट्र मन्त्रालयमार्फत नेपाल सरकारले आवश्यक समन्वय र सहयोग गर्ने प्रतिबद्धता व्यक्त गरेका थिए। सोही अवसरमा परराष्ट्रमन्त्री एनपी साउदले नेपालको पेभेलियनमा हुने कार्यक्रममा कतारकी राजकुमारी अतिथिका रूपमा आउने विषय नेपालका लागि खुसीको कुरा भएको उल्लेख गर्दै यसमा कतारको दोहा र युएईको आबुधाबीस्थित नेपाली दूतावासहरूले आवश्यक समन्वय गर्ने बताए। प्रधानमन्त्री दाहाललाई बुझाइएको सुझावपत्रमा जलवायु परिवर्तनका कारण हिमालका हिउँ पग्लिने क्रम बढेको र हिमताल फुटेर प्राकृतिक विपद्का घटनामा बढोत्तरी हुने जोखिम बढेको उल्लेख छ। यसैगरी सुझावपत्रमार्फत जलवायुजन्य विपद्का कारण स्थानीय समुदायको जीवनयापन, स्वास्थ्य, शिक्षा र रोजगारी लगायतमा गम्भीर असर पुगिरहेकाले जलवायु न्यायका लागि नेपालले अन्तर्राष्ट्रिय मञ्चमा सशक्त आवाज उठाउनुपर्ने ध्यानाकर्षण गराइएको छ।  रासस"
प्रदर्शन हुन नदिन तीनकुनेमा आज पनि प्रहरी परिचालन,"काठमाडौं : तीनकुने क्षेत्रमा आज पनि बाक्लो संख्यामा प्रहरी परिचालन गरिएको छ। बिहीबार दुर्गा प्रसाईं नेतृत्वको राष्ट्र, राष्ट्रियता, धर्म, संस्कृति र नागरिक बचाउ महाअभियान, नेपालले बल्खुमा प्रदर्शन गरेपछि शुक्रबारबाट तीनकुनेमा प्रदर्शन गर्ने घोषणा गरेको थियो। जसका कारण आज पनि तीनकुने वरपरको क्षेत्रमा बाक्लो संख्यामा प्रहरी रहेका छन्। बल्खुमा भएको प्रदर्शनका क्रममा प्रदर्शनकारीले प्रहरीमाथि ढुंगामुढा गरेपछि सरकार शुक्रबारको प्रदर्शन रोक्ने प्रयास गरेको हो। दुर्गा प्रसाईंको समूहले शुक्रबार काठमाडौंको तीनकुनेमा प्रदर्शनमा आउन लागेकालाई जडिबुटी, बालकुमारी र तीनकुन आसपासबाट फर्काउनुका साथ पक्राउ गरेको थियो। आन्दोलनका नेतृत्वकर्ता दुर्गा प्रसाईंलाई घरबाहिर निस्कन दिइएको थिएन। उनको घर रहेको ठाउँमा दिनभर प्रहरीले निगरानी गरेको थियो। शुक्रबार तीनकुनेमा कार्यक्रम गर्न जिल्ला प्रशासन कार्यालय काठमाडौंबाट अनुमति नलिएको भन्दै राजावादी समर्थकलाई प्रहरीले नियन्त्रणमा लिएको थियो। जसले गर्दा आफ्नो गन्तव्यमा हिँडेका सर्वसाधारणसमेत प्रहरीको निशानामा परेका थिए। जिल्ला प्रहरी परिसर काठमाडौंका प्रवक्ता कुमोद ढुंगेलले शुक्रबार दिनभरमा गैरकानुनी हर्कत गर्न खोज्ने तथा अनुमतिबिना नाराजुलुस गर्न खोज्ने २ सय ६६ जनालाई नियन्त्रणमा लिएको जानकारी दिए। आज शनिबार पनि उक्त क्षेत्रमा बाक्लो संख्यामा प्रहरी उपस्थित भएपनि सर्वसाधरणलाई धरपकड गरेको छैन। आवातजावत गर्नेहरुमाथि प्रहरीले टाढैबाट निगरानी बढाएको छ। कानुनको परिधिभित्र बसेर शान्तिपूर्ण विरोध प्रदर्शन गर्न पाइने भएपछि सरकारले निषेधित क्षेत्र तोकेको स्थानमा भेला हुन र प्रदर्शन गर्न नपाइने जिल्ला प्रशासन कार्यालयले जनाएको छ। सुरक्षा निकायसँग समन्वय गरी कार्यक्रमलाई शान्तिपूर्ण, मर्यादित, अनुशासित एवं व्यवस्थित रूपमा सञ्चालन गर्ने सुनिश्चिततासहित लिखित रूपमा माग भई आएमा आयोजकसँगको समन्वयमा उपयुक्त स्थानमा कार्यक्रमस्थल उपलब्ध गराई सुरक्षा प्रदान गरिने प्रशासनको भनाई छ।"
नेपाल पोखरा अन्तर्राष्ट्रिय क्रसकन्ट्री प्रतियोगिता सुरु,"गण्डकी : नेपालस्थित चिनियाँ राजदूतावास, पोखरा महानगरपालिका र नेपाल पर्यटन बोर्डको संयुक्त आयोजनामा नेपाल पोखरा इन्टरनेश्नल माउण्टेन क्रसकन्ट्री कम्पिटिसन पोखरामा सुरु भएको छ। प्रतियोगिताको गण्डकी प्रदेशका मुख्यमन्त्री सुरेन्द्रराज पाण्डे, नेपालका लागि चिनियाँ राजदूत छन् सङ्, पोखरा महानगरपालिकाका प्रमुख धनराज आचार्यले संयुक्तरुपमा एक कार्यक्रममा उद्घाटन गरेका हुन्। त्यस अवसरमा मुख्यमन्त्री पाण्डेले गण्डकी प्रदेशको प्रमुख पर्यटकीय सहर पोखरामा आयोजित प्रतियोगिताले नेपालको पर्यटनका साथै खेलकुद क्षेत्रको प्रवद्र्धनमा टेवा पुग्ने बताए। यसअघि चिनियाँ दूतावासको सहयोगमा पोखरामा आयोजित ड्रागन बोट फेस्टिबलबाट पनि पोखराको प्रचारप्रसारमा सकारात्मक भूमिका निर्वाह भएको उनले बताए। पर्यटकीय हिसाबले गण्डकी प्रदेश निकै धनी प्रदेशको रुपमा रहेको र थुप्रै सम्भावनासमेत बोकेका कारण यस प्रदेशको पर्यटनलाई थप उचाइमा पुर्याउन चिनियाँ सरकारसँग सहकार्य गर्नसमेत हामी इच्छुक छौँ, मुख्यमन्त्रीले भने। हालै चीन र नेपालबीचको कोरोला नाका सञ्चालन भएको, पृथ्वी राजमार्ग र सिद्धार्थ राजमार्गको स्तरोन्नति जारी रहेको र चिनियाँ सहयोगमा निर्मित पोखरा अन्तर्राष्ट्रिय विमानस्थल पनि सञ्चालन भएपछि पोखरा पर्यटकीय पूर्वाधारका हिसाबले सशक्त सहर बनेको मुख्यमन्त्रीले बताए। नयाँ विमानस्थललबाट अन्तर्राष्ट्रिय उडान गर्दै यस क्षेत्रको पर्यटनलाई चलायमान बनाउन चिनियाँ सरकारबाट सहयोग हुने विश्वास उनले व्यक्त गए। नेपालका लागि चिनियाँ राजदूत छन् सङ्ले नेपाल र चीनबीचको युगौँदेखिको सम्बन्धलाई मजबुत बनाउन यस्ता प्रतियोगिताले योगदान गर्ने बताए। पर्यटकीयस्थल पोखरामा यसअघि नेपाल चीन ड्रागन बोट फेस्टिबल सम्पन्न भइसकेको बताउँदै उनले त्यसले पोखरामा चिनियाँ पर्यटकलाई आकर्षित गर्न मद्दत पुगेको बताए। दुई देशबीचको आसपी सहयोग अभिवृद्धिका लागि प्रतियोगिता महत्वपूर्ण हुने उल्लेख गर्दै चिनियाँ राजदूतले यस्ता प्रतियोगितालाई भविष्यमा पनि निरन्तरता दिइने बताए। प्रधानमन्त्री पुष्पकमल दाहाल प्रचण्डको हालै सम्पन्न चीन भ्रमणले दुई देशबीचको सम्बन्धलाई अझ प्रगाढ तुल्याएको बताउँदै उनले त्यस क्रममा भएका सम्झौता क्रमशः कार्यान्वयनमा गरिने जानकारी दिए। साझा समृद्धिका लागि दौड भन्ने नाराका आयोजित प्रतियोगिताअन्तर्गत सामूहिक, व्यक्तिगत प्रतिस्पर्धासँगै ह्याप्पी रन र विद्यार्थी दौड गरेर चार समूहमा प्रतिस्पर्धा आयोजना भएको छ। सामूहिक प्रतिस्पर्धामा २० समूहले प्रतिस्पर्धा गरेका छन्। दौड, साइक्लिङ र डुङ्गा दौड गरेर ४० किलोमिटर दूरी धावकले पार गरेपछि विजेता चयन गरिनेछ। सामूहिक विधातर्फको विजेताले रु तीन लाख ६० हजार पुरस्कार पाउनेछन्। द्वितीयले रु दुई लाख ८८ हजार, तृतीयले रु दुई लाख १६ हजार र चौथो स्थान प्राप्त गर्नेले रु एक लाख ४४ हजार पुरस्कार पाउने छन्। यसैगरी व्यक्तिगततर्फ ३८ किलोमिटर दूरीमा प्रतिस्पर्धा हुनेछ। विजेता महिला तथा पुरुषले जनही रु एक लाख ४४ हजार पुरस्कार पाउने छन्। यसैगरी, उपविजेताले रु एक लाख आठ हजार, तृतीयले रु ५४ हजार र चौथोदेखि सातौँसम्मको रु १८ हजार र दशौँसम्मका धावकले रु नौ हजार पुरस्कारको व्यवस्था गरिएको छ। लेकसाइडको बाराहीघाटबाट सुरु प्रतियोगिता बिरौटा, फ्रुसे खोला, रामदी, उल्लेरी, भुम्दी, लुकुनस्वाँरा, लिचिबोट हुँदै बाराहीघाटमै आएर समापन हुनेछ। यसैगरी पाँच किलोमिटरको विद्यार्थी दौड प्रतियोगिताको विजेता छात्रछात्रालाई जनही रु २५ हजार पाउने छन्। द्वितीयले रु २० हजार, तृतीयले रु १५ हजार, सान्त्वनाले रु १० हजार र पाँचौँले रु पाँच हजार पुरस्कार प्रदान गरिने छ।  रासस"
अलैँची बिक्रीबाट २४ करोड आम्दानी,"लमजुङ : अलैँचीखेतीको हब बन्दै गरेको लमजुङका किसानले अलैँची दाना बिक्री गरेर २४ करोड आम्दानी गरेका छन्। प्रधानमन्त्री कृषि आधुनिकीरण परियोजना कार्यान्वयन इकाई लमजुङका अनुसार जिल्लामा उत्पादित दुई सय ५१ मेट्रिक टन अलैँची दाना बिक्रीबाट यस वर्ष यतिका रकम आम्दानी भएको हो। आर्थिक वर्ष २०८०८१ मा अलैँची दाना बिक्रीबाट सो रकम आम्दानी भएको परियोजना कार्यान्वयन इकाइ लमजुङका कृषि अधिकृत हरिबहादुर मिजारले जानकारी दिए। यहाँ २०४१ सालबाट अलैँचीखेती विस्तार हुँदै आएको छ। अधिकृत मिजारका अनुसार यस वर्ष जिल्लाका किसानले प्रतिकिलो एक हजार दुई सयका दरले अलैँची बिक्री भएको छ। गत वर्ष तीन सय ८० मेट्रिक टन अलैँची दाना बिक्रीबाट २० करोड आम्दानी भएको थियो। आव २०७९८० मा प्रतिकिलो अलैँची कम्तीमा पाँच सय ५० देखि सात सयसम्म बिक्री भएको थियो। उत्पादनका हिसाबले अलैँची दाना उत्पादन घटे पनि मूल्य वृद्धि हुँदा जिल्लाका किसानले यस वर्ष हालसम्मकै बढी आम्दानी गरेका छन्। आव २०७८७९ मा तीन सय ३५ मेट्रिक टन अलैँची दाना बिक्रीबाट १५ करोड आम्दानी भएको थियो। त्यस्तै, एक दशकअघि १३ करोडसम्म अलैँची दाना बिक्रीबाट आम्दानी भएको थियो। आव २०७७७८ मा तीन हजार पाँच सय क्विन्टल अलैँची दाना बिक्रीबाट १८ करोड २० लाख आम्दानी भएको थियो। उक्त वर्ष नौ सय ५० देखि साढे एक हजार रुपैयाँ बढी मूल्यमा बिक्री गरेका थिए। आव २०७६७७ मा जिल्लामा दुई हजार क्विन्टल अलैँची दाना बिक्री गरेर किसानले १२ करोड आम्दानी गरेका थिए। त्यस्तै आव २०७५७६ मा सात सय ५० क्विन्टल अलैँची दाना बिक्रीबाट किसानले पाँच करोड २५ लाख रुपैयाँ आम्दानी गरेका थिए। मस्र्याङ्दी गाउँपालिका७ लुदीका सोमबहादुर तामाङले यस वर्ष गत वर्षको तुलनामा कम उत्पादन गरी बढी आम्दानी गरेका छन्। दुई सय ७५ किलो अलैँची दाना बिक्रीबाट तीन लाख ७१ हजार दुई सय ५० रुपैयाँ आम्दानी गरेको उनले बताए। उनका अनुसार गत वर्ष साढे तीन क्विन्टल अलैँची दाना बिक्री गरेर करिब दुई लाखमात्र आम्दानी गरेका थिए। जिल्लाभरिका अधिकांश किसानले एक हजार दुई सयमा प्रतिकिलो अलैँची बिक्री गरे पनि यहाँका तामाङसहित गाउँलेले एक हजार तीन सय ५० रुपैयाँ प्रतिकिलो अलैँची दाना बिक्री गरेको बताइएको छ। तामाङले मात्र नभई जिल्लाका अधिकांश अलैँची किसानको अलैँची खेतीबाट अलैँची दाना उत्पादन कम गरेका छन्। जिल्लाका किसानले कुनैबेला प्रतिकिलो दुई हजार दुई सय रुपैयाँसम्म अलैँची दाना बिक्रीबाट लिने गरेको थियो। जिल्लामा उत्पादित अलैँची दानाको माग उच्च रहँदै आएको छ। भारतको एकाधिकारका कारण किसानको मागअनुसार अलैँची दानाको मूल्य नपाएको गुनासो गर्दै आए पनि यस वर्ष भने केही राहत महसुस गरेका छन्। यस वर्ष अलैँची दानाको मूल्यवृद्धि हुँदा अलैँची किसान हर्षित भएका छन्। जिल्लामा एक हजार हेक्टर बढी क्षेत्रफलमा अलैँचीखेती हुँदै आए पनि पाँच सय हेक्टर क्षेत्रफलभन्दा कम क्षेत्रफलबाट उत्पादन हुँदै आएको बताइएको छ। उक्त परियोजनाले अलैँची जोन पकेट क्षेत्रका रुपमा मस्र्याङ्दी गाउँपालिका, बेँसीसहर नगरपालिका, क्व्होलासोथर गाउँपालिका, दोर्दी गाउँपालिका र दूधपोखरी गाउँपालिकालाई घोषणा गरिसकेको छ। सो क्षेत्रमा सबैभन्दा बढी अलैँची उत्पादन हुने गरेको छ। जिल्लामा सात सय मिटरदेखि एक हजार दुई सय मिटर उचाइमा साउन्ने, जिर्मले र डम्बरशाही, एक हजार दुई सय मिटरदेखि १६ मिटर उचाइमा गोलशाही र एक हजार छ सयदेखि दुई हजार दुई सय मिटर उचाइमा रामशाही र भलाङे जातका अलैँची बिरुवा लगाउँदै आएका छन्। जिल्लामा बढी उमेरका अलैँची, कृषकले १५१६ वर्षको बुढो उमेरका बोटबाट पाना च्यातेर सार्ने, बुढो बगान, स्याहारसुसारमा कमीलगायत कारणले बर्सेनि उत्पादन घट्दै गएको उक्त कार्यालयका कृषि अधिकृत मिजारले बताए।"
दुई उद्यमी सम्मानित,"सिन्धुपाल्चोक : परिवार धान्न मुस्किल परिरहेको अवस्थामा सानो लगानीबाट व्यवसाय सुरु गरेकी सिन्धुपाल्चोकको बाह्रविसे नगरपालिका८ कि परीमाया तामाङ अहिले सफल उद्यामी बनेकी छिन्। २०७३ सालमा एउटा सिलाई मेसिन खरिद गरी व्यवसाय सुरु गरेकी तामाङलाई अहिले काम गर्न भ्याइनभ्याई छ। सुरुवाती चरणमा २०२५ हजार रुपैयाँबाट सिलाई व्यवसाय सुरु गरेकी हुँ, त्यतिबेला मलाई परिवार चलाउन आर्थिक कारणले मुस्किल परिरहेको थियो, उनले भनिन, अहिले ग्राहकको काम गर्न भ्याइनभ्याई हुन्छ। २ सन्तानको पढाइ खर्च, घर खर्च कटाएर बचत पनि हुने गरेको छ। सानो लगानीबाट व्यवसाय सुरु गरेकी तामाङको व्यवसायीक दायरा बढेको छ। घरेलु कार्यालयले सहुलियत रूपमा डिजिटल सिलाई मेसिन दिए पछि व्यवसायलाई थप सहज भयो, अञ्जना टेलरिङ सेन्टर सञ्चालन गर्दै आएकी उनले भनिन्,अहिले व्यवसाय राम्रोसँग अगाडि बढेको छ। साना लगानीकर्तालाई राज्यले प्रोत्साहन गर्ने हो भने आत्मनिर्भर बन्न सकिने उनले बताइन्। तामाङलाई घरेलु तथा साना उद्योग कार्यालय सिन्धुपाल्चोकले शनिबार नवौं उद्योग दिवसका अवसरमा सफल महिला उद्यमी२०८० बाट सम्मान गरेको छ। उनीसँगै मेलम्ची नगरपालिका१२ का कृष्णप्रसाद तिवारी सम्मानित भएका छन्। सिन्धु कृषि तथा पशु फर्म सञ्चालन गर्दै आएका तिवारी सफल पुरुष उद्यमी२०८० बाट सम्मानित भएका हुन्। दैनिक ६० लिटर दूध र ५० किलोभन्दा बढी तरकारी बिक्री गर्दै आएका उनले स्थानीय युवालाई रोजगारी समेत प्रदान गरेका छन्। अहिले १० वटा भैंसी र तरकारी खेती गरिरहेको छु, उनले भने, योसँगै फर्मले स्थानीयको तरकारी र दूध संकलन गरी बजारीकरण पनि गरिरहेको छ। स्थानीय स्तरमै रोजगार र युवालाई उद्यमी बन्न आफू प्रयत्नशील रहेको उनले बताए। साना उद्यमीको आवश्यकता अनुरूप सरकारले कार्यक्रम ल्याउने हो भने युवाहरू विदेशिनु पर्दैन, उनले अनुभव सुनाए, सानो लगानीबाटै स्वरोजगार बन्न सकिन्छ भन्ने उदाहरणहरू प्रसस्तै छन् तर त्यस्ता उद्यम र उद्यमीहरूलाई सरकारले चासो दिएको देखिदैन। उद्यमीलाई प्रोत्सहान गर्न सरकारले कृषि, पशुक्षेत्रमा जनमुखी कार्यक्रम ल्याउनुपर्ने उनको भनाइ छ। सो अवसरमा चौतारा साँगाचोकगढी नगरपालिकाका५ का वडाध्यक्ष शिव श्रेष्ठले उद्योग व्यवसायका लागि स्थानीय सरकार, प्रदेश सरकार र संघीय सरकारले दिँदै आएको अनुदानहरूको सही सदुपयोग हुन नसकेको बताए। साना व्यवसायलाई प्रवर्द्धन गर्न स्थानीय सरकारले अनुदानको कार्यक्रमहरू ल्याएको छ, उनले भने, तर त्यस्ता कार्यक्रमहरूको सदुपयोग भन्दा बढी दुरुपयोग भएको पाइन्छ। त्यसलाई रोक्न प्रभावकारी अनुगमनको खाँचो छ। बजारिकरणको समस्याका कारण उद्यमी सफल हुन नसकेको भन्दै सिन्धुपाल्चोक उद्योग वाणिज्य संघका सदस्य उजारसिं तामाङले बजार व्यवस्थापनमा ध्यान दिन स्थानीय सरकारलाई ध्यानाकर्षण गराए। जबसम्म बजार व्यवस्थापन हुन सक्दैन साना उद्योगीहरू मारमा परिराख्छन्, त्यसका लागि स्थानीय सरकार जिम्मेवार हुन जरुरी छ, उनले भने, योसँगै साना व्यवसायीहरूले उद्योग सञ्चालन गर्दै कानुनी रूपमा धेरै झमेला बेहोर्नु परेको छ, यसतर्फ पनि ध्यान दिनुपर्दछ। नवौं उद्योग दिवसलाई सम्बोधन गर्दै घरेलु तथा साना उद्योग कार्यालयका प्रमुख विश्वनाथ काफ्लेले जिल्ला भरका उद्यमीलाई उद्योगी बनाउने र रोजगारको सृजना गर्न कार्यलय लागिपरेको बताए। हामीले साना व्यवसायीहरूको विकासमा जोड दिँदै आएका छौं, उनले भने, उद्योगीहरूलाई प्रोत्साहन गर्न सहुलियत रूपमा आवश्यक सामग्री वितरण गर्नेदेखि उत्पादनलाई बढवा दिने योजना हामीले ल्याएका छौं। तर सानालाई नभई ठूलालाई हेरेर योजना बनाउने सरकारका प्रवृतिका कारण साना उद्यमीहरू मारमा परिरहेको उनले बताए। कार्यक्रममा जिल्ला लघु उद्यम संघ, नागरिक समाज, उद्यमीहरूको सहभागिता थियो। सिन्धुपाल्चोकमा २० लाख रुपैयाँसम्म पुँजी रहेका ३ हजार ६ सय ४१ उद्योगहरू दर्ता भई सञ्चालनमा रहेको घरेलु तथा साना उद्योग कार्यालयले जनाएको छ। जसबाट ५ हजार भन्दा बढीले रोजगार पाइरहेको कार्यालयले तथ्यांक छ।"
लागूऔषध नियन्त्रणका लागि एमडीआई अभियान,"उदयपुर : लागूऔषध नियन्त्रणका लागि जिल्ला प्रहरी कार्यालय उदयपुरले मिसन ड्रग्स इन्टरसेप्सन (एमडीआई) अभियान शनिबारबाट सुरु गरेको छ। अभियानको पहिलो दिन ५२ जना लागूऔषध सेवनकर्ताले लागूऔषध सेवन नगर्ने मैले दृढता गरेँ'भन्ने विश्वाससहित अभिभावक, जनप्रतिनिधि, प्रशासन, पत्रकार र नागरिक अभियन्तालाई साक्षी राखेर हस्ताक्षर गरी प्रतिवद्धता जनाएका छन्। प्रतिवद्धता जनाउनेहरू अधिकांश त्रियुगा नगरपालिका क्षेत्रका रहेको प्रहरी प्रमुख एसपी रमेश थापाले बताए। उनले भने, 'अभियान सुरु गर्नु अगाडि हामीले लागूऔषधबाट छुटाउनका लागि केही कोसिस गरेका थियौं। फलत त्यसको आजबाट सुरु भएको छ। अभियानबाट औपचारिक रूपमा सुरु भएको छ, यसलाई हामी आठ वटै पालिकामा लैजाने योजनामा छौं। पहिलो दिन नै सकारात्मक संकेतहरू देखिएका छन्, आशा छ पक्कै सफल हुने छौं।' अभियानलाई निरन्तरता दिन आज प्रतिबद्धता जनाएका सबैंका घरमा जनप्रतिनिधिसहितको टोली हप्तामा एक पटक जाने र उनीहरूको अवस्था बुझ्ने उनले बताए। एक महिना अघिदेखि तयारी सुरु गरिएको अभियान अन्तर्गत लागूऔषध प्रयोग, कारोबार र ओसारपसार गर्ने ठूलासाना कारोबारीहरू पक्राउ पर्न थालेका सूचना अधिकारी डीएसपी हरिनन्दन चौधरीले बताए। उनले भने, लागूऔषधको कारोबारी उदयपुरमा निकै हुने रहेछ, सबै क्षेत्रबाट त्यहीँ रिर्पोट आएपछि अभियान नै सञ्चालन गर्ने निष्कर्षमा पुग्यौं र धेरै समातिन थाले।' एसपी थापाले उदयपुरमा लागूऔषध कारोबार धेरै हुने गरेको पाइएको तर मुख्य दोषीहरू उम्कने गरेका कारण एमडीआई अभियान थालिएको बताए। अभियानको उद्घाटन गर्दै त्रियुगा नगरपालिकाका उपमेयर महेश्वरी राईले लागूऔषधबाट जर्जर रहेको युवापुस्ता र समाजलाई सुधार गर्न अभियानले टेवा पुग्ने बताइन्। उनले भनिन्, भविष्य बोकेका थुप्रै युवायुवती सानै उमेरमा बिग्रिएका छन्, उनीहरूलाई न देश, न घरपरिवारको चिन्ता न आफ्नै, यसर्थ अभियान सञ्चालन गर्न अब ढिला गर्न हुँदैन।' त्रियुगा नगरपालिकाको सहकार्य र जिल्ला प्रहरी कार्यालयको आयोजनामा सञ्चालित अभियानलाई नगरपालिकाले भरपुर सहयोग गर्ने उनले बताइन्। कार्यक्रममा प्रमुख जिल्ला अधिकारी जनादर्न गौतमले समाज रूपान्तरणका युवाहरू कुलतमा फसेर आफ्नो भविष्य बिगारेको बताए। उनले प्रहरी प्रशासनले डण्डा लगाएर थुनरे भन्दा पनि अभियानमार्फत उनीहरूको दैनिकीमा परिवर्तन गर्न सके साच्चै सुधार हुने बताए। एक दिवसीय कार्यक्रममा उनीहरूलाई लागूऔषधका असर, यसबाट बच्ने उपाय, उपचार पद्धति, कानुनी उपचार लगायतका विषयमा आफ्ना अनुभवसहित अभियन्ताहरूले सहजिकरण गरेका थिए।"
घृणा फैलाउने अभिव्यक्ति बन्द गर्न आयोगको आग्रह,"काठमाडौं : राष्ट्रिय मानवअधिकार आयोगले घृणा फैलाउने अभिव्यक्तिहरू रोक्न आग्रह गरेको छ। आयोगले बिहीबार वक्तव्य जारी गर्दै मुलुकको संविधान र अन्तर्राष्ट्रिय मानवअधिकारको मूल्य मान्यताविपरीत घृणा पैदा गर्ने अभिव्यक्ति सार्वजनिक भइरहेको भन्दै चिन्ता व्यक्त गरेको हो। एमाले निकट युवा संघ र व्यापारी दुर्गा प्रसाईंद्वारा बिहीवार भएका प्रदर्शनका क्रममा एकअर्कालाई लक्षित गरी घृणायुक्त अभिव्यक्ति दिएको पाइएको आयोगले जनाएको छ। यस प्रकारका घृणायुक्त गतिविधिहरू नेपालको संविधान, राष्ट्रिय र अन्तर्राष्ट्रिय कानुन एवं मानवअधिकारको मूल्य, मान्यताविपरीत भएको आयोगको ठहर छ, विज्ञप्तिमा भनिएको छ, आफ्ना विमति र विरोधका कार्यक्रमहरू गर्दा संविधान, कानुन र मानवअधिकारका मूल्य मान्यता र परिधिभित्र रहन, कसैप्रति लक्षित गरी घृणायुक्त अभिव्यक्ति नदिन एवम् यस प्रकारका पोस्टर तथा श्रव्यदृश्य सामग्रीहरू सामाजिक सञ्जालमा नराख्न, सामाजिक सञ्जालको दुरुपयोग रोक्न, हिंसा भड्किने प्रकारका कुनै पनि गतिविधि नगरी जिम्मेवार नागरिकको भूमिका निर्वाचन गर्न आयोग प्रदर्शनरत पक्षलाई आग्रह गर्दछ। यस्तै आयोगले नागरिकको विचार तथा अभिव्यक्ति स्वतन्त्रताको सम्मान गर्दै प्रदर्शनकारीमाथि अनावश्यक बल प्रयोग र धरपकड नगर्न सरकारलाई आग्रह गरेको छ।"
जलवायु परिवर्तनले मुस्ताङमा स्याउ उत्पादन घट्यो,"जोमसोम : स्याउले उत्पादन प्रसिद्ध मानिएको हिमाली जिल्ला मुस्ताङमा यस वर्ष स्याउ उत्पादन घटेको छ। गत वर्षको तुलनामा यस वर्ष २४ दशमलव ५८ प्रतिशतले स्याउ उत्पादन घटेको कृषि ज्ञान केन्द्र मुस्ताङले जनाएको छ। जलवायु परिवर्तनका कारण मौसममा आएको फेरबदलका कारण स्याउको फूल फूल्ने समय चैतवैशाख महिनामा स्याउ बोटमा परागसेचन (पोलेनेसन) हुन नपाएपछि स्याउ उत्पादन घटेको कृषि ज्ञान केन्द्र कार्यालय मुस्ताङको भनाइ छ। जसका कारण मुस्ताङका किसानले स्याउ खेतीबाट यस वर्ष करोडौंंको घाटा व्यहोर्न बाध्य भएको केन्द्रले उल्लेख गरेको छ। गत वर्ष मुस्ताङमा ५ सय ८० हेक्टर स्याउ उत्पादनशील क्षेत्रबाट ६ हजार ५ सय ९६ दशमलव ९२ मेट्रिकटन स्याउ उत्पादन भएकोमा यो वर्ष ५ सय ८५ हेक्टर स्याउ उत्पादनशील क्षेत्रमा ४ हजार ९सय ७५ दशमलव ३५ मेट्रिकटन मात्र स्याउ उत्पादन भएको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। उनका अनुसार गत वर्षको तुलनामा यस वर्ष १ हजार ६ सय २१ दशमलव ५७ मेट्रिकटन स्याउ कम फलेको हो। आर्थिक वर्ष २०७८०७९ मा मुस्ताङमा ५ हजार ५ सय ६४ मेट्रिकटन स्याउ उत्पादन भएकोमा गत वर्ष एक हजार मेट्रिकटन स्याउ बढी फलेर औसत १८ दशमलव ५६ प्रतिशत उत्पादन वृद्धि भएको थियो। तर, यो वर्ष स्याउको फूल फूल्ने समयमा वर्षासँगै तुसारो परेपछि स्याउ उत्पादनमा ठूलो क्षति पुगेको हो। कृषि ज्ञान केन्द्र कार्यालय मुस्ताङले जिल्लाका पाँच वटै स्थानीय तहका स्याउ किसानहरूको बगैंचामा पुगेर गरिएको सर्वेक्षणका आधारमा यो वर्ष मुस्ताङमा स्याउ उत्पादन घटेको तथ्यांक निकालेको हो। कार्यालयले क्रप कटिङ विधि र जिल्लाका स्याउ किसानहरूसँग सोधपुछ र भेरीफाई गरी स्याउ उत्पादनको तथ्यांक निकालेको हो। त्यसो यो वर्ष स्याउ बगैंचा व्यवस्थापन तथा स्याउको अनावश्यक हाँगाबिगा कटिङ गर्ने र विषादीहरूको समुचित प्रयोग गर्ने समयमा हिमपात नहुँदा पनि मुस्ताङको स्याउ खेतीमा प्रत्यक्षपरोक्ष रूपमा असर परेको बताइएको छ। कृषि ज्ञान केन्द्र मुस्ताङले चालू आर्थिक वर्ष कुनै निश्चित क्षेत्रफलमा फरकफरक विधिबाट स्याउ औसत उत्पादनको मापन गरेको हो। जसअनुसार कार्यालयले गरेको सर्वेक्षणअनुसार यस वर्ष मुस्ताङको थासाङ गाउँपालिकाको कुल १ सय ८ हेक्टर स्याउ उत्पादनशील क्षेत्रबाट ५ सय ५१ दशमलव ८८ मेट्रिकटन, घरपझोङ गाउँपालिकाको २ सय ८२ हेक्टर क्षेत्रफलबाट २ हजार ४ सय २ दशमलव ६४ मेट्रिकटन, वारागुङ मुक्तिक्षेत्र गाउँपालिकाको १ सय ८३ हेक्टर क्षेत्रफलबाट १ हजार ९ सय २३ दशमलव ३३ मेट्रिकटन, लोघेकर दामोदरकुण्ड गाउँपालिकाको १२ हेक्टर क्षेत्रफलमा ९५ मेट्रिकटन र लोमान्थाङ गाउँपालिकाको ०२५ हेक्टर क्षेत्रफलबाट १ दशमलव ९९ हेक्टर स्याउ उत्पादन भएको हो। मुस्ताङका ५ स्थानीय तहमध्ये सबैभन्दा बढी स्याउ घरपझोङ गाउँपालिकामा उत्पादन भएको छ भने सबैभन्दा कम स्याउ उपल्लो मुस्ताङको लोमान्थाङ गाउँपालिकामा फलेको हो। यसैगरी घरपझोङपछि वारागुङ मुक्तिक्षेत्र, थासाङ र लोघेकर दामोदरककुण्ड स्याउ उत्पादन गर्नेमा क्रमशः दोस्रो, तेस्रो र चौथो स्थानमा छन्। मुस्ताङमा पछिल्लो समय स्याउ खेतीतर्फ किसानको आकर्षण बढेको छ। यहाँँ उत्पादन गरिएको स्याउ ढुवानीको सहजता र व्यापारीले बोटमै किसानको स्याउ ठेक्कामार्फत खरिद गरी लैजाने भएकाले स्याउ खेतीतर्फ किसानको आकर्षण बढेको जोमसोमका किसान अजित थकालीले उल्लेख गरे। मुस्ताङमा बर्सेनि स्याउ बगैंचाको क्षेत्रफल वृद्धि भइरहेको छ। कृषि ज्ञान केन्द्र कार्यालय मुस्ताङका अनुसार १ हजार ४ सय ९५ हेक्टर क्षेत्रफलमा स्याउ खेती विस्तार भएको हो। गत वर्षसम्ममा कुल १हजार ४ सय ७५ हेक्टर जमिनमा स्याउ खेती विस्तार गरिएकोमा यसवर्ष थप २० हेक्टर क्षेत्रफलमा स्याउ खेती विस्तार भएको हो। मुस्ताङमा खेर गइरहेका बाँझो जग्गा र नदी र शाखा नदीको तटीय खाली जमिनमा स्याउ सामूहिक र व्यक्तिगत रूपमा स्याउ खेती विस्तार भइरहेको छ। कृषि ज्ञान केन्द्र कार्यालयमा झन्डै १ सय ५० भन्दा बढी कृषि सहकारी, फार्म, समूह आबद्ध छन्। यसरी दर्ता भई केन्द्रसँग जोडिएका संस्थाहरूलार्ई विभिन्न तालिम, विषादी, कम्पोस्ट मल र स्याउ बिरुवा खरिदमा अनुदान उपलब्ध गराइने गरिएको छ। गण्डकी प्रदेश सरकारले मुस्ताङमा व्यावसायिक स्याउ खेती विस्तार अन्तर्गत स्याउ विशेष कार्यक्रममा बर्सेनि उच्च घनत्व प्रविधिमा आधारित स्याउ (हाईब्रिड) बिरुवा खरिदमा ७५ प्रतिशत अनुदान दिने गरेको छ। केन्द्रले यहाँँ स्याउ ब्लक कार्यक्रमसमेत सञ्चालन गर्ने गरेको छ। गण्डकी प्रदेश सरकारले आर्थिक वर्ष २०७९०८० को स्वीकृत स्याउ विशेष कार्यक्रमअन्तर्गत मुस्ताङको मार्फा र टुकुचेमा स्याउ संकलन, प्रशोधन, ग्रेडिङ र स्याउले साबिकजस्तै ताजा राख्न दुईवटा कोल्ड स्टोर (चिस्यान केन्द्र) निर्माण गरिसकेको छ। प्रदेशले त्यहाँँ सयसय टन स्याउ अट्ने कोल्ड स्टोर ८५ प्रतिशत अनुदान दिएर निर्माण गरेको हो। जसका लागत एक कोल्ड स्टोरको १ करोड २५ लाख रहेको छ। यसैगरी प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले पनि १० टनदेखि २० टनसम्मका स्याउ भण्डार कोल्ड स्टोर निर्माण गरिसकेको छ। धार्मिक तथा पर्यटकीक जिल्ला मुस्ताङमा पर्यटकले सिजनमा मात्र होइन बेमौसममा समेत मुस्ताङको स्याउ चाख्न पाउने वातावरण सिर्जना गर्न र कृषकहरूले बढीभन्दा बढी स्याउबाट आर्थिक लाभ लिन सक्ने हेतुले प्रदेश सरकार तथा संघीय सरकार र स्थानीय तहहरूले कोल्ड स्टोर निर्माणमा जोड दिएका हुन्। मुस्ताङमा पुस र माघ महिनामा स्याउ खेती व्यवस्थापन सुरु हुन्छ। यसरी व्यवस्थापन गरिएको स्याउ भदौको अन्तिममा पोस्ट होभेस्ट गर्न योग्य हुन्छन्। यहाँँ उत्पादन गरिएको स्याउ स्थानीय र जिल्ला बाहिरका व्यापारीले ठेक्कामार्फत बजार पुर्याउछन्। कुल उत्पादनको करिब २० प्रतिशत स्याउ मुस्ताङमै खपत हुने गरेको छ। मुस्ताङमा प्रतिकेजी १ सय ५० रुपैयाँसम्ममा स्याउ बिक्री भएको थियो। विश्वकै चिन्ताको विषय बनेको जलवायु परिवर्तनको असरले हिमाली क्षेत्रलार्ई समेत नकारात्मक प्रभाव पार्दै गइरहेको जानकारहरू बताउँछन्। जलवायुका कारण हिमाली क्षेत्रको तापमान वृद्धि हुनु, सेता हिमालहरू कालापत्थरमा परिणत हुनु, पानी नै नपर्ने मुस्ताङमा पछिल्लो ३० वर्षमा ६ गुणा बढी वर्षा हुनु र असमान प्रकारको हिमपात हुनु आदि कारणले यहाँको स्याउ खेतीको भविष्यमा प्रतिचिन्ता व्यक्त हुन थालेको छ। तापक्रम वृद्धिसँगै स्याउ खेतीले उकालो बसाइँ सर्दै जान थालेको, स्याउ बोटमा स्क्यापलगायतका विभिन्न रोग संक्रमण देखा पर्न थालेकाले त्यसको असर स्याउ खेतीमा देखिन थालेको हो। मुस्ताङमा उन्नत जातका रेड डेलिसियस, रोयल डेलिसियस, गोल्डेन डेलिसियस र रिचारेड डेलिसियस स्याउको व्यावसायिक खेती गरिएको पाइन्छ। यसैगरी विगत पाँच वर्षअघि भित्रिएको उच्च घनत्व प्रविधिमा आधारित (हाईब्रिड) स्याउअन्तर्गत गाला, फुजी, गोल्डेन डेलिसियस, किङरोट, रेड डेलिसियस र जोना प्रिन्स जातका स्याउ खेती गरिएको छ।"
गुल्मी कांग्रेसको दोस्रो जिल्ला सम्मेलन सुरु,"गुल्मी : नेपाली कांग्रेस गुल्मीको दोस्रो जिल्ला सम्मेलन सुरु भएको छ। शनिबारदेखि सदरमुकाम तम्घास चिदिचौर खेलमैदानमा सुरु भएको दोस्रो जिल्ला सम्मेलनको नेपाली कांग्रेसका महामन्त्री गगन थापाले उद्घाटन गरेका छन्। नेपाली कांग्रेस पार्टीले हालसम्म गरेका कामको समीक्षा र आगामी कार्ययोजनाबारे जानकारी दिने उद्देश्यसहित दोस्रो जिल्ला सम्मेलनको आयोजना गरेको पार्टीले जनाएको छ। कार्यक्रममा केन्द्रीय सदस्य डा चन्द्र भण्डारी, चन्द्र केसी, नैनसिंह महर, लुम्बिनी प्रदेश सभापति अमर सिंह पुन, लुम्बिनी प्रदेश उपसभापति भुवनप्रसाद श्रेष्ठ लगायतका नेताले सम्बोधन गर्ने भएका छन्। सम्मेलनमा १२ वटै स्थानीय तहबाट कार्यकर्ता र समर्थनको सहभागिता रहेको छ। मंसिर १० गते हुने सम्मेलनको बन्दसत्रमा जिल्ला भित्रका १ हजार ७ सय ४६ जना क्षेत्रीय प्रतिनिधि सहभागी हुनेछन्।"
गोसाइँकुण्ड पदमार्गमा रहेका चारवटा होटललाई जरिवाना,"काठमाडौं : गोसाइँकुण्ड पदमार्गमा रहेका चारवटा होटललाई जरिवाना गरिएको छ। तीर्थयात्रुलाई बढी रकम असुल्ने चारवटा होटल कारबाहीमा परेका हुन्। बिल बिजक नराखी कारोबार गर्ने गोसाइँकुण्ड नमस्ते होटल, माया होटल, टिबेट होटल र होटल लाङटाङ लिरुङभ्यू होटललाई उपभोक्ता संरक्षण ऐन, २०७५ बमोजिम प्रतिहोटल २० हजार रुपैयाँ जरिवाना गरिएको छ। धार्मिक एवम् पर्यटकीयस्थल गोसाइँकुण्ड आउने आन्तरिक, बाह्य पर्यटक तथा तीर्थयात्रुहरूले पदमार्गमा रहेको होटलले तोकिएअनुसार बिल बिजक जारी नगरी बढी रकम लिने गरेको लगायतका गुनासोहरू गरेका थिए। गुनासो आएपछि सहायक प्रमुख जिल्ला अधिकारी लोकेन्द्र ज्ञवालीको संयोजकत्वमा गएको टोलीले ११ वटा होटलको अनुगमन गरेको थियो। अनुगमन टोलीले केही होटलहरूबाट म्याद गुज्रेका पेय पदार्थहरू पनि जफत गरी नष्ट गरेको छ। घरेलु तथा साना उद्योग कार्यालयको समन्वयमा लाङटाङ राष्ट्रिय निकुञ्ज कार्यालय, कोष तथा लेखा नियन्त्रक कार्यालय, जिल्ला प्रहरी कार्यालय, घरेलु तथा साना उद्योग कार्यालयका प्रतिनिधि सहभागी भएका थिए।"
कांग्रेसबाट मेयरको उम्मेदवार बनेका चौधरी पक्राउ,राजविराज : शम्भुनाथ नगरपालिकाको नगर प्रमुख पदका उम्मेदवार शुक्रबार पक्राउ परेका छन् । शम्भुनाथ नगरपालिका ५ मोहनपुर निवासी ४९ वर्षीय दिपेन्द्रकुमार चौधरी बलात्कार प्रयासको आरोपमा पक्राउ परेको जिल्ला प्रहरी कार्यालय सप्तरीले जानकारी दिएको छ । प्रहरी कार्यालयले बिहीबार उजुरी दर्ता गर्दै शुक्रबार गिरफ्तार गरेको प्रहरी नायव उपरिक्षक ढुण्डीराज नेउपानेले बताए । घरमै सञ्चालन गरेको पीडितको पसलमा आइतबार आरोपितले बलात्कार प्रयास गरेको भन्दै पीडितले जिल्ला प्रहरी कार्यालयमा उजुरी दिएकी थिइन् । पीडितको राजविराजस्थित गजेन्द्रनारायण सिंह अस्पतालमा स्वास्थ्य परीक्षण भएको छ । प्रहरीले आरोपितलाई हिरासतमा राखी अनुसन्धानका लागि जिल्ला अदालतबाट पाँच दिनको म्याद थप गरेको अदालतले जनाएको छ । आरोपित गत स्थानीय तहको निर्वाचनमा नेपाली कांग्रेसबाट शम्भुनाथ नगरपालिकाको नगर प्रमुखको उम्मेदवार थिए । चार हजार एक सय ४३ मत प्राप्त गरी निकट्तम प्रतिद्वन्द्वी रहेका दिपेन्द नेकपा (एकीकृत समाजवादी)का जितेन्द्र प्रसाद गुप्ता कलवारसँग एक हजार दुई सय ४९ मतले पराजित भएका थिए । शम्भुनाथ नगरपालिकाका निलम्बित नगर प्रमुख गुप्ता कलवारलाई भ्रष्टाचार मुद्दामा विशेष अदालतले दोषी ठहर गर्दै ६ महिना कैद र ७० हजार रुपियाँ जरिवाना तोकेको छ ।
आज देशका यी स्थानमा हिउँ पर्ने,"काठमाडौं : आज सुदूरपश्चिम र कर्णाली प्रदेश लगायत देशका पहाडी भूभागमा आंशिक बदली रही देशका बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आज राति कर्णाली र सुदूरपश्चिम प्रदेश लगायत गण्डकी प्रदेशको पहाडी भूभागमा आंशिक बदली रही देशको बाँकी भूभागको मौसम सामान्यतया सफा रहनेछ। गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"देवीनगरको चौपारी, वृद्धवृद्धाको छहारी","बुटवल : नयाँ वरपीपल रोप्ने होइन, भएका पनि मासेर उजाड पार्ने क्रम गाउँदेखि सहरसम्म व्याप्त छ। नयाँ बिरुवा रोप्नेतिर नयाँ पुस्ताको चासै देखिँदैन। पुर्खाहरूले पुस्तौंसम्म जोगाएर राखेका वरपीपलहरूसमेत अहिले गाउँसहरमा भेटाउन मुस्किल पर्छ। बढ्दो सडक सञ्जालले हुर्किएका वरपीपलहरू झनै मासिए। घरदैलोमा पुगेका स्थानीय सरकारले समेत वरपीपल जोगाउन चासो देखाएनन्। तर, बुटवल उपमहानगरपालिका११ स्थित देवीनगरको बेग्लै कथा छ। पर्वतको पाङबाट बसाइँ सरेर बुटवल आएका ईश्वरीप्रसाद शर्मा सुवेदी र उनकी श्रीमती सुमित्रा शर्माले २०२५ सालमा देवीनगरमा वरपीपल र शमी रोपे। शमीको बोट हुर्किएन्। वरपीपल हुर्किए र अहिले ठूलाठूला घरको सडक बीचमा हरियाली मात्र होइन नयाँ पुस्तालाई प्रेरणासमेत दिएका छन्। वरपीपल रोप्नुपर्दो रहेछ भन्ने प्रेरणा नयाँ पुस्तालाई दिएका छन्। वरपीपल रहेको देवीनगर चौपारी वृद्धवृद्धाहरूको गफिने थलो बनेको छ। दुःख, सुखका कुरा साटासाट गर्ने साझा चौतारी बनेको छ। वरपीपललाई चारैतिरबाट घेरेर प्रतीक्षालय बनाइएको छ, यसले झनै शोभा बढाएको छ। बुटवलको उखरमाउलो गर्मीमा वरपीपल शीतलता दिने ठाउँ मात्र होइन, गाउँबाट सहर झरेका वृद्धवृद्धाहरूका लागि मनका बह बिसाउने चौपारीसमेत बनेको छ। अर्घाखाँचीको चिदिकाबाट बुटवल झरेका ७९ वर्षीेय रमेशप्रसाद ज्ञवालीले फुर्सद हुँदा आफू चौतारीमा आएर भुल्ने गरेको अनुभव सुनाए। खाना खाइसकेपछि सबैजनाको देवीनगर चौतारी आउने सल्लाह हुन्छ, उनले भने, दिउँसोभरि यही आएर कुराकानी गर्छांै। साँझ परेपछि घरतिर जान्छौं। समसामयिक राजनीतिलगायत धेरै विषयमा यहाँ गफगाफ चल्ने गरेको उनले सुनाए। आफूहरूजस्ता वृद्धवृद्धाहरूको भुल्ने ठाउँको रूपमा रहेका यस्ता ठाउँलाई सबैले जोगाएर राख्नुपर्नेमा उनले सुझाव दिए। निःशुल्क रूपमा सजिएर बसेका सम्पदाहरूलाई जगेर्ना गर्नुपर्ने उनको भनाइ छ। वरपीपलको महŒव जति बढ्दै गयो त्यति यहाँको वरपीपललाई चिटिक्क पारी सिंगारबटार गरेर राखिएको छ। बुटवल देवीनगरका ज्योतिष मनोहर घिमिरेका अनुसार वरपीपललाई प्राकृतिक रूपमा मात्र नभई धार्मिक रूपमा पनि महŒवका साथ लिइन्छ। ब्रह्मा, विष्णु र महेश्वरको प्रतीकको रूपमा यसलाई लिइने गरिएको छ। अन्य बिरुवाहरूको तुलनामा वरपीपलले हजारौं गुणा अक्सिजन दिने गर्छ। धार्मिक र वैज्ञानिक दृष्टिकोणले वरपीपलको महŒव समाजमा बढ्दै छ।"
निषेधित क्षेत्रमा प्रदर्शन गर्न खोज्ने २६६ जना प्रहरी नियन्त्रणमा,"काठमाडौं : काठमाडौंका प्रमुख जिल्ला अधिकारी जितेन्द्र बस्नेतले प्रदर्शनको बहानामा गैरकानुनी हर्कत गर्न नपाइने बताएका छन्। उनले कानुनको परिधिभित्र बसेर शान्तिपूर्ण विरोध प्रदर्शन गर्न पाइने बताउँदै सरकारले निषेधित क्षेत्र तोकेको स्थानमा भेला हुन र प्रदर्शन गर्न नपाइने बताए। दुर्गा प्रसाईंको समूहले शुक्रबार काठमाडौंको तीनकुनेमा प्रदर्शन गर्ने भनेर मानिसहरू भेला भएका थिए। बिहीबार बल्खुमा भएको प्रदर्शनका क्रममा प्रदर्शनकारीले प्रहरीमाथि ढुंगामुढा गरेपछि सरकार शुक्रबारको प्रदर्शन रोक्ने प्रयासमा थियो। आन्दोलनका नेतृत्वकर्ता दुर्गा प्रसाईंलाई घरबाहिर निस्कन दिइएको थिएन। उनको घर रहेको ठाउँमा दिनभर प्रहरीले निगरानी गरेको थियो। प्रशासनको अनुमति नलिइकन शुक्रबार तीनकुनेमा जम्मा भएका कार्यकर्तालाई प्रहरीले तितरबितर पारेको थियो। उक्त स्थानमा जम्मा हुन नै दिइएन। जबरजस्ती गर्ने र निषेधित क्षेत्रमा प्रदर्शन गर्न खोज्ने २ सय ६६ जनालाई प्रहरीले नियन्त्रणमा लिएको छ। जिल्ला प्रहरी परिसर काठमाडौंका प्रवक्ता कुमोद ढुंगेलले शुक्रबार दिनभरमा गैरकानुनी हर्कत गर्न खोज्ने तथा अनुमतिबिना नाराजुलुस गर्न खोज्ने २ सय ६६ जनालाई नियन्त्रणमा लिएको बताए। उनी भन्छन्, कुनै पनि प्रदर्शन होस् या आन्दोलन गरेर भेला हुनको लागि प्रशासन कार्यालयको अनुमति चाहिन्छ। शुक्रबार दिनभर तीनकुने क्षेत्र तथा समग्र राजधानीको सुरक्षा अवस्थामा कडाइ गरिएको थियो। मानिस भेला हुनलाई रोक लगाइएको थियो। सवारीसाधनको चेकजाँचमा कडाइ गरिएको थियो। खाजा खान भेला भएर गफ गर्ने व्यक्तिहरूसमेत प्रहरीको नजरमा परेका थिए।"
भारतले दिएका सात मुर्रा राँगा पोखरा ल्याइयो,"कास्की : छिमेकी मुलुक भारतले नेपाललाई उपहारमा दिएका १५ उन्नत जातका मुर्रा राँगामध्ये सात वटा पोखरा ल्याइएको छ। पोखरास्थित राष्ट्रिय पशु प्रजनन कार्यालयमा शुक्रबार राति ती राँगा ल्याइएको हो। प्रधानमन्त्री पुष्पकमल दाहाल (प्रचण्ड) को गत जेठमा सम्पन्न भारत भ्रमणका क्रममा नेपालको अनुरोधमा भारतले १५ मुर्रा राँगा दिने घोषणा गरेको थियो। कृषि तथा पशुपक्षीका क्षेत्रमा दुई देशबीचको सहकार्यअनुरुप भारतले दिएकामध्ये सात राँगा पोखरा ल्याइएको राष्ट्रिय पशु प्रजनन कार्यालयका प्रमुख डा जगदीश पाण्डेले जानकारी दिए। उनका अनुसार पोखरा ल्याइएका राँगालाई २१ दिन क्वारेन्टिनमा राखिने र त्यसपछि मात्र बिर्य उत्पादन सिकाइ सुरु हुनेछ। राँगाबाट आगामी पुसदेखि बिर्य सङ्कलन सुरु गरिने पाण्डेले बताए। 'मुर्रा राँगा स्वस्थ छन् भनेर प्रमाणित गरेर नेपाल ल्याइएको भए पनि यहाँ क्वारेन्टिनमा राख्नुपर्ने नियम छ। क्वारेन्टिन अवधि पूरा नभई अन्य बथानसँग मिसाउँदैनौँ', उनले भने, 'यहाँ ल्याइएका सबै दुई वर्ष उमेर पूरा भएका छन्। विभिन्न पशु रोगको परीक्षणपछि मात्र बिर्य संकलन सुरु गर्छौं।' एउटा राँगाबाट वार्षिक १५ देखि २० हजार डोज बिर्य उत्पादन हुने अनुमान गरिएको पशु प्रजनन कार्यालयले जनाएको छ। भैँसीमा पहिलोपटक उन्नत जातको नश्ल सुधारका लागि भारतबाट राँगा ल्याइएकाले यहाँका कृषक लाभान्वित हुने कार्यालय प्रमुख डा पाण्डेले बताए। भारतले दिएका मुर्रा राँगा नेपालगञ्जस्थित रुपेडिया नाका हुँदै स्वदेश ल्याइएको हो। उच्च नश्लका मुर्रा भैँसीले रैथाने भैँसीभन्दा दोब्बर परिमाणमा दूध दिन्छन्। सरकारले यहाँका रैथाने भैँसीमा नश्ल सुधार गर्न भारतबाट मुर्रा राँगा ल्याएको हो।"
पहिरोले अवरुद्ध भेडेटारमहाभारतआहाले सडक ७ महिनापछि सञ्चालन,"धनकुटा : भेडेटारमहाभारतआहाले सडक खण्डको विभिन्न स्थानमा खसेको पहिरो पन्छिएसँगै सात महिनापछि सडक सञ्चालनमा आएको छ। भेडेटारमहाभारतआहाले सडक खण्डमा गत जेठमा आएको बाढीले फेसुवा खोलामा बन्द रहेको बाटोको खुलेको छ। बाटो खुलेसँगै वडा नम्बर १० गाउँपालिका केन्द्र भेडेटार बजारसँग जोडिएको छ। त्यस क्षेत्रका स्थानीयलाई भेडेटार बजार तथा धनकुटा बजार आइपुग्न सहज भएको छ। पहिरोले सडक अवरुद्ध हुँदा सवारी साधन आवतजावत ठप्प भएको थियो। बर्खायामको बेला पहिरो खसेर अवरुद्ध बनेका ग्रामीण सडकलाई सुरु गर्न साँगुरीगढी गाउँपालिकाले सडक सरसफाई अभियान सुरु गरेको छ। गाउँपालिकाले आफ्नै लगानीमा जेसिवी खरिद गरेर ल्याएपछि पहिरोमा परि अवरुद्ध बनेका ग्रामीण सडक सुरु गर्न सडक सरसफाई अभियान सुरु गरिएको साँगुरीगढी गाउँपालिका अध्यक्ष जितेन्द्र राईले बताए। त्यस क्षेत्रका स्थानीय गाउँपालिकासम्म आइपुग्न धरान हुँदै आउनु पर्ने वाध्यता छ। जेसिवी खरिद गरि पहिलो काम भेडेटारमहाभारतआहाले सडक खण्डको पहिरो पन्छाउने कार्य थालनी गरिएको अध्यक्ष राइको भनाइ छ। उक्त सडक खण्डको ६७ स्थानमा पहिरो खसेर सडक अवरुद्ध बनेको रहेछ। तीन दिन लगातार जेसिवी लगाएर बाटो खुलेको उनको भनाइ छ। तत्कालका लागि वर्षा नभएसम्मका लागि बाटो खुलेको छ। वर्षा हुने बित्तिकै पुनः अवरुद्ध हुने छ। उक्त सडकलाई बाह्रैमास सञ्चालन हुने गरि स्तरोन्नतिका लागि प्रदेश सरकारसँग पहल गरिरहेको उनले बताए। त्यस्तै पालिकाभरिका अन्य अवरुद्ध वनेका सडकहरूलाई प्राथमिकतामा राखेर सडक सरसफाई अभियान सञ्चालन गरिने उनको भनाइ छ। उनका अनुसार गएको पाँच वर्षमा हरेक वडा, टोलसम्म बाटो पुग्यो। बाटोको उपयोगिता बाह्रमासे सञ्चालन हुने देखिएन। गतवर्ष ५० लाख रुपैयाँभन्दा बढी सडक सरसफाईमा बजेट विनियोजन भएको थियो। वार्षिक रूपमा ४०५० लाख रुपैयाँ सडक सरसफाईमा बजेट छुट्याउनुपर्ने अवस्था छ। समयमै सफा गर्न नसक्दा जनताले दुःख र सास्ती पाइरहेका छन्। 'विपद्को बेला समयमै बाटो सरसफाई हुन सकेन। विपद् परेको बेला तत्कालै काम गर्न सकियोस् भनेर यो आर्थिक वर्षमा जेसिवी खरिदका लागि बजेट छुट्यायौं। जहाँ विपद् त्यहाँ मेसिन लगेर बाटो सफा गरी सुचारु गरिन्छ,' उनले भने।"
चुँदरा समुदायको पेसा संकटमा,"गुल्मी : पछिल्लो समय बजारमा आधुनिक प्रविधि तथा प्लास्टिकका भाँडाहरू प्रशस्त आउन थालेपछि चुँदरा समुदायको पेसा नै संकटमा पर्न थालेको छ। बजारमा सस्तो र सुपथ मूल्यमा पाइने आधुनिक प्रविधिका भाडा चलनचल्तीमा आएपछि उनीहरूको पेसा संकटमा पर्न थालेको हो। काठबाट निर्माण गरिएका भाँडा दैनिक भान्सामा दही, मही र दूध राख्न र खान उत्तम मानिन्छ। तर, यसको संरक्षण र बजारीकरणमा कसैले चासो नदिँदा विस्तारै गाउँघरमा समेत काठका भाँडा हराउँदै गएको मालिका गाउँपालिका७ घमिरका नरबहादुर कार्कीको गुनासो छ। कार्कीले भने, परम्परागत शैलीको प्रयोग र धेरै समयमा कम उत्पादन र मूल्य महँगो हुने भएकाले यसको खरिदमा कसैले चासो दिँदैनन्। परम्परागत शैलीको प्रयोगग, प्रविधिको अभाव र बजारीकरणको समस्याले विस्तारै नयाँ पुस्ताले समेत पेसा छोड्नुपर्ने अवस्था सिर्जना भएको छत्रकोट गाउँपालिका१ हुँगाका यमन सुनार बताउँछन्। आफू विगत केही वर्षदेखि यही पेसामा आबद्ध भएर दैनिकी चलाउनुका साथै पेसाको संरक्षण गरे पनि यसबाट मनग्य आम्दानी नभएको उनको गुनासो छ। काठ र भाडाको महŒव र चुँदरा पेसाको भविष्य दिनप्रतिदिन घट्दै गएको सुनारको भनाइ छ। हामीले गिठीको काठबाट निर्माण गरेका ठेका प्रतिमाना ७ सयदेखि १ हजारमा बिक्री गर्र्छौं। तर बजारमा भित्रिएका प्लास्टिकका भाँडा हजारमै पाइन्छ। त्यसैले आजभोलि यसको खोजी कमैले गर्छन्, उनले भने, नयाँ पुस्ताको प्लास्टिकको भाँडाप्रतिको मोह बढ्दै गएकाले व्यवसाय नै संकटमा परिरहेकोले यसको संरक्षणमा सबैले चासो दिनुपर्छ। गाउँघरमा गाईभैंसी पाल्नेको संख्या घट्दै गएको मात्रै छैन व्यवसायीले उत्पादन गरेको सामग्रीलार्ई बजारीकरणको समेत समस्या छ। गिठीको बोटबाट निर्माण गरिएका ठेकीमा दही, मही र दूध राख्न अति उत्तम मानिन्छ। अन्य भाँडामा भन्दा गिठीबाट निर्माण गरिएका ठेकीमा राखिएको दही, मही खाना उत्तिकै स्वादिष्ट हुन्छ। तर बजारमा आएका स्टिलका भाडाँहरूमा कीटाणु पनि खाइने र मही राख्न त्यति उपयोगी मानिँदैन। गाउँसहरमा यसको संरक्षण नहुँदा नेपालीको मौलिकता र संस्कृतिमा नै ठेस पुगेको रेसुंगा नगरपालिका ७ का जयबहादुर चुँदरा गुनासो गर्छन्। गुल्मी जिल्लाको सदरमुकाम तम्घासबजारस्थित कोसेलीघर सहकारी संस्थाले स्थानीय स्तरमा उत्पादन भएका रैथाने बाली र मौलिक पहिचान बोकेका वस्तु तथा सामग्रीको बजारीकरण तथा संरक्षण गर्दै आएको सचिव हरि पोखरेलले बताए। नेपाली मौलिकता झल्कने, दूध र दहीको लागि उत्तम मानिने काठका भाँडा र चुँदरा समुदायको पेसालार्ई संरक्षण गरी संस्कृतिको जगेर्ना गर्ने दायित्व सबैको रहेको उनले बताए।"
"पूर्वराजा ज्ञानेन्द्रले गरे पृथ्वीनारायणको सालिक अनावरण, राप्रपाले गर्यो शक्ति प्रदर्शन","झापा : पूर्वराजा ज्ञानेन्द्र शाहले झापा पुगेर पृथ्वीनारायण शाहको पूर्णकद्को सालिक अनावरण गरेका छन्। विर्तामोड नगरपालिका१ स्थित इकम कलेजको उद्घाटन तथा कलेज परिसरमा निर्मित पृथ्वीनारायण शाहको सालिक पूर्वराजा ज्ञानेन्द्र शाहले शनिबार दिउँसो अनावरण गरेका हुन्। सो कार्यक्रम राष्ट्रिय प्रजातन्त्र पार्टी (राप्रपा)को संयोजनमा भएको थियो। कार्यक्रममा राप्रपाका अध्यक्ष राजेन्द्रप्रसाद लिङ्देन पनि सहभागी बने। कलेजको निम्तोमा शुक्रबार अपराह्न झापा आएका पूर्व राजा शाह धुलाबारीस्थित मेची क्राउन होटेलमा बसेका थिए। शनिबार दिउँसो १ बजे होटेलबाट निस्किएर उनी सोझैँ कलेज पुगेका थिए। उनको स्वागतमा राप्रपाका नेता तथा कार्यकर्ता र राजावादी समर्थकहरू सहभागी भएका थिए। र्यालीसहित होटेलबाट निस्किए लगतै पूर्वराजा शाहको समर्थनमा राजा आउँ देश बचाउ, गणतन्त्र चाहिँदैन गणतन्त्र मुर्दावाद, हाम्रा राजा हाम्रो देश, प्राण भन्दा प्यारो छ लगायतका नारा घन्किएको थियो। धुलाबारीबाट विर्तामोडसम्म बृहत् मोटरसाइकल र्यालीसहित ल्याएका पूर्वराजा शाहको पक्षमा राप्रपाले शक्ति प्रदर्शन गरेका थिए। सर्वसाधारणसँग भेटभाट कलेज परिसर पुग्नुअघि पूर्व राजा शाह करिब एक किलोमिटर सडकमा हिँडेर सर्वसाधारणसँग भेटघाट गर्दै गएका थिए। सो बखत सयौँ समर्थकले पूर्वराजा ज्ञानेन्द्रलाई पुष्प गुच्छा प्रदान गरेका थिए। राप्रपा अध्यक्ष लिङ्देनसहित प्रदेश र जिल्ला अध्यक्ष सहितका नेता तथा कार्यकर्ता र सुरक्षाकर्मीको घेराबन्दी पूर्व राजा शाह कार्यक्रम स्थलसम्म पुगेका थिए। कलेजमा पुग्न साथ पूर्वराजा शाहले कलेज उद्घाटन र पृथ्वीनारायण शाहको सालिक अनावरण पछि दुई तल्ला माथि तयार पारिएको आसनमा गएर बसेका थिए। उनी करिब एक घण्टासम्म कार्यक्रम स्थलमा बसे पनि सम्बोधन नगरी फर्किएका थिए।"
१२ वर्षदेखि अलपत्र विद्यालय भवन,"जनकपुरधाम : भारतीय राजदूतावासको सहयोगमा धनुषाको ६ वटा आधारभूत विद्यालयमा १२ वर्ष अघिदेखि सुरु भएको कक्षाकोठा तथा भवन निर्माणकार्य हालसम्म पनि सम्पन्न हुन सकेको छैन। ठेकेदार कम्पनीको लापरबाही र सम्बन्धित निकायले यथोचित ध्यान नपुर्याउँदा लामो समयदेखि विद्यालय भवन निर्माण कार्य अधुरो अवस्थामा रहेको छ भने बालबालिकाहरूलार्ई पठनपाठनमा समेत समस्या भएको छ। विद्यालयहरूमा बालबालिकाहरूलार्ई पठनपाठनका लागि सुविधासम्पन्न कक्षाकोठा, शौचालय र प्रशासनिक भवनसहित ६ कोठे भवन निर्माणका लागि २०६७ पुस १९ गते नै धनुषाको ६ वटा विद्यालयमा शिलान्यास भएको थियो। भवन निर्माण थालिएका विद्यालयहरूमा राष्ट्रिय प्राथमिक विद्यालय नगराइन जटही, राप्रावि नगराइन राघोपुर, राप्रावि घोडघास गंगुली, राप्रावि फूलगामा गंगुली दक्षिणबारी टोल, राप्रावि फुुलगामा खड्का र राप्रावि लगमा पछवारी टोल रहेको छ। यी विद्यालयहरू निर्माणका लागि भारत सरकारबाट ४ करोड २३ लाख रुपैयाँ आर्थिक सहयोग गरिएको थियो। २०६८ सालमा २ करोड ९१ लाखमा चेतना यूके एन्ड जेभी कम्पनीलार्ई निर्माण कार्यको ठेक्का लगाइएको थियो। तर, सो कम्पनीले विद्यालयहरूमा निर्माण कार्य पूरा गर्न सकेको छैन। राप्रावि जटहीको निर्माणाधीन भवनमा सबैभन्दा कम काम गरेको र अन्य पाँचवटा विद्यालयहरूमा छत ढलान गरी अरु संरचना जस्ताको तस्तै छाडेको छ। जे जति भवन निर्माण गरिएका छन् ति पनि गुणस्तरहीन रहेको र त्यसमा कमसल सामग्रीहरूको प्रयोग गरिएको राप्रावि जटहीका प्रधानाध्यापक अनुजकुमार मिश्र बताउँछन्। एउटा छड हालेर पिलरहरू खडा गरिएका छन्। पर्खालमा प्रयोग गरिएका इँटाहरू पनि निकै कमसल छन्। राम्रो उद्देश्यका लागि सहयोग आए पनि त्यसको दुरुपयोग व्यापक भएको छ, प्रधानाध्यापक मिश्र भन्छन्, विद्यालय जस्तो संवेदनशील क्षेत्रमा यस्ता खालका गैरजिम्मेवार गतिविधि गर्ने जो सुकैलार्ई पनि कारबाही हुनुपर्छ। अलपत्र विद्यालय भवनहरू र ठेकेदार कम्पनीले विद्यालयको प्रांगणमा थुपारेका निर्माण सामग्रीहरू नहटाउँदा ससाना बालबालिकाहरूलार्ई खेलकुद गर्न समेत अप्ठ्यारो रहेको छ। ठेकेदार कम्पनीको लापरबाहीका विषयमा आफूहरूले पटकपटक भारतीय राजदूतावासका कर्मचारीहरूलार्ई फोन सम्पर्क गरी जानकारी गराए पनि कसैले कुनै ध्यान नदिएको प्रधानाध्यापक मिश्र गुनासो गर्छन्। संघीय आयोजना कार्यान्वयन इकाइ कार्यालय जनकपुरमार्फत भइरहेको निर्माण कार्यमा निर्माण कम्पनीले सम्झौताअनुसार समयमै काम सम्पन्न नगरेपछि दुई पटकसम्म म्याद थप गरिएको थियो। तर, पनि काम पूरा नगर्दा निर्माण कम्पनीलार्ई डेढ वर्षका लागि कालोसूचीमा राखेर कारबाही प्रक्रिया अघि बढाइएको संघीय आयोजना कार्यान्वयन इकाइ कार्यालयका प्रमुख प्रदीप खनाल बताउँछन्। पुरानो कम्पनीसँग ठेक्का तोडेर उसको जमानत जफत गरी डेढ वर्षका लागि कालोसूचीमा राखी कारबाही अघि बढाएका छौं र अलपत्र परेका विद्यालय भवनहरू शीघ्र निर्माण सम्पन्न गर्न नयाँ बोलपत्र आह्वान गरेर अर्को कम्पनीलार्ई ठेक्कासमेत प्रदान गरिसकेका छौं, प्रमुख खनालले जानकारी दिए।"
डेढ करोडको ठेक्कामा मिलेमतो,"ओखलढुंगा : सार्वजनिक खरिद अनुगमन कार्यालयले गत साउन १ देखि सरकारी कोषबाट हुने खरिद अनिवार्यरूपमा विद्युतीय खरिद प्रणालीबाट गर्न परिपत्र जारी गयो। तर, ओखलढुंगा र सोलुखुम्बुका ८ वटा निर्माणको टेण्डर प्रक्रियामा भने उक्त कार्यालयको परिपत्र मिचेको पाइएको छ। सार्वजनिक निकाय तथा ऐनको दफा ३ को उपदफा (१क) बमोजिम सरकारी कोषको प्रयोग गरी खरिद गर्ने संस्थाले खुल्ला रूपमा बोलपत्र वा पूर्वयोग्यता वा प्रस्ताव आह्वान गरी निर्माणकार्य वा मालसामान वा परामर्श सेवा वा अन्य सेवा खरिद गर्दा विद्युतीय खरिद प्रणालीमार्फत मात्र गर्नुपर्ने व्यवस्था गरिएको छ। त्यसविपरीत १ करोड ५० लाख बढीका ती निर्माणको ठेक्का स्थानीय पत्रिकामा गोप्य रूपमा सूचना प्रकाशित गरी मिलेमतोमा बोलपत्र बिक्री गरेको पाइएको हो। निर्माण व्यवसायी संघ ओखलढुंगाले उजुरी गरेपछि सहरी विकास तथा भवन कार्यालयका प्रमुख अनुज श्रेष्ठ र जिल्लाका केही निर्माण व्यवसायीको मिलेमतो रहेको तथ्य बाहिर आएको हो। ओखलढुंगाको चिशंखुगढी गाउँपालिकास्थित १२ लाख ८१ हजार १ सय २० रुपैयाँ लागतको मगर समुदाय भवन, १७ लाख ७ हजार ६ सय ७० रुपैयाँ लागत रहेको कोटगडी स्थलपार्क, १७ लाख ६ हजार ४ सय २० रुपैयाँ त्रिवेणीधाम घाट भवन, १७ लाख ६ हजार ५ सय ४६ रुपैयाँ लागतको प्रादेशिक अस्पतालको टोक्सेल भवन, १७ लाख २ हजार ३ सय ७० रुपैयाँ लागतको भूपूसैनिक संस्था भवन, १६ लाख ९९ हजार ६ सय ७० रुपैयाँ लागतको सात सल्ले सहिदपार्क, १६ लाख ९८ हजार ५ सय ४८ रुपैयाँ लागतको एकीकृत पूर्वाधार निर्माण, १७ लाख ८ हजार ५ सय ३० रुपैयाँ लागतको घरेलु तथा उद्योग विकास कार्यालयको भवन निर्माणको बोलपत्रमा मिलेमतो गरेको पाइएको हो। कार्यालयले कात्तिक १२ गते सूचना प्रकाशन गर्न दिएको स्थानीय पत्रिका बोलपत्र खरिद गर्ने अवधिसम्म बजारमा वितरण भएको थिएन। म्याद सकिएपछि सूचना सार्वजनिक भएको र ८ वटा ठेक्कामा प्रक्रिया पुर्याउन प्रतिठेक्का ३ वटाका दरले मात्र दरभाउ पत्र दर्ता गरेर मिलेमतो गरिएको भेटिएको छ। कार्यालयले ३ जना निर्माण व्यवसायीहरूले ल्याएका २४ वटा दरभाउपत्र मिलाएर दर्ता गरी मिलेमतो गरेको कार्यालयको दर्ता अभिलेखबाट पुष्टिसमेत हुन्छ। दसैं र तिहारको बिदामा कार्यालयले कात्तिक १२ गते एक स्थानीय पत्रिकामा १५ दिने सूचना प्रकाशित गरेको थियो। उक्त सूचनाअनुसार २४ निर्माण कम्पनीले सिलबन्दी दरभाउ पत्र पेस गरेका थिए। पेस गर्ने सबैजसो फर्म एकअर्कामा दोहोरिएका छन्। कम्पनीहरू मिलेर अधिकतम अंकमा सिलबन्दी दरभाउपत्र पेस गरेको स्वयम् निर्माण व्यवसायीहरूले दाबी गरेका छन्। बिदाको समयमा सूचना निकालेर सार्वजनिक रूपमा वितरण नगरी हार्डकपी दरभाउ पत्र खरिद गर्ने प्रक्रिया थालेपछि संघका सचिव युवराज गजमेरले प्रक्रिया स्थगन गर्न उजुरी दिएका थिए। उजुरी परेपछि कार्यालय प्रमुखले सबै व्यवसायीलाई मिलेर आउन प्रस्ताव गरेको गजमेरले बताए। गैरकानुनी काम गर्न कार्यालय प्रमुखबाटै प्रस्ताव आएपछि छलफलमा निष्कर्ष ननिस्केको निर्माण व्यवसायी सोचन शाक्यले बताए। कार्यालयले मिलेमतोमा खरिद निर्देशिका, खरिद ऐनका व्यवस्था मिचेर गैरकानुनी काम गरेको बताए। छलफलमा पनि सबै मिलेर गैरकानुनी काम गर्न भनेकाले सहमति भएन, उनले भने। उजुरीमाथि निष्पक्ष छानिबन नभए अदालत र अख्तियारमा जान बाध्य हुने संघका पदाधिकारीहरूको भनाइ छ। कार्यालयका प्रमुख श्रेष्ठले त्यस्तो कुनै नियम नमिचेको दाबी गरे। मैले गलत मनसायले नभई स्थानीय व्यवसायीको हितमा काम गरेको हुँ, अन्नपूर्णसँग उनले टेलिफोनमा भने। उनले विगतमा पनि यसरी काम गर्दा विवाद नभएको भन्दै खरिद निर्देशिका मिचेर प्रक्रिया अगाडि बढाएको स्वयंले पुष्टि गरे। प्रमुख श्रेष्ठसँग रकम लेनदेनमा दरभाउ पत्र पेस गरेको एक निर्माण व्यवसायीले समेत दाबी गरे।"
"बर्दियाको एक घरमा आगलागी, ४ जनाको मृत्यु","गुलरिया : बर्दियाको गुलरिया नगरपालिका वडा नम्बर ४ स्थित तुलापुरमा आगलागीबाट ४ जनाको मृत्यु भएको छ । कोठा न्यानो बनाउन राखिएको तसलाबाट आगो फैलिएपछि उनीहरुको मृत्यु भएको हो । आगलामीमा परी अन्दाजी ७ वर्षीय कृष चन्द, १८ महिनाको कार्तिक चन्द, ९ वर्षीया मानसी बुढा र ३६ वर्षीया राधा बुढाको मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए । मृतहरुको शव घटनास्थलमै छ । घटनामा २७ वर्षीया करिस्मा चन्द घाईते भएकी छिन् । उनको बर्दिया अस्पताल गुलरियामा उपचार भैरहेको छ । भरत चन्दको ईंटामाटोले बनेको टायलले छाएको घरमा आगो ताप्ने क्रममा एक्कासी आगलागी भएको प्रारम्भिक जानकारी प्राप्त भएपछि तत्काल नेपाल प्रहरी, सशस्त्र प्रहरी र स्थानीयको सहयोगमा आगो नियन्त्रणमा लिइ घाइतेको उद्धार गरिएको छ । आगलागीबाट एउटा कोठा पूर्ण रुपमा जलेर नष्ट भएको छ । घटनास्थल प्रहरीले नियन्त्रणमा लिइ मुचुल्का बनाएकोले अनुसन्धानबाट घटनाको थप बास्तविकता पुष्टि हुने डीएसपी अर्यालको भनाइ छ । ताप्न राखिएको आगोबाट आगलागी भएको भन्ने कुरा आएको गुलरिया नगरपालिका वडा नम्बर ४ का वडा अध्यक्ष सुरेश गौतमले बताए । गएराती साढे १० बजेतिर आगलागी भएको स्थानीय मार्फत जानकारी पाएको उनले बताएका छन् ।"
बझाङमा नियम विपरीत गाउँपालिकाका पुर्वअध्यक्षलाई पेस्तोल पड्काउन दिने असई निलम्बित,बझाङ : बझाङमा नियम विपरीत गाउँपालिकाका पुर्व अध्यक्षलाई पेस्तोल पट्काउन दिने एक प्रहरी असई निलम्बित भएका छन्। छविसपाथिभेरा गाउँपालिका३ पाटागाउँमा रहेको अस्थायी प्रहरी बिटमा कार्यरत असई पुस्कल चन्दलाई निलम्बन गरिएको बझाङ प्रहरी प्रमुख तथा डीएसपी भरत बहादुर शाहले जानकारी दिए। असई चन्दले गएको कात्तिक ६ गते छविसपाथिभेरा गाउँपालिकाका पुर्व अध्यक्ष अक्कल धामीलाई आफ्नो पेस्तोल पड्काउन दिएका थिए। घटना घटेको एक महिना भएपनि यस विषयमा जिल्ला प्रहरी कार्यालय बझाङ अनविज्ञ रहेको थियो। पुर्वअध्यक्षले पेस्तोल पट्काएको भिडियो बाहिरिएपछि बझाङ प्रहरीले अनुसन्धान सुरु गरेको हो। अनुसन्धानपश्चात् घटनामा संलग्न असई चन्दलाई ६ महिनाको लागि निलम्बन गरिएको डीएसपी शाहले बताए। प्रहरीको पेस्तोल पड्काउने पूर्व गाउँपालिका अध्यक्ष धामीलाई समेत कारबाहीका लागि सिफारिस गरिएको उनको भनाई छ। पूर्व अध्यक्षको घर नजिकै अस्थायी प्रहरी पोष्ट स्थापना गरिएको छ।
हेटौंडा र पाँचपोखरी बीच भगिनी सम्बन्ध कायम,"हेटौंडा : मकवानपुरको हेटौंडा उपमहानगरपालिका र सिन्धुपाल्चोकको पाँचपोखरी थाङपाल गाउँपालिकाबीच भगिनी सम्बन्ध कायम भएको छ। शुक्रबार सिन्धुपाल्चोकको पाँचपोखरी थाङपाल गाउँपालिकामा आयोजित समारोहमा दुई स्थानीय तहबीच भगिनी स्थापित गरिएको हो। हेटौंडा उपमहानगरपालिकाका प्रमुख मीनाकुमारी लामा र पाँचपोखरी थाङपाल गाउँपालिकाका अध्यक्ष टासी लामाले भगिनी सम्बन्ध कायम गर्ने सहमतीपत्रमा हस्ताक्षर गरे। दुई पालिकाका बीच आपसमा असल अभ्यास, कार्य सम्पादनका सवालमा सिकाइ लगायतका विषय आदानप्रदान गर्नका लागि भगिनी सम्बन्ध कायम गरिएको हेटौंडा उपमहानगरपालिकाका प्रमुख लामाले बताइन्। आगामी दिनमा एकले अर्को पालिकालाई सहयोग गरी अघि बढ्नका लागि भगिनी सम्बन्धलाई प्रभावकारी ढंगबाट अगाडी बढाइने प्रमुख लामाको भनाइ छ। आगामी दिनमा दुवै पालिकाका कार्यपालिका सदस्यहरुबीच आपसी छलफलमार्फत सहकार्य, सहयोगात्मक अभियानका गतिविधीलाई अगाडी बढाइने हेटौंडा उपमहानगरपालिकाका वित्त व्यवस्थापन महाशाखा प्रमुख तथा उपनिर्देशक अनिरुद्र नेपाल बताउँछन्।"
"उदयपुरमा बस दुर्घटना : पिकनिक खाएर फर्कँदै गरेका तीन जनाको मृत्यु, ३९ घाइते","उदयपुर : उदयपुरमा स्कुल बस दुर्घटना हुँदा चालकसहित तीन जनाको मृत्यु भएको छ। अधेरी झर्ना नजिकै दुर्घटनामा परी त्रियुगा नगरपालिका५ का चालक ४० वर्षीय भिखन चौधरी, त्रियुगा ६ का ७ वर्षीया सम्या चौधरी र ६ वर्षीय विकाश चौधरीको मृत्यु भएको हो। शनिबार उदयपुरगढी गाउँपालिका७ मा अन्नपूर्ण सेकेन्डरी बोडिङ स्कुलको प्र०५००१ ख ००४४ नम्बरको बसमा सवार उनीहरूको ज्यान गएको हो। उनीहरू पिकनिक खाएर फर्कदै गरेका थिए। दुर्घटनामा ३९ जना घाइते भएको जिल्ला प्रहरी कार्यालयका डीएसपी हरिनन्दन चौधरीले जानकारी दिए। उनका अनुसार गम्भीर घाइते पाँच जनालाई थप उपचारका लागि जिल्ला बाहिर पठाइएको छ। बाँकीको जिल्ला अस्पतालमा उपचार भइरहेको छ। स्कुल बस चालकले गाउँको पिकनिकका लागि भाडामा लगेको खुलेको छ। घटनाको थप अनुसन्धान भइरहेको डीएसपी चौधरीले जानकारी दिए।"
