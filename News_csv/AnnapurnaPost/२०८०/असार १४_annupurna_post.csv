शीर्षक,विवरण
ललिता प्रकरणमा सरकारको परीक्षा,"पूर्वप्रधानमन्त्रीहरू माधवकुमार नेपाल र बाबुराम भट्टराईसमेत मुछिएको मुद्दामा चार सय जनालाई सीआईबीले दोषी देखिसक्दासक्दै पनि तत्कालीन सरकारले फाइल अगाडि बढाउन रोक्नु ठूलो भूल थियो। ललिता निवासको जमिन व्यक्तिको नाममा लगेर बेचबिखन गर्नेहरूलाई पक्राउ गरेर सरकारले कानुनी राज मरिनसकेको सन्देश दिएको छ। तर यसअघि जस्तै फेरि यसलाई कुनै पनि बहानामा बीचमै अलपत्र पार्ने र अभियुक्तहरूलाई उन्मुक्ति नदिनु उसको कर्तव्य हो। यो प्रकरणमा राज्यका उच्च पदस्थहरूमात्रै नभई संवैधानिक अंग र न्यायाधीशहरूसमेत पनि व्यक्तिकै पक्षमा पटकपटक देखिएका छन्। त्यसले भूमाफियाको शक्ति र पहुँचको पनि पटाक्षेप गरेको छ। नेपाल प्रहरीको केन्द्रीय अनुसन्धान ब्युरो (सीआईबी)ले अनुसन्धान गरिसकेको मुद्दालाई तत्कालीन प्रधानमन्त्री शेरबहादुर देउवाका पालामा थान्को लगाइएको थियो। सरकारी वकिलको कार्यालयलाई मुद्दा अघि बढाउन नदिन दबाब दिएका उनै देउवा सत्ताको प्रमुख साझेदार छन्, तसर्थ आफ्नो कुर्ची जोगाउने नाममा फेरि प्रधानमन्त्री पुष्पकमल दाहालले सम्झौता गर्लान् कि भन्ने आशंका भने जीवितै छ। त्यो आशंका सत्य हुन नदिन अरू कसैले सक्दैन, सिर्फ दाहाल सरकारले नै सक्छ। पूर्वप्रधानमन्त्रीहरू माधवकुमार नेपाल र बाबुराम भट्टराईसमेत मुछिएको मुद्दामा चार सय जनालाई सीआईबीले दोषी देखिसक्दासक्दै पनि तत्कालीन सरकारले फाइल अगाडि बढाउन रोक्नु ठूलो भूल थियो। प्रधानमन्त्री निवास बालुवाटार परिसरकै जमिन पनि व्यक्तिले आफ्नो बनाएको यो प्रकरण मुलुकमा कतिसम्मको फट्याइँ हुन्छ र राज्यका कस्ताकस्ता अंग र तिनका प्रमुख पनि मतियार बन्छन् भन्ने कुराको ज्वलन्त उदाहरण हो। यतिसम्मको निकृष्ट भ्रष्टाचारलाई पनि कार्पेटमुनि दबाएर सत्ताकै खेलमा सरकार लागेमा मुलुकमा कानुनी राज जीवितै छ भनेर जागेको आशामा फेरि तुषारापात हुन जानेछ। राज्यको सम्पत्तिको हिनामिनाको अनुसन्धान गरी दोषीउपर मुद्दा चलाउनुपर्ने अख्तियार दुरुपयोग अनुसन्धान आयोगकै पूर्वआयुक्त पक्राउ पर्नु र त्यसका पूर्वप्रमुख आयुक्त फरार हुनु इतिहासको अत्यन्तै लज्जास्पद परिघटना हो। सरकारीकरण भइसकेको र हदबन्दीभन्दा बढी जमिन राजनीतिक कारणले कब्जामा गएको भन्ने अपव्याख्या गरी व्यक्तिको नाममा लैजाने प्रपञ्च हुनु आफैंमा विडम्बना थियो। त्यही अपव्याख्यालाई टेकेर भूमाफियाले १ सय १३ रोपनी जमिन मालपोतका कर्मचारीसमेतको मिलेमतोमा व्यक्तिका नाममा गएको थियो। त्यसैमा न्यायपालिकाबाट पनि पटकपटक व्यक्तिकै नाममा जमिन हुने ठहर हुनु भूमाफिया राज्यभन्दा बलियो भएको प्रष्टै हुन्छ। तर राज्य अविच्छिन्न हुन्छ र कुनै बेला कसैले जालझेल गरे पनि त्यो एक दिन उधिनिन्छ नै। त्यही कुरा यतिबेला राज्यले पुनर्प्रमाणित गर्नु पर्नेछ। त्यो भूमिका लागि सबैभन्दा बढी दृढतापूर्वक लाग्नुपर्ने सरकार हो। उसले कुनै पनि बहाना नगरी प्रस्ट सन्देश दिन सक्नुपर्छभ्रष्टाचार जतिसुकै उच्च ओहोदामा बस्नेले गरेको होस्, ढिलोचाँडो दोषीमाथि कारबाही हुन्छ, हुन्छ। यो मुद्दा सरकारका लागि ठूलो परीक्षा हो। यो परीक्षामा फेल हुने छुट उसलाई छैन।"
वर्षमै ७४९० प्रतिशतले घट्यो विदेशी लगानी,"काठमाडौं : सरकारले बढीभन्दा बढी प्रत्यक्ष वैदेशिक लगानी भित्र्याउने भन्दै आए पनि पछिल्लो समय झन् घट्दै गएको छ। गत आर्थिक वर्षको तुलनामा चालु आर्थिक वर्षमा ७४९० प्रतिशतले नेपाल भित्रिने लगानी संकुचन भएको नेपाल राष्ट्र बैंकको तथ्यांकले देखाउँछ। यो विगत ६ आर्थिक वर्षमध्येकै सबैभन्दा कम लगानी भित्रिएको वर्ष हो। नेपाल राष्ट्र बैंकको तथ्यांकअनुसार आर्थिक वर्ष २०७८७९ को १० महिनासम्ममा खुद प्रत्यक्ष वैदेशिक लगानी १७ अर्ब ३५ करोड रुपैयाँ भित्रिएको थियो। तर, आर्थिक वर्ष २०७९८० को वैशाखसम्ममा ह्वात्तै घटेर ४ अर्ब ३५ करोड ५६ लाख रुपैयाँ मात्रै लगानी भित्रिएको छ। यो करिब ७ वर्षयताकै सबैभन्दा कम हो। जबकी अघिल्लो वर्षको तुलनामा गत वर्ष भने ७०९ प्रतिशतले बढेको थियो। यद्यपि चालु आवको तुलनामा यसअघिका आवमा अधिक लगानी भित्रिएको छ। जसअनुसार आव २०७७७८ मा १६ अर्ब २० करोड १३ लाख रुपैयाँ, आव २०७६७७ मा १८ अर्ब ७१ करोड ७१ लाख, आव २०७५७६ मा ११ अर्ब ८० करोड ४९ लाख, आव २०७४७५ मा १५ अर्ब ८६ करोड ८२ लाख रुपैयाँ र आव २०७३७४ मा १२ अर्ब २७ करोड ५ लाख रुपैयाँ बराबरको खुद लगानी भित्रिएको थियो। राष्ट्र बैंकको तथ्यांक अन्तिम स्वीकृति दिएर भित्रिएको रकम हो। यो विदेशी लगानीकर्ताले नाफा, लाभांशजस्ता लगानी फिर्ता लगेकोलाई कटाएर खुद भित्रिएको रकम हो। चालु आवको १० महिनामा १ अर्ब ८० करोड ७३ लाख रुपैयाँ विदेशी लगानी फिर्ता भएको राष्ट्र बैंकको तथ्यांकमा उल्लेख छ। गत वर्षको सोही अवधिसम्म ४४ करोड २० लाख रुपैयाँ लगानी फिर्ता लगिएको थियो। यसअनुसार नेपालमा लगानी गरेका लगानीकर्ताहरूले फिर्ता लगेको रकम पनि बढ्दो छ। यता सरकारले आगामी आवको बजेटमार्फत विदेशी लगानी प्रोत्साहन गर्न सहज नीतिगत व्यवस्था गरेको दाबी छ। आव २०८०८१ को बजेटअनुसार आन्तरिक तथा बाह्य लगानी प्रबद्र्धनका लागि नयाँ कम्पनी दर्ता गर्दा र कम्पनीको पुँजी वृद्धि गर्दा शुल्क लाग्दै आएकोमा अबदेखि कुनै पनि शुल्क वा दस्तुर नलाग्ने व्यवस्था मिलाउने उल्लेख छ। यसमा भनिएको छ, न्यूनतम एक सय रुपैयाँमात्र अधिकृत पुँजी घोषणा गरेर पनि कम्पनी खोल्न सक्ने कानुनी व्यवस्था गरिनेछ । अनलाइनबाट नै कम्पनी दर्ता र खारेजी गर्न सकिने गरी प्रक्रियालाई सरल र पारदर्शी बनाइनेछ। विदेशी लगानीमा सञ्चालित उद्योगका लगानीकर्ता तथा सीपयुक्त जनशक्तिको भिसा प्राप्ति प्रक्रियालाई सरल र लचिलो बनाइनेछ । लगानीकर्ताका लागि आवश्यक सबै सूचना उपलब्ध हुने गरी राष्ट्रिय पोर्टल तयार गरिने छ। यस पोर्टलमा लगानीका क्षेत्रहरू, अवसर, कानुनी तथा नीतिगत व्यवस्था, प्रोत्साहनसम्बन्धी व्यवस्था, लगानी फिर्ताका प्रावधान र प्रक्रियालगायतका सम्पूर्ण सूचना समावेश गरिने भनिएको छ। अझ आगामी आवमा नेपाललाई लगानीको गन्तव्यका रूपमा चिनाउन सरकारले तेस्रोपटक लगानी सम्मेलन गर्ने घमेषणा गरेकोे छ। सम्मेलनको जिम्मा लिएको लगानी बोर्डले आव २०८०८१ भित्र (२०८१ अगावै) लगानी सम्मेलन गर्ने तयारी अगाडि बढाएको बताएको छ। यसअघिका सम्मेलनलाई हेर्दा खर्बौंको प्रतिबद्धता आए पनि लगानी भने अर्बमा सीमित हुने गरेको देखिन्छ। सरकारले यसअघि २०७२ चैत १५ र १६ गते र २०७३ फागुन १९ र २० गते लगानी सम्मेलन आयोजना गरेको थियो। जसमा पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। यसपछि दोस्रो लगानी पहिलोभन्दा अझै बृहत् हँुदा विभिन्न परियोजनामा कुल ३२ खर्ब रुपैयाँ बराबरका लगानीको प्रस्ताव आएको थियो। तर, हरेक आवमा खर्बका बजेट भित्रिन सकेका छैनन्। यसैले त्यो आवपछिका वर्षमा सबै प्रतिबद्धता नभई केही अंश मात्रै लगानी भित्रिएको राष्ट्र बैंकको तथ्यांकले स्पष्ट पार्छ। अब लगानी सम्मेलनबाट विदेशी आकर्षण हुन्छन वा हुँदैनन् भन्नेमा आशंका छ। किनभने सरोकारवालाहरू सरकारको अस्थिर नीतिका कारण नेपालमा लगानीको वातावरण नभएको हुँदा प्रतिबद्धताको तुलनामा न्यून मात्रै भित्रिएको औंल्याउँछन्। प्रधानमन्त्री, मन्त्रीहरूले बोलेका कुरा व्यवहारमा लागू नहुने भएकाले पनि लगानी भित्रिन समस्या भएको अर्थविद् रामेश्वर खनाल बताउँछन्। उनकाअनुसार प्रधानमन्त्री भ्रमणमा जाने बेला नेपाल लगानीका लागि राम्रो छ आउन भनेर भाषणमार्फत अनुरोध गर्छन् तर व्यवहारमा वन मन्त्रालय, जग्गा खरिदलगायतमा समस्या खेप्नु परेको उनको भनाइ छ। जसले गर्दा कतिपय लगानीकर्ता ढोकैमा आएर फर्कनु परेको उनको दाबी छ। सरकारका कारण मात्रै होइन निजी क्षेत्रका लगानीकर्ताहरूले पनि सेयर खोज्ने, अवरोध गर्ने कारणले पनि कारण पनि बाह्य लगानी भित्रिन समस्या भएको अर्थविद् खनाल औंल्याउँछन्। उनी भन्छन्, निजी क्षेत्रहरूले कुनै बाहिरका लगानी आउन खोजे भने आफूहरूले सेयर खोज्ने गर्छन। निजी क्षेत्रकै लगानीकर्ताहरू राजनीतिक दलका ठूला नेताहरूसँग सम्बन्ध राम्रो छ हामीसँग मिलेर काम गर्नुपर्छ, हामीसँग मिलेन भने काम गर्न अफ्ठेरो हुन्छ भनेर लगानीकर्तालाई तर्साउने गर्छन्। यससँगै निजी क्षेत्रले आफूहरू उपस्थित भएको क्षेत्रमा विदेशी लगानी बन्दै गर्नुपर्छ भनेर आपत्ति जनाउने गर्छन् । वर्गीकरणअनुसार उद्योग विभाग वा ठूला स्केलका लगानी बोर्डले कसरी गर्ने भनेर कानुन तह स्पष्टतामा केही सुधार जरुरी भएको अर्का अर्थविद् डा डिल्लिराज खनाल टिप्पणी गर्छन्। विदेशी लगानीका लागि अझै गतिलो प्रोत्साहन हुन नसकेको उनको तर्क छ। उनी भन्छन्, राजनीतिक अस्थिरता, नीतिगत स्थिरता नहुनु, अझै झन्झटपूर्ण स्थिति छ ।"
सुर्तीका निषेधित कानुन किन हुँदैनन् कार्यान्वयन ?,"सुर्तीजन्य पदार्थमा लाग्ने कर नेपालमा न्यून छ। सुर्तीजन्य पदार्थको सेवनबाट भइरहेको मृत्युदर दक्षिण एसियामै उच्च छ। काठमाडौं : कानुनले न त सार्वजनिक स्थलमा सुर्तीजन्य पदार्थ सेवन गर्न दिन्छ, न त बिक्री वितरण गर्न नै। अर्थात्, सार्वजनिक स्थलबाट कम्तीमा सय मिटरभित्र सुर्तीजन्य पदार्थ बिक्री वितरण र सेवनमा पूर्णरोक लगाएको छ। सुर्तीजन्य पदार्थ (नियन्त्रण र नियमन गर्ने) ऐन २०६८ ले अटेर गरे कारबाहीको व्यवस्था पनि गरेको छ। तर, न कानुनको पालना भएको छ, न त अटेर गर्नेमाथि कारबाही नै। सुर्तीजन्य पदार्थ नियन्त्रण र नियमन गर्ने ऐनको दफा ११ ले सार्वजनिक स्थलमा सुर्तीजन्य पदार्थको बिक्री वितरण र सेवनलाई बर्जित गरेको छ। उक्त कानुनी व्यवस्था व्यवहारमा लागू भएनभएको अनुगमन गर्दा अन्जना लामिछाने छक्क परिन्। किन त ? उनी भन्छिन्, कानुनमा जे उल्लेख छ। व्यवहारमा उल्टो भइरहेको छ। सुर्तीजन्य पदार्थ (नियन्त्रण र नियमन गर्ने) ऐन २०६८ मा सार्वजनिक स्थलबाट एक सय मिटरभित्रको घर, पसलबाट सुर्तीजन्य पदार्थ बिक्री वितरण गर्न नपाउने व्यवस्था छ। त्यस्तै १८ वर्ष नपुगेका व्यक्तिलाई पनि चुरोट लगायतका सुर्तीजन्य पदार्थ बिक्री गर्न पाइँदैन। अनुसन्धानकर्ता लामिछाने भन्छिन्, अस्पताल र विद्यालय अघिल्तिरबाटै चुरोट र सुर्तीजन्य पदार्थको खुला बिक्री वितरण भइरहेको छ। छिमेकी मुलुक भुटानले एसियाको पहिलो सुर्ती निषेधित राष्ट्र घोषित गरी अन्तर्राष्ट्रिय क्षेत्रमा छवि स्थापित गरेको छ। तर, नेपालले भएको कानुन कार्यान्वयनमा उदासीनता देखाएको छ। सुर्तीजन्य वस्तुको उत्पादन र बेचबिखनमा कानुनी रूपमै प्रतिबन्ध हुँदा पनि त्यसको पालनामा सरकार चुकेको छ।सुर्तीजन्य पदार्थका रूपमा चुरोट, बिँडी, सिगार, तमाखु, सुल्फा, कक्कड, कच्चा सुर्ती, गुट्खा लगायतलाई लिइन्छ। घरभित्र वा बाहिरका सार्वजनिक सेवा प्रदायक कार्यालय, निकाय, अस्पताल, शैक्षिक प्रतिष्ठान, सार्वजनिक सवारी साधन, बसपार्क, टिकट काउन्टर, मनोरन्जनस्थल, सार्वजनिक जमघट हुने स्थान र भवन समेतका सार्वजनिक स्थलहरूमा खुला रूपमा चुरोटलगायतका सुर्तीजन्य पदार्थको उपभोग गरेको पाइन्छ। हुक्का, ईसिगरेटलाई पनि सुर्तीजन्य पदार्थमा रूपमा लिइए पनि सुर्तीजन्य पदार्थ (नियन्त्रण र नियमन) ऐन, २०६८ मा समेटिएको छैन। उपभोक्ता हित संरक्षण मञ्चका महासचिव अधिवक्ता विष्णु तिमिल्सेनाका अनुसार ऐनमा सुर्तीजन्य पदार्थका सबै प्रकारलाई नसमेटिएको र प्रभावकारी कार्यान्वयनसमेत भएको छैन। भुटानबाट हामीले सिकेर अनुशरण गर्नुपर्छ, उनले भने। दक्षिण एसियामै भुटानमात्र सुर्तीजन्य पदार्थको बिक्रीमा प्रतिबन्ध लगाउने पहिलो मुलुक हो। भुटानले मुलुकभित्रै सम्पूर्ण सुर्तीजन्य पदार्थको बिक्रीमा रोक लगाएको छ। सुर्तीजन्य पदार्थमा लाग्ने कर नेपालमा न्यून छ। सुर्तीजन्य पदार्थको सेवनबाट भइरहेको मृत्युदर दक्षिण एसियामै उच्च छ। अनुसन्धानकर्ता कमल चौलागाईं सुर्तीजन्य पदार्थबाट नागरिकको स्वास्थ्यमा भएको क्षतिको तुलनामा भएको राजस्वबाट हुने आम्दानी नगण्य भएको बताउँछन्। राजस्व प्राप्त हुने तर्क गरेर गरेर सुर्तीजन्य पदार्थको नियन्त्रणलाई बाधकका रूपमा लिइएको छ, अनुसन्धानकर्ता चौलागाईं भन्छन्, राजस्वबाट हुने आम्दानीभन्दा बढी क्षति नागरिक अस्वस्थ भएर हुने गर्छ। कानुन छ, छैन कार्यान्वयन नेपालले धूमपानविरुद्धको अन्तर्राष्ट्रिय महासन्धि अनुमोदन गरेको छ। २०६३ साल कात्तिक २१ गते सुर्तीजन्य वस्तुको नियन्त्रणसम्बन्धी अन्तर्राष्ट्रिय महासन्धि (एफसीटीसी) लाई अनुमोदन गरेको थियो। यो महासन्धि संयुक्त राष्ट्र संघको पहिलो जनस्वास्थ्यीय अन्तर्राष्ट्रिय कानुन हो। नेपाल सन्धि ऐन, २०४७ को दफा ९ बमोजिम संसद्बाट अनुमोदित सन्धिका प्रावधानहरू नेपाल कानुनसरह लागू हुन्छन्। सन्धिका प्रावधानसँग नेपाल कानुनका प्रावधानहरू बाझिन पुगेमा सन्धिका प्रावधानले प्राथमिकता पाउने व्यवस्था छ। सुर्ती विज्ञापन, प्रबद्र्धन र प्रायोजनका सबै कार्यलाई निषेध गर्ने, सर्वसाधारणलाई सुर्तीजन्य उत्पादन किन्न उक्साउने प्रत्यक्ष वा अप्रत्यक्ष आकर्षणहरूमा रोकथाम गर्ने व्यवस्था महासन्धिमा छ। सन्धि अनुमोदन गरेकाले पक्ष राष्ट्रका रूपमा नेपाललाई सुर्तीजन्य पदार्थको विज्ञापन, प्रवद्र्धन र प्रायोजनलाई निरुत्साहित गर्नुपर्ने राष्ट्रिय एवं अन्तर्राष्ट्रिय दायित्व आयो। अनुमोदन गरेको मितिले पाँच वर्षभित्र राष्ट्रिय सुर्ती नियमन वा निषेधित ऐन तथा कानुनहरू बनाएर सुर्तीको प्रबद्र्धन, प्रायोजन र विज्ञापनलाई निषेध गर्नुपर्छ भन्ने प्रावधानलाई कार्यान्वयन गर्न सुर्तीजन्य पदार्थ (नियन्त्रण र नियमन) ऐन, २०६८ बनाइयो। कानुन बनाएको चार वर्षपछि २०७२ सालमा नेपालले अन्तर्राष्ट्रिय प्रतिष्ठित ब्लुम्बड ग्लोबल टोबाको कन्ट्रोल अवार्ड पायो। अन्तर्राष्ट्रिय पुरस्कार पाएपछि ऐन कार्यान्वयनमा सरकार उदासीन देखिएको छ। सर्वोच्च अदालतका पूर्वन्यायाधीश बलराम केसी कानुन बनाउन हतारिने र कार्यान्वयनमा उदासीन रहने प्रवृत्ति रहेको बताउँछन्। अन्तर्राष्ट्रिय रूपमा प्रतिबद्धता जनाउन र देखाउन र नागरिकको स्वास्थ्य र हितमा संवेदनशील रहेको देखाउनका लागि कानुन बनाइयो, पूर्वन्यायाधीश केसी भन्छन्, अहिले आएर कानुन बनाउने तर कार्यान्वयन नगर्ने देशका रूपमा नेपाल चिनिन थालेको छ। सरकारले सुर्तीजन्य पदार्थको होर्डिङ बोर्डलगायतका अन्य अनुगमन गर्न सबै जिल्लामा सहायक प्रमुख जिल्ला अधिकारी र स्थानीय तहमा प्रमुख प्रशासकीय अधिकृतलाई अख्तियार दिएको छ। उपभोक्ता हित संरक्षण मञ्चका महासचिव अधिवक्ता तिमिल्सेना भन्छन्, अनुगमननिरीक्षण गर्ने संयन्त्र बनेको छ। तर, अनुगमन र कारबाही गर्ने इच्छाशक्ति छैन। सुर्तीजन्य पदार्थ नियन्त्रण निरीक्षकका रूपमा ७ सय ५३ स्थानीय तहमा प्रमुख प्रशासकीय अधिकृत संयोजक हुने व्यवस्था छ। त्यस्तै ७७ जिल्लामा सहायक प्रमुख जिल्ला अधिकारीको व्यवस्था छ। गृह मन्त्रालयका प्रवक्ता जितेन्द्र बस्नेत सहायक प्रमुख जिल्ला अधिकारीमा नागरिकता, राहदानी वितरणलगायतका विभिन्न जिम्मेवारीले गर्दा नियमित र निरन्तर रूपमा प्रभावकारी रूपमा बजार अनुगमन हुन नसकेको बताउँछन्। सेवाग्राही आएको बेला काम छोडेर बजार अनुगमनमा जान नमिल्ने उल्लेख गर्दै प्रवक्ता बस्नेत भन्छन्, कार्यबोझले गर्दा दैनिक अनुगमन र कारबाही गर्न समस्या भएको छ। तर, अनुगमन हुँदै नभएको होइन। स्थानीय सरकार, प्रहरी, नागरिक समाज सबैको सहकार्य र समन्वय भएमा मात्र अनुगमन र कारबाही प्रभावकारी हुन सक्छ। स्थानीय सरकारको दायित्वमा जनस्वास्थ्यमैत्री बस्ती विकास र सहरीकरण प्रबद्र्धन गर्नु पनि पर्छ। अधिवक्ता तिमिल्सेना भन्छन्, स्वस्थ जीवनयापन गर्न पाउने नागरिकको नैसर्गिक अधिकारको सम्मान हुन सकेको छैन। सुर्तीजन्य पदार्थ नियन्त्रण र नियमनका लागि इच्छाशक्तिको कमी, साझेदारी र जवाफदेहिता नभएको अधिवक्ता तिमिल्सेनाको ठम्याइ छ। अन्तर्राष्ट्रिय महासन्धिमा हस्ताक्षर गरे पनि सरकारले तत्कालै कानुन बनाई कार्यान्वयनमा अग्रसरता देखाएन। नेपाल क्रिकेट एसोसिएसनले सुर्तीजन्य पदार्थ उत्पादक सूर्य नेपाल प्रालि प्रायोजक बनाइ क्रिकेट टुर्नामेन्ट आयोजना गर्यो। धूमपान नगर्नेहरूको नैसर्गिक अधिकार संघका महासचिव होमलाल श्रेष्ठले सर्वोच्च अदालतमा रिट निवेदन दायर गरे। २०६६ कात्तिक ४ गते न्यायाधीशद्वय मीनबहादुर रायमाझी र कल्याण श्रेष्ठको संयुक्त इजलासले खेलकुदमार्फत धूमपानको प्रबद्र्धन र विज्ञापन गर्ने उद्देश्यबाट भएको उल्लेख गर्दै सम्झौता बदर गरेको थियो। सुर्तीजन्य पदार्थ (नियन्त्रण र नियमन) ऐन, २०६८ को दफा ९ मा सुर्तीजन्य पदार्थको खोलमा कम्तीमा ७५ प्रतिशत चेतावनीमूलक चित्र वा सन्देश अनिवार्यरूपमा छाप्नुपर्ने उल्लेख छ। ऐन कार्यान्वयन गर्न सरकारले परिपत्र गरेपछि त्यसविरुद्ध उत्पादकहरूले सर्वोच्च अदालतमा मुद्दा दायर गरेका थिए। २०७० पुस १४ गते सर्वोच्चका न्यायाधीश कल्याण श्रेष्ठ, तर्कराज भट्ट र ज्ञानेन्द्रबहादुर कार्कीको संयुक्त इजलासले सरकारको पक्षमा फैसला गरेपछि बल्ल सुर्तीजन्य पदार्थमा ७५ प्रतिशत चेतावनीयुक्त तस्बिर छापेका थिए। उक्त ऐनमा सार्वजनिक स्थलमा धूमपान तथा सुर्ती सेवन गर्न नपाइने उल्लेख छ। सरकारी कार्यालय, शिक्षण संस्था, पुस्तकालय, स्वास्थ्य संस्था, विमानस्थल, सार्वजनिक सवारीका साधन, क्लब, सार्वजनिक शौचालय, उद्योग तथा कलकारखानाका कार्यस्थललगायतका सार्वजनिक स्थलमा सुर्ती सेवन बन्देज छ। त्यस्तै अन्य व्यक्तिलाई असर पर्ने गरी घर तथा निजी सवारी साधनभित्र धूमपान गर्नुहुँदैन। १८ वर्ष नपुगेका व्यक्ति र गर्भवती महिलालाई सुर्तीजन्य पदार्थ बिक्री वितरण गर्न हुँदैन। सार्वजनिक स्थलमा सुर्तीजन्य पदार्थ सेवन गरेको पाइएमा सुर्तीजन्य पदार्थ (नियन्त्रण र नियमन) ऐन, २०६८ को दफा १७ बमोजिम कारबाही हुने व्यवस्था छ। यस व्यवस्थाबारे सम्बन्धित जिल्ला प्रशासन कार्यालयले सूचना जारी गरे पनि अनुगमन र कारबाही फितलो छ। उपभोक्ता हित संरक्षण मञ्चका महासचिव तिमिल्सेना भन्छन्, सरकारी कामगराई झारा टार्ने खालको छ। इच्छाशक्ति छैन। गृह मन्त्रालयका प्रवक्ता जितेन्द्र बस्नेतका अनुसार, सहायक प्रमुख जिल्ला अधिकारी नेपाल कानुन आयोगका सहसचिव पाराश्वर ढुंगाना कानुन कार्यान्वयनका लागि अनुगमनलाई जोड दिनुपर्ने बताउँछन्। आयोगका प्रवक्ता ढुंगाना भन्छन्, कानुन कार्यान्वयनको महत्वपूर्ण पाटो अनुगमन हो। कानुन कार्यान्वयन अनुगमन पक्ष कमजोर छ। यसमा क्षमता अभिवृद्धिको खाँचो छ। सुर्तीजन्य पदार्थ उत्पादकहरूलाई राजस्वमा योगदान दिएको भन्दै करवृद्धिसमेत न्यूनरूपमा बढाइने गरेको छ। उपभोक्ता हित संरक्षण मञ्चका महासचिव तिमिल्सेना भन्छन्, आलुप्याजको कर ह्वात्तै बढाउने सरकारले सुर्तीजन्य पदार्थमा झारा टार्ने गरी न्यूनरूपमा बढाउँछ। विकासोन्मुख मुलुकमा बढ्दो उपभोग ब्रिटिसहरूले व्यापारका क्रममा विश्वभर घुम्ने क्रममा सुर्तीजन्य पदार्थको सेवनको सुरुवात हुन थालेको पाइन्छ। अहिले विकसित मुलुकहरूमा चुरोटको खपत घट्दो छ। विकासोन्मुख मुलुकहरूमा भने खपत बढ्दो छ। नेपाललगायत विकासोन्मुख मुलुकहरूमा उत्पादकहरूले युवा र युवतीहरूलाई दीर्घकालीन उपभोक्ता बनाउन विज्ञापन र प्रायोजन प्रबद्र्धन गर्ने रणनीति बनाएकोे पाइन्छ। नेपाल विकास अनुसन्धान प्रतिष्ठानका प्रमुख अनुसन्धान अधिकृत डा जयकुमार गुरुङ भन्छन्, अहिले युरोप र अमेरिकामा सेवन घट्दो क्रममा छ। नेपाल लगायत विकाशोन्मुख मुलुकमा सेवन गर्ने क्रम बढ्दो छ। राजनीतिक प्रतिबद्धता, सरकारमा इमान्दारिता र उपभोक्तामा चेतनामा कमीले नियन्त्रणमा चुनौती थपिएको छ। नेपालमा सुर्तीजन्य पदार्थ उत्पादनमा सूर्य टोबाको (सूर्य नेपाल) प्राइभेट लिमिटेडको बर्चश्व छ। झन्डै ९५ प्रतिशत हिस्सा सूर्य टोबाकोले लिएको छ। नेपालमा सबैभन्दा राम्रोसँग फस्टाएको व्यापार नै चुरोटको हो, डा गुरुङ भन्छन्, सुर्तीजन्य पदार्थको व्यापार ब्ल्याङ्क चेक जस्तो हो। सुर्तीजन्य पदार्थको सेवन नियन्त्रणका लागि विभिन्न प्रयासहरू भइरहेका छन्। तर, पनि सेवनकर्ताहरूको संख्या निकै उच्च झन्डै ३२ प्रतिशत छ। स्वास्थ्यमा गम्भीर असर सुर्तीजन्य पदार्थ विशेष चुरोट, सुर्ती, बिंडी, तमाखु, हुक्काको धुवाँ र खारले उच्च रक्तचाप, हृदयाघात, दम, खोकी, क्यान्सर लगायत मस्तिष्कघातबाट अकालमै मृत्यु हुने गरेको छ। सुर्तीजन्य पदार्थको सेवनका कारण बर्सेनि ३७ हजार ५ सय २९ जनाले ज्यान गुमाउने गरेको नेपाल विकास अनुसन्धान प्रतिष्ठानले जनाएको छ। प्रतिष्ठानले गरेको एक अध्ययनमा चुरोटलगायत अन्य सुर्तीजन्य पदार्थमा कर बढाउने कुरामा ७६ दशमलव १ प्रतिशत जनताको साथ रहेको छ। नेपालमा सुर्तीजन्य पदार्थ उपभोगकर्ताको संख्या झन्डै ४८ लाख रहेको छ। पाटन अस्पतालका क्यान्सर रोग विशेषज्ञ डा अरुण शाहीका अनुसार, किशोरावस्थाबाट सुर्तीजन्य पदार्थको सेवन गर्नेहरू क्यान्सरको जोखिममा पर्ने बताउँछन्। डा शाही भन्छन्, किशोरावस्था (टिनएज) बाट यसको सेवन सुरु गर्छन्। यसको गहिरो लतले वृद्धावस्थासम्म असर परिसकेको हुन्छ। भक्तपुर क्यान्सर अस्पतालका निर्देशक डा विष्णुदत्त पौडेलका अनुसार, धूमपानले स्वास्थ्यमा गम्भीर असर पार्ने बताउँछन्। शरीरको टाउको देखि पैतलासम्म नकारात्मक प्रभाव पार्छ, डा पौडेल भन्छन्, शरीरका विभिन्न भागमा क्यान्सरसमेत हुन्छ। गर्भवती महिलाहरूको गर्भपतन वा कम तौलको शिशु जन्मने जोखि हुन्छ। गर्भवती श्रीमतीको गर्भ तुहिने र कम तौलको बच्चा जन्मिने हुन्छ। कार्यबोझले गर्दा दैनिक अनुगमन र कारबाही नभएको हो। अनुगमनमा प्रहरी, जनप्रतिनिधि, नागरिक समाजलगायत सरोकारवालाबीच सहकार्य र समन्वय चाहिन्छ।जितेन्द्र बस्नेत, प्रवक्ता, गृह मन्त्रालय कानुन बनाउने तर कार्यान्वयन नगर्ने देशका रूपमा नेपाल चिनिन थालेको छ।बलराम केसी, पूर्वन्यायाधीश कानुन कार्यान्वयनको महत्वपूर्ण पाटो अनुगमन हो। अनुगमन क्षमता अभिवृद्धिको खाँचो छ।पाराश्वर ढुंगाना, सहसचिव, नेपाल कानुन आयोग सरकारमा इमानदारिता, दलमा राजनीतिक प्रतिबद्धता र उपभोक्तामा चेतनाको कमीले सुर्तीजन्य पदार्थको नियन्त्रणमा चुनौती थपिएको छ।डा जय गुरुङ, वरिष्ठ अनुसन्धान विशेषज्ञ, नेपाल विकास अनुसन्धान प्रतिष्ठान भुटानबाट हामीले अनुशरण गर्नुपर्छ। स्वस्थ जीवनयापन गर्न पाउने नागरिकको नैसर्गिक अधिकारको सम्मान गर्नुपर्छ।विष्णु तिमिल्सेना, महासचिव, उपभोक्ता हित संरक्षण मञ्च"
हर्कको श्रमशिविर,"हामीले जानेनौसकेनौ भने जान्ने सक्नेलाई साथ दिनुपर्छ। जुनसुकै पार्टी, जाति र विचारका हुन् पूर्वाग्रह राख्नु हुँदैन। पार्टी, विचार र सिद्धान्तले धरानका मेयर हर्क साम्पाङ र म बिल्कुल अलग। तर उनको चरित्र, चिन्तन र रूपान्तरण अभियानको सहयात्री। आफ्ना छोराछोरीहरू विदेश लखेटेर विदेशीले दिएको पैसाले अन्न किनेर खानुभन्दा यहीँ आफ्नै हातले उब्जनी गर्नुपर्छ, यहीँ माटोमा आफैंले हात नलगाएसम्म देश बन्दैन भन्ने उनको राष्ट्रवादी विचारमा शतप्रतिशत सहमत। हामी लोकतान्त्रिक पार्टीहरूले थुप्रै कार्यकर्ता बनायौं, लाठीमुंग्रा चलाउनेदेखि गोली चलाउने होनहार क्रान्तिकारी योद्धाहरूको निर्माण गर्र्यौं। नेताहरूको हितको लागि एउटालाई खुइल्याउने, अर्कोलाई उचाल्ने पछार्ने, छिर्कानी हाल्ने, त्यस्तैगरी बोल्ने लेख्ने थुप्रै विद्वानहरू पनि जन्मायौं। तर इमान्दार भएर आफ्नो माटोमा पसिना बगाउने, आफ्नै बारीबगैंचा स्याहार्ने र उत्पादन गर्ने उद्यमशील शक्ति निर्माण गर्नै सकेनौं। अझ सफा लुगा लगाएर पढ्ने, गाडीघोडा चढ्ने, कुर्सीमा बसेर कलम चलाउने अथवा पुरेत्याइँ र भाषण मात्र गर्नुलाई इज्जतिलो ठान्छौं। अनि हिलोमैलो र धुस्रेफुस्रे भएर काम गर्दा लाज मान्छौं। हामीलाई गुरुहरूले यही सिकाएका छन्। ती सिकाउने गुरुहरूसमेत श्रम नजान्नेनगर्ने वर्गसमुदायका थिए। परिणामतः आज नेपाली भएर आफ्नै देशमा श्रम गर्न घृण मान्दछ अनि अर्काको देशमा पुगेर जुठाभाँडा उठाउँदा गर्व गर्छ। ऊ अरब बनाउन तयार छ, कोरिया बनाउन जानेको छ तर आफ्नै देश, आफ्नै गाउँ बनाउन वा आफ्नै खेतबारीमा अन्न उब्जाउन जाँगर चलाउदैन। साम्पाङजीले आफ्नै माटोमा श्रम गर्नुपर्ने र अनिवार्य श्रमशिक्षा लिनुपर्ने अभियानको आरम्भ गर्नु भएको छ। त्यसमा ऐक्यबद्धता जनाउनका लागि पहिलेदेखि धरान जाने मेरो इच्छा यसपालि पूरा भयो। धेरै वडाध्यक्षदेखि गाउँपालिका अध्यक्ष र मेयरको नेमप्लेट पित्तलका झुन्ड्याएका छन् र खर्चिलो गरी बनाइएका हुन्छन्। तर साम्पाङको कोठा अगाडि अति साधारण र चिटिक्कको नेमप्लेट रहेछ हर्कराज राई, नगरप्रमुख। त्यसले पनि उनको परिचय अलग दिन्थ्यो। मेयरका पीएको सूचनाअनुसार कोकाहा खोलामा पाइप तान्ने श्रमशिविर चलिरहेको थियो। कोकाहा खानेपानीमा पाइप तान्न चैं निकै ठूलो भीड जाँदो रहेछ। उनीहरूसँग मिसिन तरहराबाट हतारहतार पुग्दा मेयरको टिम छुटिसकेछ। ढिलो भएकोमा थक्थक् लाग्यो। तैपनि मेयरसँग फोटो खिचेरै फर्कन्छु भनेर पर्खंदा उहाँका सचिवालयका एकजनाले मलाई सर्दु खोलापारि बन्न लागिरहेको धराने माया साबुन फ्याक्ट्रीमा जाने सुझाव दिए। तदनुरूप साढे एघार बजे म त्यहाँको श्रमशिविर पुगें। तारबारले घेरिएको बगर किनारामा ढुंगाका थुप्राहरूका बीचमा थुप्रै दाजुभाइ दिदीबहिनीहरू गिटी कुटिरहेका थिए। दैनिक औसत ३० जनाले श्रम गर्दा रहेछन्। म गएको दिन प्रचण्ड गर्मीसमेत भएर होला १९ जना मात्र भयौं। म पनि श्रमदान गर्न आएको भनेपछि उहाँहरूले ठाउँ दिनुभयो र कुट्ने तरिकासमेत सिकाउनुभयो। साह्रै हँसिला दिदीबहिनीहरू रसिला कुरा गर्ने, रैथाने भाषासंस्कृति। एकै क्षणमा हामी परिवारको सदस्यझैं घुलमिल भइहाल्यौं। ७० वर्षका बूढादेखि २० वर्षका अल्लारे तन्नेरीसम्मका, हामी। सबै जातजाति र वर्गसमुदायका, पुरुषभन्दा बढी महिलाहरू नै क्रियाशील। उहाँहरू हप्तामा दुईतीन दिन आएर श्रमदान गर्नु हुँदोरहेछ। कसैले श्रमदाताहरूलाई आफ्नै घरबाट चियाखाजा उपलब्ध गराउँदा रहेछन्। त्यसदिन भने वीणा राई र लक्ष्मी राईले ल्याइदिनु भएको खाजा बहिनी शशीकला राईले वितरण गर्नुभयो। उहाँहरूसँगै रमाइलो र ठट्यौली कुरा गर्दै हम्मरले ढुंगा फुटाउँदै चार घण्टा बितेको यादै भएन। हातखुट्टा धोइपखाली गर्दा हातभरि निकै बाक्ला पानीफोका र ढुंगाबाट उछिट्टिएका चोइटाहरूले खुट्टाभरि रगताम्मे चोटहरू बनाइसकेका रहेछन्। नेताहरूको हितको लागि एउटालाई खुइल्याउने, अर्कोलाई उचाल्ने पछार्ने, छिर्कानी हाल्ने, त्यस्तैगरी बोल्ने लेख्ने थुप्रै विद्वानहरू जन्मायौं। तर आफ्नो माटोमा पसिना बगाउने, आफ्नै बारीबगैंचा स्याहार्ने र उत्पादन गर्ने उद्यमशील शत्तिा निर्माण गर्नै सकेनौं। साढे ३ बजे श्रमदान समय सकियो। सबैजना बिदा भयौं। ३ बजे हर्क साम्पाङलाई भेट्ने समय दिइएको हुनाले अलि हतारिएर आएँ। बाटोमा स्थानीयवासी केहीसँग साम्पाङको चरित्र, काम र उपलब्धिका बारेमा सोधीखोजी गरेँ। यहाँ पहिलो समस्या खानेपानीको थियो, अब हल भइसक्यो। सुकुम्बासी समस्या छ, लालपुर्जा पनि दिने भनेको छ। अर्कोकुरा रोजगारीको समस्या हो २४ वटा उद्योग खोल्न सकियो भने त्यो पनि हल होला। त्यो पनि गर्न खोज्दैछ, तर विरोधीहरूले गर्नै दिएको छैन। भेटे जति सबैले उनको पक्षमा सकारात्मक जवाफ नै दिए। त्यसमध्ये एकजना सफारी चालकले मात्र असन्तुष्टि जनाए पहिले खुब केही गर्छु भनेर तम्सेको थियो, अहिले त थाक्यो क्यारे। मैले मेयरको कामप्रति वडाध्यक्षहरूले किन विरोध गरेको, उजुरी हालेको ? भनेर केहीलाई सोध्दा सबैको उस्तै जवाफ थियो मेयरले वडाध्यक्षले मागेअनुसारको विकास बजेट छुट्ट्याएकै छ। तर उनीहरू त्यसलाई ठेक्कापट्टामार्फत गर्न चाहन्छन्। त्यसो गर्यो भने कमिसन पाइन्छ। चुनावमा भएको खर्च कमिसनबाट असुलउपर गर्ने दाउमा छन्, जुन गर्न मेयरले मान्नु भएको छैन। यही हो विवादको जरो। मेयरको कार्यकक्षको ढोकामा कडा प्रतिबद्धता लेखिएको थियो म भ्रष्टाचार गर्दिनँ र गर्न पनि कसैलाई दिन्नँ। सायद राजनीतिक पार्टीबाट गएका भ्रष्ट चरित्रका जनप्रतिनिधिहरू त्यही बोर्ड देखेपछि भाउन्न हुँदा रहेछन् क्यार। तब उनीहरू भित्र पस्नासाथ मेयरसँग पाखुरा सुर्कासुर्की गरिहाल्छन्।हर्क साम्पाङ धेरै बेथिति र चुनौतीहरूसँग लड्दै आउनु भएको हो। उनीसँग डर हैन, कामप्रति प्रतिबद्धता छ। पार्टी वा राजनीतिक दबाब पनि छैन। उनको अडान, चिन्तन र कामप्रति करिब ९० प्रतिशत जनताको साथ छ। अझ भन्ने हो भने कांग्रेस, माओवादी र एमालेकै साथीहरूसमेत आफ्नो पार्टीभन्दा साम्पाङको कामको सगर्व तारिफ गर्छन्। सहकारी श्रम हाम्रो पुरानो संस्कृति हो। हाम्रो समाजवादको बाटोसमेत सहकारी श्रम, साझा उद्यम र उत्पादन एवं नियन्त्रण नै हो। जुन हामी कुरा मात्र गर्छौ, काम गर्दैनौँ। पुँजीवादी समाजमा एकल उत्पादन, एकल नाफा र नियन्त्रण हुन्छ। पुँजी लगानीको संस्कृति विकास नभइसकेको देशमा समाज निर्माणको आधार पनि सहकारी श्रम नै हो, जहाँबाट हाम्रा भावना अन्तर्घुलित हुन्छ र त्यो भावनाले साझा संस्कृति र राष्ट्रियताको निर्माण गर्दछ। मेअर हर्क साम्पाङले यो आरम्भ गर्नुभएको छ। राष्ट्रियताको हितमा काम गर्नेहरू जुनसुकै पार्टी, जाति र विचारका हुन् हामीले पूर्वाग्रह राख्न हुँदैन। अझ हामीले जानेनौसकेनौ भने जान्ने सक्नेलाई साथ दिनुपर्छ। यो चिन्तनको विकास नभएसम्म राम्रो काम र राम्रा मान्छेहरू जन्मनहुर्कन सक्दैनन्। तर हामी कार्यकर्ताहरूलाई विपक्षी नेता, पार्टीहरूले जतिसुकै राम्रो काम गरुन् तिनको विरोधै गर्न र आफ्ना नेताहरू जतिसुकै बदमास, ठग, भ्रष्ट भए पनि तिनको जय गाउन सिकाइएको छ, हामीलाई उसको देवत्वकरण गर्नैपर्ने संस्कारमा हुर्काइएको छ। मेयर साम्पाङ कार्यालय समय सकिनासाथ बुद्धचोकको ग्रिनटी अर्थात् उनको जनसम्पर्क कार्यालयमा पुगिसक्दा रहेछन्। बिहानसमेत ७ बजेदेखि नै श्रमदाताहरूसँग ग्रिनटीमा हुन्छन् भने ८ बजेसम्म त श्रमशिविरतर्फ रमाना भइसकेका हुँदा रहेछन्। ५ बजे उनको जनसम्पर्क कार्यालयमा पुगें। उनलाई भेट्न कुनै रोकतोक थिएन, न कुनै एपोइन्मेन्ट। गाउँघरमा लाउने साधारण पोसाकमा घरपछाडि केही ठिटाहरूसँग थिए, उनी। उनको मप्रतिको पहिलो नजर चैं अलि शंकालु नै थियोः मेरो अभिवादन फर्काएर भन्नुस् त भन्दै केहीबेर सुनिरहे। सँगैका साथीहरूले उनको प्रशंसा गर्दा उनी रत्ति खुशी नभई निदाएको जस्तो गरिरहे। तर जब साथीहरूले माओत्सेतुङ, सी जिङपिङ होचिमिह्नसँग उनको तुलना गर्दै अहिलेका नेताहरूभन्दा राजा ज्ञानेन्द्र ठीक हुन् भन्नेमा पुगेँ, एकैचोटी उनी हाँसे हैट् कामरेडहरू त, राजा पो ठीक भन्नेमा आइपुगे है, हाहा ! एउटा कुरामा उनी सहमत भए यो देशमा कम्युनिजम्को नाममा बाहुननिजम् हावी भयो र त्यही बाहुनिजम्ले देशलाई खायो। मैले उनलाई थप केही सुझाव दिएँ धराने मायासहित धराने कालो बंगुरको मासु बेचेर विदेशसम्म सप्लाई गरौं र धरानमा निर्माण हुने भोजपुरे सिरुपाते खुकुरीलाई प्रत्येक नेपालीको घरमा अनिवार्य बनाऔं, विदेशमा समेत निर्यात गरौं। तपाईंले यो अभियानको नेतृत्व गर्दा धरानलाई मात्र होइन सिंगो मुलुकलाई विश्वबजारमा पुर्याइ हामी राम्रो अर्थतन्त्रसमेत आर्जन गर्नसक्छौं भन्दा उनले अलि कान ठाडो पारेर सकिन्छ भनेर जवाफ दिए। त्यसपछि तपाईंजस्तो नेताहरूसँग के धेरै कुरा गर्नु, मैले बुझें, तपाईंले पनि बुझ्नुभयो भन्दै भर्खर ओछ्यानबाट ब्युँझिएको जस्तो गरी ट्वाइलेट अगाडि रहेको प्लास्टिक डेक्चीको पानी मुखमा छ्याप्दै पत्रकार सम्मेलनतिर लागे। म पनि अर्गानिक ग्रिनटीसँगै उनको अर्गानिक विचार र चरित्र ग्रहण गर्दै धरानबाट बिदा भएँ। जनताको हितमा निडर भएर अगाडि बढ्नोस् साम्पाङजी ।"
ललिता निवास प्रकरण : सरकारी जग्गा कोसेली नबनोस्,"अनुसन्धान गर्ने बेला हामीले यो विषय गुपचुप राखेका थियौं। यसैकारण दबाबबिना काम गर्ने वातावरण मिल्यो। अहिले पनि प्रहरीलाई यो विषय निष्कर्षमा पुर्याउनका लागि सहयोग गर्न आवश्यक पर्छ। न्यायालयलाई विश्वास गर्न जरुरी छ। नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवास जग्गा हिनामिनासम्बन्धी फाइल पुनः खोलेको छ। यसबाट अब दोषीहरू कारबाहीको दायरामा आउने र सरकारी सम्पत्ति सरकारकै नाममा फिर्ता हुने विश्वास पलाएको छ। जिम्मेवार ठाउँमा बसेका व्यक्तिबाटै सरकारी जग्गा हिनामिनामा अपराधकर्म भएको छ। सरकारले मुआब्जा तिरेर आफ्नो नाममा ल्याएको जग्गा विभिन्न बहाना बनाउँदै पुनः पुरानै व्यक्तिको संरक्षणमा पुर्याउने र बिक्री वितरण गरिएको छ। यस घटनाको अध्ययन गर्ने समितिको संयोजकको भूमिकामा केही समय अनुसन्धान गर्ने अवसर पाएको थिएँ। घटना केलाउँदै जाँदा सरकारी जग्गा कोसेली बाडेजस्तो बाँडिएको पाइयो। केही जग्गा बिक्रीवितरण गरिएको छ। केही भने बिक्री गर्न सघाएबापत बकस र उपहार प्रदान गरिएको छ। पैसाको लालचमा विवेक गुमाएका व्यक्तिबाट यस्तो कुकार्य भएको छ। सीआईबीले यस विषयमा गहन अनुसन्धान गरेको छ। ललिता निवासको २९९ रोपनी जग्गामध्ये १४ रोपनी ११ आना जग्गा सुर्वणशमशेरकै नाममा थियो। २८४ रोपनी जग्गा सरकारले मुआब्जा दिएर ग्रहण गरेको हो। यो विशुद्ध सरकारको जग्गा हो। यो जग्गा व्यक्तिको नाममा लैजान भूमिका खेल्ने तत्कालीन सरकारी कर्मचारी तथा बिचौलीया र अन्य सबैलाई कानुनी दायरामा ल्याउनुपर्छ। यो विषय अनुसन्धान हुनैपर्ने विषय थियो। अनुसन्धानको क्रममा सीआईवीले धेरै प्रमाणहरू फेला पारेको छ। अझै धेरै ठूला विषय निस्कन सक्छन्। यस प्रकरणमा राजनीतिक दलका व्यक्ति जोडिएका छन्। त्यसैकारण प्रहरी र अदालतमा समेत दबाब पर्न सक्छ। तर, विकृतिको विरुद्ध सरकार अडिग हुनैपर्छ। राजनीतिक दलसँगको आबद्धताका आधारमा अपराध गर्नेलाई उन्मुक्ति दिनुहुँदैन। अनुसन्धान निष्कर्षमा पुर्याउनैपर्छ। गैरकानुनी काम गर्ने जोसुकै पनि सजायको भागिदार हुनैपर्छ। यो प्रकरणले सत्तासमीकरणमै हलचल पैदा गर्न सक्ने सम्भावना छन्। अर्थात् गडबडी हुनसक्छ। राजनीतिक दबाबमा एकपटक रोकिएको विषय पुनः सुरु हुनु भनेको टुंगो लाग्नैका लागि हो भन्ने मेरो बुझाइ छ। अब हस्तक्षेप बिना प्रहरीलाई काम गर्न दिनुपर्छ। सरकारी वकिल कार्यालयले पनि दबाब र प्रलोभनमा नपरी काम गर्नुपर्छ। अख्तियार र सीआईबी दुवैको अनुसन्धान प्रतिवेदनमाथि अदालतमा छलफल र बहस हुन जरुरी छ। यो प्रकरणमा जानेका बुझेका मानिसले जानीजानी नै सरकारी जग्गा हिनामिना गरेका हुन्। योजनाबद्ध तरिकाले पैसा खाएर नै व्यक्तिको नाममा नामसारी गरेका हुन्। यो निर्लज्ज कार्य हो। पैसाका लागि जे पनि गर्न सक्ने व्यक्तिले कहिल्यै पनि मुक्ति पाउनुहुन्न। अनुसन्धान गर्ने बेला हामीले यो विषय गुपचुप राखेका थियौं। यसैकारण दबाबबिना काम गर्ने वातावरण मिल्यो। अहिले पनि प्रहरीलाई यो विषय निष्कर्षमा पुर्याउनका लागि सहयोग गर्न आवश्यक पर्छ। न्यायालयलाई विश्वास गर्न जरुरी छ। नक्कली शरणार्थी प्रकरण जस्तै यो विषय अदालतमा प्रवेश गराएर थप अनुसन्धान गर्न आवश्यक छ। मंगलबार पक्राउ परेका व्यक्तिलाई ७ दिन हिरासतमा राख्न अदालतको आदेश मिलेपछि अब यो मुद्दा अदालत प्रवेश गरेको छ। केही सकारात्मक नतिजाको अपेक्षा गर्न सकिन्छ। (पूर्वसचिव त्रिताल ललिता निवासलगायत सरकारी जग्गा अध्ययन समितिका पूर्वसंयोजक हुन्।)"
किन आवश्यक छ पूर्वसूचना प्रणाली ?,"काठमाडौं : जल तथा मौसम विज्ञान विभागले यस मनसुनमा सरदरभन्दा कम वर्षा हुने प्रक्षेपण गरिसकेको छ। कम वर्षा हुने सम्भावना ३५ देखि ५५ प्रतिशत भए पनि मनसुनजन्य विपत् कुनै पनि समय हुन सक्ने विज्ञहरूले जनाएका छन्। त्यसका लागि (अर्ली वार्निङ सिस्टम) पूर्वसूचना प्रणाली आवश्यक बनेको छ। जसले हजारौंको ज्यान जोगाउन मद्दत गर्ने उनीहरूको तर्क छ। पूर्वसूचना प्रणालीका विषयमा गत साता अन्तर्राष्ट्रिय एकीकृत पर्वतीय विकास केन्द्र (इसिमोेड)ले एउटा विज्ञप्ति जारी गर्दै अत्यन्त आवश्यक रहेको जनायो। जलवायु परिवर्तनका कारण पछिल्लो समय चरम मौसमी घटनाहरू बढ्दै गएको र यस्ता प्रणालीहरू अत्यन्त आवश्यक रहेको जनाएको छ। इसिमोडमा कार्यरत हाइड्रोलोजिस्ट मनिष श्रेष्ठका अनुसार समग्रमा कम पानी परे पनि सतर्क हुनुपर्छ भन्ने सन्देश दिन खोजेको छ। भौगोलिक अवस्थाका कारण भारी वर्षा हुनेबित्तिकै फ्ल्यास फल्ड (आकस्मिक बाढी), पहिरो, डुबान हुने भएकाले पूर्वसूचना प्रणाली आवश्यक रहेको जनाए। उनका अनुसार इसिमोडले दुई प्रकारको पूर्वसूचना प्रणालीले काम गरिरहेको छ। समुदायमा आधारित पूर्वसूचना प्रणाली र नासासँग मिलेर पूर्वानुमानका मोडलहरू बनाएर काम गरिएको छ। जोखिमका इतिहास हेरेर त्यस्ता ठाउँमा पूर्वसूचना प्रणाली जडान गरिएको छ। स्याटालाइटमार्फत नेपालभरिका ससाना खोलाहरूसमेत क्याप्चर गरेर हेरिन्छ श्रेष्ठले भने, स्याटालाइटको सहयोग लिई जलविज्ञान मोडलअनुसार काम गरिन्छ। ती प्रणालीहरूको बाढी आउनुभन्दा पहिला सचेत गराउन मिल्छ। भारी वर्षा र बाढीको प्रक्षेपण गरिन्छ। दुईदिन पहिला पानी र बाढीको सूचना प्रवाह गर्न सकिन्छ। उक्त कामको अनुगमन भने जल तथा मौसम विज्ञान विभागले गर्दै आएको छ। इसिमोेडको विज्ञप्तिअनुसार सन् २०१४ मा जस्तै यो वर्ष पनि बाढीपहिरोको वितण्डा ल्याउन सक्ने भन्दै सचेत गराएको छ। यस मनसुनमा दक्षिण एसियामा नै सरदरभन्दा कम वर्षा हुने आकलन छ। तर सन् २०१४ को अगस्ट १४ देखि १६ मा आएको भारी वर्षाले नेपालका १८ वटा जिल्लामा बाढीपहिरो आएको थियो। ५३ जनाको मृत्यु हुनका साथै १४० मिलियन डलरको क्षति भएको थियो। जलवायु परिवर्तनका कारण वर्षात्को शैली फेरिएको छ। विनाशकारी बाढी, पहिरोको जोखिम बढेको छ। त्यसैले पनि पूर्वानुमान तथा पूर्वसूचना प्रणाली अति आवश्यक छ। विशेषगरी समुदायमा आधारित प्रमुख बाढीका जोखिम क्षेत्रहरूमा यस्ता सूचना प्रणालीको अत्यन्त आवश्यक छ। जसले हुन सक्ने क्षतिको न्यूनीकरण गर्न सकिन्छ। प्रत्येक वर्ष मनसुन झन्झन् नराम्रो बन्दै गएको छ। विश्व बैंकको प्रक्षेपणअनुसार जलवायु परिवर्तनका कारण दक्षिण एसियन मुलुकले प्रतिव्यक्ति आयमा धेरै नै उतारचढाव अनुभव गर्नेसमेत विज्ञप्तिमा छ। त्यस्ता सम्भावित जोखिमलाई न्यूनीकरण गर्न पूर्वानुमान तथा पूर्वसूचना प्रणाली जडान आवश्यक रहेको औंल्याएको छ। जसले समुदायलाई सूचित गर्न मद्दत गर्नेछ। हालसम्म अफगानिस्तानमा ३, भारतमा ७, नेपालमा ११ र पाकिस्तानमा ५ वटा स्टेसनहरू जडान भएका छन्। पूर्वसूचना प्रणालीहरू राख्नका लागि राष्ट्रिय स्तरबाट नै लगानी आवश्यक छ। ऐतिहासिक तथ्यांकहरू हेरेर, पहिला धेरै बाढी आएका क्षेत्रहरूलाई पहिचान गरी त्यस्ता ठाउँलाई प्राथमिकतामा राख्नुपर्ने विज्ञहरूको सुझाव छ। त्रिभुवन विश्वविद्यालयका उपप्राध्यापक सुरेश मरहठ्ठाका अनुसार जबसम्म घण्टाघण्टाको तथ्यांक (आवर्ली डेटा) लिन सकिन्न तबसम्म पूर्वसूचना दिन सजिलो नहुने बताए। नेपालमा हालसम्म २४ घण्टाको तथ्यांक मात्रै लिने गरिएको उनले बताए । उनले भने रियल टाइम डेटा भएमा बाढीको पूर्वानुमान सजिलो हुन्छ। पानी परिसकेपछि कुन ठाउँमा बाढी कति बेला पुग्छ भन्न सकिन्छ। घण्टागत तथ्यांक लिन महँगो छैन। तर, राज्यले चासो देखाउनु पर्यो। आवर्ली सिस्टमको सञ्चालन र व्यवस्थापन उचित किसिमले गर्नुपर्ने उनले बताए। नदीहरूमा केही वर्षको अन्तरालमा बाढी आउने गर्छ। ५, १०, २०, ५०, १०० या कति वर्षको अन्तरालमा बाढी आएको हो त्यसको अध्ययन जरुरी हुन्छ। बाढीको अन्तराल बुझ्दा कति पानी पर्यो, त्यसबेलाको माटोको अवस्था कस्तो थियो भन्ने बुझन आवश्यक हुने मरहठ्ठाले बताए। वर्षभरि पर्ने पानीको ८० प्रतिशत मनसुनमा पर्छ। जुलाईमा मात्रै २६ प्रतिशत। जुलाई र अगस्टमा ५० प्रतिशत, जुन र सेप्टेम्बरमा ३० प्रतिशत पानी पर्छ। तर, करिब सातादेखि १० दिनको बीचमा ५० प्रतिशत पानी पर्छ। त्यसले बाढी ल्याउँछ। उनका अनुसार चुरे क्षेत्रमा वर्षभरिमा २००० मिलिमिटर पानी पर्छ। तर मनसुनमा एकै दिनमा ५०० मिमि पानी परेको रेकर्ड छ। बादल सबैभन्दा पहिला चुरेमा ठोक्किन्छ। त्यसैले पहिलो पानी चुरेमा पर्छ। त्यसपछि मात्र महाभारत रेन्जमा पर्छ। काठमाडौंमा १७० मिमिभन्दा बढी पानी मापन भएको छैन। १०० मिमिभन्दा बढी पानी आउनेबित्तिकै काठमाडौं डरलाग्दो हुन्छ। लुम्ले, खुदी, पोखरा, संखुवासभाको नुम, सिन्धुपाल्चोकको शेर्माथानलगायतका ठाउँमा घण्टामा परेको पानी अत्यन्त धेरै हुन्छ। जोखिमका ठाउँ पहिचान भइसकेको हुन्छ। त्यसमा पूर्वसूचना प्रणालीले सजिलो बनाएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) ले पूर्वसूचना प्रणालीमा काम गरिरहेको छ। सप्तरी, बारा, रौतहट, बाँके, बर्दिया, कञ्चनपुरलगायतका जिल्लाका १३ स्थानीय तहका ३४ ठाउँमा स्मार्ट साइरन जडान गरिएको छ। अझै पनि जोखिमका क्षेत्रहरू (हजार्ड म्यापिङ) को बारेमा अध्ययन गरिहेको प्राधिकरणका प्रवक्ता धु्रवबहादुर खड्काले जानकारी दिए। तर, त्यस्ता प्रणालीहरू विपद् आएर आफैं बज्दैन, आफैंले सञ्चालन गर्नुपर्ने हुन्छ। विगतमा पानीको सहत कति हुन्छ भन्ने सूचना एसएमएसमार्फत पठाउने, सिट्ठी बजाउने गरिन्थ्यो खड्काले थपे, तर पूर्वसूचना प्रणालीमार्फत सेटिङ मिलाएपछि आफैं पनि संकेत दिन्छ। माइकबाट सूचना प्रसारण गरिन्छ। उक्त सूचना चार किलोमिटर क्षेत्रसम्म सुनिन्छ।त्यसको सञ्चालन स्थानीय तहले या केन्द्रबाट पनि गर्न सकिन्छ। त्यसले धेरै जनधनको रक्षा हुने उनले बताए। प्राधिकरणले १० हजार ८ सय शैक्षिक संस्था, स्वास्थ्य संस्था, सरकारी निकाय कस्तो अवस्थामा छन्। कति जोखिममा छन् भनेर अध्ययन भइरहेकोउनले बताए। त्यस्ता क्षेत्रमा पूर्वसूचना प्रणाली अर्थपूर्ण हुने पनि बताए।"
सरकारले निजी क्षेत्रसँगको सहकार्यलाई प्राथमिकतामा राखेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्ड ले मुलुकको अर्थतन्त्रमा परेको दबाब,अप्ठ्यारा फुकाउन नेपाल उद्योग परिसंघसहित निजी क्षेत्रसँगको सहकार्यलाई प्राथमिकतामा राखेको बताएका छन्। नेपाल उद्योग परिसंघ (सिएनआई) का नवनिर्वाचित पदाधिकारीसँग बिहीबार प्रधानमन्त्री निवास बालुवाटारमा छलफलका क्रममा प्रधानमन्त्री प्रचण्डले आर्थिक एवं औद्योगिक विकासका लागि परिसंघबाट प्रत्यक्ष रुपमा नीतिगत तथा व्यवहारिक सुझाव प्राप्त भइरहेको र त्यसलाई सरकाले प्राथमिकतामा राखेको बताए। परिसंघका नवनिर्वाचित अध्यक्ष राजेशकुमार अग्रवालको नेतृत्वमा गएको परिसंघ पदाधिकारीको टोलीले प्रधानमन्त्रीसँगको भेटमा पुँजीगत खर्च समयमै हुने वातावरणका लागि आग्रह गरेको थियो । परिसंघ अध्यक्ष राजेश अग्रवालले बजेटको सफल कार्यान्वयनका लागि सरकारले घोषणा गरेको अनुगमन समितिमा निजी क्षेत्रको प्रतिनिधित्व गराउन आग्रह गरेका हुन्।"
कांग्रेससँग नयाँ सरकार बनाउने विषयमा कुरा भएको छैन : ओली,"चितवन : नेकपा एमालेका अध्यक्ष केपी शर्मा ओलीले नयाँ सरकार निर्माणका विषयमा कुनै कुरा नभएको बताएका छन्। भरतपुरमा पत्रकारसँग कुराकानी गर्दै उनले सरकार गठनका विषयमा कांग्रेससँग कुनै कुरा नभएको बताए। 'कांग्रेससँग मैले प्रस्ताव गरेको छैन। कांग्रेसले पनि मलाई प्रस्ताव गरेको छैन। तपाईं (पत्रकार)मार्फत् जानकारी पाइरहेका छौं,' उनले भने। पार्टीका दोस्रो तहका नेतामार्फत् कुराकानी गरिएको भन्ने विषय आफूलाई जानकारी नभएको बताए। पूर्वप्रधानमन्त्रीसमेत रहेका ओलीले पशुपतिनाथ मन्दिरको जलहरीको सुन आफ्नो विषय नभएको बताए। उनले भने, 'आफू सरकार प्रमुख हुँदा पशुपति क्षेत्र विकास कोषलाई रकम दिने मात्र निर्णय गरेको हो।' यस विषयमा संसद् र सञ्चारमाध्यममा केही दिन चर्चा भएको भन्दै उनले थपे, 'एक जनाले भनेको सुनियो, सुन होइन, पित्तल चढाएको, त्यहाँ पनि भ्रष्टाचार भएको छ। अलिक दिन त्यसले पनि मार्केट पायो।' केही दिनपछि ११ किलो सुन कहाँ गयो? भन्ने प्रश्न आएको भन्दै उनले प्रतिप्रश्न गरे, 'यो मेरो विषय हो र तपाईंहरूले मलाई सोधेको?'"
कोशी प्रदेशसभा बैठक ३० मिनेटका लागि स्थगित,विराटनगर : कोशी प्रदेशसभा बैठक ३० मिनेटका लागि स्थगित भएको छ। प्रदेशसभा बैठकमा मुख्यमन्त्री हिक्मतकुमार कार्कीले राखेको प्रस्तावमाथि छलफल सकिएपछि सभामुख बाबुराम गौतमले बैठक ३० मिनेटका लागि स्थगित गरेका हुन्। प्रदेश सरकारमा रहेको माओवादी र जसपा सरकारबाट बाहिरिएपछि मुख्यमन्त्री कार्कीले विश्वासको मत लिन लागेका हुन्। प्रदेशको राजनीतिक स्थायित्व कायमलाई प्राथमिकता दिनुपर्नेमा उनको जोड छ। आजै पुन: बस्ने बैठकमा मुख्यमन्त्री कार्कीले राखेको विश्वासको मतसम्बन्धी प्रस्तावमा मतदान हुनेछ। उनलाई विश्वासको मत प्राप्त गर्न ४६ सांसदको समर्थन चाहिन्छ। उनलाई राप्रपाको साथ छ । कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। एमालेका ४० र राप्रपाका ६ गरेर सत्तारुढसँग ४६ सांसद छन्। कार्कीलाई विश्वासको मतका लागि थप १ सांसद आवश्यक पर्छ। विपक्षी गठबन्धनसँग पनि सभामुखबाहेक ४६ नै सांसद छन् ।
"मुख्यमन्त्री कार्कीलाई सरकार चलाउने ढंग छैन, त्यसैले विश्वासको मत दिन्नौं : राजेन्द्र राई","विराटनगर : कोशी प्रदेशका नेकपा एकीकृत समाजवादी संसदीय दलका नेता राजेन्द्र राईले मुख्यमन्त्री हिक्मतकुमार कार्कीलाई सरकार चलाउने ढंग नभएकाले विश्वासको मत नदिने निष्कर्षमा पुगेको बताएका छन्। बिहीबार प्रदेशसभा बैठकमा विश्वासको मतका लागि मु्ख्यमन्त्री कार्कीले पेश गरेको प्रस्तावमाथिको छलफलमा भाग लिँदै पूर्वमुख्यमन्त्री समेत रहेका राईले सरकार चलाउने योग्यता मुख्यमन्त्री कार्कीमा नहुँदा विश्वासको मत नदिने बताए। 'सरकार चलाउने ढंग यो सरकारलाई छैन,'उनले भने,'यसकारण पनि मुख्यमन्त्रीलाई विश्वासको मत दिदैनौं।' उनले कामको भुक्तानी नपाएर उपभोक्ता समिति र ठेकेदारहरू समस्यामा परेको बताए। 'आज १० लाखको, ५ लाखको कामको भुक्तानी नपाएर उपभोक्ता समिति, ठूलाठूला ठेकेदारहरू रोएर बसेका छन्। उधारो तिर्न नसकेर आज ठेकेदारहरूले होटलमा खान नपाउने अवस्था आएको छ। पैसा छ उता संचित कोषमा । पैसा प्रक्रिया पुर्याएर कसरी खर्च गर्न जान्दैन। कर्मचारीले बताइदिँदैनन्,'उनले भने। तत्कालिन सत्ता साझेदार दल नेकपा माओवादी केन्द्र र जनता समाजवादी पार्टीले सरकारलाई दिएको समर्थन फिर्ता लिएपछि अल्पमतमा परेका मुख्यमन्त्री कार्कीले विश्वासको मत लिन लागेका हुन्। मुख्यमन्त्री कार्कीलाई नेपाली कांग्रेस र जनता समाजवादी पार्टीले विश्वासको मत नदिने निर्णय गरेका छन्। कार्कीलाई विश्वासको मतका लागि ४६ सांसदको समर्थन चाहिन्छ। उनलाई राप्रपाको साथ छ । कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। एमालेका ४० र राप्रपाका ६ गरेर सत्तारुढसँग ४६ सांसद छन्। कार्कीलाई विश्वासको मतका लागि थप १ सांसद आवश्यक पर्छ। विपक्षी गठबन्धनसँग पनि सभामुखबाहेक ४६ नै सांसद छन् ।"
मदन भण्डारीले राष्ट्रियताको लागि खेल्नुभएको भूमिका प्रशंसनीय छ : पूर्व राष्ट्रपति भण्डारी,"काठमाडौं : पूर्व राष्ट्रपति विद्यादेवी भण्डारीले जननेता मदन भण्डारीको विचार स्मरणीय रहेको बताएकी छन्। ७२औं जन्मजयन्तीको अवसरमा आयोजित कार्यक्रममा उनले नेपाली राजनीतिमा मदन भण्डारीको भूमिका प्रशंसनीय रहेको बताइन्। 'जननेता मदन भण्डारीले २०४६ सालको जनआन्दोलनको एक सूत्रधार हुनुहुन्थ्यो। आन्दोलनको सफलतापछि राष्ट्रियताको लागि उहाँले खेल्नुभएको भूमिका प्रशंसनीय छ। उहाँले समयको पदचापलाई स्पष्टरुपमा बुझ्न सक्ने नवीन विचारक हुनुहुन्थ्यो,' उनले भनिन्। उनले नेपाली लोकतन्त्रको मौलिक अभ्यास र अनुभवसमेतका आधारमा मदन भण्डारीले नेपाली क्रान्तिको मार्गदर्शक सिद्धान्त जनताको बहुदलीय जनवादको प्रतिपदान गरेको बताइन्। यही कारणले उहाँलाई अद्वितीय विचारको रूपमा नेपाली समाजमा ग्रहण गरेको उनको भनाइ छन्। 'उहाँले देख्नुभएको बाटोमा हामी निष्ठापूर्वक तरिकाले अगाडि बढिरहेका छौं। जबज कुनै एउटा राजनीतिक दलको विचारमात्र नभएर नेपाली माटोको सुवास आउने मौलिक सिद्धान्त हो,' उनले भनिन्। यसैबीच पूर्वराष्ट्रपति विद्यादेवी भण्डारीले मदन भण्डारी फाउन्डेसनद्वारा स्थापित मदन भण्डारी रूपान्तरण राष्ट्रिय नेतृत्व पुरस्कार प्रदान गरेकी छन्। यस वर्ष सो पुरस्कार हेटौंडा उपमहानगरपालिका४ प्रतिभानगर, मकवानपुरकी निरुकुमारी मगरलाई र मदन भण्डारी राष्ट्रिय पुरस्कार सोलुखुम्बु सोलुदूधकुण्ड नगरपालिका४ फाप्लु निवासी डा मिङमार ग्याल्जेन शेर्पालाई प्रदान गरियो।"
गठबन्धनकै कारण सरकार टिक्दैन : केपी ओली,"चितवन : नेकपा एमालेका अध्यक्ष केपी शर्मा ओलीले सरकार ओरालो गतिमा लागेको बताएका छन्। स्वार्थमा रुमलिएको कारण सरकार गठबन्धनकै कारण नटिक्ने उनको भनाइ छ। भरतपुर विमानस्थलमा पत्रकारसँग कुराकानी गर्दै अध्यक्ष ओलीले देश बनाउने संकल्प छोडेर स्वार्थमा लागेको आरोप लगाउँदै सत्ता गठबन्धन स्वार्थको गठजोड भएको ब्यङ्ग्य गरे। यहाँ देश बनाउने संकल्पभन्दा स्वार्थको गठजोडहरूको स्वार्थ छ। स्वार्थको गठजोड फुट्ने गरी टकराउँदैन तबसम्म यो सरकार चल्छ,' उनले भने। ओलीले पशुपतिको जलहरीको विषयलाई अनावश्यक उचालिएको बताए। जलहरीमा नाम लेखिएको विषयमा आफू जानकार नभएको भन्दै स्वभाविक भएको उनले प्रतिक्रिया दिए। भष्ट्राचारको फाइल नियमित प्रक्रिया भएको भन्दै सरकारले जसमात्रै लिएको उनले बताए।"
प्रदेशसभामा बोल्न जसपाले गर्यो अस्वीकार,विराटनगर : जनता समाजवादी पार्टी (जसपा)ले कोसी प्रदेशको प्रदेशसभा बैठकमा बोल्न अस्वीकार गरेको छ। प्रदेशसभाको तेस्रो अधिवेशनको पहिलो बैठकमा जसपाले बोल्न अस्वीकार गरेको हो। यद्यपि जसपाकी प्रदेशसभा सदस्य निर्मला लिम्बु बैठकमा उपस्थित छिन्। कोसीको ९३ सदस्यीय प्रदेशसभामा पार्टीका तर्फबाट उनी एक्ली प्रदेशसभा सदस्य हुन्। मुख्यमन्त्री हिक्मतकुमार कार्कीले विश्वासको मत मागेपछि सभामुख बाबुराम गौतमले जसपाको तर्फबाट सो दलको नेता लिम्बुलाई बोल्ने समय दिएका थिए। तर उनले बोल्न मानिनन्। उनले बोल्न नमानेपछि सभामुख गौतमले नेकपा (एकीकृत समाजवादी) पार्टीका नेता राजेन्द्र राईलाई बोल्ने समय दिए। जसपाले मुख्यमन्त्रीलाई विश्वासको मत नदिने र प्रतिपक्षमा पनि मतदान नगर्ने भन्दै तटस्थ बस्ने निर्णय गरेको थियो।
विश्वासको मत मागेर मुख्यमन्त्री भाग्नुभयाे : उद्धव थापा,"विराटनगर : नेपाली कांग्रेस संसदीय दलका नेता उद्धव थापाले विश्वासकाे मत मागेर मुख्यमन्त्री भागेकाे गुनासाे गरेका छन् । मुख्यमन्त्रीले विश्वासको मत मागेपछि मतविभाजनका लागि सभामुखले ३० मिनेटका लागि बैठक स्थगित गरेका थिए । तथ्यांक लिएर आउँछु भन्दै प्रदेशसभा परिसरबाट बाहिरिएका मुख्यमन्त्री नआएपछि बैठक अनिश्चित बनेकाे छ । 'विश्वासको मत मागेर मुख्यमन्त्री भाग्नुभयाे, कांग्रेस दलका नेता थापाले भने,' हामी कुरेका कुरै छाैं ।' मुख्यमन्त्री कार्कीले प्रमुख सचेतक रेवतिरमण भण्डारीमार्फत् भाेलिका लागि बैठक सार्न सभामुखलाई आग्रह गरेका थिए । तर प्रतिपक्षी दलले आजै बैठक बसेर टुङ्गो लगाउनु पर्ने बताएका छन् । कांग्रेस दलका नेता थापाले आज बैठक बस्नका लागि मुख्यमन्त्रीलाई कुरेर बसेकाे बताए । सत्ता पक्षीय सांसद भने बैठक स्थगित भएपछि प्रदेशसभा सचिवालयबाट बाहिरिएका छन् । प्रतिपक्षी सांसद भने कुरेर बसेका छन् ।"
संघीय सरकारकै कारण संघीयतामाथि प्रश्न उठ्यो: पूर्व मुख्यमन्त्री शाही,"वीरेन्द्रनगर : कर्णाली प्रदेशका पूर्व मुख्यमन्त्री एवं नेपाली कांग्रेसका प्रदेश संसदीय दलका नेता जीवनबहादुर शाहीले संघीय सरकारकै कारण संघीयतामाथि प्रश्न उठेको बताएका छन्। विरेन्द्रनगरमा आयोजित समावेशी विकास विषयक राष्ट्रिय कचहरीलाई सम्बोधन गर्दै नेपाली कांग्रेसका कार्यसम्पादन समितिका सदस्यसमेत रहेका नेता शाहीले यस्तो बताएका हुन्। उनले भने, 'संघीय सरकार जनताका लागि सुनिने सरकार हो। प्रदेश सरकार देखिने सरकार हो। स्थानीय सरकार जनताको चुलोको सरकार हो। तर संघीय सरकारले आवश्यक अधिकार प्रदेश र स्थानीय सरकारलाई नदिएर आफू केन्द्रित बनाउँदा संघीयताको सफल कार्यान्वयनमा चुनौती थपिएको छ। यसले नागरिकहरूमा संघीयता माथि नै प्रश्न उठाउने वातावरण बनिरहेको छ। उनले प्रदेशका मुख्यमन्त्रीलाई संघका मन्त्रीले नटेर्ने बताए। 'प्रदेशका मुख्यमन्त्रीले प्रदेश भित्रका एक जना प्रहरी चलाउन सक्दैन। प्रदेश प्रहरी भनिएको छ। संघ माताहात छ। संघले शिक्षा ऐन बनाउँदैन। प्रदेशले बनाउन पाउँदैन। ग्रामीण स्तरबाट आउने भ्याट र अन्तः शुल्क सहितका श्रोत साधनहरू संघले लिन्छ। प्रदेश सरकारलाई किसानको उत्पादन र गास बास कपाससँग जोडिएका विषयमा कर लगाउ भन्छ। यसरी संघीयताको कार्यान्वयन गर्न संघ सरकार नै बाधक बनेको छ।' उनले नेपाल र यहाँको भुगोलका लागि संघीयता अपरिहार्य रहेको बताउँदै शक्ति, श्रोत संघमा राखेर प्रदेश र स्थानीय सरकारलाई हातखुट्टा बाँधेर दगुर भने जस्तै भएको बताए। संघीय सरकारले पर्याप्त अधिकार प्रदेश र स्थानीय सरकारलाई दिने हो भने संघीयताको प्रभावकारी कार्यान्वयनका साथै जनताका सवालहरू पनि हल हुने उनले बताए।"
मुख्यमन्त्री कार्कीलाई विपक्षीको अनुरोध राजीनामा दिएर बाटो खुला गरिदिनुस्,"विराटनगर : कोशी प्रदेश सरकारका मुख्यमन्त्री हिक्मतकुमार कार्कीले प्रदेश सभामा राखेको विश्वासको मतको प्रस्तावको पक्ष र विपक्षमा दलहरू विभाजित भएका छन्। बिहीबार प्रदेश सभामा मुख्यमन्त्री कार्कीले विश्वासको मतका लागि प्रस्ताव गरिरहँदा प्रतिपक्षी दल नेपाली कांग्रेस, नेकपा माओवादी, एकीकृत समाजवादी विपक्षमा देखिएको छ। सकारबाट बाहिरिएको जसपा भने तटस्थ उभिएको छ। सत्ता साझेदार दल राप्रपाले एमालेलाई मत दिने भएको छ। विश्वासको मतको छलफलका क्रममा कांग्रेस कोशी प्रदेश संसदीय दलका नेता उद्धव थापाले विगत ६ महिनामा सरकारलाई नै सहयोग गरेको बताए। उनले विगत ६ महिना सरकार चलिरहँदा सबै दलले सहयोग गरेको र प्रदेशमा प्रतिपक्ष दल नभएको उल्लेख गरेका थिए। दलका नेता थापाले भने, सरकारलाई सबैले सहयोग गरेको जनताले नै देखेका छन्। तर सरकार जिम्मेवार बन्न सकेन। सरकारले चलिरहेको संसद अचानक स्थगित गरेर भागेको र बजेटसमेत अध्यादेशबाट ल्याएको छ। एमाले नेतृत्वको सरकारले विश्वासको मत माग्नुको औचित्य नभएको बताएका नेता थापाले सहमतीय सरकारका लागि पहल गर्न ढिलो भएको बताए। उनले सरकारले गरेको पहलकदमी ढिलो भएको र राजीनामा दिएर सरकारले नयाँ सरकारलाई बाटो प्रशस्त गर्नुपर्नेमा जोड दिए। त्यस्तै नेकपा माओवादी केन्द्रका संसदीय दलका नेता इन्द्रबहादुर आङ्बोले राजनीतिक परिवर्तनसँगै दलहरू नयाँ अध्यायमा पुगेको बताए। मुख्यमन्त्रीले प्रदेशको अवस्था जानकारी गराइरहनु भन्दा पनि राजीनामा दिएर नयाँ सरकारको लागि बाटो खुला गरिदिनु नै उपयुक्त हुने आङ्बोले बताए। त्यस्तै एकीकृत समाजवादीका दलका नेता राजेन्द्रकुमार राईले वर्तमान सरकारले प्रदेशमा सही नेतृत्व गर्न नसकेको आरोप लगाए। मुख्यमन्त्रीको जिम्मेवारीबहन गरिसकेका राईले एमालेले अन्य दललाई सधैं पेलेर काम गर्ने, सरकार चलाउँदा एकलौटीरूपमा प्रस्तुत हुने र आवश्यक पर्दामात्र सम्झेर समर्थन पाउन नसकिने बताए। उनले समाजवादीले विश्वासको मत दिन नसक्ने प्रस्टाए। सत्तामा रहेको राष्ट्रिय प्रजातन्त्र पार्टी राप्रपाले भने सरकार सही ढंगबाट अघि बढिरहेको जनाएको छ। राप्रपाका प्रदेश सभासदस्य अम्बरबहादुर विष्टले एमाले नेतृत्वको सरकारलाई पूर्ण समर्थन दिँदै सरकारलाई निरन्तरता दिने पक्षमा उभिएको जिकिर गरेका थिए। यसअघि मुख्यमन्त्री कार्कीले विगतको सरकारले राख्न नसकेको प्रदेशको नाम यसै सरकारले राख्न सफल भएको बताएका थिए। उनले भने, अघिल्लो कार्यकालमा समेत सरकारले प्रदेशको नाम राख्न नसकेको अवस्था थियो। यसपटक सबै दलको सामूहिकतामा प्रदेशको नाम राखिएको छ। केही असन्तुष्टि देखिए, त्यसको समाधानका लागि प्रक्रियासंगै अघि बढ्न सकिन्छ। तर संवैधानिक प्रक्रिया पूरा गरेर नाम राखिसकेपछि जिम्मेवार बनेका दलका नेताहरू नै फरकफरक मान्छेसँग फरकफरक कुरा गर्दै हिँडेका छन्। मुख्यमन्त्री कार्कीले विगतमा ठूलो मन्त्रालय बन्दै आएकोमा यसपटक सरकारसमेत सानो बनाइएको बताए। एमालेले सरकार बनाइरहँदा प्रदेशको पूँजीगत खर्च ८० प्रतिशतसम्म पुग्न उनको दाबी छ। बजेटका सन्दर्भमा मुख्यमन्त्री कार्कीले पूर्व सरकारहरूले अर्थ मन्त्रालयले स्वीकृति नै नदिई मन्त्रिपरिषदबाट निर्णय गराएर जथाभावी निर्माण कार्य गरेको हुदाँ यो सरकारले ती कामकार्वाही रोकेको प्रस्टाए। उनले सबै दलले मिलेर आफ्नो सरकारलाई विश्वासको मत दिनेमा विश्वस्त रहेको उल्लेख गरेका थिए।"
कोशी प्रदेशसभा बैठक शुक्रबारसम्मका लागि स्थगित,"विराटनगर : कोशी प्रदेशसभा बैठक शुक्रबारसम्मका लागि स्थगित भएको छ। सभामुख बाबुराम गौतमले ११ बजेसम्मका लागि बैठक स्थगित भएको जानकारी दिए। दलहरूबीच सहमति नभएपछि सभामुखले ११ बजेसम्मका लागि बैठक स्थगित गरेका हुन्। मुख्यमन्त्री हिक्मतकुमार कार्कीले विश्वासको मत मागिसकेपछि दलका नेताहरूले आआफ्नो धारणा राखेका थिए। त्यसपछि सभामुख बाबुराम गौतमले साँझ ५:२० बजेबाट बैठक स्थगित गरे। अर्को सूचना जारी गरेर राति ८ बजेसम्मका लागि स्थगित गरियो। तर, त्यसपछि बैठक बस्न सकेन। मुख्यमन्त्रीले विश्वासको मत मागे पनि मतदान हुन पाएन। सभामुखले बैठक स्थगित गरेपछि प्रदेशसभाबाट निस्किएका मुख्यमन्त्री र मन्त्री फर्किएर आएनन्। त्यसपछि दलका नेताहरू, सचेतक सहितको छलफल राखेर सभामुख प्रदेशसभा बैठक स्थगित गर्ने निर्णयमा पुगेका हुन्। छलफलमा बैठक स्थगित गर्ने सहमति भएको हो।"
कोशी प्रदेशसभा बैठक अझै सुरू भएन,"विराटनगर : कोशी प्रदेशसभाको तेस्रो अधिवेशनको पहिलो बैठक ८ बजेका लागि बोलाइए पनि अझै सुरु हुन सकेको छैन। मुख्यमन्त्री हिक्मत कार्कीले पेस गरेको विश्वासको मतसम्बन्धी प्रस्तावका विषयमा दलका तर्फबाट सांसदहरुले आफ्ना कुरा राखेपछि सभामुख बाबुराम गौतमले ३० मिनेटका लागि बैठक स्थगित भएको जानकारी प्रदेशसभालाई गराएका थिए। तर विषेश कारणबस बैठक ८ बजेसम्मका लागि स्थगित भएको प्रदेशसभा सचिवालयका सचिव गोपाल पराजुलीले जानकारी दिए। एमाले कोशी प्रदेश संसदीय दलका नेतासमेत रहेका मुख्यमन्त्री कार्की नेकपा माओवादी केन्द्र, राप्रपा र जसपाका सांसदको समर्थनमा पुस २५ गते मुख्यमन्त्री नियुक्त भएका थिए। सरकारमा सहभागी भएको माओवादी र जसपाले समर्थन फिर्ता लिएपछि आज कार्कीले प्रदेशसभाबाट विश्वासको मत लिँदैछन्। कार्कीले विश्वासको मत पाउने सम्भावना भने न्युन रहेको छ।"
सत्तासाझेदार दलले विश्वास फिर्ता लिएपछि अध्यादेशमार्फत बजेट ल्याइयो : मुख्यमन्त्री कार्की,विराटनगर : कोसी प्रदेशका मुख्यमन्त्री हिक्मतकुमार कार्कीले सत्तासाझेदार दलले आफू नेतृत्वको सरकारलाई दिएको विश्वास फिर्ता लिएपछि अध्यादेशमार्फत बजेट ल्याउनु परेको बताएका छन्। सत्तासाझेदार दलले समर्थन फिर्ता गरेसँगै संसद (प्रदेशसभा)बाट बजेट ल्याउन नसकिएको बताए। प्रदेशसभा बैठकमा बजेट अध्यादेश पेश गर्ने क्रममा उनले नीति तथा कार्यक्रम संसदमा पेश गरेपनि बजेट अध्यादेशबाट ल्याइएको उल्लेख गरे। आर्थिक मामिला तथा योजनामन्त्री समेत रहेका कार्कीले जेठ ३२ गते अध्यादेशबाट बजेट ल्याएका थिए। अल्पमतमा परेपछि जेठ ३१ गते बजेट अधिवेशन अन्त्य गरेर उनले अध्यादेशबाट बजेट ल्याएका थिए। बिहीबारबाट सुरु तेस्रो अधिवेशनको पहिलो बैठकमा उनले बजेट अध्यादेश पेश गरेका हुन्। जेठ ३१ गते नीति तथा कार्यक्रम ल्याएर संविधानको प्रयोग गरेर अध्यादेशबाट बजेट ल्याइएको उनले बताए। माओवादी र जसपाले समर्थन फिर्ता लिएपछि कार्की नेतृत्वको सरकार अल्पमतमा परेको थियो। उनले आज विश्वासको मत लिँदैछन्। अहिले संसदलाई सम्बोधन गर्दै उनले विश्वासको मत मागिरहेका छन्।
प्रधानमन्त्री दाहाल र राष्ट्रियसभा अध्यक्ष तिमिल्सिनाबीच भेटवार्ता,काठमाडौं : प्रधानमन्त्री पुष्पकमल दाहाल प्रचण्डसँग राष्ट्रियसभाका अध्यक्ष गणेशप्रसाद तिमिल्सिनाले भेटवार्ता गरेका छन्। प्रधानमन्त्री निवास बालुवाटारमा बिहीबार बिहान उनीहरूबीच भेटवार्ता भएको हो।् भेटका क्रममा अध्यक्ष तिमिल्सिनाले आफूले केही दिनअघि गरेको चीन भ्रमण र त्यहाँ भएका कुराकानीबारे प्रधानमन्त्री दाहाललाई जानकारी गराएका थिए। तिमिल्सिनाले चीन भ्रमणको प्रतिवेदन समेत प्रधानमन्त्री दाहाललाई बुझाएका छन्।
'जबज'को प्रशंसा गर्दै ओलीले सम्झिए मदन भण्डारी,"काठमाडौं : नेकपा एमाले अध्यक्ष केपी शर्मा ओलीले जनताको बहुदलीय जनवाद (जबज)को प्रशंसा गरेका छन्। कम्युनिस्ट नेता मदन भण्डारीको ७२औं जन्मजयन्तीको अवसरमा उनले मदन भण्डारीको पनि प्रशंसा गरे। मदन भण्डारीकै नेतृत्वमा जबज आएको बताउँदै उनले मदन भण्डारीलाई निडर नेताको रूपमा चित्रण गरे। 'यस्तो व्यक्ति जन्मिए जसले आन्दोलनको नेतृत्व गरे। उहाँले झन्डा फ्याँक्नुभएन। पराजित हुने डरले भाग्नुभएन। जसलाई हामी मदन भण्डारी भन्छौं। उहाँकै नेतृत्वमै जनताको बहुलीय जनवाद आयो,' उनले भने। उनले अर्काको नक्कल गरेर जबज नआएको भन्दै नेता भण्डारीले कुनै पनि देश र समाजको परिवर्तन मौलिक पाराले हुने बताउने गरेको सम्झिए। 'कुनै पनि देश र समाजको परिवर्तन अर्काको नक्कल गरेर हुँदैन। समय परिस्थितअनुसार त्यस ठाउँको परिवर्तन मौलिक पाराले हुनुपर्छ। हाम्रो देशको अवस्था र परिस्थिति पनि बुझ्नुपर्यो। त्यसले मात्रै कस्तो खालको नेतृत्व आवश्यक पर्छ भन्ने हो,' उनले भने। उनले जबज सत्यमा आधारित रहेको दाबी गरे। उनले जबज देशको परिस्थिति आधारमा निर्माण भएको बताए। जबज अन्तर्राष्ट्रिय परिस्थिति, वैज्ञानिक, मानवीय र पूर्वीय दर्शनको मान्यताअनुसार निर्माण भएको उनको भनाइ छ। उनले जबजमा असाधारण लड्ने क्षमता भएकैले एमाले पटकपटक ठोक्किएर पनि आजको अवस्थामा स्थापित भएको बताए। उनले जबजकै कारण कम्युनिस्ट आन्दोलन जोगिँदै आएको बताए। 'राजनीतिक मूलधारबाट परिवर्तन हुन्छ। त्यसबाट नेपाली समाज अगाडि बढिरहेको छ। जनताको शक्तिलाई क्रमशः पहिल्याउँदै अगाडि बढिरहेका छौं। हामीले लोकल्याणकारी राज्यको अवरधारणा र सामाजिक न्याय र समानताको पक्षपोषण गर्यौं। यस विचारले वास्तविक लोकतन्त्रको पक्षपोषण गर्यो। यसले आफ्नो गणतव्य स्पष्टरूपमा जनताको बहुदलीय जनवाद भनेर तोक्यो,' उनले भने।"
सफलता इमान्दारीताबाट मात्रै प्राप्त हुन्छ : ओली,"काठमाडौं : नेकपा एमालेका अध्यक्ष केपी शर्मा ओलीले व्यक्तिका लागि उपयोगी हुने शिक्षा अपनाउनुपर्ने बताएका छन्। बिहीबार मदन भण्डारी मेमोरियल कलेजको २२ औं स्थापना दिवसको अवसरमा आयोजित कार्यक्रमलाई सम्बोधन गर्दै उनले समाजमा लागू गर्न सकिने शिक्षा आवश्यकता भएको बताएका हुन्। उनले भने,हामीले हाम्रो शिक्षा व्यक्तिका लागि, समाज र देशका लागि जीवन उपयोगी हुने दिनुपर्छ। उनले देशलाई शान्त, सुखी र समृद्धि कसरी बनाउन सकिन्छ त्यसतर्फ लाग्नुपर्ने धारणा राखे। ओलीले नेपालमा विकासका सम्भावना भएको भन्दै ओलीले देशप्रति गर्व गर्नुपर्ने बताए। उनले सफलता इमान्दारीताबाट मात्रै प्राप्त हुने बताए। उनले राम्रो काम गर्छु भन्ने संकल्प गर्नुपर्ने बताए। उनले भने,मौरीको संगतमा हिँड्यो भने फूलबारीमा पुगिन्छ। झिँगाको संगत गर्दा फोहोरको डंगुरमा पुगिन्छ। ओलीले गुरुत्वाकर्षणको सिद्धान्त न्यूटनले नभएर भास्कराचार्यले पत्ता लगाएको दाबी गरे। उनले भने,आर्य भट्टका शिष्य भास्कराचार्यले पृथ्वीको बेस, तौल, चन्द्रमाको दुरी ,सूर्यको दूरी पृथ्वी गोलो रहेको र यसले कसरी घुम्छ भन्ने कुरा पत्ता लगाएका थिए। पछि न्युटनले भनेका हुन्। ओलीले मदन भण्डारी मेमोरियल कलेजले गुणस्तरीय शिक्षा प्रदान गर्न सुझाव दिए।"
"आवश्यक परे मध्यावधिमा जान्छौं, हिक्मत कार्कीलाई विश्वासको मत दिन्नौं : कांग्रेस","विराटनगर : नेपाली कांग्रेस कोसी प्रदेश संसदीय दलका नेता उद्दव थापाले आवश्यकता परेमा मध्यावधि निर्वाचनमा जान सकिने बताएका छन् । प्रदेशसभा सचिवालयमा सञ्चारकर्मीसँग संक्षिप्त कुरा गर्दै उनले अहिलेको सरकारलाई विश्वासको मत नदिने स्पष्ट पारे । प्रदेशका मुख्यमन्त्री हिक्मतकुमार कार्कीले विश्वासको मत माग्दै पत्र पठाउनु स्वभाविक रहेको उनको प्रतिक्रिया छ । उनले त्यसको जवाफ संसदबाटै दिने पनि बताए । 'प्रदेश मध्यावधिमा गयो भने फेस गरौंला । मध्यावधिमा जानू ठूलो कुरा भएन । तर, मुख्यमन्त्रीलाई विश्वासको मत दिँदैनौं, झ थापाले भने,' त्यसका लागि ४ दल (कांग्रेस, माओवादी, एकीकृत समाजवादी र जसपा) बीचमा एक भएर अघि बढ्ने सहमति भएको छ । सहमति अक्षरस पालना हुन्छ । त्यसमा कुनै शंका गर्नु पर्दैनन् ।' उनले प्रदेशको जनमत नै अलि असहज खालको प्राप्त भएकाले यो अवस्था आएको उल्लेख गरे । जनमतका आधारले मध्यावधिमा जानुपर्ने अवस्था आउन सक्ने उनको शंकेत थियो । तर, मध्यावधिमा प्रदेशलाई जान नदिन धेरै प्रयास गरिने उनी बताउँछन् । एमाले नेतृत्वको सरकार ढलेपछि प्रदेशमा गठबन्धन दलबीच सहमतमै नयाँ सरकार बन्ने पनि उनको भनाइ छ। थापाले गठबन्धनको ठूलो दल भएकाले नयाँ सरकारको नेतृत्व कांग्रेसले गर्न पाउनु पर्ने पनि बताए । तर, सरकारका विषयमा शीर्ष नेतृत्वले गरेको निर्णय स्वीकार्य हुने उनी बताउँछन् । प्रदेशका मुख्यमन्त्री हिक्मतकुमार कार्कीले आज विश्वासको मत लिँदैछन् । उनलाई राप्रपाको साथ छ । सत्तारुढ दलसँग ४६ सांसद छन् । विपक्षी गठबन्धनसँग पनि सभामुखबाहेक ४६ नै सांसद छन् । सांसद संख्याका आभारमा समान मत आएर बराबरीको अवस्था भएमा प्रदेश मध्यावधितिर जाने हो कि भन्ने आशंकाबीच कांग्रेस संसदीय दलका नेताबाट यस्तो प्रतिक्रिया आएको हो । तर, माओवादीबाट प्रदेशसभा सदस्यमा निर्वाचित सभामुख बाबुराम गौतमलाई निर्णायक मतका लागि प्रयोग गर्ने गठबन्धनको तयारी छ। कानुनविद् भने सरकार गठनमा सभामुखको प्रयोग संविधानविपरीत हुने बताउँछन् ।"
जीतपुरसिमरा उपमहानगरपालिकाले ल्यायो दुई अर्ब दुई करोडको बजेट,"सिमरा : जीतपुरसिमरा उपमहानगरपालिकाले आर्थिक वर्ष २०८०८१ का लागि झण्डै दुई अर्ब दुई करोडको बजेट ल्याएको छ । आठौं नगरसभाको दोस्रो बैठकमा उपमहानगरपालिकाका नगर उपप्रमुख भोलाप्रसाद अधिकारीले दुई अर्ब एक करोड ८० लाख ४८ हजारको बजेट प्रस्तुत गरेका हुन् । उपप्रमुख अधिकारीले प्रस्तुत गरेको बजेट र विनियोजन ऐन नगरसभाको बैठकले पारित गरेको छ । असार २ गते नगर प्रमुख राजन पौडेलद्वारा प्रस्तुत नीति तथा कार्यक्रममा रहेर उपप्रमुख अधिकारीले बजेट ल्याएका हुन् । उपप्रमुख अधिकारीले आगामी वर्षका लागि आन्तरिक स्रोततर्फ ४२ करोड चार लाख,राजश्व बाँडफाँडतर्फ ३९ करोड ७३ लाख, वित्तिय समानिकरण अनुदानको २८ करोड ७५ लाख, संघ र प्रदेशबाट प्राप्त हुने सशर्त, समपुरक र विशेष अनुदानतर्फ ५९ करोड १८ लाख गरी एक अर्ब ७० करोड आयको अनुमान गरेका छन् । अनुमानित आयभन्दा आगामी आर्थिक वर्षको बजेट ३१ करोड बढी छ । नगरसभामा बजेट प्रस्तुत गर्दै अधिकारीले अनुमानित आय भन्दा बढी देखिएको ३१ करोडको घाटा पूर्ति हुने गरी स्रोतको खोजी गरिने बताएका छन् । उपप्रमुख अधिकारीले शिक्षा, स्वास्थ्य,कृषि,भूमि, खेलकुद,पूर्वाधार,सशुासनसहित युवा,महिला,बालबालिका, वृद्धवृद्धालाई समेटेर बजेट विनियोजन गरेको बताएका छन् । समाजको सबै क्षेत्रलाई समेटेर ल्याइएको बजेटले समृद्ध उपमहानगर निर्माण गर्ने अभियानमा सहयोग पुग्नेमा आफू आशावादी रहेको बताए । उपप्रमुख अधिकारीले नगरबासीको चाहना र आवश्यकताका थुप्रै योजनालाई आगामी बजेटले सम्बोधन गर्ने प्रयास गरेको बताएका छन् । आगार्मी वर्षका लागि वडागत बजेटतर्फ ३३ करोड भन्दा बढी रकम छुट्याइएको छ । भूगोल,जनसंख्याका आधारमा २४ वटा वडालाई ३३ करोड २९ लाख ८० बजेट छुट्याइएको हो । नगरस्तरीय योजनाका लागि ३१ करोड छुट्याइएको छ भने शिक्षातर्फ आठ करोड, स्वास्थ्यतर्फ चार करोड, महिला बालबालिकातर्फ दुई करोड, कृषि तथा पशुपंक्षीतर्फ करिब सात करोड, पूर्वाधारतर्फ पाँच करोड रकम छुट्याइएको छ । नगर प्रमुख पौडेलको अध्यक्षतामा सम्पन्न नगरसभाको सहजीकरण प्रमुख प्रशासकीय अधिकृत हरिलाल पुरीले गरेका थिए ।"
मुद्दा फिर्ता लिएर गुरु कुट्न सरकार प्रोत्साहन गर्छ : ओली,"चलाउनेमाथि सांघातिक आक्रमण गर्नेहरूविरुद्ध मुद्दा फिर्ता लिने सरकारको निर्णय सर्वोच्च अदालतले हाललाई कार्यान्वयन नगर्ननगराउन अन्तरिम आदेश जारी गरेको छ। काठमाडौं : पूर्वप्रधानमन्त्री केपी शर्मा ओलीले सरकारले प्राध्यापक कुट्नेलाई प्रोत्साहन गरेको बताएका छन्। बिहीबार मदनमण्डारी कलेजको स्थापना दिवसको अवसरमा बोल्दै एमाले अध्यक्ष ओलीले पछिल्लो समय गुरु कुट्ने संस्कृति मौलाएको भन्दै चिन्ता व्यक्त गरेका हुन्। उनले प्राध्यापक प्रेम चलाउनेमाथि सांघातिक हमला गर्नेको मुद्दा फिर्ता लिएर सरकारले अपराधीको संरक्षण गरेको आरोप लगाए। ओलीले सभ्यताको दियो बाल्ने देशमा गुरु कुट्नेहरुको संरक्षण र प्रोत्साहन गर्ने सरकारको काम खेदजनक रहेको टिप्पणी गरे। आजकल गुरु कुट्ने संस्कृति छ। बडा दुखद् कुरा हो यो। हाम्रो देश जस्तो एउटा सभ्यताको जग, सभ्यता सुरु गर्ने देश, सभ्यताको दियो बाल्ने देश, यस्तो देश गुरुदेवो भवः भन्ने देश, आज गुरुको ढाड खुस्क्याउँछ, टाउको फुटाउँछ, करङ भाँच्दिन्छ, बहादुरी देखाउँछ। त्यस्ताहरुलाई प्रोत्साहन दिएर सरकार मुद्दा फिर्ता गर्छ। प्रोफेसर कुट्न किन नपाउने विद्यार्थीले, मज्जाले पाइन्छ भन्छ ओलीले थपे, गुरु हाम्रो खालको होइन रहेछ, विद्यार्थी हाम्रो खालको रहेछ, हाम्रो खालको विद्यार्थीले अर्को खालको मास्टर पड्काउन पाइन्छ भन्छ सरकार। मुद्दा फिर्ता लिन्छ, त्यसमा पनि विद्यार्थी नाम मात्रका हुन्छन्। यस्तो संस्कृतिबाट हामी जोगिनुपर्छ। त्रिभुवन विश्वविद्यालय उपप्राध्यापक चलाउनेलाई २०७७ असोज २० गते त्रिभुवन विश्वविद्यालय परिसरमै कांग्रेस भ्रातृसंगठन नेविसंघ त्रिविका इकाइ अध्यक्ष हरि आचार्यको समूहले कुटपिट गरी गम्भीर घाइते बनाएको थियो। सो मुद्दाको अन्तिम सुनुवाइका लागि असार ५ गते पेसी तोकिएको थियो तर, सरकारले गत जेठ ३० गतेको मन्त्रिपरिषद्को बैठकमार्फत् सो मुद्दा फिर्ता गर्ने निर्णय गरेको हो। सरकारले मुद्दा फिर्ता लिने निर्णय गरेपछि उपप्राध्यापक चलाउने न्याय माग गर्दै काठमाडौं जिल्ला अदालत पुगेका थिए। चलाउनेमाथि सांघातिक आक्रमण गर्नेहरूविरुद्ध मुद्दा फिर्ता लिने सरकारको निर्णयलाई सर्वोच्च अदालतले हाललाई कार्यान्वयन नगर्ननगराउन अन्तरिम आदेश जारी गरेको छ।"
"कोसी प्रदेश : एमालेलाई राप्रपाको साथ, गठबन्धनभित्र हानथाप","विराटनगर : कोसी प्रदेशमा नयाँ सत्तासमीकरणको चलखेल भइरहँदा राप्रपा (राष्ट्रिय प्रजातन्त्र पार्टी)ले नेकपा (एमाले)को साथ नछाड्ने अडान लिएको छ । प्रदेशमा एमाले र राप्रपा हालका सत्तारुढ दल हुन् । प्रदेशसभामा एमालेका ४० र राप्रपाका ६ जना सांसद (प्रदेशसभा सदस्य छन् । दुवै दलका ४६ सांसदसहित एमाले प्रदेश संसदीय दलका नेता हिक्मतकुमार कार्की हाल मुख्यमन्त्री छन् । यद्यपि, उनी अल्पमतमा छन् । गत निर्वाचनमा एमाले र राप्रपाबीच गठबन्धन भएको थियो । प्रदेशमा चुनावपछि राप्रपा, नेकपा (माओवादी केन्द्र) र जनता समाजवादी पार्टी (जसपा)सहितको समर्थनमा एमालेको नेतृत्वमा सरकार बनेको थियो । प्रदेशभामा माओवादीका १३ (सभामुखसहित) र जसपाका १ सांसद छन् । सत्तासाझेदार जसपाले जेठ १७ र माओवादीले जेठ २३ गते सरकारलाई दिएको समर्थन फिर्ता लिएपछि कार्की नेतृत्वको सरकार अल्पमतमा परेको हो । सत्तारुढ राप्रपाले भने अहिलेको सरकारलाई दिएको समर्थन कायम राख्ने र मुख्यमन्त्री कार्कीको विश्वासको मतको पक्षमा मतदान गर्ने भएको छ । चुनावदेखिको गठबन्धनलाई पूर्णकालसम्मै नतोड्ने निष्कर्षमा हामी पुगेका छौं,राप्रपा कोसी प्रदेश संसदीय दलका नेता भक्तिप्रसाद सिटौलाले भने,अहिलेको सरकार ढालेर राजनीतिक खिचातानीमा फस्न हुँदैन भन्नेमा अडिग छौं । उनका अनुसार बिहीबार बिहान बसेको पार्टी संसदीय दलको बैठकले विश्वासको मतका पक्षमा मतदान गर्ने निर्णय लिएको छ । एमाले नेतृत्वको सरकारलाई नै निरन्तरता दिनका लागि राप्रपाले पनि विभिन्न प्रयासहरु गरिरहेको सिटौला बताउँछन् । उनका अनुसार चुनावदेखि हालसम्मै शौहार्दपूर्ण सहकार्यका कारण राप्रपाको प्राथमिकतामा एमाले परेको हो । अहिलेको सरकारले विश्वासको मत प्राप्त गर्छभन्ने हाम्रो निष्कर्ष हो, उनी भन्छन्, सरकारलाई विश्वासको मत दिनु र ५ वर्षसम्म टिकाउनु हाम्रो कर्तव्य पनि हो । प्रदेश सरकारका उद्योग, कृषि तथा सहकारीमन्त्री रहेका सिटौला एमालेसँग सहकार्य गर्ने विषयमा पार्टीमा कुनै मतभेद एवं विवाद नरहेको बताउँछन् । कोसीको ९३ सदस्यीय प्रदेशसभामा बहुमत पुयाउनका लागि ४७ सांसद आवश्यक पर्छ । नेपाली कांग्रेससँग २९, नेकपा (एकीकृत समाजवादी)सँग ४ सहित विपक्षी गठबन्धनसँग पनि सभामुखबाहेक ४६ जना सांसद मात्रै छन् । सत्तारुढ र प्रतिपक्षीसँग समान ४६४६ सांसद रहेका हुन् । संसदबाट प्रतिपक्षी गठबन्धनको पनि बहुमत पुग्ने अवस्था छैन । सभामुखले मत दिन पाउँदा मात्रै गठबन्धनको बहुमत पुग्छ । सत्तासाझेदारको समर्थन फिर्तासँगै विश्वासको मत लिनुपर्ने अवस्थामा पुगेका मुख्यमन्त्री कार्कीले थप १ जना सांसदले साथ दिँदा बहुमत पुयाउँछन् । वर्तमान सरकार टिकाइराख्न विभिन्न सम्भावना एवं विकल्पका बारेमा छलफल भइरहेको एमाले कोसी प्रदेशका प्रमुख सचेतक रेवतीरमण भण्डारी बताउँछन् । उनका अनुसार विपक्षी गठबन्धनसँग पनि स्पष्ट बहुमत नभएकाले सहमतिको सरकार गठन गर्न एमालेले छलफल गरिरहेको छ । एमाले प्रदेश संसदीय दलको बुधबार बसेको बैठकले सरकारका लागि संसदमा विश्वासको मत माग्ने र मत दिन कांग्रेसलगायतका दलसँग अनुरोध गर्ने निर्णय गरेको थियो । भण्डारीका अनुसार प्रदेशको औचित्य बचाएर राख्न र प्रदेशलाई स्थापित गर्नका लागि सबै दल एकजुट हुनुपर्नेमा एमाले अडिग छ । हालसम्मको परिस्थिति हेर्दा विपक्षी दलले मुख्यमन्त्री कार्कीलाई विश्वासको मत दिने अवस्था भने बनिसकेको छैन । सत्तारुढसँग समान मत भएका कारण नयाँ सरकार गठनमा निर्णायक मतका लागि प्रतिपक्षीले सभामुखलाई प्रयोग गर्ने रणनीति बनाएको छ । तर, सरकार गठनमा सभामुखले निर्णायक मत दिनु संविधानको मर्मविपरीत हुने कानुनविद्हरुको भनाइ छ । दल त्यागको घोषणा गरिसकेको र प्रदेशसभा सदस्य मात्रै रहेकाले सरकार गठन प्रक्रियामा सभामुख सहभागी हुन नपाउने उनीहरु बताउँछन् । एमालेका प्रमुख सचेतक भण्डारी सरकार बनाउने र ढाल्ने खेलमा सभामुखलाई प्रयोग गर्न नमिल्ने बताउँछन् । सरकार गठन प्रक्रियामा मुछेर सभामुखलाई विवादित बनाउन हुँदैन, संविधानसभा सदस्यसमेत रहेका उनले भने, दल त्यागिसकेको र सांसद मात्रै रहेको अवस्थामा सभामुखलाई त्यसरी प्रयोग गर्दा संवैधानिक प्रश्न उठ्छ । सभामुख बाबुराम गौतम माओवादीबाट निर्वाचित प्रदेशसभा सदस्य हुन् । नयाँ सरकारको नेतृत्वका लागि कांग्रेस र माओवादीमा हानथाप विश्वासको मतको प्रक्रिया सुरु भइनसकेका कारण कोसी प्रदेश सरकार टिक्छ कि ढल्छ भन्ने टुंगो लागेको छैन । त्यहाँमाथि विश्वासको मतका लागि एमालेले कांग्रेसलगायतका दललाई अनुरोध गरेको छ । सहमतिको सरकार निर्माणमा पनि एमालेको जोड छ । तर, संसदबाट विश्वासको मत पाउन नसके मुख्यमन्त्री कार्की पदमुक्त हुने छन् । एमाले नेतृत्वको सरकार ढल्यो भने कोसीमा नयाँ सरकार गठनको गृहकार्य सुरु हुने छ । विपक्षी गठबन्धनले सरकार ढाल्ने र नयाँ बनाउने कसरत भने लामै समयदेखि गरिरहेको थियो । गठबन्धनबाट पनि नयाँ सरकारको नेतृत्व कसले गर्नेभन्ने टुंगो लागिसकेको छैन । यद्यपि, सभामुखले सरकार गठन प्रक्रियामा सहभागी हुन नपाउने विषय जोडतोडका साथ उठिरहेको हालसम्मको परिस्थिति हेर्दा गठबन्धनले पनि सरकार गठनका लागि बहुमत पुर्याउन सक्ने सहज अवस्था भने देखिँदैन । अहिलेको सरकार रहिरन्छ कि ढल्छभन्ने यकिन नभइकन विपक्षी गठबन्धन दलभित्र भने नयाँ सरकारको नेतृत्व कसले गर्नेभन्ने विषयमा हानथाप सुरु भइसकेको छ । विशेष गरेर कांग्रेस र माओवादीले नयाँ बन्ने सरकारको नेतृत्वमा दाबी गरिरहेका छन् । एकले अर्काको अस्तित्व स्वीकार्न दुवै दललाई गाह्रो भइरहेको छ । प्रदेशसभाभित्र गठबन्धनमा आवद्ध कांग्रेस दोस्रो र माओवादी तेस्रो ठूलो दल हो । दुवै दल आफ्नै नेतृत्वमा नयाँ सरकार बनाउनेमा केन्द्रित छन् । एकीकृत समाजवादीले सरकारको दाबी नगर्ने भएको छ । जसपाको हकमा १ जना मात्रै सांसद भएकाले नेतृत्वको दाबी सम्भव देखिँदैन । कांग्रेस कोसी प्रदेशका प्रमुख सचेतक भूपेन्द्र राई गठबन्धनभित्रको ठूलो दल भएकाले नयाँ सरकारको नेतृत्व कांग्रेसले नै गर्न पाउनुपर्ने बताउँछन् । ठूलो दलका हैसियतले हाम्रो दाबी छ । तर, अरुले पनि दाबी छाड्नु भएको छैन, उनले भने, कांग्रेसकै नेतृत्वमा सरकार बन्छ र बन्नुपर्छभन्नेमा हामी अडिग छौं । यद्यपि, शीर्ष नेताले गरेको निर्णय स्वीकार हुन्छ । राईले कांग्रेसको नेतृत्वमा सरकार बनेमा दलका नेता उद्धव थापा मुख्यमन्त्री बन्ने पनि बताए । यसअघि सरकार निर्माणमा अन्य दललाई सघाएकाले यसपटक कांग्रेसले सरकारको पहिलो नेतृत्व पाउनुपर्ने उनको भनाइ छ । माओवादीका प्रदेश सचिव एवं सांसद गणेश उप्रेती सुशील नयाँ सरकारको नेतृत्वले माओवादीले नै गर्न पाउनुपर्ने बताउँछन् । हामी अहिलेको सरकार छाडेर आएका हौं । त्यही भएर सरकारको प्रमुख हकदार माओवादी हो । हामीले नछाडेको भए अहिलेको सरकार ढल्ने अवस्था आउने थिएन, उनले भने, त्यही भएकाले नयाँ सरकारको नेतृत्व माओवादीले गर्न पाउनुपर्छ । हाम्रो प्रमुख र अन्तिम दाबी नै यही हुनेछ । सरकारमा अरुले दाबी गर्नु अस्वभाविक हो । उप्रेती माओवादीले नयाँ सरकारको नेतृत्व पाउने र संसदीय दलका नेता इन्द्रबहादुर आङ्बो मुख्यमन्त्री बन्ने बताउँछन् । उनी माओवादीबाहेक अरु दलको नेतृत्वमा सरकार बनाउने कुरा स्वीकार गर्न नसकिने बताउँछन् । भन्छन्, माओवादीले सरकार पाउनुपर्छ । इन्द्र आङ्बो मुख्यमन्त्री बन्नुपर्छ ।"
औषधिको गुणस्तर परीक्षण गरेर मात्र बिक्री गर्नू : औषधि विभाग,"काठमाडौं : औषधि व्यवस्था विभागले औषधि पसललाई औषधिको गुणस्तरमा शंका लागेमा परीक्षण गरेर मात्र बिक्री वितरण गर्न अनुरोध गरेको छ। विभागका महानिर्देशक नारायणप्रसाद ढकालले औषधिको गुणस्तरियताको सम्बन्धमा विभागमा जनगुनासो आएकाले सबै अस्पतालका औषधि पसललाई औषधिको गुणस्तर परीक्षण गराई गुणस्तर एकीन गरेपछि मात्रै मात्र बिक्री वितरण गर्न अनुरोध गरेको बताए। विभिन्न अस्पतालमा सञ्चालित फार्मेसीबाट बिक्री वितरण हुने औषधिको गुणस्तरियताको सम्बन्धमा यस विभागमा जनगुनासो प्राप्त भएका छन्, उनले भने, औषधि ऐन, २०५३ को दफा १२ अनुरुप औषधि सुरक्षित, असरमुक्त र गुणयुक्त हुनुपर्ने व्यवस्था रहेकाले सबै अस्पतालमा सञ्चालित फार्मेसीले औषधिको खरिद तथा बिक्री वितरण गर्दा परीक्षण गराउनु पर्नेछ। महानिर्देशक दकालले औषधिको गुणस्तर एकीन गरेर सम्बन्धित निकायलाई जानकारी गराउनुपर्ने बताए। औषधि वितरक तथा औषधि पसल सञ्चालक नागरिकको स्वास्थ्यप्रति जिम्मेवार बन्दै गुणस्तरीय औषधि सेवन गर्ने नागरिकको अधिकारलाई सुनिश्चित गर्नुपर्नेमा उनले जोड दिए।  रासस"
जनताका आवाज सुन्न रास्वपाले तोक्यो ७७ वटै जिल्लामा सम्पर्क सांसद,"काठमाडौं : राष्ट्रिय स्वतन्त्र पार्टी (रास्वपा) ले देशभरका ७७ वटै जिल्लामा आफ्ना सांसदको जिम्मेवारी तोकेको छ । जनताको आवाज संसद्सम्म पुर्याउन लागि सांसदलाई जिल्ला सम्पर्कको जिम्मेवारी दिइएको हो। बेथिति, भ्रष्टाचार, विकास योजनाजस्ता समस्या भएमा सांसदलाई सम्पर्क गर्न सकिने र त्यसका लागि अत्यावश्यक अवस्थामा गर्नुपर्ने फोनबाहेक आफ्ना सूचना र सन्देश ह्वाट्सएपमा पठाउन रास्वपाले आग्रह गरेको छ । रास्वपाले विज्ञप्ति जारी गरी सांसद डोलप्रसाद अर्याललाई बारा, धादिङ, कञ्चनपुर र कैलाली, विराजभक्त श्रेष्ठलाई गुल्मी, दार्चुला, अछाम र पाल्पा, सन्तोष परियारलाई भक्तपुर, अर्घाखाँची, दैलेख र बाजुरा, निशा डाँगीलाई झापा, मोरङ, इलाम र सल्यान, मनिष झालाई धनुषा, रौतहट, रुपन्देही र बझाङ, गणेश पराजुलीलाई ओखलढुङ्गा, खोटाङ, सिराहा र डडेलधुरा, सोविता गौतमलाई दोलखा, रामेछाप, सिन्धुपाल्चोक र जाजरकोट, सुमना श्रेष्ठलाई रसुवा, काठमाडौँ, रुकुमपूर्व र रुकुमपश्चिम, डा तोसिमा कार्कीलाई ताप्लेजुङ, पाँचथर, डोटी र ललितपुरको जिम्मेवारी तोकिएको जनाएको छ । यसैगरी शिशिर खनाललाई रोल्पा,दाङ, सर्लाही र सप्तरी, हरि ढकाललाई सोलुखुम्बु, चितवन, नवलपुर र उदयपुर, डा स्वर्णिम वाग्लेलाई गोरखा, पर्सा, बैतडी र तनहुँ, डा चन्दा कार्कीलाई भोजपुर, सिन्धुली, मनाङ र महोत्तरी, असिम साहलाई काभ्रेपलाञ्चोक, नुवाकोट, मुस्ताङ र कपिलवस्तु, लक्ष्मी तिवारीलाई प्युठान, परासी, बर्दिया र बाँके, अशोककुमार चौधरीलाई धनकुटा, तेह्रथुम, सङ्खुवासभा र सुनसरी, शिव नेपालीलाई लमजुङ, म्याग्दी, पर्वत र कास्की, बिनिता कठायतलाई जुम्ला, कालिकोट, मुगु, हुम्ला, सुर्खेत र डोल्पा तथा विन्दबासिनी काङसकारलाई स्याङ्जा, बाग्लुङ र मकवानपुरको जिम्मेवारी तोकिएको छ । 'नीतिगत सुधार र जनसवालका विषयमा हाम्रा सांसदहरूसँग देशभरका सचेत नागरिकले सीधा सम्पर्क गरी आफ्नो आवाज संसद्सम्म बुलन्द गर्न,आम आवाजलाई नीतिमा समेट्ने र अब्बल नीति र त्यसको कार्यान्वयनमार्फत मुलुकको अवस्था बदल्नका लागि सांसदहरूलाई विभिन्न जिल्लाको सम्पर्क सांसदको जिम्मेवारी तोकिएको ब्यहोरा सबैलाई विनम्र सूचित गर्दछौँ,'विज्ञप्तिमा भनिएको छ ।"
राजनीतिमा मदन भण्डारीको योगदान उच्च : अध्यक्ष नेपाल,"मदन भण्डारीको ७२औँ जन्मजयन्तीका अवसरमा अध्यक्ष नेपालले आज सन्देश जारी गर्दै नेपाली राजनीतिमा जनताको बहुदलीय जनवादको प्रतिपादन र त्यसको प्रयोगबाट सामाजिक न्याय, समानता, विकास र समृद्धिका लागि उनले महत्त्वपूर्ण भूमिका निर्वाह गरेका उल्लेख गरेका छन्। काठमाडौं : नेकपा (एकीकृत समाजवादी)का अध्यक्ष माधवकुमार नेपालले कम्युनिष्ट सिद्धान्तलाई स्वदेशी मौलिकतामा विकास गरी त्यसलाई लोकप्रिय बनाउन जननेता मदन भण्डारीको योगदान उच्च रहेको बताएका छन्। मदन भण्डारीको ७२औँ जन्मजयन्तीका अवसरमा अध्यक्ष नेपालले आज सन्देश जारी गर्दै नेपाली राजनीतिमा जनताको बहुदलीय जनवादको प्रतिपादन र त्यसको प्रयोगबाट सामाजिक न्याय, समानता, विकास र समृद्धिका लागि उनले महत्त्वपूर्ण भूमिका निर्वाह गरेका उल्लेख गरेका छन्। भण्डारीले विश्व परिवेशमा रक्षात्मक बन्दै गएको कम्युनिष्ट सिद्धान्तलाई गहिरो अध्ययन गरी समयसापेक्ष जनताको चाहनाअनुसार सुदृढीकरण गरी लोकप्रिय बनाएको उनले बताए। मदन भण्डारीको सरल जीवनशैली, आदर्श, निष्ठा र सङ्घर्ष सबैका लागि अनुकरणीय र प्रेरणादायी उनको भनाइ छ । तत्कालीन नेकपा (एमाले)का महासचिव मदन भण्डारी र सङ्गठन विभाग प्रमुख जीवराज आश्रितको विसं २०५० जेठ ३ गते चितवनको दासढुङ्गामा भएको दुर्घटनामा परी निधन भएको थियो ।"
"कोसीमा निर्णायक रहेको जसपा तटस्थ बस्ने, प्रदेशको नाम खारेज गर्नुपर्ने माग","विराटनगर : जनता समाजवादी पार्टी (जसपा)ले मुख्यमन्त्री हिक्मतकुमार कार्कीको पक्ष वा विपक्षमा मतदान नगर्ने निर्णय गरेको छ। पार्टीका कोसी प्रदेश अध्यक्ष दिपक याख्याको अध्यक्षतामा बैठकले सो निर्णय गरेको होर बैठकले मत नदिने निर्णय गरी सोहीअनुरुप आफ्नो सांसद निर्मला लिम्बुलाई निर्देशन दिएको हो। पार्टीका राजनीकि सल्लाहकार तथा कोसी प्रदेशसभाका पूर्व सदस्य जयराम यादवले सत्तासीन एमाले र गठबन्धनका कांग्रेस तथा माओवादी कोसी नामांकनको विषयमा एकै ठाउँमा रहेकाले पक्ष र विपक्षमा मत नदिने निर्णय भएको जानकारी दिए। कोसी प्रदेश सरकारका मुख्यमन्त्री हिक्मत कार्कीले आज विश्वासको मत लिने कार्यसूची छ। जसपाले कोसी प्रदेशको नाम खारेजी र पहिचानलाई सम्बोधन गरी पुन नामकारण गर्नुपर्ने शर्त अगाडि सारेको छ। पहिचानको आन्दोलनलाई समर्थन गरेरै आफूहरू सरकारबाट बाहिरिएको जसपनाले जनाएको छ। 'यस प्रदेशका रैथाने पहिचानहरुलाई समाप्त पार्ने षड्यन्त्र गरी प्रदेश नम्बर १ को नामाकरण जालसझेलपूर्ण तरिकाले कोशी राख्ने र त्यसविरुद्ध पहिचान पक्षधर न्यायप्रेमी जनताले गरेको शान्तिपूर्ण आन्दोलनमाथि समेत बर्बर दमन गर्ने एमाले नेतृत्वको हिक्मत कार्की सरकारलाई हामीले दिएको समर्थन गत जेठ १६ गते नै फिता लिइसकेका छौं।वर्तमान राजनीतिक परिस्थितिमा जसपा एमाले नेतृत्वको सरकारलाई विश्वासको मत दिने पक्षमा हुने करै भएन,' विज्ञप्तिमा भनिएको छ, 'पहिचानको मागलाई नजरअन्दाज गरेर कोसी नामाकरणको पक्षमा मतदान गर्ने दलहरूप्रति पनि हामी विश्वस्त हुनसक्ने कुनै राजनीतिक आधार देखा परेको छैन। कोसी नाम खारेजी र पहिचानलाई सम्बोधन गरी पुनः नामाकरण गरिनु पर्दछ भन्ने हाम्रो पार्टीको माग यथावत छ।'"
आन्तरिक विवादका कारण रौतहटमा पाँच स्थानीय तहले वार्षिक नीति तथा कार्यक्रम प्रस्तुत गर्न सकेनन्,"रौतहट : स्थानीय तह शासन ऐनअनुरुप आउदो वर्षको नीति,कार्यक्रम तथा योजना छनौट गर्न तोकिएको समय सीमाभित्र रौतहटको पाँचवटा पालिकाले अधिवेशन गर्न सकेनन् । आन्तरिक विवाद एवं अन्य कारणले असार १० भित्र रौतहटका ५ वटा पालिकाहरुले नगर तथा गाउँ अधिवेशन गर्न सकेको छैन । माधवनारायण, गढीमाई र फतुवा विजयपुर नगरपालिका तथा दुर्गा भगवती र यमुनामाई गाउँपालिकाले असार १४ गते भइसक्दा पनि अधिवेशन गर्न सकेनन् । स्थानीय तह शासन व्यवस्था ऐनमा असार १० भित्रमा नीति तथा कार्यक्रमहरु पेश गरेर योजनाहरु छनौट गरिसक्नुपर्ने कानुनी प्रावधान छ । रौतहटमा रहेका १८ स्थानीय तहमध्ये पाँचवटाले नीति तथा कार्यक्रम ल्याउन नसकेका हुन् । जनप्रतिनिधिबीच आपसी तालमेल नहुनु,आन्तरिक भागबण्डा,तथा अन्य विभिन्न कारण ले ती पालिकाहरुको नीति तथा कार्यक्रम प्ररस्तुत हुन नसकेको हो । जिल्लाको १८ स्थानीय तहमध्ये सबैभन्दा पहिलो राजदेवी नगरपालिकाले असार ७ गते अधिवेशन गरेर आफ्ना नीति कार्यक्रम र योजनाहरु पारित गरिसकेको राजदेवी नपाका प्रमुख प्रशासकीय अधिकृत प्रलव कायस्थले जानकारी दिए । यस्तै मौलापुर, इशनाथ, चन्द्रपुर, वृन्दावन, गुजरा, देवाही गोनाही, बौधीमाई, राजपुर, परोहा, गरुडा नगरपालिकामा असार १० गते नगरअधिवेशन सम्पन्न भईसकेको छ भने असार ११ गते कटहरिया नगरपालिकाले नगरअधिवेशन सम्पन्न गरेको हो।"
"इदले धार्मिक सहिष्णुता, सामाजिक सद्भावको वातावरणलाई मजबुत बनाउँछ : राष्ट्रपति","काठमाडौं : राष्ट्रपति रामचन्द्र पौडेलले मुस्लिम समुदायको आज परेको बकर इदको शुभकामना दिएका छन्। उनले शुभकामना सन्देश जारी गर्दै स्वदेश तथा विदेशमा रहेका सम्पूर्ण नेपाली मुसलमान दिदीबहिनी तथा दाजुभाइहरूमा सुख, शान्ति तथा समृद्धिको लागि हार्दिक शुभकामना व्यक्त गरेका हुन्। राष्ट्रपति पौडेलले यो पर्वले धार्मिक सहिष्णुता, सामाजिक सद्भावको वातावरणलाई अझ मजबुत बनाउन सहयोग पुग्ने उल्लेख गरे। 'मुस्लिम समुदायको ठूलो चाडको रुपमा रहेको यो पर्व आपसी रिस, राग र द्वेषलाई बिर्सेर भाइचारा र पारिवारिक मिलनको रुपमा मनाउने गरिन्छ । इस्लाम धर्मावलम्बीहरूले मनाउने यस पर्वले मेलमिलाप, एकता र सहकार्यको वातावरण निर्माणमा सहयोग पुग्नेछ', राष्ट्रपति पौडेलले भने, 'सामाजिक संस्कृति, परम्परा, रीतिरिवाज, जातजाति र भेषभूषाको विविधता रहेको हाम्रो मुलुकमा यो पर्वले धार्मिक सहिष्णुता, सामाजिक सद्भावको वातावरणलाई अझ मजबुत बनाउन सहयोग पुग्नेछ भन्ने मैले विश्वास लिएको छु ।' चाडपर्वका माध्यमबाट विभिन्न जातजाति तथा समुदायको मौलिक संस्कृति र परम्पराको संरक्षण सम्वर्द्धन हुनुका साथै जातीय, धार्मिक एवं सांस्कृतिक विविधताबीच आपसी सद्भाव, सहिष्णुता र मेलमिलाप अभिवृद्धि हुने उनले बताए। विविधताबीचको एकताले नै राष्ट्रियता र राष्ट्रिय एकताको भावनालाई प्रगाढ बनाउन योगदान गर्ने विश्वास उनले व्यक्त गरे। अन्तमा, इदउलअज्हा (बकर इद) पर्वले सबै नेपालीहरूबीच राष्ट्रिय एकता, सहिष्णुता र सद्भाव कायम गरी समृद्ध र समुन्नत समाज निर्माण गर्न प्रेरणा प्रदान गरोस् भन्ने शुभकामना उनले जनाए।"
"इदको शुभकामना दिंदै प्रधानमन्त्रीले भने, स्वतन्त्रता र समृद्धिको मार्गमा अगाडि बढ्न प्रेरणा मिलोस्","बहुधर्म र बहुसंस्कृतिले हाम्रो समाजलाई पारस्पारिक सम्मानसहित अघि बढ्न अभिप्रेरित गरिरहेका छन् भन्दै प्रधानमन्त्री दाहालले यस्ता विविधतायुक्त विशेषता बोकेका धार्मिक एवं सांस्कृतिक चाडपर्वले सांस्कृतिक एकता, सामाजिक सद्भाव, धार्मिक सहिष्णुता कायम राखी राष्ट्रिय एकतालाई अझै मजबुत बनाउन महत्त्वपूर्ण योगदान दिएको बताए। काठमाडौ : प्रधानमन्त्री पुष्पकमल दाहाल प्रचण्ड ले बकर इदको शुभकामना दिंदै स्वतन्त्रता र समृद्धिको मार्गमा अघि बढ्न अभिप्रेरित गर्ने विश्वास व्यक्त गरे। इस्लाम धर्मावलम्बीको महान् पर्व बकर इद (इदउलअजहा) २०८० को अवसरमा स्वदेश तथा विदेशमा रहेका मुस्लिम समुदायलगायत समस्त नेपालीहरूमा हार्दिक शुभकामना व्यक्त गर्दै उनले बहुजातीय, बहुभाषिक, बहुसांस्कृतिक, बहुधार्मिक एवं भौगोलिक विविधतायुक्त विशेषता भएको हाम्रो देश संविधानतः धर्म निरपेक्ष राज्य भएको उल्लेख गरेका छन्। बहुधर्म र बहुसंस्कृतिले हाम्रो समाजलाई पारस्पारिक सम्मानसहित अघि बढ्न अभिप्रेरित गरिरहेका छन् भन्दै प्रधानमन्त्री दाहालले यस्ता विविधतायुक्त विशेषता बोकेका धार्मिक एवं सांस्कृतिक चाडपर्वले सांस्कृतिक एकता, सामाजिक सद्भाव, धार्मिक सहिष्णुता कायम राखी राष्ट्रिय एकतालाई अझै मजबुत बनाउन महत्त्वपूर्ण योगदान दिएको बताए। 'सामाजिक सद्भाव र पारिवारिक मिलनको रूपमा मनाइने बकर इदले राष्ट्रिय एकता, सामाजिक सद्भाव र आपसी मित्रतालाई थप सुदृढ गर्ने विश्वास लिएको छु । प्रेम र सद्भाव आदानप्रदान गर्ने यस पर्वले आम मुस्लिम समुदाय र नेपालीहरूमा स्वतन्त्रता र समृद्धिको मार्गमा अगाडि बढ्न अभिप्रेरित गर्ने विश्वाससहित फेरि एकपटक हार्दिक शुभकामना व्यक्त गर्दछु', सन्देशमा भनिएको छ ।"
मिलेर सरकार बनाउन मुख्यमन्त्री कार्कीको आग्रह,विराटनगर : कोसी प्रदेशका मुख्यमन्त्री हिक्मतकुमार कार्कीले मिलेर सरकार बनाउन सबै दललाई आग्रह गरेका छन्। प्रदेशसभाको तेश्रो अधिवेशनको पहिलो बैठकमा विश्वासको आफूलाई मत माग्दै उनले सर्वदलीय सरकार गठनको आह्वान गरेका हुन्। कार्कीले संविधानको धारा ११८ को उपधारा २ बमोजिम विश्वासको मत सम्बन्धी प्रस्ताव पेश गरेका थिए। उनले सरकार परिवर्तन गर्ने खेलले प्रदेशप्रति जनतामा वितृष्णा र अविश्वास पैदा हुनेतर्फ सचेत हुनु पर्ने बताए। प्रदेशको विकासका लागि सबै एक भएर अघि बढ्नु पर्ने उनको भनाइ छ। कार्कीले कोसी प्रदेशमा सर्वदलीय र सरकारको विकल्प नभएको बताए। प्रदेशमा संसदको अंकगणितका कारण सर्वदलीय सरकारको विकल्प नरहने उनी बताउँछन्। प्रदेश सरकारमा रहेको माओवादी र जसपा सरकारबाट बाहिरिएपछि मुख्यमन्त्री कार्कीले विश्वासको मत लिनु पर्ने अवस्था आएको हो। प्रदेशको राजनीतिक स्थायित्व कायमलाई प्राथमिकता दिनुपर्नेमा उनको जोड छ।
मदन भण्डारी राष्ट्रिय पुरस्कार शेर्पा र मगरलाई आज प्रदान गरिँदै,"काठामाडौं : यस वर्षको मदन भण्डारी राष्ट्रिय पुरस्कार सोलुखुम्बुका डा मिङमार गेल्जेन शेर्पा र मदन भण्डारी रूपान्तरण नेतृत्व राष्ट्रिय पुरस्कार मकवानपुरकी निरुकुमारी मगरलाई प्रदान गरिने भएको छ। मदन भण्डारी फाउन्डेसनले जननेता मदन भण्डारीको ७२ औं जन्मजयन्तीको अवसरमा आज सोलु दूधकुण्ड नगरपालिका४, फाप्लुका शेर्पा र हेटौँडा उपमहानगरपालिका४ प्रतिभानगरकी मगरलाई प्रदान गर्न लागेको हो। राष्ट्रिय सभागृहमा आयोजना आज हुने विशेष कार्यक्रमका उनीहरुलाई जनही एक लाख नगदसहितको सम्मानपत्र प्रदान गरी पुरस्कृत गरिने कार्यक्रम रहेको छ। फाउन्डेसनका अध्यक्ष महेन्द्रबहादुर पाण्डेका अनुसार डा शेर्पाले विगत ४५ वर्षदेखि स्वास्थ्य सेवाको क्षेत्रमा संलग्न रही, देशका दुर्गम स्थानका गरीब, असहाय तथा सेवाको पहुँचबाट वञ्चित रहेको समुदायलाई आफ्नो सेवाको अधिकांश समय विशेषतः मातृ मृत्युदर घटाउन, आधारभूत स्वास्थ्य सेवाको सहज पहुँच उपलब्ध गराउन ग्रामीण अल्ट्रासाउन्ड कार्यक्रम,दूर्गम जिल्लाहरूमा टेलिमेडिसिन सेवा, असहायहरूका लागि हाडजोर्नी र अपाङ्गता सम्बन्धि उपचारका साथै स्वास्थ्य संस्थाहरूमा गुणस्तरीय औषधि तथा स्वास्थ्य सामाग्रीहरू नियमित आपूर्ति गर्न बहुवर्षीय खरिद प्रणालीको शुरुआत लगायत स्वास्थ्य सेवाको निरन्तरता र दिगोपनाका लागि स्वास्थ्य सेवा प्रणालीको संस्थागत विकास तथा विस्तारमा महत्वपूर्ण नेतृत्व र विशेष भूमिका निर्वाह गरेकाले मदन भण्डारी राष्ट्रिय पुरस्कार प्रदान गरिएको हो। यसैगरी मगरले ३१ वर्षदेखि खेलकुद विकासको विविध विधा र क्षेत्रमा संलग्न रही, कठीन पारिवारिक, आर्थिक, सामाजिक परिवेशका बावजुद, आफ्नै प्रयत्नका आधारमा खेलप्रति लगनशील र निरन्तर समर्पित रहेर समाजमा विद्यमान खेलप्रतिको बुझाइ र महिला खेलाडीहरूप्रतिको दृष्टिकोण परिवर्तन गर्न स्थानीय, प्रादेशिक, राष्ट्रिय र अन्तर्राष्ट्रिय स्तरमा सफलताको मानकहरू कायम गरी नयाँ पिँढीलाई प्रेरणाको स्रोतको रूपमा पहिचान बनाउँदै विभिन्न खेल गतिविधिहरूमा नियमित र निरन्तर संलग्न रहँदै सम्बन्धित खेल क्षेत्र, लिङ्गीय विभेद विरुद्ध महिला आत्मसुरक्षा तथा आत्मानुशासन क्षेत्रको ज्ञान सीपको प्रचार एवं कौशल हस्तान्तरण गरी राष्ट्रिय र अन्तर्रााष्ट्रय स्तरका खेलाडिहरूको नयाँ पुस्ता तयार गर्ने कार्यमा हालसम्म पनि निरन्तर योगदान पुर्याउँदै खेलकुद क्षेत्रको संस्थागत विकास तथा विस्तारमा महत्वपूर्ण नेतृत्व र विशेष भूमिका निर्वाह गर्ने कार्यमा उत्कृष्ट नमूना प्रस्तुत गर्न सफल महिला मगरलाई मदन भण्डारी रूपान्तरण नेतृत्व राष्ट्रिय पुरस्कार दिने निर्णय भएको छ। विसं २००९ असार १४ गते ताप्लेजुङको ढुङ्गेसाँघुमा जन्मिएका भण्डारीको विसं २०५० जेठ ३ गते चितवनको दासढुङ्गामा दुर्घटनामा परी निधन भएको थियो। प्रत्येक वर्ष मदन भण्डारी फाउण्डेशनले विसं २०६८ देखि मदन भण्डारी राष्ट्रिय पुरस्कार तथा विसं २०७८ देखि अध्ययन, अनुसन्धान र नवप्रवर्तनका साथै समाज रूपान्तरण र विकासमा महत्त्वपूर्ण नेतृत्वदायी भूमिका खेल्ने व्यक्ति वा संस्थालाई मदन भण्डारी रूपान्तरण नेतृत्व राष्ट्रिय पुरस्कार प्रदान गर्दै आएको छ।"
आज जननेता मदन भण्डारीको ७२ औं जन्मजयन्ती,"विसं २००९ असार १४ गते ताप्लेजुङको ढुङ्गेसाँघुमा जन्मिएका भण्डारीको विसं २०५० जेठ ३ गते चितवनको दासढुङ्गामा दुर्घटनामा परी निधन भएको थियो। काठमाडौं : तत्कालीन नेकपा एमालेका महासचिव मदनकुमार भण्डारीको बिहीबार ७२ औँ जन्मजयन्ती विविध कार्यक्रम गरी मनाइँदैछ। भण्डारीको जन्मजयन्तीका अवसरमा मदन भण्डारी फाउण्डेशनले राष्ट्रिय सभागृह काठमाडौंमाआयोजना गर्ने कार्यक्रममा पूर्व राष्ट्रपति विद्यादेवी भण्डारी र पूर्व प्रधानमन्त्री एवं एमाले अध्यक्ष केपी शर्मा ओलीले सम्बोधन गर्ने कार्यक्रम रहेको छ। फाउन्डेसनले जननेता भण्डारीको जन्मजयन्तीको अवसरमा आज राष्ट्रिय सभागृहमा राष्ट्रिय विचार गोष्ठी र मदन भण्डारी राष्ट्रिय पुरस्कार हस्तान्तरण कार्यक्रम तय गरेको छ। विसं २००९ असार १४ गते ताप्लेजुङको ढुङ्गेसाँघुमा जन्मिएका भण्डारीको विसं २०५० जेठ ३ गते चितवनको दासढुङ्गामा दुर्घटनामा परी निधन भएको थियो। भण्डारी त्यसबेला ४१ वर्ष उमेरका मात्रै थिए । उनी नेपालको राजनीतिक वृत्तमा मार्क्सवादको नविन प्रयोगकर्ता, विचारक तथा जनताको बहुदलीय जनवाद सिद्धान्तका प्रवर्तक रहेका थिए । नेपाली कम्युनिष्ट आन्दोलनको लोकतान्त्रिकरणका लागि जनताको बहुदलीय जनवाद(जबज)को सिद्धान्त प्रतिपादन गरी उनी जनतामाझ लोकप्रिय हुन सफल भए। भण्डारीले २०४८ सालको महाधिवेशनमा पेश गरेको जबजको सिद्धान्तलाई तत्कालीन नेकपा एमालेले आफ्नो पार्टीको सिद्धान्त मार्गचित्रको रुपमा लागू गर्दै आएको छ। एमालेसँग तत्कालीन नेकपा माओवादी केन्द्रले पार्टी एकता गर्दा पनि नेताहरुले भण्डारीले नै प्रतिपादन गरेको जनताको बहुदलीय जनवाद (जबज)लाई नै पार्टीको मार्गदर्शक सिद्धान्तको रुपमा लागू गर्ने पक्षमा उभिएका थिए। यस वर्षको मदन भण्डारी राष्ट्रिय पुरस्कार सोलुखुम्बुका डा मिङमार गेल्जेन शेर्पा र मदन भण्डारी रूपान्तरण नेतृत्व राष्ट्रिय पुरस्कार मकवानपुरकी निरुकुमारी मगरलाई प्रदान गरिने भएको छ। उनीहरुलाई जनही एक लाख नगदसहितको सम्मानपत्र प्रदान गरी पुरस्कृत गरिने कार्यक्रम रहेको छ। देशभर फाउण्डेसन र एमालेले रक्तदान, विचार गोष्ठी लगायतका कार्यक्रमको आयोजना गरेको छ।"
विश्वासको मत लिँदै कोशी प्रदेशका मुख्यमन्त्री कार्की (लाइभ),विराटनगर : कोशी प्रदेशका मुख्यमन्त्री हिक्मतकुमार कार्की प्रदेशसभाबाट विश्वासको मत लिँदैछन्। तत्कालिन सत्ता साझेदार दल नेकपा माओवादी केन्द्र र जनता समाजवादी पार्टीले सरकारलाई दिएको समर्थन फिर्ता लिएपछि अल्पमतमा परेका मुख्यमन्त्री कार्कीले विश्वासको मत लिनुपरेको हो। मुख्यमन्त्री कार्कीलाई नेपाली कांग्रेस र जनता समाजवादी पार्टीले विश्वासको मत नदिने निर्णय गरेका छन्। कार्कीलाई विश्वासको मतका लागि ४६ सांसदको समर्थन चाहिन्छ। उनलाई राप्रपाको साथ छ । कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। एमालेका ४० र राप्रपाका ६ गरेर सत्तारुढसँग ४६ सांसद छन्। कार्कीलाई विश्वासको मतका लागि थप १ सांसद आवश्यक पर्छ। विपक्षी गठबन्धनसँग पनि सभामुखबाहेक ४६ नै सांसद छन् । सांसद संख्याका आधारमा समान मत आएर बराबरीको अवस्था भएमा प्रदेश मध्यावधितिर जाने हो कि भन्ने आशंका उब्जिएको छ।
सिन्धुलीमा विपद् प्रतिकार्यका लागि मोबाइल रेस्पोन्स टिम बनाइँदै,"सिन्धुली : सिन्धुलीमा विपद् प्रतिकार्यका लागि मोबाइल रेस्पोन्स टिम बनाइने भएको छ। जिल्ला विपद् व्यवस्थापन समितिको बैठकले सो निर्णय गरेको हो। विभिन्न दुर्घटनाका साथै मौषमजन्य विपदबाट धनजनको क्षति हुन नदिन पूर्वतयारी गर्ने र विपदमा परिहालेकाको उद्धार र उपचारका लागि टिम तयार गर्न बागमती प्रदेश आन्तरिक मामिला तथा कानुन मन्त्रालयमा अनुरोध गर्ने निर्णय भएको प्रमुख जिल्ला अधिकारी सुनिता नेपालले जानकारी दिइन्। बागमती प्रदेशका आन्तरिक मामिला तथा कानुन मन्त्री गंगानारायण श्रेष्ठसहित बैठकले विपद् पूर्वतयारीका लागि आवश्यक सबै प्रक्रिया पूरा गर्ने, हरेक दुर्घटनाका घाइतेहरूको तत्काल उद्धार तथा उपचारका लागि एम्बुलेन्ससहितको टिम गठन गर्ने निर्णय भएको हो। सिन्धुलीमा रहेका बनेपासिन्धुलीबर्दिवास (वीपी) राजमार्ग, मध्यपहाडी लोकमार्ग र मदन भण्डारी लोकमार्गमा दैनिक जसो हुने सडक दुर्घटनालाई मध्यनजर गर्दै दुर्घटना न्यूनीकरणका लागि विभिन्न उपायहरू अवलम्बन गरिने र दुर्घटनामा परेकाहरूलाई तत्काल उद्धार र प्राथमिक उपचार गर्न एम्बुलेन्ससहित स्वास्थ्यकर्मी र सुरक्षाकर्मीको संयुक्त टिम गठन गरिने छ, उनले भनिन्। यस्तै मनसुन तथा मौसमजन्य विपद् न्यूनीकरणका लागि संघ, प्रदेश र स्थानीय सरकारबीच समन्वय गरी विपद् पूर्वतयारी, उद्धार, राहत र पुनर्स्थापनाका लागि श्रोत साधन र दक्ष जनशक्ति परिचालनको तयारी गर्ने, वन्यजन्तुले बालीनाली नष्ट गरिरहेकाले त्यसको नियन्त्रण र संरक्षणका लागि योजना बनाउने लगायतका महत्वपूर्ण निर्णयहरू भएको छ। सुनकोशी, कमला, मरिण, बागमती तथा चदाहा जस्ता ठूला नदीहरूमा आउने बाढी र चुरे तथा महाभारत क्षेत्रमा आउने पहिरोको सही सूचना दिन प्रणालीको विकास गर्न पहल गरिने भएको छ।"
दोलखामा नीरबिरालो मृत फेला,दोलखा : भिमेश्वर नगरपालिका३ गौतमटोल तीनधारा अगाडि लोपोन्मुख वन्यजन्तु नीरबिरालो मृत अवस्थामा फेला परेको छ। खोरथली सामुदायिक वननजिकै चरिकोटदोलखा सडक खण्डमा बुधबार साँझ ७:३० बजे मृत अवस्थामा पोथी नीरबिरालो फेला परेको हो। सडकमा मृत अवस्थामा नीरबिरालो फेला परेपछि स्थानीयले वन कार्यालयमा जानकारी गराएका थिए। बाटो काट्ने क्रममा गाडीको ठक्करले नीरबिरालोको मृत्यु भएको डिभिजन वन कार्यालय दोलखाका रेन्जर गुप्तबहादुर बस्नेतले बताए। भीमेश्वर नगरपालिकाको खोरथली वनमा ६ महिनाअघि पनि भाले नीरबिरालो मृत फेला परेको थियो।
नवलपरासीका स्थानीय तहको बजेट ५ अर्ब ४२ करोड,"परासी : नवलपरासीका स्थानीय तहहरूले आव २०८००८१ का लागि बजेट सार्वजनिक गरेका छन्। जिल्लामा सात स्थानीय तह छन्। ती सबै स्थानीय तहको कुल बजेट ५ अर्ब ४२ करोड ५३ लाख रहेको छ। सबै स्थानीय तहले चालू आर्थिक वर्षभन्दा आव २०८००८१ का लागि ल्याएको बजेट घटाएर ल्याएका छन्। सार्वजनिक गरिएको बजेटमध्ये सबैभन्दा बढी सुनवल नगरपालिकाको १ अर्ब १८ करोड ९२ लाख रहेको छ। सबैभन्दा कम बजेट पाल्हीनन्दनको ४३ करोड ७४ लाख रहेको छ। अधिकांश स्थानीय तहले कृषि, सडक एवं पूर्वाधार विकासलाई नै जोड दिएका छन्। रामग्राम नगरपालिकाले आव २०८००८१ का लागि कुल १ अर्ब १७ करोड १८ लाखको बजेट सार्वजनिक गरेको छ। नगरपालिकाको १२ औं नगर सभाले विनियोजित गरेको बजेटमा संघीय सरकारको अनुदान ६७ करोड ५९ लाख, प्रदेश सरकारको अनुदानबापत ३ करोड ६२ लाख र नगरपालिकाको आन्तरिक राजश्व र चालुबाट ४५ करोड १७ लाख रहेको उल्लेख छ। यस्तै नगरपालिकाले आगामी वर्षमा ४३ करोड ३५ लाख चालु खर्च अनुमान गरेको छ। पुँजीगत खर्चतर्फ ७३ करोड ८३ लाख अनुमान गरिएको छ। सुनवल नगरपालिकाको १३ औं नगरसभाले कुल १ अर्ब १८ करोड ९२ लाखको बजेट विनियोजन गरेको छ। जसमा चालु खर्चतर्फ ६६ करोड ४० लाख र पुँजीगत खर्चतर्फ ५२ करोड ५१ लाख विनियोजन गरिएको छ। विनियोजित बजेटमा सामाजिक क्षेत्रमा ६३ करोड ९८ लाख, भौतिक पूर्वाधारतर्फ २५ करोड ९२ लाख, सुशासन तथा संस्थागत विकासमा २० करोड १२ लाख, आर्थिक विकासमा ७ करोड ३९ लाख र विपद् व्यवस्थापनमा १ करोड ५० लाख विनियोजन गरिएको छ। बर्दघाट नगरपालिकाको १२ औं नगरसभाले कुल ९० करोड ५० लाख रुपैयाँ बजेट विनियोजन गरेको छ। जसमा चालु खर्चतर्फ ५६ करोड ४२ लाख र पुँजीगत खर्च ३४ करोड ५६ हजार रहेको छ। बजेटमा संघीय तथा प्रदेश सरकारबाट प्राप्त वित्तीय समानिकरण, समपुरक अनुदान, विशेष अनुदान, राजश्व बाँडफाँड र शसर्त अनुदानसमेत समावेश भएको नगरपालिकाले जनाएको छ। नगरपालिकाले शिक्षा क्षेत्रको लागि २७ करोड १९ लाख रुपैयाँ विनियोजन गरेको छ। त्यस्तै सडक विकास, विस्तार तथा स्तरोन्नतिका लागि १२ करोड ३३ लाख, कृषि, सिँचाइ र पशुविकास प्रवर्द्धनका लागि ६ करोड ५५ लाख विनियोजन गरिएको छ। पाल्हीन्दन गाउँपालकाको १५ औं गाउँ सभाले कुल ४३ करोड ७४ लाख बजेट विनियोजन गरेको छ। प्रस्तुत बजेटमा वित्तीय सामानिकारण अनुदानतर्फ ११ करोड ६१ लाख, सशर्ततर्फ २० करोड ३६ लाख, समपुरक अनुदान ५० लाख रहेको जानकारी दिए। त्यसैगरी बिशेष अनुदानतर्फ १ करोड १५ लाख, राजस्व बाँडफाँडतर्फ ८ करोड ८४ लाख, प्रदेश सरकारबाट वित्तीय अनुदानतर्फ ८२ लाख ८० हजार रहेको उल्लेख छ। प्रतापपुर गाउँपालिकाको १४ औं गाउँसभाले ७० करोड ८ लाख बजेट विनियोजन गरेको छ। जसमा सशर्त, समपुरक र विशेष अनुदान बाहेक कुल ४० करोड ७७ लाख बजेटमध्ये विकास बजेटभन्दा चालु खर्च बढी रहेको छ। विनियोजित बजेटमा कृषिमा २ करोड, शिक्षा क्षेत्रमा कुल ३ करोड ५० लाख र पूर्वाधारसहित अन्य खर्चतर्फ कुल १३ करोड ४ लाख ६४ हजार विनियोजन गरिएको छ। सरावल उँपालिकाको १२ औं गाउँसभाले कुल ५३ करोड ७८ लाखको बजेट विनियोजन गरेको छ। जसमा सशर्त कार्यक्रमतर्फ २० करोड ४५ लाख र विशेष अनुदान कार्यक्रममा १ करोड विनियोजन गरिएको छ। त्यस्तै समपुरक आयोजनाका लागि ४ करोड, क्रमागत योजनाका लागि ३ करोड, पालिका स्तरिय योजनाका लागि १ करोड ६० लाख विनियोजन गरिएको छ। ७ वटा वडाहरूलाई ८० लाखका दरले रकम विनियोजन गरिएको छ भने वडासहित पालिकाको प्रशासनीक भवनका लागि १२ करोड विनियोजन गरिएको छ। सुस्ता गाउँपालिकाको १३ औं गाउँसभाले कुल ४८ करोड ३३ लाख बराबरको बजेट विनियोजन गरिएको छ। बजेटमा प्रशासनिक खर्चतर्फ ५ करोड ७५ लाख रहेको छ भने पुँजीगत तथा कार्यक्रम खर्चतर्फ ४२ करोड ५८ लाख रहेको छ। आर्थिक र सामाजिक विकासतर्फ ७ करोड ७० लाख पूर्वाधार विकासतर्फ १३ करोड ४८ लाख र वडा कार्यालयतर्फ ३ करोड ६० लाख रकम विनियोजन गरिएको उल्लेख छ।"
बम पड्काउने आरोपमा तीन जना पक्राउ,"बुटवल : रुपन्देहीका विभिन्न स्थानमा बम विस्फोटका घटनामा संलग्न रहेको आरोपमा प्रहरीले तीन जनालाई पक्राउ गरेको छ। पक्राउ परेका तीनै जनालाई प्रहरीले आज सार्वजनिक गरेको छ। जिल्ला प्रहरी कार्यालय, रुपन्देहीले आज भैरहवामा पत्रकार सम्मेलन गरी घटनामा संलग्न अभियुक्तलाई सार्वजनिक गरेको हो। प्रहरीले पक्राउ गरी सार्वजनिक गरेका अभियुक्त रुपन्देहीको सियारी गाउँपालिका४ धमसरका २७ वर्षीय अब्दुल हाकिम खाँन, कोटहीमाई गाउँपालिका३ पर्सियाका २२ वर्षीय सुरज लोहार र कोटहीमाई४ का २४ वर्षीय सुरज थारु रहेको पत्रकार सम्मेलनमा जिल्ला प्रहरी कार्यालय रुपन्देहीका प्रमुख प्रहरी उपरीक्षक भरतबहादुर विकले जानकारी दिए। तीन दिनअघि पक्राउ परेका व्यक्तिहरुबाट लु८५प ६२२१ र लु २० प २५७२ नम्बरको पल्सर मोटसाइकल र विभिन्न मोडलका मोबाइल फोनसमेत बरामद गरिएको प्रहरी उपरीक्षक विकले जानकारी दिए। उनीहरुले वैशाख १ गते रुपन्देहीको सियारी गाउँपालिका४ स्थित सियारी गाउँपालिकाका अध्यक्ष थानेश्वर घिमिरेको घर पछाडिको पर्खाल नजिकै प्रेसरकुकर बम राखेको प्रहरीले जनाएको छ। उक्त बम नेपाली सेनाको विस्फोटक टोलीबाट डिस्पोज गरिएको थियो। असार १ गते बिहान २:३० बजे सिद्धार्थनगर नगरपालिका४ स्थित भैरवप्रसाद कलवारको शिवम इम्पेक्सको कम्पाउन्डमा पर्खाल बाहिर प्रेसरकुकुर बम विस्फोट गराएको र सोही दिननै बिहान ६:१० बजे मायादेवी गाउँपालिका८ स्थित सिद्धार्थनगर सिटी हस्पिटलको पछाडि रहेको खाली जग्गामा विस्फोटक पदार्थ (प्रेसरकुकुर बम) विस्फोट गराएको घटनामा संलग्न रहेको प्रहरीले जनाएको छ। उनीहरुले घर नजिकै बम राख्ने र फिरौती रकम माग्ने गरेको पनि अनुसन्धानबाट खुलेको प्रहरीको भनाइ छ। पक्राउ परेका तीनै जनालाई मुलुकी अपराध संहिता, २०७४ को परिच्छेद, ७ विस्फोटक पदार्थसम्बन्धी कसुर शीर्षकमा मुद्दा दर्ता भई रुपन्देही जिल्ला अदालतबाट पाँच दिनको म्याद थप भई घटनाबारे थप अनुसन्धान भइरहेको जिल्ला प्रहरी कार्यालय, रुपन्देहीले जनाएको छ।"
सिन्धुलीमा ६ महिनामा १२ बालिका बालात्कृत,"सिन्धुली : सिन्धुलीमा पछिल्ला दिनहरूमा मानव अधिकार उलंघनका घटनाहरू बढ्दै गएको पाइएको छ । बिहीबार अनौपचारिक क्षेत्र सेवा केन्द्र (इन्सेक) ले सिन्धुलीमाढीमा आयोजना गरेको मानव अधिकार वर्ष पुस्तक२०२४ वार्षिक पूर्वसमीक्षा कार्यक्रम सार्वजनिक गरिएको तथ्यांकले यस्तो देखाएको हो । तथ्यांक अनुसार जिल्लामा गत पुसदेखि जेठ मसान्तसम्म ६ महिनाको अवधिमा ५३ वटा मानवअधिकार उलंघनका घटनाहरू घटेका छन् । जसमा १२ बालिका बलात्कृत भएका छन् । तीनजना महिलामाथि समेत जबरजस्त बलात्कार भएको छ । एकजनामाथि बालयौन दुर्व्यवहार भएको छ । दुईवटा बहुविवाह, एकवटा बाल विवाह र शारीरिक तथा मानसिक हिंसाका ३३ वटा घटना घटेका घटेको तथ्यांकमा उल्लेख छ। सन् २०२२ मा जिल्लामा १९ बालिका कलात्कृत भएका थिए । बलत्कार तथा यौनजन्य दुव्र्यवहारका ४२ घटना भएका थिए । सन् २०२१ मा जिल्लामा बलात्कारका जम्मा २६ वटा मात्र घटना घटेका थिए । गत वर्षको तुलनामा यस वर्ष ६ महिनामै बलात्कारका १४ वटा घटना हुनु दुःखद भएको प्रमुख जिल्ला अधिकारी सुनिता नेपालले समिक्षामा बताइन् । महिला तथा बालिकाविरुद्ध हुने हिंसालाई हल्का रुपमा लिन नहुने र जिम्मेवार भएर वकालत र न्यायका लागि लाग्नुपर्ने धारणा राखिन् । बलात्कारका अधिकांश घटना पीडितका नजिकका आफन्त र नातेदार संलग्न रहेको पाइएको छ। बलात्कार तथा यौनजन्य हिंसाका घटनाहरू मुद्दाको प्रक्रियामा गए पनि होस्टाइल हुने क्रम उत्तिकै बढ्दो रहेको जनाइएको छ । समीक्षा कार्यक्रममा अनुसन्धान र कानुन कार्यान्वयन गर्ने निकाय पीडितलाई न्याय र संरक्षण दिन चुकेको अधिकारकर्मीहरुले बताए । जिल्ला सहन्यायाधिवक्ता अमृता देवकोटाले मानवअधिकार कतिपय मानवअधिकारसँग सम्बन्धित राज्यका कानुन संशोधनको जरुरी रहेको बताइन् । उच्चस्तरबाटै मानवअधिकार उलंघनका घटना होस्टाइल गराउने काम भएको प्रतिवेदन आउनु दुःखद हो । यस्ता घटनालाई कम गर्न कानुननै संशोधन जरुरी छ,'देवकोटाले भनिन् । उता पछिल्लो समय जिल्लामा हिंसामा परेका पीडितहरू उजुरी गर्न आउने क्रम बढेका कारण मानवअधिकार उलंघनका घटनामा वृद्धि भएको जिल्ला प्रहरी कार्यालय सिन्धुलीका प्रमुख राजकुमार सिलवालले बताए । उनले यस्ता घटनामा प्रहरीले गर्ने अनुसन्धानमा कुनै कमजोरी नहुने स्पष्ट पारे ।"
दाइजोमा लैनो भैंसी ल्याउन नसक्दा अन्ततः नुरियाले रोजिन् मृत्युको बाटो,"काठमाडौं : दाइजोमा लैनो भैंसी ल्याउन नसक्दा महोत्तरीको सोनमा गाउँपालिका७ सुन्दरपुरकी एक महिलाले मृत्युको बाटो राजेकी छन्। माइतीबाट भैंसी ल्याउन नसक्दा श्रीमान फरमुद नदाफ र नन्द रकिमा नदाफले २२ वर्षीया नुरिया खातुनलाई चरम हिंसा गर्दै आएको थियो। त्यो प्रताडना सहन नसकेर उनले अन्तत मृत्यु रोजेकी हुन्। साढे दुई वर्षअघि सम्सी पर्साकी उनी सुरन्दरपुरका फरमुदसँग वैवाहिक बन्धनमा बाँधेकी थिइन्। दाइजोमा भैंसी नल्याउँदा उनीमाथि एकपछि अर्को यातनाको शृङ्खला सुरु भएको थियो। पति र नन्दको दिनहुँको तीतो बोली र कुटपिटले उनी पिछिप्त बनेकी थिइन्। असार ११ गते बिहान उनको शव घरमै फेला परेको थियो। मृतकी आमा सकिनाले छोरीको हत्या ज्वाई फरमुद र उनका बहिनी रकिमाले गरेको दाबी गरेकी छन्। मृतक महिलाको श्रीमानलाई पक्राउ गरी घटनाको अनुसन्धान भइरहेको जिल्ला प्रहरी कार्यालय महोत्तरीका प्रवक्ता तथा डीएसपी दिलिप गिरीले बताए। महोत्तरी जिल्ला अदालतबाट पाँच दिनको म्याद दिएर अनुसन्धान थालिएको इलाका प्रहरी कार्यालय गौशालाले जनाएको छ। ती महिलाले झुण्डिएर आत्महत्या गरेको खबर आयो। प्रहरी टोली पुग्दा डोरी काटिसकेको थियो। शव भुँइमा थियो,' डीएसपी गिरीले अन्नपूर्णसँग भने, माइती पक्षले हाम्रो छोरीलाई कर्तव्य गरी ज्यान मारेको जाहेरी दिएको छ। त्यसको आधारमा आरोपीलाई पक्रेर अनुसन्धान गरिहेका छौं। पोस्टमार्टमको रिपोर्ट आएपछि घटनाबारेमा थप कुरा खुल्ने बताउँदै उनले थपे, झुण्डिएर मरेको हो वा कुनै कर्तव्य गरेर मारेको हो? भन्ने कुरा एकिन भइसकेको छैन। अनुसन्धान जारी छ। पोस्टमार्टको रिपोर्ट आएपछि थप पुष्टि हुन्छ। गरिब तथा विपन परिवारकी नुरसाब खातुनको दुई वर्ष अघि गाउँमा चन्दा उठाएर विवाह गरिएको थियो। विवाहमा कवुल गरेको लैनौ भैंसी नदिँदा आफ्नो छोरीको ससुरालीमा हत्या भएको पीडित परिवारले जनाएको छ। विवाहमा केटा पक्षले मागेको अनुसारमा हामीले दाइजो दियौं,' मृतककी आमाले भनिन्, दाइजो दिने हाम्रो आँट थिएन तर, छोरीको विवाह नै नहुने भयो। अनि गाँउमा चन्दा उठाएर दाइजो दिएका थियौं। विवाह भएको दुई वर्षपछि केटा पक्षले विवाहमा कवुल गरिएको लैनो भैंसी माग गर्दै आएको बताउँदै उनले रुँदै भनिन्, म एकल महिला छु। खाने ठेगान छैन। कहाँबाटट भैंसी दिनु? भैंसी किनेर दिने आँट भएन। अनि मेरी छोरीलाई त्यही भैंसीको निहुँमा पापीहरूले मारिदियो। छोरीको ससुरालीका छिमेकीले भनेपछि खबर गरेपछि मात्रै माइती पक्षले नुरसाबको हत्याबारे खबर पाएका थिए। शव हेर्दा शरीरभरि हिलोमाटो लागेको थियो। मुखमा कपडा कोचिएको थियो,' मृतककी हजुरबुबा भोला नदाफले भक्कानिँदै भने, कुटपिटपछि नातिनिको फाँसि लगाएर हत्या गरियो। नुरसाबलाई दाईजोमा भैंसी नलाएकै कारण माइतिमा मानसिक तथा शारीरिक यातना दिइने गरेको गाउँलेहरुले जनाएका छन्। (महोत्तरीबाट सञ्चारकर्मी रोशन महतोको सहयोगमा)"
मुस्ताङका च्यांग्रा पालकलाई घुम्ती च्यांग्रा गोठ निर्माण,"जोमसोम : मुस्ताङका उच्चलेंकमा च्यांग्रा पाल्ने घुम्ती गोठ निर्माण गरिएको छ। उच्चलेंकको चरन क्षेत्रमा लामो समयसम्म पालन गरिने हुँदा जिल्लाका पशुपालकहरूलाई सहयोग पुर्याउन अनुदान सहयोगमा घुम्ती गोठ निर्माण गरिएको हो। भेटेरीनरी अस्पताल तथा पशु सेवा विज्ञ केन्द्र कार्यालय मुस्ताङलाई चालू वर्षमा विनियोजित बजेटबाट लोघेकर दामोदरकुण्ड, बारागुङ मुक्तिक्षेत्र र घरपझोङका उच्चलेंकमा घुम्ती गोठ निर्माण गरिएको कार्यालय प्रमुख दण्डपाणि शर्माले जानकारी दिए। चालू वर्ष प्रदेश सरकारअन्तर्गत कार्यालयलाई समुदायका च्यांग्रालाई घुम्ती गोठ शीर्षकमा ९ लाख र समुदायस्तरमा च्यांग्रा विकास कार्यक्रममा १० लाख बजेट विनियोजन भएको थियो।"
भूतप्रभाविक ऐनबारे प्रधानमन्त्रीसामु परिसंघको गुनासो,"काठमाडौं : नेपाल उद्योग परिसंघका नवनिर्वाचित पदाधिकारीहरूको प्रधानमन्त्री पुष्पकमल दाहाल प्रचण्डसँग मुलुकको अर्थतन्त्रका विषयमा छलफल भएको छ। परिसंघका नवनिर्वाचित अध्यक्ष राजेशकुमार अग्रवालको नेतृत्वमा गएको परिसंघ पदाधिकारीहरूले प्रधानमन्त्री निवास बालुवाटारमा छलफल गरे। प्रधानमन्त्रीसँगको भेटमा नवनिर्वाचित अध्यक्ष अग्रवालले अर्थतन्त्रलाई चलायमान बनाउन बजेटको सफल कार्यान्वयनमा जोड दिँदै निर्धारित पुँजीगत खर्च समयमै हुने वातावरणका लागि आग्रह गरे। उनले बजेटको सफल कार्यान्वयनका लागि सरकारले घोषणा गरेको अनुगमन समितिमा निजी क्षेत्रको प्रतिनिधित्व गराउन पनि आग्रह गरे। बजेटले लक्ष्य राखेको ६ प्रतिशतको आर्थिक वृद्धि हासिल गर्न, अर्थतन्त्रलाई चलायमान बनाउन खुकुलो मौद्रिक नीति आवश्यक रहेकोमा उनले जोड दिए। अध्यक्ष अग्रवालले हाल एफपीओ, मर्जर तथा एक्वीजीसनमा भूतप्रभावि हुने गरी कर लगाउँदा लगानीकर्ताहरू हतोत्साही हुने र अन्तर्राष्ट्रिय बजारमा समेत नराम्रो सन्देश जानेतर्फ सचेत बन्नुपर्ने बताए। उनले स्वदेशी उत्पादनको प्रवर्द्धन एवं सरकारको राजस्व बढाउन चोरी पैठारी नियन्त्रण गर्न निर्मम ढंगले प्रस्तुत हुन आग्रह गरे। हालै प्रधानमन्त्रीको भारत भ्रमणका क्रममा भएको विद्युत निर्यात तथा विद्युतीय भुक्तानी सम्बन्धी समझदारी छिटो कार्यान्वयनमा लैजानुपर्नेमा पनि उनले जोड दिए। सो अवसरमा प्रधानमन्त्री दाहालले नेपाल उद्योग परिसंघ (सिएनआई) का नवनिर्वाचित पदाधिकारीहरूलाई बधाई तथा शुभकामना दिँदै आर्थिक एवं औद्योगिक विकासका लागि परिसंघबाट प्रत्यक्ष रुपमा नीतिगत तथा व्यवहारिक सुझावहरू प्राप्त भइरहेको बताए। उनले मुलुकको अर्थतन्त्रमा परेको दबाब, अप्ठ्यारा फुकाउन परिसंघसहित निजी क्षेत्रसँगको सहकार्यलाई प्राथमिकतामा राखेको उल्लेख गरे। प्रधानमन्त्रीसँगको भेटमा उपाध्यक्षहरू विरेन्द्रराज पाण्डे, अमित मोर, भीम घिमिरे, स्थायी आमन्त्रित पदाधिकारीहरू छायाँ शर्मा, गोकुल भण्डारी, महानिर्देशक दिपकराज जोशी सहभागी थिए।"
"बाढीले दोलखाको खारेमा २ वटा घर पूर्णरुपले क्षति, १५ परिवार विस्थापित","दोलखा : बुधबार राती परेको अविरल वर्षाले दोलखाको गौरीशंकर गाउँपालिका८, खारे मन्थलीको मन्थली खोलामा बाढी आउँदा २ वटा घरमा पूर्ण रुपले क्षति पर्याइएको छ भने १५ परिवार विस्तापित भएका छन् । बाढीका कारण जोखिममा परेका घरका स्थानीयलाई सुरक्षित स्थानमा सार्ने काम भइरहेको छ । तत्कालका लागि विस्थापितहरूलाई आफन्त र छिमेकीको घरमा बासको व्यवस्थापन गरेको वडाध्यक्ष दावा रिञ्जी शेर्पाले बताए । बाढीले विद्युतका पोल बगाएको छ । विद्युत् सेवा, टेलिफोन सेवा अवरुद्ध भएको उनले बताए । पहिरोमा मानवीय क्षति भने नभएको वडाध्यक्ष दावा रिञ्जी शेर्पाले जानकारी दिए । पहिरोले ६ वटा बाख्रा पुरिएको छ भने तामाकोशी सडक खण्ड अवरुद्ध रहेको स्थानीयले बताएका छन् ।"
ललिता निवास प्रकरण : आरोपी तीन जनाद्वारा बन्दी प्रत्यक्षीकरणको रिट दर्ता,"काठमाडौं : ललिता निवासको जग्गा हिनामिना प्रकरणमा पक्राउ परेका चारमध्ये तीन जना बन्दी प्रत्यक्षीकरणको रिट लिएर सर्वोच्च पुगेका छन्। सर्वोच्च अदालतका प्रवक्ता विमल पौडेलले तीन जनाले बन्दी प्रत्यक्षीकरणको रिट दर्ता गरेको जानकारी दिए। उनका अनुसार यसरी रिट लिएर जानेमा पूर्वनिर्वाचन आयुक्त सुधीरकुमार शाह, भाटभटेनी सुपर मार्केटका सञ्चालक मीनबहादुर गुरुङ र मालपोत कार्यालयका पूर्वकर्मचारी धर्मप्रसाद गौतम रहेका छन्। उक्त रिटमाथि शुक्रबार सुनुवाइ हुने जनाइएको छ। अर्का गोपाल कार्कीसहित उनीहरुलाई यही असार १२ गते प्रहरीले पक्राउ गरेको थियो। यही १३ गते अदालतमा पेस गरिएकामा काठमाडौँ जिल्ला अदालतले सात दिन हिरासतमा राखेर अनुसन्धान गर्न प्रहरीलाई अनुमति दिइसकेको छ। सर्वोच्चबाट स्टेअडर ल्याएको पाइएपछि पक्राउ परेकामध्ये कलाधर देउजा, सुरेन्द्रमान कपाली र हुपेन्द्रमणि केसीलाई कागज गरेर छाडिएको छ। विसं २०४९ देखि २०६९ सम्ममा सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी भएको फेला परेको थियो। सोही प्रकरणमा प्रहरीको केन्द्रीय अनुसन्धान ब्युरो (सिआइबी)ले अनुसन्धान गरिरहेको छ।"
"२० वर्ष पुराना गाडी हटाउने निर्णयविरुद्ध ट्याक्सी, टिपर र ट्यांकर व्यवसायी आन्दोलित","काठमाडौं : २० वर्ष पुराना गाडी हटाउने सरकारको निर्णयविरुद्ध ट्याक्सी,टेम्पो,निलो माइक्रो, ट्रक र ट्यांकर चालकहरू आन्दोलित भएका छन्। सो निर्णय खारेज हुनुपर्ने माग गर्दै उनीहरू आज काठमाडौंमा प्रदर्शनमा उत्रिएका छन्। राष्ट्रवादी ट्याक्सी तथा चालक व्यवसायी संघको आयोजनामा चालकहरूले सीतापाइला चोकदेखि र्याली निकालेका छन्। टिपर,ट्यांकर,साना ढुवानी गाडी,ट्याक्सी र टेम्पो सडकमा लिएर नाराबाजी गरिरहेका छन्। उनीहरूले स्वदेशमै काम गरेर खान पाउने व्यवस्था लागू गर,रातो प्लेटले यात्रु बोक्ने नीति खारेज गर,ट्राफिक ज्यादती बन्द गर,ट्याक्सी स्ट्यान्डको अनिवार्य व्यवस्था गर र २० वर्षे अवधि खारेज गर्नुपर्ने लगायत माग गरेका छन्। सरकारले यसअघि प्रदूषण नियन्त्रण र बढ्दो सवारी चापलाई न्यूनीकरण गर्न पुराना गाडी सञ्चालनमा रोक लगाउने निर्णय गरेको थियो।"
पहिरोले नारायणगढमुग्लिन सडक अवरुद्ध,चितवन : पहिरोले नारायणघाटमुग्लिन सडक अवरुद्ध भएको छ। आज दिउँसो दुईबजेतिर इच्छाकामना गाउँपालिका५ स्थित तीन नम्बर पुलनजिकै सुख्खा पहिरो खसेको थियो। पहिरोका कारण सवारी जाम भएको छ। अहिले पहिरो पन्छाउने काम भइरहेको जिल्ला प्रहरी कार्यालय चितवनका डीएसपी विजय पण्डितले जानकारी दिए।
गोरखामा ५४ किलोको क्वार्ज क्रिष्टल ढुंगा बरामद,"गोरखा : प्रहरीले गोरखा नगरपालिका७ सतिपिपलस्थित एक घरबाट ५४ किलोको क्वार्ज क्रिष्टल बरामद गरेको छ। गरगहना बनाउन प्रयोग हुने महँगो धातु अवैध रुपमा किनबेच हुन लागेको सूचना पाएपछि बरामद गरिएको जिल्ला प्रहरी कार्यालय गोरखाले जनाएको छ। बिहीबार बिहान प्रहरी निरीक्षक रवीन्द्र अधिकारी नेतृत्वको टोली सो घरमा पुगेर उक्त ढुंगा बरामद गरेको हो। त्यस घरमा लाखौं मूल्य पर्ने क्वार्ज क्रिस्टल किनबेचको चर्चा चलिरहेका विषयमा एकडेढ महिनादेखि हामीलाई सूचना थियो, एसपी अनुपम श्रेष्ठले भने, पश्चिम नेपालतिरबाट मान्छेहरू हेर्न आउने जाने गर्थे। बिहीबार पनि उनीहरू आएर महंगो मूल्यमा खरिद गरेर लैजान लागेको भन्ने सूचना आयो। अनि बरामद गरेर ल्याएका हौँ। प्रारम्भिक अनुसन्धानबाट उक्त ढुंगा क्वार्ज क्रिष्टल भन्ने खुल्न आएको र थप परीक्षणको तयारी भइरहेको उनले बताए। ढुंगा पारदर्शी छ, लाइट बाल्दा प्रकाश वारपार हुन्छ, हामीले भिडियोकल गरेर विज्ञलाई देखाउँदा क्वार्ज क्रिष्टल भन्नुभएको छ। गोरखा बजारका सुनारहरूलाई देखाउँदा गरगहना बनाउन प्रयोग हुने जरीहिरा भनेका छन्। आधिकारिक रूपमा विज्ञद्वारा परीक्षण गर्न भने बाँकी, एसपी श्रेष्ठले भने। परीक्षणका लागि सबैभन्दा पहिले पुरातत्व विभाग पठाउने उनले जानकारी दिए। परीक्षणको नतिजा अनुसार थप अनुसन्धान अघि बढाउने बताइएको छ। किनबेचका विषयमा भने आवश्यक अनुसन्धान भइरहेको एसपी श्रेष्ठले बताए।"
पहिराले राजमार्गमा यात्रुलाई सास्तीपछि वैकल्पिक सडक सञ्चालन गरिँदै,"कास्की : पुष्पलालमध्यपहाडी राजमार्गअन्तर्गत कास्कीको अन्नपूर्ण गाउँपालिका३ पाउदुरमा पहिराले गर्दा दैनिक सडक अवरुद्ध हुँदै आएको छ। साविक धौलागिरिका चार जिल्लासहित सोही राजमार्ग हुँदै पूर्वी रुकुम र रोल्पासम्म पुग्ने नागरिक छिनछिनमा खस्ने पहिराले सडक अवरुद्ध हुँदा समस्यामा परेका छन्। एकतर्फीरूपमा मात्र यातायात सञ्चालन गरिँदै आएको साँघुरो सडकमा खसिरहने पहिरो र हिलोमा सवारीसाधन फसेर सुत्केरी, बिरामी, जन्ती र यात्रुलाई सास्ती भएपछि गण्डकी प्रदेश सरकारले विकल्प खोजी गरेको छ। गण्डकी प्रदेशका भौतिक पूर्वाधार विकास तथा यातायात व्यवस्थामन्त्री रेशमबहादुर जुग्जाली, मन्त्रालयका उपसचिव लक्ष्मी भण्डारी, अन्नपूर्ण गाउँपालिकाका अध्यक्ष विष्णुबहादुर केसी, मध्यपहाडी राजमार्ग आयोजनाका प्रतिनिधिलगायतको टालीले आज राजमार्गको स्थलगत अवलोकन गरी विकल्प खोज्ने निर्णय गरेको हो। पोखराबाग्लुङखण्डमा भएको सवारी जामको समस्या हटाउन दुई वटा वैकल्पिक सडक सञ्चालन गरिने पूर्वाधार विकास कार्यालय पोखराका प्रमुख महेन्द्र बानियाँले बताए। उनका अनुसार ठूला सवारी साधनले राजमार्ग नै प्रयोग गर्ने, साना सवारी साधनको काँडेमनाङचेपत्थरचोक र पत्थरचोकपाउदुरकोट सडक प्रयोगमा ल्याउने गरी व्यवस्थापन गर्न लागिएको हो। उनले भने, 'पाउदुरको पहिराले केही दिनदेखि यात्रु समस्यामा परेको धेरै गुनासा आएपछि हामीले जाम कम गर्न र सहज यात्राका लागि वैकल्पिक सडक प्रयोगमा ल्याउने निर्णय गरेका छौं। यसबाट घन्टौँसम्म जाममा पर्ने समस्याबाट नागरिकले छुटकारा पाउने छन्।' भौतिक पूर्वाधार विकास तथा यातायात व्यवस्था मन्त्रालय र मध्यपहाडी लोकमार्ग सडक आयोजनाले गाउँपालिकासँग समन्वय गरेर तत्कालै वैकल्पिक सडक मर्मत गरेर जीप, ट्याक्सी र मोटरसाइकल सञ्चालन गर्न सकिने बनाइने छ। वैकल्पिक सडक भएमा सवारी साधनको चाप घट्ने र ठूला गाडीलाई पहिरो पार गराउन सहज हुने प्राविधिकले सुझाव दिएका थिए। गण्डकीको पर्वत, बागलुङ, म्याग्दी, मुस्ताङ, लुम्बिनीको पूर्वी रुकुम रोल्पाको समेत मुख्य राजमार्गका रूपमा रहेको मध्यपहाडी लोकमार्गको पाउदुर खण्डमा दैनिक घन्टौँसम्म अवरुद्ध हुदाँ सयौँ यात्रु जाममा परेर दुःख पाएका छन्। चार वर्षअघि भासिएको सो सडकमा पहिरो रोकथाम गर्न रु तीन करोड ५० लाखमा ठेक्का लिएको ओमबुद्ध इन्टरनेशनलसँगको सम्झौताको दोस्रो पटक थपिएको म्याद यही असार ५ गते सकिएको छ। हालसम्म करिब ३० प्रतिशत भौतिक प्रगति छ। जम्मा ८० मिटर क्षेत्रलाई स्टेभल बनाउने कार्यअन्तर्गत ६५ मिटरको फाउन्डेसन बनेको छ भने १५ मिटरको काम अझै सुरु भएको छैन।"
वन समूहका अध्यक्षले किर्ते गरेर झिके ८ लाख ६५ हजार,"सिन्धुली : सिन्धुलीको हरिहरपुरगढी गाउँपालिका५ मा रहेको हिमाल सामुदायिक वन उपभोक्ता समूहको अध्यक्ष केदार बहादुर मुक्तानले किर्ते गरेर लाखौं रुपैयाँ झिकेका छन्। अध्यक्ष मुक्तानले पदको दुरुपयोग गर्दै किर्ते माइन्युट बनाएर समूहको खाताबाट ८ लाख ६५ हजार रुपैयाँ झिकेर अपचलन गरेको पाइएको हो। उनले गत जेठ १७ गते समूहको कार्यसमितिको किर्ते बैठक गरी सचिव र कोषाध्यक्षको समेत किर्ते हस्ताक्षर गरी जेठ १९ गते उक्त रकम झिकेका हुन्। उक्त समूहका सचिव बुद्धिमाया योन्जन हुन भने कोषाध्यक्ष शेरबहादुर आले हुन्। अध्यक्ष मुक्तानले आफूहरूको समेत किर्तेगरी विभिन्न शीर्षकमा एक मुष्ठमा ८ लाख ६५ हजार रुपैयाँ झिकेर अपचलन गरेको पाइएको समूहका कोषाध्यक्ष शेरबहादुर आलले बताए। अध्यक्ष मुक्तानले राष्ट्रिय वाणिज्य बैंक कपिलाकोट शाखामा रहेको समूहको खाता नम्बर १५३०१००००७१५००१ बाट चेक नम्बर ००५९१२७७४८ बाट ८ लाख ६५ हजार रुपैयाँ किर्तेगरेर झिकेको भन्दै सचिव योञ्जन र कोषाध्यक्ष आलेले यही असार ८ गते जिल्ला प्रशासन कार्यालय सिन्धुली र जिल्ला प्रहरी कार्यालय सिन्धुलीमा उजुरी समेत दिएका छन्। उजुरीमा समूहका अध्यक्षले किर्ते गरी रकम झिकेर चलाएको पाइएकोले छानविन गरी हदैसम्मको कारबाहीको माग गरिएको छ। उजुरी अनुसार अध्यक्ष मुक्तानले अग्नी रेखा बनाउन १ लाख, वन डढेलो नियन्त्रण गर्न १ लाख २० हजार, समूहको नवीकरण शुल्क भुक्तानी गर्न १ लाख ५० हजार, पाङ्ग्रेखोला सडकसहित दुई वटा सडक निर्माण गरेवापत ४ लाख ९५ हजार रुपैयाँ भुक्तानी दिन भनि किर्ते माइन्युट बनाई रकम झिकेको हुन्। उता यस विषयमा बुझ्दा अध्यक्ष मुक्तानले आफूले गल्ती गरेको स्विकार गरेका छन्। समूहमा काम गरेको रकम भुक्तानी गर्नु पर्ने थियो। एक वर्षदेखि भुक्तानी रोकिएको थियो। कोषाध्यक्ष पोखरा गएपछि मैले रकम भुक्तानी दिन किर्ते गरेको हुँ, उनले भने। उनले आफूले गर्न नहुने काम गरेपछि सबै आफैले जिम्मा लिने र झिकेको रकम फिर्ता गर्ने समेत बताए। उनले भने, सचिव र कोषाध्यक्ष दुवै अनपढ जस्तै छन्। मैले गल्ती गरेकै हो। अब मिलरे घटना मिलाउ भनेको छु। झिकेको पैसा मैले नै मासेको हो। अहिले ३ लाख रुपैयाँ खोजेर समूहको खातामा जम्मा गरिदिएको छु। अब बाँकी ५ लाख ६५ हजार जम्मा गर्न बाँकी छ त्यो पनि म जम्मा गरिदिन्छु। प्रहरीले भने दुवै पक्ष मिलेर आउन आग्रह गरेको छ।"
"भेरी पुल नजिकै फोर्स गाडी दुर्घटना, एक जनाको मृत्यु, १४ घाइते",वीरेन्द्रनगर : कर्णाली प्रदेशको राजधानी वीरेन्द्रनगरबाट नेपालगन्ज जाँदै गरेको फोर्स गाडी भेरी पुल नजिकै दुर्घटना भएको छ। रत्न राजमार्गको सुब्बाकुनाछिन्चु खण्डको भेरी पुल नजिकै भएको दुर्घटना भएको हो। दुर्घटनामा एक जनाको मृत्यु भएको छ भने १४ जना यात्रु घाइते छन्। मृत्यु हुनेमा नेपालगञ्ज उपमहानगरपालिका२२ बस्ने ५० वर्षीय फहित अन्सारी रहेका छन्। गम्भीर घाइते अन्सारीको कर्णाली प्रदेश अस्पतालमा उपचारका क्रममा मृत्यु भएको जिल्ला प्रहरी कार्यालय सुर्खेतले जनाएको छ। अन्य घाइतेको माया नर्सिङ होममा उपचार भइरहेको छ। उनीहरूको अवस्था सामान्य रहेको प्रहरीको भनाइ छ। भे १ ख ३७५० नम्बरको फोर्स ओभरस्पिडका कारण अनियन्त्रित हुँदा दुर्घटना भएको प्रहरीको प्रारम्भिक अनुमान छ। फोर्सले सडकमा राखिएको किलोमिटर संकेत दिने पिल्लर नै भत्काएर २० मिटर पर पुगेर सडकमा पल्टिएको प्रहरीले जनाएको छ।
चितवनका छ हजार गाईभैंसीमा लम्पीस्किन,"जिल्लामा ९३ हजार एक सय ८२ गाई र ७२ हजार ९७८ भैँसी पालिएको तथ्याङ्क छ। तीमध्ये छ हजार पाँच सय ३९ गाई र दुई सय ६० भैँसीमा यो रोगको सङ्क्रमण देखिएको छ। भेटेरेनरी अस्पताल तथा पशु सेवा विज्ञ केन्द्र भरतपुरका अनुसार हालसम्म यस रोगका कारण एक सय ७६ गाई मरेका छन्। चितवन : चितवनका सात पालिकामा नै गाईभैँसीमा लाग्ने लम्पीस्किन रोगको सङ्क्रमण फैलिएको छ। सबै पालिकामा पालिएका पशुमा रोग फैलिएको हो। ती पालिकामा छ हजार सात सय ९९ गाईभैँसीमा यो रोगको सङ्क्रमण देखिएको छ। जिल्लामा ९३ हजार एक सय ८२ गाई र ७२ हजार ९७८ भैँसी पालिएको तथ्याङ्क छ। तीमध्ये छ हजार पाँच सय ३९ गाई र दुई सय ६० भैँसीमा यो रोगको सङ्क्रमण देखिएको छ। भेटेरेनरी अस्पताल तथा पशु सेवा विज्ञ केन्द्र भरतपुरका अनुसार हालसम्म यस रोगका कारण एक सय ७६ गाई मरेका छन्। सबैभन्दा धेरै इच्छाकामना गाउँपालिकामा गाई मरेका छन् भने कम माडी नगरपालिकामा मरेको कार्यालयका पशु विकास अधिकृत डा रामचन्द्र आचार्यले जानकारी दिनुभयो। उहाँका अनुसार इच्छाकामना गाउँपालिकामा ६२, भरतपुर महानगरपालिकामा ३४, राप्ती नगरपालिकामा ४०, रत्ननगर नगरपालिकामा १४, कालिका नगरपालिकामा १०, खैरहनी नगरपालिकामा १० र माडी नगरपालिकामा छ गाई मरेका छन्। लम्पीस्किनका कारण मरेका गाईमध्ये भरतपुर महानगरमा पाँच गाईको बिमा गरिएको छ। जिल्लाका तीन पालिकामा पालिएका १५ हजार ९० गाईभैँसीमा रोगविरुद्धको खोप दिइएको छ। भरतपुरमा तीन हजार सात सय ९०, रत्ननगरमा सात हजार र राप्तीमा चार हजार तीन सय गाईभैँसीलाई खोप लगाइएको छ। स्थानीय पालिका र सहकारीमार्फत खोप खरिद गरी लगाइएको हो। विज्ञ केन्द्रबाट प्रभावित क्षेत्रका पाँच हजार गाईभैंसीलाई औषधि वितरण गरिएको छ। केन्द्रमा बजेट अभावका कारण स्थानीय पालिका, सहकारी र कृषक आफैँले खरिद गरी खोप लगाउने गरेका छन्। गर्मीयाममा लामखुट्टे, झिङ्गालगायतका कारण यो रोगको प्रकोप देखिने गरेको आचार्यले जानकारी दिए। गाईभैँसीमा यो रोग देखापरेमा उच्च ज्वरो आउने, दानापानी कम खाने, दूध उत्पादन घटाउने, छालामा एकदेखि पाँच सेन्टिमिटरको साह्रो गोलो गिर्खा देखिने, थुतुनो, ओठ, मुख र नाकभित्र घाउ देखिने, आँखा र नाकबाट अत्यधिक मात्रामा तरल पदार्थ आउने, र्याल काँढ्ने, लिम्फनोड सुक्नेजस्ता लक्षण देखापर्छ। यो रोग विशेष गरी सङ्क्रमित लामखुट्टे, झिङ्गालगायतको टोकाइबाट लाग्ने गर्दछ। सङ्क्रमित गाईवस्तुको ओसारपसारबाट, सामुदायिक चरन क्षेत्र तथा दाना एवं पानी खाने ठाउँबाट, प्राकृतिक वा कृत्रिम गर्भाधानबाट यो रोग सर्ने गरेको कार्यालयले जनाएको छ। यो रोग लाग्न नदिनका लागि खोप लगाउने, विश्वसनीय स्रोतबाट गाईभैँसी खरिद गर्ने, गोठलाई झिङ्गा, लामखुट्टे तथा अन्य किराबाट मुक्त राख्ने, सरसफाइमा ध्यान दिने र आवश्यकतानुसार कीट विकर्षकको प्रयोग गर्नुपर्ने आचार्यले बताए। रासस"
आज यी ठाउँमा हावाहुरीसहित भारी वर्षा हुने,"कर्णाली, लुम्बिनी र गण्डकी प्रदेशको केही स्थानमा भारी वर्षाको सम्भावना रहेको महाशाखाले जनाएको छ । लुम्बिनी, गण्डकी र बागमती प्रदेशका धेरै स्थानमा तथा बाँकी प्रदेशका तराईका केही स्थानमा हावा हुरीको सम्भावना रहेको महाशाखाद्वारा जारी बुलेटिनमा उल्लेख छ । काठमाडौं : मुलुकमा हाल मनसुनी वायुको प्रभाव रहेकाले केही स्थानमा हावाहुरीसहित भारी वर्षाको सम्भावना रहेको छ । जल तथा मौसम विज्ञान विभाग, मौसम पूर्वानुमान महाशाखाका अनुसार हाल देशभर आंशिकदेखि सामान्य बदली रही कर्णाली, गण्डकी, बागमती र कोशीका केही स्थानमा हल्कादेखि मध्यम वर्षा भइरहेको छ । आज दिउँसो देशभर सामान्यदेखि पूर्णतया बदली रहने छ । सुदूरपश्चिम, कर्णाली, लुम्बिनी, गण्डकी र बागमती प्रदेशका केही स्थानमा मेघगर्जन तथा चट्याङसहित हल्कादेखि मध्यम वर्षाको सम्भावना छ । कर्णाली, लुम्बिनी र गण्डकी प्रदेशको केही स्थानमा भारी वर्षाको सम्भावना रहेको महाशाखाले जनाएको छ । लुम्बिनी, गण्डकी र बागमती प्रदेशका धेरै स्थानमा तथा बाँकी प्रदेशका तराईका केही स्थानमा हावा हुरीको सम्भावना रहेको महाशाखाद्वारा जारी बुलेटिनमा उल्लेख छ । आज राति पनि देशभर सामान्यदेखि पूर्णतया बदली रहनेछ । लुम्बिनी, गण्डकी, मधेश र कोशी प्रदेशका केही स्थानमा तथा तथा बाँकी प्रदेशका थोरै स्थानमा मेघगर्जन तथा चट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ । हावाहुरीसहित वर्षाका कारण सडक तथा हवाई यातायात, स्वास्थ्य, कृषि, पर्यटनलगायत क्षेत्र प्रभावित हुन सक्ने भन्दै महाशाखाले आवश्यक सतर्कता अपनाउन अनुरोध गरेको छ ।"
बालेनले भने  संस्थागत विद्यालयका शिक्षकलाई सरकारले तोके बमोजिम तलब दिनू,"काठमाडौं : काठमाडौं महानगरपालिकाका मेयर बालेन्द्र शाह (बालेन)ले संस्थागत विद्यालयका शिक्षकलाई नेपाल सरकारले तोकिदिएको तलब स्केल उपलब्ध गराउन निर्देशन दिएका छन्। बिहीबार उनले महानगरपालिकामा संस्थागतनिजी विद्यालयको शिक्षकको तलब सामुदायिक विद्यालयको भन्दा न्यून भएको गुनासो आएकाले सामुदायिक विद्यालयका शिक्षकसहर दिन आह्वान गरेका हुन्। उनले काठमाडौं महानगरपालिका विद्यालय शिक्षा व्यवस्थापन नियमावलीमा संघीय शिक्षा कानूनमा तोकिए बमोजिम हुने उल्लेख भएकाले सोही अनुसार गर्नुपर्ने बताएका हुन्। काठमाडौं महानगरपालिकामा संस्थागत ( निजि  ) विद्यालयको शिक्षकहरूको तलब सामुदायिक विद्यालयको भन्दा न्यून भएको गुनासो आउने गरेको छ। तर शिक्षा ऐन, २०२८ को दफा १२(७)(छ) मा संस्थागत विद्यालयको शिक्षकलाई पनि नेपाल सरकारले तोकिदिएको तलब स्केल नघटाई तलब दिनुपर्ने भनी उल्लेख गरिएको छ। यस्तै काठमाडौं महानगरपालिका विद्यालय शिक्षा व्यवस्थापन नियमावली, २०७४ को नियम ६८ मा शिक्षक तथा कर्मचारीको तलब भत्ता, निवृत्तिभरण, उपदान लगायतका अन्य सुविधा खाइपाइ आएकोमा नघट्ने गरी संघीय शिक्षा कानूनमा तोकिए बमोजिम हुने उल्लेख गरिएको छ। मेयर शाहले भनेका छन्,सोही बमोजिम काठमाडौं महानगरपालिकाका सामुदायिक विद्यालयका शिक्षकहरूले प्राप्त गर्ने निम्न अनुसारको तलब सुविधा संस्थागत विद्यालयको शिक्षकलाई पनि प्राप्त गराउन काठमाडौं महानगरपालिकाका सम्पूर्ण संस्थागत विद्यालयहरूलाई सूचित गरिन्छ। उनले सामुदायिक विद्यालयका शिक्षक सरह तलब सुविधा प्राप्त नभएमा काठमाडौं महानगरपालिका शिक्षा विभागमा सम्पर्क गर्न अनुरोध गरेका छन्। कसको कति तलब ?"
सुर्तीका निषेधित कानुन किन हुँदैनन् कार्यान्वयन ?,"सुर्तीजन्य पदार्थमा लाग्ने कर नेपालमा न्यून छ। सुर्तीजन्य पदार्थको सेवनबाट भइरहेको मृत्युदर दक्षिण एसियामै उच्च छ। काठमाडौं : कानुनले न त सार्वजनिक स्थलमा सुर्तीजन्य पदार्थ सेवन गर्न दिन्छ, न त बिक्री वितरण गर्न नै। अर्थात्, सार्वजनिक स्थलबाट कम्तीमा सय मिटरभित्र सुर्तीजन्य पदार्थ बिक्री वितरण र सेवनमा पूर्णरोक लगाएको छ। सुर्तीजन्य पदार्थ (नियन्त्रण र नियमन गर्ने) ऐन २०६८ ले अटेर गरे कारबाहीको व्यवस्था पनि गरेको छ। तर, न कानुनको पालना भएको छ, न त अटेर गर्नेमाथि कारबाही नै। सुर्तीजन्य पदार्थ नियन्त्रण र नियमन गर्ने ऐनको दफा ११ ले सार्वजनिक स्थलमा सुर्तीजन्य पदार्थको बिक्री वितरण र सेवनलाई बर्जित गरेको छ। उक्त कानुनी व्यवस्था व्यवहारमा लागू भएनभएको अनुगमन गर्दा अन्जना लामिछाने छक्क परिन्। किन त ? उनी भन्छिन्, कानुनमा जे उल्लेख छ। व्यवहारमा उल्टो भइरहेको छ। सुर्तीजन्य पदार्थ (नियन्त्रण र नियमन गर्ने) ऐन २०६८ मा सार्वजनिक स्थलबाट एक सय मिटरभित्रको घर, पसलबाट सुर्तीजन्य पदार्थ बिक्री वितरण गर्न नपाउने व्यवस्था छ। त्यस्तै १८ वर्ष नपुगेका व्यक्तिलाई पनि चुरोट लगायतका सुर्तीजन्य पदार्थ बिक्री गर्न पाइँदैन। अनुसन्धानकर्ता लामिछाने भन्छिन्, अस्पताल र विद्यालय अघिल्तिरबाटै चुरोट र सुर्तीजन्य पदार्थको खुला बिक्री वितरण भइरहेको छ। छिमेकी मुलुक भुटानले एसियाको पहिलो सुर्ती निषेधित राष्ट्र घोषित गरी अन्तर्राष्ट्रिय क्षेत्रमा छवि स्थापित गरेको छ। तर, नेपालले भएको कानुन कार्यान्वयनमा उदासीनता देखाएको छ। सुर्तीजन्य वस्तुको उत्पादन र बेचबिखनमा कानुनी रूपमै प्रतिबन्ध हुँदा पनि त्यसको पालनामा सरकार चुकेको छ। सुर्तीजन्य पदार्थका रूपमा चुरोट, बिँडी, सिगार, तमाखु, सुल्फा, कक्कड, कच्चा सुर्ती, गुट्खा लगायतलाई लिइन्छ। घरभित्र वा बाहिरका सार्वजनिक सेवा प्रदायक कार्यालय, निकाय, अस्पताल, शैक्षिक प्रतिष्ठान, सार्वजनिक सवारी साधन, बसपार्क, टिकट काउन्टर, मनोरन्जनस्थल, सार्वजनिक जमघट हुने स्थान र भवन समेतका सार्वजनिक स्थलहरूमा खुला रूपमा चुरोटलगायतका सुर्तीजन्य पदार्थको उपभोग गरेको पाइन्छ। हुक्का, ईसिगरेटलाई पनि सुर्तीजन्य पदार्थमा रूपमा लिइए पनि सुर्तीजन्य पदार्थ (नियन्त्रण र नियमन) ऐन, २०६८ मा समेटिएको छैन। उपभोक्ता हित संरक्षण मञ्चका महासचिव अधिवक्ता विष्णु तिमिल्सेनाका अनुसार ऐनमा सुर्तीजन्य पदार्थका सबै प्रकारलाई नसमेटिएको र प्रभावकारी कार्यान्वयनसमेत भएको छैन। भुटानबाट हामीले सिकेर अनुशरण गर्नुपर्छ, उनले भने। दक्षिण एसियामै भुटानमात्र सुर्तीजन्य पदार्थको बिक्रीमा प्रतिबन्ध लगाउने पहिलो मुलुक हो। भुटानले मुलुकभित्रै सम्पूर्ण सुर्तीजन्य पदार्थको बिक्रीमा रोक लगाएको छ। सुर्तीजन्य पदार्थमा लाग्ने कर नेपालमा न्यून छ। सुर्तीजन्य पदार्थको सेवनबाट भइरहेको मृत्युदर दक्षिण एसियामै उच्च छ। अनुसन्धानकर्ता कमल चौलागाईं सुर्तीजन्य पदार्थबाट नागरिकको स्वास्थ्यमा भएको क्षतिको तुलनामा भएको राजस्वबाट हुने आम्दानी नगण्य भएको बताउँछन्। राजस्व प्राप्त हुने तर्क गरेर गरेर सुर्तीजन्य पदार्थको नियन्त्रणलाई बाधकका रूपमा लिइएको छ, अनुसन्धानकर्ता चौलागाईं भन्छन्, राजस्वबाट हुने आम्दानीभन्दा बढी क्षति नागरिक अस्वस्थ भएर हुने गर्छ। कानुन छ, छैन कार्यान्वयन नेपालले धूमपानविरुद्धको अन्तर्राष्ट्रिय महासन्धि अनुमोदन गरेको छ। २०६३ साल कात्तिक २१ गते सुर्तीजन्य वस्तुको नियन्त्रणसम्बन्धी अन्तर्राष्ट्रिय महासन्धि (एफसीटीसी) लाई अनुमोदन गरेको थियो। यो महासन्धि संयुक्त राष्ट्र संघको पहिलो जनस्वास्थ्यीय अन्तर्राष्ट्रिय कानुन हो। नेपाल सन्धि ऐन, २०४७ को दफा ९ बमोजिम संसद्बाट अनुमोदित सन्धिका प्रावधानहरू नेपाल कानुनसरह लागू हुन्छन्। सन्धिका प्रावधानसँग नेपाल कानुनका प्रावधानहरू बाझिन पुगेमा सन्धिका प्रावधानले प्राथमिकता पाउने व्यवस्था छ। सुर्ती विज्ञापन, प्रबद्र्धन र प्रायोजनका सबै कार्यलाई निषेध गर्ने, सर्वसाधारणलाई सुर्तीजन्य उत्पादन किन्न उक्साउने प्रत्यक्ष वा अप्रत्यक्ष आकर्षणहरूमा रोकथाम गर्ने व्यवस्था महासन्धिमा छ। सन्धि अनुमोदन गरेकाले पक्ष राष्ट्रका रूपमा नेपाललाई सुर्तीजन्य पदार्थको विज्ञापन, प्रवद्र्धन र प्रायोजनलाई निरुत्साहित गर्नुपर्ने राष्ट्रिय एवं अन्तर्राष्ट्रिय दायित्व आयो। अनुमोदन गरेको मितिले पाँच वर्षभित्र राष्ट्रिय सुर्ती नियमन वा निषेधित ऐन तथा कानुनहरू बनाएर सुर्तीको प्रबद्र्धन, प्रायोजन र विज्ञापनलाई निषेध गर्नुपर्छ भन्ने प्रावधानलाई कार्यान्वयन गर्न सुर्तीजन्य पदार्थ (नियन्त्रण र नियमन) ऐन, २०६८ बनाइयो। कानुन बनाएको चार वर्षपछि २०७२ सालमा नेपालले अन्तर्राष्ट्रिय प्रतिष्ठित ब्लुम्बड ग्लोबल टोबाको कन्ट्रोल अवार्ड पायो। अन्तर्राष्ट्रिय पुरस्कार पाएपछि ऐन कार्यान्वयनमा सरकार उदासीन देखिएको छ। सर्वोच्च अदालतका पूर्वन्यायाधीश बलराम केसी कानुन बनाउन हतारिने र कार्यान्वयनमा उदासीन रहने प्रवृत्ति रहेको बताउँछन्। अन्तर्राष्ट्रिय रूपमा प्रतिबद्धता जनाउन र देखाउन र नागरिकको स्वास्थ्य र हितमा संवेदनशील रहेको देखाउनका लागि कानुन बनाइयो, पूर्वन्यायाधीश केसी भन्छन्, अहिले आएर कानुन बनाउने तर कार्यान्वयन नगर्ने देशका रूपमा नेपाल चिनिन थालेको छ। सरकारले सुर्तीजन्य पदार्थको होर्डिङ बोर्डलगायतका अन्य अनुगमन गर्न सबै जिल्लामा सहायक प्रमुख जिल्ला अधिकारी र स्थानीय तहमा प्रमुख प्रशासकीय अधिकृतलाई अख्तियार दिएको छ। उपभोक्ता हित संरक्षण मञ्चका महासचिव अधिवक्ता तिमिल्सेना भन्छन्, अनुगमननिरीक्षण गर्ने संयन्त्र बनेको छ। तर, अनुगमन र कारबाही गर्ने इच्छाशक्ति छैन। सुर्तीजन्य पदार्थ नियन्त्रण निरीक्षकका रूपमा ७ सय ५३ स्थानीय तहमा प्रमुख प्रशासकीय अधिकृत संयोजक हुने व्यवस्था छ। त्यस्तै ७७ जिल्लामा सहायक प्रमुख जिल्ला अधिकारीको व्यवस्था छ। गृह मन्त्रालयका प्रवक्ता जितेन्द्र बस्नेत सहायक प्रमुख जिल्ला अधिकारीमा नागरिकता, राहदानी वितरणलगायतका विभिन्न जिम्मेवारीले गर्दा नियमित र निरन्तर रूपमा प्रभावकारी रूपमा बजार अनुगमन हुन नसकेको बताउँछन्। सेवाग्राही आएको बेला काम छोडेर बजार अनुगमनमा जान नमिल्ने उल्लेख गर्दै प्रवक्ता बस्नेत भन्छन्, कार्यबोझले गर्दा दैनिक अनुगमन र कारबाही गर्न समस्या भएको छ। तर, अनुगमन हुँदै नभएको होइन। स्थानीय सरकार, प्रहरी, नागरिक समाज सबैको सहकार्य र समन्वय भएमा मात्र अनुगमन र कारबाही प्रभावकारी हुन सक्छ। स्थानीय सरकारको दायित्वमा जनस्वास्थ्यमैत्री बस्ती विकास र सहरीकरण प्रबद्र्धन गर्नु पनि पर्छ। अधिवक्ता तिमिल्सेना भन्छन्, स्वस्थ जीवनयापन गर्न पाउने नागरिकको नैसर्गिक अधिकारको सम्मान हुन सकेको छैन। सुर्तीजन्य पदार्थ नियन्त्रण र नियमनका लागि इच्छाशक्तिको कमी, साझेदारी र जवाफदेहिता नभएको अधिवक्ता तिमिल्सेनाको ठम्याइ छ। अन्तर्राष्ट्रिय महासन्धिमा हस्ताक्षर गरे पनि सरकारले तत्कालै कानुन बनाई कार्यान्वयनमा अग्रसरता देखाएन। नेपाल क्रिकेट एसोसिएसनले सुर्तीजन्य पदार्थ उत्पादक सूर्य नेपाल प्रालि प्रायोजक बनाइ क्रिकेट टुर्नामेन्ट आयोजना गर्यो। धूमपान नगर्नेहरूको नैसर्गिक अधिकार संघका महासचिव होमलाल श्रेष्ठले सर्वोच्च अदालतमा रिट निवेदन दायर गरे। २०६६ कात्तिक ४ गते न्यायाधीशद्वय मीनबहादुर रायमाझी र कल्याण श्रेष्ठको संयुक्त इजलासले खेलकुदमार्फत धूमपानको प्रबद्र्धन र विज्ञापन गर्ने उद्देश्यबाट भएको उल्लेख गर्दै सम्झौता बदर गरेको थियो। सुर्तीजन्य पदार्थ (नियन्त्रण र नियमन) ऐन, २०६८ को दफा ९ मा सुर्तीजन्य पदार्थको खोलमा कम्तीमा ७५ प्रतिशत चेतावनीमूलक चित्र वा सन्देश अनिवार्यरूपमा छाप्नुपर्ने उल्लेख छ। ऐन कार्यान्वयन गर्न सरकारले परिपत्र गरेपछि त्यसविरुद्ध उत्पादकहरूले सर्वोच्च अदालतमा मुद्दा दायर गरेका थिए। २०७० पुस १४ गते सर्वोच्चका न्यायाधीश कल्याण श्रेष्ठ, तर्कराज भट्ट र ज्ञानेन्द्रबहादुर कार्कीको संयुक्त इजलासले सरकारको पक्षमा फैसला गरेपछि बल्ल सुर्तीजन्य पदार्थमा ७५ प्रतिशत चेतावनीयुक्त तस्बिर छापेका थिए। उक्त ऐनमा सार्वजनिक स्थलमा धूमपान तथा सुर्ती सेवन गर्न नपाइने उल्लेख छ। सरकारी कार्यालय, शिक्षण संस्था, पुस्तकालय, स्वास्थ्य संस्था, विमानस्थल, सार्वजनिक सवारीका साधन, क्लब, सार्वजनिक शौचालय, उद्योग तथा कलकारखानाका कार्यस्थललगायतका सार्वजनिक स्थलमा सुर्ती सेवन बन्देज छ। त्यस्तै अन्य व्यक्तिलाई असर पर्ने गरी घर तथा निजी सवारी साधनभित्र धूमपान गर्नुहुँदैन। १८ वर्ष नपुगेका व्यक्ति र गर्भवती महिलालाई सुर्तीजन्य पदार्थ बिक्री वितरण गर्न हुँदैन। सार्वजनिक स्थलमा सुर्तीजन्य पदार्थ सेवन गरेको पाइएमा सुर्तीजन्य पदार्थ (नियन्त्रण र नियमन) ऐन, २०६८ को दफा १७ बमोजिम कारबाही हुने व्यवस्था छ। यस व्यवस्थाबारे सम्बन्धित जिल्ला प्रशासन कार्यालयले सूचना जारी गरे पनि अनुगमन र कारबाही फितलो छ। उपभोक्ता हित संरक्षण मञ्चका महासचिव तिमिल्सेना भन्छन्, सरकारी कामगराई झारा टार्ने खालको छ। इच्छाशक्ति छैन। गृह मन्त्रालयका प्रवक्ता जितेन्द्र बस्नेतका अनुसार, सहायक प्रमुख जिल्ला अधिकारी नेपाल कानुन आयोगका सहसचिव पाराश्वर ढुंगाना कानुन कार्यान्वयनका लागि अनुगमनलाई जोड दिनुपर्ने बताउँछन्। आयोगका प्रवक्ता ढुंगाना भन्छन्, कानुन कार्यान्वयनको महत्वपूर्ण पाटो अनुगमन हो। कानुन कार्यान्वयन अनुगमन पक्ष कमजोर छ। यसमा क्षमता अभिवृद्धिको खाँचो छ। सुर्तीजन्य पदार्थ उत्पादकहरूलाई राजस्वमा योगदान दिएको भन्दै करवृद्धिसमेत न्यूनरूपमा बढाइने गरेको छ। उपभोक्ता हित संरक्षण मञ्चका महासचिव तिमिल्सेना भन्छन्, आलुप्याजको कर ह्वात्तै बढाउने सरकारले सुर्तीजन्य पदार्थमा झारा टार्ने गरी न्यूनरूपमा बढाउँछ। विकासोन्मुख मुलुकमा बढ्दो उपभोग ब्रिटिसहरूले व्यापारका क्रममा विश्वभर घुम्ने क्रममा सुर्तीजन्य पदार्थको सेवनको सुरुवात हुन थालेको पाइन्छ। अहिले विकसित मुलुकहरूमा चुरोटको खपत घट्दो छ। विकासोन्मुख मुलुकहरूमा भने खपत बढ्दो छ। नेपाललगायत विकासोन्मुख मुलुकहरूमा उत्पादकहरूले युवा र युवतीहरूलाई दीर्घकालीन उपभोक्ता बनाउन विज्ञापन र प्रायोजन प्रबद्र्धन गर्ने रणनीति बनाएकोे पाइन्छ। नेपाल विकास अनुसन्धान प्रतिष्ठानका प्रमुख अनुसन्धान अधिकृत डा जयकुमार गुरुङ भन्छन्, अहिले युरोप र अमेरिकामा सेवन घट्दो क्रममा छ। नेपाल लगायत विकाशोन्मुख मुलुकमा सेवन गर्ने क्रम बढ्दो छ। राजनीतिक प्रतिबद्धता, सरकारमा इमान्दारिता र उपभोक्तामा चेतनामा कमीले नियन्त्रणमा चुनौती थपिएको छ। नेपालमा सुर्तीजन्य पदार्थ उत्पादनमा सूर्य टोबाको (सूर्य नेपाल) प्राइभेट लिमिटेडको बर्चश्व छ। झन्डै ९५ प्रतिशत हिस्सा सूर्य टोबाकोले लिएको छ। नेपालमा सबैभन्दा राम्रोसँग फस्टाएको व्यापार नै चुरोटको हो, डा गुरुङ भन्छन्, सुर्तीजन्य पदार्थको व्यापार ब्ल्याङ्क चेक जस्तो हो। सुर्तीजन्य पदार्थको सेवन नियन्त्रणका लागि विभिन्न प्रयासहरू भइरहेका छन्। तर, पनि सेवनकर्ताहरूको संख्या निकै उच्च झन्डै ३२ प्रतिशत छ। स्वास्थ्यमा गम्भीर असर सुर्तीजन्य पदार्थ विशेष चुरोट, सुर्ती, बिंडी, तमाखु, हुक्काको धुवाँ र खारले उच्च रक्तचाप, हृदयाघात, दम, खोकी, क्यान्सर लगायत मस्तिष्कघातबाट अकालमै मृत्यु हुने गरेको छ। सुर्तीजन्य पदार्थको सेवनका कारण बर्सेनि ३७ हजार ५ सय २९ जनाले ज्यान गुमाउने गरेको नेपाल विकास अनुसन्धान प्रतिष्ठानले जनाएको छ। प्रतिष्ठानले गरेको एक अध्ययनमा चुरोटलगायत अन्य सुर्तीजन्य पदार्थमा कर बढाउने कुरामा ७६ दशमलव १ प्रतिशत जनताको साथ रहेको छ। नेपालमा सुर्तीजन्य पदार्थ उपभोगकर्ताको संख्या झन्डै ४८ लाख रहेको छ। पाटन अस्पतालका क्यान्सर रोग विशेषज्ञ डा अरुण शाहीका अनुसार, किशोरावस्थाबाट सुर्तीजन्य पदार्थको सेवन गर्नेहरू क्यान्सरको जोखिममा पर्ने बताउँछन्। डा शाही भन्छन्, किशोरावस्था (टिनएज) बाट यसको सेवन सुरु गर्छन्। यसको गहिरो लतले वृद्धावस्थासम्म असर परिसकेको हुन्छ। भक्तपुर क्यान्सर अस्पतालका निर्देशक डा विष्णुदत्त पौडेलका अनुसार, धूमपानले स्वास्थ्यमा गम्भीर असर पार्ने बताउँछन्। शरीरको टाउको देखि पैतलासम्म नकारात्मक प्रभाव पार्छ, डा पौडेल भन्छन्, शरीरका विभिन्न भागमा क्यान्सरसमेत हुन्छ। गर्भवती महिलाहरूको गर्भपतन वा कम तौलको शिशु जन्मने जोखि हुन्छ। गर्भवती श्रीमतीको गर्भ तुहिने र कम तौलको बच्चा जन्मिने हुन्छ। कार्यबोझले गर्दा दैनिक अनुगमन र कारबाही नभएको हो। अनुगमनमा प्रहरी, जनप्रतिनिधि, नागरिक समाजलगायत सरोकारवालाबीच सहकार्य र समन्वय चाहिन्छ। जितेन्द्र बस्नेत, प्रवक्ता, गृह मन्त्रालय कानुन बनाउने तर कार्यान्वयन नगर्ने देशका रूपमा नेपाल चिनिन थालेको छ। बलराम केसी, पूर्वन्यायाधीश कानुन कार्यान्वयनको महत्वपूर्ण पाटो अनुगमन हो। अनुगमन क्षमता अभिवृद्धिको खाँचो छ। पाराश्वर ढुंगाना, सहसचिव, नेपाल कानुन आयोग सरकारमा इमानदारिता, दलमा राजनीतिक प्रतिबद्धता र उपभोक्तामा चेतनाको कमीले सुर्तीजन्य पदार्थको नियन्त्रणमा चुनौती थपिएको छ। डा जय गुरुङ, वरिष्ठ अनुसन्धान विशेषज्ञ, नेपाल विकास अनुसन्धान प्रतिष्ठान भुटानबाट हामीले अनुशरण गर्नुपर्छ। स्वस्थ जीवनयापन गर्न पाउने नागरिकको नैसर्गिक अधिकारको सम्मान गर्नुपर्छ। विष्णु तिमिल्सेना, महासचिव, उपभोक्ता हित संरक्षण मञ्च"
"आज हरिशयनी एकादशी, तुलसी सार्ने दिन","हरिशयनी एकादशीका अवसरमा आज बिहानैदेखि राजधानीको बूढानीलकण्ठ, उपत्यकाका चार नारायणलगायत देशभरका नारायण एवं विष्णु मन्दिरमा भक्तजनको भीड लाग्छ। एकादशीका दिन विशेष गरी चामलबाट बनेका परिकार नखाने रोटी, ढिँडोलगायत फलाहार गर्ने गरिन्छ। काठमाडौं : प्रत्येक वर्ष आषाढ शुक्ल एकादशीका दिन घर घरमा तुलसीको बिरुवा सारी चार महिनासम्म गरिने विशेष पूजा आराधना आजदेखि सुरु हुँदैछ। एक महिनाअघि ज्येष्ठ शुक्ल एकादशीका दिनमा घर घरको तुलसी मोठमा राखिएको दलको बिरुवा आज मोठमा सारिन्छ। सनातन वैदिक परम्पराअनुसार तुलसीलाई विष्णुको प्रतीकका रुपमा मानिन्छ। आजदेखि कार्तिक शुक्ल एकादशीका दिनसम्म तुलसीको विशेष पूजा हुन्छ। आषाढ शुक्ल एकादशीदेखि कार्तिक शुक्ल एकादशीसम्म चार महिना भगवान् विष्णु क्षीरसागरमा शयन गर्ने भएकाले आजको दिनलाई हरिशयनी एकादशी भनिएको धर्मशास्त्रविद् एवं नेपाल पञ्चाङ्ग निर्णायक समितिका सदस्य प्रा डा देवमणि भट्टराई बताउँछन्। भगवान् विष्णु शयन गर्ने चार महिनालाई चतुर्मासा पनि भनिन्छ। यस वर्ष भने साउन महिनामा अधिकमास परेकाले पाँच महिना हुने भएको छ। एक वर्षमा २४ एकादशी पर्छन्। यस वर्ष भने अधिकमासका दुईसमेत गरी २६ एकादशी परेका छन्। सक्नेले सबै एकादशीमा फलाहार मात्र गरेर व्रत बस्छन्। नसक्नेले चतुर्मासाका चार महिनामा पर्ने आठ एकादशीमा व्रत गर्छन्। कामकाजमा सक्रिय हुनुपर्ने र चार महिनासम्म पनि फलाहार गर्न नसक्नेले भने हरिशयनी एकादशी र हरिबोधिनी एकादशीका दिन फलाहार गरी व्रत बस्ने गर्छन्। हरिशयनी एकादशीका अवसरमा आज बिहानैदेखि राजधानीको बूढानीलकण्ठ, उपत्यकाका चार नारायणलगायत देशभरका नारायण एवं विष्णु मन्दिरमा भक्तजनको भीड लाग्छ। एकादशीका दिन विशेष गरी चामलबाट बनेका परिकार नखाने रोटी, ढिँडोलगायत फलाहार गर्ने गरिन्छ। वैज्ञानिकरुपमा पनि बढी अक्सिजन पाइने प्रमाणित भएको तुलसी विभिन्न रोगका लागि औषधिका रुपमा समेत प्रयोग गरिन्छ। तुलसीको मोठ भएका स्थानमा रोग सार्ने विषालु प्रकारका कीटाणु नआउने विश्वाससमेत गरिन्छ। वास्तु दोष भएका स्थानमा तुलसीको मोठ राख्नाले सकारात्मक फल प्राप्त हुने मान्यता छ। तुलसी भएका स्थानमा शुद्ध हावा बहने तथ्यसमेत वैज्ञानिकरुपमा पुष्टि भएको छ। चार महिनासम्म विधिपूर्वक पूजा आराधना गरिएको तुलसीलाई कार्तिक शुक्ल एकादशी अर्थात् हरिबोधिनी एकादशीका दिन दामोदरसँग विवाह गरिदिने वैदिक विधि छ। तुलसी र दामोदरको विधिपूर्वक विवाहपछि अग्निस्थापना विधिबाट चतुर्मासा व्रतको उद्यापनका लागि हवनसमेत गरिन्छ।"
किन आवश्यक छ पूर्वसूचना प्रणाली ?,"काठमाडौं : जल तथा मौसम विज्ञान विभागले यस मनसुनमा सरदरभन्दा कम वर्षा हुने प्रक्षेपण गरिसकेको छ। कम वर्षा हुने सम्भावना ३५ देखि ५५ प्रतिशत भए पनि मनसुनजन्य विपत् कुनै पनि समय हुन सक्ने विज्ञहरूले जनाएका छन्। त्यसका लागि (अर्ली वार्निङ सिस्टम) पूर्वसूचना प्रणाली आवश्यक बनेको छ। जसले हजारौंको ज्यान जोगाउन मद्दत गर्ने उनीहरूको तर्क छ। पूर्वसूचना प्रणालीका विषयमा गत साता अन्तर्राष्ट्रिय एकीकृत पर्वतीय विकास केन्द्र (इसिमोेड)ले एउटा विज्ञप्ति जारी गर्दै अत्यन्त आवश्यक रहेको जनायो। जलवायु परिवर्तनका कारण पछिल्लो समय चरम मौसमी घटनाहरू बढ्दै गएको र यस्ता प्रणालीहरू अत्यन्त आवश्यक रहेको जनाएको छ। इसिमोडमा कार्यरत हाइड्रोलोजिस्ट मनिष श्रेष्ठका अनुसार समग्रमा कम पानी परे पनि सतर्क हुनुपर्छ भन्ने सन्देश दिन खोजेको छ। भौगोलिक अवस्थाका कारण भारी वर्षा हुनेबित्तिकै फ्ल्यास फल्ड (आकस्मिक बाढी), पहिरो, डुबान हुने भएकाले पूर्वसूचना प्रणाली आवश्यक रहेको जनाए। उनका अनुसार इसिमोडले दुई प्रकारको पूर्वसूचना प्रणालीले काम गरिरहेको छ। समुदायमा आधारित पूर्वसूचना प्रणाली र नासासँग मिलेर पूर्वानुमानका मोडलहरू बनाएर काम गरिएको छ। जोखिमका इतिहास हेरेर त्यस्ता ठाउँमा पूर्वसूचना प्रणाली जडान गरिएको छ। स्याटालाइटमार्फत नेपालभरिका ससाना खोलाहरूसमेत क्याप्चर गरेर हेरिन्छ श्रेष्ठले भने, स्याटालाइटको सहयोग लिई जलविज्ञान मोडलअनुसार काम गरिन्छ। ती प्रणालीहरूको बाढी आउनुभन्दा पहिला सचेत गराउन मिल्छ। भारी वर्षा र बाढीको प्रक्षेपण गरिन्छ। दुईदिन पहिला पानी र बाढीको सूचना प्रवाह गर्न सकिन्छ। उक्त कामको अनुगमन भने जल तथा मौसम विज्ञान विभागले गर्दै आएको छ। इसिमोेडको विज्ञप्तिअनुसार सन् २०१४ मा जस्तै यो वर्ष पनि बाढीपहिरोको वितण्डा ल्याउन सक्ने भन्दै सचेत गराएको छ। यस मनसुनमा दक्षिण एसियामा नै सरदरभन्दा कम वर्षा हुने आकलन छ। तर सन् २०१४ को अगस्ट १४ देखि १६ मा आएको भारी वर्षाले नेपालका १८ वटा जिल्लामा बाढीपहिरो आएको थियो। ५३ जनाको मृत्यु हुनका साथै १४० मिलियन डलरको क्षति भएको थियो। जलवायु परिवर्तनका कारण वर्षात्को शैली फेरिएको छ। विनाशकारी बाढी, पहिरोको जोखिम बढेको छ। त्यसैले पनि पूर्वानुमान तथा पूर्वसूचना प्रणाली अति आवश्यक छ। विशेषगरी समुदायमा आधारित प्रमुख बाढीका जोखिम क्षेत्रहरूमा यस्ता सूचना प्रणालीको अत्यन्त आवश्यक छ। जसले हुन सक्ने क्षतिको न्यूनीकरण गर्न सकिन्छ। प्रत्येक वर्ष मनसुन झन्झन् नराम्रो बन्दै गएको छ। विश्व बैंकको प्रक्षेपणअनुसार जलवायु परिवर्तनका कारण दक्षिण एसियन मुलुकले प्रतिव्यक्ति आयमा धेरै नै उतारचढाव अनुभव गर्नेसमेत विज्ञप्तिमा छ। त्यस्ता सम्भावित जोखिमलाई न्यूनीकरण गर्न पूर्वानुमान तथा पूर्वसूचना प्रणाली जडान आवश्यक रहेको औंल्याएको छ। जसले समुदायलाई सूचित गर्न मद्दत गर्नेछ। हालसम्म अफगानिस्तानमा ३, भारतमा ७, नेपालमा ११ र पाकिस्तानमा ५ वटा स्टेसनहरू जडान भएका छन्। पूर्वसूचना प्रणालीहरू राख्नका लागि राष्ट्रिय स्तरबाट नै लगानी आवश्यक छ। ऐतिहासिक तथ्यांकहरू हेरेर, पहिला धेरै बाढी आएका क्षेत्रहरूलाई पहिचान गरी त्यस्ता ठाउँलाई प्राथमिकतामा राख्नुपर्ने विज्ञहरूको सुझाव छ। त्रिभुवन विश्वविद्यालयका उपप्राध्यापक सुरेश मरहठ्ठाका अनुसार जबसम्म घण्टाघण्टाको तथ्यांक (आवर्ली डेटा) लिन सकिन्न तबसम्म पूर्वसूचना दिन सजिलो नहुने बताए। नेपालमा हालसम्म २४ घण्टाको तथ्यांक मात्रै लिने गरिएको उनले बताए । उनले भने रियल टाइम डेटा भएमा बाढीको पूर्वानुमान सजिलो हुन्छ। पानी परिसकेपछि कुन ठाउँमा बाढी कति बेला पुग्छ भन्न सकिन्छ। घण्टागत तथ्यांक लिन महँगो छैन। तर, राज्यले चासो देखाउनु पर्यो। आवर्ली सिस्टमको सञ्चालन र व्यवस्थापन उचित किसिमले गर्नुपर्ने उनले बताए। नदीहरूमा केही वर्षको अन्तरालमा बाढी आउने गर्छ। ५, १०, २०, ५०, १०० या कति वर्षको अन्तरालमा बाढी आएको हो त्यसको अध्ययन जरुरी हुन्छ। बाढीको अन्तराल बुझ्दा कति पानी पर्यो, त्यसबेलाको माटोको अवस्था कस्तो थियो भन्ने बुझन आवश्यक हुने मरहठ्ठाले बताए। वर्षभरि पर्ने पानीको ८० प्रतिशत मनसुनमा पर्छ। जुलाईमा मात्रै २६ प्रतिशत। जुलाई र अगस्टमा ५० प्रतिशत, जुन र सेप्टेम्बरमा ३० प्रतिशत पानी पर्छ। तर, करिब सातादेखि १० दिनको बीचमा ५० प्रतिशत पानी पर्छ। त्यसले बाढी ल्याउँछ। उनका अनुसार चुरे क्षेत्रमा वर्षभरिमा २००० मिलिमिटर पानी पर्छ। तर मनसुनमा एकै दिनमा ५०० मिमि पानी परेको रेकर्ड छ। बादल सबैभन्दा पहिला चुरेमा ठोक्किन्छ। त्यसैले पहिलो पानी चुरेमा पर्छ। त्यसपछि मात्र महाभारत रेन्जमा पर्छ। काठमाडौंमा १७० मिमिभन्दा बढी पानी मापन भएको छैन। १०० मिमिभन्दा बढी पानी आउनेबित्तिकै काठमाडौं डरलाग्दो हुन्छ। लुम्ले, खुदी, पोखरा, संखुवासभाको नुम, सिन्धुपाल्चोकको शेर्माथानलगायतका ठाउँमा घण्टामा परेको पानी अत्यन्त धेरै हुन्छ। जोखिमका ठाउँ पहिचान भइसकेको हुन्छ। त्यसमा पूर्वसूचना प्रणालीले सजिलो बनाएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) ले पूर्वसूचना प्रणालीमा काम गरिरहेको छ। सप्तरी, बारा, रौतहट, बाँके, बर्दिया, कञ्चनपुरलगायतका जिल्लाका १३ स्थानीय तहका ३४ ठाउँमा स्मार्ट साइरन जडान गरिएको छ। अझै पनि जोखिमका क्षेत्रहरू (हजार्ड म्यापिङ) को बारेमा अध्ययन गरिहेको प्राधिकरणका प्रवक्ता धु्रवबहादुर खड्काले जानकारी दिए। तर, त्यस्ता प्रणालीहरू विपद् आएर आफैं बज्दैन, आफैंले सञ्चालन गर्नुपर्ने हुन्छ। विगतमा पानीको सहत कति हुन्छ भन्ने सूचना एसएमएसमार्फत पठाउने, सिट्ठी बजाउने गरिन्थ्यो खड्काले थपे, तर पूर्वसूचना प्रणालीमार्फत सेटिङ मिलाएपछि आफैं पनि संकेत दिन्छ। माइकबाट सूचना प्रसारण गरिन्छ। उक्त सूचना चार किलोमिटर क्षेत्रसम्म सुनिन्छ। त्यसको सञ्चालन स्थानीय तहले या केन्द्रबाट पनि गर्न सकिन्छ। त्यसले धेरै जनधनको रक्षा हुने उनले बताए। प्राधिकरणले १० हजार ८ सय शैक्षिक संस्था, स्वास्थ्य संस्था, सरकारी निकाय कस्तो अवस्थामा छन्। कति जोखिममा छन् भनेर अध्ययन भइरहेकोउनले बताए। त्यस्ता क्षेत्रमा पूर्वसूचना प्रणाली अर्थपूर्ण हुने पनि बताए।"
चेलिबेटी बेचबिखनले बदनाम इचोक गाउँको परिचय बदलियो,"चेलीबेटी बेचबिखनको चौतर्फी हल्ला चलेपछि धैरैको ध्यान यस गाउँले तान्यो । चेलीबेटी बेचबिखन रोकथामको नाममा धेरैले यहाँका बासिन्दाका समस्यालाई कमाइ खाने भाँडो बनाए । चौतारा : सिन्धुपाल्चोकको इचोक गाउँ । यो गाउँ केही वर्षअघिसम्म युवतीविहीन थियो । छोरीहरु रोजगारीको नाममा मुम्बईका कोठीमा बेचिन बाध्य थिए । दलालहरु घरघर पुगेर छोरीचेली फकाइफुल्याइ आकर्षक रोजगारी मिलाइदिन्छु भन्दै भारत लैजान्थे । बाबुआमा आफैँ छोरीचेलीलाई दिल्ली र बम्बई पठाउँथे । घरमा टिनको छानो हाल्न होडबाजी चल्थ्यो । अशिक्षित अभिभावकलाई विश्वास थिएन कि आफ्ना चेली बेचिएलान् भनेर । आकर्षक तलब पाउने आशमा युवती गाउँ रित्तै हुने गरी विदेश गए । बाबुआमाले समेत मनग्ये धन कमाएर फर्किन्छे र घरमा टिनको छाना हाल्न पाइने आशमा छोरीलाई विदेश पठाए । दिल्ली र मुम्बई पुगेका केही चेली फर्किए । केहीले समाजको देखासिकीमा टिनको छानो हाले पनि । तर, मुग्लानपारिको देशमा पुगेकामध्ये कतिपय उतै बेचिए । कोही नारकीय जीवन बिताउन बाध्य भए । कतिपय नेपाली चेली दर्दनाक पीडा खेप्दै विदेशमै अलपत्र परे । यो क्रम धेरै वर्ष कायम रह्यो । चेली बेचिने नाममा बदनाम खेप्नुपर्यो इचोकवासीले । चेलीबेटी बेचबिखनको चौतर्फी हल्ला चलेपछि धैरैको ध्यान यस गाउँले तान्यो । चेलीबेटी बेचबिखन रोकथामको नाममा धेरैले यहाँका बासिन्दाका समस्यालाई कमाइ खाने भाँडो बनाए । धन कमाउन विदेश गएका कतियप ऊर्जाशील छोरीहरु एचआइभी एड्स जस्तो प्राणघातक रोग बोकेर गाउँ फर्किए । उनीहरुप्रति गाउँमा छिःछि र दूरदूर हुनथाल्यो । आफू कोक्रोमा छँदै विवाहको टुङ्गो मामाको छोरीसँग भएका पाल्साङ लामा १५ वर्ष पुगेपछि बिहे गर्न खोज्दा मामाकी छोरी अर्कैसँग हिँडेपछि बिहेबाट वञ्चित भए। पन्ध्र वर्षको उमेरमा बाबु बितेपछि उनी दुई भाइसहित दुःखजिलो गरी हुर्किए। अरु युवतीसित विवाह गर्न खोज्दा सम्भव भएन । पाल्साङ भन्छन्, 'गाउँका सबै युवती भारत गए, उमेर पुगेका पुरुषलाई बिहे गर्न हम्मे हम्मे भयो ।' चेलीबेटी बेचबिखनका लागि बदनाम भएको हेलम्बु गाउँपालिकाको इचोक गाउँमा पुरुषलाई बिहा गर्न निकै समस्या भयो । फुपूचेली, मामाचेली बिहे गर्ने परम्परा भएको इचोकको लामा समुदाय छरिएर बसेका छन् । त्यही वरिपरि नै बिहेवारी गर्नु उनीहरुको परम्परा नै बन्यो । चेलीबेटी बेचबिखनले यहाँ बिहेवारी नै रोकिएको थियो । पाल्साङले जस्तै धेरैले यस्ता समस्या भोगे । आफ्नी मामाको छोरी अर्कैसँग हिँडेपछि पाल्साङलाई ठूलो चोट पर्यो । गरिबीले पिल्सिएका पाल्साङसँग अरुले बिहे गर्न मानेनन् । सिकर्मी काम गरेर जीविकोपार्जन गरिरहेका पाल्साङको इमान्दारी देखेर छिमेकीले छोरी बिहा गरिदिए । 'भारत जानेलाई कसरी रोक्ने भन्ने कुरा मेरो दिमागमा रातदिन आउन थाल्यो', उनले भने। बृद्ध आमा र दुई भाइको लालनपालनको जिम्मा पनि जेठो भएका कारण पाल्साङकै काँधमा थियो । अझ गरिबीले पिल्सिएका बेला आमाले यी छोरा जन्माउनुको सट्टा छोरी जन्मिएका भए त भारत पठाउँथेँ नि भनेको सुन्दा पाल्साङलाई दिक्क लाग्थ्यो । दिनभरि काममा गए पनि राति त्यही कुराले उनको मन कुटुकुटु खाइरहन्थ्यो । करिब छ महिना आफ्ना साथीभाइसँग सल्लाह गरेपछि पाल्साङको अगुवाइमा इचोकका ११ युवा मिलेर समाज उत्थान युवा क्लब गठन भयो । 'सुरुमा भारत जान रोक लगाउने भन्ने कुरा गर्नै भएन', पाल्साङ भन्छन्, 'राति राति मात्रै बैठक राखेर काम अघि बढायौँ ।' २६ वर्षीय पाल्साङलाई सुरुका दिनमा क्लबका नाममा काम गर्न निकै गाह्रो पर्यो । 'सुरुआतमा धेरैको हप्कीदप्की खायौँ । अहिले सबैले कुरा बुझे', पाल्साङ भन्छन्। गरिबीले पिल्सिएका पाल्साङले खाने बाटो बनाउन क्लब खोलेको भनी गाउँमा हल्ला चल्यो । यति हुँदा पनि उनी बिचलित भएनन् । 'क्लब स्थापनायता कहिँकतैबाट पनि एक रुपैयाँ लिएको छैन', उनले भने , 'बरु ऋण काढेर क्लबका गतिविधि अघि बढाएको छु ।' पाल्साङको अगुवाइपछि धेर थोर पढेका युवती बेचबिखनविरुद्ध आफैँ जुर्मुराएका छन् । आफ्ना समस्या समाधानका निम्ति उनीहरु सक्रिय बनेका छन् । जनचेतना जगाउन घरघर धाउन थालेका छन् । यसअघि चेली फकाउन दलाल यसरी नै घरघर धाउँथे । अभिभावक र देखासिकीमा भारत जान खोज्ने चेलीहरुलाई उनीहरुले सम्झाइ बुझाइ गर्न थालेका छन् । 'चेली बेचिने गाउँ इचोकको परिचय अहिले बदलिएको छ । अहिले सबै सचेत छन् । छोरीचेली आफैँ सचेत भएका छन् । अभिभावक बढी जिम्मेवार बनेका छन्', पासाङले भने। अब उनीहरु रोजगारीका लागि भारत होइन, खाडीमुलुकतर्फ जान थालेका छन् । चेलीको चेतनाकै कारण अब दलालहरु गाउँ पस्न हिम्मत गर्दैनन् । यो परिवर्तनका लागि पाल्साङको अहम भूमिका छ । तथ्याङ्कअनुसार केही वर्ष अघिसम्म इचोकबाट वर्षेनी ५० भन्दा बढी चेली विदेश जाने गरेका थिए । विदेशिने सबै तामाङ जातिका थिए । उनीहरुको आकर्षकस्थल भारत नै थियो । त्यसयता इचोकबाट विदेशिने युवतीको सङ्ख्या घटेको छ । पछिल्लो एक वर्षमा २३ युवती रोजगारीका लागि भारत बाहेक अन्य मुलुक गएका छन् । इचोक चनौटेमा केही वर्षदेखि क्रियाशील चेलीबेटी बेचबिखन नियन्त्रण तथा परिवार नियोजन सङ्घका प्रमुख दीर्घराज उपाध्याय स्थानिय महिला सक्रिय बनेपछि विदेश जाने चेलीको सङ्ख्या घट्दै गएको छ । सिन्धुपाल्चोकका विभिन्न गाउँबाट दलालमार्फत बेचिएर फर्केका झण्डै दुई सय ५० महिलालाई समाजमा पुनःस्थापित गराएको उनट्ठ बताउँछन्। रासस"
कोसीका मुख्यमन्त्री हिक्मत कार्कीले आज विश्वासको मत लिँदै,"विराटनगर : कोसी प्रदेशका मुख्यमन्त्री हिक्मतकुमार कार्कीले संसद (प्रदेशसभा)बाट आज (बिहीबार) विश्वासको मत लिँदै छन्। नेकपा (एमाले) कोसी प्रदेश संसदीय दलका नेतासमेत रहेका कार्कीले विश्वासको मत लिने प्रयोजनका लागि प्रदेशसभाको तेस्रो अधिवेशन दिउँसो १ बजेका लागि बोलाइएको छ। तेस्रो अधिवेशनको पहिलो बैठकबाटै उनले विश्वासको मत लिने भएका हुन्। सत्तासाझेदार दल जनता समाजवादी पार्टी (जसपा) र नेकपा (माओवादी केन्द्र)ले प्रदेश सरकारलाई दिएको समर्थन फिर्ता लिएपछि संसदमा आफ्नो बहुमतसिद्ध गर्न मुख्यमन्त्रीले विश्वासको मत लिनुपर्ने अवस्था आएको हो। सहयात्री दलले सरकार छाडेपछि कार्की नेतृत्वको सरकार अल्पमतमा परेको छ। कोसीमा सत्तारुढ एमालेसँग ४० र राष्ट्रिय प्रजातन्त्र पार्टी (राप्रपा)सँग ६ जना सांसद (प्रदेशसभा सदस्य) छन्। ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। कार्कीले विश्वासको मत पाउन थप १ सांसदको साथ आवश्यक परेको छ। विपक्षी दलहरुमध्ये नेपाली कांग्रेससँग २९, माओवादी (सभामुखबाहेक)सँग १२, नेकपा (एकीकृत समाजवादी)सँग ४ र जसपासँग १ जना सांसद छन्। नेपाली, माओवादी, एकीकृत समाजवादी र जसपा सम्मिलित गठबन्धनको पनि बहुमत पुग्दैन। गठबन्धनसँग पनि सभामुखबाहेक ४६ जना मात्रै सांसद छन्। समान मत भएका कारण नयाँ सरकार गठनमा निर्णायक मतका लागि प्रतिपक्षीले सभामुखलाई प्रयोग गर्ने रणनीति बनाएको छ। तर, सरकार गठनमा सभामुखले निर्णायक मत दिनु संविधानको मर्मविपरीत हुने कानुनविद्हरुको भनाइ छ। दल त्यागको घोषणा गरिसकेको र प्रदेशसभा सदस्य मात्रै रहेकाले सरकार गठन प्रक्रियामा सभामुख सहभागी हुन नपाउने उनीहरु बताउँछन्। सत्ता र प्रतिपक्षसँग सामान सांसद रहेका कारण कोसी प्रदेशमा नयाँ सरकार कसरी गठन हुन्छ होलाभन्ने आमचासो र चर्चाको विषय बनेको छ। संसदबाट विश्वासको मत पाउन नसके मुख्यमन्त्री कार्की पदमुक्त हुने छन्। एमाले नेतृत्वको सरकार ढल्यो भने कोसीमा नयाँ सरकार गठनको गृहकार्य सुरु हुने छ। गठबन्धनबाट पनि नयाँ सरकारको नेतृत्व कसले गर्नेभन्ने टुंगो लागिसकेको छैन। यद्यपि, गठबन्धनले पनि सरकार गठनका लागि बहुमत पुर्याउन सक्ने अवस्था देखिँदैन। सभामुखले मत दिन पाउने अवस्था आउँदा मात्रै बहुमत पुग्छ। एमाले कोसी प्रदेश संसदीय दलको बुधबार बसेको बैठकले सरकारका लागि संसदमा विश्वासको मत माग्ने र मत दिन कांग्रेसलगायतका दलसँग अनुरोध गर्ने निर्णय गरेको छ। प्रदेशको औचित्य बचाएर राख्न र प्रदेशलाई स्थापित गर्नका लागि सबै दल एकजुट हुनुपर्नेमा एमाले अडिग छ। हालसम्मको परिस्थिति हेर्दा विपक्षी दलले मुख्यमन्त्री कार्कीलाई विश्वासको मत दिने अवस्था भने बनिसकेको छैन। गठबन्धनमा आवद्ध दल आफ्नै नेतृत्वमा नयाँ सरकार बनाउनेमा केन्द्रित छन्। संसदमा नीति तथा कार्यक्रम प्रस्तुत गरेपछि गत जेठ ३१ गते संसदको दोस्रो एवं बजेट अधिवेशन अन्त्य गरिएको थियो। अल्पमतमा परेको सरकारले जेठ ३२ गते आध्यादेशमार्फत आगामी आर्थिक वर्ष २०८००८१ को बजेट ल्याएको थियो।"
८१ घरलाई पिउने पानी,"नुवाकोट : सर्वसाधारणको सुविधाका लागि नुवाकोटको पश्चिमी भेगमा रहेको तारकेश्वरको दुई गाउँमा रहेको ८१ घरमा पिउने पानीको सुविधा पुगेको छ। गत माघ ६ गतेदेखि सञ्चालित लिफ्टिङ पिउने पानी योजना सञ्चालन भएसँगै सर्वसाधारण गाउँवासी खुसी भएका छन्। सदरमुकाम बिदुरदेखि २५ किलोमिटर दूरीमा रहेको तारकेश्वर गाउँपालिका १ लर्केप र सेलडाडामा २५ लाख रुपैयाँको लागतमा लिफ्टिङ पिउने पानी योजना सञ्चालन भएको हो। यसबाट ८१ घरका पाँच सय जना जनसंख्यालाई सुविधा पुगेको वडाध्यक्ष चक्रबहादुर तामाङले जानकारी दिए। निर्माण सम्पन्न भएको सो लिफ्टिङ पिउने पानी योजनाको तारकेश्वर गापाका अध्यक्ष शिव अधिकारी अविरलले उद्घाटन गरे। अध्यक्ष अधिकारीले गाउँवासीलाई पिउने पानीको सुविधा प्रदान गर्न सकिएकोमा गाउँवासीलाई बधाई दिँदै आफूले सदा पिउने पानी, शिक्षा, स्वास्थ्यमा क्रियाशीलता अपनाइरहेको बताए। उद्घाटन कार्यक्रममा वडाध्यक्ष चक्रवहादुर तामाङ, सहयोगी संस्था लिभिङ वाटर नेपालका प्रबन्ध निर्देशक विजय गुरुङले पिउने पानीको योजना सफल हुनुमा स्थानीयवासीको सहयोग प्रभावकारी रहेको बताए। गत माघ ६ गते सम्झौता गरेर सञ्चालित सो योजनावाट तारकेश्वर १ लर्केप र सेलडाँडाका ८१ घर धुरीलाई एक घर एक धारा लिफ्टिङ खानेपानी आयोजनाको सुविधा पुगेको छ। पिउने पानीको सुविधा भएसँगै वर्षौंदेखि समस्या भोग्दै आएका सर्वसाधारण निकै खुसी भएका छन्। सो योजनालाई तारकेश्वर गापावाट व्यवस्थापन गर्न आवश्यक सहयोग गरिने जनाइएको छ।"
काठमाडौंको मस्जिदमा बकर इदको उल्लास (फोटोफिचर),काठमाडौं : आज मुस्लिम धर्मावलम्बीको दोस्रो महान् पर्व बकर इद (इदुल जोहा) आज देशभरका मस्जिदमा मनाइएको छ। काठमाडौंमा पनि काश्मिरी मस्जिद घण्टाघरमा मुस्लिम धर्मावलम्बीका मानिस भेला भएर नमाज पढ्दै इद मनाएका हुन् । तस्बिरहरु : अभिशेक महर्जन।
मनकामनाको धर्मशालामा तालाबन्दी,"गोरखा : मनकामना मन्दिर परिसरमा रहेको धर्मशालामा स्थानीयबासीले बुधबार तालाबन्दी गरेका छन्। योगी, तपस्वी, गरिब, असहाय तीर्थालु भक्तजन बस्ने प्रयोजनका लागि बनाइएको धर्मशालालाई गुठी संस्थानले व्यापारिक प्रयोजनका लागि भाडामा दिन लागेको भन्दै उनीहरुले तालाबन्दी गरेका हुन्। गुठी संस्थानले सो धर्मशालालाई बिगत ४० वर्षदेखि व्यापारिक प्रयोजनका लागि भाडामा दिँदै आएको स्थानीय मनोज जोशीले बताए। धर्मशालालाई धर्मशालाकै रुपमा प्रयोग गर्न स्थानीय गुठीयारले माग गर्दै आए पनि बेवास्ता गरेपछि भवनमा ताला लगाइएको उनले जानकारी दिए। धर्मशाला भवन २०७२ सालको भूकम्पपछि पूर्ण रुपमा जीर्ण छ। यस्तो अवस्थामा भएको भवन कसैलाई थाहा नदिई गुठी संस्थानले फेरि भाडामा लगाउन टेण्डर आह्वान गर्यो, उनले भने, विरोध स्वरुप हामीले ज्ञापनपत्र बुझायौँ, मन्त्रीलाई पनि भन्यौँ तर गुठी संस्थानले टेरेन। त्यसैले आज तालाबन्दी गर्न बाध्य भयौँ। सात दिने अल्टिमेटम दिए पनि बेवास्ता भएपछि बुधबार ताला लगाइएको उनले बताए। भूकम्प पश्चात जीर्ण बनेको धर्मशालालाई भत्काएर पछाडिको जग्गामा बनाउने र त्यसलाई धर्मशालाकै रुपमा प्रयोग गर्नुपर्ने स्थानीयको माग छ। २०७२ सालयता कुनै टेण्डर आह्वान नगरी भित्री रुपमा सम्झौता गरी आर्थिक हिनामिना गरेको आशंका समेत स्थानीयले गरेका छन्। धर्मशालामा गेष्ट हाउस सञ्चालन भएपछि मनकामनामा आउने योगी, तपस्वी, साधुसन्त तथा दुखी, गरिब, असहाय भक्तजन नजिकैको पाटी र परेवाका लागि बनाइएको परेवाघरमा रात कटाउन बाध्य छन्।"
तल्लो सोलुको आकाशमा पहिलो पटक प्याराग्लाइडिङ,"सोलुखुम्बु : हिमाली जिल्ला सोलुखुम्बुको महाकुलुङ गाउँपालिका क्षेत्रको आकाशमा पहिलो पटक प्याराग्लाइडिङ उडान परिक्षण गरिएको छ । महाकुलुङ गाउँपालिका वडा नम्बर २ को आयोजनामा बुधबार पेल्माङको चोङ्खामा सफल परीक्षण उडान भरिएको वडाध्यक्ष प्रदिप कुलुङले बताए । बाबु एडभेन्चर्स इन्टरनेसल प्रालिका प्याराग्लाडिङ प्रशिक्षक सानो बाबु सुनुवार र पाइलट मोहनकुमार सुनुवारले वडाध्यक्ष प्रदिप कुलुङलाई प्याराग्लाइडिङमा उडाइ सम्भाव्यता अध्ययन गरिएको स्थानीय झलक राईले जानकारी दिए । तल्लो सोलुखुम्बुमा पहिलो पटक उडाइएको प्याराग्लाइडिङ हेर्न सयौँको संख्यामा स्थानीय उपस्थित भएका थिए । प्याराग्लाइडिङ उडान मार्फत थप पर्यटन पर्वद्धन गर्न सकिने भएकाले अब स्थानीय तहको नीति तथा कार्यक्रममा नै यसतर्फ बजेट विनियोजन गर्नुपर्ने देखिएको वडाध्यक्ष कुलुङले प्रतिकृया दिए । उनले भने, आहा कति रमाइलो ! मत चरा नै बनेछु, विदेशीलाई हाम्रो नदेखिएका चुचुरो अनि फाँटहरु देखाउने पालो आयो अब । नेपालमा प्याराग्लाइडिङ गर्न आउने विदेशी पर्यटकको संख्या दिनहुँ बढिरहेकाले जिल्लामा पनि यस्ता कार्यक्रमहरु अघि सार्न सके पर्यटन पर्वद्धनमा टेवा पुग्ने प्रशिक्षक सानो बाबू सुनुवारले बताए । सोलुखुम्बु जस्तो विश्वको शिर रहेको जिल्लाको आकाशमा प्याराग्लाइडिङको सफल उडान भर्न पाउँदा खुसी छु, यहाँको हरेक दृष्य र हरेक भुगोल नै लोभ लाग्दा छन्, आकाशमा नै उडिरहु जस्तो लाग्छ ।, उनले भने । साहसिक पर्यटनका रुपमा लिइने प्याराग्लाइडिङकै लागि विभिन्न देशबाट बाह्य पर्यटकहरु नेपाल आउने भएकाले यसको विकासमा जुट्नुपर्ने पाइलट मोहन कुमार सुनुवारले बताए । विशेष गरी पर्यटकले साहसिक पर्यटनका रुपमा प्याराग्लाइडिङलाई लिने गरेको र त्यसका माध्यमबाट प्राकृतिक दृश्यावलोकनको भरपुर आनन्द लिन सकिने उनको भनाइ छ ।"
आज मुस्लिम धर्मावलम्बी 'बकर इद' मनाउँदै,"इदुल फित्र अर्थात् रमजान पर्वको ७०औँ दिनमा बकर इद मनाउने धार्मिक विधि छ । मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ । काठमाडौं : मुस्लिम धर्मावलम्बीको दोस्रो महान् पर्व बकर इद (इदुल जोहा) आज देशभरका मस्जिदमा मनाइँदै छ । इदुल फित्र अर्थात् रमजान पर्वको ७०औँ दिनमा बकर इद मनाउने धार्मिक विधि छ । मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ । यस अवसरमा दरबारमार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको भीड लाग्छ । हिजरी संवत्अनुसार १४३९ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको मुस्लिम आयोगका पूर्वअध्यक्ष निर्दोष अलीले राससलाई जानकारी दिए। मुस्लिम धर्म गुरु (मौलाना) रहमत अली ऐतिहासिक बकर इद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिइ निरन्तरता दिएको बताउँछन्। जसले यो पर्व एवं धर्मलाई पुस्तान्तर गर्न महत्वपूर्ण योगदान गर्दै हदिस नामक धर्मग्रन्थको रचना गरेका थिए। 'जुन ग्रन्थलाई अहिले मुस्लिम धार्मिक विद्यालय (मदरसा) मा समेत अध्ययन अध्यापन गराइन्छ, मक्कामा जन्मिनुभएका सलल्ला ५३ वर्षको उमेरपछि मदिनामा सर्नुभएको थियो, यही सम्झनामा अहिले पनि साउदी अरबमा पर्ने यी दुवै तीर्थस्थलमा ठूलो मेला लाग्ने गरेको छ', उनले भने। यस पर्वका अवसरमा मक्का मदिना जानु शुभ मानिन्छ । मक्का मदिना जान गृह मन्त्रालयले आतेजाते विमान टिकटको व्यवस्था गरी हजयात्रा गराउने गरेको छ । यसका लागि गृहमन्त्रालयअन्तर्गत हज समितिको सचिवालय स्थापना गरिएको छ । मक्का मदिना जान नपाउने हजयात्रीले समेत घरघरमै बकर इद मनाउँछन् । यो पर्वको मुख्य उद्देश्य नै हजयात्रा हो । यस पर्वमा अल्लालाई खुसी पार्न मुसलमानले धर्मले जायज मानेका जनावरलाई बलि (कुर्बानी) दिन्छन् । धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माइललाई कुर्बानी गर्नुपर्ने आदेश प्राप्त भयो । जसलाई पालना गर्दा अल्लाह प्रसन्न भएर इस्माइलको कुर्बानी नभएर स्वर्ग (जन्नत) मा पालिएका दुम्बाको कुर्बानी भएको धार्मिक मान्यता छ । यसै कारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ । निसन्तान इब्राहिमले सन्तान प्राप्तिका लागि अल्लाहसँग मन्नत मागेका थिए । अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो । सोहीअनुरुप अल्लाहले निजको परीक्षणस्वरुप सपनामा कुर्बानी गर्नुपर्छ भनेका थिए भन्ने मुस्लिम धर्मावलम्बीको विश्वास छ । उनले धेरै जनावर कुर्बानी गरे तर अल्लाह खुसी भएका थिएनन् । अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए । यस घडीमा उनको परीक्षण सफल सावित भएपछि कुर्बानी गर्ने स्थानमा मानिसको होइन त्यही जन्नतमा पालिएर आएका दुम्बाको कुर्बान (बलि) भएको थियो । कुर्बानीको मासु तीन भागमा बाँडी वितरण गरिन्छ । एक भाग गरिब एवं विपन्न परिवारलाई, अर्को भाग आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ । यसैअनुसार आज पहिलो दिनको बकर इद मनाइँदै छ । मुस्लिम धर्मावलम्बीले शनिबारसम्म यो पर्व मनाउने छन् । यो पर्व मनाउने तीनै दिन कुर्बानी गर्नुपर्ने मुस्लिम धर्मावलम्बीको विधि रहेको नेपाली जामे मस्जिदका सचिव मन्सुर हुसेनले जानकारी दिए। यस अवसरमा सरकारले आज सार्वजनिक बिदा दिएको छ । रासस"
मध्यअसारमा स्याङ्जामा १० प्रतिशत मात्रै रोपाईं,"स्याङ्जा : मध्यअसार आइपुग्दा पनि स्याङ्जामा यसवर्ष १० प्रतिशत मात्र रोपाईं सकिएको छ। यसवर्ष समयमै पर्याप्त वर्षा नहुँदा मध्य असार आइसक्दा पनि जिल्लाभर १० प्रतिशत मात्रै रोपाईं सकिएको कृषि ज्ञान केन्द्रका प्रमुख विनोद हमालले जानकारी दिए। पानीको अभावमा बाँझा खेतमा पनि रोपाईं हुन सकेको छैन। जिल्लामा जेठ अन्तिम साताबाटै रोपाईं गरिन्छन्। गत वर्ष भने यही समयमा २० प्रतिशत रोपाईं सकिएको थियो। मुल फुट्नेगरी पानी नपरेको किसान बताउँछन्। सिंचाई पुगेका खेतमा भने धान रोपिएका छन्। यसवर्ष साउनको अन्तिमसम्म रोपाईं हुने अनुमान गरिएको छ। जिल्लाको माथिल्ला भेग पुतलीबजार नगरपालिका सहित फेदिखोला, आँधीखोला गाँउपालिकाहरुमा १५ देखि २० प्रतिशत रोपाईं सकिएको छ। यहाँ वर्षा पनि बढी हुन्छ। जिल्लाको तल्लो भाग, जहाँ वर्षा कम हुन्छ। चापाकोट नगरपालिका र कालीगण्डकी गाउँपालिकामा २ प्रतिशत रोपाईं भएको छ। यसैगरी, वालिङ र भीरकोट नगरपालिकामा भने ५ प्रतिशत रोपाईं सकिएको केन्द्रले जनाएको छ। अधिकांश किसानले उन्नत जातको धान रोप्ने गरेका छन्। सावित्री, सुनौलो सुगन्धलगायतका उन्नत जातका धान रोप्न किसानले रुचाएको देखिन्छ। यहाँका १२ प्रतिशत क्षेत्रफलमा परम्परागत गुडुला,जर्नेलीलगायतका धान रोप्ने गरिएको छ भने १५ प्रतिशत क्षेत्रफलमा हाईब्रिट जातका धान लगाउने गरेको कार्यालयको भनाइ छ। ् स्याङ्जाका आँधीखोला किनार, कालीगण्डकी नदी किनार, ज्याग्दीखोला किनार, चापाकोट टार, रत्नपुर, कुवाकोट, गल्याङका क्षेत्र, सेतीदोभान फाँटहरु र बिरुवा फाँटहरु धान खेतीका उर्वर क्षेत्र मानिन्छन्। पुतलीबजार, वालिङ, चापाकोट नगरपालिका सहित दहथुम, स्वरेक, खिलुङ, रत्नपुर, मल्यांकोट, चिन्नेवास, सेतीदोभान, बिरुवा, बिर्घा, अर्जुनचौपारी, राङभाङ, तुलसीभन्ज्याङ, जगतभन्ज्याङ, गल्याङ धान उत्पादनको पकड क्षेत्र मानिन्छन्।"
